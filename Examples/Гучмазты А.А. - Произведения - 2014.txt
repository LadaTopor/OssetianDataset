ББК84(2Рос=Осе) 
Г-94 
Гуыцмæзты А. 
Г—94 Уацмыстæ [Текст]/Алеш Гуыцмæзты — Дзæуджыхъæу: Ир, 
2014 - 591 ф. 
Гучмазты А.А. 
Произведения 
ISBN 978-5-7534-1382-6 
В книгу вошли рассказы и роман «Матрона» известного осетинского 
писателя Алеша Гучмазты. Произведения писателя привлекают своей ис- 
кренностью, новизной. Отражают реальный мир, интересные судьбы лю- 
дей, глубину нравственных исканий человека... 
гйЖ?’-" м<2*-°-°~> 
© ГУП РСО—Алания «Издательство «Ир», оригинал-макет, 2014 
© Гучмазты А.А., 2014 
©Кокайты Т.А., составление, 2014 
ISBN 978-5-7534-1382-6 © Григорян В.С., оформление, 2014 

Уды фарн 
Ныртæккæ дызæрдыггаг никæмæн уал у, Ирыс- 
тонæн 1951-æм азы рухæны мæйы 10-æм оон æцæ- 
гæй кæй ныззарыд йæ хъус. Не Сфæлдисæг нын йæ 
парахат зæрдæйæ балæвар кодта, йæ раттæджы 
комулæфт ксемсе хæццсе кодта, ахсем бселлиццаг кæ- 
стæр. Сыгъдæг æмсе рæдаи зæрдæйы хицау, Ирыс- 
тоны сæрвæлтау уоуæлдай æмæ зонды цсестсей 
æппæтуынсег, аив дзырдыл тайсег семсе руайсег, 
фæлгонцты дунемсе йæ бселлицты фседыл фсерныг 
хсетсенты цсеусег — нæ Фыдыбсестсе, нсе адсемы 
амондсен сеппсетзонсег Уселлаг ахсемсей сфселдыста 
фысссег Гуыцмсезты Алешы. 
4Алы æцæг нывгæнæг дсер у стсем æмсе æнах- 
уыр, æнсенхъселседжы фæзыно. Æнахуыр уыд Алеш- 
нывгæнæджы курдиат, йæ фыссæны иу фесхуыстæй- 
иу хуымæтæджы ирон дзырдтæ къæссавæлдæхт 
фесты, цæхæртæ-иу скалдтой, æрттывтытæ-иу 
байдыдтой сæ алы фæрстæ. Иу бакастæй хуымæ- 
тæджы хабары хуызæн чи вæййы, уый йæ сæрма- 
гонд фæлгонцон нывæсты руаджы райсы арф цардон 
мидис, философон хъуыды».1 
Хъуамæ йын йæ иу æнтысты фæстæ цин кæ- 
никкам йæ иннæ æнтыстыл. Мах та... «Печалъ, слов- 
но осенняя туча на взгоръях, теснит душу и погру- 
жает её в какой-то мир безмолвия и луносветия. И 
лишъ из невидимой дали скифских степей слышу ти- 
шайший голос неведомой песни... А мне чудится, что 
это голос Алеша: «Спойте, ребята, осетинскую пес- 
ню...»,2 — зæгъы Джусойты Нафи æмæ уый у, Але- 
шы чи зыдта, йе сфæлдыстадимæ йын зонгæ чи у, 
уыдонæй бирæты хъуыды. 
Гуыцмæзты Алексийы фырт Алеш райгуырд 
Ирыстоны хуссар хайы, Цхинвалы районы Ортъеу- 
•Хъазиты Мелитон. Некролог / Хуссар Ирыстон, 
1992, 30 май. 
2 Дж усойты Нафи. Песня — памятник певцу / 
Южная Осетия, 1994, 28 май. 

Хъазиты Мелитон 
6 
гомы, Гуыцмæзты хъæуы. Йæ фыд зæхкусæгæй службæгæнæг 
фылдæр уыдис: алы æмæ-иу алы хъæусоветты куыста æндæр 
æмæ æндæр бынæтты — хæдзарыдзаг бинонты дарын хъуыо. 
Лæппу сæрибарæй рæзт, чысыл уæлбырц хъæуы сæрæй-иу 
хъæуы бынмæ йæ илæлæй хъуысти. Фæлæ дæ æппæтуынæг, 
æппæтзонæг фыды фыд дæхи бар цæрын макуы ныууадза — йæ 
кæстæрты, уæлдайдæр, лæппуты ахуыр кодта йæхи удыхъæд- 
мæ гæсгæ. Искæй къахы сæ сындз фæныхст æмæ æрбадт йæ 
сисыны тыххæй, уæд ын æнæ бауайдзæф нæ фæуыдаид: «Уый 
тыххæй æрлæууыдтæ? Дæ къах зæххыл ахаф æмæ дарддæр 
æйтт кæн!» 
Уыдæттæ фидæны фыссæгыл йæ райгуырцæй фæстæмæ 
æнæ æндавгæ нæ уыдысты, кæд сæ гыццыл хъæуæй дардмæ 
никуыдæм ма æфтыдис, уæддæр. Йæ хъæу ын уыд дуне. Ахæм 
цæстæй йæм каст. Афтæ йæ ныв кодта. Фыдæлтæй нын баз- 
зад, цалдæр къæсы дæр нæм хъæуы ном фæхæссынц. Раст, Але- 
шæн йæ чысыл аив уацау «Урс фынтæ»-йы куыд у, афтæ: 
«Местъа хъæуы сæр цæры, Мате — хъæуы бын, фæлæ ма сæ 
дыууæты <хсæн ноожы цыппар хæдзары ис, се ’рвадæлты хæ- 
дзæрттæ. Есетæ иууылдæр иу артæй байуаргæ сты, иу фыды 
фырттæй рацæугæ. Ацы цыппар хæдзары цæрджытæ горæты 
æрбынат кодтой. Сæрд æд зæнæг ам вæййынц, фæлæ зымæг 
æмгæрон нал æрцæуынц».1 
Цыма сæ кæмдæр нæхи цæстæй федтам. Цыма сæ кæддæр 
нæхи хъустæй фехъуыстам. «Йæ хъайтартæ мæ зæрдæмæ афтæ 
арф ныххызтысты æмæ-иу мæхæдæг семæ дзурыныл схсецыдтсен. 
Дзургæ цы — быцæуы дæр-иу бацыдтæн!.. Кæд уыцы цаутæн 
мæхæдæг дæр æвдиссен уыдтæн, æмæ мын сæ фыссæг æрмæст 
ногæй мæ зæрдыл æрлæууын кодта?..»2 — уымсен зæгъы фыссæ- 
джы уацмыстæ æмæ хъайтарты тыххæй Мурасты Элъбрус. 
Æмæ цæстытыл ауайы, Алешты æдзæрæг хъæуы ма, нæ 
фыдбоны сыхæгтимæ не ссæдзазон хæсты размæ, бæрцæй цал- 
оæр хæдзары куы баззад, уыцы рæстæг. Фæлæ сæм раздæр 
райдайæн скъола уыд. Алы хæдзары авд-дæс рæзинаджы куы 
уа, уæд уый фарныл дзурæг у, æмæ нæ дарддзæст фыдæлтæ 
зыдтой фарны хъуыддæгтыл хæцын. Фæкæсыны фыдæй сæ нæ 
ауагътаиккой сæ къухæй æмæ цыфæнды фыдæвзарæнты дæр 
сæ бон уый тыххæй бацис сæ хъæстæ бавæрын. Фæлæ рæс- 
тæджытæ, хъыгагæн, тагъд ивынц. Алекси куыд уыдаид уый 
æнхъæл, йе ’ртæ фырт æмæ чызджытæй, сæ цоты цотæй йæ 
йедзаг хæдзар искуы федзæрæг уа, кæд æй афтæмæй дæр фæ- 
кæсынцух нæ уадзынц, уæддæр. Хæдзарæй зæгъын. 
Уæд та, бирæ цæрдхъом сабитæ дын уа, уæлдайдæр, лæп- 
1 Г у ы ц м æ з т ы Алеш. Царды зыд. — Цхинвал, 1988, 161 ф. 
2Мурасты Эльбрус. Йæ уды фарн / Рæстдзинад, 2007, 14 июль. 

7 Разныхас Уды фарн 
пуарæх кæстæртæ, уый кадыл нымад уыдис. Нæ фыдæлтæ 
кæстæрарæхæй хуымæтæджы, мыййаг, нæ барстой сæ амонд. 
Алчи сæ иард уæрæхдæргæнæг кьабаз вæййы. Æмæ Алексийы 
уыцы кьаоæзтæй иу — Алеш чиныгæн кæй райгуырд, уый, хæрз 
саби ма куы уыд, уæд фæбæрæг. Гайлаг родæй бæрæг кæны. 
Тыбылты Алыксандр нæ уымæн фæдзæхста: «Æвæрын хьæуы 
ног фысджыты».1 
Гуыцмæзты хьæумæ астæшкаг скьола дард уыдис — Уанат- 
мæ цæуын сæ хьуыд, æмæ-иу оаззад интернаты. Ныййарджыты 
цæстæнгасæй иппæрд кæстæр фылдæр хатт дзæгьæлгæнаг у, 
фæлæ, иуæй, уæды рæстæджы æгьдау уыдис нымад, иннæмæй 
та, фидæны фыссæг йæ карсæттæн азты дæр ахæм æгьдауыл 
хæст уыд, æмæ йе ’фсымæр, бæрцæй дзы иу аз кæстæр чи 
уыдис, уый йæ цуры тамако дымын нæ уæндыд. Йæ амæлæты 
фæстæ йын нæ кæстæр хæлар Гæбæраты Юрæ, ардхæрæгау, 
уымæн зæгьы: «Цæрдзынæн оæ уды фарнæй, дæуыл хьуыды- 
гæнгæйæ, демæ ныхасгæнгæйæ...»2 
Афтæмæй Гуыцмæзы-фырт астæуккаг скьола æнтысгæйæ 
каст фæцис 1968-æм азы. Уæд йæ аивадон уацмыстæ мыхуыры 
фæрæзты зынын райдыдтой, афтæмæй, абон дæр мæм диссаг 
кæсы, куыннæ бахаудта нæ паддзахадон педагогон инсти- 
тутмæ?! Йæ бон та уыд, йæ фарсмæ хуыздæрæн ахуырмæ кæй 
райстой, ома, уыдон хуыздæр цæттæ сты, уыдонæй сæ фылдæ- 
рæн ахуыргæнæг уыдаид. Фæлæ йæм амонд нæ бахудт йæ мид- 
былты. Зæрдæмарынæн аивгьуыдта йæ иувæрсты. Уæддæр 
фæстæмæ хьæумæ нал аздæхт. Сау тых æмæ рухс бæллщтæй 
арæзт уыдис. Баззад горæты. Кодта алыхуызон куыстытæ за- 
воды, мебелон дуканийы. Дардта йæхи æмæ йæ хъусдард æнæхьæ- 
нæй здæхта сфæлдыстадон куыстмæ. Фæлæ йæ ахуыр адард- 
дæр кæныны хьуыды нæ цух кодта йæ сæрæй. Кусгæ дсер кодта, 
сфæлдыстадон куыст дæр. Æцæг фыссæгæн куыд æмоæлы, йæ 
чиныг нæ хаудта йæ кьухæй. Æмæ 1972-æм азы йæ хьул сах 
абадт, сæххæст йæ рухс бæллиц — ахуыр кæнынмæ бацыо Мæс- 
куыйы М. Горькийы номыл литературон институтмæ. 
Уæддæр оын Хуыцау цы нæ дæтта, уый тыхæй раскьæф- 
гæйæ нæу. Бæрæг аххосæгтæм гæсгæ йын нæ бантыст инсти- 
тут фæуын. Иу афæдзы фæстæ æрыздæхт фæстæмæ. Æрбы- 
нат кодта Цхинвалы. Цард адæмы хæдзæртты æххуырсты; 
стæй та — пединституты студентты æмдзæрæны æд би- 
нонтæ, цалынмæ кæддæр куы уыдис, уæд ын Фысджыты цæ- 
дис хæдзар нæ радта, уæдмæ. Фæлæ йæ ныфс никуы асаст. 
Йæ тых æй куыд амыдта, афтæ æгасæй аныгьуылд сфæлдыс- 
1 Т ы 6 ы л т ы Алыксандр. Уацмысты æмбырдгонд. — Цхинвал, 
1988, 170 ф. 
2Гæбæраты Юри. Дæудыфарнæй/Хуссар Ирыстон, 1992, 30май. 

Хъазиты Мелитон 
8 
тадон куысты. «В мире не так уж мало художников слова, кото- 
рые устаревали в одночасье. После первой книги, талантливой 
книги, они отдаются самоповторенью и кружатся на одной высо- 
те, тщетно пытаясь одолеть ее. Алеш был художником иного 
склада души и таланта... чувствовал себя молодым пахарем, едва 
проведшим первую борозду на весеннем поле»,1 — зæгьы Нафи. 
Уыцы хьуыдыйыл хæцы Цгьойты Хазби дæр: «Алеш хуымæ- 
тæджы фыссæг нæ уыд. Хæдбындур, ирд æмæ хьомысджын 
сфæлдыстадыл хæст уыд. Йæ прозæ никæцы фыссæджы сфæл- 
дыстадимæ фæхæццæ уыдзæн. Секъа, Цомахь æмæ нын Арсены 
уацмыстæ куыд басгуыхтысты, афтæ æнæмæнг басгуыхтыс- 
ты... уыдон дæр. Уымæн æмæ сæ Алеш сфæлдыста йæ хæрз 
æмæ раст зондæй, сасирæй луарæгау сæ ауагьта йæ зæрдæйы, 
фæхайджын сæ кодта йæ адæмуарзон зæрдæйы хьарм æмæ хæ- 
лардзинадæй. Уымæ гæсгæ сæ тæлфы рæстаг адæймаджы 
æнкьарæнтæ, царды рæстдзинад».2 Фæлæ Ирыстоны нæ ирон 
фысджытæй сфæлдыстадон куыстæй йæхи никуы ма ничи 
фæдардта, уæлдайдæр, æвзонг автортæй. Гуыцмæзы фырты 
бахьуыдис хуымæтæджы куыст уæддæр ссарын. Æмæ йæ ссард- 
та тых æмæ фыдæй облæсты культурæйы хайады зонадон- 
методикон центры — айстой йæ методистæй. Ахæм фыссæ- 
гæн бынат ма уа йæ райгуырæн зæххыл! Бынатылæгтæ æмæ- 
иу, мыхуыр цы æцæгæлон адæмы кьухы уыдис, уыдон курдиаты 
цур æвзæрстой, дыгай мæдтæ чи дадта, ахæм сабыр «уæрыч- 
чыты». Алеш æмæ уый хуызæттæ, бынатылæгты куыд фæн- 
дыдис, афтæ нæ кафыдысты. Уæддæр, курдиатджын фыссæг 
æрмæстдæр 1988-æм азы бацис, йæ зæрдæмæ чи цыд, ахæм 
куысты «аккаг» — нысан æрцыд журнал «Фидиуæджы» про- 
зæйы хайады редакторæй. Æмæ дзы куыста цæсгомджынæй. 
Йæ бон уыдис автортимæ иу æвзаг арын, профессионалон уынаф- 
фæтæ сын дæттын сæ уацмыстыл хуыздæр кусынæн. 
Фæстæдæр ссис журналы бæрнон нымæрдар æмæ дзы фæ- 
куыста, — йæ цард фæцыбыргæнджытæ йын мæрдтыбæсты 
урскьах бæхтæй фæцæуæнт, — йæ адзалы уысммæ — 1992-æм 
азы зæрдæвæрæны мæйы 25-æм бонмæ. Уæд ыл, кæимæ уыд — 
филологон зонæдты кандидат, ХИПУ-ы доцент Хуыгаты Илья 
куыд зæгьы, афтæмæй кастысты фондзуæладзыгон хæдзары 
уæлхæдзарæй, нæ фыдбоны сыхæгты танкæтæ нæ куыд æхстой, 
уымæ, æмæ йæ тæккæ цур бетон рудзынджы тигьыл сæмбæлд 
танчы нæмыг... йæ марджытæ дæр фæуæнт ахæм лыстæг уæнг- 
сæстытæ. 
’Джусойты Нафи. Песня — памятник певцу / Южная Осетия, 
1994, 28 май. 
2 Ц г ъ о й т ы Хазби. Азарут иронау, лæппутæ!.. / Рæстдзинад, 1993, 
20 ноябрь. 

9 
Разныхас 
Уды фарн 
Ирон фысджытæн сæ цæссыг бадт сæ хъуыры: «... фæмард 
Гуъщмæзты Алеш, ракалд ирон прозæйы рæбинаг цæджыноз- 
тæй иу, нал ис нæ хорз æмгар, нал ис нæ разагъды кæстæр. Цы 
давынц ныхæстæ, кæд æмæ Ирыстонæн йæ тæккæ зæрдæмæ 
хъавы знаг, кæд æмæ æбуалгъ у йæ аргъ Сæрибарæн, кæд æмæ 
Фыдыбæсты сæрыбæсты цæуынц нæ хуыздæртæ?!»1 
Уый тыххæй йæ рæстæджы триптих «Алешы мысгæйæ»- 
йы æрхæндæг æмæ зæрдæрисгæйæ дзырдтон, æцæг мæм куыд 
кастис æмæ кæсы, афтæ: 
Иры сагсурдæр хъæбулты 
Не знаг сайæн сæфт кодта, — 
Уæхст-иу азылдта хъамбулты, 
Иры къаоазгай хордта. 
Афтæ уонггай дзыргъа кардæй 
Иры *рлыг кæны а-хæст. 
АЛЕШ!.. 
Алеш, дæ рамардæй 
Иры зæрдæмæ баххæст!2 
Уый нæ уыдис искæмæн цæстмæхъус, былдауæн ныхас. 
Уæдæй ардæм ссæдз азæй фылдæр рацыд. Алешы адзалы фæстæ 
Ирыстон иумæйагæй ноожы фыддæр дудгæбæттæ федта, 
фæлæ сын бабыхстам. Куыд акæнынц: «Мæрдджын фæрæзджын 
у». Уæддæр, Алешы мæлæты тыххæй, æмозæвгæйы куыд загъ- 
тон, уый охыл мæ хъуыды нæ аивтон. Уый та дзурæг у йæ 
хуымæтæг рæстдзинаоыл. Стæй стыр адæймаг æмæ стыр фыс- 
сæджы трагикон мæлæтыл. 
Алешыл куыдта Ирыстон. Хостыхъоты Зинæ йæ цæссыг 
нæ урæдта: «Поэт йæ риуæй бамбæрзта Фыдызæхх. Ныд- 
дæлгом ыл йе ’мбæрцæй æмæ йæ туг смал йæ быны. Уый Алеш 
у. Æнахуыр диссаожы поэзи у йæ прозæ, поэт æй уымæн хо- 
нын. Уый поэт уыд зæрдæйæ, зондæй, Райгуырæн бæстæмæ 
уарзондзинадæй. Дзыллæ зын уавæры куы бахауы, тыхы дуг 
куы скæны, уæд тохы быдыры поэт амæлы Аыццаг».3 Гусалты 
Барис дзырдта: «Кæд сарæхсдзыстæм, кæд оазондзыстæм, кæд 
саоæм уыозыстæм æмæ кæд бамбардзыстæм: мæнæ ис нæ Хуы- 
цауы æрвыст лæг, мæнæ нæ мæлинаг уды рухс æмæ нæ удты 
æнæмæлгæ фарн, мæнæ нæ кад æмæ нæ номгæнæг — баузæлæм 
ыл, бахизæм æй нæ фыдæхæй, нæ куыдфæндыйы цæстæнга- 
сæй, бахъахъхъæнæм æй æнафоны фыдбылызы мæлæтæй...»4 
1 А в т о р т ы коллектив. Æмбалы мысгæйæ / Рæстдзинад, 1992, 
28 май. 
2Хъазиты Мелитон. Хæстарыд Ирыстон. — Цхинвал, 1995, 279 ф. 
3Хостыхъоты Зинæ. Сау арвыл — сау хур / Рæстдзинад, 1992, 
28 май. 
4 Уый дæр уым. 

Хъазиты Мелитон 10 
Ирон дзырдаивад цы у, уый чысыл дæр чи ’мбары, уыдонæн 
æнæзындгонд нæ уыдис, Алешæй ахæм трагикон хуызы афти- 
дæй кæй аззадыстæм, уымæй цы стыр фыдохы ныххауотам 
йæ хæлæрттæ дæр, Ирыстон дæр. Дзуццаты Хадзы-Мурат, 
цæссыгкалгæйæ, рыстзæрдæйæ уый охыл дзынæзта Алешы 
судзгæ сау мардыл: 
Иу хатт-ма равдис дæ цæсгом, 
цæмæн æй нымбæрзтай 
æрвонцъæх зæлдагæй, 
Дунемæ куы кастæ 
æдзухдæр 
æргомæй, æдасæй, уæндагæй... 
Фæлæ ныппырх дæ цæсгом... 
Куыд егьау уыд уыцы фыднæмыг-фыдæх, 
Куыд дзы нынкъуыст Хуссар-Цæгатæй 
Ирыстоны зæхх!1 
(«Алеш, мæ судзгæ рис») 
Алешыл куыдта æнæхъæн Ирыстон. Нæ фыдбоны сыхæгтæ 
тынг хорз зыдтой, цы саглæг æмæ фыссæг рафæлдæхтой сæ 
фыдбоны гæрахæй. Сусæг-æргом уымæн мардысты цинæй. Сæ 
фыртугмондагæй, сæ фырналатæй нал хæцыдысты зæххыл. 
Фыддæр ма цы уа — марынц дæ æмæ дын дæ удисыны бар нæ 
дæттынц; дæ сау тæригъæды бацыдысты æмæ дæ дæ сыджы- 
ты хайыл сæмбæлын нæ уадзынц?!. 
Æппынæдзух æхстой Чъребайы фæндзæм скъолайы кæртмæ, 
цæмæй йæ нæ ирон æгъдаумæ гæсгæ кад æмæрадæй ма сæмбæ- 
лын кодтаиккам йæ сыджыты хайыл. Уый ноджы стырдæр фы- 
дæх æвзæрын кодта ирон адæммæ, ирон фысджытæм Хуссарæй- 
Цæгатæй. Ничиуал баззад, нæ иузæрдыг Алешыл кæй зæрдæ нæ 
фæрыст, судзгæ цæссыг ыл чи нæ ’рæппæрста. Хостыхъоты Зинæ 
уый тыххæй дзынæзта йе ’мдзæвгæ «Гуыцмæзты Алешæн»-ы: 
Рухс ирон дзырды мæлæтыл 
Хауы н< арвы риу фæрчытæ, 
Калынц сау цæссыг дæ цæфтыл 
Иры сау хъарæггæнджытæ.2 
Хъодзаты Æхсар не ’мбæхсы йæ хъынцъым: «...кæлы æргом- 
сусæг мæ цæссыг... Æмæ мæ ’взоны, мары мæ КЪÆМДЗÆС- 
ТЫГ» («Алеш»);3 Кокайты Тотрадзы сагъæс у: «Мах цæрæм 
дæ фæстæ, Фæлæ ма цæрæм? Стонг æмæ æргъæвстæй Ин- 
^Дзуццаты Хадз ы-М у р а т. Дыууæ дуджы астæу. — Дзæуджы- 
хъæу, 2000, 159 ф. 
2Хостыхъоты Зинæ. Цин æмæ сагъæс. -- Дзæуджыхъæу, 2012, 
303 ф. 
3Хъодзаты Æхсар. Зынджы бардуаг. — Дзæуджыхъæу, 2003, 412 ф. 

11 
Разныхас 
Уды фарн 
гæнмæ кæсæм» («Ингæнмæ фæцыдтæ»);1 Касаты Батрадзмæ 
диссаг кæсы, куыд ис ахæм трагеди æруадзæн æмæ катай кæны 
уыцы фыдбылызы аххосагыл: «Æвæццæгæн дæ бафæндыд ны- 
вондæн Дæ цардхъуаг уд æрхæссын æмæ йæ бавæрын Ирон уæзæ- 
гыл... Æви æгæр сты йæ домæнтæ Хуыцауæн, Æмæ дæ хуы- 
зæтты нымайы Зæххон цардæн æвгъауæн» («Мæ уды тыхст»);2 
Хаджеты Таймуразы уæодæр нæ уырныдта йе ’рдхорды мæ- 
лæт æмæ йæм, уайдзæфгæнгæ сидт мæрдтыбæстæм: «Æз 
дæумæ дзурын барджынæй: — Ау, мæлæтмæ æвдæлон Ды куыд 
разындтæ, м6 ахсджиаг, Æви хур дæр фæдæлдон! ...Рацу, рацу, 
раст-ма дæ ингæнæй, О, мæ сагсур æфсымæр!» («Алешы цыр- 
ты раз»)3... 
Уый æнæмæнг афтæ хъуамæ уыдаид. Адæмау адæмæн сæ 
хуыздæртæй исчи куы бацарæфтыд вæййы, уæд ын афтæ зæр- 
дæуынгæгæй фæмысынц йæ рухс ном. Фæисынц æй бæрзонд 
æмæ йын фæнымайынц йæ кады хабæрттæ. 
Алеш та йæ цыбыр царды — æххæстæй иу æмæ дыууиссæдз 
азы дæр нæ рацард. Кокайты Тотрадз уымæн катай кæны: 
«Цыбыр уыд дæ цардвæндаг — æрмæстдæр дыууиссæдз азы. 
Хуыцау дын, æвæццæгæн, æндæр цæрæнбон нæ радта. Æвæц- 
цæгæн, дæ ныхыфыст афтæ амыдта: дæ уарзон адæмæн дæхи 
бауарзын кæн фыссæгæй, стæй уæд РАЙГУЫРÆНЫ сæрвæл- 
тау дæ уд нывондæн æрхæсс хæстонау...»4 
Хъыгагæн ын цæрын нæ бантыст. Адæм уымæн фæдзурынц: 
«Удхæссæг дæр хуыздæрты æвзары». Фæлæ ирон дзырдаивадæн 
уыйбæрц æнцой разыно, ахæм стыр хæрзты йын бацыд, æмæ 
йæ искуы ферох кæна, уый гæнæн нæй. Йæ уацмысты аивтæ 
йын куырм адæймаг дæр фендзæнис, банкъардзæнис сын сæ фарн, 
сæ гъæд æмæ сæ нысаниуæг, кæд нымæцæй афтæ бирæ не сты, 
уæддæр: «Æхсæвидар» (радзырдтæ. Цхинвал, 1974); «Урс 
фынтæ» (радзырдтæ, уацау. Цхинвал, 1981); «Дæ уды фарн» 
(роман. Цхинвал, 1984); «Чиби куыд уæй кодта йæ хъуджы» 
(радзырдтæ сабитæн. Цхинвал, 1986); «Царды зыд» (уацаутæ 
æмæ радзырдтæ. Цхинвал, 1988); «Рохсанæ» (æмдзæвгæтæ са- 
битæн. Дзæуджыхъæу, 1999); «Уызынæджы чызг Уырызæ» (ра- 
дзырдтæ, аргъæуттæ сабитæн. Дзæуджыхъæу, 2002). 
Фæлæ хорзæн йæ асмæ нæ кастæуы. Уымæн йæ тых йæ 
асы нæ, фæлæ йæ нысаниуæджы вæййы. Æмæ Алешæн йæ фыц- 
цаг аиваоон уацмыстæ периодикон мыхуыры куыддæр фæзын- 
1Кокайты Тотрадз. Ингæнмæ фæцыдтæ... // А в т о р т ы 
коллектив. Тугæйдзаг цыппурс. — Дзæуджыхъæу, 1997, 173 ф. 
2Касаты Батрадз. Зилдухæнтæ. — Дзæуджыхъæу, 1994, 65 ф. 
3Хаджеты Таймураз. Уацмыстæ. — Дзæуджыхъæу, 2010, 377 ф. 
4 К о к а й т ы Тотрадз. Разныхасы бæсты // Гуыцмæзты 
Алеш. Азарут иронау, лæппутæ. — Дзæуджыхъæу, 1993, 3 ф. 

Хъазиты Мелитон 
12 
дысты, ирон чиныгкæсæг ыл афтæ æрæвæрдта йæ цæст. Кæд 
æм фыссæджы фæлтæрддзинад фаг нæма уыдис, уæддæр йæ 
уацмысты афысты манерæ, йæ фæлгонцон уынынад, йæ дзырд- 
ты равæрдæй адæймаджы æлвæста йæхимæ. Алы лæмбынæг 
хъуыдыгæнæг чиныгкæсæг дæр хатыд, уыцы æвзонг лæппу, уыцы 
æргомдзырд æмæ сыгъдæг удмæ æнхъæлмæ кæсæн кæй ис, адæй- 
маг йæ цæст кæуыл æрæвæрдзæнис, ахæм æнтыстытæм. Æмæ 
нæ фæрæдыдысты. «Фæлæ суанг йæ фæстаг сулæфты онг баз- 
зад, йæхицæй разы чи нæу, ахæм бунтгæнæг лæппуйæ. Мæнæн 
мæ хъуыдыйы баззад уыцы хуызы æмæ мæ риссы афтæмæй»,1 — 
фæстæдæр дзы зæгъдзæнис Булкъаты Михал. 
Хъыгагæн нæм афтæ баззад æмæ уацмысæй авторы фыл- 
дæр фæдарæм нæ зæрдыл. Удæгас аивадон кусæг нæ фылдæр 
хатт æфхæрыны тыххæй фæхъæуы, уæлдайдæр, æвзонг куы 
вæййы, уæд. Дур дыл никуыцæй фехсдзæнис. Дæ хæларæн та 
йæ дзымандытæй дæр æппæл. Иæ хъустæй йæ размæ лас. 
Цæмæй дæ райгонд уа. Кæнæ классикты уацмыстыл, — сыкъа — 
иу ранæй, ацаходæн — æндæр фынгæй, — ирхæфс дæхи. Цæмæй 
дæм азым макуыцæй æрхауа. Æвæлмаст цард кæнай. Æмæ 
алкæмæн йæ бар йæхи у. Æз дæр æй, уайдзæфы нæ, фылдæр 
рæстдзинады охыл дзурын... 
Æмæ уадиссаг ничи «федта» Алешы æлвæст, тыбар-ты- 
бургæнаг æмæ æнæнхъæлæджы цаутæ, уæдмæ нæ литературæ 
ахуыр кæуыл нæ уыдис, ахæм аивадон фæзилæнтæй йемыдзаг 
новеллæты фыццаг чиныг «Æхсæвидар». Афтæмæй йæ фыццаг 
хъуыдыйадæй йæ фæстаг хъуыдыйаомæ æрцахсы чиныгкæсæ- 
джы. Нал ын ратты, фæиппæрд дзы уа, уый фадат. 
Мæнæйдæр-ма — уæдмæ кæм бакастаиккам ахæм æнæ ор- 
динарон афыст: «Цæй-ма, мæ хойы мард скъахон æмæ йæ хæ- 
дзармæ ахæссон, — æнахуыр хъуыды февзæрд Азейы сæры, уæл- 
мæрды йæ хойы уæлингæн, хуыссæгцух рæозæ-мæдзæйæ бафæл- 
лайгæ, цыртыл йæхи куы бакъул кодта, уæд» («Æхсæвидар»).2 
Афтæмæй æнæрцæугæ, фæлæ уырнинаг хабæрттæ, цæс- 
туынгæ деталтæ адæймаджы иу уацмысæй-иннæмæ сайынц 
сæ фæдыл. Нæ йын дæттынц удæнцой. Йæ зæрдæ йын сыгъдæг 
кæнынц, фыдæлтыккон аргъуаны хуылфмæ бацæуæг æмæ дзы 
тæригъæдтæисæн цырæгътæ ссудзæгау. Цыфæнды удмарæн 
хъуыдытæй, цыфæнды чъизи фæндагæй дæр æй йæхи зæрдæйæ 
тæдзæг сыгъдæг тынтыл расайынц, адæймаг адæмы хъæрмæ 
кæуыл фæцæуы, уыцы фæндагмæ. Æфтауынц æй ивгъуыдæн 
аргъ кæнын æмæ фидæны рухсмæ хи æууындзыны зæрдæйыл. 
Æмæ уыдæттæ фергом сты йæ литературон фæлварæн- 
тæй: «Ацы æвзонг фыссæджы «Фидиуæджы» фæрстыл чиныг- 
1 Б у л к ъ а т ы Михал. Оллэш / Рæстдзинад, 1993, 27 ноябрь. 
2 Г у ы ц м æ з т ы А л е ш. Æхсæвидар. — Цхинвал, 1974, 3 ф. 

13 
Разныхас 
Уды фарн 
кæсæг йæ фыццаг радзырдтæй базыдта, куыд курдиатджын 
суинаг прозаик, афтæ»,1 — дзырдта Æлборты Хадзы-Умар. 
Зонгæ та йæ бакодта, Алешæн йæхи загъдау, «барвæндон нæ 
хъуыды», йæ адджын дзырд æмæ хæдхуыз фæлгонцты фæрцы. 
бавæрыны тыххæй йæ домбай фырт Цорæйы барвæндæй, йæхи 
къухтæй удхæссæджы дзæмбытæм куыд ратты, ахæм цау- 
тæм, æмæ нын нæ зæрдыл æрбалæууын кæнынц æндæр ахæм 
æнамонды (сомихаг фыссæг Раффийы роман «Самвел»-ы æмном 
хъайтар йæ дин æмæ йæ адæмы тыххæй йæ фыд Ваганы куы 
амары...)3 кæнæ худæджы хабæрттæ («Чиби йæ хъуг куыд уæй 
кодта»4 æмæ Сергей Михалковы «Как старик корову прода- 
вал»5; Местъа æмæ Мате цыма Коцойты Арсены Тедо æмæ 
Симоны («Цуанонтæ»)6 фæзмынц, æцæг, фыццæгтæн нырма 
сæ бон кусын у...), уæддæр уый вæййы, куыд æй загътам, фес- 
тъæлфты хуызæн. Æнæуый та Алеш тынг хорз зыдта ирон 
туджы цæвæнтæ æмæ йæ дзуринæгтæ сфæлдыста уымæ гæсгæ. 
Ахæм хуызы балæвар кодта йæ фыццаг уацмыстæ чиныгкæс- 
джытæн. Йæхæдæг чиныджы кæрон «Махмæ хæхбæсты»-йы 
куыд загъта: «Ныууагъта сыл æгъуыстаджы фæлмæн тæл- 
мæнтæ».7 Нафийы загъдау, фыссæг фыссæгыл ахуыр кæны: 
«Номдзыд уырыссаг советон фыссæг Александр Фадеев аивады 
процессы ацы фæзынды тыххæй афтæ зæгъы йæ иу уацы: кир- 
диатджын фыссæг искæцы классикон уацмысы æндæвдады бын 
цы уацмыс сфæлдисы, уый уæддæр вæййы курдиатджын».8 
Фæлæуый афтæ нæ амоны, иууылдæр райсæм классикты сфæл- 
дыстад, уыдонмæ гæсгæ фыссæм ног уацмыстæ. 
Æмæ исты зæгъыны охыл арæх фæдзурæм иу кæнæ иннæ 
аивады кусæджы тыххæй, кæй рæзт кæнæ кæй рæзы иу уац- 
мысæй иннæмæ. Фæлæ Алешы сфæлдыстадмæ йæ хъус чи æрда- 
ра, уый æнæмæнг фæфиппайдзæнис, Гуыцмæзы-фыртæн йе 
(рмдзæф куыд фидар кодта æппынæдзух, йæ хъæлæсæн куыд 
никæй ныхасыхъæдимæ ис фæивддзаггæнæн. Уый та, басæт- 
тæм ыл, куыд нæ фæнды, афтæ арæх нæ вæййы. 
1 Æ л б о р т ы Хадз ы-У м а р. Уидæгтæ æмæ къабæзтау. — Цхинвал, 
1985, 103 ф. 
2Гуыцмæзты Алеш. Æхсæвидар. — Цхинвал, 1974, 96 ф. 
3 Р а ф ф и. Самвел. - М., 1985, 416 ф. 
4Гуыцмæзты Алеш. Уызынæджы чызг Уырызæ. — Дзæуджы- 
хъæу, 2002, 50-53 ф. 
5Михалков Сергей. Собр. соч. в 4 т. Т. 1. — М., 1963, 137 ф. 
6Коцойты Арсен. Уацмыстæ2т. Т. 1. — Дзæуджыхъæу, 1971, 31—37ф. 
7Гуыцмæзты Алеш. Æхсæвидар. — Цхинвал, 1974, 130—131 ф. 
8 Д ж у с о й т ы Нафи, Мамиаты Изетæ, Хъазиты 
М е л и т о н. Ирон литературæ 11-æм къласæн. — Цхинвал, 2012, 355 ф. 

Хъазиты Мелитон 
14 
Алешы сфæлдыстады æрмæст сæрибар хъуыдыкæнынад æмæ 
сæ дзырдаивадæй нæ, фæлæ хи хæдхуыз æрмдзæф æмæ фæл- 
гонцон уынынадæй иу кæнынц адæмон сфæлдыстад æмæ клас- 
сикон литературæйы композицион арæзт æмæ аивадон авна- 
лæнтæ. Уыдон фæрцы, кæд йæ алы хъуыдыйад джиппыуагъдау 
нæу, уæддæр чиныгкæсæгмæ хæссы сатæг хъуыды æмæ фыс- 
сæджы стилистикон манерæ. Дзуццаты Хадзы-Мурат уымæн 
дзырдта: «Хохаг хъæуыл фысгæйæ, Гуыцмæзты Алеш хуымæ- 
тæг деталътæ æмæ цæстфиппаинæгты фæрцы (кæд алкæм 
йæ рæнхъытæ хæрзарæзт не сты, уæддæр) махæн æмбарын 
кæны, хъæуы цæрджытæ кæй сцъус сты, канд уый нæ, фæлæ 
ма дзы адæймаг йæхи иунæг кæй хаты, уый дæр. Алы хæдзар 
дæр дзы йæхи йæ зымæгон кæрцы нынныуæрста, афтæ зыны, 
цыма дзы æнустæм цæрдзысты иугай».1 
Ирыстоны хъæутæ, уæлдайдæр, йæ Хуссары рагæй кæй 
æдзæрæг кодтой, уый фыццаг Алешы сфæлдыстады нæ разынд. 
Бирæ ирон фысджытæн уыдис æмæ у катайаг. Нæ хъæуты 
æдзæрæгимæ нæ ирон фарн æмæ нæ мадæлон æвзаг цъыссыммæ 
кæй цæуынц, уый дызæрдыггаг макæмæн хъуамæ уа. Æмæ уыцы 
тас нæ литературæйы жанртæй æрбынат кодта алы ран дæр. 
Прозæйы уæлоай катайагдæрæй, уæлдай ирддæрæй разын- 
дысты Нафийы радзырдты циклтæ «Бæлццоны сагъæстæ» æмæ 
«Æрцыдтæн та ногæй»,2 йæ уацаутæ «Урс-урсид мит», «За- 
рæг дыууæ хъæлæсæй»3 æмæ æндæр къорд аивадон уацмысы. 
Фæлæ Алешы сыгъдæг, чысыл юморон, чысыл иронион хъæ- 
лæсæн никæй æрмдзæфимæ ис фæхæццæгæнæн. Местъа æмæ 
Мате («Урс фынтæ») сæ кæрæдзийы цæстмæ, стæй фыдæл- 
ты æгъдауыл хæцгæйæ, сæ уæзæджы фарн куыд нæ уадзынц 
мæлын, ууыл дзургæйæ,^ автор чиныгкæсæджы нæ уадзы зæр- 
дæнцойæ. Йæ уды йын хъал кæны радтæг уæзæгмæ, фыдæлты 
зæхмæ æгæрон уарзондзинад. Æдых, — ис сæ афтæ схонæн дæр, — 
æвæгæсæг зæрæдты ныфс сæ ’фтауы рухс бæллицтыл. Се 
’мхъæууонты, горæтмæ фæлидзæг хуызоæрцардуарзаг сыхæг- 
ты хæдзæрттæ цæмæй миты уæзæй ма ныккæлой, сæ уæзæ- 
гæй цæмæй цины хъæлæба хъуыса, адæймаджы фарнæй æххæст 
уа, ууыл сæ удтæ куыд хъарынц, уыдæттæ уынын диссаджы 
хъуыодаг у, уæдæ цы. Æмæ сæ Алеш æвдисгæ дæр ракодта 
диссаджы аивæй. 
Йæ цыбыр уацау «Урс фынтæ» та æрмæст авторы сфæл- 
дыстады нæ, фæлæ ирон литературæйæн дæр у, стыр кад ын 
^Дзуццаты Хадз ы-М у р а т. Рæстæг æмæ литературæ. — Цхинвал, 
1985, 153 ф. 
2Джусойты Нафи. Цардивæны. — Цхинвал, 1965. 
3Джусойты Нафи. Адæймаджы мæлæт. — Цхинвал, 1976, 3—60, 
182-248 ф. 

15 
Разныхас 
Уды фарн 
чи кæны, ахæм. Йæ авторы ном цæмæй уайтагъд айхъуыстаид 
адæмыл, уый тыххæй бирæ бантыст ацы чысыл уацауæн. Алеш 
йæ хъайтартæ Есеты Местъа æмæ Есеты Матейы цард, сæ 
зæрдæты хъулæттæ, сæ дзуринæгты кой афтæ уарзгæйæ, 
афтæ адджын ныхасæй кæны, алкæй удыхъæд дæр сæ хъазгæм- 
хасæнты афтæ лыстæггай рафæлдæхта æмæ цыма зæронд лæг- 
ты цармы бацыд: «Сæ сæрдыгон бонты хъæрмудæй цæрынц 
дыууæ зæронд лæджы, фæлæ зымæджы Местъа Матемæ фæ- 
хъæбæрзæрдæ вæййы. Æмæ йæм куыннæ фæхъæбæрзæрдæ уа? — 
Чъребайырдыгæй зымæг дæр фæзыны уазджытæ. Кæд арæх 
нæ, уæддæр фæзынынц. Фæлæ йæ бон ныккалæд Мате — йæ 
хæдзар тæккæ фæндаджы былыл æрæвæрдта æмæ, цыма бон- 
изæрмæ дурбиндитæй кæсы, уыйау уазæг ницыхуызы ауадз- 
дзæн йæ рæзты...»1 
Фæлæ, куыд уынæм, афтæмæй тынг бирæ уацмысты фыс- 
сæджы сæйраг дзуринаг у, нæ Фыдыбæстæ кæй æдзæрæг кæны, 
нæ фарны уæзгуытыл нæ хъæстæ кæй мæлы, æмæ сыл иугай 
зæрæдтæй дарддæр йæ зæрдæ рисгæ дæр кæй никæмæн кæны, 
уый. Уыцы зæрæдтимæ сыл рыст Алешы зæрдæ дæр. Ирысто- 
ны уарзт æмæ йын рис æнцой никуы лæвæрдтой æмæ йын æнæ- 
мæлгæ уацмыстæ кæй фæлдыста, ирон адæймаджы удыхъæд 
бæрзонд кæй иста, уымæй æппынæдзух архайдта, цæмæй нæ 
Фыдыбæстæ дунейы цæсты зындаид, æцæгæй куыд у, афтæ 
рæсугъд, сыгъдæг æмæ дзæнæтон бæстæйæ. Æмæ уыдон йæ 
къухы æнтысгæйæ æфтгæ дæр кодтой. Уымæн æмæ, фыссæг 
йæ алыварсмæ каст лæмбынæг, уыдта, рæсугъдæй, бæллицца- 
гæй дзы цы ис, æппæт уыдæттæ æмæ сæ хаста йæ чиныгкæс- 
джыты удтæм дæр. Уацау уый тыххæй æрцыд ивд бирæ фæ- 
сарæйнаг бæстæты æвзæгтæм. 
Рагон бердзенаг филосоА Эпикур дзырдта: «Глупо проситъ 
у богов, что человек спосооен сам себе доставитъ».2 Æмæ Але- 
шы хъайтартæ тынг хорз кæнынц, сæ бон куыд у, афтæ зæх- 
хыл хорз фæд ныууадзынмæ кæй тырнынц, фæстаг сулæфтмæ 
царды фарн сæ удты фарнæй кæй дарддæр кæнынц, амæлын 
æй кæй нæ уадзынц, уымæй. 
Фыссæг, «Куы фæниуынц куыйтæ» куы ныффыста, уæд 
нырма æвзонг уыдис. Æвзонг, фæлæ хъæууон лæппу зыдта ирон 
хохаг хъæуы судзаг фарстатæ. Иста сæ йæ зæрдæмæ арф æмæ 
куыд акæнынц: «Мæгуыры уæныджы хъылдым кæнынмæ не ’вдæ- 
лы».3 Йæ зæрдæйы нæ Иры кæнинаг хъуыддæгтæ цы фæд уагъ- 
той, афтæмæй сæ æвдисгæ дæр ракодта. 
^Гуыцмæзты Алеш. Урс фынтæ. — Цхинвал, 1981, 89 ф. 
2 Э п и к у р // Коллектив авторов. Материалисты Древней 
Греции. - М., 195, 223 ф. 
3Хъазиты Мелитон. Иронхæзна. — Дзæуджыхъæу, 2013, 216ф. 

Хъазиты Мелитон 
16 
Радзырды хъайтартæй: Бадже — хæдзары хицау, Джул- 
барс — хæдзары ныфс, цуанон куыдз, Джура — хæдзары стур- 
восы раздзог гал... уацмысы алкæмæн дæр йæхи бынат ис. Но- 
джы сæ автор, йæ уацмысты бирæ хъайтартау, уыцы бæркад- 
джын «дж»-йæ скадджын кодта. Фæлæ сæ чиныгкæсæг иууыл 
дæр уыны Джулбарсы цæстæнгасæй. Аргъ сын кæны Джулоар- 
сы мидмонологæй. 
Мидмонолог цæуы, радзырды хъайтартыл уынгæджы бон куы 
ныккодта, уæд: фыддон-фыодуры, уадтымыгъ бæстæн куы схи- 
цау, рæстаг удмæ алкæцæй дæр фыдбылыз йæ цæстытæ куы 
ныццавта æмæ йæм рагæппæввонг куы у; хъæубæсты бынылзад 
Бадже цалдæр боны æддæмæ куынæуал зыны, фос Джурайы 
фæзмгæ стонгæй куы ’мбу кæнынц, Джулбарс фырыстонг æмæ 
фырзæрондæй йæ къæхтыл куынæуал лæууы, раст уыцы сау- 
бойнаг рæстæджы. 
Фыссæг кæд дардыл хабæртты кой нæ кæны, уæддæр нын 
Джулбарс æмæ йæ мысинæгты йæ хицауимæ йæ мидмоноло- 
джы хуызы равдыста, йæ рæстæджы ирон хъæу кæдæм цыд, 
хъус æм кæм хъуыдис фæдарын, цæмæн ыл æмбæлдис фæхæцын 
æмæ уыдæттæ равдисын нывæфтыд дзырды фæрцы баисты 
æвзонг фыссæджы бон. 
Æлборты Хадзы-Умар дзы уый тыххæй загъта: «Чи зоны 
æмæ уыцы ныхæстæ патриархалон лæджы дзыхæй цæуынц, 
фæлæ сæ ис, нæ абоны адæймæгтæ дæр сæ зæрдыл кæй хъуамæ 
бадарой, ахæм зонд. Ис сæ царды фæдфæдылон рæзты æмæ 
фæлтæрты ’хсæн æмбастдзинады хъуыды. 
Ацы радзырды Гуыцмæзы-фырт у аив дзурынмæ арæхст- 
джын. Ноджы ма нын фенын кодта, йæ удыхъæд уæздан миниу- 
джытæй хайджын кæй у, йæхицæн хæстæг кæй кæны нæ адæ- 
мы царды историон-духовон райдайæнтæ æмæ уыдон кæй æвæры 
йæ уацмысы бындур».1 
Гуыцмæзы-фырт уыдис, адæймаджы зæрдæ æцæгæй чи ныв 
кодта, ахæм курдиатджын фыссæг. Йæ дзырд у хæдхуыз æмæ 
йæ никæимæ фæивддзаг кæндзынæ. Цыд йæ зæрдæйы арфæй. 
Цыфæнды темæ ма райстаид, цахæмфæнды аивадон амæлт- 
тæй ма пайда кодтаид, кæддæриддæр йæ разы æвæрдта иу 
стыр хæс — йæ хъайтарты зæрдæтæм лæмбынæг ныккæсын, 
хорзæй, рухсæй цы ис адæймаджы уд æмæ хъуыдыйы, уый фе- 
нын æмæ йæ адæмы рæгъмæ бæллиццаг æмæ цæвиттойнагæй 
рахæссынмæ. Уæларвон тыхтыл чи ’ууæнды, уый сæ йæ хъуы- 
дыйы фæныв кæны йæхи хуызæнæй. Немыцаг философ Людвиг 
Фейербах уымæн загъта: «...Не Бог создал человека по своему 
образу, как значится в Библии, но человек создал Бога по свое- 
1 Æ л б о р т ы Хадз ы-У м а р. Уидæгтæ æмæ къабæзтау. — Цхинвал, 
1985, 57 ф., , , ц 
;. »><••$ 

17 
Разныхас 
Уды фарн 
му образу».1 Алеш æууæндыд йæ хъайтартæ æмæ сæ удты 
рæстдзинадыл æмæ сæ ныв кодта йæхи хуызæнæй. Уымæн ын 
йæ къух арæзтой йæ хъуыдыкæнынад æмæ йæ интуици. Дзыр- 
ды ад дзырды хуылфмæ æнкъардта æмæ-иу йæ уацмысты дзадж- 
джынæй уымæн æрбынат коотой. 
Уый уæлдай ирдсей разынд йæ новеллæтæ «Дæ чъызгæ уарзт», 
«Иу фысымы уазæг», «Кæйдæр хуызтæй æмбырд сурæт», «О, 
уый æз дæн, Ритæ», «Бæхы уаргъ æмæ чысыл лæппу», «Кæс- 
тæр лæппуйы аргъау», «Пахуымпар»... Æмæ адæймаг æфсæрм 
кæны, кæцы уацмысы кой йын ма скæнæм, зонгæ-зонын сæ иувæр- 
сты кæмæн ахизæм, цыма сæ нæ федтам, кæмæй зæгъæм, уыдо- 
нæй. Уымæн æмæ сеппæты дсер зыны курдиатджын фыссæджы 
æрмдзæф. «Сæ персонажтæ сæ царды фæндæгтыл ныллæууы- 
дысты сæ авторы авгау æрттиваг мидоунейыл аг^æугæйæ»,2 — 
уымæн бæлвырд кодта Булкъаты Михал. 
Æвдинæйы æнæлаз, сыгъдæг зæрдæйы тыбар-тыбурмæ («Дæ 
чъызгæ уарзт») адæймаджы цин кæнын фæнды, царды рæсугъд 
фæндтæ йæм гуырынц. Йæ уды марг кæй нæй, царды бирæ 
хинтæ æмæ кæлæнтæн кæй ницы зоны, уый йын бауарзын кæны 
калмы. Уыцы æнæкъæм зæрдæ йæ хъазын кæны калмимæ. 
Фæлæ уæлдай диссагдæр уый у, йæ æнаипп уд, йæ хæлар 
æмæ йæ рæсугъд зæрдæйы тыххæй калм дæр кæй бауарзы, 
æнæ уый кæй нал фæразы æмæ, цыма сæ кæрæдзийы тыххæй 
равзæрдысты, иумæ кæй хъазынц, иу цардæй цæрын сæм хорз 
кæй кæсы. «Йæ прозæйы цæсгом ын «зондджын» литературон 
проблемæ нæ раргом кæны, фæлæ йын æй равдисы дзыллæйон 
рисы бæрзонддæр рис»,3 — дзырдта Михал. 
Æвдинсейы хуызсен сенæхин уды ма уарзай, уый гæнæн нсей. 
Æрмæстдæр сей нæ уарзы йе ’мкъай Вилен. Уый исксей уарзын нæ 
зоны. Уарзы æрмæстдсер йæхи. Æвдинæ йæ хъæуы, нæлгоймагæн 
сылгоймаг ксей хъуамæ уа, рæстæгæй рæстæгмæ йыл цæмсей йæхи 
ирхæфса, уый тыххсей. Афтæмæй фыссæг ксерæдзи ныхмæ æвæры, 
адæймаджы хуызимæ чи райгуырд, афтæмсей сырды ном дсер кæ- 
мсей фсекъæмдзыстыг уыдзсенис, уыцы Вилен, æмæ йæ маргсей адсей- 
маг кæмсен тсерсы, афтæмæй йæ хуылфы уарзæгой зсердæ кæмæн 
ис æмæ уарзгæ чи кæны, уыцы хилæг Бусичы. 
Æмæ оиссаг цы у — Бусик æй æмбулы алы адæймагадон 
хъуыддаджы дæр. Афтæ дæр нæм фæкæсы: куыд ис гæнæн, 
зæххы цъарыл райгуыра Вилены хуызæн? Нафи дзы уымæн 
зæгъы: «Фыссæджы цæсты ахæм кæй у, уый дæр бæрæг у æмæ, 
уацмыс бакæсгæйæ, адæймаджы зонды фæзыны хуымæтæг, 
^Фейербах Людвиг. Избр. фшюс^цщшæ&ыВ 2х,ХД1л - М..л 1555, 
701 ф. 
2Булкъаты Михал. Оллэш / Рæстдзйнад, 1993, 27 ноябрь. 
3 Уый дæр уым. 
2 Гуыцмæзты Алеш 

Хъазиты Мелитон 
18 
фæлæ æрхуым хъуыды: ацы дыууæ адæймагæн иумæ цæрæн нæй, 
æнæмæнг ахицæн уыдзысты, стæй, цас раздæр, уыййас хуыз- 
дæр уыдзæн сæ дыууæйæн дæр. Зæрдæ æрхуым та уый тых- 
хæй у, Æвдинæ йæ æвзонджы бонты йæхи хуызæн адæймагыл, 
уарзæгой æмæ фæлмæн зæрдæ кæмæн уыдаид, ахæмыл кæй нæ 
сæмбæлд...»1 Æмæ, лæппуйы хиуарзон митæ уынгæйæ, уыцы 
хъуыдымæ æрцæуы чызг йæхæдæг дæр: «Цас раздæр ахицæн 
уæм, уыйас нын хуыздæр уыдзæн...»2 
Фæлæ уым уадиссагæй ницы ис: амонд зоны атæхын æмæ фа- 
джысы рагъыл абадын. Цард, хъыгагæн, афтæ арæзт у: «Алчидæр 
йæхи амондсей цсеры».3 Диссаг уый у, авторы бон куыд бацис адæй- 
маджы ахæм æлгъагæй сныв кæнын, æмæ йæ цуры зæдынгæс чызг 
Æвдинæ бауарза, адæм дардмæ кæмæй лидзынц, уыцы хилæджы. 
Нæ бон у зæгъын, Алеш кæй кодта философон хъуыды: хор- 
зæй, цæвиттойнагæй чи хъуамæ гуырио, уый гæнæн ис райгуы- 
ра æлгъагæй, кæна æлгъагæй æлгъагдæр; æлгъагæй чи фæгуы- 
ры, уымæн та йæ бон у, райгуыра зæрдæскъæфæй æмæ кæна 
зæрдæскъæфæй зæрдæскъæфдæр. 
Цардмæ йæ философон цæстæнгасæй кæсын æркодта йæ 
цыбыр, фæлæ цымыдисон, зæгъæн ис, философон радзырд «Па- 
хуымпар» ныффыссынмæ. Алеш уыдта, зыдта, цард куыд дæр- 
зæг у. Адæмæн йæхи чи нывонд кæны, уымæ ноджы æгъатыр- 
дæр сты. Радзырды лирикон хъайтар-сфыссæджы, зæххыл чи 
нæма уыдис, ахæм уацмыс чи сфæлдыста: «Ныр уæларвон цæр- 
джыты æхсæн нæхи цæмæй равдисæм, уый нын ис. Нæ зонд, 
зæххон адæмы зонд, бынтон галиумæ здæхт кæй нæ у, æдзух 
фыддзинад æрымысыныл кæй нæ фæлгъауæм нæ хъарутæ, уый 
ныр тыгъды змæлджыты дæр куыннæ бауырндзæн»,4 — йæхи- 
цæй афтæ разы чи у, уыцы æвзонг пахуымпар йæ фыны нæ 
разы кæны йæ сихимæ, зæгъгæ, адæмы мыггаг сафинаг нæу. 
Ома, адæмы ды куыд хоныс: «...æгуыдзæг уымæн сты, сæ хæрз- 
тæм кæй нæ хъусынц», — афтæ æвзæр не сты. Фæлæ куы 
райхъал, уæд кæсы æмæ: «Мæ радзырды гæххæтт мæ фарсмæ 
нал уыд. Чидæр дзы топпы нæмгуытæ сивтыгъта. Иу сыф ма 
дзы бæласы цонгыл ауыгъд уыд, лыстæг хуынчъытæй. Æвæц- 
цæгæн æй мысанæн сæвæрдæуыд».5 
Уый, адæмы мыггаг фесафын, æцæг, буржзуазон философон 
цæстæнгас у: адæм сæ равзæрдæй фæстæмæ æрмæстдæр сты 
фыдтыл хæст æмæ сты сафинаг. Фæлæ сæ хъахъхъæнæг пахуым- 
1 Джусойты Нафи, Мамиаты Изетæ, Хъазиты 
Мелитон. Ирон литературæ 11-æм къласæн. — Цхинвал, 2012, 359 ф. 
2Гуыцмæзты Алеш. Царды зыд. — Цхинвал, 1988, 98 ф. 
3 Ирон æмбисæндтæ. — Дзæуджыхъæу, 1976, 308 ф. 
4 Г у ы ц м æ з т ы Алеш. Царды зыд. — Цхинвал, 1988, 301 ф. 
5 Уый дæр уым, 303 ф. 

19 
Разныхас 
Уды фарн 
пар дæр нæу разы адæмæй: «Нырыонг кæд мæ утæхсæнгæн- 
джытæ уыдысты, уæддæр сæ ныр мæ цæсты раз авæрдтон æмæ 
мæм тæригьæды æнкъарæнтæ фæзынд».1 Тæригьæды æнкьарæн- 
тæй та нæдæр цард фæивæн ис, нæдæр — йæ фæхуыздæргæнæн. 
Ахæм уацмыс сфæлдисынмæ цæмæй адæймаг æрцæуа, уый 
тыххсей æнæмæнг хьуамæ царды тсерæнты фæуа. Нафи дзы уымæн 
загъта: «...равзæрд адæймагады фиоæныл Алешы æрхæндæг хъуы- 
дыйæ, философон пессимизмæй».2 Фæлæ æмбæхсинаг нæу — не 
’рвылбонон царды æгъатыр æмæ æнæсæттон рæстдзинадæй. 
Дуне фæивын æнцон куы уаид, уæд К. Маркс «Фейербахы 
тыххæй тезистæ»-йы афтæ нæ загьтаид: «Философы лишь 
различным образом объясняли мир, но дело заключается в том, 
чтобы изменить его».3 Дунейæн, хъыгагæн, радзырды лирикон 
хъайтары сих цы зондыл хæст у, афтæ ныппырхгæнæн ис; 
фæивын нæ комы. Уымæн æмæ, куыд зонæм, афтæмæй пырх 
кæнын æнцон у. Сæйраг аразын у. Нывыл исты саразын. 
Уыцы хьуыддаг Алеш тынг хорз æмбæрста. Уæддæр йе 
сфæлдыстадæй цард фæрæсугъддæр кæнынмæ кæй тырныдта 
æппынæдзух æмæ йæ æцæгдæр кæй аив кодта, ууыл дзурæг у 
ацы, гуырахстæй чысыл, фæлæ арф хъуыды кæм ис, уыцы фи- 
лософон радзырд «Пахуымпар». 
Уæддæр, Гуыцмæзты Алешæн йæ иууыл стырдæр æнтыст 
у, йæ зæрдæйы хьарм æмæ сыгьдæг кæм бавæрдта, ирон адæй- 
маджы уды фарн кæцæй зыны, Фыдыбæстæйы Стыр хæсты 
дуджы æмæ уый фæстæ азты ирон цардæфхæрд сылгоймаджы 
уæззау цард æмæ бæрзонд удыхъæд кæм сныв кодта, йæ уыцы 
сæйраг уацмыс — йæ роман «Дæ уды фарн». Гусалты Барис 
уымæн загъта, зæгъгæ, уыцы романæй: «Алешы хуызы ирон ли- 
тературæмæ æвидигæ курдиат барджынæй æрбацыд».* 
Мурасты Эльбрусмæ гæсгæ, йæ хæдбындур æрмдзæф но- 
джы ирддæр æмæ бæстондæрæй рабæрæг йæ роман «Дæ уды 
фарн»-ы.5 Стæй, æрмæст уыдонмæ гæсгæ нæ. 
Ацы, æппæтæй æххæст уацмысы, авторы бон бацис, йæхæ- 
дæг цы фыддунейы райгуырд, «нæу барвæндæй нæ цард» кæ- 
мæй загъта, йæ цыоыр цардбонтæ æнады тынд кæм бакодта 
æмæ йын йæ уды хъæрзт кæм ничи фехъуыста, уый йеппæт 
уæлмонц æмæ трагикон хьуыддæгтимæ аивадон æгьдауæй рав- 
дисын. Автор нын кæй ныв кæны, уыцы дуне йеппæт зынтæ 
æмæ æхцон цаутимæ у йæхи дуне дæр. Йæ зæрдæйы рухсæй, 
^Гуыцмæзты Алеш. Царды зыд. — Цхинвал, 1988, 302 ф. 
2 Д ж у с о й т ы Нафи, Мамиаты Изетæ, Хъазиты 
Мелитон. Ирон литературæ 11-æм къласæн. — Цхинвал, 2012, 355 ф. 
3Маркс К. и Энгельс Ф. Сочинения. Т. 3. — М., 1955, 4 ф. 
4Гусалты Барис. Арфæйаг æрмдзæф // Мах дуг, 1987. № 1, 127 ф. 
5Мурасты Эльбрус. Йæ уды фарн / Рæстдзинад, 2007, 14 июль. 

Хъазиты Мелитон 
20 
хæларæйу бæллиццагæй цы уыдис, уыдонæй ницы бавгъау код- 
та йæ сæйраг хъайтар Матрона æмæ иннæ хъайтартæн. 
Фæлæ сын уыимæ нæ басусæг кодта, цард сæ сæртыл куы- 
ройау кæм зылдис, уыцы фыдæвзарæнтæй сæ удтæ кæм æмæ 
куыд сдæрзæг сты, уыдæттæ дæр. 
Адæймаджы зæрдæ нырризы йæ хъайтарты зæрдæтæм ын 
ныккæсгæйæ: «Гъе, бын бауай, Матрона, — бустæ кодта йæ- 
хиуыл, — Натъа дæр ма зондамонæг кæмæн сси! Уæ дæлæмæ 
æрхауай, амондскæнæг, Натъайы армыкондмæ хъуамæ цалдæр 
удгоймаджы æнхъæлмæ кæсид, Натъайы арæзт хæринагмæ 
цалдæр адæймагæн хъуамæ уаид се скаст æмæ мæнæн та мæ 
армыконд мæхицæй дарддæр мачи хъуамæ хæрид? Цы, цы, фæлæ 
уыцы амондæй дæр хъуамæ ма уаин хайджын æмæ мыл æрвыл- 
бон дæр исчи бустæ кæна мæ армыконды тыххæй. Æппын ницы, 
фæлæ дын дæ арæзт хæринаг дæр мачи хъуамæ бафауид. Ацы 
æдылы, цæрæнбонты рæстмæ хæринаджы тæф кæй уæлартæй 
нæ ракалд, уый дæр ма амондджын куы у — йæ арæзт хæринаг 
кæйдæр хъæуы, йæ арæзт хæринагмæ чидæр æнхъæлмæ кæсы, 
йæ тъылланг цæхдон рæстæгыл куынæ сцæттæ кæна, уæд чи- 
дæртæ æххормагæй зайынц. Ды та, Матрона, фæнды Хуы- 
цауы раз æвæринаг хæринæгтæ сараз, уæддæр никæй хъæиынц 
дæхицæй дарддæр, дæ хойрагмæ æнхъæлмæгæсгæ дæхицæй дард- 
дæр ничи оаззайдзæн æххормагæй. Уæ, æххормагæй æрцæуа 
йæ адзал ме ’намондгæнæгæн! Уæ, йæ арæзт хæринагæй хæ- 
рæг ма уа ме ’намондгæнæгæн!..»1 
Алеш æппæтуынæг фыссæг уыдис æмæ тынг хорз зыдта, 
адæймаджы удмæ цард йæ хъарм тынтæ куыд фсенывæнды, афтæ 
йæм марг дæр кæй фæтадзы, æмæ дæ тынг куы фæнда, уæодæр 
уыцы фыдæй кæронмæ кæй нæй искуыдæм сæр фесафæн. Æмæ 
сæ фæлидзынмæ дæр никуыдæм хъавыд. Иуæй-иу фысджытау 
йæ æвæрццæг хъайтарты сыгъдæг удтæй уæлæрвтæм не скъæф- 
та, æппæрццæгты та цъыфы не змæста. Хъаитары номы тых- 
хæй уырыссаг æвзагмæ йæ тæлмацгæнæг Тотраты Руслан уымæн 
зæгъы: «...в подтексте названия определенно и оправданно прочи- 
тывается античное значение слова Матрона, то естъ почтен- 
ная матъ семейства, которой и должна была статъ — при нор- 
малъном течении жизни — героиня романа».2 
Фыссæг-иу сын лæмбынæг ныхъхъуыды кодта сæ алкæй хъыс- 
мæтыл дæр æмæ сæм Хуыцауæй цы хъуамæ хаудтаид, уыцы 
цæсгом æмæ-иу сын удыхъæд скодта сæ фыццаг. Æгæрыстæ- 
мæй сæ алкæмæн йæ дзых у йæ зæрдæйы дæгъæл. Алчи сæ 
йæхи уæлдæф улæфы. Алкæмæ сæ йæхи стъалы худы арвы 
1Гуыцмæзты Алеш. Дæ уды фарн. — Цхинвал, 1985, 147—148 ф. 
2Тотров Руслан. Предисловие// Гучмазты Алеш. Матрона. 
— Дзæуджыхъæу, 2012, 5 ф. 

21 
Разныхас 
Уды фарн 
къуырфæй. Æмæ уыцы стъалыты ’хсæн, Бонвæрнонау, хицæн 
кæны Матронайы цæхæркалæг, фæлæ æрдæгвæноагыл басудзæг 
æмæ афтæмæй дæр рухс фæд ныууадзæг царды стъалы. 
Фыдамонд чи фæхаста, йæ хъæбул кæмæн фесæфт æмæ 
æппынæдзух бинонтæм чи бæллыд, цæмæй уый оæр, адæм сæ 
царды бонтæ куыд тонынц, афтæ хурæй исты фена, уыцы 
амондсыгъдмæ арв æмæ зæхх сæ мидбылты бахудынмæ куы хъа- 
выдысты, йæ фырты аивæй куы базыдта (æниу æй уацмысы 
сюжеты хæлдмæ гæсгæ хъуамæ раздæр базыдтаид), йе схъо- 
мылгæнæг уæздан фыдæн æй ракурынмæ куы хъавыд, уæд та 
сылгоймаджы хъысмæты йæхи раргом кодта, адæймаг иууыл 
тынгдæр цæмæй фæтæрсы, уыцы æнамонд хабар: «Уæ хъæбул, 
уæ мæ зæрдæдарæн... 
Мæнæ ацы синаджы гæппæл, мæ хъæбул, дæу æгадæй чи ба- 
хиза, уыцы хæрзгæнæг у, æмæ-иу ыл бацин кæн; зæрдиагæй-иу 
ыл бацин кæн: дæу дæ мады æгадгæнæг номæй бахиздзæни, дæ 
мады та йæхи сæры æгадæй бахиздзæни ацы синаджы гæппæл. 
Уæ хъæбул!»1 
Рыстзæрдæ мадæн цæйнæфæлтау йæ хъæбулмæ йе ’гады 
номæй исты æрхаудаид, исчи йæ къахбайы фырт рахуыдтаид, 
фæлтау йæ фенддаджы хъæбулы амонды тыххæй рауæлдай 
кодта йæ уд. Æмæ уымæй фыссæджы бон баци мад, цахæм- 
фæнды ивгъуыдимæ куы уа, цыфæнды рæдыдтытæ йыл куы 
’рцæуа йе ’взонджы бонты, уæддæр ын йæ ном бæрзонд сисын. 
Булкъайы-фырты хъуыдыйæ: «Ауындзæн Матронайæн йæ уд, 
Мады Майрæмы удау, ссыгъдæг кодта, афтæмæй йын æй йæ 
тæригъæдджын буарæй фæхицæн кодта æмæ йын æй систа 
тынг бæрзонд...»2 Æцæг, уыцы бæрзæндæн нæ нымадта, «уыр- 
дæм æй цы аххосаг систа, уый».3 Уæддæр, æппынæдзух нæ 
зæрдыл хъуамæ дарæм: цард чи дæтты, уымæн æвзæр уæвæн 
нæй. Сæйраг уый у! Руслан уый тыххæй бæлвырд кæны: «...это 
мир живых людей, созданный силой дарованного свыше вдохно- 
вения, мир добра и зла, мир не менее реалъный и трагический, 
чем сама жизнъ»,4 — æмæ йын, тынг кæй бафæнда, уый дæр йæ 
хъуыдымæ ницы лаз æрхæсдзæнис. Хорзæй куыдфæнды раппæл, 
уæддæр ын цъус у, æвзæрæн «æгас цæуай» дæр æгæр у. 
Алешы удæй ацы роман куы рантыст, уæд уыдис йæ тæккæ 
сфæлдыстадон тыхы. Чиныгкæсæг æм бирæ, стæй ноджы стыр- 
дæр æмæ зынгæдæр аивадон фæллæйттæм æнхъæлмæ каст. 
Йæхи фæндтæ дæр тынг дардыл уыдысты, фæлæ... 
^Гуыцмæзты Алеш. Дæ амонды тыххæй. — Цхинвал, 1985, 285 ф. 
2Булкъаты Михал. Оллэш / Рæстдзинад, 1993, 27 ноябрь. 
3 Уый дæр уым. 
4Тотров Руслан. Предисловие// Гучмазты Алеш. Матрона. — 
Дзæуджыхъæу, 2012, 4 ф. 

Хъазиты Мелитон 
22 
Лæджытугхортæ нæм тыхгæнæг куы ’рбафсæрстой, уæдæй 
фæстæмæ Хуыцауы комулæфтæй хайджын фыссæг æрулæфт, 
удæнцой нал зыдта. Йæхи раппар-баппар кодта, йæ адæмы 
тыхстмæ кæсгæйæ. Фæндыдис æй, исты хуызы сæ фыдбылы- 
зæй куы фервæзын кодтаид. Æмæ тыхст. Оу, куыд тыхст! 
Уæддæр-иу уыцы бæрзонд, бурдзалыг лæппу-лæг сæрæй-къæх- 
ты бынмæ нътрызт фырмæстæй: «Ех-х, искуы-ма фыссæн гæх- 
хæтмæ куы оаирвæзин!» — фæлæ йæ уымæ нал æмæ нал хаста 
йæ зæрдæ. Æрбадтаид, нæ алыварс цы фыдтæ цыдысты, уыдон 
йæ аив дзырды фæрцы сныв кодтаид, уымæ йæ нæ хаста йæ 
зæрдæ, фыссæнмæ нал тасыд йæ къух. 
Алеш йæ литературон фæндаг поэзийæ райдыдта. Æмæ 
æвзæр æмдзæвгæтæ нæ фыста. Йæ зæрдæ сыл никуы сивта. 
Поэзийы дæр æй фылдæр æндæвтой трагикон цаутæ. Йæ хи- 
цау, съшоймаг къæбæримæ марг цы къæбыладжын куыдзæн рад- 
та, мæлæты къахыл чи ныллæууыд æмæ йæ хъæвдынтæ дзи- 
дзи кæмæй домынц, уый сныв кодта афтæ: 
...Ыстонг къæбыстæ й’ алыварс зылдысты, 
Сæ ниудмæ йæм йæ мæлæт каст æвгъайуаг, — 
Дæлгоммæ зæххыл адæргæй ныххуыссыд, 
Нæ сæ уагъта йæ фæдджытæм æвналын. 
Нæ йæ зыдта, фæлæ æнкъардта — мад уыд! — 
Хъæстæ у ныр, йæ рыст буары марг и. 
Ысхуыста сæ йæ бырынкъæй рæвдаугæ 
Æмæ куыдта. Æмæ кæугæйæ марди.1 
(«Куыдзы мæлæт») 
Æмæ Дзуццаты Хадзы-Мураты зæрдæ поэт æмæ адæйма- 
джы æнкъарæнтимæ цавта адæймагдзинад, ома, æнадæймаг- 
дзинады ныхмæ фысджытæ куы дзырдтой, уæд уый.2 
Алешмæ сабитæн ис аивфыст æхцонзæл уацмыстæ. Æрмæст 
сабиты зæрдæтæ сæ нæ рухс кæнынц, фæлæ сæ хистæртæ 
дæр кæсынц цымыдисæй, мидбылхудгæйæ, уарзгæйæ. Уымæн 
æмæ сæм уацмыстæй цæуы цыдæр уарзты хъарм, адæймаджы 
цардмæ чи разæнгард кæны. 
Æгоммæгæс, йæхи зонд чи фескъæры, мæхæдæг мæхи тых- 
хæй хуыздæр зонын, зæгъгæ, чи фæкæны, ахæм «пыхцылсæры» 
æнæуаг митыл хистæртæ куыд «фæрайынц», куыд æй фæмæс- 
тæй марынц, уый уынæм Алешы æмдзæвгæ «Æгоммæгæс»-ы æмæ 
^Гуыцмæзты Алеш. Æмдзæвгæтæ // Фидиуæг, 1980, № 4, 82 ф. 
2Дзуццаты Хадзы-Мурат. Рæстæгæмæлитературæ. — Цхинвал, 
1985, 150 ф. 

23 
Разныхас 
Уды фарн 
йыл цыма худæм нæ мидбылты. Фселæ уыцы мидбылхудт фыл- 
дæр баст у, ксей йын тæригъæд кæнæм, тагъддæр куы адзæ- 
бæх уаид кæй хъуыды кæнæм, уыимæ: 
Æгоммæгсес, 
Пыхцылсæр 
Æвзæр чызгыл — 
Æхснырсæг. 
Йæ фындзы дон 
Лæдæрсы... 
Мселæты чызг! — 
Нæ тæрсы... 
Уазалы куы хъазыд! 
Уазалы куы ныссалд! 
Ныр ыл йæ хин разылд... 
Уадз æмæ æхснырса!1 
Цас уарзт, цас зæрдæйы хъарм, цас æмбæхст мидбылхудт 
ис «Дæллагхъæуы чызожытæ», «Гыццыл лæппу дынджыр худы», 
«Багъæц, Къобор!..» æмæ йе иннæ æмдзæвгæты! Адæймаг сæ 
кæсы фæлмæн мидбылхудтимæ. Сыгъдæг сæ кæны йæ зæрдæ. 
Цæуы йæм цæрын. Уыцы æхцон æнкъарæнтæ та нæй алы уац- 
мысæй райссен Æмæ, чи зæгъдзæнис, цал фæлтæры сабитæн 
хæсдзысты цины æнкъарæнтæ. 
Кæсагæн донмæ зын аргъгæнæн у. Уæлдайдæр, фидæн фæл- 
мы тыхт куы вæййы, уæд. Корней Чуковский афтæ дзырдта: 
«..я написал для детей (вслед за «Крокодилом») «Мойдодыра», 
«Муху-Цокотуху», «Тараканище», «Доктора Айболита» и дру- 
гие сказки в стихах. Сказки эти появилисъ впервые в печати в 
самом начале двадцатых годов и вызвали жестокие нападки 
рапповцев, пролеткулътовцев, педогогов. Мне и в голову тогда 
не приходило, что когда-нибудъ эти гонимые сказки будут пе- 
чататъся миллионами экземпляров и выдержат многие десят- 
ки изданий, и что я доживу до поры, когда те дети, для кото- 
рых эти сказки написаны, превратятся в седых стариков и 
будут читатъ их своим внукам и провнукам».2 Ацы æмдзæвгæ- 
ты дæр цас фæлтæртæ кæсдзысты, уый не Скæнæгæй дард- 
дæр, табу — йæхицæн, ничи зоны. 
Алеш поэзимæ уазалзæрдæ кæй никуы дардта, уый тыххæй 
бирæ цæвиттонтæ ис æрхæссæн, фæлæ сæ ахъаззагдæртæй 
иу у, йæ царды фæстаг азты дæр-иу йæ зæрдæ поэзийыл кæй 
бакъул. Прозæйы жанры æртæ цыбыр радзырдæй дарддæр ницы 
^Гуыцмæзты Алеш. Рохсанæ. — Дзæуджыхъæу, 1999, 4 ф. 
2Чуковский Корней. Сочинения в 2 т. Т. 1. — М., 1990, 8 ф. 

Хъазиты Мелитон 24 
уал ныффыста.1 Поэзи ма-иу æм кæд фæлæууыд æнцой. Фæлæ — 
иу сулæфтæй. Уыдоныл, цыбыр поэтикон уацмыстыл, бæстон 
кусыны зæрдæ дæр æм нæ уыд. Йæ адзал цыма, æцæг пахуым- 
парау, развæлгъау федта. Фæлæ дзы нæ тарст. Йæ царды 
кæуинаггаг кæронмæ, Чырыстийау, цыдис риу-æмриу: 
Къухтæ — ауыгъдæй, риуыл сæр æппæрстæй, 
Зæрдæ — катайы знæтæн — æхсид. 
О, мæ хъæбултæ, цардыссæстæй 
Уый уæ саг фыд йсе цардæй тыхсы. 
Искуы нывты кæд федтат æрттыгъдæй 
Уаз Чырыстийы? — чи цыд хæрзты, — 
Зонут, хъæбултæ, а дуджы рыгъдтæ 
Уый уæ фыды ксей ныттыгътой ныр. 
Ис ызнæгтæ, ызнæгтæ сæ нæмттæ, — 
Знаг ызнаг у — фыдгæндæн ысты, 
Фæлæ хи адæм, хицон, хæлæрттæ 
Знаджы охыл цы басгуыхтысты? 
Даутæ раст ысты! Сау миты цардæн 
Уаз фыоахин нæ фæдæтты ком. 
О, хъæбултæ, уæ фидæны кадæн 
Æз сæрбæрзондæй уадзын мæ ном.2 
Тыхст æмæ йæ тыхстæн нæ уыдис кæрон. Æппынæдзух 
йæхи æппæрста хæцæг лæппутæм. Фæндыдис æй, йæ удæй 
дæр сын исты куы баххуыс кодтаид. Нæ уæлахизмæ бæллыд 
æппынæдзух. Йæхиуыл ницæмæй ауæрста. Уæлдайдæр, мас- 
тæй. 
Советон Цæдисы цыппар хатты Хъайтар, Советон Цæди- 
сы Маршал Г. К. Жуков Фыдыбæстæйы Стыр хæсты тыххæй 
йæ зындгонд мысинæгтæ æмæ хъуыдыты кæронæй зæгъы: «..лы 
знали, за что сражаемся».3 
Алеш тынг хорз зыдта, цæй охыл сты нæ судзгæ хъизæ- 
мæрттæ. Уæлæрвтæм дæр йæ иунæг лæгъстæ уыд нæ тыхст, 
нæ сыгъд, нæ пырх Фыдыбæстæйы тыххæй. Цард Ирыстоны 
цæрайæ: 
О Мадымайрæм! Дæ мидзæрдæйы банкъардзынæ мæ Иры- 
стоны сау хъæдгомы рыст. 
^Гуыцмæзты Алеш. Æртæ радзырды //А вторты коллек- 
тив. Тугæйдзаг цыппурс. — Дзæуджыхъæу, 1997, 77—86 ф. 
2Гуыцмæзты Алеш. Азарутиронау, лæппутæ. — Дзæуджыхъæу, 
1993, 5-6 ф. 
3 Ж у к о в Г. К. Воспоминания и размышления. В 2 т. Т. 2. — М., 1975, 
447 ф. 

25 
Разныхас 
Уды фарн 
Уæдæ, нæ кадавар сахъзæрдæ лæппуты туглæсæны зы- 
лынджын чи у, даугæнæг чи у, ирæй-гуырдзыйее, ууыл æркал 
дæ карз цæхæртæ, уый баййафæд дæ карздæр æлгъыст! 
О Мадымайрæм! Æз мæхицæй сыгъдæгдæр уд зæххон цæр- 
джыты астæу не ссарин. Ратт мын мæ Иры сæрвæлтау дæ 
сыгъдæг мæлæт, фæлæ фæу дæ аудæг армæй мæ рыстзæрдæ 
Иры фарсхæцæг. Ратт нын уыйбæрц тых æмæ хиæмбарынд- 
зинад, не знæгты ныхмæ уæхски-уæхск цы балæууæм, сæ чъи- 
зи фæнд сæ хъуыры куыд фæбада. Йæ Ирыл та гадзрахатæй 
чи рацæуа æмæ йыл чи рацыд — фæуæнт зæрдæхудт! 
О Мадымайрæм! Ноджыдæр дæм сидын: ды ирон мадæл- 
ты æвварс фæлæуу, фæлæуу, фæлæуу!!.х 
Фæндыдис æй Ирыстоны сæрвæлтау йæ уд нывондæн æрхæс- 
сын. 
Уый тыххæй фæстæ никуы фæлæууыдаид. Æмæ нæдæр фæ- 
лæууыд. Хуыцау ын Ирыстоны фарнæн радта, иууыл зынаргъ- 
дæр цы у, уый, Цард, йæхæдæг та йæ цард Ирыстоны сæр- 
вæлтау æрхаста нывондæн. Фæлæ йын, афтæ тыхджын цы 
Уæлахизмæ бæллыд, уый фенын, хъыгагæн, нæ бантыст. 
Ирыстон ын цы фæцис, уый тыххæй мæ бæсты дæсгай азты 
размæ загъта Беслæны 3-аг скъолайы 11-æм къласы уæды ахуыр- 
гæнинаг: «Гуыцмæзты Алеш ирон адæмæй алкæй ахсджиаг дæр 
уыд. Æмæ тынг фæдис кодтон, æрæджы мæ мады æфсымæ- 
рæй2 куы фехъуыстон, йæ номыл нæм иунæг уынг, иунæг скъола 
дæр нæма ис, зæгъгæ, уæд ууыл».3 
Æнæмæнг, стыр бузныг зæгъын æмбæлы, йæ уацмыстæ йын 
адæмы рæгъмæ зæрдæхæларæй чи хæссы, йæ сыгъдæг ном ын чи 
нæ рох кæны, уыцы хуыцауысконд адæмæн. 
2011-2014 
Хъазиты Мелитон 
^Гуыцмæзты Алеш. О Мадымайрæм! / Хурзæрин, 1993, 29 май. 
2 Ома, ацы уацы авторæй. 
3Болататы Валентинæ. Тынг фæдис кодтон/Хурзæрин, 1993, 
29 май. 

РАДЗЫРДТÆ 
Æхсæвидар 
Кæроны райдиан 
— Цæй-ма, мæ хойы марды скъахон æмæ йæ хæ- 
дзармæ ахæссон, — æнахуыр хъуыды февзæрд Азейы 
сæры, уæлмæрды йæ хойы уæлингæн, хуыссæгцух 
рæдзæ-мæдзæйæ бафæллайгæ, цыртыл йæхи куы 
бакъул кодта, уæд. 
Обау иуварсмæ лæбырын райдыдта. Азе ма дис 
дæр бакодта, сыджыт стыр, фæлæ рог чъылбызгай 
кæй згъæлы, ууыл. Уайтагъд марды чырын сзынд. 
— Цы архайыс, æлгъыстаг? — кæйдæр æнæнхъæ- 
лæджы фарстмæ фесхъиудта Азе. 
Акасти йæ алыварс æмæ уæнгты ризæг ахъард- 
та, сæрыхъуынтæ арц сбадтысты: чысыл раздæр йæ 
хойы ингæнæй иуварс цы цырт авзылдта, уый зæр- 
дæмæгуыргæнæг æнгасимæ лæууы йæ уæлхъус. Сæ 
алыварс æгас уæлмæрды цыртытæ æрбатыгуыр сты. 
— Мæнæ мæ хойы агурын, — йæ зæрдæйы тас 
æмбæхсгæйæ дзуры Азе. 
— Æмæ кæм ис дæ хо? 
— Мæнæ чырыны. 
— Цæмæн? 
— Уый дæ хъуыддаг нæу! — сонт хъæр фæкæнгæ, 
ацъæхтæ-буртæ Азе. Фæлæ цырты тасуадзæг уын- 
дæй йе уæнгтæ æрызгъæлдысты. Уыйæппæт цыр- 
тытæ, дæлимонтау, æмырæй бахудтысты. 
— Дæ хойы уынын дæ фæнды? — гуым-гуым 
кæны йæ хойы цырт. 
— Фæнды. 
Кæд тынг фæтарст, æмæ йæ ацы цъысымæй аир- 
вæзынæй дарддæр ницыуал хтлпыд, уæддæр йæхи 
нал басаста æнамонд лæппу. Иæ хойы цырт фыр 
цинæй йæ мидбынат куыд скафыд, ууыл ахъуыдыйы 
бон дæр æй нал фæци — зæхх йæ быны алæбырд. 
— О-о-о! — тæригъæддаг цъæхахст ма фæкодта 
лæппу æмæ зæххы скъуыды аирвæзт. 
Йæ алыварс æртыхст ингæны тар. Цавæрдæр 
къуыбæрттæ йыл, ихуарæгау, згъæлынц. Къухæй сæ 
æрысгæрста. Дунесфæлдисæг!.. Кæд разындысты 

27 
Радзырдтæ 
Æхсæвидар 
сæры къуыдыртæ. Куырмæджы иуварс алыгъд æмæ... йæ къæх- 
ты бынæй райхъуыст удисæджы æрдиаг. 
Кæмдæр, дард кæмдæр сныдзæвд рухсы цъыртт æмæ цæст 
йæ алфамбылай иртасын райдыдта: æнуд, цъымараджын ран, 
сæгджын лæгæты хуызæн. Кæцæйдæр сыгъды тæф кæлы. Йæ 
сау ала къуыбылæйттæй зилы... Йæ алыварс тыннывæндæгау 
кæнынц æнахуыр хъуыртхъоймæгтæ, уыдисны — сæ гуыртæ, 
уыдисны — сæ къæхтæ, зæбул сæртимæ. 
— Ай дæлимонты цъысым у, саудзыдзыда, — фехъуыст æм 
зонгæ хъæлæс. 
Уæууа, куыннæ сæ бафиппайдта. Йæ хойы цырт йæ фæрсты 
куы цæуы. 
— Æмæ мæ хо та кæм ис? 
— Фендзынæ йæ. 
Æцæгдæр, дард рухсы цъыртт кæм сныдзæвд, уым сзынд йæ 
иунæг хо, йе ’нæзонгæ мадызæнæг. Раст æй ахæм æнхъæлдта 
Азе дæр. Æрмæст лæппу уый æнхъæл нæ уыд, æмæ йæ хо йæ 
размæ нæ разгъордзæн, нæ йыл ныттыхсдзæн, цæссыгкалгæ йын 
нæ пъатæ кæндзæн, йæхи сраст кæныны тыххæй дзы хатыр куы 
кура, уæд ын зæрдиаг бустæ нæ бакæндзæн: 
«Дегæр фæкалай, мæ мадызæнæг, ацал-ауал азы дæ уындмæ 
куы бæллыдтæн, уæд мын ды та цытæ дзурыс...» 
Нæ, ахæм нæ разынд йæ хо. Йе ’фсымæры уындæй уæлдай- 
хуызон нæ баци. 
Мæрдон тас ахъардта Азейы уæнгты. Удсæлæн уазалæй ай- 
дзаг риу. Лидзыны хъуыды февзæрд сæры, фæлæ йæ бынатæй 
феккуырсын йæ бон нæ баци. Уæдмæ йæм уый бынтондæр æрбав- 
вахс, æрлæууыд йæ разы. 
— Цæмæ æрхаудтæ, æнамонд? — зæлы йæ уазал фарст. 
— Дæу агурæг, Зæли, дæу... 
— Æмæ ма дæ цы хъæуы? Цы ма дæ хъæуы? Дæ аххосæй 
куы бацыдтæн мæрдтæм, уæд мæ цæмæннæ ныууадзыс? Дæ ма- 
дызæнæг куы уыдтæн, уæд мæ иучысыл ацæрын цæмæннæ ба- 
уагътай мæ ног бынаты. Цæмæ ма æрцæуыс æрвылæхсæв мæ 
ингæны цурмæ? Цы дæ хъæуы? 
— Афтæ ма дзур, Зæли, афтæ ма дзур, — къуыбыр цæссыг 
згъалы лæппу. — Мæ аххос нæу. Æз лæгмар нæ дæн. 
— Лæгмар нæ дæ, зæгъыс? — æрбайхъуыст зонгæ хъæлæс. 
О, Хуыцау! Зæлийы фæстæ тыфылтæ калгæ æрбауайы Мæ- 
динæ, йæ хойы ходыгъд. Раст æй фæстаг æхсæв куыд федта — 
скъуыдтæ къабайы, удæст цæстыты. 
— Лæгмар нæ дæ зæгъыс, нæ? Æмæ уæдæ мæн чи фæдæл- 
сыджыт кодта æназымæй? Куы ницы дын ракодтон, уæд мæ 
цæмæннæ бауагътай ацæрын? Мæн дæр цæрын куы фæндыд, æз 
дæр удгоймаг куы уыдтæн. Дæ цахъхъæн куы уыдтæн, уый ха- 
тыр та мын куыннæ бакодтай! 

Гуыцмæзты Алеш 
Уацмыстæ 
28 
— Мæ аххос дзы ницы уыд, ныууадз мæ! — ныббогь кодта 
Азе æмæ зæххыл ныффæлдæхт, ныдздзынæзта. 
— Ныууадз æй, куыннæ стæй! — зæлы нагъæттаджы хъæлæс. 
Ингæны дуртæ базмæлыдысты. Хъуысы стджыты хъыррыст. 
Кæйдæр тæбын цæнгтæ йæм сæхи ивазынц, æппæт дæр змæлы, 
æппæт дæр уынæр кæны. 
— Марынц мæ! — сиды кæмæдæр Азе. 
— Ма тæрс, лæппу! Цы ’рцыд, чи дæ мары?! — æрыхъуыста 
кæйдæр фæлмæн хъæлæс. 
— Уыдон, уыдон! 
— Æрæмбар дæхи, æвæццæгæн, фынтæ уыныс. 
Ракаст йæ цæстытæй Азе. 
«Дæлзæхх фæут, цы фынтæ стут. Уый хур дæр куы скаст. 
Æвæццæгæн, дзæвгар афынæй кодтон. Ай та чи у?» 
— Исты дæ хъæуы? 
Æнæзонгæ æнæбары худт бакодта: 
— Дæу цы хъæуы, æндæра ай мæ бинойнаджы ингæн у. 
— Куыд? — фестъæлфыд Азе. 
Æнæзонгæ йæ ныхæстæ сфæлхат кодта. 
«Хъази у. Цымæ мæ базыдта?» 
— Æз уæртæ мæ мады уæлингæн афынæй дæн, ардæм, æвæццæ- 
гæн, фынæйæ æрбахаудтæн. Уæдæ ай дæ бинойнаджы ингæн у? 
Уый йæ сæр батылдта æмæ гуырысхогæнгæ бакаст Аземæ. 
Цыдæр хъуыды фестъæлфыд йæ сæры. 
Æмдзаст цæстытæ кæрæдзи цæмæйдæр фарстой. 
— Уæдæ бахатыр кæн, — фæцæуæг Азе. 
I 
Чындзæхсæв фæци, æмæ адæм сæ хæдзæрттæм фæцыдысты. 
Ныр ног къæйттæм æнхъæлмæ кæсы хъарм уат. 
Хъарм уат... 
Райдзаст уаты дуары бакомкоммæ сынтæгыл хуыссы Зæ- 
линæ... Йе ’мбæлттæ йæ æрбакодтой ардæм. Алы къæйных ны- 
хæстæ йын фæкодтой. Æмæ сæм хъуыста Зæлинæ дæр, æрмæст 
дзы ницы æмбæрста, нæ йæм хъуыстысты. Хъуыдытæ афтæ пырх 
уыдысты æмæ йæ бон нæ исты фехъусын уыд, нæ истæуыл хъуы- 
ды кæнын. Хаттæй-хатт-иу сæппæрста исты ныхас, йе ’мбæлттæ 
йæм цæмæй ма фæхъыг уой, уый тыххæй. Уыдон дæр æй ныу- 
уагътой иунæгæй, ныууагътой йæ, абонæй фæстæмæ æфсиниуæг 
цы хæдзары кæндзæн, уым. Æмæ йæ цæссыгтæ фемæхстысты, 
куыдта, ацы æнæзонгæ хæдзар ын нырмæ дæр афтæ адджын кæй 
уыд, ууыл нæ хъуыдыгæнгæйæ, йе ’мбæлттæ дзы афонмæ истытæ 
кæй дзурынц, нæдæр ууыл хъуыды кодта. Куыдта, кæуын æм 
кæй æрцыд, æмæ йын афтæ æнцондæр кæй у, уымæн. Стæй хин 
хъуыды февзæрд йæ сæры: «Йе ’рбацыдмæ фынæй æфсон скæ- 

29 
Радзырдтæ 
Æхсæвидар 
нон», — æмæ схуыссыд, æрмæст нæ бафынæй, стæй йæ бон дæр 
нæ уыд фынæй кæнын. Уый фæндыд цæуылдæрты, бирæ цæуыл- 
дæрты хъуыды кæнын, исты æрымысын, фæлæ йæ зонд бæсто- 
нæй ницы ахста. Уый æнхъæлмæ каст, æгъуыссæг æхсæвты-иу йæ 
мидзæрды кæмæ бæллыд, йæ фынты цалдæр хатты кæй бавзæр- 
ста, уыцы фыццаг пъайы адмæ. Уый фæндыд æнкъарын ног, бын- 
тон ног рæвдыд, ныры онг йæ удæн æнæзындгонд чи уьщ... 
Æмæ, хъæццулы йæхи ныттухгæ, зыдæй улæфыд. Йæ тæвд 
комулæфт хъæццулы цъарæй фæстæмæ схъиудта йæ цæсгоммæ. 
Æхгæдта йын йæ улæфæнтæ. 
II 
Автобус бæлццæтты царвцæгъдæгау кæны. Бадæнтæ сеппæт 
дæр ахст. Разæй цалдæр лæппуйы лæууы. Чи дзы йæ фæсонтæй 
банцой кодта дуарыл, чи та дыууæ къухæй ныххæцыд автобусы 
царыл дæргъæй-дæргъмæ хæцæнтыл. Дуары сæрмæ чидæр йæ 
уарзты фæд ныууагъта: «Валик+Марине=уарзт». Сæ ныффыс- 
джыты ныййарджытæн ахъаззæгтæ ныссидт Хъазииты размæба- 
дæг пухрихи лæг. Йæ фарсмæбадæг бурдзалыг ус æм зулмæ ба- 
каст. Цыдæртæ бахъуыр-хъуыр кодта. Фæстаг бадæнæй цавæр- 
дæр къæсхуыр лæг худæджы хабæрттæ кæны. Адæм хуыды- 
хæлттæ фестадысты, худынц, кæл-кæл кæнынц. Худынц Зæлинæ 
æмæ Хъази дæр. Сæ размæбадæг пухрихи лæг бæзджын хъæлæ- 
сæй ныххудти æмæ та бурдзыккуджын ус амæсты. 
Хъази рудзынг байгом кодта. Акаст æддæмæ: бæлæстæ, фæ- 
дисы уайæгау, згъорынц фæстæмæ. Райгуырæн хъæу фæсте аз- 
зад, нал зыны. Фæндаджы къуыбылой зыгъгъуытгæнгæ хæлы, 
фæуæн ын нал ис... Цæугæдон иузæрдиондæр разынд, удаистæй 
згъоры сæ фæстæ, цыдæртæ сын дзуры, цæуылдæр мæсты кæны. 
Автобус æрхæццæ бынатмæ. Фескъуыд сæ ныхасы таг бæлццæт- 
тæн. Æрхызтысты Хъази æмæ Зæлинæ дæр. Атагъд кодтой инсти- 
тутмæ. Зæлинæ цыдæр джитæнтæгæнгæ цæуы. Иу къуыри нал уыд 
институты, чындзæхсæвы фæстæ хъæуы улæфыдысты Хъазийы мад 
æмæ фыдмæ. Институты раз ыл йе ’мбæлттæ атыгуыр сты. Æфсæр- 
мы дзы кæй кæнынц, уый Хъази фæхатыд, ныууагъта сæ, атындзыд- 
та куыстмæ. Чызджытæ, æвæццæгæн, æнæхъæн къуыри «æз къæй- 
ныхдæр ныхас æрхъуыды кæнон»-ыл уыдысты. Æнæрхæцгæ йыл згъа- 
лынц алы галиу дзырдгæ. Дæ фыдгул уыдон астæу бахауæд. 
III 
Диваныл йæхи фæстæуæз ауагъта иу æхсайаздзыд лæг. Ца- 
дæггай нывæнды йæ ныхас. Лæмбынæг æвзары дзырдтæ. Рæхы- 
сы цæгтау сæ кæрæдзиуыл хал кæны. Сагъæстæ йæ сæ базыр- 
тыл ивгъуыд бонтæм аскъæфтой. Фæллад цæстытæй зивæггæнгæ 

Гуыцмæзты Алеш 
Уацмыстæ 
30 
кæсы йæ цуры бадджытæм. Йæ гæмæх сæры иугай æрдутæ зы- 
нынц цагъды уæлдай хæстонтау. Йæ фæйнæфарс бадынц Хъази 
æмæ Зæлинæ. Рæстæгæй-рæстæгмæ кæрæдзи цæстæнгасæй 6а- 
рæвдаугæ, æдзынæг ныхъхъусынц зæронд лæгмæ., 
Хуры фæстаг тынты дзыгуыр æрбагудзицц кодта рудзынгæй. 
Ахъазыд уаты уæвджыты цæсгæмттыл. Ахъылдымтæ кодта ха- 
тæны. Абадт Зæлинæйы уæрагыл. Къæбырттæгау сындæг схыл- 
ди йæ гуырыл. Уæдмæ хур йæ боны балц фæци. Æрбайсæфт 
хъалхаст тынты дзыгуыр. Зæрæхсиды æдзард уды стъæлфæнтæ 
ма удисгæ кæсынц уаты бадджытæм. 
Æхсæвы сау фæлм чысылгай йæхи æриста зæхмæ. Йæ уазал 
комулæфт рудзгуытæ æмæ дуæртты зыхъхъыртæй, хуыснæгау, 
хъуызы хæдзæрттæм. 
Ссыгъдысты электроны цырæгътæ. Сæ цъынд цæстытæ бай- 
гом кодтой æрвон рухсгæнджытæ дæр. Афтæ зыны, цыма хуры 
аныгуылдыл арв æмæ зæхх мæрдадзы цырæгътæ ссыгътой. Дзу- 
ры зæронд лæг. Лæмбынæг хъусынц дыууæ цардбæллон уды. 
— Мæ зæронд сæр — уæ фæхъхъау. Мæ цин дæр сымах стут 
æмæ мæ катай дæр. Хъысмæтæй иу хæрзиуæг куырдтон ацал- 
ауал азы дæргъы. Зæгъын, мæ чызг йæ амонд куы ссарид. Ныр, 
табу Хуыцауæн, æз амондджын дæн. Хатын, кæй фефсæрмы стут. 
Цæй тыххæй? 
Кæддæр мах дæр не ’фсинимæ уæ цахъхъæнтæ уыдыстæм, 
фæлæ... Нæ амондæй хызт ут сымах. Мах сыгъд фæндæгтыл 
рацыдыстæм. Иуæй, немыцæгты æнахъинон митæ, иннæмæй та... 
Нæ мæ фæндыд ацы цауыл дзурын, — цыдæр фæсмойнаджы 
хъæлæсæй сдзырдта зæронд лæг: — Æгæрыстæмæй йыл не ’фси- 
нимæ дæр фыццаг бонтæй фæстæмæ никуы дзырдтам. Уарзæм 
дæ хъæбулы уарзтæй, дæуæй дарддæр кæуыл бацин кæнæм, ахæм 
нын ничи ис. Æвæццæгæн, цыфæнды ныййарæджы риуы дæр не 
сæвзæрдзæн уымæй фылдæр уарзт, мах дæу куыд уарзæм. Ды 
дæ нæ Хуыцау, нæ сомбоны скаст. Дæуæй исæм, хъысмæт нын 
нæхицæн цы зæнæг бахæлæг кодта, уыдон мондæгтæ дæр. 
Адæм цы зоной, уымæн басусæггæнæн нæй. Æрвдзæфау фæ- 
дæн, ды мæ дæ ныййарджыты тыххæй фыццаг хатт куы бафар- 
стай, уæд. Æрхæндæгæй дæ систон мæ хъæбысмæ. Цыкурайы 
фæрдыгау дæ нылхъывтон мæ риумæ. Мæ зæрдæ суынгæг. 
— Ацу æмæ хъаз, ды мæхи чызг дæ, мæ зæрдæдарæн, — дæ 
рустæн батæгæнгæ дзырдтон æз, æмæ та ды де ’хцон хъæлæсæй 
куы ныккæл-кæл кодтай, уæд, фæлдурæджджынау, мæ хъыгтæ 
айсæфтысты. 
Хъуыддаг ууыл нæ ахицæн. Уый фæстæ дæр ма мæ къорд 
хæттыты бафарстай. Цалдæр хатты рахъавыдтæн алцы дæр бæс- 
тон радзурынмæ, фæлæ та-иу ме ’взаг мæ коммæ нæ бакаст. Æмæ 
дæ уæд иуахæмы карзæй бафæдзæхстон: «Мæ чызг, макуыуал 

31 
Радзырдтæ 
Æхсæвидар 
мæ бафæрс ацы хабарæй. Куыддæр моймæ фæцæуай, афтæ дын 
мæхæдæг æппæт дæр радзурдзынæн». 
Æмæ мæ æцæгдæр никуыал бафарстай. Æз ма фæсмон дæр 
фæкодтон: чи зоны мæм уæд фæхъыг дæ? 
— Цытæ дзурыс, баба, — йе ’фцæджы атыхст Зæлинæ. 
— Хорз, хорз, мæ зæрдæйы уидаг. Æз æй зонын, ды мыл дæ 
зæрдæ никуы сивдзынæ. Ныр та мæм æрбайхъус. Æз дын дæ 
ныййарджыты хабæрттæ радзурон. Æрбайхъус ды дæр, Хъази. 
Æлгъыст фæуæнт немыцаг удхортæ адæмы тæригъæдæй. Зæх- 
хыл туджы зæйтæ рауагътой. Æххормаг бирæгътау, фæтугдзых сты. 
Мах сæм цалдæр лæппуйæ пъæлицæйæгтæй куыстам. Партизанты 
хæслæвæрд нын уыд. Исты зонæнтæ нæм-иу куы бафтыд, уæд сæ 
аивæй дæ мадмæ хæццæ кодтам, уый та — хъæдмæ партизантæм. 
Иу æхсæв партизантæй цалдæр лæппуйы немыцаг афицеры 
цæрæнуатмæ бабырстой. «Æвзаг» сæ хъуыд. Фæлæ сæ фæнд нæ 
рауад. Къæппæджы бахаудтой. Цалдæр хъизæмайраг фарстайы 
фæстæ сæ иу бон æд белтæ хъæдгæронмæ акодтой. Сæ разæй 
цыд немыцаг афицер, сæ иувæрсты — салдæттæ, сæ фæстæ та — 
мах, пъæлицæйæгтæ. 
Боныгъæд цыдæр æнтъыснæг уыд. Дымгæ, тарст гæдыйау, 
футтытæ кодта. Мигъ зæххыл ныббадт. Нæ фæндаг хъæуы ас- 
тæутыл уыд. Тыргътæй нæм сæ дондзæстытæй кастысты хъæуы 
иугай удгоймæгтæ. Иуафоны фæсвæндаг мæ цæст схæцыд дæ 
мадыл. Йæ уадултыл лæдæрстысты ставд цæссыгтæ. Йæ фæй- 
нæфарс — ды æмæ де ’фсымæр. Дæуыл уæд цыдаид иу-дыууæ 
азы. Дæ чысыл къухтæй ныззæгæл дæ дæ мады фæдджийыл 
æмæ уый кæуынмæ дæ дзыхыдзаг цъæхахст кодтай. Де ’фсы- 
мæр дæуæй иу-цыппар азы хистæр уыдаид. Иу къухæй æрба- 
тыхст дæ мадыл æмæ джихæй каст куы махырдæм, куы та йæ 
ныййарджыты сырх-сырхид цæстытæм. Æвиппайды мады фæд- 
джитæй йæхи атыдта æмæ, «баба» хъæргæнгæ, Хæмæтмæ æрба- 
лыгъд. Нæ йын бантыст йæ фыды ныхъхъæбыс кæнын. Немы- 
цæгтæй йæ чидæр иуварс ныззылдта. 
Саби йæхи бахаста иу стыр къодахмæ æмæ... нал сызмæлыд. 
Уадзыг баци æви... Мæ бон уый базонын нал сси. Дæ мад, уыцы ныв 
ауынгæйæ, фæсонтау. Салдаты æлгъаг цæсгомыл нытту кодта æмæ 
йæ хъæбулмæ йæхи аппæрста. Æнамонд мад! Нæ бахæццæ йæ ту- 
джымæцæг сабимæ. Автоматы нæмгуытæ йын æрдæгвæндагыл ас- 
къуыдтой йæ цард. Йæ хъæбулмæ тырнгæ æрттæтыгъдæй баззад, 
— Хъасбол, мæ бинонтæй ма удæгас чи баззайа, уый-иу де 
уазæг фæуæд, — бастæфсæрæй хауæг мыртау мæ хъустыл ауад 
Хæмæты ныхас. Бауромынмæ ма йæ хъавыдтæн, фæлæ ферæ- 
джы: уый, йеппæт тыхтæ æрбамбырдгæнгæ, къахæй нырриуыгъта, 
уæды онг дæр ма мард сылгоймаджы буар тæвд нæмгуытæй чи 
хуынчъытæ кодта, уый артæнтæ. 

Гуыцмæзты Алеш Уацмыстæ 32 
Уым дын фехстой дæ фыды дæр. Хъæды дзыхы чысыл æрдузы 
фехстой иннæты дæр. Уыцы бонты цауты фæстæ мæ бон нал 
баци хъæуы баззайын. Æмæхсæвæджы афардæг дæн хъæдмæ. 
Иунæгæй нæ. Дæ фыды фæдзæхст мæ нæ байрох. Уæ хæдзар 
æрхмæ хæстæг уыд. Æнæфыдбылызæй йæм баирвæзтæн. Агу- 
рын сымах. Хæдзары змæлæг нæй. «Æвæццæгæн, сыхæгтæм сты», 
— загътон мæхицæн. Уæддæр агурын талынг къуымты. Рухс ссу- 
дзын хæйрæг бауæндæд. Иуафон сынтæджы къæс-къæс ссыд. 
Ды хуыссыдтæ хуыссæнгæрзты астæу. Æвæццæгæн, адæргæй 
тарффынæй ныддæ. Мæ хъæбысмæ дæ куы систон, уæддæр нæ 
райхъал дæ. 
Бирæ ма фæцагуырдтон де ’фсымæры дæр, фæлæ никуыцæй 
разынд. Хæсты фæстæ ныццыдтæн уæ хъæумæ æмæ дзæвгар 
рафæрс-бафæрсы фæстæ иу ус рахабар кодта, уыцы цæфы фæстæ, 
дам, нал фервæзт. Мæхæдæг, дам, ын æрхæцыдтæн йæ цæсты- 
тыл. 
IV 
Фæци йæ ныхас зæронд лæг. Ногæй ссыгъта, йæ къухы 
æрдæгдымдæй цы папирос ныххуыссыд, уый. Зæрдиагæй дзы 
сулæфыд. Фæкомкоммæ Зæлинæйы рустыл гæр-гæргæнæг цæс- 
сыгтæм. Арф ныуулæфыд. Йæ мады фæливæг сабийау йæ цæс- 
тытæ æфсоны цъынд æркодта. Ныхъхъус. 
Ныггуыппæг хатæн. Ничи ницы дзуры. Диссаг, цæуыл фен- 
къард Хъази? Цæуыл тыхсы йæхимидæг? 
Электроны цырагъ йæ сохъхъыр цæст ныдздзагъыр кодта. 
Комкоммæ ныккаст лæппуйы цæсгоммæ. Æвæццæгæн ын йæ зæр- 
дæйы сагъæстæ рафæлгъауынмæ хъавы? 
Цæуыл сагъæс кæны Хъази? Цы уырыхсны кæны йæ мидбы- 
нат? Цæмæн ныуулæфы бынозæй? Йе ’мкъаймæ фемдзаст уæвгæ, 
йæ цæстæнгас иуварс цæмæн асхъиуы? 
Ацыди зæронд лæг. Дуар йæ фæстæ гомæй ныууагъта. Гом 
дуарыл бахъуызыд æнагъæттаджы уазал. Цырагъы ирд тынтæ 
йæ сæ уæлныхты æристой, æмæ уый дæр ног къæйтты риуты 
нымбæхст. 
Æрмæст ма, раздæрау, цæхæртæ калы цырагъ, раздæрау, йæ 
тынтæй хынцы фатеры. Фæлæ уый дæр бирæ нал ахаста, химид 
спихуылæйттæгæнгæ, æрцъынд йæ сохъхъыр цæст. 
Фæхъыг Зæлинæ йæ моймæ. Ныр цалдæр къуыри цæрынц 
иумæ, æмæ абоны онг йæ зæрдæхудты никуыма бацыд. Æниу, 
чи зоны, Зæлинæмæ афтæ фæкаст. Мæстджын уыд æмæ уæд 
лæгмæ алцы дæр хъыг кæсы. Чи зоны. Стæй кæд Хъазийы зæрдæ 
дæр афтæ тынг фæрыст дадайы ныхæсты фæстæ? 
«Хъази, мæ зæрдæ! Куы зонис, ныртæккæ мын куыд æхсыз- 
гон уаид дæ рæвдыд. Мæ зæрдæйы рыст мын ацы тæккæ де 

33 
Радзырдтæ 
Æхсæвидар 
’нувыддзинадæй дарддæр ничи фæсурдзæн. Цæй-ма, мæ цæр- 
гæс, раздах мæм де ’ргом. Æви нæ зоныс, куыд адджын вæййы 
мæ удæн дæ комулæфт, дæ арсы буар, дæ галиу æрмтты рæв- 
дыд. Ды иууылдæр, иууыл. Æвзæр, æвæццæгæн дæм нæ хъуысы 
мæ зæрдæйы æнагъæттаг дзæхст-дзæхст, не ’нкъарыс мæ буары 
æхцон дыз-дыз...» 
Фæлæ уыдæттæ не ’ндæвтой Хъазийы. Уый, хуымон уæны- 
гау, фæллад æмæ зæрдæдыппырæй хуыссыд йе ’мкъайы фарсмæ. 
V 
Бады цады был Хъази. Галиу къухы армытъæпæн бабьщæу код- 
та русмæ. Цæсгомы нуæрттæ ныттымбылтæ сты. Галиу цæст ар- 
мытьæпæнæй сысчъилгонд цармы астæу нынныгъуылд. Цæф калмы 
сæрау, фесхъæлгонд æрфыджы бынæй ныдздзагъыр хъоппæг цæст. 
Йæ фæрсты ахизæг фæсивæды кæл-кæлмæ йæ хъуыдытæ фес- 
къуыдысты. Акаст сæ фæстæ. Цардæфсæст, æнæмæтзæрдæ адæм: 
къæйттæ-къæйттæй сæхи ирхæфсынц, дзурынц, хъазынц, худынц. 
Йæ цæстæнгас ын сæхимæ аздæхтой æндæр къай тезгъогæн- 
джытæ... Хæрз зæронд лæг æмæ ус, кæрæдзийыл дæларм-уæларм 
ныххæцгæ, тезгъо кæнынц. Æвæццæгæн, се ’взонджы бонтæ æры- 
мысыдысты. Йе та фæсивæдæн æмбарын кæнынц, ома нæ рад 
дæр нæма фæци. 
Бæлæсты къалиутыл, цады былтыл сагъд телы хъæдтыл, иу 
кæронæй иннæ кæронмæ æлвæст телтыл æрцауындзæг сты дæс- 
гай цырæгътæ. Рухсыты мæнг æндæрджытæ цады бынæй, доны 
чызджытау, худынц. Сæхимæ сайынц фæлмæст уды. 
Кæмдæр ныззæлланг кодта гитарæ. Йæ зæлтæ, цардæфхæрд 
уды маройау, атыхстысты Хъазийы зæрдæйыл. Цæсты уæлтъы- 
фæлттæ гагуыты бааууон кодтой. Чысыл фæстæдæр фестъæл- 
фыд. Цæстытæ ахъоппæг сты. Ризгæ æнгуылдзтæ риуы дзып- 
пæй сластой цавæрдæр блокнот: бæрæг уыд, бирæ райс-байс кæй 
баййæфта — йæ цъар баихсыд, ныскъуыдтæ. Сыфтæ рæстæджы 
дæргъвæтиндзинады бабур сты. Æрмæст фыстытæ нæ аивтой сæ 
фыццаджы хуыз. Зын раиртасæн уыд, ныры фыст сты, æви — 
раджыйы. Цыдæр стыр цымыдисæй сæ рафарста Хъази. Йæ цæ- 
стыты тагъд-тагъд згъордæй бæрæг уыд, сæ мидисимæ дзæбæх 
зонгæ кæй у. Дæрдджын блокноты уыд мæнæ ахæм фыстытæ: 
Боныг 
«3-ты А. 19*..» 
Ме ’мбæлттæ мæ фæсномыгæй Азе хонынц. Стæй мын мæхи 
дæр исчи куы афæрсы мæ номæй, уæд уыцы ном фæзæгъын. Мæ 
боныджы дæр мæ ном афтæ фысдзынæн. 
Мæ боныг аразын Назирæты номыл. Нæ къласмæ æппæты 
фæстæдæр уый æрбацыд. Рæсугъд чызг у. Уыйразмæ ма мæ зæр- 
дæмæ иу чызг цыд хистæр къласæй, йæ ном ын нæ зæгъын, 
3 Гуыцмæзты Алеш 

Гуыцмæзты Алеш 
Уацмыстæ 
34 
фæлæ ныр уый нал уарзын. Хорз чызг у Назирæт. Бирæ уарзын, 
куы фæхуды, уый. Æцæг худгæ стæм хатт фæкæны, мæн та, 
æдзух æй худгæ куы уынин, уый фæнды. 
Айразмæ мын мæ тетрæдтæ фæрафæлдах-бафæлдах кодта, 
стæй афтæ: 
— Æмæ дын боныг нæй? 
— Нæй, — загътон æз. 
— Сараз. Бахъæудзæн дæ. Стæй дæхи фыссæг куы хоныс, 
уæд дын боныг куыднæ ис? 
Цæй фыссæг хонын мæхи. Уый мыл уыцы ном сидзæрдоны 
сæвæрдтой, ахуыргæнджытыл æмæ чызджытыл худæн стихтæ 
кæй ныффыссын, уымæн. Фæлæ боныг аразын. Аразын æй, На- 
зирæт, дæ номыл. 
«3. А.» 
Къласмæ йæм иу цавæрдæр лæг æрбацыд. Газеты кусæг, дам, 
у. Стыр урс сыфтæ нын байуæрста: уæ ивгъуыд хабæрттæ, дам, 
дзы ныффыссут. «Ныффыссут?» Æмæ цы ныффыссæм? Мæ 
бон нæ уыд исты ныффыссын. Хъуыды кодтон, цæмæй райда- 
йон, æмæ уæдмæ рæстæг фæци. Назирæтмæ бакастæн. Уый стыр 
зæрдиагæй фыста: «Мæ фыды нæ хъуыды кæнын, хæсты тæккæ 
райдайæны фæмард. Мæ мады хуыз, æнæрахæсгæ фынау, мæ 
хъуыдыты батæлфы. Чи зоны, уый дæр нæ зыдтон. Чи зоны, 
нанайы ныхæстæй баззад йæ хуыз мæ хъуыдыйы. Нæ зонын. 
Фæлæ мæм афтæ кæсы, цыма йæ зыдтон. Нана мын-иу арæх 
кодта йæ кой, уæлдайдæр, куыд амард, уыцы хабар. 
«Дæ мад, мæ бон, уындджын чызг уыд. Æнæхъуаджы дзы 
нæ баззад уыцы афицеры уд. Алæбон нæм цыд. Уый фæрцы нæ 
сæ салдæттæ дæр нæ хъыгдардтой. Дæ мад та йæхи æргæвста, ме 
’мгæрон, дам, ма цæуæд, æндæра, дам, мæхи амардзынæн. 
Иуахæмы нæм нозтджынæй æрбацыд. Фыццаг хатт æй фед- 
тон тызмæгæй. Хъæрахст самадта. Дæ мады дын йемæ кодта. 
Чындз дæр йæхи нал баурæдта — æндзарæнæй йын йæ сæр ныд- 
даудта. Уый фæсонт. Йе ’хсæнгарзæй йæ цалдæр æхсты фæкод- 
та. Уас ын йæ тæригъæд макуы батайæд, кæд ма æгас у, уæд. 
Стæй ма йæм цы зонд фæмидæг, æхсæнгарз иуварс фехсгæ, чын- 
дзы мард йæ хъæбысмæ фелвæста, цасдæр æм фæкаст, стæй хъæ- 
рæй ныккуыдта æмæ феддæдуар. Уæдæй фæстæмæ йæ хъæуы 
никуыуал федтон». 
Мæн нана схъомыл кодта. Бирæ уарзтон мæхи нанайы, зæрдæ- 
хæлар зæронд ус, æдзух йæ мидбылты худт. Сабитæй кæй фæн- 
ды ма федтаид, æнæбарæвдаугæ йæ нæ ауагътаид. Ныр дæр ма 
дис фæкæнынц — куыд фæлмæн уыд йæ мæллæг æрмтты рæвдыд! 
Фарон æнæнхъæлæджы хъыпыйæ рарынчын. Уæды онг æй 
рынчынæй никуы федтон, æмæ старстæн. Иу изæр мæ йæ цуры 
æрбадын кодта, стæй мын афтæ: 

35 
Радзырдтæ 
Æхсæвидар 
— Цу-ма, Настъамæ фæдзур. 
Æз цалынмæ фæстæмæ здæхтæн, уæдмæ нана амард.» 
Адæттæ Назирæт фыста. Æз ницыуал ныффыстон. Мæ бон 
нæ баци. Мæн фæндыд искуы хибар ран фестын, мæн фæндыд 
кæуын æмæ къласæй ралыгътæн. 
...Нæ зонын, кæд райгуырдтæн, уый. Зонын мæ райгуырæн 
хъæу. Фæлæ уым дæр рагæй нæ уыдтæн. Зын мын уыд уырдæм 
ныццæуын. 
Мæ царды бонтæ сидзæрæй арвыстон, фæлæ ма хъуыды кæ- 
нын мæ хо æмæ мæ ныййарджыты. Хъуыды кæнын, мæ хойæн- 
иу гыцци мæнæй уæлдай исты куы радта, уæд-иу æз фæтæргай 
дæн, гыцци-иу мæм хæцыд, ды стыр лæг дæ, зæгъгæ. Æмæ нæм 
цæмæ фæзындысты немыц. Цæмæн амардтой баба æмæ гыццийы, 
науæд мæ чысыл хойы? Цы сын кодтой? 
Мæ зæрдыл ма лæууы: мæ фыд кæдæмдæр цыд. Гыцци йын 
цæссыгкалгæ лæгъстæ кодта, ма ацу, зæгъгæ. Фæлæ баба не ’рлæ- 
ууыд. Ацыд. Йæ хæдуæлвæд фæзындысты немыц. Нæ хъæу нын 
басыгътой. Байстой нын нæ фæллой. Мæхи цæсты раз фехстой 
нæ хъæуккаг лæгты. 
Иу асæст бон æз, мæ хо æмæ гыцци лæууыдыстæм кæрты. 
Мæ мад хæкъуырццæй куыдта. Тарстхуызæй касти нæ рæзты- 
цæуæг фашисттæм. Æз дæр сæм лæмбынæг бакастæн. Се ’хсæн 
сын ауыдтон мæ фыды. Мæхи йæм баппæрстон. Чидæр мæ иуварс 
ныззылдта æмæ... 
Æрчъицыдтон нæ сыхæгтæм. Мæ сæр рыст, тъæппытæ хауд- 
та. Æрцагуырдтон гыццийы. Нæ мæм фæзынд. Фехъуыстон кæй- 
дæр богъ-богъ. Фæбадæг дæн мæ уатыл. Астæрды фæрсæй-фæр- 
стæм хаудæй ауыдтон мæ ныййарджыты мæрдвынæйæ. Сыхæгтæ 
къулсæртæй лæууыдысты сæ алыварс. Æз ныддæлгом дæн гыц- 
цийыл. Цъæхахстæй куыдтон. Зæгъын, нæхи хæдзармæ ацæуæм. 
Уыдон мæм иунæг ныхас дæр нал скодтой. 
Дыккаг бон нæ немыц æртымбыл кодтой. Бирæ фæцыдыстæм. 
Мæнæн мæ бон нал уыд цæуын. Мæ буар дыз-дыз кодта. Сæр 
ныууæззау. Цæстыты раз-иу февзæрд сырх-сырхид зиллаччытæ... 
Ногæй та æрчъицыдтон. Ацы хатт цавæрдæр стыр хæдзары. 
«Судзгæ нæ кæндзысты!» — богъ-богъ кодтой сылгоймæгтæ. Мæн 
нæ уырныдта ацы хабар, мæн фæндыд нæхиуæттæй искæй фе- 
нын... Гыцци... баба... «Æмæ мæ хо та цы фæци?» — фарстон 
адæмы. Ничи мын ницы загъта. Æрæджиау мын Бесион афтæ: 
«Немыц æй акодтой». 
Æхсæвы æддейæ хъуыст æнæрынцой уынæр, гæрæхтæ. Хъæ- 
лæба дыккаг бонмæ нæ банцад. Стæй чидæр ныккæнды дуар 
æрбасаста, сæрибар, дам, стут! 
Адæм фыр цинæй æддæмæ раивылдысты. Æз рохуаты аззад- 
тæн. Фырадæргæй ныккуыдтон. Сæрыл цавæрдæр æгæнон тых фæй- 
нæрдæм ахæцыд æмæ нытътъуппæввонг, къæс-къæс кодта. Уæд- 

Гуыцмæзты Алеш 
Уацмыстæ 
36 
дæр мæ цыппæртыл рахылдтæн. Бабырыдтæн кæйдæр зыгуымдонмæ. 
Æз нæ хъуыды кæнын мæ удхæрдтæ — мæхи нал æмбæрстон. 
Нæ зонын, цас фæхуыссыдтæн сæнттæцæгъдгæйæ. Фæлæ та 
иуахæмы мæхи æрæмбæрстон. Уæнгтæ мæлæты уазал ныйисты. 
Сдойны дæн. Зæрдæ æрцагуырдта хæрд. Ризæг мыл бафтыд, 
гæв-гæв кодтон. Мæ хъуын арц сбадт. Æмæ зыгуымы арфдæр 
ныббырыдтæн. 
Æз — æнахъом саби — мардтæн стонгæй. Хъæлæсыдзагæй 
хъæр кодтон, сидтæн æххуысмæ. Куыдтон. Ниудтон. Фæлæ иунæг 
æххуысгæнæг никуыцæй фæзынд. Æмæ ма уæдæ цы амонд касти 
æлгъыстаг удмæ — зыгуымы æнæнхъæлæджы ссардтон дыргътæ 
ныгæд. Æнæхъæн къуыри сæ схастон мæхи. Ме уæнгты хъару 
фæфылдæр. Æддæмæ цæуынхъом фæдæн. Фæлæ цы сарæзта- 
ин? Иу цавæрдæр поездыл ныфтыдтæн горæтмæ. Æнæнымæц, 
æнæзонгæ адæмы ’хсæн сдыгъуырццæг дæн. Мæхæдæг мæхи- 
цæй æфсæрмы кодтон: чъизи, бызгъуыр дарæс. Пыхцыл сæры- 
хъуынтæ. Телтæй баст пырх дзабыртæ. Искуы-иу, фисыны слæу- 
гæйæ, рæвдыдæнхъæл кастæн бæлццæттæм. Се ’хсæн сын 6а- 
фиппайдтон мæхи хуызæн æнæхæдзæртты, бон æнхъæлцауæй 
кæуыл изæр кæны. Лымæнтæ мын дзы фæзынд. Æмбæлттимæ 
адæймаг уæддæр ныфсджындæр, амалджындæр у. Базæрттыл 
зылдыстæм, нæхицæн хæринаг агуырдтам. Фæстагмæ дзыппы- 
тæм дæр райдыдтам ныхилын. Иу хатт иу усæн йе ’хца куыд 
фелвæстон, афтæ мæ милиционер рацахста. Уайтагъд мæ мили- 
цæйы агъуысты батæлфын кодта. Цалдæр боны дзы баззадтæн. 
Фæрафæрс-бафæрс мæ кодтой. Фæстагмæ баууæндыдысты, си- 
дзæр кæй дæн, ууыл. Ныккодтой мæ сидзæрдонмæ. Уым та но- 
гæй банкъардтон аудæджы рæвдыд, узæлгæ ныхас, лæгъз дарæс. 
Иу къуырийы бæрц дзы зæрдæйы фæндиаг ацардтæн. Уаза- 
лы басигæ буар стæфст. Зæрдæ-иу æхсызгон æлхысчъытæ ба- 
кодта, хъарм хуыссæнгæрзты абыргæйæ. Æнæхъæн дыууæ азы 
зæрдæйы фæндиаг дарæс æмæ сыгъдæг хуыссæнгæрзты никуы- 
уал батæлфыдтæн æмæ ныр «ай циу, ай циу» кодтон. Хъарм 
хæринаджы тæфимæ-иу æрбакалд царды ад. 
Зæрдæ фæлдурæджджын у. Бонтæ куыд цыдысты, афтæ 
æнтъыснæгæй-æнтъыснæгдæр кодтон. Æрымысыдтæн ме ’мбæл- 
тты: фæсгорæт, кæйдæр хæлд хæдзары ныккæнды кæимæ цард- 
тæн, мæ цин, мæ маст æмæ мæ хæрд иу кæимæ уыд, кæмæйдæр 
давд чъизи хуыссæнты хъæбыс-хъæбыс кæимæ хуыссыдтæн, уыцы 
бызгъуырдарæс, чъиллон лæппуты. Сидзæрдон мын æмырæх- 
гæд ахæстонау сси. Æрдæгæхсæв-иу рудзынгæй агæпп кодтон. 
Суанг-иу кæркуасæнтæм фæдæн нæ цæрæнуаты. Уый уыд уымæл 
ныккæнд. Æгасæй дæр зæххы бын. Йæ къултæ дойнаг дур æмæ 
æлыгæй амад. Уыдис ын иучысыл рудзынг цары тæккæ рæбын, 
фæлæ ууыл дæр æддæрдыгæй сыджыт æрбасчъил кодтам — къæв- 
дабон дзы дон мидæмæ калди. Йæ уæле цы хæлд хæдзар уыд, 

37 
Радзырдтæ 
Æхсæвидар 
уый нын æндзарæнтæн бахъуыд. Кæцæйдæр иу пец радавтам. 
Алыбон дзы чъырын арт æндзæрстам, фæлæ ныккæнды къултæ 
уæддæр сургъуыз нæ кодтой. 
Бон — сидзæрдоны, æхсæв — фæсгорæт ныккæнды. Афтæ 
рацардтæн цалдæр мæйы. Уалынмæ ныл ног хабар сæмбæлд: 
Ногбон æхсæвы стыр куывд аразинаг уыдыстæм. Сæн æмæ нæм 
кусарт дæр уыдаид. Мæ фыддæрадæн, сидзæрдоны мæ ног 
æмбæлттæ суанг æрдæгæхсæвмæ цоппай кодтой елкæйы алыварс. 
Æппынфæстаг ныххуыссыдысты, æмæ æз дæр рафардæг дæн. 
Æдде удсæлæн уазал уыд. Бæстæ тъæнджытæ хаудта. Дымгæ 
ниудта, рыг мит хъæпæнтæ, зилахаргæнгæ, скъæфта йæ разæй, 
къахта лæджы цæстытæ. 
Зæрдæ бакатæйттæ кодта, фæлæ хивæнддзинад нæ фæсæт- 
дзынæ. Астæумæ миты алæгæрстон фæсгорæтмæ. Стыр дисы ба- 
хаудтæн, ме ’мбæлттæй ныккæнды куы ничи разынд, уæд. Æгæ- 
рыстæмæй дзы арт дæр нæ уыд, нæ дзы уыд минасы бæрæггæ- 
нæнтæ. Зæрдæ цæмæдæр фехсайдта. Сбадтæн уазал ныккæнды 
æмæ сæм æнхъæлмæ кастæн. Уыдон никуыцæй зындысты, æмæ 
мæн та фæстæмæ аздæхын нал фæндыд. Мæн фæндыд ме ’мбæл- 
тты фенын. Æнкъардтон, цыдæр бæллæх сыл кæй æрцыд, æмæ 
æз иунæг кæй баззадтæн, уый мæм хардзау æркаст. Æмæ æз 
афтид ныккæнды, уазалы сигæ куыдтон. 
Дыккаг къуыри сидзæрдонмæ æрбакодтой цалдæр ног лæп- 
пуйы, уыдонимæ ме ’мбæлтты дæр. Æрмæст неппæты, хистæр — 
Чапи уым нæ уыд. Ахæстоны йæ сбадын кодтой. Кусæрттаг давгæ- 
давын сæ æрцахстой. 
Мах та ногæй бакъорд стæм. Æрмæст уыцы ныккæндмæ нал 
цыдыстæм, фæлæ-иу сидзæрдоны, искуы батыгуыр уæвгæ, 
фæндтæ кодтам, Чапийы куыд раирвæзын кæнæм, ууыл. Дзургæ 
бирæ фæкодтам, фæлæ аразгæ ницы. 
Чысылгай-чысылгай æрцахуыр стæм сидзæрдоны, давгæ дæр 
ницыуал кодтам. 
Уыдон раджы уыдысты, дæс азы размæ. Мæ уæды хæлæрт- 
тæй Темуйы йеддæмæ мæ цуры ничиуал ис. 
«3. А.» 
Абон нын литературæйы ахуыргæнæг цыдæртæ дзырдта, 
æркой кодта — сывæллон, дам, уарзын зоны, æмæ мæ зæрдыл 
æрлæууыд мæ хъомылгæнджытæй иу. Бирæ йæ уарзтон, си- 
дзæрдонæй уый тыххæй нæ алыгътæн. Уый мæ, æвæццæгæн, 
уыдаид иу-ссæдз азы хистæр. Фæлæ йæ тынг уарзтон, уарзтон 
æй куыд саби, афтæ нæ, уарзтон æй æцæг нæлгоймаджы уарз- 
тæй, уарзтон ын йæ рæсугъд зæнгтæ, йæ аив уæнгты конд æмæ 
йæ рæсугъд былтæ. Куы-иу мæ рæвдыдта, ныййарæгау, уæд мæ- 
сты кодтон, æмæ-иу ын даудтон йæ сау сæрыхъуынтæ. Абоны 
онг дæр ма æнкъарын йæ сæрыхъуынты тæф, йæ комулæфт. 

Гуыцмæзты Алеш 
Уацмыстæ 
38 
Исчи-иу нæлгоймæгтæй йемæ куы ныхас кодта, уæд-иу мæстæй 
арт уагътон, алыгътæн-иу хицæн ранмæ æмæ-иу ахъаззаг фæ- 
куыдтон. 
«3. А.» 
Мæхи мæхæдæг арæх фæфæрсын: цы у уарзт, æмæ цæй тых- 
хæй фæуарзы адæймаг? Æмæ канд уый нæ, фæлæ мæхуыддæг 
дæр цæй тыххæй уарзын, уый зæгъын дæр нæу мæ бон ныхæс- 
тæй. Мæн фæндгæ нæ бакодта, мыййаг, æмæ æнахъомæй мæ хъо- 
мылгæнæджы бауарзтаин. Уыцы æнкъарæн мæм йæхæдæг æрцыд, 
цæмæн, уый ныр дæр нæ зонын. Чи зоны, æмæ æрвылбон уарзон- 
дзинады тыххæй адæмæй цытæ хъуыстон, уыдоны фæстæ мæ зæр- 
дæйæ фæндыд бауарзын, æмæ йæ уымæн бауарзтон. 
Уæд ныр та? 
Æз дæр, стæй нæ къласы лæппутæ дæр хорз зонынц, чызджы- 
ты æхсæн сеппæтæй арæхстджындæр кæй дæн. Æз мæхи уæгъди- 
бар æнкъарын семæ æмæ сын хынджылæгæмхасæн алцы дæр фæ- 
зæгъын. Æрмæст Назирæтимæ нæ дæн афтæ. Уыимæ ныхас кæнын 
мæ бон нæу. Тæрсгæ фæкæнын, исты йæ зæрдæмæ куынæ фæ- 
цæуа. Уарзын æй æмæ афтæмæй йемæ ныхас кæнын мæ бон нæу. 
«3. А.» 
Абон райсомæй раджы сыстадтæн æмæ уынджы тезгъо код- 
тон. Хорз у, алы хатт афтæ раджы кæй нæ сыстын æмæ хурыс- 
каст кæй нæ фенын... Уæд абоны рæсугъддзинад нæ банкъардта- 
ин. Æз хатыдтæн цавæрдæр адджын хъарм, æппæт дæр хуры 
тæф хаста, райсомы æнæлæзæрд фæлм æхсыргъуыз зæйау ивылд. 
Æрдзы мидæг ис, уынгæ стæм, хæрз стæм хатт кæй фæкæнæм, 
ахæм цавæрдæр сусæг рæсугъддзинад. 
«3. А.» 
Кæй мæ нæ уарзы, уый хорз зонын. Назирæт уарзт кæй хоны, 
уый æппындæр уарзт нæу. Æрмæстдæр мæм йæ зæрдæ æхсайы, 
чызджытæ мæ сеппæт кæй уарзынц, уымæн æмæ йæ фæнды, 
уарза мæ, æндæр мæ уарзгæ нæ кæны. Хорз æй зонын, сылгой- 
маг куы фæуарзы, уæд уый цæстыты тæлфт, стæй æппæт йе 
змæлд дæр. Фæлæ æз уæддæр уымæй дæр бузныг дæн, æмæ 
уый кæй ис, æз æй уарзын, æмæ мын уый дæр фаг у. 
«3. А.» 
Абон хуыцаубон уыд, æмæ Назирæтимæ парчы тезгъо кодтам. Немæ 
уыд Зезва дæр. Бæлæгъыл сбадтыстæм, цады тæккæ астæу æй бау- 
рæдгам æмæ зарыдыстæм. Нæ алыварс æппæт дæр рæсугьд уыд, ай- 
размæйы райсомау, æппæт дæр уыд рæсугьд, хъæлдзæг æмæ сабыр. 
Нæ цурмæ цавæрдæр чызг æрбатардта йæ бæлæгъ æмæ Зез- 
вайæн салам радта. 
— Нæ цурмæ рацу, Люзæ, — фæдзырдта йæм Зезва. 
Куы зонгæ кодтам, уæд мын афтæ, æз, дам, дæ зонын. Уый 

39 
Радзырдтæ 
Æхсæвидар 
фæстæ Зезва афтæ зæгъы, уарзгæ, дам, дæ кæны, мемæ дæр, 
дам, айфыццаг дæу тыххæй базонгæ. 
Рæсугъд чызг у. 
«3. А.» 
Бæлæгъ уайы, цад нæ узы, 
Донцъар уылæнгай нывзыд. 
Кæс — дæлдонгонд арвы къусы 
Хурты хурзæрин æвзылд. 
Ды ныххудыс — зæрдæ стæлфы 
Уаз, хæрзæбойнаг фæндты. 
Миттъыфылау, дæ риуыл 
Тайын рохст уды фæнды. 
Нæуæвгæ цау сæнттæй исын, 
Никуы уыдтæ баст мæныл 
Зæрдæйæ, мæ уыцы рисыл 
Æз зæрдæбынæй кæуын. 
^З. А.» 
Цалынмæ ма ме ’мбæлттæ ахæстоны уыдысты, уæдмæ иунæг 
кæй нæ дæн, чидæртæ мын мæ уындмæ кæй бæллы, уый ныф- 
сæй ныфсджын уыдтæн, æнцондæр цæрæн мын уыд, кæйдæр 
кæй хъæуын, æмæ мæм кæмдæр чидæр кæй æнхъæлмæ кæсы. 
Ныр рацыдысты, æмæ æз афтæ бирæ кæй уарзтон, уыдон ныхæ- 
стимæ мæ дзырд нал бады, фæлæ уæддæр семæ вæййын. Æрмæст 
мæхи æнкъарын иунæг, бынтон иунæг — ахæм адæймаг кæмæн 
нæй, æмæ дын зын цæмæн у, уый тыххæй зæрдæбынæй кæимæ 
аныхæстæ кæнай, хынджылæгæй дарддæр дæ уды рæбинаг дзу- 
ринæгтæй барджынæй кæй цур фæкæуай, ахæм иунæг. Цæрын 
ма æрмæстдæр, мæн чи нæ уарзы, мæхæдæг афтæ бирæ кæй 
уарзын, уый адджын мысинæгтæй хи рæвдаугæ. 
«3. А.» 
Люзæ мæ лæгæй-лæгмæ зонгæ дæр нæ кодта, афтæмæй мæ 
бауарзта, мемæ зонгæ дæр баци æмæ мæ ноджы тынгдæр бауарз- 
та, уарзы мæ, æз кæйдæр куыд уарзын, афтæ æнувыдæй. Хорз 
æй зонын, тынг мæ кæй уарзы. Æз та йæ уарзын, тæригъæд ын 
кæй кæнын, æрмæстдæр уымæн. Знон ын гуырæнбон уыд, æмæ 
мæ ахуыдта, ахуыдта, йæ цины бонмæ бирæ кæй уарзы, уый, æз 
дæр мемæ ахуыдтон, бирæ кæй уарзын, уый. Æгас æхсæв уыд- 
тон, мæ иунæг мийæ чызджы бæрæгбоны цин куыд фехæлдтон 
æмæ мæхимæ мæсты дæр не сдæн, уыдтон æй — чызг адæргæй 
цы сарæзтаид, уый нал зыдта, мæнмæ та хъаргæ дæр ничерды- 
гæй кодта, нæ хатыдтæн, бирæ мæ чи уарзы, уый уавæр. Нæ, 

Гуыцмæзты Алеш 
Уацмыстæ 
40 
хатгæ йæ кодтон, æрмæст ыл мæт нæ бакодтон: мæнæн мемæ 
уыд, æз бирæ кæй уарзын, уый, æмæ уыцы цинæй амондджын 
уæвгæйæ, нæ хъыг кодтон кæйдæр мастыл. 
«З.А.» 
Цы кæны бынбауинаджы зæрдæ! Хинтæ йын счындæуыд? 
Æппæтæй йæхи иуварс ласгæ, цæмæн тырны Люзæйы цурмæ, 
хорз æй куы зоны, нæ йæ уарзын, уæд ын йæ удæй цы хъазын? 
Знон мæ нал ныууагъта: 
— Цом, иучысыл абад. Ма тæрс, хæдзары ничи ис. Мæ мад 
æмæ мæ фыд курорты сты. 
Æмæ ацыдтæн. Хæдзары æцæгдæр ничи уыд. Люзæ мын мæ 
къухы альбом фæсагъта: 
— Нывтæ уал фен, æз ныртæккæ фездæхдзынæн. 
Æз фæлдæхтон альбом æмæ уыдтон Люзæйы рæсугъд къамтæ 
алыгъуызон позæты. 
— Кæд не сфæлмæцыдтæ, — мидбылхудгæ фæзынд чызг. 
Æз бафиппайдтон — уый йæ дарæс раивта. Йæ уæлæ уыд 
цыбырдысджын халат. Уайтагъд æфсиниуæгыл схæцыд. Чысыл 
фæстæдæр фынгыл цыдæртæ февзæрд, — коньячы авг дæр. 
Раст зæгъын хъæуы, нозтæй коньячы бæрц ницы уарзын. 
Ныр дæр дзы иу куы анызтон, уæд мæ зæрдæ бахъæлдзæг. Агуыв- 
зæтæ æрыдзаг кодтон: 
— Люзæ, дæ цæрæнбоны тыххæй бануазæм. 
— Цытæ дзурыс, Азе? 
— Зоныс, Люзæ, ды хорз чызг дæ, æмæ мæ фæнды дæхи 
фæндиаг куыд уай. 
— Бузныг, Азе. 
Æмæ анызтам. 
— Айразмæ мæм кæд нæ фæхъыг дæ? — фæрсын æз. 
— Цæй тыххæй? — æрбакаст мæм Люзæ. 
— Назирæты мемæ куы ’рбакодтон... 
— Нæ, — фенкъард чызг. 
— Æз æй уыдтон, кæй мæм хæрам кодтай. 
— Æмæ дын æхсызгон уыд, — уайдзæф кæны Люзæ. 
— Æгæр бирæ йæ уарзын, — загътон æз æмæ мæ агуывзæ 
анызтон. 
Люзæ дæр иучысыл анызта. 
— Иуæй-иу хатт мæхимæ дæр фæхæрам вæййын, — чызджы 
цæстытæм кæсгæ, зæгъын æз. 
— Цæмæн? 
— Искуы уарзтай? 
Чызг мæм æрбакаст, фæлæ ницы загъта. Мæ ныхас йæ раны 
кæй нæ уыд, уый фембæрстон æмæ бахудтæн. 
— Цæуыл худыс? — фæрсы мæ Люзæ. 
— Мæхиуыл, — загътон æз. 

41 
Радзырдтæ 
Æхсæвидар 
Æз ма иу-цалдæр куы анызтон, уæд мæ æрфæндыд Люзæйы 
фарсмæ æрбадын, йæ цæстытыл æркæлгæ дзьнскуты бараст кæнын. 
— Цæй фæлмæн сæрыхъуынтæ дын ис. 
— Ма мæ æфсæрмы кæн. 
— Æцæг зæгъын. Æз дæ арæх æрымысын. Ды та? 
— Æз дæр, Азе. 
— Мыййаг мæм кæд нæ мæсты кæныс? 
— Нæ, Азе. 
— Никуы дæр мæм смæсты уыдзынæ? 
— Никуы. 
Æз Люзæйы æрбалхъывтон мæхимæ. 
— Нæ хъæуы, Азе, — зыдæй улæфы чызг. 
— Люзæ, уарзын дæ. 
Чызг ницы загъта, йæ къухы хъарм ын хатын мæ сæры хилтыл. 
— Зæгъ-ма, Люзæ, уарзыс мæ? 
— Уарзын. Стæй æгæр тыхджын, — ризы чызджы буар. 
— Æмæ иумæ арæхдæр куы уæм, уый бар мын дæттыс? — 
узæлын чызгыл. 
— Дæттын, — фемæхстысты йæ пъатæ мæ цæсгомыл. 
Райсом куы райхъал дæн, уæд мæ цæстæнгас схæцыд Лю- 
зæйы сагъæсдзыд цæсгомыл. Уый мæ нывæрзæнмæ æркъул. Йæ 
цæстытæ уыдысты уымæл. 
— Райхъал дæ, фынæйы дзæкъул? 
Æз ын йæ сæр мæ цонгæй æрбахъæбыс кодтон. 
— Куыд раджы сыстадтæ? 
— Мæ бон фынæй кæнын нæ уыд. 
— Цы кодтай? 
Чызг ницы загъта. 
— Иннæрдæм азил æмæ мæ дарæс скæнон. 
— Хуысс уал, — æрхæцыд мыл Люзæ. 
— Цыдæр кæныс? 
— Ницы кæнын. Афтæ дæм куы кæсин, уый мæ фæнды. 
— Афтæ бирæ мæ уарзыс? — худын æз. 
— Ды та? — мæ цæстытæм мын кæсы чызг. 
— Ды иууылдæр мæхи дæ. 
— Сайыс. 
— Нæ, Люзæ, æцæг дын зæгъын. 
— Дысон фынæйæ дæр уый кой кодтай, — хæкъуырцц кæны 
Люзæ. 
— Ныууадз, Люзæ, куы йæ зоныс, йæхæдæг мæ нæ уарзы. 
— Нæ зонын, цæмæн афтæ у. Фæнды мæ дæу ферох кæнын 
æмæ ууыл цас фылдæр архайын, уыйбæрц тынгдæр нæу мæ бон 
æнæ дæу, — хъæрæй кæуы Люзæ. 
Мæнæн мæ бон ницы уыд зæгъын, фæндыд мæ, исты йын 
куы загътаин, æрмæст мæ бон нæ уыд, æмæ йын æнæдзугæйæ 
узæлыдтæн йæ тæлфгæ уæхсчытыл. 

Гуыцмæзты Алеш Уацмыстæ 42 
— Ацу, Азе. Афтæмæй нæ дыууæйæн дæр хуыздæр уыдзæн. 
Æз мæхи хиздзынæн дæуыл фембæлынæй. Чи зоны дæ ферох 
кæнон. 
Люзæ куыдта æмæ куыдта. Йæ уæззау цæссыгтæ, ихы къæр- 
ттытау, хаудысты мæ риуыл. Сæ маст зæрдæмæ лæдæрст. 
«3. А.» 
Знон нын уыд хæрзбойнаджы банкет. Барæй фыднозт фæ- 
кодтон, зæгъын, Назирæтимæ парахатзæрдæйæ аныхас кæнон, 
фæлæ нæ барасыг дæн. Уæддæр мæ Назирæтимæ аныхас кæны- 
ны бон фæцис. Уæддæр та зæндджын ныхæстæ, æрмæст мын 
бæрæг дзырд нæ загъта. Ницы йын æмбарын — нæдæр «о» зæгъы, 
нæдæр — «нæ». 
«3. А.» 
Абон институтмæ экзамен лæвæрдтон. Ме ’мбæлттæ архайд- 
той, фыстой. Æз та, мæ сæр ме ’ртты нытъысгæ, æдзæмæй бад- 
тæн. Назирæт чындзы ацыд... 
Назирæт, æз дæ мæхицæн æгас дунейы хорздзинадыл нымад- 
тон, ды та мыл де ’мбæрц масты къуыбылой тыхтай. Ныр ды дæ 
амонд ссардтай, æмæ амондджын у. Фæлæ æз та цы фæуон? 
«3. А.» 
Афтæ цæрын мæ бон нæу. Хъуамæ Люзæйы ракурон. 
«3. А.» 
Цæуын горæт С.мæ, Назирæт кæдæм фæцыд чындзы, уыр- 
дæм. Уым æрцæрдзынæн. 
«3. А.» 
Ды фæцыдтæ æндæрмæ, фæцыдтæ... 
Ды фсецыдтсе сендсермсе чындзы. 
Хитсег амонды аууон фсецыдæр, 
Мсен дæ цинæмбæрц мастæй хынцыс. 
Уыцы цæстыты уарзты нырхæндæг, 
Ехх, тæхуды, ксей цæрайæ ссыгъд. 
Ныр дæ уды тæлфгæ монцты ’хсæрдзæн 
У зæрдæзæгьгæ, цинтæй ивылд. 
Уый дыл амонд æрвæрдынмæ тухы, 
Арвы рухссей дæм цас хъарм кселы... 
Уыцы цинсемдзаст малы фсецухыл 
Усед мæ уд та мсетмсердтсе ксены. 
Ехх, Назирæт, Назирæт... Цас рацыди, ды моймæ куы фæ- 
цыдтæ, уæдæй нырмæ, фæлæ дæ уæддæр уарзын. Æз ныр дæр 

43 
Радзырдтæ 
Æхсæвидар 
уæ рудзынджы рæзты рацыдтæн. Федтон, рудзынгæмбæрзæны 
аууонæй та мæм кæй кастæ. 
Уынгæ сæ нæ кодтон, фæлæ йæ хатыдтæн — дæ рустыл та дæ 
цæссыгтæ тылдаиккой. 
Назирæт, уанцон нæу. Ды ныр кæйдæр бинойнаг дæ. Нæ дыл 
фидауы искæй лæппуйы æдзæллаг уавæрыл тыхсын. Худинаг у 
дæ мойæ! Æви йæ нæ уарзыс? 
«3. А.» 
Люзæ чындзы цæуы æмæ мæм æрæрвыста, чындзæхсæвмæ, 
дам, æрцу. Æнæмæнг ацæудзынæн. 
«3. А.» 
Чындзæхсæвæй цас фылдæр бонтæ цæуы, уыйбæрц æмба- 
рын райдыдтон, Люзæйы цур мын канд æнцон кæй нæ уыд, фæлæ 
ма йæ уарзгæ дæр кæй кодтон. Æвæццæгæн, æндæр горæтмæ 
дæр Назирæтмæ нæ алыгътæн, фæлæ Люзæйæ фæлыгътæн. Знон 
та Люзæйыл фембæлдтæн. Йæ моимæ уыди. Куыд тыхджын адæй- 
маг у. Иу уæлдай тæлфт нæ бакодта, цыма не ’хсæн æппындæр 
никуы ницы уыд. Йæ мой цыдæр къухылтухгæ адæймаг у... 
«3. А.» 
Иуæй-иу хатт райсомæй куы райхъал вæййын æмæ мæ боны 
митæ куы ’рымысын, уæд мæм цæрын нал фæцæуы. Фæнды мæ 
цыдæр хорз саразын æмæ йын мæхæдæг дæр ницы æмбарын... 
Цалдæр фæлдæхты ма ракодта Хъази æнæхайыры блокнот. 
Лæмбынæг ын каст йæ алы сыфмæ дæр, фæлæ дзы уымæй дард- 
дæр ницыуал разынд. 
— Æнæмæнг Зæлинæйы æфсымæр у, — йæ цæстытæм мигъ 
лæдæрсы Хъазийæн, — Зæлинæйы æфсымæр... Зондджын лæп- 
пу уыд, фæлæ йын уый хатыр нæ бакæнин, нæ йын бакæнин 
Зæлинæйы хатыр дæр мæ хойы тæригъæдæй... 
Лæппуйы цæстытыл уади ивгъуыд хабар: 
...Цавæрдæр æнахуыр уынæр æрдæгыл фескъуыдта Хъазийы 
фын. Цæстытæ зивæггæнгæ азылдысты хатæны. «Уæдæ цавæр 
хъæлæба уыд, æви мæ хъустыл исты ауад?» 
— Хъази, баххуыс мын кæн! — дуарæй æрбахауæгау кодта йæ 
иунæг хо Мæдинæ. Йæ фæстæ — цалдæр нæлгоймаджы маскæты 
мидæг. Ацахстой æнамонд чызджы. Йæ дзых ын ахгæдтой æмæ 
йæ иннæ хатæнмæ ахæр-хæр кодтой. 
— Цы хабар у ай?! — сонт гæпп фæкæнынмæ хъавыд Хъази, 
фæлæ йæ бынатæй дæр нæ фезмæлыд. Чидæр æй къахæй-къухмæ 
сынтæгмæ ныббаста. Йæ разы лæууыд дыууæ маскæджыны. 
Фаллаг хатæнæй хъуыст йæ хойы тæлфын, æнæбон хъуырду- 
хæн... 

Гуыцмæзты Алеш 
Уацмыстæ 
44 
Атыппыр, арæсыд Хъазийы зæрдæ. Ногæй та нырриуыгъта 
йæ бæстытæ. Сынтæг фæфæрсыл, æмæ лæппу къулмæ бастау 
аззад. Бæстæ йыл сзилæг. Туг рæдывта тугдадзинтæ, тад 
здыйау, лæсæнтæ кодта буары. Зонд уыраугæ стъæлфæнтæ 
æппæрста. 
Йæ тыбыртæ цæгъдæгау кодта онгбаст лæппу. Иуахæмы ба- 
фиппайдта — йæ къухты баст суæгъд. Цадæг æй ралвæста æмæ 
нырриуыгъта маскæджынтæй иуы. Уый фæфæрсыл. Дыккаг мас- 
кæджын тымбылкъухæй ныддаудта Хъазийы фындзы рагъ. 
Атартæ сты лæппуйы цæстытæ, фæлæ ма уæддæр ауыдта: кæй 
ныццавта, уый дзыппæй сынтæгмæ æрхауд цавæрдæр блокнот. 
Хъази йæ мидбынат стæлфыд, æмæ блокнот хъæццулы бын 
фæци... 
Мæдинæ уыцы ’хсæв йæхи поезды бын баппæрста. 
VI 
Сæххæст фыццаг сахат дæр, фæлæ Хъази нæма фæзынд. Кæм 
ис ацафонмæ? Цы йыл æрцыд а фæстаг рæстæджы? 
Нал у æнхъæлмæ кæсын Зæлинæйы бон. Сыстад, рудзынгæй 
акаст. 
Уынгты змæлæг нал ис. Ныффынæй горæт. Кæмдæр ма фæ- 
суынгæй райхъуысы машинæйы хъыллист. Бæлæстæ, мардæн 
æгъдаудæтджытау, нырхæндæг сты. Схуыссыд фæстæмæ Зæ- 
линæ. Уынгæйкæлæг рухсы цъыртт æй тыхсын кæны, æмæ хъæц- 
цулы йæ сæр нынныуæрста. 
Сахат цъыкк-цъыкк кæны. Æдзæм хатæн байдзаг йæ зæлтæй, 
æмæ Зæлинæ мæсты кæны, мæсты кæны сахатмæ, стæй йæхимæ. 
Йæхи сайгæ фынæйыл архайы, фæлæ йæ бон нæу. Сахаты цъыкк- 
цъыкк та зæлы афтид хатæны, зæлы Зæлинæйы сæры æмæ йæ 
уд йæ хъуырмæ сси. 
VII 
Фыдрасыг уыд Хъази. Цъыфæйдзæгтæ. Æнæдзургæйæ ба- 
цыд йæ хуыссæнмæ æмæ йыл ныффæлдæхт. Донхæрисау йæ 
нывæрзæн æркъул Зæлинæ. 
— Хъази, нырмæ кæм уыдтæ? 
Ницы йæм сдзырдта йæ мой. Нозтвæллад сым-сым раивта 
æнæсæрфат хуыррыттæй. 
— Хъази, цы кодтай, цы дыл æрцыд? — лæппуйы риуыл йæ 
сæр æруадзгæ, хæкъуырццæй кæуы Зæлинæ. 
«Чидæр ын ис, чидæр ын ис», — уынæргъы чызг æмæ сыс- 
тад. 
Сахат та уынæр кæнын райдыдта. Айдæны раз дзæвгар фæ- 
лæууыд. Банцадысты йæ цæссыгтæ. Æрбадт Хъазийы цур. Уый 

45 
Радзырдтæ 
Æхсæвидар 
уыцы иугъæдонæй хуыррытт кæны. Йæ нозты тæф зилы Зæли- 
нæйы сæры. 
«Нæй, афтæ цæрын мæ бон нæу», — ныуулæфыд Зæлинæ. 
Нæ йæ фæндыд уый аразын, фæлæ йæ бон нал баци, нæ йæ 
фæндыд, фæлæ йæ цавæрдæр æфхæрды зæл хуыдуг кодта, æмæ 
нывнæлдта йæ мойы дзыппытæм, æрмæст дзы аргæ ницы скод- 
та. «Йæ блокноты та цытæ уыдзæн», — нал бабыхста мæтмæрд- 
тæгæнæг сылгоймаг æмæ рафæлдæхта блокнот. 
«...Мæ боныг Назирæты номыл аразын. Нæ къласмæ æппæ- 
ты фæстæдæр уый æрбацыд. Рæсугъд чызг у. Уый размæ ма...» — 
йæ цæссыгтæ рустыл лæдæрсынц, афтæмæй кæсы Зæлинæ. 
«Мæ зæрдыл ма лæууы, мæ фыд кæдæмдæр цыд. Гыцци йын 
цæссыгкалгæ лæгъзтæ кодта, ма ацу, зæгъгæ. Фæлæ баба не ’рлæ- 
ууыд. Ацыд... 
...Иу асæст бон æз, мæ хо æмæ гыцци лæууыдыстæм кæрты. 
Мæ мад хæкъуырццæй куыдта. Тарстхуызæй касти йæ рæзты 
цæуæг фашисттæм. Æз дæр сæм лæмбынæг бакастæн. Се ’хсæн 
сын ауыдтон мæ фыды. Мæхи йæм баппæрстон. Чидæр мæ иуварс 
ныззылдта æмæ... 
Æрчъицыдтон нæ сыхæгтæм. Мæ сæр рыст, тъæппытæ хауд- 
та. Æрцагуырдтон гыццийы. Нæ мæм фæзынд. Фехъуыстон кæй- 
дæр богъ-богъ. Фæбадæг дæн мæ уатыл. Астæрдыл фæрсæй- 
фæрстæм хаудæй ауыдтон мæ ныййарджыты мæрдвынæйæ... 
...Мæн нæ уырныдта ацы хабар, мæн фæндыд нæхиуæттæй 
искæй фенын... «Æмæ мæ хо та цы фæци?» — фарстон адæмы. 
Ничи мын ницы загъта... 
Дарддæр йæ бон нал баци кæсын Зæлинæйæн. Фæнды йæ 
кæсын, æрмæст цæстытæ дамгъæтæ нал æвзарынц. Цыдæр ын 
йæ хуылфыдзаумæттæ лыгтæ кæны... 
Стæй ныддæлгоммæ Хъазийы риуыл. Пъатæ йын кæны йæ 
хъæбæрхъис рустæн. Æрмæст йæ зæрдæйы нал тæлфы йæ раз- 
дæры монцы тырнынад... 
Афтид хатæны та зæлы сахаты æнæрынцой фæдис, æрмæст 
æй Зæлинæ нал хъусы, йæ цæстыты раз лæдæрсы æгъуыз фæлм 
хъæрмустæй, сæры зæлы цавæрдæр уынæр, хъуысы цыдæр зæлтæ 
æмæ фæлвары йæ цæстытæй ракæсын. «Уый Хъазийы улæфт 
куы у, Хъазийы», — бахудт чызг æмæ йын пъа кæны йæ хидæй- 
дзаг ныхæн, стæй та æрыхъуыста æнæмбæрст уынæр, кæйдæр 
худт, æмæ сыстад, рацыд ваннæмæ. Сахат та йæ тыбыртæ цæгъ- 
ды, æрмæст æй Зæлинæ нæ хъусы. 
Бабыхс, Зæлинæ, ма кæн. Уый дæ сынтæджы де ’фсымæр 
нæ хуыссы, дæ мой у, Хъази у. 
Ваннæмæ хъуысы Хъазийы хуыррытт. Хъусы йæ Зæлинæ дæр. 
Йæ цæстыты раз та лæдæрсы уыцы æгъуыз мигъдалынг, æфтауы 
дарæсауындзæн синаг, слæууыд бандоныл æмæ йын йæ кæрон 
фидар кæны электрон цырагъы шнурмæ, хатæнæй та хъуысы 

Гуыцмæзты Алеш 
Уацмыстæ 
46 
Хъазийы улæфт, адджынæй йæ æнкъары Зæлинæ æмæ бахудт, 
æрмæст мæсты кæны уыцы æнæмбæрст зæлтæм, кæцæйдæр, дард 
кæцæйдæр æм хъуысы кæйдæр худт, æмæ бандон къахæй асхуы- 
ста. 
Урс-урсид тар уыцы иугъæдонæй лæдæрсы, хатæны та сахат 
йæ тыбыртæ цæгъды... 
VIII 
- Царды иунæгæй зын у, уæлдайдæр ам - уæлмæрды, æмæ 
цы кæнон æз, Зæлинæ, зæгъ-ма, цы бакæнон?.. Æхсæвидары 
æнæзæгъинагау сбон кæнын уæлмæрды, афтæ мын æнцондæр у. 
Чи зоны, мæсты кæныс! Бар дæ ис. Хъæугæ дæр мын кæны. 
Æрмæст дæ курын, дæ ингæны къæйы цур мæ иучысыл бауадз. 
Дæ цуры мын æнцондæр у, бауадз мæ дæ уæлингæн иучысыл мæ 
зæрдæйы тыппыртæ суадзын. Дæумæ фехъуысдзæн мæ ныхас, 
мæхион дæ, æндæр хион мын ничиуал ис, æмæ мæ бауадз дæ 
уæлингæн дæ ингæны дуримæ аныхас кæнын, иумæ дих кæндзы- 
стæм нæ маст, уый — гобийæ, æз — уынæргъгæ. 
Зæлинæ, мæ чысыл хо, мацæмæй мæ бахæрам кæн, дæ разы 
хатыр нæ курын, хатыр ракурын мæ бон нæу, æвзæр аразынмæ 
никуы никæмæн хъавыдтæн æз. Æвæццæгæн, æгæр хæларзæр- 
дæйæ райгуырдтæн, æмæ мыл цы ’рцыд, уым, æвæццæгæн, мæхи 
аххос уыйбæрц ницы уыд... Хæрзаг зæгъыс, куыд æдзæсгом дæ. 
Раст у, дæ разы дæн хæраймаг, фæлæ мыл газеты чидæр куыд 
фыста, æз ахæм нæ дæн. Уæддæр бузныг, уый фæрцы дæ ссард- 
тон... Дæттæй, дæ ингæны дуры бæсты дын дæхи иу уынд куы 
фæкодтаин, уæд разыйæ баззадаин мæ ницæйаг царды... 
Хъус-ма, Зæлинæ, æмæ дын радзурон, цас аххосджын уыд- 
тæн Мæдинæйы мæлæты. Мæнæн мæ бон нал уыд ме ’мбæлт- 
тимæ цæрын æмæ сæ ралыгътæн, æрцыдтæн уæ горæтмæ. Фæлæ 
та мæм ме ’мбæлттæ ардæм дæр фæзындысты. Чидæр сæ кæм- 
дæр федта дæ ходыгъды æмæ йæ аскъæфынмæ хъавыд. Æз дæр 
семæ ’рцыдтæн. Уыдон иууылдæр уыдысты расыг. Скъæфыны 
бæсты цытæ сарæзтой, уый дæхæдæг зоныс... Уый фæстæ сæ 
базыдтой æмæ сæ æрцахстой. Ныр дæр ма ахæстоны сты. Ца- 
лынмæ сæ базыдтой, уæдмæ æз ахæстоны сбадтæн. Назирæты 
лæджы йæ куыстуаты æгæр фæнадтон. Æниу мæ цы нæ уагъта, 
фæлæ мын зын уыд Назирæты æфхæрд. Ды мæ бамбардзынæ, 
Зæлинæ, Назирæт, кæд мæ цуры нæ уыд, кæд мæн нæ уыд æмæ 
мæ нæ уарзта, уæддæр æз амондджын æрмæст уый тыххæй уыд- 
тæн, æмæ кæмдæр ахæм адæймаг кæй цард, йæ уæлæхохы маст 
дæр мын адджын кæмæн уыд. Æмæ мæ бон нæ баци уый æфхæрд 
ныббарын, сæ ахицæны фæстæ фæхыл дæн йæ лæгимæ æмæ 
æртæ азы фæбадтæн ахæстоны. Чи зоны, мæ бон мæхи сраст 

47 
Радзырдтæ 
Æхсæвидар 
кæнын бауыдаид, æрмæст мæ нæ бафæндыд, æддейæ мын но- 
джы зындæр кæй уыд, уый тыххæй. 
Айразмæ, ахæстонæй куы рацыдтæн, уæд æй базары ауыд- 
тон. Уæды онг мæ зонгæйыл сæмбæлын нæ фæндыд, иууылдæр 
зыдтой — ахæстоны кæй бадтæн. Фæлæ мæ уæд цæмæндæр ба- 
фæндыд. Зæрдæ æнахуыр зыр-зыр кодта, æмæ йæм мæхи æввах- 
сдæр байстон. Иуахæмы мæм фæкаст æмæ фестъæлфыд. Адæмы 
уынæрæй ницы фехъуыст, æндæра дзы дисгæнæджы хъæр дæр 
сирвæзт. Йæ сау цæстытæ доны разылдта. Цæмæн? Цæй тых- 
хæй? Барæй æви æнæбары? Стæй йæм куы бацыдтæн, куы йæм 
сдзырдтон, уæд гæдыбæласау цæмæн барызт? Цæуыл куыдта? 
Тæригъæд мын кодта æви?.. Ивгъуыд хъуыдыты норддзæгтæ 
уыдысты? Гъе, уæу-уай, Назирæт, уый ды дæр, мæнау, æнамонд 
боны гуырд куы фæдæ. 
Хъусыс, Зæлинæ, кæд мын ныр фадат ис, уæддæр Назирæ- 
тимæ нал у мæ бон иумæ цæрын. Æз æй уарзын, æз æй мæхицæн 
рахуыдтон ахæм адæймаг, мæхи кæй фæрцы банкъардтон, æмæ 
æз уымæн ахæм ма уон, афтæмæй йемæ цæрон, уый мæ бон нæу. 
Фæлтау æм дард уыдзынæн æмæ мысдзынæн, мæ царды афтæ 
рæсугъдæй кæй уарзтон, æмæ мын уыцы рæвдыд дæр фаг у. 
Кæд ныхас мæрдтæм хъуысы, уæд бамбардзынæ, куыд зын 
цæрæн у де ’фсымæрæн, æмæ дæ хатыр нæ курын, стæй хатыр 
курынæн дæр æрæджы у, мæ ныхæстæ дын дæ нывæрзæны къæй- 
дур базæй нæ раивдзысты, нæдæр дыл кæугæ кæнын, мæн демæ 
ныхас кæнын фæнды, ды мæ бамбардзынæ, æмæ уый тыххæй 
дзурын демæ, кæд зæрдæйæ ныззæронд дæн, уæддæр нырма мæ 
цæстыты царды зыд тæлфы, æз уарзын цард... 

Дæ чъызгæ уарзт 
Куыд рæсугъд у ирон хъæуты, тызмæг мигъты 
æртхутæг салд пакъуытæй куы фезгъæлы æнхъæл- 
цау зæххыл æмæ æргъæвст цъиуты удисæн цъыбар- 
цъыбурмæ стонг чъырттым бæласы саггомы куы фе- 
стъæлфы! Цавæр æнагъæддаджы удылтæфсæг му- 
зыкæ вæййы, кæмдæр митæвæрд хъæдæй стад 6и- 
рæгъы ниуынмæ хъæуты æфсæст куыйтæ куы сæйтт- 
æйтт кæнынц! 
Кæнæ та сæрдыгон! Æрæвæр-ма дæ цæстыты раз: 
къахыр зæххы гæбæзтыл чъызгæ лæдæрсы мæйы 
мидбылхудт, дымгæ уыгæрдæнты къулвæрстæй хæс- 
сы хъарм хосы тæф. Уæлейæ, кæмдæр арвы дæлдо- 
ны, къæмдзæстыг зæгъинæгтау, стъалы стъалымæ 
уайсады, сæ рог, фæлмæн рыг згъæлы дæ райгæ зæр- 
дæйы! Науæд райсом хурыскастмæ уæрыччытæ бæгъ- 
бæгъгæнгæ сæ мæдты куы фæагурынц, хъуг дымст 
фæздонимæ фæсус хъæлæсæй куы фæуасы йæ ду- 
цæгмæ, галтæ уæззау сынæр куы фæцæгъдынц. Арвы 
цъæх æхсыры хъæрмуст фынчы тæф хæссы. Йæ хуры 
хъарм та бынтон æндæр цыдæр æгъуыстаг тынтæ ны- 
вæнды, уæлдæфы батайы дидинджытæ æмæ сыфтæр- 
ты тæф, къæвда æмæ арвæрдыны хуызтæ, дон æмæ 
дурты схъиуды уынæр. 
Æппæт уыцы фæлдурæджджын фидауцимæ уар- 
зы Æвдинæ дæр ирон хъæу. Æвдинæ ма уарзы ноджы- 
дæр, изæрырдæм фæлмæн къæвдайы æртæхтæ са- 
быр гом рудзгуыты æвгтыл куы фæлæдæрсынц, стæй 
сæумæйы хурыскастыл кæрдæджыты хъæбысы утæп- 
пæт æртæхтæ æмхуызон хæрдгæ тынтæ куы фæны- 
вæндынц. Уæд, йæ къæхтыл гомбырынкъ дзабыртæ 
бакъуыргæйæ, фæтезгъо кæны хъæдабæ нæууыл. Йæ 
гом къæхтыл æртæхы уазалæй йæ риуы райгуыры æгæ- 
рон цин, æмæ фæхъусы, ирд райсомы сатæг куыд æвæл- 
монæй сайы цинæфсæст мæргъты цъыбар-цъыбур. 
Бонрæфтæм ныккæсы хъыхъхъаг хур, æмæ ха- 
тæны дæр иттæг зын вæййы улæфынæн. Уæд Æвдинæ, 
йæ дæларм чиныг æмæ исты уæлæфтау райсгæйæ, 

49 Радзырдтæ Дæ чъызгæ уарзт 
рацæуы стыр сусхъæды бынмæ. Бæласы бын аууоны уæлдæф 
вæййы сатæг æмæ рог. Æвдинæ уæлæфтау йæ быны бакæны, 
рафæлдахы чиныг, фæлæ фыстытæй йæ хъуыдыйы ницы баз- 
зайы, æмæ та уæд, чиныг иуварс аппаргæйæ, йæ цæстæнгас фæ- 
хæссы æнæныннывгонд алæмæттаг нывтыл. Йæ алыварс бæла- 
сæй хауæг тымбылзылд аууон хæссы уазал улæфт. Аууоны кæ- 
рæттæм æртасыдысты сыфтæрæхгæд къалиутæ, къалиуты сæрмæ 
ноджыдæр — къалиутæ, ноджыдæр, ноджыдæр... Æнæнымæц мы- 
дыбындзыты гуыз-гуыз æнæфыст симфонийы зæлтæй зæлы чыз- 
джы сæры. Аууон æдде та хус уæлдæфы боны тæвд тæлфы мигъ- 
вæлмæй. 
Æппæт уыцы æгомыг зæлтæй зæлæг фидауц афтæ зынаргъ 
уыд Æвдинæйæн æмæ ныр, иунæгæй талынг хатæны хуысгæйæ, 
цин кодта, уæддæр йæхи фæндыл кæй ацыд, йæ моймæ кæй нæ 
байхъуыста. Уый та йæ курортмæ æрвыста. Йæ мойæн цыдæр 
йæ удхæссæг у хъæуты. Хæдзар балхæныны тыххæй дæр дæлæ- 
уæлæ кодта, нæ йæ фæндыд, фæлæ Æвдинæ хин фæндыл ныл- 
лæууыд, зæнæг рацæуынæн, дам, хъæууон уæлдæф тынг æххуыс 
кæны, æмæ уæд уый дæр бар-æнæбары сразы. 
Ныр, иунæгæй сатæг хатæны хуысгæйæ, зæрдæйыдзæбæхæн 
хъуыды кодта, куыд адджын сты сабыр æхсæвтæ. Æрымысыд йæ 
чызгон бæллицтæ, æгъуыссæг æхсæвы йæ тæвд æнкъарæнтæй уæфт 
хъуыдытæ, æмæ стырзæрдæйæ худт чызджы рог сæнттыл. 
Фæндыд æй ноджыдæр исты æрымысын йæ чызгон сæнт- 
тæй. Йæ зæрдыл æрлæууыдысты иу кæнæ иннæ лæппуйы сæр- 
бæрзонд цæстæнгас, се стъæлфгæ цæстыты хъуызгæ мидбыл- 
худт, мысыд ноджыдæр, ахæм мидбылхудты фæстæ-иу æхсæв 
йæхицæн цы рæсугъд фæндтæ нывæста... 
Æмæ афтæ, сынтæгыл æнцойæ улæфгæйæ, дис кодта, ахæм 
уарзтмондаг зæрдæимæ иу нæлгоймаджы дæр кæй нæ уарзта. Ныр 
æм уый каст куыддæр æнахуыр, æнæмбаргæ диссаг. Мисхалы онг 
та йæ зæрдыл æрлæууыдысты, хаттæй-хатт-иу искæцы рæсугъд 
дзырдарæхст лæппуйы уындæй куыд утæхсæн кодта, дыууæ-æртæ 
бонæй фылдæр-иу чи нæ ахаста, æмæ не ’ууæндыд æппæт уыдæт- 
тыл. Зонд нæ ахста, иу мæй, уæд та иу-дæс боны æнæфескъуый- 
гæйæ кæуыл сагъæс кодта, ахæм лæппуйы фæлгонц. 
Уарзты карз утæхсæн æцæгæй кæй нæ базыдта, уыцы хъуы- 
ды хъыджы аууон æппæрста йæ рухс фæндиæгтыл, æмæ чызг 
йæхицæн нывæста, чи нæ æрцыд, уыцы уарзт: æхсæв-иу, йæ 
фынæй мад æмæ фыды цурæй рахъуызгæйæ, искуыдæм дон- 
былмæ куыд æрцыдаид йæ уарзонмæ, мæйрухсы куыд дзырдтаик- 
кой зæрдæйы æнæзагъд зæгъинæгтыл. Йæ сæнтты ад афтæ хъæр- 
мустæй ивылд йæ риуы æмæ йæ стыр цинимæ фæндыд ноджы- 
дæр бирæ, тынг бирæ истытæ мысын æмæ, бирæ ахæм цыдæртæ 
мысгæйæ, йæ зонд цадæггай къул кодта нывæфтыд фынмæ. 
Йæ фын дæр уыд сабыр, пырх фæндиæгтæй уæфт, æмæ чызг 
4 Гуыцмæзты Алеш 

Гуыцмæзты Ллеш 
Уацмыстæ 
50 
йæ мидвынмæ æнкъардта, цавæрдæр уазал, лæгъз цыдæр куыд 
лæдæрст йæ цæсгомыл. Уый цавæрдæр лæппуйы æргъæвст къух 
уыд, базыдта йæ Æвдинæ. 
Райсом раджы райхъал дуары къуырцц-къуырцмæ. 
«Чи уыдзæн уа раджы?» — фæтарст Æвдинæ æмæ, йæ уæлæ 
халат æрбаппаргæйæ, дуар байгом кодта. Дуары цур лæууыд 
сыхæгты гыццыл лæппу. 
— Дæ райсом хорз, — ас лæджы хъæлæсæй загъта сывæллон, 
æмæ Æвдинæ бахудт. 
— Оу-уа, зæгъын ма чи у. Фæтæрсын мæ кодтай. 
— Æмæ ма нырмæ фынæй кодтай? 
— Уæдæ... 
— Гыцци та афтæ, ацафонмæ ма, дам, дæуы йеддæмæ чи фæ- 
хуыссы? Мæнæ дын Æна æхсыр рарвыста. 
— Омæ, алыхатт-алыхатт... Æфсæрмы мæ ныппæрстат. Дæ 
ном та цы хуыйны, æрбайрох мæ. 
— Батыр, — загъта лæппу. 
— Гъе æмæ, Батыр, мидæмæ рахиз. Æхсыр дæр иумæ бануа- 
зæм. Къафеттæ дæр дын ратдзынæн. Нæ уарзыс къафеттæ? 
— Уарзын, фæлæ мын Æна бирæ хæрын нæ уадзы. 
— Цæмæннæ? 
— Мæгъа. Исчи нæм къафеттæ куы ’рбахæссы, уæд сæ чыры- 
ны бамбæхсы, стæй нын сæ иугай фæдæтты. Уæ дæндæгтæ, дам, 
фæрисдзысты. Сайгæ кæны, æндæра йын иу хатт йæ чырынæй 
йæ къафеттæ радавтон æмæ сæ иууылдæр бахордтон, уæддæр 
мæ дæндæгтæ нæ фæрыстысты. Сайгæ кæны. 
— Цом уæдæ хæдзармæ. 
— Нæ, нæ, — не сразы Батыр. 
— Цæмæннæ? 
— Хъомты хизынмæ раскъæрдтон. Иннæтæ мæм нæ фæлæу- 
уыдысты. Æз сеппæтæй раздæр райхъал вæййын, фæлæ нæм ды- 
сон уазæг уыд, æмæ æрæгмæ схуыссыдтæн, æндæра æз раджы 
райхъал вæййын. Бабейæ дæр раздæр. Афтæмæй уый æхсæзæм 
къласмæ цæуы. Ацы хатт мæм нæ фæлæууыдысты. Æз мæхæдæг 
алкæмæ дæр фæлæууын. Нырма сæм ссæуон... 
— Уæдæ хъомгæс цæуыс? 
— Гъо. 
— Æмæ мæн демæ нæ кæныс? 
— Дæу? — фæдис лæппу. 
— Гъо. 
— Цом, чи дæ нæ уадзы. 
— Рацу уал хæдзармæ, æз мæ дарæс скæнон. 
Æвдинæ лæппуйы арм къафеттæй æрыдзаг кодта æмæ йæ да- 
рæс куы скодта, уæд йæ сæрыхъуынтæ иу быд скæнгæйæ, Баты- 
ры афарста: 
— Уазал уыдзæн? 

51 Радзырдтæ Дæ чъызгæ уарзт 
— Нæ. Кæм и уазал! 
— Æхсыр нæ нуазыс? 
— Куы цыдтæн, уæд банызтон. 
Æвдинæ лæппуйы йæ хъæлæсы уагæй бамбæрста, кæй йæ 
хъæуы, æмæ дыууæ агуывзæ æрыдзаг кодта. Батыр æцæгдæр нæ 
банызта, Æвдинæ йæхи агуывзæ куы анызта, уæд рацыдысты. 
Æддейæ уыд райдзаст райсом. Хуры къæйных тынтæ æхсæр- 
дзæнæй ивылдысты чызджы алыварс. Кæйдæр хæдзары разæй 
хъуыст æфсæйнаджы къуырма къупп-къупп. Кæмдæр чидæр хъæ- 
рæй ныхас кодта. Батыры хъомтæй та иу сырх дыгæрдыг зивæг- 
гæнгæ æууылдта бæласы хъæбæр сыфтæртæ. 
Чысыл лæппу йæ хъомтыл стай-тай кодта, æмæ сеппæт дæр 
араст сты къуыбырджын хæрдвæндагыл. Фæндаг, æвæццæгæн, 
цъыфбонты хъомты æнæнымæц фæдтæй афтæ ныууырынгтæ, 
æмæ Æвдинæ, асинты къæпхæнтыл хизæгау, хъавгæ хызт хус 
къуыбæртты сæрты. Фæндаг сæ сайдта хъæды ’хсæнты. Хъæд 
уыд æнахуыр сусубусугæнаг. Бахызтысты æрдузмæ. 
— Хъомты Сесейы ахомæ аздæхтам æмæ цом къуылдыммæ 
сæ размæ. Бабеитæ дæр уым уыдзысты. Рæттæй фæхъазæм. Ды 
нæ уарзыс рæттæй хъазын? — фæрсы чысыл хъомгæс. 
— Уарзын, фæлæ уал ам иучысыл абадæм. 
Нæуу уыд фæлмæн æмæ уазал. Æвдинæ йæ къухæй сæрфта 
нæууы пыхцыл царм æмæ кæрдæджыты æртæхтæ гæр-гæр код- 
той йæ уæларм. Хъомтæ сымсымгæнгæ хызтысты æртæхджын 
кæрдæгыл: сеппæтæн дæр сæ бырынчъытæ уыдысты урс-урсид 
æмæ сæтамæхст дæрзæг. Уый Æвдинæ фыццаг хатт фæхатыд 
æмæ йын цыдæр цин фæцагайдта йæ зæрдæ. 
Батыр хъомтæ аздæхта хъæды æмæ ма кæцæйдæр хъуыст сæ 
зивæггæнаг къæхты сыбар-сыбур. Æрдузы уыд цалдæр дзедыры 
къутæры, сæ æнæнымæц сындзыты æхсæнæй зынгау æрттывтой 
сæ гагаты цупæлттæ, кæмдæр бæлæстæй хъуыст цъиуты цъы- 
бар-цъыбур. 
Æвдинæйы алыварс ныттынг хъæддаг æрдз æрмахуыр зæл- 
тимæ. Алы сусæг уынæр дæр тæлфыд Æвдинæйы риуы. Æппæт 
дæр ын уыд ног, фæлæ æмбæрстгонд. Йæ цæстыты раз та авæрдта, 
йæ чызгон бонты йæ æнувыд уарзонимæ мæнæ ахæм æнæзынгæ 
диссæгты ’хсæн цавæр æгъуыстаджы рæстæг арвыстаид. Йæ 
зæрдæ тæмæнтæ калдта æнæвнæлд фæндиæгтæй æмæ Æвдинæйы 
фæндыд зæрдæйы фаг истæуылты дзурын. 
Чысыл Батыр йæ лæдзæгæй калдта æртæхы пырх, æмæ йæм 
фæдзырдта, æрбадын æй кодта йæ хъæбысы. Сабийæ калд хиды 
тæф. Уый дæр цыдæр æхцонæй улæфыд цинзæрдæ сылгоймаг 
æмæ апъа кодта чысыл хъомгæсæн. Фæндыд æй йæ цин искæ- 
имæ адих кæнын æмæ ма æгæр зыд дæр рауадысты йæ пъатæ. 
Лæппу къæмдзæстыгæй бадт Æвдинæйы хъарм хъæбысы, стæй 
фæуæндон: 

Гуыцмæзты Алеш 
Уацмыстæ 
52 
— Æвдинæ, иууылдæр ам цæрдзынæ? 
— Нæ, тагъд фæстæмæ здæхын. 
— Æмæ ам баззай, нæ дæ фæнды? 
— Фæнды. 
— Кæд æхсæв тæрсыс, уæд Гыццийæн зæгъ, æмæ-иу æхсæв 
сымахмæ схуыссон. Æз æхсæв иунæгæй фæхуыссын, фæлæ ни- 
куы фæтæрсын. 
— Æцæг? 
— Гъо. Иуæй-иу хатт Гыццийы цур схуыссын, фæлæ иунæ- 
гæй дæр бирæ хæттыты схуыссыдтæн. Æцæг лампæ куы ахуыс- 
сын кæнынц... Уæддæр ницæмæй фæтæрсын.. Ды ахуыссын кæ- 
ныс дæ лампæ? 
— Нæ, — худы Æвдинæ. 
— Цом ныр къуылдыммæ. Бабе та хæрæмттæ куы кæна, уæд 
ма-иу ын зæгъ, о. Хорз? 
— Хорз, хорз, — сабийы сыгъдæг æмæ æдылы хъуыдытæй 
ныррухс Æвдинæйы цæсгом. Ныры хуызæн æй никуы бафæн- 
дыд, уымæн дæр уыйас сывæллон куы уаид. Батыры фæстæ 
сындæггай цæугæйæ, хъуыды кодта, чи нæ йын гуыры, уыцы 
сывæллоныл; уыцы хъуыды йын афтæ зын уыд, æмæ йæ цæс- 
тытæ доны разылдта. 
Къуылдымыл æцæгæйдæр иу-цалдæр Батыры æмцахъхъæн 
сабийы хъазыдысты рæттæй. Къуылдымæй хорз зынд сæ хъæу. 
Æвдинæ æвзæрста, кæйдæр къæсы сæрмæ фæздæг ыздыхсгæ 
арвмæ куыд ивæзы, йæ чысыл къæс та бæлæсты æхсæн, хъуы- 
зæг гæдыйау, нынныгъуылд. Диссаджы æхсызгон ын уыд, йæ 
къæс кæй суыдта. 
Сывæллæттæ нæууыл лæдзæгæй тымбыл хахх æркодтой. Иу 
къорд дзы уыд зиллаччы, иннæтæ — æдде. Мидæггæгтæ хахгæ- 
рон æрæвæрдтой æртæ роны æмæ сæ хъахъхъæдтой æддæгтæй. 
Æддæгтæ-иу аскъæфтой рæттæ æмæ уыцы рæттæй надтой ми- 
дæггæгты, цалынмæ-иу уыдонæй исчи, зиллаккæй нæ рахизгæйæ, 
æддæгтæй искæй къахыл нæ фæлæууыд, уæдмæ, стæй къордтæ 
сæ бынæттæ ивтой. Астæуæй уæлæмæ цæвыны бар нæ уыд. 
— Æз дæр хъазын, — ссиллæг чысыл Батыр, — стæй Æвди- 
нæйы дæр фæнды. Æгонгæй, Æвдинæ? 
Æмæ чызджы æцæгæйдæр æрфæндыд ацы сабиты цинæй йæхи 
фæхъæстæ кæнын. Стæй ацы уысм йæ риуы æнæуый дæр са- 
бийы зæрдæ тæлфы. Батыримæ зиллаччы иу роны сæрыл æрлæу- 
уыдысты æмæ йæ хъахъхъæдтой æддагæттæй. Уыдонæй сæ иу 
рон фæцæйскъæфта. Батыр ын йæ къухыл фæхæст æмæ йæ ласы 
мидæмæ, зиллакмæ, хъуамæ йын йæ къахыл фæлæууа. Æддæгтæ 
фæлæбурдтой се ’мбалы ратонынмæ. Æвдинæ та æрцахста Баты- 
ры астæу, æмæ зиллакмæ ивазынц æддæгты. Æвдинæ архайы 
зæрдæбынæй. Ферох æй, иннæтæ сабитæ кæй сты, ферох æй 
æппæт дæр æмæ фыр æхсызгонæй хъæрæй худт. Æддæгтæ атыд- 

53 
Радзырдтæ 
Дæ чъызгæ уарзт 
той се ’мбалы, фæлæ рон сæ къухы нæ бафтыд, Ныр уыцы рон 
тымбылæй æрæппæрстой зиллаччы астæу æмæ йæ хъахъхъæд- 
той сеппæт дæр — иннæ рæтты уый размæ аскъæфтой. Æддæг- 
тæн сæ къухты цы рæттæ бафтыд, уыдонæй надтой ронхъахъ- 
хъæнджыты зæнгтæ. Архайдтой иннæ рон байсыныл дæр. Ми- 
дæггæгтæ та гæппæввонгæй лæууыдысты æддæгтæй искæй къа- 
хыл фæлæууынмæ. 
Æвдинæ хъуыста рæтты æхситт æмæ сæртæг къæрцц. Роны 
цæфтæй тæрсгæйæ, уырыхсны кодта йæ мидбынаты. Цæфтæ 
æмбæлдысты йе ’мбæлтты зæнгтыл, æмæ-иу алы цæфы фæстæ 
дæр фестъæлфыд, йæхи зæнгтыл-иу банкъардта гæрз роны карз 
рис, стæй фæхатыд, уый барæй кæй нæ цæвынц. Æвдинæйы та 
тынг фæндыд, ууыл дæр куы æрныдзæвид уыцы æхситгæнаг цæф- 
тæй, цыдæр цины рæвдауæн æм æнхъæлмæ каст, æмæ загъта: 
— Афтæ раст нæу. Иннæты цæвут, мæн нæ. 
Цыдæр тæргайгæнæджы хъыг райхъуыст йæ хъæлæсæй æмæ 
бахудт. Ныр зыдта, роны цæф ууыл дæр кæй ауайдзæн, æмæ йæ 
уыцы тас скъæрцхъус кодта. Уæддæр нæ аирвæзт. Йæ гом зæнг- 
тыл тыфылтæ акалдта кæйдæр роны кæрон. Цæф уыд ахъаззаг 
риссаг, æнæуромгæ дудаг, æмæ Æвдинæйы цæстытæ донвæлмæй 
сасæстой. Уый æрмæстдæр цæфы рис уыд, йæ зæрдæйæн та — 
æхсызгон, æмæ ма йыл ноджыдæр цалдæр цæфы куы сæмбæлд, 
уæд дзы бынтондæр байрох, кæм ис, цы аразы. Йæ гом зæнгтæ 
фыр рыстæй цъæхарт уагътой, æмæ гæппытæ кодта йæ мидбына- 
ты, æмбæхст йе ’мбæлтты фæстæ. 
Сæухизыл фыййæуттимæ хæдзармæ æрцыд, афтид агуывзæ- 
тæй иу æхсырæй æрыдзаг кодта æмæ йæ анызта. Иннæ агуывзæ 
дæр уыд афтид. Батыр райсом йе ’хсыры хай нæ банызта, уый 
хорз лæууыд йæ зæрдыл, фæлæ роны цæфтæ дудыдтой, æмæ 
сынтæгыл йæхи æруагъта. Иæ зæнджы цъæхтæ бирæ фæсæрфта 
уазал одеколонæй. Уыдон ноджы тынгдæр дудыдтой, афтæмæй 
хъуыды кодта йæ абоны сабион циныл, мысыд Батыры ныхæстæ, 
мысыд ын йæ хиды тæф æмæ йын уыдоныл хъуыды кæнын уыд 
æхсызгон, стæй, йæ зæнгтæ хъæццулæй ныттухгæйæ, хъуыды 
кодта ноджыдæр бирæ цæуылдæрты. 
Фæссихор куы райхъал, уæд хатæнмæ рудзынгæй комкоммæ 
каст хуры цæст. Уæлдæф уыд тæвд, æгæр хъарм уыдысты хуыс- 
сæнтæ дæр, фæлæ сыстынмæ зивæг кодта. Ницæуыл хъуыды- 
гæнгæйæ каст, хуры тынты æхсæрдзæны æнæнымæц рыджы 
тæппытæ куыд зилахар кæнынц, уымæ, стæй йæ къух цавæрдæр 
æхцон уазалыл сныдзæвд, æмæ, йæ базы цурмæ æркæсгæ, фæ- 
цъæхахст кодта: йæ нывæрзæн тымбылтæй хуыссыд калм. 
Æвæццæгæн, уый дæр фынæй кодта æмæ чызджы фæцагайдмæ 
райхъал. Зивæггæнгæ хуыссæнтыл йæхи араст кодта, стæй æрхылд 
астæрдмæ, астæрдæй — къуыммæ, æмæ ныллæст, мыстытæ кæй 
фегом кодтой, уыцы хуынчъы. 

Гуыцмæзты Алеш Уацмыстæ 54 
Куыддæр тæссаг æмæ æнахуыр фæкаст Æвдинæмæ йæ уар- 
зон къуым, æппæты дæр банкъардта цавæрдæр тасæфтауæг уазал 
æмæ ныхъхъуыды кодта, цы ми бакæна, ууыл. 
Нæма йæ фæндыд горæтмæ ацæуын, ам та афтæмæй кæй нæ 
цæрдзæн, уый йын йе ’нæнхъæлæджы мастыл цæхх зæрста æмæ 
æлгъыста калмы, йæ адджын цин ын чи фенад кодта, æлгъыста 
йæ мойы. Йæ мой ам цы аххосджын уыд, ууыл æй хъуыды кæ- 
нын дæр нæ фæндыд, стæй йæ зæрдыл æрлæууыд: Батыр кæнæ 
æндæр искæмæн зæгъдзæн æмæ калмы амардзысты. Уыцы фæнд 
æм диссаджы хорз фæкаст, æмæ йæ зæрдæ бахъæлдзæг. 
Калм æхсыры тæфмæ кæй рабыры, уый кæддæр кæмæйдæр 
фехъуыста æмæ къус æхсырæй æрыдзаг кодта, æрæвæрдта йæ 
хуынчъы раз, йæхæдæг тагъд-тагъд рацыд æддæмæ — искæмæ 
фæдзурынмæ. Æдде та æрбаймысыд, абон Батыр йе ’хсыр кæй 
нæ банызта, йе ’рыздæхынмæ та агуывзæ афтид кæй уыд. 
«Ау, фæхъæстæ дæн», — фæтарст Æвдинæ æмæ йæхимæ ныхъ- 
хъуыста. Йæ буар рызт тæфсæджы рызтæй. Калмы марг цалдæр 
уысмы фæстæ кæй ныххæлиу вæййы, буар уайтагъд кæй рай- 
дайы рæсийын, уый хорз зыдта Æвдинæ. Уæдæ ма æндæр цы 
зоны, дохтыр куы у. Уый та æхсыр куы банызта, уый фæстæ 
æнæхъæн дыууæ сахаты бæрц бафынæй кодта. 
Афтæтæ хъуыдыгæнгæ, Æвдинæ комкоммæ бараст Батыртæм. 
Батыры фыд, цыбырдыс хæдоны, фæрæтæй цыдæр амадта æмæ 
йæ нæ бафиппайдта. 
— Дæ бон хорз, — къæзгæ салам радта Æвдинæ. 
— А-а, Æвдинæ, æгас цу, — йæ мидбылты бахудгæ йын йæ 
къух райста Илушæ. 
— Гыцци, Æвдинæ нæм æрбацыд, — йæ размæ разгъордта Ба- 
тыр æмæ йын нæ къухыл ацауындзæг. 
— Уый хæлæрттæ куы стут, хæлæрттæ, — худы Илушæ. 
— Æз абон Мураты абырстон, — раппæлыд Батыр. 
— Æцæг? — йæ хъæбысмæ йæ систа Æвдинæ. 
— Гъо-о. Уый та афтæ, Хуыбырст, дам, уыд. 
— Æмæ дыккаг хатт нал рахæцыдтæ? 
— Нал бауæндыд. Æз æй иу къухæй дæр абырсдзынæн. 
— Уæдæ уæйыг куы дæ, уæйыг. Æз дын уый тыххæй бирæ 
къафеттæ ратдзынæн. Хорз? 
— Хорз. 
— Æрхиз дæлæмæ, ма йæ чъизи кæн! — Батырыл фæтчыгъæ- 
дæн схъæр кодта фыд. 
— Дæ бон хорз, хъæбул, — фехъуыста зæронд усы узæлгæ 
хъæлæс. 
— Бузныг, Æна, — йе ’рбацыд ын нæ бафиппайдта Æвдинæ 
æмæ фефсæрмы. 
— Куыд сæрхызт дæ, мæ чызг. Абадынмæ нæм цæмæннæ æрба- 
уайыс? — йæ раздарæны счъилæй йын систа цалдæр кæрдойы. 

55 Радзырдтæ Дсг чъызгæ уарзт 
— Стыр бузныг. Æнæуый дæр мæ æфсæрмы ныппæрстат: куы 
æхсыр, куы дыргътæ... 
— Сыхæгтæ хъуамæ кæрæдзи уарзой. Ды та æгæр æфсæр- 
мытæ кæныс, — дзуры Илушæ, æмæ Æвдинæ банкъардта, лæд- 
жы цæстæнгас йæ буарыл куыд уæззаугай лæсы. 
— Æмæ мæнæн абон къафеттæ дæр куы радта, — æппæлыд 
Батыр. 
— Ацу, къулбадæг, чызджы иу ран æруадз! — схъæр ыл кодта 
зæронд ус æмæ Æвдинæйырдæм разылд. — Куыдзæй хъауджы 
нæу. Кæуыл фæцахуыр уа, уымæн æнцой нал фæдæтты. 
Уыдон ма ноджыдæр цæуылдæрты дзырдтой, æмæ-иу Æвдинæ 
сусæгæй бакаст Илушæйы хидамæхст цæсгоммæ. Лæгæн уыд стыр 
æрттиваг цæстытæ æмæ стыр хъустæ. Йæ хъустæ йæ цыма рæ- 
сугъддæр кодтой, афтæ каст Æвдинæмæ, æмæ цæмæндæр йæ 
мидзæрдæйы батæхуды кодта Илушæйы усмæ; йæ хъуыды куыд- 
дæр йæхи æвæндонæй рауад æмæ фефсæрмы. 
— Хъуыддаджы фæдыл дæм æрбауадтæн, — æппынæрæджиау 
фергом Æвдинæ. 
— Исты дæ хъæуы, дæ сæрыбæсты фæцæуон? — диссаджы 
уæздан рæвдыд хъуысы зæронд усы дзырдтæй. 
— Нæ хæдзармæ цавæрдæр калм фæцайдагъ æмæ уырдæм ба- 
цæуын нал уæндын. Зæгъын æй амарын хъæуы, æмæ... 
— Калм, зæгъыс? — бадис кодта Илушæ. 
— Гъо, стыр калм. 
— Хæдзары калм марын нæ фæтчы, — зæгъы зæронд ус. 
— Маргджын калм у? — фæрсы Илушæ. 
— Мæгъа, ницы йын зонын. 
— Кæд маргджын калм нæу, уæд уый хорзы нысан у, уæд 
бынат амондджын вæййы, æмæ йæ ма бахъыгдар, дæ низтæ ба- 
хæрон, — фæдзæхсы йæ зæронд ус. 
— Æмæ кæд маргджын у? — не сразы Илушæ. 
— Уæд та сондон ссудзын хъæуы хæдзары, æмæ йæхæдæг 
алидздзæн. 
— Цом-ма, фенæм æй, — йæ фæрæт къуыдыры æрсагъта лæг, — 
Батыр, марадз, æхсыр рахæсс. 
— Æхсыр дзы ис, райсом мын мæнæ Æна сæрвыста. 
— Мæнæ ацы кæрдотæ демæ ахæсс, — йæ раздарæн райхæлд- 
та зæронд ус. 
— Оу-уа... 
— Ахæсс, хъæбул, ахæсс. 
— Æри, æз ын сæ ахæссон, — йæхи сыл ныццавта Батыр. 
— Стæй-иу дæхæдæг æрцу дыргъдонмæ æмæ-иу ахæсс, цæ- 
мæй æфсæрмы кæныс, гормон. 
— Стыр бузныг, Æна. 
Хæдзармæ ныр бахызт ныфсджынæй, фæлæ къæрцхъусæй, 
лæмбынæг каст йæ къæхты бынмæ. Ноджы Батыр æмæ йæ фыды 

Гуыцмæзты Алеш 
Уацмыстæ 
56 
къахдзæфты уынæр дæр ныфсы æнкъарæнтæй зæлыд йæ сæры. 
Калм тымбылтæй хуыссыд къусы фарсмæ, æхсырмæ не ’внæлд- 
та. Æрбахизджыты фенгæйæ, йæхи фыццагау зивæггæнгæ ай- 
вæзта. Ныр æм Æвдинæ лыстæггай ныккаст. Уымæн йæ хæрв 
хурмæ сæтамæхстау æрттывта. 
— Ай бурхъусгалм у, цæмæй дзы тæрсыс, — загъта Илушæ. 
— Тæрсын, — барызт Æвдинæ. 
— Ницы дзы ис тæссагæй. Кæс-ма, — æмæ лæг калмы æрцахста. 
Уый, гуыбыннизæй рынчынау, скъæдзтæ, хъуыст йæ мæсты 
сыф-сыф. Илушæ йын йе ’нгуылдзтæ йæ дзыхмæ бахаста, фæлæ 
йыл нæ фæхæцыд. 
— Æтт, — Æвдинæйы русыл авæрдта калмы уазал буар. Уый 
сонтæй йæхи иуварс асхуыста, æмæ лæг бæзджын хъæлæсæй 
ныххудт. 
— Мацæмæй дзы тæрс, адон æрмахуыр тынг кæнынц. Уæл- 
дайдæр, рæсугъд сылгоймæгтыл. 
— Æмæ цæмæй тæрсыс, æз дæр ахсæв дæ цуры схуысдзы- 
нæн. Æз æппындæр калмæй нæ тæрсын, — дзуры чысыл лæппу. 
— Æхсæв-иу æцæгдæр Батыр ам куы уаид, — хъазгæйæ ба- 
кодта Æвдинæ. 
— Суæндон æй кодтай дæхимæ... 
— Нæ, нæ! Уæддæр иунæгæй тæрсгæ фæкæнын. 
Ацыдысты фыд æмæ фырт. Ахылд калм дæр. Æвдинæ ма 
уæддæр лæууыд хатæны астæу æмæ æнкъардта, цавæрдæр тасы 
уазал кæй баззад йæ уæнгты. Уыцы тасы рыг ныббадт йæ алы- 
варс. Уат сафтид. Цадæггай раафтид йæ буар дæр тæссаг æнкъа- 
рæнтæй. Йæ риуы тæлфыдысты ног зæгъинæгтæ, фæлæ уыдон 
уыдысты æбæлвырд, ныгъуылдысты кæмдæр фæлмы. Фæндыд 
æй ныхæстæ кæнын, фæлæ, кæимæ аныхас кæна, уый нæ уыд 
æмæ, сынтæгыл уæлгоммæ хуысгæйæ, æрхæндæг фæсмонимæ 
хъуыды кодта, куыд хорз у уарзон лæгимæ цæрын. Йæ сæры 
кæмдæр стæлфыд йæ мойы кой, фæлæ Æвдинæйы ууыл хъуыды 
кæнын нæ фæндыд. Йæ сагъæстæ æххæссыдысты бирæ цæуыл- 
дæрты. Иунæгæй аззайгæйæ-иу æнæсцухæй нывæста фæндон- 
хæрзтæй цард. Йæ царды фылдæр та иунæгæй аивгъуыдта. 
Уæлдай æнæхъæуæг къæмдзæстыджы аххосæй йæ царды бирæ 
цыдæртæ кæй фесæфта, уый тыххæй тынгдæр хæрам кодта йæ- 
химæ. Ныр, йæ ивгъуыд бонтæ мысгæйæ, æрлæууыд йæ зæр- 
дыл, чызгæй йæ куыд тынг фæндыд искæй уарзын, фæлæ искæй 
лæппуйы цæстытæм комкоммæ бакæсын дæр йæ ныфс куыд нæ 
хаста, йæхи куыд хызта лæппуты дзырдæппарæнтæй. Æрмæст- 
иу сусæгæй, йæ цæстæнгас ын куыд ничи фена, афтæ арæх лæ- 
дæрст йæ æнæвнæлд уарзты хъарм искæцы лæппуйы рæсугъд 
уæнгты кондыл. Уыдæттыл хъуыды кæнын ын уыд æрвылхатт 
дæр хи удмæ хæрамы хос. Æппынæдзух æй йæ сагъæстæ уыцы 
бынатмæ сайдтой. Æмæ уæд Æвдинæ дæр фæнывæнды фæндон- 

57 
Радзырдтæ 
Дсе чъызгæ уарзт 
хæрзтæ. Чи не ’рцыд, фæлæ йæхицæн кæй æрымысыд, уыцы 
уарзтыл хъуыды кæнын æм каст æхсызгон, йæ сагъæстæ дæр-иу 
уæд уыдысты адджын æмæ зæрдæрайæн. 
Изæрырдæм рапырх кодта æмæ уæлдæф диссаджы сатæг æмæ 
фæлмæн æрци. Зæхх не сцъыф, рыджы зилдухгæнаг къуыбылæйттæ 
йыл удæстæй æрбадтысты æмæ цæппузыртæй хъарм тæф хастой 
дыууæизæрастæу. Сыфтæртыл лæдæрстысты чъизи доны æртæхтæ. 
Хъæууынгтæй хъуыст изæры змæлдтыты уынæр, æмæ Æвдинæ, 
рудзгуытæ байтындзгæйæ, æхсызгонæй улæфыд сыхæгты кæртæй 
кæлæг хъарм торнейы тæф. Кæмдæр лыстæг хъæлæсæй уасыд сæгъ. 
«Шæх-шæх-шæх», — сидтис æм нæлгоймаджы хъæлæс. 
Бирæ уарзы дыууæизæрастæуы уынæр Æвдинæ. Алы хатт 
дæр уыцы иугъуызон хъæлæстæ, иугъуызон æмбу, фæлæ музы- 
кæйы зæлтау æндæр æмæ æндæр зæлтæ. 
Чысыл Батыр сцæйдугъ кодта Æвдинæтырдæм. Æмæ сылгой- 
маджы зæрдæ ныррухс. 
— Æз Дæллагхъæуæй ардæм æнæрлæугæйæ фæлыгътæн, — 
æппæлыд саби. 
— Æмæ нæ бафæлладтæ? — йæ лæнк-лæнкмæ йын банкъардта 
йæ чысыл зæрдæйы гуыпп-гуыпп. 
— Нæ, — нæ басаст. 
Æхсæвæрыл Æвдинæ зыдæй каст, сывæллон адджынæй куыд 
ныррус кæны сыхæгты æрвыст уæливыхæй. Фынгыл ноджыдæр 
уыд æхсыст æхсыр æмæ кæрдотæ. Къафетты кулек æвæрд уыд 
Батыры раз. Лæппуйæн йæ къухтæ æмæ йæ цæсгом — хæрзæхсад. 
Йæ бæрзæй æмæ та йе ’ннæ буарæй калд уыцы зонгæ хиды тæф. 
Фæсхæрд сынтæгыл Батыр ныттымбылтæ Æвдинæйы дæл- 
лагхъуыр, йæ æнæхин улæфт ын æхсызгонæй хъыдзы кодта йæ 
риуы фæлмæнтæ, æмæ Æвдинæйы риуы фыццаг хатт фестъæл- 
фыд — куыд адджын у мадæн сывæллоны тæлфт. Йе уæнгты 
æрыхъал сты мады æнкъарæнтæ. Фæндыд æй, саби йæхи хъæбу- 
лау куы хилид йæ уæлæ, куы йæ цæвид, куы йын тонид йæ сæры 
хилтæ, йæ чысыл гуккытæ йын куы ивазид йæ риутæм. 
— Батыр, дæ мады бирæ уарзыс? 
— Гыццийы дæр уарзын, дæу дæр уарзын, Æнайы дæр уар- 
зын... Чызг ын мидбылхудгæйæ апъа кодта йæ сæрæн, йæ ны- 
хæн æмæ йæ æрбалхъывта йæ риумæ. 
Батыр дæр апъа кодта чызджы русæн æмæ рæдзæмæдзæгæнгæ 
цыдæртæ хъуыр-хъуыр кодта, стæй бафынæй. 
Райсомæй Батыр сæхимæ фос уадзынмæ ацыд, æмæ Æвди- 
нæйæн хатæн федзæрæггъуыз. Хæдзары йæхицæй дарддæр змæ- 
лæг нæ уыд — нæ гæды, нæ куыдз... 
Йæ зæрдыл æрлæууыд зноны калм æмæ, хуынчъы цы къæр- 
мæг нытътъыста, уый сæппæрста. 
«Цæмæй дзы тæрсын, Илушæ йæ йæ къухмæ куы систа», — 
загъта йæхицæн. 

Гуыцмæзты Алеш 
Уацмыстæ 
58 
Къус та æхсырæй æрыдзаг кодта æмæ йæ калмы слæсæны 
раз æрæвæрдта. 
Æнхъæлмæ касти калмы слæсынмæ. Калм зынæг нæ уыд. 
Æвдинæйы та æддæмæ нæма фæндыд, сынтæгыл йæхи фæстæмæ 
æруадзгæйæ цыдæр чиныг каст æмæ цавæрдæр æвæлмон цин 
æвзæрд йæ риуы. 
Чи зоны ма цас фæкастаид Æвдинæ чиныг, фæлæ айдæнмæ 
федта, хатæны иунæг кæй нæ у. Йæ нывæрзæн батымбылтæ калм 
æмæ йæм хъилсæрæй каст. Уазалгомау улæфт анхъæвзта Æвди- 
нæйы уæнгты, фæлæ тæрсгæ нал фæкодта, калмæй дарддæр абадт 
æмæ йæ мидбылхудгæ афарста: 
— Цæй куыд, дæ зæрдæмæ цæуын? —. æмæ зæрдæбынæй ных- 
худт. 
Калм дисгæнæгау йæ сæр дыууæрдæм радав-бадав кодта. 
«...Æрмахуыр кæнынц. Уæлдайдæр, рæсугъд сылгоймæгтыл», — 
æрлæууыд Æвдинæйы зæрдыл æмæ рахызт сынтæгæй. 
— Цом, æмæ дын æхсыр радтон. 
Калм дæр зивæггæнгæ йæхи айвæзта æмæ æрхылд сынтæгыл. 
* * * 
Зæххыл ивылд изæры рухс. 
Кæмдæрты ма фæдисы хъиу-хъиу кодтой тарст хъазтæ, кæм- 
дæр ма хъуыст фæстиат хъомгæсты тай-тай. 
Нырма дондзаутæ ведраты хастой дон, нырма нæ зынд был- 
къахыр мæйы цалх. 
Фæлæ хæдзæртты къуырфыты иугай-дыгай ссыгъдысты мы- 
нæг рухсытæ, æрттивгæ тæппытæй дзыгъуыр кодтой æхсæвасæсты. 
Æхсæв хъуызыд æдзæстуынгæ, сусæггаг зæлтимæ. Боны 
уынæр сабыргай мард хъæууонты изæры змæлдтыты. Æрвгъуыз 
ирдгæ тыдта йæ радон цæссыгты уымæл. 
Хъæуы фæсивæд бадтысты мусы чъилыл. Сеппæт дæр кæ- 
рæдзийæн — хотæ æмæ æфсымæртæ, иу артæй байуаргæ фыды- 
фырты байзæддаг, æмæ сæ сæ мидхъуыдытæ кæдæмдæр сайд- 
той, чидæртæ сæ мысыд кæйдæрты фæлгонцтæ. 
Бадти се ’хсæн Æвдинæ дæр. Сеппæтæн дæр — æддагон, æцæ- 
гæлон туг æмæ стæгæй. 
Æвдинæ та æнкъардта, алкæмæн дæр сæ куыд уарзон у йæ 
фенд. Хатыд Æвдинæ, алкæй дæр кæй фæндыди йемæ аныхас 
кæнын, йæ зæрдæ ссарын æмæ йын æхсызгон уыд семæ бадын. 
Хъуыста йæ цурыбадджыты æхцон улæфт. Уæлдæф уыд хъæр- 
муст, сойæвдылд. Уымæн æмæ дзы батадысты фæсивæды хъуы- 
дытæ. Фæсивæды сагъæсы та тæлфыд Æвдинæйы кой дæр. 
Æвдинæ та дзырдта Бусикыл. Бусик — афтæ рахуыдта йæ дзы- 
гъуыр калмы. 
— Уайтагъд мын базоны мæ къахдзæфты уынæр. Искæимæ 

59 Радзырдтæ Дое чъызгсе уарзт 
куы бацæуын, уæд йæ хуыккомы бамбæхсы. Æнæуый та сывæл- 
лонау рахилы мæ размæ. Айразмæ та йын æхсыр радтон. Уый 
сдæрдта, æз æм кастæн æмæ мæхинымæры хъуыды кодтон, зæ- 
гъын, зæгъæм, маргджын калм у æмæ мыл æвиппайды фæхæ- 
цыд. Уыцы рæстæджы калм мæ къухыл стыхст, фæтарстæн, мæ 
къух æрриуыгътон. Калм астæрдыл сæмбæлд, акъæдзтæ, стæй 
фæтæргай, æхсыр дæр нал банызта, афтæмæй йæ хуыккоммæ 
ныллæст. Дыккаг бон куы сбырыд, уæд мын æхсыр нал нуæзта, 
цалынмæ йемæ дзæбæх нæ фæхъазыдтæн, уæдмæ. 
— Нæ дзы тæрсыс? — бафарста йæ иу æрыгон чызг. 
— Цæмæй дзы тæрсын. Райсом куы райхъал вæййын, уæд 
алыхатт дæр мæ хъуыры бын фæхуыссы. 
— Æз калмæй тынг тæрсын. 
— Æз дæр, фæлæ уымæй нæ тæрсын. 
Æвдинæйæн æхсызгон уыди Бусикыл дзурын. Чызджытæй 
та чидæр балалайкæйæ æрцагъта, стæй базарыд: 
Калачы идон балхæдтон, 
Фæлæ мын Гуры баззади. 
Мæхицæн уарзон бакодтон, 
Уый та мын хицон разынди... 
Чызджы хъæлæс уыд цъæхснаг æмæ æхсæвы сæртæг æнцой 
згъæлæнтæ кодта йæ зарынмæ. 
Цы карк йæ цъиуты ныууадзы, 
Уый, оам, мын хьахьа фæкæна, 
Цы чызг лæппуйы нæ уарзы, 
Уый та йæ фæхьхъау æрбауа... 
Уый та Æвдинæйы фарсмæбадæг лæппу базарыд. Зарыд 
Æвдинæ дæр, фæлæ сабыргай, йæ хъæлæс иннæты уынæрæй 
куыннæ райхъуыстаид, йæ зæрдæйы парахат цин та зæлыд хъæ- 
рæй, хъæлæсыдзагæй. 
— Цæйут, æввахсдæр æрбабадут, — дзырдта уыцы лæппу æмæ 
йæ цæнгтæ йæ фарсмæбадджыты уæхсчытыл æртыхта, — сыхаг 
хъæуты куыйтæ нæ зарынмæ куыд схъырной. 
Æвдинæйæн хъыг нæ уыд, лæппу йыл хионау кæй æрæвæрд- 
та йæ къух æмæ, лæппуйы зæбул къухы æнгуылдзтæ йæ армы- 
дзыхъхъы бакæнгæ, зарыдысты. Ныр Æвдинæ хъуыста йæхи хъæ- 
лæс æмæ цин кодта. Йæ гом зæнгтыл сæ сæртæ ’руадзгæйæ хуыс- 
сыдысты цалдæр сывæллоны æмæ йын сæ хъарм комытæф æхсыз- 
гон хъыдзы кодта йæ буар. 
Сыкъаджын мæй цадæггай йæ сæр сдардта рагъсæрæй, æмæ 
зæххы цъар амæхст мæйы æвзистæй. 
— Зæли! — сидтис зæронд усы хъæлæс, — Зæли! 
— Оу! — дзуапп радта чызджытæй иу. 
— Рацу, дæ сæрыл хаст фæуон, дæ уæлæ исты скæн. 

Гуыцмæзты Алеш Уацмыстæ 60 
— Уазал мын нæу, Æна. 
— Суазал уыдзынæ. 
Кæйдæр тæлтæг æнгуылдзтæ скафыдысты долийыл. 
— Фæндыр дæр æрбахæссут, фæндыр! — домдта Æвдинæйы 
фарсмæбадæг лæппу. 
— Ам ис фæндыр дæр, — хъуыст чызджы хъæлæс. 
— Уæдæ-ма йæ айвазут æмæ фæйнæ кафты æркæнæм. 
— Алы цагъдæн дæр туман, — худт уыцы хъæлæс. 
Æмæ анхъæвзта мусы былгæрæттæй фæндыры ивазгæ уынæр. 
Фæндыры цагъд æнæуый дæр мæйрухсы сусæггаг зæлты уыд: 
доли та стъæлфгæ хъуыдытау рæмыгъта æрвдалынгты æндзыджы. 
Кафыдысты дыууæ къайæ. Кафын та фæндыд бирæ кæйдæр- 
ты. Фæндыд Æвдинæйы дæр. Æмæ сеппæт дæр, уырдыг слæу- 
гæйæ, æмдзæгъд кодтой кафджытæн. 
— Æмæ ды цæмæннæ кафыс? — бафарста чысыл чызджытæй 
чидæр Æвдинæйы. 
— Æз дæр акафдзынæн, — йæ сæр ын ахъæбыс кодта Æвдинæ. 
Чысыл чызгæн йæ фæсонæрхæджы дæр нæ уыд, Æвдинæйы 
цахъхъæн кафын ма зона, уый. Йæ чысыл зæрдæйы Æвдинæйæн 
алцы зонын æнхъæл дæр уыд. Æмбæрста сабийы хъуыдытæ 
Æвдинæ æмæ йæ иттæг зæрдиагæй фæндыд ракафын, иууылдæр 
ын йæ аив кафтыл сæ цæст куыд æрæвæрой. Бæргæ ракафыдаид 
европæйаг кæфтытæ, æрмæст ирон кафты охыл йæ къах дæр 
никуыма айста æмæ маст кодта йæхицæн. Сусæг æрхæндæг ыл 
æфтыд. Фæлæ йын иннæты кафт, мыййаг, хъыг куынæ уыд. 
Нæ, йæ зæрдæмæ цыд сæ кафт æмæ йæхимæ дæр уымæн мæсты 
кодта. 
Чидæртæ йæ хуыдтой кафынмæ, æмæ алы хуынды фæстæ 
йæ цæстыты сæлыд йæ уды æрхæндæг. Чи зоны йæм исчи бирæ 
куы фæхатыдаид, тыххæй йæ куы раппæрстаид кафæн фæзмæ, 
уæд иу-дыууæ зылды æркодтаид. Афтæ зын дæр æм нæ каст 
фæсивæды рог къахайст, фæлæ тарст, куынæ сарæхса. 
Уæдмæ ацæргæтæй чидæртæ сæхи æристой фæсивæды цурмæ. 
— Хистæрты кафт! — зæлыд долицæгъдæджы хъæлæс. Баты- 
ры фыдымад йæ къæдз лæдзæгимæ гуыбыр-гуыбыр æрзылд мусы 
кæрæтты, стæй, йæ лæдзæг ныхъхъилгæнгæйæ, цæрдæггомау 
айста йæ къæхтæ. Зæронд лæгтæй дæр иу нал фæлæууыд. Йæ 
иу цонг йæ фæсонтыл авæрдта, иннæ — йе уæхсчы æмвæз айвæз- 
та æмæ, гъай-дæ-гъа, æрсимдтой. Зæронд ус йæ чызджы бонтæ 
æрымысыд — цалдæр хатты фæсайдта лæджы. 
Кафт фесты æмæ зæронд лæг, йæ къах æрхойгæйæ, йæ ны- 
мæтхуд зæххыл ныццавта. 
— Гъе цард уын фестон, мæн чи бахъæлдзæг кодта! 
— Цæй, куыд у, зæронд? Дæ ныфс ма хæссыс кафынмæ? — 
йæ кæлмæрзæны кæронæй йæ хид ныссæрфгæйæ, худт зæронд 

61 
Радзырдтæ 
Дог чъызгæ уарзт 
— Демæ — нал. Ныр та — мæнæ æвзæнгтимæ. 
— Æ быны усæй баззайай, — худынц иннæ зæрæдтæ. 
— Басаста дæ, Быдзег, — æхсызгон у кæстæртæн дæр хис- 
тæрты цин. 
— Гъе, мæ хуртæ, сылгоймаг кæй нæ басæтдзæн?! Фæлæ уæд- 
дæр мæ къух не ’ркъæдз кодтон. 
— Æмæ дæ къух цы давы, дæхæдæг куы ныкъкъæдз дæ. 
— Гъе, æнæсмудæнтæ. Уый мæ чи ныкъкъæдз кодта, куыд 
æнхъæл стут? Чи, чи, æмæ Пъетрейы чызг, — йæ зæронд къаймæ 
талынджы йæ цæст фæцъынд кодта Быдзег. 
— Дæ хист дын бахæрæнт, чи дæм хъусы, уыдон, — худт, 
афтæмæй хъуыр-хъуыр кодта йæ къай. 
Фæсивæд бацыдысты зæрæдтæм, æмæ сæ чидæр фæсусгомау 
хъæлæсæй ныццæлхъ кодта: 
Хъобаны хид, Хьобаны лæппутæ! 
Ой, зæгæлæнго-о-ом, 
Зæгæ-æл-æнгом, гъей! 
Абоны бон, абоны, Хазби, 
Ой, дæ мæлæнбон, 
Дæ мæлæнбон, гъей! 
Зарыд зæронд лæг, хъырныдтой йын цалдæрæй. Æмæ адæ- 
мон зарæджы æгъуыстаг зæлтæ зилдух кодтой арвы тыгъдады... 
Уыд диссаджы æхсæв. 
Æвдинæ уыцы æхсызгон уынæр рахаста йемæ æмæ йыл ныр 
йæ хатæны ивылдысты хъæрмустæй. 
Бусик кæд калмæй дарддæр ницы уыд, уæддæр ыл Æвдинæ 
афтæ фæцахуыр, æмæ бон-изæрмæ йемæ хъазынæй никуы сфæл- 
мæцыдаид. Калм йæхæдæг дæр бирæ уарзта хъазын. Æнæхъæн 
æрдæг метры бæрц сивазы йæхи уæлдæфы, йæ сæр фæрадав- 
бадав кæны, стæй, йæхи уыциу зыввытт ныккæнгæйæ, атыхсы 
чызджы къæхтыл. Æгæрыстæмæй кæртмæ дæр ралæсы йæ фæстæ. 
Чысыл Батыр дæр фæцайдагъ Бусикыл. Калм лæппуйыл уый- 
бæрц иузæрдыг нæ уыд. Æвдинæйы хъæбысæй-иу æй куы рай- 
ста, уæд-иу калм мæсты сыфсыфгæнгæ йæхи тыдта лæппуйы 
къухтæй. Æвдинæ-иу сæм каст æмæ-иу худæгæй бакъæцæл. Кал- 
мыл афтæ тынг кæй фæцахуыр, уый Æвдинæмæ диссаг каст, 
стæй йын æхсызгон хиирхæфсæн уыд. Æппæт йæ ивгъуыд æм 
каст афтид, ницы цымыдисаг хабар лæууыд чызджы зæрдыл, 
æцæг институтмæ кæй бахауд, стæй фæтчыгъæды мой кæй скод- 
та, уыдон куынæ нымайæм, уæд. Æниу, уыдон дæр ницы уабæ- 
рæг фæд ныууагътой йæ мысинæгты. Йæ чызджы бонты тынг 
хæлæг кодта къæйных æмæ дзырдарæхст чызджытæм. Йемæ рай- 
гуырд уæлдай æфсæрмдзæстыг æмæ хъизæмарæй мардта чыз- 
джы. рæхысæфтыдæй йын дардта йæ зæрдиаг фæндиæгтæ. 
Йæ зонгæтæ йæ зыдтой æгъдауджын æмæ хæдæфсарм чыз- 

Гуыцмæзты Алеш 
Уацмыстæ 
62 
гæй. Æвдинæйы та-иу фæндыд галиу митæ кæнын дæр. Фæлæ 
къæйных чызгæн йæ гауыр митæ куырм цæстырдыгæй бахауынц. 
Æвдинæйы хуызæттæн та сæ иу уæлдай ныхас дæр сæдæгай 
хъустæ æрыхъусынц. 
Æнæмой сылгоймаг, дам, адæмы цæсты æгад у, фæзæгъынц. 
Æмæ Æвдинæ дæр чындзы фæцыд фыццаг сдзурæджы фæстæ. 
Уыцы бонты чызг уыд амондджынты амонджындæртæй. Йæ мойы 
цур йæ чызгæмбæлтты астæу уыд тæхудиаджы сæр. 
Ныр бынтон æндæр адæймаг сси Æвдинæ. Уæддæр бузныг у 
йæ мойæ — уый фæрцы æрыхъал йæ уды сылгоймаджы сæрыс- 
тырдзинад, базыдта йæхицæн аргъ кæнын. Йæ моимæ — абон уа, 
сом уа, уæддæр кæй ахицæн уыдзысты, уый дæр зыдта, фæлæ 
ууыл иттæг нæ мæт кодта. Æрмæст æй хурхæй мардта иу хъуы- 
ды — искуы мад суæвын... Уый фæндыд хъæбулы мад куы уаид, 
æмæ æнæ хъæбул кæй уыд, уый йæ æнæтугæргæвст кодта, фæлæ 
Æвдинæ рæстæгæй тынг æнхъæлцау уыд. Царды йæм ахæм амонд 
кæй æнхъæлмæ кæсы, уый йе уоны кæсæгау уыдта Æвдинæ. 
Фæлæ æцæг уарзт æгæр кæй фæстиат кæны, кæд æрцæудзæн, 
уый бæрæг кæй нæма у, уыдæттыл сагъæсгæнгæйæ, хуыссыд 
сынтæгыл æмæ йæ хъуыдытæй йæхи ирхæфста. Йæ улæфты 
бонтæ кæй фесты æмæ йæ иннæбон фæстæмæ горæтмæ здæхын 
кæй хъæуы, уымæй хъæстæ кодтой йæ рухс минуттæ. Æмбудыд- 
та хосты тæф, калд æм йæ мойы арахъудæст комытæф... 
Йæ мой йæм иу хатт дæр кæй нæ фæзынд, уый дæр ын хъыг 
уыд. Йæхæдæг дæр æм фыддæрадæн нал ныццыд. Кæрæдзийыл 
афтæ тынг кæй суæлæхох сты, уый ныры хуызæн никуы бам- 
бæрста Æвдинæ. 
«Æмæ ма цы пайда у ахæм цард? — мæсты кæны йæ моймæ. — 
Лæг æмæ ус сæ кæрæдзийы уындмæ куынæ тагъд кæной, уæд сæ 
ахицæн бирæ хуыздæр у. Уадз æмæ нæ алчи дæр йе ’цæг амонд 
ссара. Æниу уый искæйы бауарза, уый мæ ничердыгонау уырны. 
Уарзынæн зæрдæ хъæуы, уымæн та йæ зæрдæ йæ зæвæты ис, 
йæ зæвæты нæ, йæ уæцъæфы, йæ хæзгултæй искæй бакæндзæн. 
Чи зоны сæ афонмæ дæр искæй бакодта». 
Йæ мой йын æнæуынонæй-æнæуынондæр кодта. Йæ цæсты- 
тыл уад йæ зæбул бохъхъыр, йæ рæсыд гуыбын, æмæ йыл 
æлгъгæнгæ худт. Ныр дис кодта йæ чызгон зæрдæйыл, ахæм 
гуымир, æнæхсæст зæрондмæ чындзы фæцæуыныл чи сразы... 
Йæ дæллагхъуыр фæхатыд Бусичы уазал буар æмæ йæ мид- 
хъуырдухæн, царвы удæстау, æрфæлмæн, армытъæпæнæй йын 
адаудта йæ тæлфаг сæр, стæй йæ систа йæ къухмæ. Бусикæн 
здыхст уæрдæхау йæ къæдзил кафыд Æвдинæйы риуыл æмæ 
уый дæр кæл-кæл кодта. 
Ацы хатт æм Бусичы буар уæлдай лæгъз фæзынд æмæ йæм, 
дисгæнгæйæ, дзæбæхдæр æркаст, стæй ныцъцъæхахст кодта, æмæ, 
калмы иуварс фехсгæйæ, расхъиудта сынтæгæй. 

63 Радзырдтæ Дог чъызгæ уарзт 
Цы хабар у, уымæн ницы йæ сæрæн зыдта Æвдинæ. 
«Мæ хæдзар калмдон сси. Фæлæ Бусик кæм ис? Кæд æй ацы 
калм амардта?» — уыцы хъуыды афтæ сæлвæста чызджы зæрдæ 
æмæ йæ цæссыгтæ фемæхстысты. Къуымы калмы слæсæны ауыд- 
та Бусичы дæргъæй-дæргъмæ æмæ йæ фелвæста йæ къухмæ. 
Афтид царм йæ къухы скъыбар-къыбур кодта. 
Ницы та бамбарста Æвдинæ. Сæтдзæйæ бирæ фæлæууыд æмæ 
тарстæй каст куы калммæ, куы афтид хус царммæ. 
Йæ зæрдыл æрлæууыд, калм йæ хæрв кæй феппары. Хæрв Буси- 
чы хæрв уыд. Ууыл нæ гуырысхо кодта. Фæлæ калммæ нал уæндыд. 
Зыдта йæ, Бусик у, уæддæр тарст. Тæрсгæ-ризгæ йæ систа 
йæ къухмæ. Калм мæсты сыф-сыфыл схæцыд, æмæ йæ чызг пъо- 
лыл куы æрæвæрдта, уæд калм йæ хуыккомы ныллæст. 
Æвдинæ горæтмæ цы бон хъуамæ ацыдаид, уый размæ изæр 
æм фæзынд йæ мой. Æрбацæудзæн æви нæ, уымæн бæлвырдæй 
ницы зыдта æмæ йын ныр йе ’рбацыдæй барæвдыдта йæ зæрдæ: 
— Куыд хорз у, кæй æрбацыдтæ. Ралас дæ пинджак. Дæ гал- 
стук дæр райхал. Цæмæн дæ хъуыд ацы тæвды? Æз дын æхсыр 
рахсидон, — ссиллæг хатæны Æвдинæ. 
Уыцы рæстæджы Бусик та бамбæхст сынтæджы бын. Лæг 
сынтæгыл йæхи æруагъта, æмæ Бусик Æвдинæйæ дарддæр хатæ- 
ны куы никæйуал уыдта, уæд рабырыд, ахылд чызджы фæстæ. 
Чызг æй фелвæста æмæ йæ моймæ базгъордта. 
— Виль, ракæс-ма мæ хæлармæ, — худтис чызг æмæ йæ хъуы- 
рыл Бусичы æртыхта. 
Æвдинæ куыд æнхъæл уыд, ахæм дисы нæ бахауд йæ мой. 
Фемæхстысты йæ тызмæг ныхæстæ: 
— Æнаккаг!.. Сæрхъæн!.. Ныртæккæ йæ мæ цæсты разæй 
фесаф!.. 
Æвдинæ дæр бар-æнæбары Бусичы йæ хуыккомы ауагъта, 
æмæ хуынчъы сæр йæ мой фанеры гæппæлæй ныххуыдта. 
Фехæлд Æвдинæйы дзæбæх зæрдæйы уаг. Æхсæвæры фæстæ 
ма уазал ныхæстæ акодтой æмæ ныххуыссыдысты. Йæ мойы 
уæззау буар йæ фарсмæ къуыдыры тæф хаста æмæ йæ къахæгау 
бафарста: 
— Виль, зæгъ-ма, нæ-иу мæ æрымысыдтæ? 
— Гъо. 
— Уæдæ мæ цæмæннæ искуы абæрæг кодтай? Æви... 
— Цы? — йæ сæр æм разылдта лæг. 
— Ницы. 
— Сæрхъæн дæ, бынтон сæрхъæн. 
— Виль, цæмæн цæрæм ахæм цардæй?.. Куы йæ зоныи, кæ- 
рæдзийыл нæ фембæлдыстæм. 
Лæг ницы загъта. 
— Абон уа, сом, уæддæр ус кæй æрхæсдзынæ, уый дæр зо- 
ньщ. Æмæ цас раздæр ахицæн уæм, уыйас нын хуыздæр уыдзæн... 

Гуыцмæзты Алеш Уацмыстæ 64 
— Æвæццæгæн, исчи дæ зæрдæмæ фæцыд? 
— Виль!.. 
— Ам хъæуты рæсугъд лæппутæ бирæ ис. Уæддæр хъæууон 
цард уарзыс. 
— Æнаккаг дæ, — скуыдта Æвдинæ æмæ иннæрдæм азылд. 
Хъуыды кодта цæуылдæрты. Хъуыст Вилены улæфт æмæ 
хатыд, уый дæр кæй нæ фынæй кæны, уый дæр цæуылдæр кæй 
сагъæс кæны. 
Йæ баз йæ русы хъармæй сзынг, Æвдинæйы та базмæлын нæ 
фæндыд. 
«Чи зоны, афтæ фенхъæла, мæ ныхæстыл фæсмон кæнын, 
зын мын у уымæй ахицæн», — йæ хъуыдытæ йæ сæ фæстæ афтæ 
сайдтой, æмæ йæ мойы хуыррытт дæр æрæгмæ ’рыхъуыста. 
Йæ бон нал уыд йæ мойы цур хуыссын æмæ сыстад. Тухгæ 
сынтæгыл цыдæр палто æрæппæрста. Ам ын æнцондæр уыд 
æгъуыссæг æхсæв цыбыр кæнынæн. 
Æхсæвы талынг уыд бæзджын æмæ мæстæг. Мæй кæнæ 
зынгæ нæма скодта, кæнæ аныгуылд, æмæ цæст ницы æвзæрста: 
нæ зындысты хæдзары къултæ, нæ зынд рудзынджы æдде æхсæвы 
хъæбыс. Æппæт дæр амæхст уыд тары. Æвæццæгæн, арв мигъ- 
тæй сасæста. Æддæмæ ракæсынмæ та зивæг кодта Æвдинæ. Ницы 
æвзæрста йæ цæст. Афтæ йæм каст, цыма кæмдæр къуыбырыл 
улæфы, йæ алыварс та бады мигъ æмæ иунæг, иу сыбыртхъом 
нал у дуне. 
Вилен дæр йæ фарсыл æрзылд. 
Таривылды Æвдинæйы хъустыл æруад зонгæ уынæр æмæ су- 
сæггаг зæлтæй хызт йæ зæрдæмæ, йемыдзаг ын кодта йæ афтид 
риу æмæ йæм уый дæр хъуыста æмæ куыдта æнæсымæй, Бусик 
та, мæгуыр, æхситгæнгæ зилахар кодта астæрды бын æмæ агуырд- 
та схизыны амал. 

Уæлзæххон саудзыдзыда 
Таурæгъ 
I 
Цыбыр мыггаг уыдысты Сидæмонтæ, дæлæмæ- 
дæр, уæлæмæдæр — фынддæс хæдзары. Æгæрмæгуыр, 
сæ уæзæгыл, иунæг иумæйаг мæсыгæй дарддæр, чы- 
сыл гæнах дæр никæмæн уыд, кæд сæм фæрсаг хъæу- 
ты æрбабырстæй алы уысм дæр тас уыдис, уæддæр. 
Æцæг, мæсыг тынг егъау æмæ фидæрттæ арæзт 
уыд: кæрæдзийæ фæйнæ фынддæс фæрæтхъæды 
дæрддзæфæн бæрзонд фæцыдысты цыппар хъахъ- 
хъæнæн фидары; уыдон иу кодтой бæрзонд амад 
систæ, æмбæрзт уыдысты фисынты фидæрттæй зына- 
нæзына ныллæгдæр, фæлæ уый хыгъд сæвджындæр 
æрдынамадæй. Æрдынамады цъуппыл чысыл аргъуан- 
гонды — егъау дзæнгæрæг — фæдисы рæстæджы сы- 
хаг мыггæгтæн хабар хъусын кæнынæн. 
Цыбыр мыггаг уæвгæ, æхсарджын адæм уыдыс- 
ты Сидæмонтæ. Сæ фæсивæд лæгæй-лæгмæ никæ- 
мæн ницы ауагътаиккой. Уыдис сæм куырыхон зæ- 
ронд лæгтæ дæр. Сидæмонты Дзабо æмæ Естъа сæ 
дзырддзæугæйæ зындгонд уыдысты æгас Леуахиго- 
мы. Естъайы йæ уæздан ныхæсты тыххæй тынг уарз- 
той æнæхъæн ком. 
Суанг ын гуырдзыйы хъæуты дæр уыд хæлæрттæ. 
Хорз сын зыдта се ’взаг дæр. 
Иу фæззæг Естъайы фырт Цопан йæ мадырва- 
дæлтæм ацыд. Естъа, уый размæ сæ дыккаг хæдзæрт- 
ты сидзæргæс ус Сидойæн хæдзары цæджындзæг- 
тæй ныфс кæй бавæрдта, уый тыххæй йæ фос хицæ- 
нæй ауагъта. Цæугæдоны иннæ фарсмæ сæ тымбыл 
хъæдтæй арæзт хидыл бахизын кодта æмæ сæ хъæуы 
сæрмæ сыздæхта, йæхæдæг бæрджытæ кодта цæджын- 
дзæгтæ. 
Иу афон сæ уæзæджырдæм ракаст æмæ урсхæццæ 
’рфгуытæ сонт схъиуд фæкодтой, цæстыты фæлгæ- 
тæгтæ астыртæ сты: дæлæ хъæуы иумæйаг æфтауц- 
донæй фæздæг пихуылæйттæ кæны. 
Цæвиттон, хъæуæн сæ уыгæрдæнтæ, хъæд æмæ 
сæрвæттæ иумæйаг уыдысты. Иумæ дзы куыстой, 
5 Гуьщмæзты Алеш 

Гуыцмæзты Ллеш 
Уацмыстæ 
66 
æмхуызон сæ æфснайдтой. Æцæг ма сын иумæйаг уыгæрдæнтæй 
дарддæр сæ сæрмæ æфцæгыл уыд хицæн гæппæлтæ дæр, кæнæ 
къæдзæхы сæрмæ æрнæджытæй. Иумæйаг уыгæрдæнтæй дæр 
бирæтæ дыгай, æртыгай хæйттæ истой. 
Нæ баууæндыд Естъа йæ цæстытыл, æмпъызтытæ куырæты 
фæдджийæ сæ асæрфта æмæ ногæй ныккаст. 
«Судзы хъæуы иунæг æфтауц. Чи йæ ахуыссын кæндзæн. 
Ацафон хъæу хасты хуызæн вæййы», — ахъуыды кодта Естъа 
æмæ къæдзæхы фахсыл дзæгъæлдзуйы таджынвиц гакъон-макъон 
фæндагыл йæхи рауагъта, — хид дард у, æгæр ныффæстиат уыдзæн. 
Уый размæ æфцджытыл стыр къæвда уыд. Цæугæдон, дой- 
нагдуртæ æууилгæ, пырхæндæг кодта. 
Иудзæвгар афыдæбоны фæстæ, иннæ фарсмæ баирвæзт Ес- 
тъа æмæ, лæппулæгау, сызгъордта æфтауцдонмæ. Уæдмæ цал- 
дæр мæкъуылы гуыпп кодтой. Сау фæздæг, хæрæмигъы лæтæр- 
тау, арвырдæм йæхи ивæзта. Арты пиллон, мæстæймарæгау, йе 
’взæгтæ фелвас-фелвас кодта. Иукъорд сылгоймаджы, чи сагойæ, 
чи халамæрзæнæй — тъæпп-тъæпп кодтой судзгæ мæкъуылтæ. 
— Цы ми кæнут уый?! Ноджы сæ цырендæр куы кæнут, — 
фæбогъ сыл кодта Естъа æмæ катайгæнгæ йæ цæст ахаста йæ 
алыварс, стæй цы мæкъуылтæ сыгъд, уыдон иугай кæрты æддейæ 
фесты. 
Уæдмæ фæфæдис сты хъæуы нæлгоймæгтæ дæр. Зынгсир- 
вæзтмæ ’ввахс хостыл дон бапырх кодтой, уæд та цы нæ вæййы, 
зæгъгæ. 
Арт нымæггонд куы ’рцыд, æрмæст гъеуæд бафиппайдта Ес- 
тъа, йæ дарæс лæцъирæг кæй сты. Хъæубæсты арфæтæн арфæйы 
ныхæстæй дзуапп радта æмæ сæхимæ, рацыд. Йæ дарæс тагъд- 
тагъд раивта æмæ йæ фосмæ атындзыдта. Гъе, фæлæ сайраг фæци 
йæ сæр. 
Цæвиттон, фысвосæй иу тохъхъыл, Уастырджийы бонмæ ны- 
вондаг, æрмахуыр уыд, æдзух йæ фæстæ цыд. 
Уыцы бон Естъа куыд рацыд, уый фыр нæ федта. Иуцасдæ- 
ры фæстæ дыууæрдæм бæгъ-бæгъгæнгæ рауай-бауай систа. 
Иуафон къæдзæхы сæрæй бынмæ ныккаст, ауыдта йæ хицауы 
æмæ уайтагъд йæ фæстæ фæтъæбæртт кодта. 
Ныххæррæтт кодтой æнæхъæн дзуг тохъхъылы фæдыл æмæ 
комы балæууыдысты. Уæдмæ Естъа доны иннæ фарс фæци æмæ 
сæ нал федта. 
Фыр æхстуадæй басæррæтт кодта цæугæдоны. Йæ фæстæ 
багуылф кодтой иннæтæ дæр, æмæ... 
— Кæд сæгътæ дæр фæцагъды сты, — зæрдæсаст æмæ донзо- 
ныгæй фæлыгъд къæдзæхы сæрмæ Естъа, фæлæ сæгътæ сæфт 
нæ разындысты. Фæмаст, фердиаг кодта йæ зианыл Естъа. Дон- 
былтыл фæзылд æмæ ма дзы фæлхъæзæнтæ æгасæй кæй рап- 
пæрстой — æдæппæт дæс фысы — уыдон сæгътимæ баиу кодта. 

67 
Радзырдтæ 
Уселзæххон саудзыдзыда 
II 
Рындзыл, хъазæг дымгæйау, кæрдæг дасгæ къуыззиттæй за- 
рынц цæвджытæ. Уырыхсны кæнынц дыууæ хосдзауы алыварс. 
Æрдынæрзылд æрдынæрзылды фæдыл ныв кæнынц. Уис уисы 
фарсмæ, кауыл быд тæлмытау, ныттынг ысты. Къæвдаты къада- 
тау, згъорынц рагъæй уырдыгмæ. 
Кæрдынц фыд æмæ фырт. Схъæл цæвджытæ кæрдæджыты 
уыраугæ азарæй гæрдынц сæхицæн æвæлмон фæндаг. Кæрдæджытæн 
сæ цæссыг къуырфыты ныббадт. Уыдон дæр сын сæуæхсиды тынтæ 
нынныхъуырынц. Сæхæдæг схъиуынц сæ радон фæлтæрмæ. 
Цæвæгæрзылд дæрддзæгæй разæй кæрды Естъа. Мурмæ нæ 
дары йæ цæвæджы цинæмхиц æхситт, кæрдæджы рис, сæ æмыр 
хъæрзт. Цы сараза — цард афтæ у. Сахуыр сыл ис цæрæнбонты. 
Адæймаг та æдзух цы фæуыны, фæнды алæмæттаг диссæгтæ уæд, 
уæддæр цæсты нал фæахадынц. 
Ницы сын хаты Естъа. Кæрды уыцы иугъæдонæй, йæ бæл- 
лиц — тагъддæр фервæзын нардуат куыстæй. Фæлæ æнæбай- 
райгæ сагъæстæ кæй нæ æрисдзысты сæ уæлныхты. Лæджы цы 
ран нæ балæууын кæндзысты? Ивгъуыд бонтæ, фыдæхсæвы 
фынтау, цæстыты раз авæрынц. 
III 
Цауд бинонтыл нымад нæ уыдысты хъæубæсты Естъайы фыд 
Арсаны хæдзарвæндаг. Чысангомы рæстæмбис цæрджытау æм 
уыд фос æмæ хъом, уыгæрдæнтæ æмæ хуымзæххытæ. Иудзыр- 
дæй, цард сын цыма фаг кодта. Фæлæ хæххон адæмæн куыстæй 
æфсис нæй. Сæхи фыдбылызæй бахизын нæ зонынц, сæ хъару- 
йыл — фæстауæрц. 
Иу фæззæг, зæхх сæлын куы райдыдта, суадæтты дон — хъæр- 
муст, раст уыцафон Естъайы мад Къæбулон цалдæр боны кодта 
цъыфнæмæн — æлыгсыджыт, зыгуым æмæ фаджысæмхæццæ. Сæ 
ног хæдзар байсæрдыныл тагъд кодтой. Бæгъæввадæй дзы уазал 
бацыд — фæрынчын. Фæлæ, хæдзар æнæсæрстæй куы баззайа, 
уый адæргæй йæ рыст нæ раргом кодта. Хæдзар байсæрдыны 
фæстæ бынтондæр æруатон, цалдæр боны фæутæхсæн кодта, 
стæй фервæзт йæ хъизæмæрттæй. 
Бавæрдтой зианы, уæдæ цы уыдаид! Фæлæ хорз къах нæ 
айста йемæ. Арсан æнæуый дæр тыхст, уырыд адæймаг уыд. 
Къæбулоны амæлæты фæстæ бынтондæр сфыддзых, смæстыгæр. 
Иу бон кæрты джидæ ссардта. Йæ зæнæджы кæстæр, æдзух йæ 
уæрагыл кæй дардта, искуыцæй — гъе балцæй, гъе хуындæй, гъе 
хъæдæй æрбацæугæйæ — æнæ исты рæвдауинаг кæй нæ уагъта, 
уыцы фырыхъулы хуызæн Барсæг æм базгъордта æмæ йæ уисæй 
барджыны цъыкк ныккодта. 

Гуыцмæзты Алеш Уацмыстæ 68 
Цæмæй зоны цы хъуыдытæ уыд Арсаны сæры уыцы рæстæ- 
джы: тугхъулæттæ аци, норттæ атымбылтæ сты æмæ джидæ йæ 
тых, йæ бонæй йæ хъулон хъæбулыл куыд ныффæртт кодта, 
уый зонгæ дæр нæ бакодта. Дæ балгъитæг дæр афтæ — йæ ты- 
быртæ бацагъта. 
Сывæллæтты цъæхахстмæ æрвадæлтæ æрбатымбыл сты. 
Æмбаргæдæртæн, Арсаны уым нæ фенгæйæ, сæ зæрдæтæ ног 
бæллæхмæ ахсайдтой. Æмæ нæ фæрæдыдысты — ссардтой йæ 
фæсхæдзар, йæ хъама фистоны онг сагъд уыд йæ риуы. Уыцы 
æбуалгъ мийы фæстæ йæхицæн цард нал саккаг кодта. 
Уæд Естъайыл фынддæс азы йеддæмæ нæма цыд. Цы кодта- 
ид, цы сарæзтаид æвæлтæрд лæппу? Фæлæ сæ цæрæнбон бирæ 
хæстæджытæн æмæ æрвадæлтæн, фæсвæд сæ ничи балæууыд. 
Фæкуыдтой, фæдзынæзтой æртæ боны дæргъы судзæггаг 
мæрдтыл æмæ сæ сæмбæлын кодтой сæ сыджыты хайыл. Адæм 
хæрнæг бахордтой æмæ сæ хæдзæрттæм фæфардæг сты. 
Ихы сæрыл аззад Арсаны хæдзар. Дæ фыдгул æртæ зианы 
бавæра фæд-фæдыл. Афæдзæй-афæдзмæйы кæндтæй хæдзар рау- 
уатмæ æрцыд. Фосы муртæ фæлхасгонд фесты. Иумæйаг уыгæр- 
дæнты хай æмæ хъугом та сауисæн бон нозт æмæ хойрагыл баив- 
той. Фæлæ, куы ма йæ загътон, феххуыс кæнынмæ хæххон адæм 
сыгъзæрин сты. Æрвадæлтæй сын чи сугæй æххуыс кодта, чи 
хуымкæнæн, чи та цæттæ хойрагæй дæр. Естъа, стæй кæстæр 
хотæ дæр æдзух дæллаг галы куыст кодтой. 
Ирон æгъдаумæ гæсгæ, къай бацагурыны рад фыццаг Естъа- 
мæ хаудта, фæлæ хæдзар афтид уыд, кæм ссардтаид ирæдваг 
мулк? Хуымæтæджы ирæд куынæ истой, мыййаг, Леуахигомы. 
Фосы нымæц-иу фондзыссæдзгæйттæй нымадтой, хъомы нымæц — 
ссæдзгæйттæй. Естъа дæр бар радта йæ хотæн. Æртæ ирæды та 
æнæхъæн хæзна у, бæллиццаг мулк. Чызджыты ирæды фæрцы 
йæ къахыл слæууыд фæцудæг хæдзар. Уæртæ хуссары балхæд- 
та хуымзæххытæ. Хæдзар фæцæрæггъуыз. Хусы сымаг та дзы 
скалд æмæ æрхаста бинонтæ Естъа. 
IV 
...Цорманы мынæг зард фескъуыдта Естъайы хъуыдыты цæг. 
Фæкаст æм фæстæмæ. Йæ уисхастæй йæ зæрдæ барухс. 
«Табу Хуыцауæн, цауд гуырд нæ фæци. Æцæг иунæг лæппу 
у, фæлæ æвзæр цоты рæгъауæй сæрæн таукъоппа бирæ бæллиц- 
цагдæр у. Æрмæст ын тагъддæр бинонты хъуыддаг бакæнын 
хъæуы. Йæ бон ныккалæд Гæлдæр. Цал хатты йæм барвыстон 
минæвæрттæ — нæй æмæ нæй. Хæрæджы фæрскау нычъерпп и. 
Йе ’фсон уый фæци: «Нæ фыдæлтæ, дам, туджджын уыдысты». 
Зыдыка бирæгъ. Цы ’рымысыд! Кæддæр ын мæ фыды фыд Ро- 
сæн, — Хуыцау æй уыйау фæкæнæд, — амардта йæ фыды фыды 

69 
Радзырдтсе 
Уæлзæххон саудзыдзыда 
’фсымæры. Æмæ уæд, ирон æгъдаумæ гæсгæ, куы бафидыдтой, 
фæлæ æндæр цы зæгъа? Ныр æй уæртæ йæхи хуызæн кæрæфы 
амæттаг фæкодта. Мæ зæрдейæ, дам, стыр ирæдыл бафидыдтой. 
Нывгæнæн æхсæвы хорзæх сæ фæци, æмæ ай-циу, ай-циу кæ- 
нынц. А нæхион та бонæй-бонмæ, фæззыгон халау, руайы. Бын- 
тондæр смадзура. Нæ, тагъддæр ын бакæнын хъæуы бинонты 
кой, æндæра цы нæ вæййы — æвзонджы зæрдæ сонт у. Гæлдæри- 
тæн дæр, мулчы азарæй басудзой, — зæгъын хъæуы æмæ сæ 
хъуыддагыл фæтагъддæр кæной. Исты фыдбылыз куы сараза, 
уæд дыууæ мыггаджы ’хсæн нæ чысыл мыггаг... Хуыцау бахи- 
зæд, Хуыцау бахизæд ахæм бæллæхæй. Кæм дæ, Хуыцау, мæ- 
гуыр адæмы кæддæриддæр рахизмæ фæдзæхсæг у. 
V 
Æндæр хъуыдытæ зилдух кæнынц Цорманы сæры, æндæр 
сагъæстæ æвдæрзынц сахъ хосдзауы зæрдæйы. Цæвæджы иу- 
гъæдон къуыввитт, хуры тынты уæзбын кафт æмæ цæугæдоны 
æнусон зарæг ницы уабæрæг æндавынц æрхуым зæрдæмæ. Ницы 
хаты, ницы хъусы. Цæвæг йе ’мбæрц зилы йæ алыварс. Æдзы- 
нæг кæсы йæ размæ. Æмæ диссаг: кæрдæджыты къусчытæй йæм 
æртæхты бæсты æрттивынц Зæлинæйы рæсугъд цæстытæ, уан- 
цъылыйы гагаæнвиц дыууæ сау-сауид цæсты гагуыйы. Йæ цæ- 
вæг æнæрынцойæ ныв кæны Зæлинæйы къæлæт æрфгуытæ. Зæ- 
линæ, Зæлинæ, Зæлинæ, — куыройы фыдты иугъæдон уыррыт- 
тау фæлхатт кæны хъуыды: «Зæлинæ, мæхи Зæлинæ. Никæмæн 
дæ бауадздзынæн æфхæрын, никæмæн дæ ауадздзынæн хæссын. 
Нæ дæ ратдзынæн Хъаймæты сæтолæн дæр. Бафидыдтой, дам. 
Æмæ бафидауæнт. Æртиссæдз фидыды дæр бакæнæнт, уæддæр 
ды мæн дæ. Нымбæхсæд дæ чъырын мæсыджы — ссардзынæн 
дæ. Аскъæфдзынæн дæ хæхтæм, æдас ранмæ. 
Фæлæ мыггаг, мыггаг...» 
Тæгæлтæгæнæг маст цæвæджы дзедзырой бацырен кодта. 
Хъæрзынц кæрдæджытæ, царæфтыдæй фæстаг хъæбыс кæ- 
нынц уымæл зæххæн. Хъæрзынц лæппуйы сагъæстæ. 
VI 
— Æйтт, фæсивæд! Къæрццæмдзæгъд æркæнут. Нæ уазджытæ 
кафынмондагæй знæт бæхы чъыллипп кæнынц сæ мидбынат. 
Зилы чегъре хъазты зиллаччы. Ехсы бырынкъæй æрцъыкк 
кæны дзыгуыр букъты къахфындзтæ. Фæсивæды хоны кафынмæ. 
Иннæты цырын кæны къæрццæмдзæгъдмæ 
Цины бон у абон — чындзæхсæв ис Уалыты Хъæссæйы хæ- 
дзары. Цинагыл та цин хъæуы, уæдæ куыд вæййы. 

Гуыцмæзты Алеш Уацмыстæ 70 
Зары фæндыр. Зæлы къæрццæмдзæгъд. Къæхтæ ленк кæ- 
нынц хъазæн фæзы. 
Нæ лæппутæ — огуызтæ, 
Ой уæрæйдæ мæ, уæрæйдæ. 
Нæ чызджытæ — гогызтсе, 
О рæйдæ мæ, уæрæйдæ. 
Худы чегъре. Хъазæн ныхæстæ кæны йе ’мгæрттæн. Хицоны 
уайдзæфтæ сæм æппары. 
Æргæвст стуры фæстаг сулæфтау, ныззырзыр кодтой фæн- 
дыры тæнтæ æмæ банцад, бамыр. Фескъуыд æмдзæгъд дæр. 
— Уый цы у, уый? Æ, уæрццаг фæуат, цы фæсивæд стут, 
фæллад хæссæнтау, куынæ ’руадзат уæ хъустæ, — йæхи сцагъта 
чегъре, — дзыхъхъынногæй, райст-бавæрд кафт. Цы нын нæ фаг 
кæны. Фæсивæд — хæрх, фæз — уæрæх. Гъе, мардзæ, Зæлинæ, 
айваз ма дæ фæндыры тæнтæ. Æви бафæлладтæ? Уæд ма йæ дæ 
разы Фатимæйы æртты фæсадз, æмæ дæ тымбылцъæгæй æрка- 
фын кæнон. 
Фæндыр къухæй-къухмæ ахызт æмæ та ног ныззарыд. Хъазт 
та сытынг. 
Цорманы къæхты раз æрзылд чегърейы ехсы бырынкъ: 
— Саккаг кæн, — æмæ ма йæ ныхасма мынæг хъæлæсæй баф- 
тыдта: — Мæ хойæ дæр дæ нæ фæхъыг кæндзынæн. 
Зиллаччы цалдæр къайы фæд-фæдыл ахал сты. Цорман æрхæ- 
цыд Зæлинæйы цонгыл æмæ иннæты фæстæ асимдтой. 
Лæппутæ фæндыры зæлтæм бахъырныдтой: 
Æрсимут-ма тымбыл симдæй, 
Ой рæйдæ, уæрæйдæ! 
Тымбыл симдæй, æнгом симдæй, 
Ой рæйдæ, уæрæйдæ! 
Уыцы рæстæджы Зæлинæ æмæ Цорманы ’хсæн та рауад ахæм 
ныхас: 
— Зæлинæ... 
— Циу, Цорман! 
— Зæгъ-ма мын, фыццаджы зæрдæ ма мæм дарыс? 
— Цорман... 
— Цыдæр мæ дæхи дæрддзæфты ласын райдыдтай. 
— Ныууадз, Цорман. Уæртæ нæ уыцы стыррыны фæллад йæ 
хъоппæг цæстытæй фæныхъхъуыры, исты бæллæхтæ сараздзæн. 
— Иу ныхас-ма. 
— Зæгъ. 
— Стæй ма-иу аивæй Дысатæм æрбауай. 
Банцадысты сæ цыбыр дзырдæппарæнтæ дыууæ уарзонæн. 
Банцадысты, фæлæ сæ цавæрдæр тых кæрæдзимæ ’лвасы. Дæ- 
ларм хæст сæм фаг нæ кæсы. 

71 
Радзырдтæ 
Уæлзæххон саудзыдзыда 
VII 
— Зæлинæ, бакæс мæ коммæ. Бамбар, уымæй хуыздæр нын 
ницы гæнæн ис. 
— Ныууадз, Цорман. 
— Уый æнхъæл никуы уыдтæн æмæ мæм искуы æцæгæлоны 
каст ракæндзынæ. Цалдæр боны размæ дæр ма мын ныфсытæ 
куы ’вæрдтай, дæ фыд нæ фæндыл кæй сразы уыдзæн, уый тых- 
хæй; цалдæр боны размæ дæр ма мын «дæу дæн» куы дзырдтай, 
уæд цы фæци де ’ууæнк? Цы фесты уыцы ныфсджын ныхæстæ? 
Куыд тагъд сæ баивтай Хъаймæты уарзтыл? 
— Мауал дзур, мауал дзур, — ныххæкъуырцц кодта Зæлинæ 
æмæ, йæ дыууæ цонджы цæгтыхт æркодта Цорманы æфцæгыл. 
Сæр фæкъул æмæ йæ цæссыгтæ æрызгъæлдысты йæ фæлурс 
уадултыл. — Ныууадз, Цорман, куы йæ зоныс, нæ амонд иу нæ 
фæци, æмæ цы кæнон? Цæмæн дæ хъæуы, мах тыххæй æнæхъæн 
туджы зæйтæ æрцæуа, цæмæн дæ фæнды, де ’рвадæлтæ ме ’фсы- 
мæртимæ кæрæдзи ныццæгъдой, уый? 
— Ма тæрс, Зæлинæ, адæм иууыл Гæлдæры хуызæттæ не 
сты. Бирæ дзы ис, адæймаджы чи бамбара, ахæмтæ. Хъуыддаг 
де ’фсымæртæй дæр кæмæндæрты фæндон у. Иннæтæ дæр нын, 
чи зоны, бамбарой нæ уавæр, æмæ тугкалд не ’рцæуа. Кæннод- 
дæр нæ рæстаг удты азар сæ фæдыл æфтыд æрцæуæд. 
Здыхст уæрдæхау, кæрæдзийыл атыхстысты. 
— Цорман, зæрдæ цыдæр бæллæхтæ хаты... Тæрсын, Цорман. 
— Тас зæрдæхор у, ницæмæн нæ хъæуы. 
VIII 
Цалдæр боны фæстæ æгас комыл айхъуыст ног хабар: Рагъы- 
дзуары æхсæв, дам, Сиукъаты уæзæгæй аскъæфтæуыд, Гобозты 
абырæг Хъаймæтæн куырдуаты чи уыд, уыцы рæсугъд Зæли- 
нæйы. 
Дыууæ мыггагмæ хæрам чи уыд, стæй ма усгуртæй Гæлдæр 
æнæразыйы дзуаппимæ кæй рарвыста, уыдон, хабар фехъусгæйæ, 
бацин кодтой. Сæ зæрдæты æнæлаз фæндæттæ кæмæн уыд, 
уыдон сæ сæртæ, сагъæсгæнгæ, æнкъуыстой. 
Устытæ-иу куы фæкъорд сты, гъе, дон хæсгæйæ, гъе, æндæр 
искуы, уæд сæ сусу-бусу æнæрайхъуысгæ нæ фæуыдаид. Хабар 
сæ чи нæ фехъуыста, уый дæр ахæм ныхæстæ ракодтаид, цыма 
хъуыддæгты йæхи хуызæн ничи зоны. 
Сидæмонты цыбыр мыггаг ныхасмæ æрбамбырд сты. Фæси- 
вæд разы уыдысты Цорманæй æмæ кæрæдзимæ ныхасæппарæнтæ 
кодтой. 
— Цымæ куыд æнхъæлдтой Гобозтæ? Æви Сидæмонты мыг- 
гаг искæмæйты цауддæр у? 

Гуыцмæзты Алеш Уацмыстæ 72 
— Нæ чындзаджы нын хъомрæгъæуттæй æлхæдтой. 
— Ныр Хъаймæтмæ бакæс, хæрзаг цæкуыйау схъиуы. 
— Афонмæ йе ставд былтæ дæндагæй бахсыдта. 
— Уый нæ, фæлæ Сиукъатæ сæ чызгæскъæфт куыд æрæгмæ 
базыдтой? 
— Цыма йæ нæ зоныс, Цорманы хæлæрттæн дæр фæндон 
кæй у ацы хъуыддаг. Æмæ, æвæццæгæн, уыдон фæдæргъвæтин 
кодтой сабырдзинад. Уæдæ ма æмбæлттæ цæмæн вæййынц? 
— Стæй сын чызг сыхæгтæм цæуыны ’фсон расайдта йæхи. 
Хистæр фæлтæр ихсыд дуртыл бадтысты æрхуымæй æмæ алы 
хъуыдытæ нывæзтой. Хъæуы хистæр, урсхил Дзабо, сагъæсгæнгæ 
каст куы хъæлдзæг фæсивæдырдæм, куы йе ’мкар зæрæдты асæст 
цæсгæмттæм. Хинымæр нывæнды алыгъуызон фæндтæ. Мыййаг, 
фыццаг хатт куынæ бахауд ахæм ран. Цæрæнбонты ’хсæны лæ- 
гæй базæронд. Ныр дæр æй Сиукъаты мыггаджы басабыр кæны- 
ны ныфс бæргæ ис, сæ хистæр Хъæссæй йе ’рдхорд у. Фæлæ а 
Гобозтæ... Рагæй фæстæмæ схъæл æмæ зындзырд адæм сты. 
Суанг сæ хистæрты ныхасы сæрты дæр ахизынц! 
Дзабойы дæллаг фарс æрхæндæгæй бады зачъеджын ас лæг 
Естъа. Даст сæрмæ бабыцæу кодта уæзæгæвæрд армытъæпæнтæ. 
Пыррыкк рихитæ æрзæбул ысты. Халасæвæрд зачъетæ апырх 
ысты риуыл, бæрцытыл. Йæ нымд цæстытæй аххосджыны каст 
кæны йе ’рвадæлтæм. Зæрдæйыл тас æмæ ’фсæрм пъæззыйау 
ныббадтысты. Тас æмæ ’фсæрм — уый йæ мыггагæн тæрсы, йæ 
фырт аскъæфта Сиукъаты чызджы. Гобозты чындзаджы, æмæ 
исты куы ’рцæуа, уæд аххосджын уыдон хæдзарвæндаг уыдзæн. 
IX 
Цыма сæ найгæнæны фыдкъæвда æрæййæфта, уыйау фесты 
Гобозтæ, хабар фехъусгæйæ. Уайтагъд уæзæг змæлæг сси. Фæ- 
сивæд гæрзифтонгæй зылдысты, се ’мгæрттæй хабар чи нæ фе- 
хъуыста, уыдоныл. Сылгоймæгтæ зæрдæнкъуысæн хъынцъым 
кодтой сæ мидзæрдæты. Лæгтæ къордгай цыдысты Ныхасмæ. 
Иудзæвгар рæстæджы фæстæ Гобозты стыр мыггаджы нæл- 
гоймæгтæ хъæуы хистæрæй уæлыгæсы онг æрбамбырд ысты. 
Хъæуы хистæр, фæсивæды гæрзифтонгæй фенгæ, бамæт код- 
та. Лæдзæгæй дойнагдур æрхоста, æмæ дзолгъо-молгъо куы фæ- 
сабыр, уæд райхъуыст йæ тызмæг, фæлæ домаг хъæлæс: 
— Æрбайхъусут-ма мæм, мæ хорз хъæубæстæ! Абон махыл 
стыр хъыгаг хабар æрцыд. Чидæр ныл худинаджы гакк бакæ- 
нынвæнд скодта. Чидæр нын, не ’фсæрм, нæ тыхæн мур не саргъ- 
гæнгæ, аскъæфта нæ чындзаджы. Уый стыр æфхæрд у махæн. 
Чызджы мыггагæй дæр æфхæрддæр стæм — уый ныр нæ артдзæ- 
стаг уыд. Æмæ нæ ныббардзыстæм не ’фхæрд. Ныббаринаг дæр 
нæу. Цæрæнбонты сыхаг мыггæгты ’хсæн искæй тыххæй къæм- 

73 
Радзырдтæ 
Уæлзæххон саудзыдзыда 
дзæстыг нæ уыдзыстæм. Фæлæ уал уæ гæрзтæ нывæрут. Уый 
сымахмæ дзурын, фæсивæд, бафснайут уал уæ гæрзтæ. Уыдон 
сæр нæ нæма хъæуы. 
Фæсивæд фесхъиудтой: 
— Уый та куыд? 
— Ау, уæдæ цы кæнынмæ хъавæм? 
— Туджы зæйтæ рауадздзыстæм. 
— Уæдæ не сæфт æрцыд. 
Хистæры ныхас та йæ быны анорста дзырдæппарæнты. 
— Уæ, мæ хорз хъæубæстæ, æз дæр афтæ куынæ зæгъын 
æмæ не ’фхæрджыты уæгъдидон, æдасæй ныууадзæм. Нæ, уый 
йæ сæрмæ не схæсдзæн Гобозты нæргæ мыггаг, фæлæ æдзух 
тæлтæг митæ дæр нæ бæззынц... Чи зоны, хабар мæнг у. Стæй 
мæнг куынæ уа, уæддæр кæмæ лæбурæм? Чертхъотæм? Сидæ- 
монтæм? Æмæ уæд та æндæр исчи у не ’фхæрæг? Уæдæ кæмæ 
лæбурæм? Сиукъатæм? Æмæ уыдон сæхæдæг дæр мах уавæры 
куы сты. Нæ, нæ, мæ хорз хъæубæстæ, бæстон уал базонæм 
хабæрттæ, æмæ ма стæй уæ разы чи ’рлæууа мæнырдыгæй, уый 
уе знæгтæн мæрдты бæхæн фæхитæд. Ныр та уал уæ гæрзтæ 
бафснайут. 
Уыцы рæстæджы Хъаймæт фæцæйцыд Ныхасы рæзты. Хистæр- 
ты ныхæстæ фехъусгæйæ, фидар хъæлæсы уагæй бафиппайдта: 
— Æз зонын, ме ’фхæрæг чи у, уый, æмæ йæ авддæлзæххы 
дæр ссардзынæн... 
— Мах дæр дæ фарсмæ стæм, — схор-хор кодтой фæсивæд. 
— Сымахæй та — бузныг, фæлæ мæн тыххæй ма хъиамæт 
кæнут. Хъаймæт искæйты ныфсæй Хъаймæт нæу. Уый базон- 
дзæн йæ маст райсын иунæгæй, лæгæй-лæгмæ. 
Бæх æхстфатау тахт комырдæм. 
X 
Арф кæмтты, хæл-хæлгæнгæ, згъоры цæугæдон. Йæхицæн 
фæндаг гæрды хæхты астæуты. Искуыдæй-искуыдмæ йæ ныхмæ 
дур кæнæ къæдзæхы сынæг куы фæвæййы, уæд мæстæй комы 
фынк акæлы. Сызнæт вæййы. Стайы цæф сыл ныккæны йæхи, 
фæркгай сæ фæхæссы. 
Цъала — æнæхъæн дæс æмæ ссæдз ивазны фæтæнæн. Урс- 
урсидæй æрттивынц дойнаг дуртæ. Ранæй-рæтты, ингæнтау, ныкъ- 
къуыппытæ сты змисы быгъуытæ, цыртытау, хъен лæууынц 
къæдзæхтæй ратулæг дуртæ. 
Комы фæхстыл иу-ссæдз ивæзны бæрзæнды онг — кæм егъау 
лæбырдтæ, кæм та — тулдз, тæрс, наз æмæ æндæр бæлæсты 
дзыгуыртæ. Æмæ, æппынфæстаг — тызмæг, æгайнæг къæдзæхтæ 
æнæдомд фырыты каст кæнынц кæрæдзимæ цъалайы сæрты. 
Уираг дурты цæндтæ — ныггуыппæввонг. Амыты-уымыты, 

Гуыцмæзты Алеш 
Уацмыстæ 
74 
уырыйы хуынчъытау, — хуыккæмттæ. Уыдон æрдзон лæгæттæ 
сты. 
Ацы лæгæттæй сæ иуы æрбынат кодтой Цорман æмæ Зæлинæ. 
Ныр цалдæр азы уарзтой кæрæдзи. Зæлинæйы хуыз йæ цæс- 
сыгтимæ фæлæдæрст, йæ фыд Гобозтимæ куы бафидыдта, уæд. 
Фæлæ та ныр йæ цæстытæ, йæ уадултæ æмæ йæ дæллагхъуыр- 
тæ, къæвдамæ ’рыхсад æргъæутау, сæрттывтой. 
Сагъæс сагъæсы суры, хъуыдытæ — хъуыдыты. Цорманы 
цæсты раз зилдух кæнынц алыгъуызон æнахъинон нывтæ, туг- 
кæлдтытæ. 
— Ехх, цы уа, уый уæд, — йæ къух ауыгъта Цорман æмæ 
æддæмæ рацыд. Арвыл йæ цæст ахаста. Хуры тынтæм æрттивæг 
сæууон æртæхты фендæй фыййауы зæрдæ куыд бабуц вæййы, 
афтæ æхсызгон уыд Цорманæн дæр ирд арвыл цæхæр стъалыты 
уынд. Цæвиттон, цуаны цæуын сфæнд кодта æмæ тарст, куы 
смигъ уа. Æцæг Зæлинæйы нæ фæнды, Гобозтæй, дам, æдас нæу, 
фæлæ йæхи фæнд аскъæрдта. Ацы хатт уæддæр скæна йæхи уды 
номæй Зæлинæйæн физонджытæ. Фæстæмæ баздæхт. Йæхи ба- 
рæвдзытæ кодта, хъримаг йе ’фцæджы баппæрста, дамбаца фæс- 
рон æрсагъта æмæ йæ хъама æрбаста йæ астæуыл. 
— Цæй æз цæуын. Тæрсгæ ма кæн. Сихæрттæм ам уыдзы- 
нæн, — уарзæгой хъæбыс æрбакодта Цорман Зæлинæйы æмæ 
лæгæтæй рацыд... 
Хур бæндæнбæрц суади арвыл, уæдмæ ницы йæ къухы баф- 
тыд. Ныр зæрдæхъæлдзæгæй здæхы фæстæмæ. Æцæг æгæр бирæ 
фæрахау-бахау кодта, фæлæ уый хыгъд — стырсион саг. 
Иуран къæдзæхы тигъæй фæзилæнмæ куы ’рбахæццæ, уæд 
чидæр фæссынæгæй, арсау, ныррыхыд: 
— Гъе, хъæбатыр цуанон! Хъахъхъæн мæ дæхи! 
Цорманы сæртæг гæпп æмæ хъримаджы гæрах баиу сты. Нæ- 
мыг дзæгъæлы афардæг. 
— Сæрæй тæрхъусы лыгъд фæкæныс, Сидæмон! Фæлæ кæд 
лæг дæ, уæд-ма æрлæуу! Искæй куырд усы скъæфынмæ куы 
бахастай дæ ныфс, — кардæлвæстæй æргом рацыд Хъаймæт. 
— Ныууадз, Хъаймæт, дæ хæст! Туг ма ныккалын кæн. 
— Ууыл дæ раздæр ахъуыды кæнын хъуыд, хъуджы æфтыддаг. 
Иуварс фехста хъримаг Цорман дæр. Уайтагъд кæрдтæ, хыл- 
гæнæг дзæбидырты сыкъатау, скъæрцц-къæрцц кодтой, æртхо- 
сау стъæлфæнтæ æппарынц. 
Хæцынц дыууæ знаджы ныхæй-ныхмæ. Сæ иуы фæнды, йе 
знаджы тагъддæр куы скуынæг кæнид, йæ тугæй йын йæ къухтæ 
куы сыхсид, йæ цæстытæ йын хуыдоны сæрыл куы схус кæнид, 
уæд ссæуид йæ маст, уæд райсид йе ’фхæрд, уæд сæрыстырæй 
ныццæуид йæ мыггаджы астæумæ, къæмдзæстыг нæ уаид йе 
’мгæртты ’хсæн. 
Цæуыл хæцы Цорман та? Цæуыл хæцы? — Нæ, уый нæ фæн- 

75 
Радзырдтæ 
Уæлзæххон саудзыдзыда 
ды йæ ныхмæлæууæджы скуынæг кæнын. Уый хъахъхъæны 
æрмæстдæр йæхи. Ахсы зонд: Хъаймæты мард йæ мыггагæн ас- 
лам кæй не слæудзæн, стыр тугкалдæн уыцы мард æфсон кæй 
фæуыдзæн. 
Ахсы уый, æмæ фæлвары, лæгæй-лæгмæ тох æнæтугкалдæй 
ахицæн кæныныл: 
— Хъаймæт, ныууадз дæ хæст! Ма бабæлл туджы зæйтæм. 
— Тæппуд, сылгоймаджы кæрдæн дæ ныккæнын хъуыд! 
Кæрдтæ тагъд-тагъддæр райдыдтой схъиуын. Сæ цæхæртæ, 
сæрдыгон тæхæг хъæндилтау, ферттив-ферттив кæнынц. Куыд- 
фæстагмæ Хъаймæты фæлтæрд æмæ арæхстджын къух тых кæ- 
нын райдыдта Цорманыл. Цъусгай-цъусгай йæ батардта къæдзæ- 
хы къуырфгондмæ. 
«Мардзæн мæ», — уазал хъуыды ферттывта Цорманы сæры. 
Фæлæ æрцыд æнæнхъæлæджы хабар. Хъаймæты цонг æгæр 
дардыл хаст фæци æмæ йæ кард фæхæцыд къæдзæхы къуырфы 
былыл. Цорман, уыцы уысмæй фæпайдагæнгæйæ, йе знаджы цонг 
æдкард зæххыл авæрдта. 
Ныббогъ кодта Хъаймæт. Галиу къухæй фæлæбурдта дамба- 
цамæ, фæлæ уæдмæ Цорманы хъамайы цæф æруад бæрзæйыл. 
Сæр иуварс атахт, атылди комырдæм æмæ къæдзæхтыл нып- 
пырх. Гуыр ма, хылгæнæг уасæгау, уысмы бæрц алæууыд. Ту- 
джы ’ртæхтæ, къæвда уарæгау, калдысты, æмæ Цорманмæ афтæ 
каст, цыма арвæй тугтæ уары. 
Æрфæлдæхт гуыр. Банцад тугкъæвда. Æрæмбæрста Цорман 
йæхи. Банкъардта, цы ног бæллæх сарæзта йе ’рвадæлтæн, уый 
æмæ ныджджих. Æркаст мардмæ. Федта, йæ цонг æмæ йæ сæр 
гуырыл кæй не сты. Акаст йæ алыварс. Систа тугæйдзаг къух 
æмæ йæ мардыл æрæвæрдта. 
— Цы гæнæн ис, æппæт дæр дæхи аххос уыд. Дæ тæригъæд 
дæхи уæд, — сдзырдта æрæджиау Цорман æмæ саджы мард йе 
’ккоймæ сæппæрста. 
XI 
Нал баци Гобозты мыггаджы хистæры бон фæсивæды бауро- 
мын, æнæзонгæ цуанон сын Хъаймæты марæджы хуыз куы ра- 
фæзмыдта, уæд. Дæс æмæ дыууиссæдз гæрзифтонг хæстоны 
æртыхстысты Сидæмонты хъæуы алыварс. Зыдтой сæ хуыцауы 
цæф Сидæмонтæ æмæ раздæр сæхи æрфидар кодтой хъæумæ 
æрбацæуæнты. Фæлæ цы сæ бон уыд фынддæс хæстонæн — уыдо- 
нæй дæр цалдæр ас лæгтæ — æнæхъæн æфсады ныхмæ. Хæцы- 
дысты суанг фæссихортæм. Фæлæ уæдмæ мæрдтæ сарæх сты. 
Сидæмонтæй фондз хъæугæ фæкодта, цалдæрæй та уæззау цæфтæ 
фесты. Бамбæрстой, дарддæр хæцæн кæй нал ис, сæ мæрдты 
семæ бахастой æмæ сæхи мæсыджы æвджид бакодтой. 

Гуыцмæзты Алеш 
Уацмыстæ 
76 
Æрбалæбурдтой Гобозтæ хъæумæ. Ныппырх кодтой хæ- 
дзæрттæ. Рæхыстæ раппарстой. Ныцъцъæл кодтой къæйтæ. 
Атардтой фос, хъом. 
Адæмæй хъæуы кæй никæй баййæфтой, уый сын сæ мастыл 
æнæвгъау цæхх зæрста. 
Стыр зиæнттæ æрцыд ногæй Гобозты разагъта мыггагыл, 
ныббарæн кæмæн нæй, ахæм зианттæ. Дæс æмæ дыууиссæдзæй 
иу лæджы туг исынмæ рацыдысты, æмæ цы бакодтой... Се знæгтæ 
сыл ноджы туджы зæйтæ раскъæрдтой, æхсæзы зынг сæ тæвд 
нæмгуытæй ныннымæг кодтой. Фидиссаг фесты æгас комбæсты 
раз, сайраг фæуыдзысты се ’мгæртты астæу. Сом сыл иры чыз- 
джытæ сæ фæндыртæй худинаггаджы зарджытæ сцæгъддзысты. 
Фæлæ нæ, уый нæ уыдзæн. Гобозтæ сæ цæфтæ туджы зæй- 
тæй хъуамæ æрæхсой. Се ’фхæрд æнусмæ зæрдылдарынæн хъуамæ 
ныууадзой се знæгтæн, Иры чи нæма æрцыд, ахæм митæ хъуамæ 
бакæной се ’фхæрджытæн. 
XII 
Æнхъæлмæ кæсынц Сидæмонтæ, кæд акуыйты уыдзысты Го- 
бозты мыггаг боныфæстагмæ. 
«Цы ма сæ хъæуы! — хъуыды кодтой уыдон. — Нæ фæсивæ- 
ды нын ньщцагътой, фехæлдтой нын нæ къонатæ, атардтой нæ фос. 
Æмæ ма сæ уæдæ цы хъæуы? Холыхор сынтытау, мæсыджы 
алыварс цы ныттыгуыр сты?» 
Куыдфæстагмæ сæ алкæйы сæры дæр æвзæрын байдыдта 
зæрдæкъуырмагæнæн хъуыдытæ. 
XIII 
Æрхæндæгæй бады Цорман лæгæты. Ныр æй цалдæр боны 
алы сагъæстæ хурхæй марынц. 
Ничиуал фæзынд Сидæмонты фæсивæдæй лæгæтмæ. Цæмæн, 
уый ма цы ’мбарын хъæуы Цорманæн æмæ тыхсы: кæд ын, мый- 
йаг, афонмæ йæ хъæубæстæй фæхынджылæг кодтой Гобозты 
хъалтæ, кæд ын, мыййаг, йæ зæронд мады дадалитæ туджы са- 
мæхстой, кæд ын йæ зæронд фыды сындзын арты басыгътой. 
Тыхсы Цорман. Рафт-бафт кæны. Былæй акæсы комырдæм 
æмæ уæззау ныууынæргъы. 
Зæлинæ бафиппайдта, Цорман йæ уагыл кæй нæу. Æндæрæ- 
бон цуанæй тугæйдзæгтæй куы ’рцыд, уæддæр йæ мидзæрды 
цæуылдæр фæгуырысхо æмæ ныр тынгдæр фæтарст. 
— Æз хъæумæ куы ныууаин, бæрæг сæ куынæуал хъуысы, 
уæд цы хабар у? 
— Ма ацу, нæ дæ ауадздзынæн. Амардзысты дæ, — æхсæвы 
сатæджы хъуысы Зæлинæйы хæкъуырцц. 

77 
Радзырдтæ 
Уæлзæххон саудзыдзыда 
— Тæрсгæ ма кæн, æрмæст базонон, цы хабар æрцыд, уый 
æмæ æмæхсæвæджы ам уыдзынæн, — загъта Цорман æмæ, сæ- 
гуытау, æрызгъордта нарæг мыствæндагыл. Иуцасдæры фæстæ 
ныххызт комы фæндагмæ, æмæ цы нæ вæййы, зæгъгæ, йæхи 
хæстæввонг æркæнгæ араст. 
Æмбисæхсæв бахæццæ хъæумæ. Æрзылди цалдæр хæдзарыл 
æмæ йæ зæрдæ баджискъустæ кодта: «Ау, цы фесты хъæубæстæ? 
Кæм сты?» 
Айхъуыста æдзынæг. 
Дардæй хъуысы цæугæдоны сыр-сыр, уыджы цъæхахст æмæ 
хаттæй-хатт — куыдзы ивазгæ ниуд. 
«Фæлæ уый та циу? Хъарæг? Чердыгæй?» — фегуырдысты 
йæ сæры æмхуызон фарстытæ æмæ та лæмбынæг ныхъуыста. 
— Мæсыгæй хъуысы. Цæмæн уыдзысты æхсæвидары 
æнæхъæн мыггаг мæсыджы? Гобозтæ сæ стонгæй быныскъуыд 
скæнынвæнд ма скæной? — тæссаг, æвиллон хъуыды æваст ферт- 
тывта Цорманы сæры æмæ йæхи размæ уыциу æппæрст акодта. 
Мæсыгмæ ма йæ чысыл хъуыд, афтæ хъримаджы гæрах кæмтты 
анæрыд. 
— Куыйтæ, — йæхи иуварс фехста Цорман æмæ гуыбыр-гуы- 
быр къæсæрдуры аууонмæ ныллыгъд. 
Акаст мæсыджырдæм. Цалдæр æндæрджы йердæм æрбазгъо- 
рынц. 
Суагъта хъримаг æндæргтыл. Уыдонæй иу йе ’мбæлтты фæстæ 
расæрбихъуырой кодта. 
«Табу Хуыцауæн, иу уал дзы мæ разæй бакодтон», — ахъуыды 
кодта Цорман æмæ, йæ бынат аивгæ, хъримаг ногæй аифтыгъта. 
— Ирвæздзæн уыцы куыдзы гуыбынæйдзыд, — хъыллист 
кæны чидæр. 
«Хæрæджы къæлæу, фæкæс-ма дæхимæ», — хинымæры дзу- 
ры Цорман æмæ та ныхъхъавыд. 
Сидæмонты мыггаг, гæрæхтæ фехъусгæйæ, мæсыджы дуар 
фегом кодтой. Гобозтæй ма дуаргæс чи баззад, уыдон сæ æмæхст 
фæкодтой. Уайтагъд дуар фæстæмæ ахгæдтой. 
Цорман уый ауынгæйæ, сонт гæпп фæкодта. Æндæрджытæ 
йæ ауыдтой æмæ йыл хъримæгтæ суагътой. 
Судзгæ рыст скодтой Цорманæн йе уæхск, йæ фарс, йæ зæнг. 
Цыдæр ын цыргъ судзинтæй йæ зæрдæ рæхойы. 
«Лидзын хъæуы», — æрдзырдæуыд Цорманмæ кæцæйдæр, 
æмæ дæлæмæ йæхи аппæрста. Йæ фыртæвдæй нал фæхъуыды 
кодта, былырдæм лыгъд кæй фæци, уый. 
Цъысымы бахауд æнамонд Цорман. Лидзæн ничердæмуал ис. 
Разæй — егъау бырц, фатæхстæй фылдæр. Фæстейæ, сæ дæн- 
дæгты къæрцц-къæрцц цæугæ, æрбазгъорынц мæстджын Гобозтæ. 
Акаст йæ алыварс. Иунæг æххуысгæнæг ничердыгæй зыны. Фер- 
вæзæн нал ис. Уартæ æввахсæй-æввахсдæр кæнынц Гобозтæ. 

Гуыцмæзты Алеш Уацмыстæ 78 
Ныр та бынмæ ныккаст, дæлдзинæгмæ: дон, абухгæйæ, размæ 
æфсæры, стыр дуртæ чъиуæууилæгау кæны. Цæугæдоны былыл — 
стыр хихджын сусхъæд джихæй лæууы. 
Цыдæр ныфсы цæхæртæ ферттивынц Цорманы зæрдæйы. Йæ 
тыхтæ æрбамбырд кодта æмæ йæхи былæй фехста. Бæстæ гуыр- 
гуыр кæны. Дуне ссилæг. Арв куы бынæй фæвæййы, куы — уæле. 
Йæ къæхтæ апæлæхсар кодта, къухтæ размæ адаргъгæнгæ, ар- 
мытъæпæнтæ кæрæдзийыл ’рывæрдта Цорман æмæ йæ цæсты- 
тæй ракаст. 
«Бæласы комкоммæ нæ дæн», — фегуырд сæры тарст хъуы- 
ды. Уæнгтæ къахæй-къухмæ æрбатымбыл сты æмæ уæлдæфы 
асæрбихъуырæйттæ кодта. Йæ цæстытæ ауыдтой йæ хæдбын 
сусхъæд бæласы цъупп. Æвиппайды фæрсырдæм фæзылди, стæй 
банкъардта, бæласыл кæй æрхауд. Къухтæй уыцы иу лæбурд 
фæкодта къалиутæм, фæлæ сæ йæ уæзæй ’рыхсæста, нæ йæ ба- 
урæдтой. Дыккаг хатт фæлæбурдта Цорман. Ныр ставддæр цон- 
гыл фæхæст æмæ нал æрсаст. Афоныл фæцарæхст. Иннæ къу- 
хæй æндæр цонг ацахста æмæ йæхи баурæдта. 
Гобозтæ джихæй кастысты уыцы нывмæ. Фехсынмæ сæ ни- 
чиуал фæцарæхст. Æрмæст, Цорман зæхмæ куы ’ргæпп кодта, 
уæд сæ кæмæйдæр сирвæзт: 
— Аирвæздзæн!.. 
Бæргæ ма фæлæбурдтой сæ хъримæгтæм, фæлæ уæдмæ Цор- 
ман къæмбырты аууон фæцис. 
XIV 
Бæстæ ныхъуынтъыз, ныттар. Сау зæхх туджы тæф скодта. 
Æдзæрæг уæзæгыл зилдух кæны уыцы иугъæдонæй, къуыскъуыс- 
гæнæг дымгæ. Мæсыгæй хъуысæг мароймæ куы иу ранæй, куы 
иннæ ранæй райхъуысы куыйты тæригъæддаг ниуд. 
Фалдæр, Гобозты уæлмæрдæй дардмæ стыр обæуттæй зы- 
нынц цалдæр ног ингæны, цалдæр хæствæллад уды цæрæнбон- 
тæм æрæнцадысты сæ удхæрдтæй, нал сæ бинонты мæт ис, нал 
фæдисы катай. Нал хъуысынц сæ ныййарджыты узæлгæ ныхæстæ, 
сæ чысыл сабитæ нал хъазынц сæ уæрджытыл, хуымæй сæ би- 
нойнæгтæм куыствæлладæй нал ’рыздæхдзысты, нал сæм æр- 
цæудзысты балцæй дзагармимæ... 
XV 
Алы хъæутæй хатджытæ цыд Гобозтæм æмæ сын лæгъстæ 
кодтой, цæмæй се ’буалгъы фæнд аивтаиккой. Гобозтæ къæрт- 
тæй цъула не ’ппæрстой. Алкæмæн дæр-иу уыд сæ дзуапп: 
— Ард бахордтам не ’дзард æфсымæрты раз æмæ нæ сомы нæ 
басæтдзыстæм. 

79 
Радзырдтæ 
Уæлзæххон саудзыдзыда 
Фæлæ сæм комбæстæ æмхуызон куы ’рхатыдысты, уæд фæ- 
чъил сты æмæ æрдомдтой: 
— Мах нæ сæрмæ не ’рхæсдзыстæм уый, æмæ нæ мард мæрд- 
ты æнæ сæрæй хита, нæхæдæг та нæ фыдæлтæн æлгъыстаг фæ- 
уæм. Æрхæссæнт нын нæ цыфыддæр знаджы сæр æмæ йæ нæ 
мардæн ныффæлдисæм. Уый нæ, уæд мæсыджы мыггагдзагъд 
фæуæнт. Равзарыны бар сæ ис. 
Комбæстæ ныккатай кодтой: 
— Æндæр истæмæ аивут уæ фæнд, барвæндæй ууыл не сразы 
уыдзысты, æмæ... 
Фæлæ Гобозтæ цæхгæр алыг кодтой: 
— Æмæ кæд уыдон нæ хæссынц сæ сæрмæ худинаг, уæд мах 
уыдон тыххæй цæмæн хъуамæ фæуæм фидиссаг? Уæртæ-ма ба- 
кæсут, — ацамыдтой къухæй сæ уæлмæрдмæ. 
Уырдыгæй стыр обæуттæй дардмæ зынынц дæс ног ингæны. 
— Уыдон нæм сæ туг райсынмæ æнхъæлмæ кæсынц. 
XVI 
Чидæр мæсыджы дуар хойы. 
— Кæцы дæ? 
— Ма тæрсут, уый æз дæн, Хъæссæй. Уæ хорзæхæй, дуар 
бакæнут. 
Нæ баууæндыдысты Сидæмонтæ. Хъавæнæй ракастысты: 
æцæгдæр дуары раз — Сиукъаты Хъæссæй, Дзабойы æрдхорд. 
Цыдæр цины стъæлфæнтæ ферттывта рыгъд зæрдæты, ныфсы 
таг базмæлыд онгмард удты. Хъуыдытæ, сæнттæ атахтысты мæ- 
сыджы чъизи хуылфæй. 
Байгом кодтой дуар. Æрбакалдис сыгъдæг уæлдæф, сатæг, 
сæрибар уæлдæф. 
Æрбахызт Хъæссæй. Мæсыджы æнуд тæф ын йæ улæфæнтæ 
ахгæдта æмæ райхъуыст йæ къуыгъгъуытт-къуыгъгъуытт. Фыр- 
хуыфынæй доны разилæг цæстытæ армытъæпæнæй асæрфта æмæ 
мæсыджы йæ цæстæнгас ахаста. Йæ разы, дуары цур — Сидæ- 
монты фæсивæд. Æгасæй дæр — хус хæлттæ. Уадулты стджытæ, 
былтæ æмæ роцъо зыкъуыритæй аззадысты. 
Сæ фæстæ, расыг лæгтау, цух-мухтæгæнгæ, æрбацæуынц 
мыггаджы зæрæдтæ, сæрдыгон хурхæтæны хиталджытæ. Бай- 
бынтæй рахъоппæгуæвæг цæстытæй йæм æгомыджы каст кæнынц 
сеппæт дæр. 
Уæртæ, сæ къубæлттæ размæ ныттынггæнгæ, æрбагуцъула 
сты сылгоймæгтæ. Сæ цæстæнгас, æрчъицæг адæймаджы кастау — 
тарст, æнахуыр. Бæрæг-бæрцæй дзы сæ хъæбысты — сабитæ. 
Сабитæ нæ, æндæргтæ. Тыхст, тугхъулон цæстытæй тæригъæд- 
даджы каст кæнынц сæ мæдтæм... Ныййарджытæ та — Хъæс- 
сæйырдæм. 

Гуыцмæзты Алеш Уацмыстæ 80 
Цывзыйæ сæрстау, асырх, амæцъæл сты Хъæссæйы цæстытæ. 
Ставд цæссыгтæ æртылд йæ уадултыл. 
Нæ кæуынц Сидæмонтæ. Æнхъæлмæ кæсынц Хъæссæйы сны- 
хасмæ. Арвæрттывдау, цыбыр хъуыдытæ гуырынц сæ риуты. 
Асæрфта йæ цæссыгтæ Хъæссæй. Уынгæг хъæлæсæй тæфæр- 
фæс ракодта мыггагæн, стæй сын загъта, Дзабо æмæ Естъамæ 
кæй дзурынц комбæсты æвзæрст лæгтæ æмæ Гобозтæ. 
XVII 
Æрхæндæгæй æрбаздæхтысты Дзабо æмæ Естъа мæсыгмæ. 
Иу сыбыртт дæр сæ никæмæй схауд, афтæмæй ныффæлдæхтыс- 
ты сæ чъизи бынæтты. Бирæ сæм фенхъæлмæ кастысты æнхъæл- 
цау мыггаг æмæ æппынфæстаг сæ къух ауыгътой. Цалдæр боны 
норст цæхæры ма цы иугай зынджытæ уыд, уыдон дæр нынны- 
мæг сты. Асаст бынтондæр сæ хъару. Кæугæ нал кæнынц — цæс- 
сыгтæ басур сты, суадон дæр ма куы бахуыскъ вæййы, хъарæг 
нал кæнынц — кæмттæ ныххус, ныкъкъæркъа сты. Ныр аст боны 
бадынц æмырæхгæд мæсыджы æнæ дон, æнæ хæринагæй. Кæ- 
рæдзийы уындæй сæ зæрдæ ноджы амард. Нарты фыддуг сæ 
æрæййæфта. Ныффæлдæхтысты астæрдыл. Мæлынц, скъуыйынц 
сабитæ. Агурынц дон, агурынц кæрдзын. Кæм сын ссарой сау 
дуры хуылфы хæринаг хистæртæ? Æмæ уæд уыдон дæр æнус- 
тæм фæтæргай вæййынц. Удæгас ма сæ чи у, уыдон дæр хæр- 
хæр кæнынц, домынц удыхос. Æнамонд ныййарджытæ... Сæ хъæ- 
булты рыстæй сæ рох кæны сæхи утæхсæн. Æррайау систы. Чи 
уромы хъæбулы удисæг утæхсæн? Адæргæй ма сын сæ кæмттæ 
бахуылыдз кæнынц сæ риуты цæхджын тугæй. Скъуыйынц Си- 
дæмонтæ. Æвæстагмæ цæуы сæ уæзæг. Дурзæрдæ мæсыг цъус- 
гай-цъусгай æдзæрæггъуыз кæны. 
XVIII 
Царды уæззау бонтæ сæ уæз æруагътой Сидæмонты мыгга- 
гыл. Дымгæ зæххы кæрæттæй тардта сау мылазон мигътæ æмæ 
сæ æмбырд кодта дурзæрдæ мæсыджы сæрмæ. Сæ уæзæгыл æдзæ- 
рæггъуыз æрбадт. Никæй хæдзарæй сæ скæлы цæрджыты цард- 
хъомæвдисæн фæздæг. Хъæууынгты нал разгъор-базгъор кæнынц 
сабитæ. Сатæг суадон никæйуал барæвдауы йе ’видигæ бæрка- 
дæй. Нал хъуысы сæ сæрвæттæй фыййауы зард æмæ ’хситт, 
фосы уасын, хъомы богъ-богъ. Кæмдæрид æфсиниуæг кæнынц 
сыфытъи дымгæ æмæ мæрдон уазал. 
Фæлæ уæддæр хъæу хъæууат нæма фæци. Æнæхъæн уæзæг 
æрынцад мæсыджы хуылфы. 
«Кæмфæнды у, уæддæр хъæу хъæу у, хъæубæстæ та — хъæу- 
бæстæ. Хъæубæсты ’хсæн та хъуамæ æгъдау уа. Фæтк æмæ ’гъдау 

81 
Радзырдтсе 
Уæлзæххон саудзыдзыда 
цы хъæуы ис, уый та, кæй зæгъын æй хъæуы, нырма цæрдхъом 
вæййы», — афтæ хъуыды кæны зæронд Дзабо æмæ зилы мæсы- 
джы хуылфы, йæ цæст хæссы хъæубæстыл. 
Уæртæ астæуккаг гæнахы — Сидæмонты нæлгоймæгтæ. Цæф- 
тæ астæрдыл ныххаудтой, иннæтæ та, сæ къухтæ сæртæм бабы- 
цæугæнгæ, æдзынæг кæсынц сæ размæ. Æвæццæгæн, сæ уавæ- 
рыл сагъæс кæнынц. 
Æмбары сæ алкæй зæрдæхатт дæр зæронд Дзабо, — сæ рис 
иу у, фæлæ йе ’мкар зæронд лæгтæн бауайдзæф хъæуы. 
«Гъе-уæу-уæй, куыд ауагътой бынтондæр сæхи. Кæстæртæн 
æмæ сылгоймæгтæн зæрдæтæ æвæрын хъæуы. Æниу ма цæй кæ- 
стæр — дæлæмæдæр, уæлæмæдæр — цыппар лæппуйы æмæ цал- 
дæр хæстхъом лæджы. Лæппутæй алчи дæр фисыны гæнахы бады 
— уæддæр фæтк фæтк у. Ехх, хæцæн æрмæг нал ис, æндæра 
афтæ раууатмæ не ’рцыдаиккой. Æниу, æвæдза... Æмгуылф акæн- 
дзыстæм дуарæй. Чи зоны, æмæ нæ исчитæ аирвæза. 
О, фæлæ уал сылгоймæгтæн зæрдæтæ æвæрын хъæуы. Кæм 
сты, кæ?» — сагъæс кæны зæронд Дзабо æмæ дарддæр зилы йæ 
хъæубæстыл. 
— Æй, уæ, бындар фæуат, ацы сылгоймæгтæ, æдзух уæ кæ- 
уын уæ былалгъыл цы дарут, цы! — бауайдзæф кодта Дзабо, йæ 
бацыд фæхатгæ, сæ маройæ фенцайæг устытæн. 
Фæлæ сæ уындæй йæхи зæрдæ дæр ныккæрзыдта. Сæ дада- 
литæ бындзыггай ныттыдтой æрмæхсæстæй аззайæг ныййар- 
джытæ, æнафоны идæдзтæ. Туджы къадаты фæдтæ нымбæхстой 
цæсгæмтты хуыз. Сæ фарсмæ — се стад, онгмард сабитæ. Сæ 
цæсгæмттыл фыдæрхъис нал ис, баруадысты. Аууоны дидинæ- 
гау — хуыздзыдтæ, дзой-дзой кæнынц. Цалдæр ныййарæджы та 
сæ сабиты æдзæм уазал буæрттæ сæ риуты хъармæй стæфсын 
кæнынмæ хъавынц. Уæртæ мæсыджы къуымы батыгуыр сты 
чындздзон чызджытæ, хъæуы фидыцтæ. Цалдæр боны размæ 
дæр ма лæппуты зæрдæтæ цы цæстытæ сыгътой, уыдон ныр ту- 
гахуырст æйчыты хуызæн систы. Кæддæры рæсугъд цæсгæмт- 
тыл чъизи рыг цæссыгтимæ сæвдылд æмæ, сæгау, æрттивынц. 
Уыдон цахъхъæнтæй сæ адзал зонын куыд уыраугæ у, уый 
æмбары Дзабо æмæ сæ рæвдауы, ныфсытæ сын æвæры. Уæд- 
дæр исты æнхъæлцау зæрдæйæн ныфсывæнд риссафæг у. Зилы 
дарддæр мыггаджы хистæр йæ хъæубæстыл. Æнуд уæлдæф ын 
йæ улæфæнтæ ахгæдта, мæсыджы бын ныккæнд-мæрдуатмæ ных- 
хизгæйæ. Ныр цалдæр боны æнæныгæдæй сæвзæр сты. Фæлæ 
уыдон дæр нырма хъæубæстæй сты, æмæ сыл йæ цæст хæссы 
Дзабо. 
Мæнæ зæронддæр мæрдтæ — фондз гъæйтт-мардзæ лæппуйы 
æмырæхгæддзых æмæ гомриуæй хуыссынц дурастæрдыл. Сæ буар 
басау. Цæстытæ — дзагъыр. 
Сеппæты хистæртæ — Асæбе æмæ Чесо — сæ фæстæ æнæфæ- 
6 Гуыцмæзты Алеш 

Гуыцмæзты Алеш 
Уацмыстæ 
82 
кæсæгæй ныууагътой сæ чысыл сабиты, сæ сæрылхаст мадæл- 
ты, сæ зæрдæхæлд бинойнæгты. Сæ фарсмæ — йæ ускуырдыл 
æххæст мæй дæр кæмæн нæма рацыд, уыцы уæнгрог æмæ дзырд- 
арæхст, хъазæгой æмæ фердæхтджын Дзанте, æххæст нæма бан- 
къардта бинойнаджы рæвдыд, нæма бавзæрста хъæбулы ад, аф- 
тæмæй йын æгъатыр мæлæт йæ цæстытæ æрыхгæдта. 
Иннæ дыууæ — Лакко æмæ Сикъо — сæ усгуры кармæ ахæццæ 
сты. Чи зоны сыл афонмæ сæ сусæг уарзæттæ хъарджытæ кæ- 
нынц, гъе та сæ удæгас æнхъæлынц æмæ сæм раирвæзынмæ 
æнхъæлмæ кæсынц. 
Уыдонæй чысыл æддæдæр — ибон дуар бакæнгæйæ, нæмыг 
кæй тæрных батыдта, уыцы домбайгонд Гапай. 
Зилы зæронд Дзабо дарддæр æдзард хъæубæстыл. Мæнæ йæ 
хъулон хъæбул Будзи æдзæмæй хуыссы йæ чысыл бинонты ’хсæн. 
Æндæрæбоны размæ æхсæв бæндæныл йæхи мæсыгæй ауадзын 
кодта — сабиты хъизæмармæ кæсын йæ бон нал уыд, æмæ, дам, 
кæд дон самал кæнин. Нæй. Базыдтой йæ Гобозты æлгъыст- 
дзыдтæ. Фæстæмæ йæ сыхырнайы хуызæнæй сластой. Цæстытæ 
дзагъырæй баззадысты, дзых — хæлиуæй. Йæ фарсмæ — йæ би- 
нойнаг. Амæйразмæ йыл нæмыг сæмбæлд. Иучысыл ма фæутæх- 
сæн кодта. 
...Сæ фæстæ цæрддзу бакодта сæ фондзаздзыд фырт дæр. 
Кæуы зæронд Дзабо. Æрзоныгуыл кодта æмæ ризгæ уырз- 
тæй дауы чысыл Сосланы мæрдон буар. 
XIX 
Æрдæгæхсæв. Инджынахст мылаз ныббадти мæсыджы, ныл- 
хъывта уазал астæрдмæ фæлмæст удты. 
Хуыссынц удыгæстæ, фæллад зонды пырх ивæнты фынтæ 
дæр нал уынынц. Хуыссынц æмæ сæ мидвынæйы дæр æнкъа- 
рынц сæ афтид уæзæджы ихæн. 
Хуыссынц мæрдтæ. Уыдон ницыуал æнкъарынц, æрмæст сæ 
удты уазал хатынц фынæй удæгæстæ. 
Хуыссынц мæрдтæ, хуыссынц удæгæстæ дæр. Кæмдæр мæ- 
сыджы къахырæй марой кæны уынгæгзæрдæ уыг. Зæрдæ та цы- 
дæр бæллæхмæ æхсайы. 
Батыгуыр сты иу ран сабитæ, сылгоймæгтæ æмæ цæстæнга- 
сæй фæрсынц лæгты, цыдæр бæллæх та æрцыд, фæлæ йæ не 
’мбарынц, лæгтæй та райсомæй нырмæ хъыпп-сыпп дæр никæй 
дзыхæй схауд. 
Ныккæнды хъуысы хъарæг. Залыкъа æмæ, дам, Кæдо фæзи- 
ан сты. Цы сыл æрцыд, знон дæр ма дзæбæх куы уыдысты. 
Цæуыл дзырдтой Дзабо æмæ Естъа? 
Кæдæм ацыд Естъа? 
Куыд æй ауагътой Гобозтæ? 

83 
Радзырдтæ 
Уæлзæххон саудзыдзыда 
XX 
Йæ къæхтæ дойнаг дуртæ ласæгау кæны йæ фæдыл Естъа. 
Цыдæр пъæззы йыл ныббадт. Къæбырттæгæй хъауджы йын цæ- 
уын не ’нтысы, раст цыма исты агуры, æмæ ма фæсте кæцыдæр 
æнæсгæрст бынатмæ ’хсайы йæ зæрдæ. 
Абон мæстæй фæцæйхуыдуг кодта Гобозты хъалты ныхæс- 
тæм. Йæ зæрды уыд, искæй туджы дзы йæ хъама сæвдулын, 
фæлæ... 
Хилы раууаты гакъон-макъон къахвæндагыл Естъа. Туг цæвы 
цæсгоммæ. Цавæрдæр æнагъæттаджы фæлм æртыхст зæрдæйыл 
æмæ йæ æнæвгъау æвдæрзы. Дзæгъæлгаст фæци. Цалдæр хатты 
фæуæлгоммæ. Ныддонзоныг. Фæндаг лæгæтмæ куыд цыбырдæр 
кæны, афтæ алы хъуыдытæ фылдæрæй-фылдæр кæнынц. Фæн- 
даг фадвæд барæгау кæны. 
Æппынфæстаг, фæсбонрæфты схæццæ лæгæтмæ. Бахизæны 
йæ фæурæрдта йæ фырты æдых, фæлæ тохмæсидт хъæлæс: 
— Æрлæуу! Кæцы дæ?! 
«Дæ удхæссæг, — хъуыды кæны Естъа. — Тæхуды, нæмыг 
мын мæ ныхыл куы фæкæнид». 
— Лæппу, уый æз дæн. 
— Баба!? — цины хъæр фæкодта Цорман æмæ рабадыныл 
ацархайдта, фæлæ йæ бон не сси. 
Тарст карчы цъиуау, къуыммæ йæхи баппæрста Зæлинæ. 
Згъæллагау барызт. Рустæ фырæфсæрмæй сдудыдтой, цыма сæ 
исчи цымы сыфтæр сыууæрдæг æрмттæй æрдаудта. 
Æрхауд æнамонд фыд йæ фырты цур. Уый хуыссьщ картофуат 
хуымы хуызæн къуыппытæ-дзыхъхъытæ астæрдыл. Йæ быны — 
тугæй чи ныхъхъæбæр, ахæм нымæт. Цухъхъайы скъуыдтæй баст 
уыдысты йæ цæфтæ, йæхи æхсын нæ бауагъта уазал донæй æмæ 
хъæдгæмттæ ноджы тынгдæр рыстысты. Цæсгомы хил, рихийæ, 
зачъейæ ныддаргъ, ныггуыдын сты. Уадулты стджытæ — рæм- 
быныкъæдзæй цыргъдæр. Фæлмнорст цæстытæ фырцинæй сæрт- 
тывтой, фæлæ та йыл фæтых сты æгæрон рыстытæ... 
Исдуг сæ ничи ницы сдзырдта, стæй Цорман йæ фыды афарста: 
— Баба, мæсыгæй куыд раирвæзтæ? 
— Неппæт дæр рацыдыстæм. Комбæстæ сæм æрхатыдысты, — 
калмы сыф-сыфау хъусы йæхи ныхæстæ Естъа. 
— Æцæг зæгъыс? 
— Гъо, мæ бон, гъо. Фæлæ мах дæр нæхи рарæвдз кæнæм 
æмæ хъæмæ цом. 
— Хъæмæ, зæгъыс? Æмæ ма цы цæсгомимæ æрлæудзынæн 
мæ хъæубæсты раз? Куыд ма сын фенын кæндзынæн мæхи? 
Нæ, баба, нæ! Мæнæн ардыгæй ничердæм цæугæ у. Абон уа, сом 
уа — уæддæр мæ адзал хæрз æввахс у, æмæ мæ нæ фæнды, мæ 
мæлæты хæдразмæ ме ’рвадæлты мигъ цæстæнгас банкъарын. 

Гуыцмæзты Алеш 
Уацмыстæ 
84 
Уæд мæрдты дæс марды акæндзынæн. Баба, уадзут мæ ам, мæ- 
лын мын æнцондæр уыдзæн. 
— Нæй дын æнæцæугæ! 
. — Нæ, баба, нæ... 
— Хистæр дæм дзуры. 
— Мæ бон стын нæу... 
— Мах дын феххуыс кæндзыстæм. 
— Е-ехх!.. 
XXI 
— Чындз, ды уал фæсвæдты дæ цæгатмæ ацу, афтæ аивдæр 
у. Мах ам æризæрмæ банхъæлмæ кæсдзыстæм. Уæд та цы нæ 
вæййы — Гобозтæй ныл исчи фæндагыл куы фембæла, уæд æвип- 
пайды сæ маст нæ бауромдзысты, — дзырдта Естъа, комы фæн- 
дагмæ куы ныххызтысты æмæ фæсвæд сæ фæллад куы суагъ- 
той, уæд. 
Адургомау Зæлинæ. Цорманы уавæр æмæ йын йæ ныййар- 
джыты раз къæмдзæстыгдзинад бар нæ лæвæрдтой Естъайы 
коммæ бакæсынæн. Ирон æфсæрм — хицауы ныхасы сæрты ахи- 
зын та — иннæрдæм. 
Æмбары йын йæ уавæр Естъа, фæлæ та йæм разынд йæ 
дзырдтæ сфæлхатт кæныны хъару. 
— Чындз, зæгъын уал фæсвæндæгты, аивæй дæ цæгатмæ куы 
фæцæуис. Бирæ нæ, бæрц рæстæгмæ, цалынмæ уæзæг æрбынæт- 
тон уа, уæдмæ, 
Ныкъкъуытты Зæлинæ. Аивæй фæкаст йæ мойырдæм. Цы 
хъуамæ загътаид Цорман. 
Йеппæт тыхтæ æрбамбырд кодта Естъа: 
— Цу, цу, дæ рын бахæрон. 
Донæмдзаг цæстытæй ма Зæлинæ фæстаг каст бакодта Цор- 
маны туггуыдын хилтæм æмæ, йæ зæрдæйы маст лæмаргæ, пыхс- 
бынты хъæуырдæм фæраст. 
«Мæнгард, дæ зæрдæйы æвиллон фæндтæн алы мадзæлттæ 
агурыс», — хъуыдытыл фæци Естъа. 
— Баба, арв асæст у? 
— Цытæ дзурыс. Сæгъы цæстæй ирддæр. 
— Нæ зонын, асæстау мæм кæсы. 
— Уый фæндагыл ныффæлладтæ, æмæ... 
— Нæ, баба, æнæуый дæр мæм дуне абон æндæргъуызон зыны. 
Уæлдæфæн дæр цыдæр æнуд ад ис. Дæ рæвдаугæ хъæлæс дæр 
мын ме уонджы цыдæр тас уадзы. Æвæццæгæн, дæ разы аххос- 
джын кæй дæн, уый тыххæй. Хиуа та ныл галиуæрдыгæй цæмæн 
уасы? Дæхæдæг-иу мын куы дзырдтай, халæттæ, дам, се уоны 
кæсынц, марды, дам, йæ амæлæты размæ базонынц. Скæс-ма, 
скæс — нæ сæрмæ куыд зилахар кæнынц. 

85 
Радзырдтæ 
Уæлзæххон саудзыдзыда 
— Уый нæ хъæуы цалдæр марды ис, æмæ сæ тæфмæ æртах- 
тысты, — йæ кæуындзæг тыхныхъуырд кæны Естъа. 
— Цæй, баба, æвзæр, дам, йæ удæн тæрсы. Цытæ фæдзырд- 
тон. Æвæццæгæн, фæтарстæ? Дæ цæстытæ цыдæр тæссаг æрт- 
тывд кæнынц? 
— Куы афынæй кæнис... 
— Фынæй, зæгъыс?.. Æмæ гыцци та куыд у? 
— Ницы йын у. 
Ныссабыр фырт. Фæллад æмæ йыл хуыссæг фæтых ысты. 
Фынæй кæны Цорман. 
Бады йæ иунæджы нывæрзæн æдых Естъа, кæсы йын йæ 
цæсгоммæ, кæсы æмæ йæ фæнды исты æрымысын, фæлæ истæ- 
уыл хъуыды кæнын йæ бон нæу. 
Сыстад йæ карды æнцæйтты Естъа æмæ сæ размæ цудтытæ- 
гæнгæ фæцæуы. Баиу сты. 
— Хъал æй мауал ракæнут, — дзуры иннæрдæм кæсгæ Естъа. 
— Фынæй лæджы амарын нæ бон нæу. 
— Йæ фыд уæм дзуры, ма йæ райхъал кæнут, мæхицæн мын 
æй ма саразын кæнут. 
Æмæ ацыд дарддæр, стæй ныххауд хъæбæр зæххыл фæсвæн- 
даг æмæ ныхъхъæрзыдта. Гобозты лæппутæй кæйдæр цæстытæ 
доны разылдысты. 
Йæ фырт хуыссыд, кæм æй ныууагъта, уым. Æрхауд æна- 
монд зæронд лæг йæ фырты æнæсæр марды цур æмæ бауадзыг. 
XXII 
Йе ’ргæвст фырты, къодахы лыггагау, йе ’ккой хæссы æдых 
Естъа. Йæ цæстытыл фæлм ныббадт æви сыл туг тæдзы, уымæн 
ницы хаты. Æрмæст цæуы размæ, размæ. Къæхтæ зонгæ фæнда- 
гыл нæ иппæрд кæнынц. Æниу, куы фæиппæрд уой, уæддæр 
цы?.. Фæлæ ма йе ’рвадæлтæн йæхи къухæй куы бакæнид сæри- 
бары дуар, уый йæ фæнды. 
Уæлмæрды æрæвæрдта йæ фырты æмæ, йеппæт тыхтæ æрæм- 
бырдгæнгæ, мæсыджырдæм азгъордта. 
Зонд пæррæстытæ кæны. Атæхы сæрæй, мæсыджы цъуппыл 
абады æмæ Сидæмонтæм йæ дзыхыдзаг ныхъхъæр кæны: 
— Цин кæнут, фыдтæбавзарæг мыггаг! Сæрибар уын мæ фæд- 
джиты фæхæссын. Цин кæнут, фыдтæ бавзарæг мыггаг!.. 
XXIII 
Ницы бамбæрстой се ’нæнхъæлæджы ссæрибарæн, иунæг Дза- 
бойæ дарддæр, Сидæмонтæ. Цы ’рхъуыды кодтой Гобозтæ? Ха- 
тыр сын бакодтой? Æмæ Естъа та кæцæй фæзынд? Æгасæй ту- 
джы ахуырст цæмæн у?.. 

Гуыцмæзты Алеш 
Уацмыстæ 
86 
Арвы рухсмæ сæ цæстытæ, дугъон бæхы сæфтджытау, тъæ- 
бæртт-тьæбæртт кæнынц. Устыты хъарæг та ногæй ныццарыдта 
Сидæмонты уæзæгыл. Фæлæ мароймæ уæзæгсывæрæг хъустæ 
уый нал æнкъарынц. Адæмæй чи суадоныл дæлгæмттæ кæны, чи 
та зыдæй лæбуры хус кæрдæджытæм, лыстæг дзылакъуытæм, 
цъиудзæхæрайы сыфтæм. 
Кæрдæджытæ æмæ уазал донæй чысыл фæхъуыртхъом, фæ- 
фидар сты. Сæ къæхтæ, раздæрау, афтæ тынг нал дыдæгътæ 
кæнынц сæ быны. О, ныр сæрибар сты Сидæмонтæ! Фæлæ дард- 
дæр та цы аразой? Кæдæм цæуой? Афтид уæзæгыл, куыд хит- 
дзысты æнæфос, æнæкъонатæй? Цы бакæной мæсыджы мæрд- 
тæн та? Куыд сæ баныгæной æнæхæрнæгæй? 
— Цы бакæнæм? Цы саразæм? 
— Цы уыдзыстæм? Куыд уыдзыстæм? 
— Цы гæнæн ис, фæразын хъæуы. Мæрдджын — фæрæзджын. 
XXIV 
Йæ зонд дзæгъæлтæ кæнын кæй райдыдта, уый хаты Естъа 
æмæ чысылгай хъæубæсты ’хсæнæй йæхи фæтылив кодта, згъо- 
ры уæлмæрдмæ — нæ йæ фæнды мæрдтæм зондцухæй бацæуын. 
Иудзæвгар æдзынæг алæууыд йе ’ргæвст фырты уæлхъус. 
Бæстæ ныггуыппæг. Йæ хъуыдытæ тайын райдыдтой. Фæстаг 
хатт ма афæлгæсыд йæ алыварс. Зыдæй нынныхъуырдта уазал 
уæлдæфæй æмæ хъамамæ фæлæбурдта. Фæлæ... къухæй æрыс- 
гæрста — нæй астæуыл йæ хъама, фæлæбурдта уæхскмæ — нæй 
хъримаг дæр. 
— Раууаты хæцæнгæрзтæ фæут, — бахъуыр-хъуыр кодта хи- 
нымæры Естъа æмæ фæсронмæ февнæлдта. Мæнæ ног диссаг — 
дамбаца дæр æрбатары. — Оу, мæнæ, — фынæйæ растæг адæйма- 
гау, æнæрхъуыды митæ, райдыдта Естъа. 
Æрхауд йæ фырты цур. Уырзтæй йын агуры, æвæццæгæн, 
йæ хъама. Фæлæ йæ цы хъуыд, уый куынæ ссардта, уæд фæс- 
тæмæ йæ къæхтыл алæууыд. Фемдзаст йæ фырты бæрзæймæ... 
Цæстытæ тарстæй ферттывтой. Цæсгом асулæ-мулæтæ, адыз- 
гъуынтæ, стæй та æвиппайды йæ хуыз, фæскъæвда хурбонау, 
ныйирд æмæ райхъуыст йæ сонт худт. 
Сæрра æнамонд Естъа. 
XXV 
Æрæмбырд сты Гобозты мыггаг уæлмæрдмæ, æрцыдысты сæ 
мæрдты раз сæ хæс ахицæн кæнынмæ, сфæлмæцыдысты дæргъ- 
вæтин тугкалдæй æмæ йын кæрон скæнын хъæуы. 
Æрцыдысты хъæуы сабитæ дæр, дæрддзæф слæууыдысты 
æмæ сæм кæсынц. 

87 
Радзырдтæ 
Уæлзæххон саудзыдзыда 
Хъаймæтæн хъуамæ йæ марæджы ныффæлдисой. 
Кæстæртæй иу æрæвæрдта ингæныл тугамæхст сæр, æрæвæрд- 
той дон, æрхастой цырæгътæ. 
Сабитæй чидæр хъæрæй ныккуыдта. Хистæртæй йын иу йе 
’рбадæнтæ радзæхст кодта æмæ йæ уæлмæрдæй расырдта. 
Хистæр цырæгътæ ссыгъта æмæ кувын райдыдта... 
Уый та ма цы у? 
Пыхцылдзыкку чызг згъоры сæ уæлмæрдмæ æмæ йæ фар- 
стимæ кæуындзæг схауы: 
«Цы фæкодтат Цорæйы?..» 
Уый Зæлинæ куы у, Зæлинæ. 
Ничи ницы дзуры Гобозтæй. Æнкъардæй йæм кæсынц. Кæй- 
дæр цæстытæ доны разылдысты. 
«Цы фæкодтат Цорæйы?» — зæлы уæлмæрды фæллад хъæ- 
лæс. 
Мæнæ бахæццæ Хъаймæты ингæнмæ æмæ æрлæууыд, кæсы 
йæ алыварсмæ, кæсы мыггаджы хистæрмæ. Уый йæ сæр æруагъ- 
та, йæ къухы ризы доны къус. Кæсы сæм Зæлинæ. Лæгъстæгæ- 
нæг цæсгомыл нæ ныдзæвы никæй æнгас. 
«Æриут мын Цорæйы сæр», — ныккуыдта Зæлинæ æмæ фæ- 
лæбурдта йæ мойы тугæйдзаг сæрмæ, дыууæ къухæй йæ йæ тары 
ныттыхта æмæ дæлæмæ йæхи аппæрста, иу-цалдæр къахдзæфы 
фæстæ æрлæууыд, йе уæхсчы сæрты зыд каст ракодта фæс- 
тæмæ æмæ та ногæй размæ йæхи аппæрста. 
Ничи æрлæууыд йæ разы, ничи фезмæлыд йæ бынатæй. 
Æрмæст ын сабитæй, чидæртæ богъ-богъ куыдæй дзуапп радтой. 
Хистæры къухæй къусы дон цадæггай лæдæрст. 
Алчи йæ фарсмæлæууæгæй иуварс азылд. 
«Æрисут мын Цорæйы сæр», — дард кæцæйдæр ма хъуыст 
Зæлинæйы дзыназын. 

Фæлдурæджджын æхсæв 
Хъæу тары ныгъуылы. Хæдзæртты фæрссæгтæй 
кæлæг рухсытæ амыты-уымыты арæхдæр кæнынц. 
Кæрæдзийæ-кæрæдзимæ тынтæ анывæндыны хъомыс 
сæм нæй æмæ рухс стъæлфæнтæй баззадысты æхсæ- 
вы мылазы. Арвы фæдджийæ иу гæппæл никуы зыны. 
Уый нæ, фæлæ ма зæххимæ кæм баиу, уый дæр ничи 
равзардзæн. Афтæмæй уаргæ дæр нæ кæны. Дзуа- 
рыкомæй уазал уддзæф хæссы. Лæджы æмбудæн- 
тыл æмбæлы цавæрдæр сæджы тæф. Уый, æвæццæ- 
гæн, мигътæ зæхмæ ивылын райдытой. Куы иу ра- 
нæй, куы иннæ ранæй æхсæвы малы ризгæ азæлы 
хæфсыты фæдисуаст. Адгуытæй æмæ цынатæй сæр- 
диаг кæнынц тъуратæ. Се ’нагъæттаг хъыллистмæ 
фестъæлфы Аринæ, уазал уылæн анхъæвзы йæ буа- 
ры. Мæйдар æхсæвы æнæзмæлынадæй тас æвзæры 
йæ риуы. 
Куыдз уыл ныммæлæд æхсæвы фæндæгтæ, кæд 
цас тас æмбæхст ис уæ алы фæзилæны! Бæлæстæ 
æмæ къутæртæ дæр тасæфтауæг æндæргтæ свæй- 
йынц: цыма цавæрдæр æбуалгъ хъуыртхъоймæгтæ 
сты, ныртæккæ базмæлдзысты, ныррыхдзысты, иу 
сæррæттæй февзæрдзысты лæджы раз, æмæ... 
— Пуй, рохуаты кæрдæг уыл схæцæд, цы фæндæгтæ 
стут, — алы фестъæлфты фæстæ дæр бахъуыр-хъуыр 
кæны Аринæ æмæ йæ къахайст фæцырддæр кæны. 
Седанты къахырæй куы фæуæле, уæд æм разын- 
дысты сæ хъæуы рухсытæ иугæйттæй. Уæлæ хъæуы 
сæр, уый Аринæты рухс у. Цыма иннæ рухсытæй 
цырендæр у, афтæ йæм фæкаст. Уый йын æхсызгон 
уыд, иттæг æхсызгон. Йæ риуы ныййарæджы хъарм 
æнкъарæнтæ батæлфыдысты, бахудт: айразмæ-иу йæ 
лæг Докæимæ искуыдæм куы ауадысты, уæд изæры 
хæдзары рухс никуы æрбаййæфтой. Ныр сын бын- 
дар ис, æмæ æнæ уыдон дæр хæдзары рухс фæсу- 
дзы. Ног та бахудт. Уый, йæ сабийы уырыхсны æр- 
лæууыд йæ зæрдыл. Гуыркъойы йас нæма у, фæлæ 
хивæнд. Авдæны йæ хуыссын куынæуал фæфæнды, 

89 
Радзырдтæ 
Фæлдурæджджын æхсæв 
уæд хъуамæ йæ чысыл къухтæ сæлваса æмæ æвдæнхъæдыл ауыгъд 
хъазæнтыл ралæууа дзæхст-дзæхст, ома афон у, сисут мæ. 
«Худынмæ та — нæхи Лексо. Уыцы «гъихъ» фæкæны æмæ 
æнæхъæн цасдæр йæ цæсгомæй райгæ тæлмæнтæ нал айсæфынц. 
«Дæ-дæ-дæй, кæд мын абон кæуынæй йе знаджы уд не схауд. 
Кæуаг нæу, фæлæ, саубон-изæрмæ йæхи гыццийы æнæфенгæ, 
куыдтаид. Стæй Ксенайыл дæр уыйбæрц ахуыр нæу, æмæ...» 
Суадоны сæрты бахизгæйæ, цалдæр хатты йæ сæрты дон ра- 
калдта. Сæ хъæуы хистæр ус Санеты амынд ын у. 
«Фыдбылызтæ ме ’нæуынонты, фыдбылызтæ ме ’нæуынонты», 
— фæзæгъы æмæ, кæд исчи йæ цуры уа, уæд уыцы хъуыддаггъуы- 
зæй зонд амоныныл схæцы: «Афтæ ’мбæлы. Æнæзæгъинæгтæ сы- 
вæллæтты хицæуттæм æмхиц сты. Уæлдайдæр — донгæрон». 
Æмæ дын исты æвирхъау хабар хъуамæ радзура. Уæвгæ, Ари- 
нæйы иттæг нæ фæуырнынц йæ ныхæстæ, фæлæ сæ мæнæ ахæм 
талынг æмæ иунæг ран куы ’рымысы, уæд ыл ризæг бахæцы. 
Уый æппæт хабæрттæ йæ зæрдыл та куыд бадары. Чи зоны, 
иууылдæр йæхи мысæггæгтæ сты? Зæронд ус гæдыныхæстæ дæр 
фæкæны. Стæй цæрæнбонты иунæгæй цæры. Æцæг æм рæстæ- 
гæй-рæстæгмæ йæ чызг æмæ йе сиахс æрбауайынц. Йæхæдæг 
дæр аззайы искæмæ æхсæвбадæнты æмæ æхсæв-бонмæ алы ха- 
бæрттæ фæнывæнды. Ныр дæр та йæ рухс куынæ кæлы. 
«Тæхуды, нæхимæ сæ куы сæййафин. Æндæрæбон сын бæргæ 
загътон, ахсæвæй, зæгъын, мын жакетаг алвисут, фæлæ мæ- 
хуыддæг уым нæ уыдтæн æмæ фæзивæг кодтаиккой». 
Раст нæ разынд Аринæйы хъуыды. Сыхæгты устытæй иу- 
цыппары сæййæфта сæхимæ. Бадтысты пецы алыварс. Даргъ 
æлхуыйтæ зул-мул кафыдысты сæ хъæбысты æвæрд къусты. 
Аринæйы фенгæйæ, базмæлыдысты, сæ ныхæстæ æрдæгыл фæ- 
уагътой. Чидæртæ дзы асырх, бахудыны охыл сæ дæндæгтæ ба- 
зыхъхъыр кодтой. Æвæццæгæн, хæдзары хицæутты кой кодтой. 
Ныр йе ’нæнхъæлæджы фæзындæй фæсæццæ сты. Алчи дæр сæ, 
йæ цæстытъыфылтæ кæрæдзийыл тагъд-тагъд æрхойгæ, лæмбы- 
нæг бакаст Аринæйы цæстытæм: 
«Алæ-ма, фæсбайдиан фысым, хин митæй дæр ницы ис? Су- 
сæгæй мæм не ’рбайхъуыстай? Ницы нын фехъуыстай нæ ныхæ- 
стæй?» — дзырдта сæ цæстæнгас. 
Аринæйы цæсгомыл та хъыджы фæдтæ нæ зынд. Уый нæ, 
фæлæ ма сæ уындæй ноджы байради. 
«Ницы фехъуыста», — кæмдæр сæ мидзæрды дызæрдьптæнгæ сæ- 
хицæн ныфсытæ æвæрдтой устытæ æмæ се ’фсæрты баст феуæгъд: 
— Оу-уа, æнахъомы мад куы дæ, куыд æрбахызта афтæмæй, 
дæ размæ дын зынг аппарын хъуыд. 
— Куы æрбацæйхызтæн, уæд спичкæ ацагътон. 
— Спичкæ ницы у, хæдзары зынг хъæуы... 
— Бирæ адæм уыд зианы? 

Гуыцмæзты Алеш 
Уацмыстæ 
90 
— Бирæ. Зæхх сæ нæ урæдта. 
— Æвæццæгæн ын сæрæн лæппутæ ис? 
— Хорз, хорз кæм федтай, ахæм лæппутæ. 
— Цы хæстæг дын уыд, зæгъыс? 
— Мæ мады хойы ходыгъд. 
— Ацæргæ уыд? 
— Афтæ зæронд дæр нæ уыд. 
— Рухсаг уæд, рухсаг. Уæлæуыл кæй ныууагъта, уыдоныл 
хорзмæ аудæд, — дзуры Санет æмæ пецма æввахсдæр бабадт. 
— Æмæ дын Докæ цы фæци? 
— Сиахсы змæлдтытæ нæ зонут — нал æй рауагътой. 
— Уæдæ кæимæ æрбацыдтæ? 
— Иунæгæй. Æмбал мын ничиуал разынд. Æнæрбацæугæ та мын 
цы хос уыд. Сывæллонæн кæуынæй кæд йæ мады уд не схауд? 
— Нæ, дам, куыдта. Ксена дæр чысыл раздæр ацыд. 
— Уæдæ сымах дæр æххормагæй ныддардтам. Ныртæккæ уын 
æз дзыкка куынæ скæнон. 
— Æххормаг нын нæу, дæ сæрылхаст фæуон, фæлæ иунæгæй 
ацы талынджы дæ ныфс куыд æрбахастай. 
— Ныры кæстæртæ ма цæмæй тæрсынц, — йе ’лвисын фæурæд- 
та Санет. — Иу фæлтæр мæ цæгаты дыккаг хæдзæртты лæппу, йе 
’мбисонд йæхи уæд, Чъребамæ ацыд. Уæд ма чызг уыдтæн. Мæ 
цуры йын лæгъстæ кодтой йæ мад æмæ йæ фыд, æнафоны, дам-иу 
ма рацу. Кæстæртæ та фыдзонд кæм не сты — æмæхсæвæджы æрба- 
цыд сæхимæ. Схуыссыд дзæбæхæй. Никæй зæрдæ ницæмæ фех- 
сайдта. Дыккаг бон лæппу нал сыстад, дзæгъæлы дзырдта, къул- 
тыл хызт. Йæ мад æмæ йæ фыдæн цы базонын хъуыд, лæппуйы 
æнæзæгъинæгтæ фæсайдтой. Цы дæсныйы къæсæрыл нал балæу- 
уыдысты, ахæм нал баззад. Фæлæ лæппуйæн ницыуал феххуыс, 
сæрра æмæ цасдæры фæстæ амард. Йе ’мбисонд йæхи уæд. 
— Уæд ма чындзы цыд нæ уыдтæн, — нывæнды иу къуырф- 
дзаст зæронд ус, — нæ дыккаг хæдзæртты лæппу иу чызджы 
уарзта. Чызгыл сырх фæзынд, — зæддолæй фæбадæд, æмæ уый 
адыл чызг нал сдзæбæх, амард. А Бесо чи уыд, уый йæхи мард- 
та. Æрдæгæхсæвмæ-иу йæ ингæнмæ ахъуызыд æмæ-иу суанг бонмæ 
уым фæдзынæзта. Хъæубæстæ йын лæгъстæ кодтой, дзырдтой 
йын: «Ма кæ, Бесо, афтæ ма кæн, дæхи дæр байсафдзынæ æмæ 
дæ зæронд мады дæр». 
Уый никæмæ хъуыста, йæ кæнон нæ уагъта. 
Иуахæмы та ахъуызыд уæлмæрдмæ. Мæйдар æхсæв уыд, раст 
æнæзæгъинæгты цоппайы рæстæджы. Ныххауд чызджы дурыл, 
кæуы æмæ сиды: кæм, дам, дæ, Гыгы, уæд та ма, дам, дæ иу 
уынд куы фæкæнин. Афтæ куы загъта, уæд æм чидæр куы фæ- 
сидид йæ номæй. Лæппу афтæ фенхъæлдта æмæ йæ хъустыл 
ауад, фæлæ та йæм уыцы хъæлæс дыккаг хатт куы фæсидт, 
«Бесо», зæгъгæ, уæд йæ алыварс акаст. Цырты цъуппыл бадт 

91 
Радзырдтæ 
Фæлдурæджджын æхсæв 
чидæр урс кæлмæрзæны. Бесо базыдта Гыгыйы. Уый йæ сайдта 
йæхимæ. Лæппу йæм хъуамæ базгъордтаид, фæлæ уыцы рæс- 
тæджы Гыгыйы ингæны дуры бынæй ралæст аууон æмæ йæ ацах- 
ста. Лæппу йæхи тоны, уый йæ нæ уадзы. Стæй йын йæ хъусы 
афта зæгъы: «Лидзгæ, Бесо, лидзгæ! Дæхи байсафдзынæ. Акæс- 
ма дæ алыварс — мæрдтæ дæ сæхимæ сайынц». 
Акаст Бесо дæр йæ алыварс æмæ йæ зæрдæ ма адон уа — 
ингæны дурты бынæй лæстысты æмæ лæстысты æнæнымæц 
аууæттæ, ивæзтой йæм сæхи. Иу богъ ма фæкодта лæппу æмæ 
ныххоста хæдзарырдæм. Йæ фæстæ ныххæррæтт кодтой ауæттæ 
дæр. Лæппу хæдзармæ баирвæзт æмæ дуар ахгæдта. Æхсæв-бонмæ 
аууæттæ сæ къах ничердæм авæрдтой, зылдысты хæдзары алы- 
варс, хостой йæм къултæ, тыдтой рудзгуытæ. Хурыскастмæ фæ- 
дæлдзæх сты. Фæлæ Бесо дæр нал ссæрæн, сæрра. 
— Хæстæг-ма æрбабадут фынгмæ æмæ исты ахæрут, — хоны 
сæ Аринæ æмæ дурын скъаппæй райста. 
Санет æмæ иннæтæ сæ былтæ асдæрдтой, бахуыфыдысты, 
кæрæдзимæ бакастысты. 
— Мæнæ пецы цур ахæрдзыстæм, афтæ адджындæр у, — зæгъы 
Санет. 
Аринæ дзыккайы къустæ радта устытæм. Æртыкъахыг бандо- 
ныл æрæвæрдта дурын, сыкъа æмæ цыхты кæрстытæ, дзул та — 
пецы сæр. Устытæ сæ хæйттæ сæ хъæбысты æрæвæрдтой, æмæ 
Аринæ арахъ æркодта. 
— Айс, Санет, акув нын, — хаты Аринæ. 
— Нæ, нæ, дæхæдæг ракув, фысым дæ. 
— Уанцон нæу. Дæ разæй? 
— Ракув, цæй, мæрдтыкъæй макуы фæу, — дзуры æндæр зæ- 
ронд ус. 
Санет йæ сойкъухтæ йæ къабайы фæдджитыл асæрфта æмæ 
райста сыкъа. 
— Уæдæ Лæгтыдзуарæй фæдзæхстгонд уæнт нæ фысымтæ. 
Зæрдæрайæ цæрæнт æмæ сæ хъæбулы цинæй æфсæст уæнт. Тагъд 
лæгтыкъуыри ралæудзæн æмæ сæ дзæбæхæй цы æрæййафа, хор- 
зæй йыл цы сæмбæлой, уыцы амонд сын дунескæнæг Хуыцау 
раттæд, — акуывта Санет æмæ сыкъа дæтты йæ фарсмæбадæгмæ. 
— Аназ æй, Санет, — хаты Аринæ. 
— Нæ, нæ, мæ бон нæу. 
— Уый чи нæ аназа, уый мын мæ мард фенæд. 
— Мæ нуæрттæ риссынц æмæ сын арахъ тых кæны. 
— Æуый дын ницы ракæндзæн. 
— Аназ æй, цæй, мæрдтыкъæй фæу, куынæ аткъаз кæнай. 
Устытæ «нæ»-тæ кодтой, фæлæ сыкъа ничи аздæхта. Фæйнæ 
дыууæ куы анызтой, уæд бахъæлдзæг сты. Пецы схъиудта тæрс 
сугты арт. Уыдон бадтысты йæ алыварс æмæ минас кодтой. 
Фæтæгены лампæ уыд къулыл ауыгъд æмæ ризгæ сыгъд, кæ- 

Гуыцмæзты Ллеш Уацмыстæ 92 
цæйдæр ыл дымдта. Хæдзар уыд хъарм æмæ хаста лампæйы алайы 
тæф. Цырен арты алыварс цырен кодта зæрæдты ныхас. 
Æхсæвæры фæстæ ноджы бахъæлдзæг сты. Æлхуыйтæ та 
зыгъгъуытгæнгæ нывæзтой лыстæг тæгтæ, сæ уынæр сусæггаг 
æхсызгондзинадæй зæлыд хæдзары. Æдде та уыд талынг æмæ 
зæрæдты хъармæй сæ къæх нæма хаста. 
Аринæ сывæллонæн дзидзи бадардта, æмæ, авдæн йæ къахæй 
узгæ, æхснуды сæрыйас къуыбылой. 
— Санет, искуы дæхи цæстæй федтай æнæзæгъинæгты, — 
фæрсы йæ Аринæ. 
— Федтон. Бирæ хæттыты. 
— Æмæ цыхуызæн вæййынц? 
— Алыгъуызон. Сæхи куыд бафæнды, ахæм хуызы рацæуынц. 
— Ды сæ цахæм хуызы федтай? 
— Алыгъуызæттæй дæр. 
— Æмæ-иу нæ фæтарстæ? 
■— Чи сæ нæ фæтæрсдзæн. Фæлæ куы фæцарæхсай æмæ дæ- 
хиуыл дзуар куы бафтауай, уæд дын ницуал тас уыдзæн. 
— Мæ хойы уый нæ фесæфта, — дзуры сæ иу. 
— Куыд? — фæрсы Санет. 
— Æмæ дын æй никуы дзырдтон? Мæ хо Стыркоммæ уыд чын- 
дзы цыд. Иунæгæй цард. Йæ лæг йæхицæй нудæс азы раздæр амард. 
Йæ лæппу та хæсты фесæфт. Иунæг лæппу сын уыди, мæнæ нæхи 
Андрийы цахъхъæн, бæрзонд, рæсугъд лæппу. Хæстæн йæ фыццаг 
аз фесæфт. Уас мæ куыдзы сæр бахæрæд Гитлер æрмæфтыд мæдты 
тæригъæдæй. Стыркомы цард, бынтон иунæгæй. Кæд-иу æм йæ чызг 
æруад æмæ уый дæр дардмæ смой кодта. Йæ чызг Дзæуджыхъæуы 
цард. Хорз мой йын ис, фалæрдыгон лæппу. Мæнæ Уанойы зианы 
рæстæджы ам дæр куы уыдысты. Гъо, æуый, æуый. Æз дын цы 
зæгъын — хорз лæппу. Чызг йæхæдæг дæр сæрæн чызг у. Мæ хо та 
иунæгæй цард, зыбыты иунæгæй. Иу æхсæв сæ дыккагхæдзæрттæй 
æнафоны рацыд. Доны сæрты уыд йæ фæндаг. Дон йæ сæрты хъуа- 
мæ акалдтаид. Донмæ куыд ньптуыбыр кодта, афтæ йын йæ лæджы 
аууон йæ къухмæ фæлæбурдта. «Пуй, ме ’нæуынон фæу», — рал- 
гъыста æмæ йæ лæджы аууон фæтар. Ныггуыбыр та кодта донмæ 
æмæ та дзы йæ лæппуйы аууон суыдта. «Дæ сæрыл хаст фæуон, мæ 
хъæбул», — скуыдта æмæ йæхиуыл дзуар бафтауын йæ цæст нæ 
бауарзта. Хæдзары дæр йæ размæ зынг чи хъуамæ раппæрстаид. 
Уайтагьд хуыссынмæ фæци. Тæрхæджы бынмæ йæ дзабыртæм куыд 
бавнæлдта, афтæ йын йæ къух ацахстой, æмæ зæронд æндæры фаг 
дæр нал сси, йæ уд уыцы ран систа. 
— Æмæ Плионы хабар нæ хъуыды кæныс? — фæрсы Санет 
æмæ бакаст Плионмæ. 
— Цы уыд, цы? — фæрсы Аринæ. 
— Мæнæ йæ йæхæдæг радзурæд. 
— Уæд æз дæр дæ цахъхъæн уыдтæн. Нæ, дæуæй иу-дæс азы 

93 
Радзырдтæ 
Фæлдурæджджын æхсæв 
хистæр. Доме æмæ мын Симон уæд гуырд уыдысты, Арчил — 
нæма. Нæ зæронд Домейы дæр йемæ акодта æмæ йæ мадырва- 
дæлтæм ацыд. Чындзæхсæв сæм уыд. Æхсæвы не ’рцыдысты. 
Уæд мæнæ, æнгузтæ кæм ис, уым уыд нæ хæдзар. Уым та рагæй 
дæр сыгъдæг бынат нæу. Хæдзары мæхицæй дарддæр ничи уыд. 
Нæ, нæ, — мæрды рох дыл бафтæд, цы зæрдæ дæ, — Симон мын 
авдæны хуыссыд. Фæлæ уæддæр тарстæн. Чи зоны, зæгъын, нæ 
зæронд æрцæуа — бадтæн æмæ æнхъæлмæ кастæн. Тæрсгæ дæр 
кодтон, уæдæ цы! Нæ зæрондæн иу хъама уыд, тутыры ныса- 
нæфтыд хъама æмæ йæ схъæбыс кодтон. 
Æрдæгæхсæв мæм чидæр дуар æрбахоста. Тæрсгæ-ризгæ ака- 
стæн. Хъама мæ къухы. Дуар бакодтон æмæ рæуæд, стыр рæ- 
уæд. Цыбыркъах, стыргуыбынджын. Абоны хуызæн ма йæ хъуы- 
ды кæнын, бурбын сырх. Рæуæд лæууы æмæ йæ ком ныххæлиу 
кодта, хъустæ тилы æмæ тилы, стæй бауасыд æмæ йæ фæстаг 
къæхтыл слæууыд. Æз фæцъæхахст кодтон. Хъамайæ йæ ныр- 
рæхуыстон æмæ хæдзармæ балыгътæн. Дæ балгъитæг дæр ахæм 
æхсæв арвитæд, уæд æз куыд сбон кодтон. Райсом цалынмæ хур 
скаст, уæдмæ æддæмæ кæсын нæ бауæндыдтæн. Хур куы скаст, 
уæд æз дæр ракастæн. Æдде ницыуал уыд. Æрмæст ма къæсæр- 
гæрон баззад фæнычы пырхæнтæ. 
— Ау, æцæг уыд? — не ’ууæнды Аринæ. 
— Симоныстæн, æцæг уыд, — сомы кæны Плион. 
— Нæ дыккагхæдзæртты сиахс Дзæуджыхъæуæй машинæйыл 
рацыд. Мæ цæгаты дыккагхæдзæртты сиахс. Шофырæй кусы. 
Мæнæ стыр машинæйыл. Уæлейæ гуыффæ кæмæн ис, ахæмыл. 
Рацыд Дзæуджыхъæуæй æмæ фæндагыл дыууæ чызджы сæвæрд- 
та, сæвæрдта сæ æмæ скъæры машинæ. Ныхæстæ кæны семæ. 
Уыдон чыр-чыр æмæ мыр-мыр кæнынц. Иу ран иу зæронд лæг 
машинæ æрурæдта. Шофыр — æгъдауджын лæппу, чызджытæн 
афтæ, сымах, дам, уæлæмæ, гуыффæмæ схизут, науæд, дам, зæ- 
ронд лæгæй худинаг у. Уыдон схъуыр-хъуыр кодтой. Лæппу сæ 
уæддæр гуыффæмæ схизын кодта, æмæ зæронд лæг йæ цуры 
сбадт. Лæг бынтон зæронд, урс-урсид зачъетæ, урс-урсид йæ 
сæры хилтæ дæр. Бады æмæ ницы дзуры. Шофыр æй ныхасмæ 
сайы. Нæй æмæ нæй, хъыпп-сыпп нæ кæны. Кæсы размæ æмæ 
хуыфы. Хуыфгæ та афтæ хъæрæй ныккæны, æмæ лæппуйы 
хъустæ фæцæйтонынц. Йæ дзаумæттæ сæрæй къæхты бынмæ — 
иууылдæр сатæгсау. Шофыр дзы старст. Зæххыл мигъ ныббадт, 
ахæм мигъ, ахæм, æмæ ницыуал зыны. Æрмæст фæндаджы не 
’хгæны мигъ. Йæ дыууæ фарс митау гæрæнтæ скодта, фæлæ 
фæндагыл нæ ныббадт. Шофыр ноджыдæр старст. Иу ран æй 
зæронд лæг баурæдта, рахызт машинæйæ æмæ шофырмæ æхца- 
ты къона баппæрста. Лæппу сæ нæ иста, фæлæ уый афтæ: 
— Айс сæ, ды хорз лæппу дæ. 
Афтæ загъта æмæ чызджытæм скаст, уыдон ыл сæ былтæ 

Гуыцмæзты Ллеш Уацмыстæ 94 
акъуырдтой. Зæронд лæг тызмæгæй бахудт, стæй мигъы бацыд, нал 
разынд. Мигъ цъусгай, ньшпырх, раирд. Шофыр схъæддзæг. Чыз- 
джытæ дзы ферох сты. Хъуыды кодга уыцы лæгыл, чи уыдаид, зæгъгæ. 
Уæд иурæстæджы куыдзы рæйын йæ хъустыл куы æрцæуид. 
Æввæхсты та цæрджытæ нæ уыд. Æвæццæгæн, чызджытæ хын- 
джылæг кæнынц, акаст сæм фæстæмæ æмæ йæ зæрдæ ауазал. Уыдон 
æрдæгæй дæлæмæ хæрджытæ фестадысты, æрдæгæй уæлæмæ — 
куыйтæ. Рæйынц, лæбурынц дæндагæй кæрæдзимæ. Кæлы сæ туг. 
«О Хуыцау, кæд дæм мæ ныхас хъуысы, уæд мæ фервæзын 
кæн ацы хъизæмарæй», — ныдздзынæзта лæппу. 
«Ды та цæмæй тæрсыс?» — кæцæйдæр æм дзуры уыйраз- 
мæйы лæг. 
«Адонмæ кæсынæй мæ зонд схæццæ уыдзæн. Æмæ кæд ис- 
куы искæй лæгъстæмæ байхъуыстай, уæд дæм фехъуысæд мæ 
раст уды лæгъстæ дæр», — кувы лæппу. 
«Хорз, дæ хатырæй», — сразы уыцы хъæлæс, æмæ чызджы- 
тæ фæстæмæ чызджытæ фестадысты. 
— Старстæн, — барызт Аринæ. 
— Пуй, авддæлдзæх сæ кой, — ралгъыста Плион. 
— Рæстмæ фæдзæхсджытæн фæдзæхстгонд у, — сыстад Са- 
нет. — Мах дæр фæцæуæм ныр нæ мæгуыр хæдзæрттæм. 
— Хæрзæхсæв рау. 
— Хæрзтыл амбæлут. 
— Тæрсгæ-иу мацæмæй кæн. 
Ацыдысты зæрæдтæ, æмæ Аринæ дæр хуыссынмæ фæци. 
Хъæццулы бын уыд хъарм æмæ æдасдæр. Уым хъуыды кодта 
зæрæдты ныхæстыл, хъуыды кодта ноджыдæр бирæ цæуылдæр- 
ты, фæлæ хæйрæджыты кой йæ сæрæй нал æфтыд. Фæндыд æй 
йæхи царды ахæм цаутæй исты æрымысын, фæлæ ницы æрлæу- 
уыд йæ зæрдыл. Йæ хъуыдытæ æгæр тасæфтау уыдысты æмæ 
фæлвæрдта æндæр истæуыл хъуыды кæнын. Уый йæ къухы не 
’фтыд. Фæстæмæ та-иу æрыздæхт хæйрæджытæ, аууæттæ æмæ 
æндæр тæрсынгæнæнты коймæ. 
Æхсæв та уыд сабыр. Сыгъди лампæ, сыгъди æмæ сабыргай 
цъыс-цъыс кодта. Хъуыста йæм Аринæ. Сабыр уынæрмæ афтæ 
ныхъхъуыста, афтæ йæ асайдта йæ фæстæ æмæ æппынæрæджиау 
фæхатыд, дуар чидæр кæй хоста. 
— Кæцы дæ, уæдæ! — ахъæр кодта Аринæ. 
Дзуапдæттæг нæ уыд. 
Тæрсгæ-ризгæ сыстад Аринæ, Докæйы хъама йæ къухмæ рай- 
ста æмæ дуар бакодта. 
Дуаргæрон лæууыд хъуынджын æмæ хытъынджын рæуæд. 
— М-у-у, — бауасыд, йæ даргъ æвзаг раппæрста æмæ хъавыд 
чызджы къух асдæрынмæ. 
— Мæ къонайыл! — ныцъцъæхахст кодта Аринæ æмæ йæ хъа- 
майæ ныррæхуыста. Рæуæд æрбатары, фæлæ йæ къæхты бынæй 

95 
Радзырдтæ 
Фæлдурæджджын æхсæв 
мыст алиуырдта, смидæг хæдзары. Йæ фæстæ Аринæ дæр. Расур- 
басур æй кæны къуымты. Мыст сывæллоны нывæрзæн смидæг. 
Аринæ авдæнбаст райхæлдта. Сывæллон уым нал уыд. Æрмæст 
дзы дыууæ мысты асхъиудта. Сæ иуы рацахста Аринæ. Хъамайы 
бырынкъ дзы а ныр ныссадза, афтæ мыст сæрдиаг кодта: 
— Гыцци!.. 
Аринæ уый фæуагъта, рацахста иннæ мысты. Уый дæр та 
сæрдиаг кодта. 
«Нæ, гауыр, нæ мæ асайдзынæ», — загъта Аринæ æмæ дзы 
хъама ныссагъта. Мыст фæтары æмæ хъамайы бын йæ гæндзæхтæ 
цагъта йæ сывæллон. 
«Гыцци!» — сидтис фæсус хъæлæсæй æмæ цъæхахст кодта, 
архайдта йæ уд исыныл. 
Туг цыхцырæгæй лæдæрст хъамайы фындзы бынæй. 
Ныккуыдта Аринæ, ныдздзынæзта. Атыхта сывæллоны цæф, 
фæлæ туг уæддæр тагъд. Рынчындонмæ йæ куы аскъæфтаид, 
уый йæ фæндыд, фæлæ йæ бынатæй феггуырсын йæ бон нæ 
уыд. Сабийы туг лæдæрст æмæ лæдæрст, иста йæ уд. Иннæ мыст 
уылынджыйас чызг фестад. Рудзынджы сæрмæ сгæпп кодта, 
зæгæлыл бæхбадт ракæнгæйæ, худæгæй мард. 
— Хи-хи-хи! Сæнтдзæфтæ! Хи-хи-хи! — худгис уыльшджы йас чызг. 
— Налат! — фæцъæхахст кодта Аринæ æмæ йыл хъама ныздыхта. 
Уылынджыйас чызг хъама рацахста, йæ иу цæст фæцъындгæнгæ 
ныхъхъавыд Аринæмæ. Хъама сæмбæлд Аринæйы тæккæ зæрдæ- 
йыл. Уайтагъд йæ туг ныссæххæтт ласта. Федта ма, хæдзар уылын- 
джыйас чызджытæй кæй байдзаг, йæ алыварс кæй кафынц, кæй 
гæппытæ кæнынц. Аринæ та архайдта йæ уд исыныл. Фæлдæхтыс- 
ты йыл стыр уæлдæфон хæхтæ, æмæ лæдæрст йæ хъарм туг. 
Райсом уыд фæлмæндзаст, сойудæст. Бон ралæууыд æдзæст- 
уынгæ, сабыргай-сабыргай. Раджы ныууасыдысты уасджытæ æртык- 
каг хатт, раджы райдыдтой цъиутæ цин кæнын. Афон уыд сæухизмæ 
аскъæрынæн æмæ лыстæг фосæй, ставд фосæй — сеппæт дæр рай- 
дыдтой нывæндын сæумæйы æмбу. Хъуыстис кæйдæрты ныхас, хуыс- 
сæгхъæлдзæг сабитæ тай-тай кодтой сæ хъомтыл. Скæсæн уыд туг- 
хъулон. Кæмдæр фæсрагъ хур фæлвæрдта рагъмæ схизыныл. 
Аринæты хæдзарæй зынæг нæма уыд. Кæрты богъ-богъ код- 
той уæрыччытæ, дзуапп сын лæвæрдтой сæ мæдтæ. Хуытæ хуы- 
доны къултыл хызтысты, тыдтой дуæрттæ. Кæцыдæр æфтауæг 
карк нывæзта фæдисы хъа-хъа. 
Мидæгæй, хæдзары та æнахъом саби йæ къухтæ сæлвæста 
æмæ хоста авдæнхъæдыл ауыгъд хъазæн, сидтис йæ мадмæ, исын 
афон мын у, зæгъгæ. 
Йæ мад æй нæ хъуыста. Тымбылтæй хуыссыд хъæццулы бын 
æмæ утæхсæн кодта йæ фыдфынты. 
Цырагъ ма сыгъд. Æрмæст рухс нал кодта. Бур-бурид стъæл- 
фæй ивади боны рухсы. 

Фыддон-фыддуры фæстæ 
æрцæуæг уалдзæг 
Æнафон къæвдаты фæстæ, дымгæйы тыхджын 
комулæфтæй хæрæмигъы бæзджын уæфтдзаг цадæг- 
гай лæзæрын райдыдта. Арв ныббырæгътæ. Хурзæ- 
рины цæст, цъындæмбæхстытæй хъазæгау, исдуг 
фæзыны скъуыдты ’хсæнты, æмæ та ног нымбæхсы 
фæсмигъ. 
Уарынты фæстæ уæлдæф асыгъдæг. Ноджы ма 
æнæуынгæ æхцон тæф ногæвзæрд нæууытæй гуыры, 
уыимæ ма баиу вæййы ногæфтыд сыфтæрты æмæ ди- 
динты тæф. Карз зымæджы фыдхъызтытæй сфæлмæ- 
цæг зæрдæ уыцы æгъуыстаджы тæфæй барасыг вæййы. 
Уаргæ нал кæны, фæлæ дымгæйы комулæфт бæ- 
лæсты сыфтæртыл аззайæг æртæхты йæ разæй ра- 
хæссы. Скъæфæггаг æртæхтæ аныдзæвынц мусы 
чъилыл стыр кæрдойы бын бакъордуæвæг адæмыл. 
Уыдон сæхи бауигъынц, скæсынц арвырдæм. 
Мигъы скъуыддзæгтæ ивæзынц ныгуылæнырдæм. 
Хур гудзиццытæй хъазы. Дымгæ змæлын кæны кæр- 
дойы къалиутæ æмæ, дидинджытæ, миты тъыфыл- 
тау, згъæлынц кæрдойы алыварс. 
Кæрдæджыты къусчыты æмбæхст æртæхтæ хуры 
рухсмæ, æнагъæттаг цырæгътау, ферттивынц, кæрæ- 
дзийæ-кæрæдзимæ тынтæ анывæндынц æмæ адæй- 
магмæ афтæ фæкæсы, цыма нæууытыл байтыдæуыд 
æрвæрдыны скъуыддзæгтæ. 
Кæрдойы нъуппæй райхъуыст сырддонцъиуы цъы- 
бар-цъыбур. Йæ чысыл базыртæ бæласы хуылыдз 
сыфтæртыл сцæгъдгæйæ, иу къалиуæй иннæмæ ара- 
гæпп-багæпп кодта, стæй, йæхи хæрдмæ фехсгæйæ, 
æрзылд Сесеты хъæуы алыварс: 
— Хæст фæци! Хæст фæци! — йæ тыбыртæ цæгъ- 
ды хæрдмæдзог чысыл цъиу. 
Хъæуы ма цы иугай удгоймæгтæ ис, уыдон дæр 
тагъд-тагъд уайынц кæрдойы бынмæ. Къæвдаты 
фæстæ цъыфвæндæгтыл зындзæуæн у, фæлæ уæд- 
дæр лæгæрдынц: сабитæй фехъуыстой, хæст, дам, 
фæци, фæлæ сыл нæ баууæндыдысты. Сæхи хъус- 
тæй сæ фæнды сæрдары ныхæстæм байхъусын. 

97 
Радзырдтæ 
Фыддон-фыддуры фæстæ æрцæуæг уалдзæг 
Сæрдар кæрдойы бындзæфхадыл банцой кодта. Йæ цæсгом — 
хидæзмæст. Йæ бур æфсæддон хæдоны чъылдым дæр хидæй 
схуылыдз. Бæрæг у, тагъд кæй цыд. 
— Æмбæлттæ, — хæстулæфтгæнгæ дзуры сæрдар, — райсом 
районмæ ныууадтæн, æмæ... 
— Фæлæуу-ма, Хъасбол, дæ аргъæуттæ ныууадз, фæлæ нын 
цыбырæй зæгъ: хæст фæци? 
— Фæци, Росе, фæци. 
— Чи дын æй зæгъта? 
— Радиомæ мæхæдæг хъуыстон. 
Уæдæ, ныр нæ лæппутæ фæстæмæ æрыздæхдзысты, нæ? 
— Æнæмæнг, Екки, æнæмæнг, 
«...Хæст фæци...» дыууæ хъарм ныхасы, хъæргæнгæ æрзыл- 
дысты æгас дунейыл. Æрыхъуыстысты Сесеты уæзæгмæ дæр. 
Ардыгæй цыппар азы дæргъы, судзаггаг маройæ дарддæр, фæн- 
дыры цагъд æмæ зарæджы зæлтæ нал райхъуыстысты. Чысыл 
хъæубæстæ сты, дæлæмæдæр, уæлæмæдæр фараст хæдзары, аф- 
тæмæй дыууадæс хæстоны афæндараст кодтой хæсты цæхæрмæ, 
æмæ дзы абоны онг хъæуы иудзонгон постхæссæг Степко æхсæ- 
зы сау гæххæттытæ схаста. Цы ма уа уымæй æвирхъаудæр? 
Ныййарджытæ сæ хъæбултæн ингæнтæ къахынц, ныййарджытæ 
сæ хъæбулты афтид ингæнтыл цыртытæ садзынц. 
...Æмæ ныр хæст фæци... 
— Хæст фæци, — цин кæны зæронд Макси йæ хъæбулхоры 
сæфтыл, дзыназы йæ дыууæ зынгхуыст хъæбулыл... 
— Хæст фæци, нæ... — цæуылдæр тыхсгæйæ, цин кæны зæ- 
ронд Екки. Йæ лæппуйæ æнæхъæн мæй ницыуал хабар хъуысы, 
— Хæст фæци — хъæлæсыдзаг зарынц Кимыц æмæ Козиан. Сæ 
фырт Зезва сæм нырма знон æрæрвыста фыстæг Берлинæй. Дзæ- 
бæх, сæрæгас, дам, дæн, а къуыри, зæгъы, мæм æнхъæлмæ кæсут. 
Урссæр æхсынцъыйы цур бакъордтæ сты хъæуы чызджытæ 
æмæ сывæллæттæ. Чидæр æрцагъта фæндырæй. Цагъды зæлтæ 
зæлланггæнгæ азæлыдысты æнкъард уæзæгыл, афтид ингæнтыл; 
бахъырныдтой сын хæхтæ, дондзæст сабитæ. 
Цины зæлтæ бандзыгау кодтой хъæубæсты, сусæгæй скуыд- 
той æрмæхсæстæй аззайæг мадæлтæ, æнафоны баззайæг идæдзтæ. 
Сеппæт дæр æдзынæг хъуыстой цагъды зæлтæм, сеппæтæн дæр 
æхсызгон уыд. Чи зоны ма ай фæстæ дæр цас цæссыг фезгъæла, 
чи зоны ма цас хъарджытæ сыхъуыса ацы уæзæгæй, фæлæ уал 
уæддæр цины зарæг, Уæлахизы зарæг райхъуыст Сесеты къуыл- 
дымæй. 
— Нырæй фæстæмæ цины хъуыддæгтæ кæнут! — кæрдойы 
бын лæуджытæн раарфæ кодта хъæуы постхæссæг — иудзонгон 
Степко. 
— Ды дæр цины хъуыддæгтæ хæссæг у, дæ рынтæ ахæрон, — 
раарфæ йын кодта Росе дæр. 
7 Гуыцмæзты Алеш 

Гуыцмæзты Алеш 
Уацмыстæ 
98 
«Цæмæ та нæм æрбахауд ацы халон?» — йæхимидæг бахъуыр- 
хъуыр кодта Макси. Цæмæндæр ын зын вæййы йæ фенд. Уæд- 
дæр йæ зæрдæ нæ фæлæууыд: 
— Степко, фыстæг мæм нæй? 
Цæмæдæр ма æнхъæлмæ кæсы æнамонд зæронд. 
— Нæй, Макси. 
— Æуым махырдæм дæр ницы ис? 
— Фенон, Росе, фенон. 
— Фен, фен... 
— Мæнæ уал дзы, дæумæ, Екки, 
— Мæнмæ? — афæлурс зæронд лæг. 
— Дæумæ, дæумæ.. 
«...Æмæ фæцæф дæн. Ныр рынчындоны хуыссын. Дохтыр 
афтæ, тагъд, дам, сдзæбæх уыдзынæ», — кæсы Екки æмæ цины 
цæссыгтæ тулынц йæ рустыл. Хæст фæци, йæ фырт та удæгас у. 
Уадз уæд цæф, æгайтма удæгасæй баззад! О, Стыр Хуыцау... 
— Махмæ дзы ницы ис, дæ рын бахæрон, — кæд нырма тæккæ 
знон райста фыстæг æмæ æнхъæл нæ уыд, уæддæр нал фæлæу- 
уыд Кимыц. 
— Æнхъæлдæн, ис. 
— Гъе, дæ рын бахæрон, Степко, уый хъуыддаг у, гъе. 
— Нæ, фæлæ дæм цæй арæх фыссы? 
— Мацы сфæнд кæна, нæ?.. 
— Кимыц, уырыссаг чызгимæ дæм ма ’рмидæг уа. 
— Уырыссаг чызгимæ... Уый та ноджы хуыздæр... 
«Уырыссаг чызгимæ? Куыннæ, стæй... Уырыссаг чызгимæ...» — 
йæхинымæр хъуыр-хъуыр кæны Зезвайы уарзон чызг Нинæ. Йæ 
фарсыл æрæнцад, йæ арм йæ сæрмæ бабыцæу кодта æмæ ным- 
дзаст æмтъеры арвмæ. Мигъы иу бындзыг æм Зезвайы хуызæн 
фæкаст æмæ бахудт. Æрымысыд сæ фæстаг фембæлд дæлæ хъæуы 
дæле бал бæласы бын. Нинæ балты ’фсон райста йæхи. Уый 
фæндыд Зезваимæ фæстаг хатт хибарæй фембæлын. Æмæ йæ 
фæнд сæххæст. Зезва йæм æрбацыд. Йæ фидар æрмттæй йын 
æрхæцыд йæ зырзыргæнаг уæхсчытыл. Бирæ йын фæкаст йæ 
донызилæг цæстытæм, стæй йæ бафарста: 
— Нинæ, зæгъ-ма, æнхъæлмæ мæм кæсдзынæ? 
Æмæ йæ сæр разыйы тылд куы бакодта, уæд æй Зезва йæ 
риумæ æрбалхъывта. Сæ фæстаг фембæлды йын æхцойнаджы 
мысинагæн ныууагъта йæ пъатæ. 
— Æри-ма, Степко, æви мын æй æнæ лæвар нæ дæттыс? 
— Иу-дыууæ сыкъа мæм уæддæр æмбæлы... 
— Ууыл мын дæ сæр дæр ма сриссæд. Фæлæ-ма мын йæ фы- 
стытæ дæр ранымай, науæд цæстæй фæцух дæн æмæ... 
«Зынаргъ ныййарджытæ...» — рафарста уырыссагау Степко. 
— Гъе, гъе, Кимыц, нæ загътон, нæ, дæ фырт дæм уырыссаг 
чызгимæ æрцæудзæн. Кæсыс, ныридæгæн дæм иронау нал фыс- 

99 
Радзырдтæ 
Фыддон-фыддуры фæстæ æрцæуæг уалдзæг 
сы. Æвæццæгæн ын йæ уарзон загъта: «...Алæ-ма, цытæ фыссыс 
дæ мад æмæ дæ фыдмæ. Нæ, нæ, мæ бон, æз уыцы æвзагæн 
ницы, æмбарын. Бавдæл-ма æмæ сæм уырыссагау ныффысс. Æз 
дæр сæм рагацау иу-дыууæ зæрдæлхæнæн ныхасы афыссон...» 
«Лæгтыдзуар, дæ цæуæн зæххыты фæхъхъау фæуон, мæнæн 
мæ иунæджы фыдбылызæй чи бахызта. Æрмæст æцæг уырыссаг 
чызгимæ æрцæуынвæнд кæны? Æмæ-иу æй мæнæ Нинæимæ 
лæугæ куы ауыдтон. Фыстæджытæ дæр-иу æм арæх куы фыста, 
уæд æй ныр сайынвæнд кæны! Дæ зæронд мады сæр ралыг кæн, 
мæ хъæбул, ды уый куы бакæнай. Кæд æппын ницы, уæд ма уæ 
иу хатт нæ сусхъæды бын хъæбыс-хъæбыс бадгæ уæддæр фед- 
тон. Нæ, нæ, мæ хъæбул... Уæд дæ зæронд мады ингæнмæ нык- 
кæс, ды афтæ куы бакæнай...» 
«Нæ, нæ, Зезва æрыздæхдзæн йæхи Нинæмæ. Г-у-укк! Кæд 
уæ нæ уырны, уæд уын йæ фыстæджытæ дæр фенын кæндзы- 
нæн. Нæ, фæлæ, нанайыстæн, мæхи æгæр къæйных дардтон. Мæ 
зæрды-иу цыдæриддæр уыд, уыдон-иу æм афыстон. Æмæ ныр 
куы рыздæха, уæд худинаг нæу. Куыд диссаг у, куы йæм сæ 
фыстон, уæд не ’фсæрмы кодтон. Уæд хæст уыд, уæд ын зæрдæ 
тæрсгæ кодта. Ныр амæйфæстæмæ хи уæзбындæр дарын хъæу- 
дзæн. Пъатæ æмæ хъæбыстæ дæр — нал. Нæ, фыццаг хатт ыл 
æнæныттыхсгæ нæ фæуыдзынæн, фæлæ уый фæстæ...» 
«Тæхуды, ахæм амонд дæр кæмæ æрхауы. Мæнæн та дыууæ 
фыртæй иу дæр нал ссардта æгас хæдзар», — йæ зæрдæйы тугтæ 
ныттагъдысты пыхцылæрфыг Максийæн. 
«...Зынаргъ ныййарджытæ, уæ фырт хъæбатырæй хæцыд 
рейхстаг исгæйæ...» — касти дарддæр Степко. 
— Æри-ма фыстæг, — Степкойы къухæй гæххæтты гæбаз рас- 
къæфæгау кодта Кимыц æмæ хъуыр-хъуырыл схæцыд: 
— Куыдзы хъæвдын, дæуæн де рагъыл цым лæдзæгæй æркал. 
Кæд ма уыд, æмæ Порайы хæдзарвæндаг сæхицæй æппæлыдаик- 
кой? Стæй мын кæм сныфсхаст? Ам къамбецы уасынæй дæр 
арсы богъау куы тарст. 
«Ныфсхастæй дæр, æвæдза, хайджын у. Æцæг раздæр æнæ- 
уæндаг уыд, фæлæ... Гъеуæд цæй стыр хъаруйы хъомыс сыгъд 
йæ сау цæстыты. Куыд тыхджын мæ балхъывта йæ риумæ, цæй 
адджын уыд йæ къухты узæлд? Цымæ нæлгоймæгты хъæбыс 
æрвылхатт дæр афтæ адджын вæййы? Не ’нхъæлын. Мæ мады 
æфсымæр нæм куы ’рцауы, уæд мыл æнæнытыхсгæ никуы фæ- 
вæййы, фæлæ...» 
«Дæ сæрыл хаст фæуон, мæ зæрдæйы уидаг, гыццылæй фæс- 
тæмæ дæр мын тыхлæг дæ, тыхлæг. Æдзух дæ тыхы фæдыл 
цæуыс, æдзух дæ исты цæстæвæрæн ми саразын фæнды». 
Æмæ æрымысыд зæронд Козиан: чысыл Зезва уасæджы дык- 
каг уæладзыгæй ратæхгæ федта æмæ афтæ зæгъы: 
— Йарæбын, уасæг мæнæй уæндондæр у? Йæ базыртæ мæ 

Гуыцмæзты Алеш 
Уацмыстæ 
100 
базгуытæй чысылдæр сты, афтæмæй ардыгæй атæхын йæ ныфс 
куы бахаста, уæд æз уымæй цауддæр дæн? 
Æмæ дыккаг уæладзыгæй йæхи разыввытгæнгæ йæ уæрджытæ 
куы ныцъцъæл кæнид. Уый фæстæ-иу æй хъæубæстæ мæстæй 
мардтой: 
«Куыд у, Зезва, тæхын нæма сахуыр дæ?» 
«Тæхын сахуыр дæн, фæлæ зæххыл æрбадын нал базыдтон», 
— мидбылхудгæ-иу дзуапп радта уый, дæр. 
— А-ма, акæс æй æххæст, цы сгуыхтдзинад равдыста нæ лæг, — 
йæхинымæры дзурæгау хъуыр-хъуыр кæны Кимыц. 
«...Рейхстаг исгæйæ... фæлæ фæстаг тохы знаджы нæмыгæй 
мард фæци». 
— Цы, дам, цы?! 
«...Ротæйы командйр А. Шелепов.» 
Устыты дзыгуырæй фæпæртт кодта хъарæг. Йæ зæлтæ атых- 
стысты æхсынцъыйы бынæй хъуысæг фæндыры цагъд æмæ за- 
рæджы зæлтимæ æмæ ныййæзæлыдысты ихдзагъд комы. 
Чидæртæ уæрдонвæндагыл сындæггай æрбацæйцыдысты кæр- 
дойы бынмæ. 
Æгæрон къæвдаты фæстæ зындзæуæн уыд астæумæ цъыф 
фæндæгтыл. 

Тымыгыше 
— Мæ бындур ныззылд... 
— Нана, кæм, кæм? 
— Дæу та цы хъæуы, гуыббынниз дæ фæхæсса, 
цы дæ хъæуы? 
— Кæм зилы дæ быны дур? 
— Ныхъхъус у, арвы цæфæй басудзай. Цопан, 
мæ зæрдæйы уидаг, кæм дæ ацы фыддон-фыддуры? 
Тыхсы Хуыбылон, йæхи æфхæры, йæхимæ цæ- 
мæндæр мæсты кæны. 
— Нана, Цопан горæтмæ хъуамæ ацæуа? 
— Йæ нывонд æрбау! 
— Æмæ уæд нал ацæудзæн? 
— Ныхъхъус у, мæлинаг! 
Фæндаджырдæм кæсынæй ныуурс сты йæ цæс- 
тытæ Хуыбылонæн. Фæлæ уырдыгæй зынæг нæй. 
Мит уары. Бæстæ ныхъхъуынтъыз. Дымгæ зила- 
харгæнгæ скъæфы æхсæлæджыны. Цыма стыр пи- 
рæнгом у æмæ дзы, даргъхæлттæ æлвисгæ, къуыбы- 
лæйттæ тухы. 
Ныккæрзы йæ уындæй Хуыбылоны зæрдæ: рай- 
сом йæ фырт хъæдмæ ацыд. Уæдæ цы бакæна? Йæ 
фыд рынчындоны хуыссы, йæхæдæг горæты ахуыр 
кæны. 
Абон улæфты бон æрбацыд æмæ... Бæргæ йæ мад 
куы зыдтаид, афтæ стымыгъ кæндзæн, уæд æй къæ- 
сæрмæ акæсын дæр нæ ауагътаид, фæлæ райсомæй 
арв ирд уыд, бæстæ — сабыр. 
Тымыгъ футтытæ кæны. Къуыззитгæнгæ йæхи 
ныццæвы салд бæлæстыл. Кæрæдзийыл сæ ныххойы. 
Тоны хæдзæрттæм. 
Нал у Хуыбылоны бон æнхъæлмæ кæсын, йæ 
цæссыгтæ асæрфгæ, йæхи кæлмæрзæны æрбатыхта. 
— Ам æнцад бад, дæ фæхъхъау фæуон. Æз Цо- 
панмæ акæсон. Тагъд фездæхдзынæн. 
Æвæд миты лидзæгау кæны Хуыбылон. Фыртагъ- 
дæй йæ цырыхъхъытæ дæр нал акодта æмæ йæ къа- 
лостæ фелвæс-фелвæс кæнынц. Тымыгъы фæлхъæ- 
зæнтæ æмбæлынц комкоммæ йæ цæсгомыл. 

Гуыцмæзты Алеш Уацмыстæ 102 
— Царæфтыд кæнын... Цæмæн æй ауагътон райсомæй? Цæ- 
мæннæ ацыдтæн йемæ? 
— Цопа-а-ан! 
Тыхстхъæр дард нæ фехъуыст. Тымыгъы уылæнтæ йæ кæм- 
дæр хъæпæны бын аныуæрстой. 
Фæсхъæу йæ цæст схæцыд цавæрдæр сау æндæргыл. Æввахс- 
дæр бацæугæйæ, базыдта сæ галты. 
— Æмæ Цопан кæм ис? Хæдзархæлд куы фæдæн. Мæ бон 
куыд бакалд! — ныхъхъæр кæнынмæ хъавыд Хуыбылон, фæлæ 
йæ бон нал баци. Тымыгъ ын йæ цæсгомыл ныццавта рыгмиты 
фæлхъæзæн. Иуырдæм фæдзойгæнгæ, æрхауд митыл. Фæгæпп 
кодта Хуыбылон. Ног та ныхъхъæр кæнынмæ куыд хъавыд, афтæ 
ауыдта дæлвæндаг, хъæуы суадоны цур сыхæгты чызджы йæ 
риумæ æрбалхъивгæ Цопаны. Æнцад-æнцойæ кæрæдзимæ кас- 
тысты, цыма сæ алыварс уады футтытæ нæ, фæлæ дидинджыты 
сыфтæ згъæлд. Сæ цуры цыхцырæгмæ æвæрд дурын йæ былтæй 
акалд æмæ хъуыр-хъуыр кодта. 

Дæ-дæ-дæй... 
Раууат æрбашй, ды, мæ зæрдæ, 
Рæхджыбон бастъæлфа дæ зынг, 
Æхсæвы сау фæлмау дыл тарæй 
Цы дудгæ сагъæстæ æртыхст? 
Мах лæууыдыстæм ныхæй-ныхмæ. Къæйныхæй 
дын кастæн дæ цæсгоммæ, дæ копрадзгъуыз цæсты- 
тæм, сæ алыварс æртыхсæг пиллонвæдмæ. Цæйбæрц 
нымд æмæ уарзондзинад уыд сæ мидæг. Цæйбæрц 
рæвдыд æмæ ’хцондзинад банкъардтаин, иунæг иу 
хатт мæм комкоммæ куы ’рбакастаис. Ахæм уæздан 
æмæ рæсугъд уæвгæйæ, цæй чъынды разындтæ. Цас 
зын дын уыдаид, иунæг иу хатт мæм дæ мидбылты 
куы фæхудтаис, уæд. Ды сафгæ ницы фæкодтаис, 
æз та... 
Тушæй фыстау, мæ уды баззади дæ сурæт. Зæр- 
дæнизы фынау, мысыдтæн дæ таппуз былтæ. Дæ 
мыдгъуыз бæхдымбаст дзыккуты алы хал дæр мæ 
удыл тыхстæй баззад. 
Мысыдтæн дæ, мысыдтæн. Агуырдтон дæ алкæм. 
Алыбон-иу дæ агурæг сбадтæн уыцы автобусы, 
фæлæ ды никуыцæйуал фæзындтæ. 
Æмæ та ныр, æппынæрæджиау, фембæлдыстæм. 
Ацы хатт — театры. Ды кæсыс мердæм. Куыд æхсыз- 
гон мын у дæ уынд. Чысыл ма бахъæуа, сдзурон 
дæм, фæлæ мæхи баурæдтон. Февзæрд мæм масти- 
сыны фæнд. 
Ды кæсыс мæнмæ. Фæлæ дæ «æз нæ хъуыды 
кæнын». Дæ цæсгомыл — цыдæр тыхстæнгас. Цæс- 
тытæ, уыцы æфсæрмдзæстыг цæстытæ мæ цыдæр 
домынц. Æз дæ «нæ уынын». Дæ алывæрсты барæй 
мæ цæст ахæссын, фæлæ дæумæ нæ бакæсын, æмæ 
уæззау ныуулæфыс. Хъавыс, — кæддæр æз дæр хъа- 
выдтæн, — мæ цæстæнгас æрцахсын... Хъуырдухæн 
кæн дæ мидзæрды, дзыназ. Кæд базонис, æнцон мын 
уыд, æви зын... 
Фæлæ, дæ-дæ-дæй, ды дæр та искуы мастисы- 
ныл куы схæцай... 
Курын дæ, ма-иу бакæн афтæ... Уæд æндæры фаг 
дæр нал суыдзынæн. Ныр дæр афтæ ’нхъæлыс, дæ- 
уæй мын æнцондæр у? 
- Дæ-дæ-дæй... 

Тыфылше калдта ус 
— Дæ ласгæ мард дын фенон, ды ма иу хатт дæр 
хæдзармæ æрвонгæй куы ’рбацæуай. Кæм та нытъ- 
тъой дæ, кæм? — тыфылтæ калы ус* æмæ, гуыппы- 
тæгæнгæ, зилæнтæ кæны тыргъы. Кæрты йæ мой 
фыдрасыгæй бады æмæ хъусы йæ усы иугъæдон 
мыхъхъытæм. 
— Бакке, рауай дæхи бабамæ! — дзуры расыг лæг 
йæ фыртмæ. 
— Дæ мард дын фенæд Бакке, дæ мард! 
— Бакке! 
— Адæмы лæгты фæхъхъау фæуай, акæс-ма сæм, 
кæддæра, дæуау, нозтдзуан кæнынц. Кусынц æмæ 
цардæй тъæппытæ хауынц. Махмæ та уазæг куы ’рба- 
цæуы, уæд артау ссудзын. Уæд та мын мæлгæ куы 
акæнис, мæлгæ, адæм мын тæригъæд уæддæр кæ- 
никкой! 
— Бакке кæм ис, Бакке? — йæ кæуындзæг йæ 
хъуырмæ ссыд лæгæн. 
— Адæм лæгтимæ цæрынц, лыгтæ фæуай, мæныл 
та демæ саууынгæджы бон ныккодта: ма хæдзары 
мæт бакæн, ма сывæллæтты. Дæ мад хæйрæг ный- 
йардта, мæрдтыкъæй фæуа, æмæ мæнæн. Демæ чи 
фæнуазы, уыдонæй та цæмæннæ фефсæрмы вæййыс? 
Тæвд цæхæр дын ацæуа уыцы гуыбыны!.. 
— Цæй, мауал æрдиаг кæн, мæ уд исын мæ бауадз! 
— Мауал сулæф! — уый дын мæ хуыздæр арфæ. 
— Ды ус нæ дæ, нæ, ды бирæгъ дæ. 
— Йæ рустæ дыл фæтонæд дæ ус! 
.— Фæтондзæн, æгæрдæр ма сæ фæтондзæн, — 
йæ уд йæ хъуырмæ ссыд лæгæн æмæ сыстад. Хуы- 
доны сæрæй бæндæн райста. Зыдæй йæм æркаст. 
— Иу къуыри нал банызтай. Загътон: лæг йæ зонд 
æрцахста. Æмæ та дзы фæрстæхæлд фæдæ, фæста- 
джы нуæзт дын фæуа! 
«Фæстаджы нуæзт», — минхъæлæсæй ныййазæ- 
лыд расыг лæджы сæры æмæ ныууынæргъыдта. Ра- 
хызт ныллæг æмбонды сæрты. 

105 
Радзырдтæ 
Тыфылтæ калдта ус 
— Кæдæм та араст дæ, уæдæ?! 
— Мæхи марынмæ, — сирвæзт лæгæй æмæ фæфæсмон кодта. 
Ус ницæмæ æрдардта йæ мойы ныхас. Æвæццæгæн ма-иу æй 
фехъуыста уый размæ: 
— Хуыцауæн фæндон фæуæд, Хуыцауæн. 
— Уæдæ Бакке кæм ис? — йæ усы æнæмæт дзуапп ын йæ 
зæрдæ ацæхæраджынтæ кодта. 
— Цæмæн дæ бахъуыд? Цы Бакке, Бакке кæныс? 
— Зæгъын, цъыхырытæ рамбырд кæнæм. 
— Уæд дзы нуазын нæ хъуыд... 
— Ныхъхъус у! 
Нæ фæндыд лæджы тызмæг ныхас скæнын, фæлæ дзы сир- 
вæзт æмæ йæ къух ауыгъта. Рацыд. 
«Баккейы ма куы федтаин», — дзынæзта лæджы зæрдæ æмæ 
зивæггæнгæ цыд иу къахвæндагыл. Къахвæндаг æй сайдта хъæ- 
ды ’хсæнты, фæлæ уый ничердæм каст. Зыдта йæ, кæцы бæлас 
æй хъæуы. Стыр кæрдо бæласмæ бахæццæ æмæ æркаст бæн- 
дæнмæ. Йæ иу кæрон ын балхынцъ кодта, сыхста йæ бæласы 
уæлвонг цонгмæ. Бæндæны иу кæрон иннæуыл алхынцъ кодта 
æмæ йæ æривæзта. 
Бæндæныл ноджыдæр æрхæцыд. Фидар баст у. Ныр æппæт 
дæр цæттæ уыд, фæлæ йæ тагъд кæнын нæ фæндыд. Æрбадт уал 
кæрдойы бын. 
Йæ сæры абухта нозт. Уæддæр дзедзыройгæнæг бæндæны 
уындæй скуыдта. Йæ цæстытыл ауад, чысыл фæстæдæр ыл йæ- 
хæдæг кæй дзедзырой кæндзæн. Афтæмæй йæ æрбаййафдзысты 
Бакке æмæ йæ мад. Расыг хъуыды ахста йæ чысыл лæппуйы 
зæрдæхалæн куыд æмæ къуыбарцæссыгæй куыдта йæхæдæг. 
Йæ зæрдыл æрлæууыд, амæйразмæ расыгæй Баккейæн куы 
дзырдта, тагъд кæй амæлдзæн, бирæ цæрæнбон ын кæй нал ис. 
Хъуыста Баккейы уæды сонт æрдиаг æмæ хуыдуг кодта йæхи 
цæссыгты. 
Йæхи амарынæй дарддæр ын кæй ницы хос ис, ууыл гуырыс- 
хо нал кодта.. Иннæтæ нæ, фæлæ йыл йæ ус дæр кæй суæлæхох, 
уый йæ хурхæй аргæвста. 
«Цы ма у мæ цард? Ницы... Æмæ амæлдзынæн. Зонын æй, 
Къола та мæ хисты дæр зыд кæндзæн. Йæ сæр бахæрæд. Къобо- 
ры мын аргæвддзысты. Бакке йæ бирæ уарзы. Ууыл дæр кæу- 
дзæн... Чи мыл кæудзæн... тынгдæр?.. Бакке... Куы ма йæ фед- 
таин», — зæххыл ныххаугæ тъæппытæ хаудта йæ зæрдæ. Ба- 
тагъд кæнын æй хъæуы, уый хорз ахста йæ зонд — исчи куы 
фæзына. Фæлæ йын зын уыд сыстын. Йæ сæр алырдæм ивылд 
аууæттæй æмæ дзы рох кæнын байдыдта æппæт дæр. Иурæс- 
тæджы банкъардта, бæласы цонгыл кæй бады. Æрбайста бæн- 
дæн, йæ хурхыл æй ныббаста æмæ йæхи раппæрста. 
Йæ хурхы алвæст ын нæ фæрыст, фæлæ зыдта, чысыл фæс- 

Гуыцмæзты Алеш 
Уацмыстæ 
106 
тæдæр кæй амæлдзæн. Ныр æй мæлын нал фæндыд, архайдта 
йæхи суæгъд кæныныл, фæлæ ницыуал амал ардта. Дуне йыл 
зилахар райдыдта, тæхы кæдæмдæр æмæ йæ базыдта, йæ удисы- 
ны рад кæй æрхæццæ. 
* * * 
Изæрырдæм фæдисгæнгæ уыцы къахвæндагыл згъордтой Бак- 
ке æмæ йæ мад. Изæр ивылд сау мæты æвдылдæй. 
— Хæдзархæлд бадæн, уæ, хæдзархæлд бадæн! — йæ уæр- 
джытæ æрцæвгæ схæкъуырцц кæны ус æмæ сывæллонмæ фез- 
дæхы. — Ноджыдæр-ма йæм фæдзур, фæдзур-ма йæм иу хатт! 
— Баба! — æхсæвы æрхæндæгыл кæуы Баккейы хъæлæс. 
Æппæт дæр уыд сабыр. Дзуапп ничи лæвæрдта. 
— Царæфтыд фæдæн, уæ, царæфтыд фæдæн! — схауы усы 
дзыхæй æмæ та изæрдалынгты сабырдзинад ныдздзыназы са- 
бийы тарст хъæлæсæй... 
Стæй йæ ссардтой, йæхи цы бæласыл ауыгъта, уый бын фы- 
нæйæ. Лæг ма фыны хъуырдухæн кодта йæ дæргъвæтин удисæ- 
ны... 
— Уæ дæ ласгæ мард дын фенон æмæ дæ туг дæ хъæлæсæй 
фæкалай. Уæ дæ мардмæ дын иронвæндæгтæ фæкæнон! — ты- 
фылтæ та акалдта ус. 

Махмæ хæхбæсты 
Сæрдыгон, къæвдабон. Мигътæ арвæй зæххы æх- 
сæн хитыпц. Нæй сын æрулæфæн бынат, сæхи кæ- 
уыл бакъул кæной, ахæм зæрдæдарæн. Дымгæ сæ, 
фысты дзугтау, йæ разæй раскъæр-баскъæр кæны. 
Хъæрзынц мигътæ. Къуымбилдзагъд гуылфæнтæ 
фырмæстæй кæрæдзийыл сæхи ныццæвынц, стъæл- 
фæнтæ акалынц. Сæ цæстысыг пырхæндæгæй згъо- 
ры. Уары æмæ уары. Суазал дæн. Ме ’мбæлттæм 
бакæсын. Уыдон та мæнæй фыддæр. Ноггуырд сæ- 
ныччытау зыр-зыр кæнынц. 
— Арт куы скæниккам. 
— Арт нын не ссудздзæн, фæлæ хъом тæссæрт- 
тæм аздахæм æмæ нæхæдæг мæкъуылты бын бабы- 
рæм. 
Уæлдай ницыуал загътон. 
Хосы хъарм тæф цыдæр æхсызгон æлхысчъытæ 
фæкодта буары, æмæ ноджы мæкъуылы арфдæр ба- 
бырыдтæн. Бахъарм дæн. Ме уæнгтæ цыдæргъуы- 
зон æрлæмæгъ сты. Сæр ныууæззау. Цæстытъы- 
фалтæ кæрæдзиуыл фатдзæгъдæнæй ралæууыдыс- 
ты... 
Цас афынæй кодтон — нæ зонын. Къæвдайы бан- 
цад нæ базыдтон. Ралæстæн мæкъуылы бынæй. Ме 
’мбæлттæй уым ничиуал уыд. Рог уддзæф æрбадымд- 
та. Мæ хуылыдз дарæс нындæгъд мæ буарыл. Суа- 
зал дæн. Постылæууæг салдатау, цоппайыл сдæн, 
кæрдæджыты къусчыты нынныгъуылæг æртæхты мæ 
къæхты бын найгæнгæ. 
Уæлдæф — диссаджы рог æмæ адджын. Зыдæй 
йæ ныхъуырын, фæлæ дзы æфсæстгъуыз нæ бадæн. 
Мæ ахсæн схъуыр-хъуыр кодта. Нæ хъуырна гæды 
дæр ма, нанайæ хæринаг домгæ, афтæ фæхъуыр-хъуыр 
кæны. 
Арвыл мигъ, доны ’мбыд сыфтæртау, ныллæзæрд. 
Гуылф кæнынц скæсæнырдæм, цыма сæ фыййау 
æхсæвдарæнмæ скъæры. Се ’хсæнæй рæстæгæй-рæ- 
стæгмæ ферттивы хуры цæст, нанайы конд нартхо- 
ры кæрдзынау. 

Гуыцмæзты Алеш 
Уацмыстæ 
108 
Уæртæ саппы сæрмæ æркъæлæт арвæрдын, алыгъуызон зæ- 
рин æндæхтæй уæфт рон. Ацафоны æрдз чындздзон чызгæй уæл- 
дай нæу — йæхи кæркæ-мæркæ сфæлындзы. Акæс-ма, йæхи та 
сæхсадта æмæ йæ астæуыл зæрин рон æрбаста. 
Мæ хъуыдытæй мæ ме ’мбæлтты зард фæхицæн кодта. Фос 
ратымбыл кодтой æмæ сæ раскъæрынц. Сæ зард тыхджынæй- 
тыхджындæр амонынц: 
Ой, нæ хæхбæстæ нæ, 
Ой куы не ’фсадынц хорсей, 
Уæй, хорз Аким 
Куы баозуры... 
Зарæджы зæлтæ сæхи бæрзонд систой æмæ ныййазæлыдыс- 
ты ногнад уæлдæфы. Бахъырныдтой йын сыфтæртæ сыр-сыр- 
гæнгæ, дымгæ — къуыззиттæй. Нал фæлæууыдтæн æз дæр æмæ 
ныццæлхъ кодтон. 
Зарæг нæры изæры сатæджы. Хур нæм æрвгæрæттæй рæв- 
даугæ йæ мидбылты бахудт æмæ фæлмæн æврæгътыл æркъул. 
Бафынæй. Хæхты цъуппытыл йæ мидбылхудт атад. Ныууагъта 
сыл æгъуыстаджы фæлмæн тæлмæнтæ. 

Райстбавæрд зæгъинæгтæ 
— Дæ хъуыддаг ирон æгъдауыл куы аразай, уæд 
дæхæдæг дæр, стæй кæй хæссыс, уый дæр хъуамæ 
ирон уа. Ирон — уаг æмæ æгъдауæй. Науæд адон 
хъуыддæгтæ ирон æгъдауыл фæфæнды аразын, сæ 
митæ та æндæргъуызон рауайынц, — дзырдта мын 
Газаччы мад, йæ лæппу æддæмæ куы ауад, уæд, — 
акæс гъеныр адон хъуыддæгтæм. Цы митæ нын акодта 
уыцы æнæнтыст чызг? Махæн дæр æмæ йæ бинон- 
тæн дæр? Мæ хист бахæр, мæ хист, — расомы кодта 
зæрдæбынæй, — кæд нын зæронд æхцайæ ссæдз ми- 
нæй фылдæр нæ бахардз. Нæ хъуыддаг нывыл куы 
рауадаид, уæд ууыл чи дзуры! Стæй ныр дæр дæл- 
дзæхх фæуæнт, фæлæ æрхонгæ адæмæй хъуыддаг 
кæмæ нæ байхъуыст, уыдон нæ кæрты куы ’ртым- 
был сты, уæд мын цыма мæ иунæджы хистмæ тым- 
был кодтой, афтæ зын мын уыди. 
— Нæй гæнæн, — загътон æз. Æндæр цы хъуамæ 
загътаин. 
Газаччы мад йæ цæстытæ йæ раздарæнæй асæрфта. 
— Ныридæгæн нын æй цалдæрæй бафидис код- 
той, фидиссаг фæуа; æниу фидисы сæр дæр сси, 
фæлæ... мæ хъæбулы мын адæмы цæсты бафтыдта, 
æмæ йæ æлгъитгæ дæр куыннæ кæнон? 
— Адæмы ’взаг дур халы, — дзырдта дарддæр, — 
цæмæй зонын, цытæ дзурынц мæ иунæгæй. 
Æмæ та скуыдта. 
Уыцы рæстæджы мидæмæ æрбахызт Газакк, æмæ 
йæ мад йæ хуыз фæивта. Агуывзæ мын мæ размæ 
æрбассыдта. 
— Аназ-ма йæ, цæй, — загъта, цыма мæм æрдæ- 
бонсарæй хатгæ кодта, æмæ æддæмæ ахызт. 
Мах иу дзæвгар æнæдзургæйæ абадтыстæм. 
— Афтæ у, — æппынæрæджиау загъта Газакк, — 
сылгоймагæн ничи ницы бамбардзæн. 
Ацы ныхæстæ, иу боны дæргъы æппынкъаддæ- 
рæй милуан хатты кæй фæзæгъынц, уыдон ныр хъуыс- 
тысты куырыхоны ныхæстау; канд æз нæ, фæлæ кæ- 

Гуыцмæзты Алеш Уацмыстæ 110 
цыфæнды оптимист дæр сразы уыдаид мæ хæларимæ; æрмæст 
йæ хъæлæсы уаг дæр, ныхæсты мидис нæ, фæлæ æрмæст йæ 
хъæлæсы уаг дæр фаг уыди, цæмæй, зæрдæ кæуыл ис, уый бам- 
бæрстаид, куыд тынг бандæвта мæ хæларыл Виолæйы æнæуæз- 
дан ми. Æз загътон — æнæуæздан ми, зæгъын та хъуыд: æнæгъдау 
æфхæрд, сылгоймаджы æнæбындур эгоизм, адæймаджы æгъа- 
тырдзинад. Æцæгæйдæр ахæм хабар зын быхсæн у, дзырд æрмæст 
кадыл куы цæуа, уæддæр: иуæй, мæ хæлар адæмы цæсты æрхау- 
дта æгады бынатмæ, худæджы ранмæ, уæлдайдæр — чызджыты 
цæсты — йæ цуры сæхи æвдыстой сæрыстырдæр, фæсвæд та 
йыл былысчъилтæ кодтой, сæ зæрдæтæ йæм фехсайдтой, лæ- 
джы миниуджытæй цух чи у, ахæм цæмæдæрты; аннæрдыгæй та 
йæ бинонтæ рæмпъызтой сæ мадзура цæстæнгасæй, усгур лæп- 
пуйæ сын сабийы бынатмæ æрхауд. Ныр алчи дæр бамбардзæн, 
æппæт уыдæттæ куыд æндæвтаиккой мæ хæларыл, фæлæ уый 
уæддæр сабыргъуыз æвдыста, архайдта йæхи хъæлдзæг дары- 
ныл. Уæддæр ыл йæ хъæлæсы уаг комдзог зылди, йæ ныхыл та, 
хъамайы носау, дæргъæй-дæргъмæ хуыссыд йе ’фхæрды æмбæхст 
фæд. 
— Афтæ у, — загътон æз дæр. — Сылгоймаджы уды сæрыс- 
тыр у калмау, хъæстæ калмау, æппынæдзух ын йæхи чи ’вдæр- 
зы, йæ зонд æмæ йын йæ хъуыдытæ чи ’ууилы. Фæлæ быхсынц 
уыцы рыстæн. Быхсынц, уыцы калм искæуыл дæр кæй фæхæц- 
дзæн, уый цинæй. О, сылгоймаг цыфæнды зынтыл дæр ныхъхъæц- 
дзæн, æрмæст уыцы калм искæуыл фæхæцæд, æрмæст фенæд, 
уыцы калм кæуыл фæхæца, уый утæхсæн... 
— Чи зоны, раст дæ, — зæгъы Газакк. — Чи зоны, сылгойма- 
джы сæрыстырдзинад æцæгæйдæр калмæй хъауджы нæу, æмæ 
искæуыл куы фæхæцы, гъеуæд ракæсы йæ цæстыдзагæй, фæлæ 
Виолæ ахæм дæр нæу. 
— А-гъа, мæ хæлар, — загътон ын, — дæ зæрдæ йыл бынтон 
нæма суæлæхох? 
— Раджы, — загъта мын. 
— Уæдæ йæ сæрыл цы хæцыс? 
— Чи хæцы йæ сæрыл? Æз дын зæгъын — Виолæмæ сылгой- 
маджы сæрыстырдзинад дæр нæй. 
Мæнмæ хъыг фæкастысты йæ ныхæстæ. 
— Хъус-ма, ме ’рдхорд, — зæгъын ын. — Ды зоныс, рекламæ 
цы у, уый? Гъе æмæ йæ кæд зоныс, уæд мæм дарддæр хъус. Ды 
зæгъыс: Виолæмæ ахæм сæрыстырдзинад дæр нæй. Æз та зæ- 
гъын — ис! Стæй æгъатырдæр. Ды уый зон, æмæ Виолæ ацы 
хъуыддаг рекламæйæн кæй сарæзта, цæмæй усгурты цæсты тынг- 
дæр сахада. Дæу та раппæрста афишæты хуызы. Уый — стыр 
актрисæйы стæм экземпляр публикæйæн, ды — йæ фæзынд ын 
чи хъусын кæны, уыцы афишæ. Ды йæ нæ зоныс, уæ хабары 
фæстæ бирæ усгурты кæй фæнды, ацы æнæнхъæлæджы ми дын 

111 
Радзырдтæ Райстбавæрд зæгъинæгтæ 
чи акодта, уый базонын. Раст дын куы зæгъон, уæд æз дæр 
уемæ зонгæ куынæ уыдаин, уæд мæ бафæндыдаид йæ фенын. 
Цымыдис лæджы къухыл хæст у. Лæппутæй алчи дæр афтæ 
ахъуыды кæндзæн: ацы лæппу къуымы авæринаг куынæ у, уæд 
ын цæмæн афтæ бакодта? Æмæ Виолæйы агурдзысты æмбæхст 
хорздзинæдтæ. Æмбисонд та афтæ: чи цы агуры, уый ссары. Ды 
та зæгъыс: ахæм сæрыстырдзинад дæр æм нæй. Ахъуыды-ма кæн, 
дæуæй та цы зæгъдзысты чызджытæ? Алы чызг дæр йæхи ин- 
нæмæй уæлдæр æвæры. Зæгъдзысты: Виолæ дæр ма кæмæн нæ 
бакуымдта, уымæ цавæр лæгдзинад хъуамæ уа! Нæ, куыд дæ 
фæнды, афтæ ахъуыды кæн, фæлæ мæнмæ афтæ кæсы. Йæ сæ- 
рыстырдзинад хъæстæ калмы æвзæгтæй ноджы хъæстæдæр у. 
Зæгъ-ма, цы дын загъта, фæстæмæ куы ’рыздæхт, уæд? Цы ’фсон 
ссардта йæхи сраст кæнынæн? Адæймаг куы у, æмæ адæмы ’хсæн 
куы цæры, уæд æй исты æфсон ссарыны мæт дæр нæ уыди? 
Газакк, æвæццæгæн, æнхъæлмæ каст ацы ныхæстæм: 
— Раст зæгъыс, æз дæр демæ разы дæн: ацы хъуыддаг рекла- 
мæйæн сарæзта, йæ сæр æй ахсджиагæй хъуыд. Æфсон æрымы- 
сын та йæ хъæугæ нæ кодта. 
— Уæддæр дын цы загъта? 
— Мæ чызгон уавджы, дам, нал уыдтæн æмæ, дам, мæ нæ 
фæндыд, нæ чындзæхсæвы фæстæ фенамонд уыдаин, уый. 
Раст зæгъгæйæ, мæхимæ дæр æрцыди ахæм хъуыды, фæлæ 
йын йæ рæстдзинадыл тынг не ’ууæндыдтæн. 
— Дзурыс йемæ? — фæрсын æй. 
— Уый ма мæ бахъуыд! — загъта уæлæхохæй. 
— Йæхæдæг та? 
— Йæхæдæг мыл рувасау йæхи асæрфы, афæлвары мемæ дзу- 
рын, фæлæ йæм ме ’ргом никуы раздахын. 
— Цæмæннæ? 
— Мæ удхæссæг фестад. 
— Дæ бæсты йæм æз мæхи æрлæгъз кæнин æмæ дзы мæ маст 
райсин. Уæд чызджыты цæсты дæр дæ кад уæларвмæ сырæзид. 
Уый зон, æмæ чызджытæ кæрæдзимæ туджджыны цæстæй кæ- 
сынц. Куыд æнхъæл дæ — ныртæккæ бирæ чызджыты фæнды 
Виолæйы бынаты уæвын æмæ йæм хæрам сты, дæумæ та — мæс- 
ты. Ды дзы дæ маст куы райсис, уæд уыдонæн дæр ссæуид сæ 
маст, еæ къах ыл æркъуыриккой, ды та сын хъайтар басгуыхис. 
Мастисæгæй сылгоймаг тынг аргъуц кæны. 
Уый сæрыстыр худт бакодта: 
— Мæтæй йæ амар! Йæхи дæр уый фæнды. 
— Нæ мæ уырны, — загътон æз. 
Газакк мæ тыхсын райдыдта: 
— Уæдæ куыд æнхъæлыс? — дзуры мын. — Ахъуыды-ма кæн: 
адæм уæздан æмæ æгъдауджын чызг кæй хонынц... кæй хуыд- 
той, уый æнæнхъæлæджы йæ ном цъыфы куы стулид, æмæ ма 

Гуыцмæзты Алеш 
Уацмыстæ 
112 
ноджы уыимæ куы рабæрæг уаид — уый размæ дæр чъизи био- 
графийы хицау уыд! Цы ма йын баззад, йæ кад мæ номæй ба- 
хъахъхъæнынæй дарддæр? «Цæмæн» фæрсыс? Цæмæй, искуы 
чындзы куы ацæуа, уæд сентименталон нывтæй йæ мойæн ба- 
уырнын кæна йæ сыгъдæг уды рæстдзинад. Ахъуыды-ма кæн: 
йæ искæды мойы раз уымæй хуыздæр цы хъуамæ ссара йæхи 
сраст кæнынæн? Цæссыгкалгæ йын дзурдзæни; «Мæнæн удхæс- 
сæг фестади йæ уынд æмæ дзы чындзæхсæвы размæ бон алыгъ- 
тæн. Фæстæмæ куы ’рыздæхтæн, уæд нæлгоймагæн куыд æмбæ- 
лы, афтæ мыл нæ атигъ кодта йæхи, фæлæ иоджы мæ фæстæ 
тынгдæр бафтыд. Æз дæр адæймаг дæн, æмæ мæ йæ иузæрдыг, 
стæй адæмы уайдзæфтæ дæр басастой, смой дзы кодтон. Фæлæ 
цас хъуамæ фæцардаин ахæм адæймагимæ! Цалдæр боны фæстæ 
дзы мæхи байстон». Кæсыс, мæ ном ын кæм бабæздзæн! Æппæт 
дæр уый тыххæй сарæзта. Мæ разы та йæхи цæмæй сраст кодта- 
ид? Дыккаг бон æй фæстæмæ ратардтаин. Ныр та йæ искæцы 
мойы раз йæхи цæмæй сраст кæна, уый ныфс æй ис, æмæ уымæн 
афтæ бакодта. Ды та зæгъыс — дæхи йæм æрлæгъз кæн, æмæ 
дзы дæ маст райс. Цæмæй йæ хъуыддæгтæ аразæг мæхæдæг суон! 
Нæ, æз ын йæ фæндтæ йæ хъуыры фæбадын кæндзынæн! Уый 
цы фæнды, уын нæ рауайдзæни — гъеуæд дзы райсдзынæи, гъе, 
мæ маст! Гъеуæд бамбардзæн, йæ чъизи цæсгом мæ номæй афтæ 
æнцон бахъахъхъæнæн кæй нæ у! 
Адæймаг кæуыл баууæнда, ахæмтæ уыдысты Газаччы ны- 
хæстæ. 
— Зоныс цы, — загътон ын, — дæу куыд фæнды, афтæ кæн, 
фæлæ уый уыцы хъуыддаг куы кодта, уæд дæ хæлæрттæй дæр 
нæ фæтарст, дæ хæлæртты дæр ницæуыл банымадта. Æз та дæ 
хæлар кæм дæн, уым ахæм æфхæрд нæ ныббардзынæн, æз дзы 
мæ маст райсдзынæн мæхирдыгонау. 
— Уый аккаг нæу, — не сразы Газакк. — Ахъуыды кæндзæни: 
йæхæдæг мæм ничердыгæй æххæссы æмæ мыл адæмы ардауы. 
— Ды дзы дæхи маст райс дæхирдыгонау, æз — мæхирдыгонау. 
Афтæ ма банхъæл, æмæ дæ сæрыл дзурын. Нæ, мæн дæр ницæуыл 
банымадта, æмæ йын æз уый нæ ныббардзынæн. Кусы ма? 
— Рувас у, — зæгъы мын. — Зыдта йæ, куыстæй йæ асурдзы- 
сты, æмæ куы ’рыздæхт, уæд йæхæдæг курдиат балæвæрдта. 
— Ссæрибар æй кодтой? 
— Гъо. 
— Уый канд асурынæй нæ тарсти, — дзурын ын, — фæлæ 
коллективы ’хсæн кусынæй дæр, стæй — ахуыргæнинæгтæй. Раст 
зæгъгæйæ, ды дæр рæстæгмæ искуыдæм куы ацæуис кусынмæ, 
уый мæ фæнды. Иуæй дæм адæм къухæй нал амондзысты, иннæ- 
мæй та: кæд коллектив дæ сæрыл хæцджытæ сты, уæддæр дæм 
сæ зæрдæйы мацæуыл фæгуырысхо уыдаиккой, уый гæнæн нæй. 
Ахуыргæнинæгты раз дæ авторитет æрхаудта, нал дæм хъусдзы- 

113 
Радзырдтæ Райстбавæрд зæгъинæгтæ 
сты, фæсвæдæй дыл пыррыччытæ кæндзысты. Ахæм уавæрты 
адæймаг сæгад уыдзæни. Стæй ма дын æрдæбон дæр куы загъ- 
тон, иу чызг иннæмæй йæхи уæлдæр æвæры, æмæ дын ам чызг 
ссарын фæзын уыдзæн, дæ мад та чындзагыл иттæг тыхсы, стæй 
дæхæдæг дæр. 
Мæн нæ фæндыд ацы ныхæстæ Газаккæн дзурын. 
«Сывæллон куынæ у, — ахъуыды кодтон мæхинымæры, — 
æнæуый дæр афтæ бакæндзæн, æмæ ма йын сæ æз та цы дзурон». 
Мæхиуыл мæ зæрдæ фæхудт. 
Уый та загъта: 
— Æмæ гъа. Нæ зонын. Лæг искуы дæр кæм ссардзæн куыст, 
кæд дæрддаг хъæуты. Ам та районы центр у, стæй — хи хæдзары. 
— Газакк, — рамæсты дæн, — ды рагæй дæр афтæ уыдтæ: 
исты хъуыддæгтыл фыццаг иучысыл батыхсыс, стæй сæ сæхи 
бар ауадзыс, цалынмæ сæхигъæдæй не ’рбæстон вæййынц. Уый 
та æгуыдзæджы нысан у. Алы хъуыддагыл дæр йæ райдианы 
куыд цырд вæййыс, алыбон дæр æм хъуамæ афтæ æвзыгъд уай. 
Чи зоны, Виолæимæ дæр уымæн афтæ рауад уæ хъуыддаг: фыц- 
цаг зылдтæ йæ фæстæ æмæ йæ зæрдæмæ фæцыдтæ, стæй дæ 
ныфс куы бацыд, уæд дæхи ауагътай, æмæ дæ йæ зæрдæ фæ- 
цъæх, — загътон ын æмæ мæ ныхæстыл фæфæсмон кодтон, — дæ 
алы къахдзæфæй тæрсгæ ма кæн. Ды та заводы бакусдзынæ, 
стæй уæлдай акъахдзæф кæныны тыххæй дæ сæрыстырдзинад 
нывондæн æрхæсс, уый дæр цас лæгдзинад у. Лæгау-лæг йæ алы 
къахдзæф баргæ нæ кæны, — цу, чердæм дæ фæнды, уыцырдæм. 
Дæ усаг ма къуырццæвæны дæр куынæ фæтарст тæссаг къах- 
дзæф акæнынæй, — загътон, æмæ та фæфæсмон кодтон мæ ны- 
хæстыл. Газаччы зæрдæ куыд фелхысчъытæ кодта, уый ауыд- 
тон йæ къухты æнгуылдзты сонт фестъæлфтытæй, 
Нæ ныхас æгæр уæлæхох зæрдæйыуагмæ хызт, æмæ сфæл- 
мæцыдтæн, стæй мæм дзурын дæр нал цыд, цыма мæ ныхæстæ 
никæй хъæуынц, æмæ сæ мæхицæн дзурын, афтæ мæм фæкаст. 
— Ныр та уал хорзæй баззай, — загътон ын, — мæнæн цæуын 
афон у, автобус дæр афонмæ фæзынд. 
— Фæлæуу-ма, — дзуры мын, — Уастырджийæн ма уæддæр 
акувæм, 
Йæ мад нæм, æвæццæгæн, æддейæ йæ хъус дардта, æмæ цæ- 
уыны кой куы скодтон, уæд хатæнмæ æрбахызт. 
— Дæ нывонд фæуон, — мæ цуры æрбалæууыд, — ахæм арæх 
нæм куы не ’фтыс. Мах хъыгджын адæм стæм, æмæ нæ ма 
фæлмæц. — Цу-ма, лæппу, — дзуры Газакмæ, — уым дунейы бадар- 
къатæ æнæхицау куы баззадысты. Иу къухсæрфæн нæ уæддæр зона. 
— Гыцци, — зæгъын ын, — фæтæргай уыдзынæн! 
— Адæм иууыл махæй тæргай кæной? — дзуры мæм. Уæдмæ 
Газакк æддæмæ ахызт, æмæ уый йæ хъæлæс фæныллæгдæр код- 
та. — Дæуыл æууæндын, дæ нывонд фæуон. Ацы лæппу дæр 
8 Гуыцмæэты Алеш 

Гуыцмæзты Алеш Уацмыстæ 114 
дзурын никæйуал уадзы, фæлæ уæддæр хъуамæ зæгъон: нæ ны- 
сан та дзæгъæлы цæмæн хъуамæ фæуа? Æрмæст къухдарæн æмæ 
сахат дыууæ мины аргъ уыдысты. Ирон æгъдаумæ гæсгæ, ахæм 
хабары сын сæ аргъыл хъуамæ ноджы иу ахæм æрæвæриккой, 
фæлæ æнæгъдау адæмæй цы домыс? Нæхиуæтты нын уæддæр 
куы ’рбарвитиккой. 
— Уый мæ быгъдуан, — загътон æз, — стæй ирон æгъдау куыд 
у, уадз æмæ афтæ бакæной. Исчи сæ хынджылæггаг куынæ у, — 
бамæстджын дæн æцæгдæр. 
— Дæ нывонд мæ сæр, — йæхи мыл æрбакъул кодта, — дæуыл 
æууæндын. Ацы лæппу ссуцца, æмæ йæм сдзурæн дæр нал ис. 
Уæд дæр сын бæргæ дзырдтон — горæтаг чындз мæ ницæмæн 
хъæуы. Иу хъæууон чызг никуыуал ис! Ай йæхæдæг ницы, фæлæ 
сымах æмбæлттæ куы стут, бæсты азар у — иу хъæууон чызг не 
ссардзыстут? Сымах та йын скъæфгæ ракæнут. Ныр фылдæр 
афтæтæ куы кæнынц. 
Уæдмæ Газакк мидæмæ æрбахызт, æмæ мад йæ ныхас фæивта. 
— Мæ мард фен, ды та нæм тагъд куынæ æрбауайай: æмбæлттæ 
куы стут. Мæгуыр адæммæ ничиуал цæуы? 
Сæрды тæвд Чъребайыл æрхауд пъæззыйау. Рыгвæлм, фæз- 
дæгау, цæстытæ къахта. Хид лæдæрст мæ цæстытæм, тагъд-тагъд 
сæрфын мæ хъуыд мæ кæсæнцæстытæ æмæ мæсты кодтон Вио- 
лæмæ, æппæт адæммæ дæр. 
— Кæм ис йæ аххосаг? — фарстон мæхи, — кæм? 
Сагъæсæн фаг сты нæ курсы адæмы хабæрттæ дæр. Инсти- 
тут каст куы фестæм, уæдæй дыууæ азы нæма рацыд, æмæ, мæхи 
нæ нымайгæйæ (ма банымайæм Газакк æмæ Виолæйы дæр), ин- 
нæтæ иууылдæр бинонты кой бакодтой. Сæ фылдæр дзы фæс- 
тæмæ дæр рахицæн сты. Мæ ныхасы сæр дæр ууыл у. Иу лæп- 
пуйæн та дзы æртæ хатты бантыст ус ракурын! Æртæ хатты дæр 
фæстæмæ рахицæн сты. Цæмæн? Чи зоны, нæ фæсивæд евро- 
пæйаг хæрвы кæй аныгъуылд, бинонты царды та нæм бæстон 
ирон æгъдæуттæ кæй ис, уый у йæ аххосаг? Куыд хъалхаст уыды- 
сты нæ курс! Хъазтизæры нæ кæд чи ракафыд ирон кафт? Æрмæ- 
стдæр европæйаг кæфтытæ. Кæрæдзимæ иронау дæр нæ дзырд- 
там, фæлæ — уырыссагау. Афтæ фондз азы дæргъы. Сыгъдæг 
парижæгтæ систæм. Цæмæн бахъуыди уæд нæ курсы фæсивæды 
ирон æгъдæуттæ, кæд æмæ сæ зæрдæмæ европæйаг æгъдæуттæ 
æввахсдæр уыдысты, кæд æмæ францæгтæй, гъе англисæгтæй 
нæдæр æнæзонддæр сты, нæдæр — æнæхъомылгонддæр, нæдæр 
— æнæуæздандæр. Æмæ уымæй раст сты. Нæ фæсивæдæй исчи 
цæмæй цауддæр у искæцы фæсарæйнагæй? Кæй зæгъын æй 
хъæуы, ницæмæй. Æмæ уыдон æгъдауыл бакæнынц бинонты кой 
дæр. Фæлæ æрмæст айонг раххæссы сæ фæсарæйнаг фадбарц, 
стæй сæ хъуыддæгтæ ам фæсыкк вæййынц. Æз загътон, нæ фæ- 
сивæдæй ничи ницæмæй къаддæр у искæцы фæсарæйнагæй. Афтæ 

115 
Радзырдтæ Райстбавæрд зæгъинæгтæ 
у! Фæлæ немыц, францæгтæ, стæй уырыссæгтæ дæр бинонты 
кой куы бакæнынц, уæддæр немыц, францаг æмæ уырыссагæй 
баззайынц, уымæн æмæ уыцы тугæй равзæрдысты; ирæттæ та, 
кæд фыццаг бонæй нæ, уæддæр фыццаг къуырийæ райдайынц 
сæ европæйаг хæрв калын; æрымысынц — ус дæр æмæ лæг дæр 
ирæттæ кæй сты, æмæ кæрæдзийæ æрдомынц ирон æгъдæуттæ. 
Уæлдайдæр — нæлгоймаг. Сæ европæйаг хæрв бынтондæр куы 
ахауы, уæд кæрæдзимæ æркæсынц ирон бинонты тызмæг цæс- 
тытæй: алæ-ма, ай мын бинойнагæн бабæздзæн æви нæ. Æркæ- 
сынц, арабар-бабар кæнынц æмæ фенынц, кæрæдзийæн бынтон 
æцæгæлæттæ кæй сты. Фылдæр хатт ахæмтæн бинонты царды 
идеалтæ чи свæййы? Ома, фæсарæйнаг æмкъæйттæ? Нæ! Нæ- 
дæр сæ ныййарджытæ — уыдон дæр, дам, ног дугæй хъæстæ 
сты! — æрмæстдæр сæ фыды фыд æмæ сæ фыды мады адджын 
цард! 
Диссаджы адæм стæм — мах хуызæн ничи фæхæлæф кæны 
исты ногдзинадыл, мах хуызæн тасаг ничи у искæй æгъдæуттæм, 
фæлæ сыл фæстагмæ мах хуызæн цæхгæр ничи атигъ кæны йæхи. 
Æз нæ зæгъын уынгтызад къуыдипсæр фæсарæйнаг фарны лы- 
мæнтæй, фæндаггоны хызын хæдзары бæркады æвдисæн нæу, 
бынаты бæркад бинонты фарн у, бинонты фарн та нæм йæ тыз- 
мæг ирон формæты ис, æз бынтон райгонд кæмæй нæ дæн. Ирон 
лæг ома йæ къуырийы улæфты бонты искуыдæм æрдзмæ, гъе 
цады былмæ ацæудзæни улæфынмæ? Куыннæ стæй! Хидкалгæ 
куыст гъеуæд фæкæны хæдзары ницы-мацыйы куыстыты. Ныр- 
ма нæм фылдæр хатт сылгоймаг хæдзаргæс æмæ сабитæ хъомыл- 
гæнæгæй баззайы. Ахæм уавæрты та алчидæр стыхсдзæн. 
Чи зоны, раст нæ дæн, чи зоны, мæ хъуыды æгæр иувæрсыг 
у, фæлæ мæнæ Виолæ æмæ Газаччы хабар! Фондз азы иумæ 
фæахуыр кодтам, дыууæ азы иумæ куыстой. Сæ кæрæдзи базо- 
нынæн сын рæстæг уыди. Æмæ хъуыддæгтæ та чердæм ныззыл- 
дысты. Виолæ чындзæхсæвы размæ бон Дзæуджыхъæумæ афар- 
дæг и. Цæмæн? Цæмæй сæ чындзæхсæв ма ’рцыдаид, цæмæй 
Газакмæ чындзы ма фæцыдаид. Æмæ авд азы дæргъы ууыл хъуы- 
ды кæныны фадат нæ уыди Виолæйæн? Кæд æй нæ уарзта, уæд 
хъуыддæгтæ къуырцдзæвæнмæ цæмæн æркодта? Кæд æй уарз- 
та, уæд дзы рагацау йæхи цæмæн байста? Стæй йæ мæхæдæг 
куы зыдтон — уарзта йæ. Ау, Виолæ æцæгæй дæр рекламæйæн 
сарæзта ацы хъуыддаг? 
Дзæнгæрæджы хъæрмæ мæм ракасти Виолæйы мад. 
— А! Мæнæ-ма нæ чи абæрæг кодта, — дзуры. — Мидæмæ рахиз. 
— Дæ бон хорз, — дзурын æм. — Виолæ хæдзары ис? 
— Хæдзары ис уыцы æвзæр дæр, — загъта мын. 
— Оууа, — йæ къух ын исын, — исчи ма йæ чындздзон чыз- 
джы æцæгæлоны цур æфхæры: — худын: — Уæд та мæ зæрдæмæ 
цæуы. 

Гуыцмæзты Алеш Уацмыстæ 116 
— Æвзæр, — худы, — æмæ ды æцæгæлон дæ? — дзуры мæм.— 
Мидæмæ рахиз. 
— Мæ цъында райсомæй скъуыйыны æрдыл уыд, — худын, — 
æндæра мæ дзабыртæ раласин. 
— Мæ удхæссæг сты, йæ дзабыртæ чи фæласы æмæ нафтали- 
ны тæф чи фæкæны, уыцы нæлгоймæгтæ. 
— Уый та ма цавæр нафталин у? — фæрсын æй. 
— Духи, - худы. 
— Мæ зæрдыл сæ бадардзынæн, — худын. 
— Цыфæнды фыддæрадæн митæ кæн, — дзуры фæрныг хъæ- 
лæсæй, — уæддæр дæ бирæ уарздзынæн. 
— Нæ, æз сæ æххæст кæндзынæн, — дзурын, — кæд мæм 
хуыздæр цæстæй кæсис. 
Йæ цæсгомыл зынынц тасæнхъæлцауы фæдтæ. 
— Дæхицæн æппæлæн ныхæстæ агурыс, — дзуры: — Виолеттæ! 
— Ныртæккæ. — Æхгæд хатæнæй райхъуыст Виолæйы хъæ- 
лæс, стæй дуар байгом. — А, Чермен?! 
Виолæйы фæндыд мæныл рог тыхст акæнын. Æз ын йæ къух 
райстон. 
— Мæнæ цы и, — загътон ын, — мадæл арсы хуызæн дæ. 
— Æгайтма фæзындтæ, — затъта мын. — Мадæл арсы хуызæн 
та цæмæн? 
— Уымæн дæр лæгæтæй фыццаг йæ уынæр райхъуысы, — 
загътон ын, — стæй йæхæдæг дæр гъеуæд фæзыны. 
— Хатыр курын æппæтфиппайæг Черменæй, —худы. 
— Чызг, — мæхи батызмæг кодтон, — искæй æфхæрын дæ уд, 
дæ дзæцц цæмæн у? 
— Цы у? — фенкъард. Кæсы мæм. 
Æз ауыдтон: йæ мад бандоныл схæцыд æмæ афтæмæй цавд- 
дурау аззад. Фæтæригъæд ын кодтон. Æвæццæгæн сæм лæппуйы- 
рдыгæй лæбурæг нæ фæзынд, æмæ йæм алы уысм дæр æнхъæлмæ 
кастысты. 
— Мæ номы разæй цы ныхас ис, — дзурын, — уый дæ цæмæн 
ферох? 
— Ах! — худы Виолæ. — Дæ бæрзонддзинад, Чермен. 
— Афтæ! — загътон æз, — рохгæнаг ма у. 
— Къулбадджытæ, — схудти йæ мад. — Кæрæдзи æвзаг хорз 
æмбарут. 
— Куыд мæ рахуыдтай? — худы Виолæ. — Цом, мадæл арсы 
лæгæты абад. 
— Абадут, — загъта йæ мад, — аныхæстæ уал кæнут. 
Европæйаг гамхуды гакк ницы уанæбæрæджы зынд Виолæ- 
йыл. Студенты бонты ма-иу йæ цæсты уæлтъыфылтæ тушæй 
ацахуырста, ныр уый дæр ныхъхъуытты кодта. Æнæуый дæр йæ 
даргъ цæстыхаутæ хорз фидыдтой йæ дæргъæлвæст цæстытимæ. 
Æз бæлвырд зыдтон, йæ сырхбын æмæ гæзæмæ уылæнгъуыз 

117 
Радзырдтæ Райстбавæрд зæгъишгтæ 
сæрыхъуынтæ бигудитæ æмæ парикмахерты фæстиуæг кæй не 
сты, фæлæ æрдзы лæвар; афтæ йæ даргь дæллагхъуыр дæр, афтæ 
йæ даргъ æнгуылдзтæ дæр. Хаттæй-хатт искæцы адæймаджы 
тыххæй лæг фæдзуры миногонты равзаргæдæртæй. Уый тыххæй 
нæ, æмæ сæ лæгæн йæ дымыстæр фæдзурын кæны. Нæ. Уыцы 
адæймаджы уынд нæ йæхæдæг ралвасы уыцы дзырдтæ. Ныр уый 
зæгъæн ис Виолæйæ дæр. Æцæг йæ фæлурс цæсгом æмæ фæсти- 
нон хъæлæсы уагæй рынчынгъуыз зынди, фæлæ цыма уыдон 
дæр барæй æвзæрст уыдысты йе уæнгты кондмæ, афтæ касти 
адæймагмæ. Цыбырдыс, ставдджиппæйфыст халат ын уæрджы- 
ты сæрмæ цæхгæрмæ лыг кодта йæ зæрдæмæдзæугæ æнгом зæнгты 
фидыц. Цыма йæ фыццаг хатт уынын, афтæ йæ кæй бæрджытæ 
кæнын, уымæй фефсæрмы дæн. 
— Æз дæм мæсты дæн, — загъта мын, йæ хатæны æнæмбæрзт 
полировкæгонд фынджы цур куы ’рбадтыстæм, уæд. 
— Æз дæр дæм мæсты дæн, — загътон ын. 
— Цæмæн? 
— Ды мæм мæсты кæй дæ, уый тыххæй. 
— Æз дæр уый тыххæй, — худы: — Цæмæннæуал искуы æрба- 
цыдтæ? 
Æз ницы загътон. Уый йæ рæдыд фембæрста æмæ фенкъард. 
— Ды дæр мæм фæхæрам дæ? — бафарста мæ æмæ йæ сæр 
æруагъта. 
— Знон уым уыдтæн, — загътон ын. 
— Æмæ? — фæрсы мæ æнæцымыдисæй. 
— Хъæлдзæг агъуды мидæг сау дары. 
— Йæхи аххос уыд, — загъта, — фæлæ азымджын æз дæн. 
Хъуыддаг уый онг цæмæн æруагътон. 
— Виолæ, — дзурын æм, — æз нæ уарзын ахæм сæрыстырдзинад. 
— Цахæм? — бацымыдис. 
— Хи уды пайдайæн искæй къæхты бын чи сæууæрды. 
— Банцай, — загъта мын, — ды ницы зоныс. 
— Цæмæн? — фæрсын æй. 
— Бинонты цардæн. 
— Ды йæ зоныс? 
— Хатын æй. 
— Хатгæ йæ æз дæр кæнын. — загътон ын. 
— Ницы йын хатыс, — загъта мын. — Ницы йын æмбарыс. 
— Ды йæ хорз куы бамбæрстай, — загътон ын. 
— Мæ мад æмæ мæ фыды схуыст ныхæстæй мæ бон нал у, — 
дзуры мæм, — æмæ ма мын дæ уайдзæфтæ нæ фаг кодтой. 
— Кæй аххос дын у? — загътон ын. 
— Æмæ дзы мæ аххос цы ис? 
— Виолæ! — рамæсты дæн, — бынтондæр ма сæдзæсгом у! 
Лæппуйы къуырцдзæвæны худæджы сæйраг фæкодтай æмæ но- 
джы дæхи раст кæныс. 

Гуыцмæзты Ллеш 
Уацмыстæ 
118 
— Æмæ ма йæ бафæрс, цал хатты йын загътон: дæ нысан 
фæстæмæ ахæсс. Кæй зæгъын æй хъæуы, уый дын уыдæттæ нæ 
загътаид. Æз æй хорз зонын, цытæ мæ дзуры: ома, æз чъизи 
цæсгом дæн æмæ тарстæн, чындзы куы фæцæуон, уæд мæ куы 
расура. Æрмæст уыцы ныхæсты тыххæй дæр æлгъы аккаг у! 
Сылгоймагау йæ маст дам-думтæй исы. Лæгау-лæг йæ маст афтæ 
фæисы? Цы ныхъхъус дæ? Раст нæ дзурын? 
— Ды йæ бынаты куы уаис, уæд цы баканис? — фæрсын æй. 
— Фыццаджыдæр уал дам-думтæ нæ кæнин! 
— Уæдæ? 
Уый ахъуыды кодта. 
— Уæд та мын афтæ загътаид: цы дыл схардз кодтон, уый 
мын æхцайæ бафид. 
— Æхцайæ? 
— Гъо, — загъта мын, — æмæ стæй æппæт уыцы æхцатæй 
искæцы чызгæн (æз дæр кæй зонон) зынаргъ лæвар балхæн. 
— Цæмæй уыцы чызгыл дæ чындздзон лæвæрттæ куы федта- 
ис, уæд дын зын уыдаид? — фæрсын æй. 
— Кæй зæгъын æй хъæуы, — дзуры Виолæ. — Афтæ ’нхъæ- 
лыс, æмæ-иу мын уæдæ æхсызгон уыдаид? Зоныс æй — нæ уар- 
зын Газаччы. Фæлæ, зæгъгæ, афтæ бакодта, уæд-иу мын мæ 
зæрдæ балхъывтаид, йæ ном та ма иучысыл аргъуцагæй баззада- 
ид мæ зонды. Уый та сылгоймагау дам-думтыл схæцыд. 
— Диссаджы адæм стут, сылгоймæгтæ, — загътон ын. 
— Диссаджы нæ, — загъта мын, — диссаджы æдых адæм. 
— Æдых? — фæрсын æй. 
— Гъо. 
— Цæмæн? 
— Хъус-ма, — дзуры мæм, — афтæ æнхъæлыс, æмæ æцæгæй- 
дæр чындзы фæцæуын Калакмæ ныууайын у. Нæлгоймагæн цы 
у? Уый ницы сафы. Стæй сæ цард ацæуа æви нæ, уæддæр йæхи 
хæдзары баззайы, йæхи бинонты ’хсæн. Афтæ дын ничи зæгъ- 
дзæн — дæлдæр абад; афтæ дын ничи зæгъдзæн — ай та нæ хæ- 
дзармæ кæцæй æрхаудта. Стæй дæр хи бинонты схуыст афтæ 
риссат нæу. Фæлæ сылгоймаг та? Ныууадз, чысылæй фæстæмæ 
кæм схъомыл дæ, уыцы хæдзар, уыцы бинонты, æмæ хъомыл 
адæймагæй æрцæр кæйдæр бинонты ’хсæн. Йæхи æмбарынхъом 
чи фæвæййы, уыцы сывæллон дæр куынæуал æрцахуыр вæййы 
æцæгæлон бинонтыл, уæд хъомыл адæймаг та? Кæй фæдыл фæ- 
цæуай, уый куы уарзай, æввахс дæм куы уа, уæд уый цинæн йæ 
бинонтыл дæр фæцахуыр уыдзынæ. Фæлæ-ма ахъуыды кæн: дæ 
мойæ дæр куынæ рухс кæна дæ зæрдæ, уæд дæхи куыд хат- 
дзынæ уыцы бинонты ’хсæн? Цы уавæры уыдзынæ? Сæ тигъ 
цæстæнгасы æнкъар: ацы хæдзармæ ды æрцæуæггаг кæй дæ, къæв- 
дабоны уазæгау сæм кæй бахаудтæ; фæрныгæй сæм цы ис, уым 

119 
Радзырдтæ Райстбавæрд зæгъииæгтæ 
дæуæн хайбахаст кæн нæй, уый хат. Зæгъ, цы ма уыдзæн уымæй 
зындæр? 
— Раст нæ дæ, — дзурын æнæбары, — чындз бинонтæн иумæйаг 
свæййы, хи бинонтау æй райсынц. 
— Ницы ’мбарыс бинонты цардæн, — загъта мын. — Ус æмæ 
лæг кæрæдзи бирæ куы фæуарзынц, уæддæр лæджы бинонтæн 
чындз æцæгæлон адæймагæй баззайы — йе ’фсинæн, йæ хица- 
уæн, йæ файнустæн, йæ тиутæн... 
— Цæмæн? — фæрсын æй. 
— Зæгъдзынæн æй, — зæгъы мын. — Фенкъарынц æй, уыцы 
æцæгæлон адæймаг искуы хæдзары æцæг хицау кæй бауыдзæн, 
уыдон та дзы фæрсаг адæймæгтæй кæй аззайдзысты, æмæ йæм 
хæрамзæрдæ вæййыц. Дæумæ гæсгæ, зæрыбонты дæр æфсин 
цæмæннæ фæуарзы йæ чындзы? Нæ йæ зоныс? Æфсинæн фыл- 
дæр бартæ кæй хъуамæ уыдаид (хæдзары чындзæй фылдæр фæ- 
цард, чындзы мойы дæр уый фæхъомыл кодта, йæ лæппу у), аф- 
тæмæй чындз сæйраг бынат кæй бацахсы, уый йын нæ фæбары. 
— Хъус-ма, — дзурын æм. — Уæддæр мын нæ загътай, цы дæм 
рауад æнæнхъæлæджы? 
— Зæгъин дын æй, — загъта мын, — фæлæ тæрсын, куы мыл 
фæхудай. 
— Ма тæрс, — дзурын æм, — мæхи ныхъхъуынтъыз кæндзынæн. 
Уый иу дзæвгар ницы сдзырдта. 
— Газакк бинонтæн æвзæр нæ уыдаид, — загъта мын. 
— О-о! — дзурын æм. — Дæ зæрдæ йæм ма ’хсайæд. 
— Нæ, — загъта, — уый тыххæй нæ дзурын. 
— Нал æй уарзыс? — фæрсын æй. 
— Нал! — загъта мын. — Нал! 
Бамæстджын Виолæ. Мердæм кæсгæ дæр нал кодта. 
— Ахъуыды-ма кæн, — дзуры. — Куыд цардаин йемæ? Æз 
афтæ нæ зæгъын, æмæ æвзæр лæппу у, гъе йæ бинонтæ нæ бæз- 
зынц. Фæлæ адæймаг кæй фæдыл фæцæуа, цард-цæрæнбонты 
кæимæ фæцæра, ахæм нæ уыди. Æз мæхи тыххæй зæгъын. Чи 
зоны, бирæ чызджыты ахæм мой хъæуы, ахæм лæгмæ бæллынц 
(æмæ, чи зоны, рæдигæ дæр нæ кæнынц), фæлæ æз та ахæм нæ 
дæн. Уый мæн уарзта, саби йæ мады куыд уарзы, афтæ. Цы- 
фæнды ма арæзтаид, уæддæр мæ зæрдæмæ цæмæй фæцæуа, ууыл 
архайдта. Уæлдай акъахдзæф, уæлдай митæ, уæлдай ныхас ни- 
куы скодтаид. Алцы дæр ын рагацау барст уыд. Æгæрыстæмæй, 
йæ ныхæстæ дæр! Æз-иу рагацау зыдтон, цы та зæгъдзæни, уый. 
Кæм цы сараздзæн, иннæ бон цы ми кæндзæн — æппæт дæр-иу 
мын рагацау зындгонд уыдысты. Йæ алы хъуыддагæй дæр ар- 
хайдта мæ зæрдæ балхæныныл. Æмæ дзы мæ зæрдæ фæцъæх. 
Мад, фыд, мадызæнæг æмæ хиуæттæ Хуыцауы лæвар сты, дæхи 
фæндонмæ гæсгæ æвзæрст не сты, æмæ æвзæр уой, хорз уой, 
уæддæр дæу сты, хъуамæ сæ уарзай. Фæлæ дæ цардæмбал та? 

Гуыцмæзты Алеш Уацмыстæ 120 
Мæнæн мæхицæн дæр мæ удхæссæг сты бæрзонд ныхæстæ — 
идеал, эротикæ, платоникон уарзт — фæлæ-ма ахъуыды кæн: ду- 
нейы лæппуты ’хсæн мæхицæн иунæг иу æвзарын, æмæ, уæдæ, 
уый мæнæн цахæм хъуамæ уа? Фæуæд афтæ — бæстон хорз 
царды нæй, фæлæ дын дæ идеалæн уæддæр дуапп цæмæйдæрты 
ма хъуамæ дæтта де ’мкъай? Уæд цæмæн цæуын чындзы? Æрмæст- 
дæр лæджы тыххæй? Æмæ, æппынфæстаг, афтæ лæгмондаг чи 
у, уыдон бон æртыгæйттæ дæр рауарынц. Кæд дæ бон æнæлæ- 
гæй нал у, уæд ацу æмæ хæт, агур ног æмæ ног лæгтæ. Цæуыл 
худыс? Уый æз, мой скæныны адæргæй чи ацæуы чындзы, уыдо- 
нæй дзурын. Уæдæ сын æндæр куыд рахонæн ис сæ куырм мон- 
дæгтæ? Стæй ахæмтæ цæмæй хуыздæр сты хæтаг сылтæй? Дæ 
зæрдæмæ чи нæ цæуы, ахæм лæджы хъæбысы хуысс, æмæ рæс- 
тæгæй-рæстæгмæ дæ хъарм хъуыдытæм æрцæуæд æндæр усты- 
ты лæгтæ; сусæг тæхуды кæн кæйдæр устыты лæгтæм; сусæг 
тæхуды кæн кæйдæрты устытæм — ахæм лæгтимæ чи цæры. Уый 
цы у, уый! Дæ цард сусæг тæхудыйыл цæмæн ивыс, кæд æмæ 
дын æппæтæн дæр гæнæн уыди, кæд æмæ дын ныр дæр гæнæн 
ис — ахицæн у. Гъе æмæ, хицæн дæр авæййынц. Фаелæ цафон? 
Сывæллоны хицау куы свæййынц, уæд. Бирæтæ чындзы дæр 
уый тыххæй ацæуынц, сывæллон сæ фæуа, Æз не ’мбарын, мæ 
сæрмæ нæ хизы, кæй нæ уарзыс, уымæй дын сывæллон уа, уымæ 
куыд хъуамæ тырнай. Стæй сæ уыцы сывæллæтты дæр æцæг 
мады уарзтæй уарзой, уый дæр мæ нæ уырны. Ау, сæ лæгты 
фенды æнæуынондзинадæй ницы фенкъарынц сæ уыцы сывæл- 
лæтты? Стæй сын уыцы сывæллæттæ сæ дарддæры амондæн 
къуылымпыйы хос кæй сты, уымæ хæрамзæрдæ ма уой, уый 
кæй бауырндзæни? Æмæ иугæр уый афтæ у, уæд мады уарзты 
хуызы цæмæн цæуыннц æнаххос сывæллæтты тæригъæды? 
Мæ бинонтæ, мæ хæстæджытæ, стæй ды дæр, — уайдзæф- 
гæнгæ мæм æрбакаст, — стæй ды дæр мæн азымджын кæнут, 
фыдгæндау нымайут, æз чындзæхсæвы размæ бон кæй алыгъ- 
тæн, нæ чындзæхсæв кæй фехæлдтон. Хорз, разы дæн, мæхи 
аххосджын кæнын, дыууæ хæдзары дæр дзæгъæлы фæлхæстæм 
кæй æруагътон. Фæлæ, ау, хуыздæр уыдаид, куы счындзæхсæв 
кодтаиккам, уазалзæрдæйæ иудзæвгар куы ацардаиккам æмæ стæй 
куы рахицæн уыдаиккам, уæд? Хорз, æз нал дзурын, мæ чызгон 
ном æнæхъуаджы кæй фесæфтаин, ууыл, фæлæ нын сывæллон 
куы райгуырдаид, уæд уыцы сывæллон та йæ райгуырдæй цæ- 
мæн хъуамæ схауæггаг кодтаин? 
Цæмæн ма хъуамæ бафтыдтаин æнæхъуаджы сидзæртæм иу? 
Цы аххосджын фæци æназым сывæллсн? 
— Ды алыхатт дæр уазал зæрдæ æвдисыс, — дзырдта дард- 
дæр Виолæ, — цы сдзурдзынæ, уымæн базонæн нæ вæййы: демæ 
ныхасгæнгæйæ тæрсгæ фæкæнын, дæ зæрдæмæ чи нæ фæцæуа, 
ахæм исты куы зæгъон. Ды демæ ныхасгæнæджы дæ дæлбар 

121 
Радзырдтæ Райстбавæрд зæгъинæгтæ 
бакæныс, дæу куыд хъуыды кæнын фæнды, уымæ фæтырны. 
Æмæ дæ фылдæр уымæн уарзын, — загъта Виолæ. — Газакмæ та 
уый æппындæр нæй. Чи зоны, дæхимидæг худыс. Æмæ худ. 
Фæлæ мæн цæмæн бахъуыд ахæм мой, æвзæр романау иу хатт 
кæй бафæрсай, æмæ дыккаг хатт бафæрсынмæ кæй нæуал рай- 
сай, алцы дæр дзы ’ргом кæй у, ногдзинадæй дзы кæй ницыуал 
ссардзынæ, уый тыххæй. Кæимæ цæрай, уымæ алыбон дæр исты 
ногдзинад куынæ арай, алы бон дæр æм исты ногмæ куынæ 
æнхъæлмæ кæсай, уæд уый цардæмбал у æви муми: хус, æнæуд 
муми. 
Исчи идеалы кой куы скæны, уæд мах сæрыстыр худт бакæ- 
нæм — бæрзонд ныхæстыл, дам, схæцыд. Цавæр бæрзонд ныхæ- 
стыл? Газакк дæ хуызæн куы уыдаид, уæд дзуаппы аккаг уыд 
мæ удыхъæдæн. Цы ис уым бæрзонд ныхасæй? Йе сныхас, йæ 
хъуыдытæ, йæ къахдзæф кибернетикон æгъдауæй нымад кæй нæ 
уыдаиккой, уый! Æмæ уæдæ пластинкæйæ мой кæнын — цæгъд 
æй — хъус æмæ зон: йæ хъæлæс кæм фæныллæгдæр уыдзæн, гъе 
кæм фæбæрзонддæр уыдзæн, цы ныхæстыл банцайдзæн, иннæр- 
дæм дæр æй цæхгæр куы фæзилай, уæддæр цахæм зарджытæ 
цæгъддзæн. 
Сылгоймагыл нæлгоймаджы фыдзыкъуыр тых куыд нæ фи- 
дауы, афтæ нæлгоймагыл та сылгоймаджы нымд митæ нæ фида- 
уынц. Уадз, цасфæнды дзурой — ницы хицæндзинад сæ ис, иу 
туг, иу стæг сты, уадз æмæ сын закъæтты уа æмхуызон бартæ — 
уæддæр сын хицæн психологи ис, сæ психологи иу никуы уыд 
æмæ никуы уыдзæн. Газаккæн æцæг сылгоймаджы удыхъæд ис. 
Цыма æз нæлгоймаг уыдтæн, уый та сылгоймаг, уыйау мæ зонды 
дæлбар хъуыды кодта, мæнæ сывæллон йæ мады зондæй куыд 
фæхъуыды кæны, афтæ. Чи зоны, искæмæнты сæ идеал ахæм 
къухылтухгæ мой у, фæлæ мæнæн та — мæ удхæссæг. 
Ды та мæ бафæрсдзынæ: уæдæ дзы нысан цæмæн райстай? 
Институт куы фестæм, уæд иумæ райдыдтам кусын, уый дæхæ- 
дæг дæр зоныс. Æнæзонгæты ’хсæн уыдтæн æз, стæй не студен- 
ты цард Газаччы уынгæйæ лæууыд мæ зæрдыл, æмæ мæм иу 
рæстæджы æцæгæй дæр æрбаввахс. Адæймаг йæ рæстæг цы адæм- 
ты ’хсæн схардз кæны, уыцы адæм æм зынаргъ фæкæсынц, — 
нæ фæсонæрхæджы дæр нæ вæййы, уый дæ ивгъуыд рæстæджы 
цинæй кæй цин кæныс уыцы адæмтыл, уыцы адæмты уынд нæ, 
фæлæ дын уыцы рæстæг кæй у зынаргъ, нæ фенкъарæм уый, 
æмæ нын кæрæдзиимæ хатгай сæ уарзт фæивддзаг вæййы. Ны- 
сан куы райстон, уый фæстæ мыл æртæфст — кæимæ мæ цæрын 
хъæудзæн! Загътон ын йæхицæн дæр, загътон ын кæйдæрты цур 
— нæ йæ бауырныдта. Куыд æнхъæл дæ, ныр дæр йæ нысан 
фæстæмæ цæуылнæ хæссы? Нырма æнхъæлцау у, мæгуыр. Уый 
дын йæ лæджы гакк! Уый дын йæ сæрыстырдзинад! Æмæ сымах 
уæ уайдзæфтæ згъалут: цæмæн фехæлдтай уæ чындзæхсæв? Цы 

Гуыцмæзты Алеш 
Уацмыстæ 
122 
у чындзæхсæв фехалыны азым, мæхи цард æмæ нæ сабиты цард 
фехалыны раз? Стæй ма ноджы: нæ чындзæхсæвы фæстæ дæр, 
зæгъæм, куынæ байстаин мæхи, зæгъæм, Газаккимæ нын цæрын 
ацайдагъ. Фæлæ уарзт цы амæндты ’хсæн нæй, уым (уый алчи 
дæр зоны) рæсугъд цотæн дæр бынат нæй. Уæдæ уæд нæ цот 
дæр хъуамæ уыдаиккой фыдуындтæ, гуылмызтæ. Дæумæ, чи 
зоны, ницы кæсы, фæлæ зон — æцæг ахъуыдыйы аккаг уый у. 
Æрымыс-ма, не ’мбæлттæй фыдуынд чи уыд, уыдоны! Ды нæ 
зоныс, адæмы уарзтæй, адæмы рæвдыдæй цас цухдæр сты уыдон, 
ды нæ зоныс, се ’взонджы бонтæ куыд хъизæмаргæнгæ æрви- 
тынц; нæ зоныс, адæм сæ рæвдыдæй кæй хъулон кæнынц, уымæй 
сæ зæрдæты кæй сæвзæры хæрам, хъæстæ æнæуынондзинад, 
уыцы хъæстæ хæрам сын цадæггай сæ риуты ныммары сæ рæ- 
сугъд фæндиæгтæ, сæ рæсугъд хъуыдытæ. Царды рæсугъддзи- 
надмæ фæкæсынц гуырысхогæнгæ, стæй йæ бынтондæр феса- 
фынц, сæ зæрдæты ма баззайы хæрам, сæ нуæрттæ фехæлынц. 
Судздза, мæстыгæр, æлхынцъæрфыг — гъе, уый ма баззайы сæ 
удыхъæды. Æмæ цæмæн? Фæрсын дæ — цæмæн? Цы аххос- 
джын вæййынц? Æз афтæ нæ зæгъын, æмæ адæм вæййынц ах- 
хосджын. Адæм цард-цæрæнбонты фидауцы ахæсты сты, фидауц 
алкуы дæр барджын у, æмæ йæ адæм дæр агурынц — æддаг хуы- 
зы дæр, зонды, ныхасы, удыхъæды. Фæлæ уыцы рæсугъддзи- 
нæдтæй æппæты активондæр æддаг бакаст у — рæсугъд удыхъæд 
кæмæн ис, уымæй рæсугъд цæсгомы хицауы тагъддæр бафиппай- 
дзынæ, цалынмæ адæм фыдуынд цæсгомы рæсугъд удыхъæд ба- 
зонынц, уæдмæ уый зæрдæ хæрамæй фæхъæстæ вæййы, адæмы 
уæлæхохæн дзуапп ратты хæрамæй. Фылдæр хатт афтæ æрцæуы. 
Æмкъайдзинад æрмæст ачындзæхсæв кæныныл нæу. Æмкъæйт- 
ты цард æндæр удты царды райдиан у, æмæ уый сæрысуангæй 
хъуамæ рæсугъдæй райдайа. Адæмæн та, сæйраг цы у, уый рохы 
зайы. Зонгæ-зонын фыдуынд цот чи рауадзы, уыдон ныййар- 
джытæ не сты. Уыдон фыдгæнджытæ сты. Æмкъаймондагæн фыд- 
хъуын царды райдиан басгуых — уый лæджы гакк у æви фосы 
инстинкт? Æцæг фыдгæнджытæ уыдон сты. Æмæ сымах фæн- 
ды, цæмæй æз зонгæ-зонын фыдгæнæг суыдаин! Уымæй дæр — 
æнаххос сабиты раз. О, æз фæрæдыдтæн, афойнадыл мæхи ба- 
хызтон фыдгæндæй, чындзæхсæвы фæлхæстæ йын бакодтон йæ 
амæттаг æмæ æрхаудтæн азымджыны бынатмæ. Æз фæрæдыд- 
тæн, мæгуыр мæ бон, тæригъæдджын дæн, æдзæсгом: уый сы- 
мах стут хæрзвæтк, цæсгомджын, æгъдауджын, æз та — моралон 
æгъдауæй сæфт адæймаг, эгоист, хивæнд, æнæгъдау. Ха-ха-ха, — 
худти Виолæ, — мæнæ куыд ницæйаг дæн, æмæ йæ куыд нæ 
зыдтон. 
Хæйрæг рацыди Виолæйы хуызы, згъæлста йе ’нæнхъæлæ- 
джы азымтæ, æмæ йæм дисгæнгæ хъуыстон. Гъе афтæ ма сывæл- 

123 
Радзырдтæ Райстбавæрд зæгъинæгтæ 
лоны дзыхæй фехъусæм, хъомыл адæмæн сæ рохст зонд кæй не 
’рцахсы, ахæм æцæгдзинæдтæ. 
— Сфæлмæцыдтæн мæ бинонтæ, стæй мæ зонгæты уайдзæф- 
тæй дæр, — дзуры Виолæ, — æмæ хъуамæ искуыдæм ацæуон, æз 
та заводы бакусдзынæн. Æрмæст мæхимæ хæрамзæрдæ уыдзы- 
нæн, — дзуры мæм, — ды дæр мæм кæй фæхъыг дæ, уый тых- 
хæй. Æз дын æппæт дæр уымæн радзырдтон, цæмæй мæм хæрам 
мауал уай. Зæгъ мын, — лæгъстæгæнгæ мæм касти, — хæрам ма 
мæм дæ? 
— О, — загътон ын, — фæхæрам дæм дæн. 
— Цæмæн, цæмæн? — фæрсы мæ. 
— Афтæ æмбæхстзæрдæ кæй уыдтæ нырмæ, уымæн, — загътон. 
— Æмбæхстзæрдæ? — загъта æнкъардæй, — уымæй раст дæ. 
Æз ницы загътон. Бакастæн ын йæ цæстытæм æмæ фыццаг 
хатт рахатыдтон, уыдон æмбæхст цæссыгты удæст кæй сты! Йæ 
сæрыхъуынтæ æрзæй сты йæ уæхсчытыл, змæлыдысты гом ру- 
дзынгæй кæлæг уддзæфмæ, æмæ тынг æнгæс уыдысты фæнды- 
ры цагъды зæлтимæ. Æз раджы бафиппайдтон, музыкæйы зæлтæн 
дæр кæй ис, цæст кæй нæ уыны, ахæм сусæг дзыккутæ. Æцæ- 
гæйдæр, Виолæйы дзыккутæ тынг æнгæс уыдысты музыкæйы 
зæлтимæ. Æмæ уый æз нæ хъуыды кодтон уыцы æгъуыстаджы 
æнгæсдзинадыл. Афтæ мæм дзырдта, Виолæйы уындæй-иу мæ 
риуы цы хъарм æнкъарæн ссыгъд, уый. 

Æви... 
— Уый кой мын ма кæн, Зæирæ: мæ царды рæ- 
сугъддæр бонтæ мын йæхи бакодта, байста мын мæ 
царды хуыздæр рæстæг. 
— Æцæг дæ фæрсын, Эммæ, уарзгæ ма йæ кæ- 
ныс, уарзгæ? 
— Ехх, Зæирæ, исчи дæр ма йе ’взонджы бонтæ 
нæ уарзы! 
— Æмæ уæд дæ мой та? 
— Мæ мой? 
— Гъо. 
Эммæйы лæг бадти сарайы сæр æмæ, æрдæглыг 
шиферыл хæцгæ, хъуыста сылгоймæгты ныхæстæм. 
Шифер лыг кодта хырхæй. Йæ ус та, лæг ын йæ 
ныхæстæ кæй хъусы, уый ницæмæ даргæ, дзырдта 
йе ’мбæхст зæгъинæгтæ, растдæр зæгъгæйæ та — 
æмбæхстæй кæй хъуамæ дардтаид, уыцы зæгъи- 
нæгтæ. Лæг сæ фыццаг хатт нæ хъуыста. 
Хæдзар уынгмæ чъылдымæздæхтæй æвæрд уыд, йе 
’ргом та мидæмæ, цæхæрадонырдæм. Цæхæрадоны уыди 
цалдæр фæткъуы бæласы æмæ йæ дæллаг кæрон та — 
фæйнæджытæй арæзт туалет. Хæдзары рахизæнæй туа- 
летмæ уыди агуыриастæрд фæндаг. Сара дæр цæхæра- 
доны æвæрд уыди. Ногарæзт. Хъуыди ма йыл цаддæр 
шиферы ныххуыйын. Сылгоймæгтæ бадтысты хæдза- 
ры раз, дыууæ хъæдыл хуыд фæйнæгыл. Эммæ чысыл 
Аличы хæдоныл хуыдта æгънæджытæ æмæ-иу йæ ны- 
хасы рæстæджы йæ ми фæуагъта. Дзургæ та кодта чы- 
сыл аулæфтытимæ. Хур ньпуылæнырдæм фæкъул æмæ 
сæ дыууæуæладзыджы аууон хъахъхъæдта боны тæв- 
дæй. Цæхæрадонæй калд сыфтæрты туаг тæф. 
— Мæ мой, — дзырдта Эммæ, йæ кусинаг йæ хъæ- 
бысмæ æруадзгæ, — мæ мой мын цæстмæдарæн у, 
мæ чызгон бонтæ мæн кæй нал сты, уый æвдисæн. 
Гъе, Зæирæ, ды йæ дæхæдæг хорз зоныс — мах, 
сылгоймæгты, нæ чызгон бонты хъал фæндты тых- 
хæй Хуыцау карзæй кæй бафхæры. 
— Уæд цæмæн? 

125 Радзырдтæ Æви... 
— Ды уый зон, æмæ сылгоймаджы дыууæ уды кæй вæййы: 
чызг æмæ ус. Моймæ куы фæцæуæм, уæд нæ чызджы уд ахицæн 
вæййы хицæн адæймагæй æмæ йæм фæтæхуды кæнæм, искæмæ 
куыд тæхуды кæнай, афтæ. 
— Диссаджы ныхæстæ кæныс, Эммæ! — сирвæзт усæй, æмæ 
йæ иу къах иннæуыл æрæвæрдта, цыбыр къабайы фæдджи но- 
джы сæмпылд, гом зæнгтæ къæйныхæй æвдыстой сæ фидыц. — 
Диссаджы ныхæстæ кæныс, Эммæ, фæлæ æз моймæ куы фæцыд- 
тæн, уый размæйы цардыл афтæ арæх нæ фæхъуыды кæнын. 
— Зæирæ, ды никæй мидæг ныууагътай дæ чызгон уд, фæлæ 
æз уый куы фенын, уæд мыл æртæфсы, мæ царды хуыздæр 
бонтæ мæ кæй ахицæн сты, мæн кæй нал сты. Æмæ-иу мын ма 
кæн йæ кой, йæ кой-иу мын ма кæн, Зæирæ... 
«Цы кæны? — сарайы сæр æнкъардæй бадгæ, йæ тамако ссыгъ- 
та лæг æмæ дзы зыдæй сулæфыд. — Цы кæны? Цы мын дары 
æрвылхатт мæ цæстмæ? Цæмæн æй фæнды, æмæ зонгæ дæр кæй 
нæ кæнын, уымæ сфыдæх уон?» 
Хæдзары фисынæй æввахсдæр фæткъуы бæласы цонгмæ баст 
синагыл ауыгъд уыдысты сывæллоны дарæс æмæ сылгоймаджы 
мидæггæгтæ. Лæджы цæстæнгас сыл нæ афæстиат, — ахæмтæй 
Эммæ æнæзонгæты цур дæр нæ фефсæрмы вæййы, — фæлæ, 
уæле бынмæ фæлгæсгæ, уыдта лæг: йæ бинойнаджы къабайы 
уæгъд хъуырæй æгасæй зындысты йæ риутæ. 
«Мæ бон куы у, — арф ныуулæфгæ, дарддæр хъуыдытæ код- 
та лæг, — мæ бон куы у, æмæ мæ удхæссæг феста, уæд æй уый 
цæмæн фæнды?» 
Сылгоймæгтæ йæ кæй ницæмæ дарынц, сæ дзуринæгтæ дзы 
кæй не ’мбæхсынц, ууыл мæсты кодта лæг, æмæ сæ уый дæр кæй 
нæ хъусы, уый бамбарын кæнынæн йæ куыст дарддæр кодта. 
Дыууæ ’мгарыл цыдаид фæйнæ æртьш дыууæ азы, фæлæ æнæ- 
зонгæ адæймаг Эммæйы азтæй аппæрстаид иу-æхсæз азы, — æппын- 
къаддæр! Уый уыд идеалон уæнгтьпсондæй чысыл сæвджындæр сыл- 
гоймаг. Йæ цæстыты тагъд змæлд æмæ йе уæнгты тæлфтмæ ба- 
кæсгæ, алчи дæр загътаид: ацы сылгоймаг нæ фесæфта йæ чызгон 
миниуджытæ; уый нæ, фæлæ ма сæм бафтыдта лæгджын усы æнæф- 
сæрм дæр. Ныхасгæнгæ тагьд змæлыдысты йæ цæстытæ, йе ’рфгуы- 
тæ, йе уæхсчытæ. Зонгæ уа æви æнæзонгæ, саби уа æви йæ мой — 
никæй цур сарæзтаид, чи нæ йыл фидауы, ахæм фезмæлд. Цы йыл 
нæ фидауы, уый та йæхицæй дарддæр ничи зыдта. Йæ моимæ цард 
авд азы, фæлæ йæ йæ мой никуы федта талф-тулф конд дарæсы, 
пыхцылсæрæй, сыхуылтæ цъындаты... Иу дзырдæй, йæ лæг æй чыз- 
гæй куыд зыдта, афтæ аив кондæй йæ уыдта хæдзары дæр. 
Сылгоймæгтæ йæ кæй нæ хъуыды кæнынц, уымæй рæдыди 
лæг: йæ куысты уынæр-иу куынæуал хъуыст, уæд Эммæ, Зæи- 
рæмæ бакæсгæйæ, йæ мидбылты бахудтаид. Зæирæ нæ зыдта 
бахудты аххосаг. Стæй ахæм лыстæг хъуыддæгтæм йæ хъус нæ 

Гуыцмæзты Алеш Уацмыстæ 126 
дардта. Уый фæндыд искæмæ хъусын, цæмæй йæхи зæрдыл дæр 
æрлæууа искæцы хабар. Знон æмæ сом йæ абон уыдысты. Эммæ- 
имæ иумæ куыстой, фæлæ чындзы куы фæцыд, уæд ныууагъта 
театр æмæ йæ хъусты онг аныгъуылд бинонты царды. Уарзта йæ 
хъæбултæ æмæ йæ лæджы — йæ сабиты фыды. Йæхимæ зилыныл 
ницы уыйбæрц тыхст. Хæрынмæ æмхиц кæй у æмæ уæлдай фыдтæ 
кæй сæвæрдта, ууыл дæр никуы ахъуыды кодта, æрмæст йæ чыз- 
гон рæсугъддзинад нæма равдæлон йæ буарæй æмæ хаттæй-хатт, 
рæсугъд сылгоймаг фенгæ, йæхицæй бабуц вæййы. 
— Æз уый тыххæй нæ дзурын, Зæирæ, — йæ мойырдæм аивæй 
акаст Эммæ, — æмæ йæ тынг уарзын, фæлæ сылгоймагæн йæ 
ивгъуыд скъуыддзæгтæй баззайы хицæн адæймæгты, мæнæн та 
йæ фылдæр хай уый байста. 
— Ома? 
— Куыд дын æй зæгъон! Мах, сылгоймæгтæ, нæ сусæг хъуыды- 
тæй цæрæм. Цард нын уыдон фæрцы у адджын. Хъуыдытæ та 
æрцæуынц æмæ ацæуынц, фесæфынц æбæрæгæй. Сæ бынат та баз- 
зайы афтидæй. Сылгоймагæн ивгъуыд уый тыххæй нæй. Уый тых- 
хæй фæагурæм нæ хъуыдытæн искæмæ бынат. Цæмæй мæ хорз 
бамбарай, уый тыххæй мæм лæмбынæгдæр æрбайхъус, мæ зæрдæ. 
Дыккаг æгънæг та æрдæгхуыдæй фæуагьта, уæлдæфы афтиды иу 
дзæвгар афæстиат йæ цæстæнгас, стæй зæрдæбынæй ныуулæфыд: 
— Чи зоны, зæгъай, Зæирæ: Эммæ актрисæ у æмæ та кæйдæр 
хъуыдытæй йæхи æвдисы. Нæ, Зæирæ, нæ! Æнæуый дæр нæ 
цард кæйдæр царды хуызæн у, æмæ ма кæрæдзийæн нæ ахсджи- 
аг ныхæстæ дæр куынæ ракæнæм, уæд цы стæм? Цы у Дездемо- 
нæйы номæй цыт ссарæг сылгоймаг, кæд æмæ уый размæ сæдæ- 
гай, мингай адæймæгтæ ссардтой кад уыцы ролы фæрцы, кæд 
æмæ ноджыдæр бирæ адæймæгтæ ссардзысты ном Дездемонæйы 
фæрцы! Æмæ, уæдæ, цы у ахæм актрисæ! Цавæрдæр чиныджы 
минæм экземпляр! Кæйдæр уды ма йæ уд бавæрын фæфæнды, 
афтæмæй йæхи афтид буар æнæуд вæййы. 
Эммæйы хъæлæсы рызти æнæбары кæуындзæг, ныхасы рæс- 
тæджы æнæнхъæлæджы чи сгуыпп кæны, чысыл рæстæгмæ цæ- 
стыты ирд чи сасады æмæ та æваст чи айсæфы. 
— Фæлæуу-ма, Эммæ! Уый мын цытæ дзурыс? Тæккæ знон 
дæр ма дæ куыст дæ ахсджиагдæр уарзт куы уыд. 
— Æмæ ныр дæр. 
— Ныр дæр? — сдыгъуырццæг Зæирæ, — ницы дын æмбарын, Эммæ. 
— Зæирæ, гуырдзæй цы рахастай, уый куьпшæ хъуамæ уарзай? 
Чи зоны, дыууæ хъусы бæсты иу хъус рæсугъддæр фидыдтаид сæ- 
рыл, фæлæ сæ Хуьщау радта, æмæ сыл хъæцæм, уарзæм сæ. Афтæ у 
зæрдæргъæвд хъуыддаг дæр. Фæлæ уый тыххæй нæ дзурын... 
— Ды æндæр цыдæртæ дзырдтай, Эммæ! 
— Фæлæ уый тыххæй нæ дзурын, — йе ’мбалы ныхас фехъу- 
сын нæ бафæндыд усы. — Æз исты роль дзæбæх куы саразын, 

127 
Радзырдтæ 
Æви... 
уæд уый кадæй кадджын вæййын, цалынмæ ма исты хуыздæр 
ролы нæ ахъазон. Æмæ уæд фенын: уый размæ мæ сæр бæрзæн- 
дты цæй тыххæй хастон, уый куыд ницæйаг, куыд ныллæг уыд. 
Уый мæ тæрсын кæны, Зæирæ, уый! 
Эммæ иучысыл банхъæлмæ каст йе ’мгармæ, фæлæ Зæирæ 
ницы загъта, æмæ йæхæдæг дарддæр дзырдта: 
— Алыбон дæр тыхст, алыбон дæр дæ дæ цардæй кæдæмдæр 
аирвæзын фæндæд, æмæ уый циу? Цы цардæй цæрыс, уый дæу 
нæу, кæйдæр царды цæрыс, дæхи цард та æндæр кæмдæр ис. Чи 
зоны, дæ царды та æндæр чидæр цæры; чи зоны, дæу цы цард 
хъæуы, уымæй та æндæр чидæр тыхсы, фæлмæцы, архайы уыр- 
дыгæй аирвæзыныл; кæсыс, куыд вæййы царды: карчы æхсы- 
рæй куы хæссиккой, куыдзы та — мæнæуæй. Ау, уым диссагæй 
цы ис æмæ сын сæ хæринæгтæ баивой! 
«Эммæ, — йæхинымæр йæхиуыл куыдта йæ мой, — Эммæ, 
мæхи Эммæ!» 
— Цалынмæ ма иу хъазтæй иннæ хъазтмæ хуыздæрмæ æнхъæл- 
мæ кæсон, уæдмæ алцæуыл дæр хъæцæн ис. Фæлæ стæй та? 
Ууыл цас фылдæр хъуыды кæнын, уыйас мын удхæссæгæй-уд- 
хæссæгдæр кæны хуры хъарммæ се стджытæ тавæг зæронд ус- 
тыты уынд, Зæирæ! Удхæссæг зæронд усы хуызы уайы мæ цæс- 
тытыл — хæлыны бызгъуыры тыхт стæгдар. Æмæ кæм батайы 
не уæнгты фидыц! Цы фæвæййы! Ау, Зæирæ, дæ рæсугъддзина- 
ды зæронд усы цыргъ роцъо æмæ æмпылд царм ис æмбæхст! Ау, 
цыфæнды бæллицтæй дæр рæсугъддæр чи у, цыфæнды хъуы- 
дыйæ аивдæр арæзт, уыцы сылгоймаджы буар æрмæстдæр фæн- 
диæгты дон у! Ныллæмар æй — æмæ зæронд усы хæррæгъ! 
— Куыд æвирхъау æфхæрд у уый, — дарддæр дзырдта Эммæ, — 
куыд тæссаг у. Мæлæт та циу? Фæлæ дæ рæсугъддзинад дæ 
буарæй равдæлон кæн, мауал бæлл, алы бон дæ цы цардмæ баир- 
вæзын фæндыд, уырдæм; уый нæ, фæлæ айдæны дæхи фен æнæ- 
дæндаг дзыхимæ, æмæ дын уыцы афтид ком ныхъуырæд деппæт 
цард. О, Зæирæ, Зæирæ!.. Зæирæ!.. 
— Де ’гæрыл! Зæронд устыты æз бирæ уарзын. 
— Зæронд устыты? 
— Гъо. 
«Цы дзы ис тæссагæй? — хъуыды кæны лæг æмæ дымы тамако. 
Йæ усы ныхæстæм нырхæндæг æмæ йæ кусын нал фæнды. — Цы 
дзы ис тæссагæй? Тæрсын мæлæтæй хъæуы, æндæра зæрыбонты 
дæр куыннæ уыдзæн рæсугъддзинад? Чи зоны, æвзæнгты уарзтæй 
бирæ рæсугъддæр, бирæ тыхджындæр у зæрыбонты æмзæрдæ». 
— Нæ, Зæирæ, цалынмæ сылгоймагæн йæ рæсугъддзинад вæййы 
йæхицæй тыхджьпздæр, уæдмæ цæры, уæдмæ агуры цард йæхицæн. 
— Нæ, Эммæ, цалынмæ чындзы нæ фæцæуæм, уæдмæ æвза- 
рæм цард, уæдмæ цæрæм нæ уæнгты кондæй. Уый фæстæ та нæ 
сывæллæтты тыххæй у нæ цард дæр æмæ нæ фыдæбон дæр. 

Гуыцмæзты Алеш Уацмыстæ 128 
«Æмæ йе ’мкъайы тыххæй», — бафтыдта ма сæм йæ лæг, кæй 
зæгъын æй хъæуы, йæхинымæры. 
Уый, чысыл Алик, гæппытæгæнгæ, æрбацæйзгъордта уын- 
гæй, æмæ Зæирæ уымæн скодта сабийы кой. Саби уыд рыгæй- 
дзæгтæ, цыбыр хæлафы. Йæ хурсыгъд буар схид æмæ йыл рыг 
цæппузыртæй ныббадт. 
— Æз, — йæ мады цур алæугæйæ, зæланг кодта йæ хъæлæс, — æз 
æдылы Шалайы сæрыл хæфсы мард фæкодтон. — Æмæ ныххудт. 
— Афтæ нæ бæззы, дæ низтæ, — йæ русæн ын зæрдиаг пъа 
ныккодта йæ мад. — Ацу æмæ ахъаз. 
Пъа рауад æнæцыд чызджы узæлдау, йæхицæн дæр сывæл- 
лон уа, уый тынг кæй фæнды. Æмæ мой фефсæрмы. Зæирæ 
сæм, мидбылхудгæ каст æмæ, сабийы кулдуары онг цæстæнга- 
сæй ахизынгæнгæ, бакаст Эммæмæ: 
— Куыд адджын у хъæбул! 
«Æцæг, æцæг», — стыр цинимæ ахъуыды кодта лæг. 
— Адджын у хъæбул дæр, адджын у. Æмæ куыд нæ хъуамæ 
уа? Цы ’взонджы зæрдæ нæ ахицæн вæййы, уый нæ хъæбул у. 
— Ома? 
— Сывæллон не ’взонджы бонты æвдисæн у. Сылгоймаджы уды 
иууыл бæрзонддæр æнтыст æмæ æххæстдæр сфæлдыстад та йе ’взон- 
гад у. Мад сдæ — уæд дæ уый дæр ахицæн. Махæй алцы дæр ферох 
вæййы, фæлæ, нæ рох миты хуызæттæ фенгæйæ, алцы дæр æрлæууы 
нæ зæрдыл. Зæгъ-ма, Зæирæ, дæ саби дын æппæт дæр не ’рымысын 
кæны? Мах нæ царды дыууæ хатты рацæрæм. Дыккаг хатт кæ- 
ронмæ нæ! Дæ хъæбулы цард фенын дын кæй онг бантыса... 
— Æцæгдæр! — цины хъæр сирвæзт Зæирæйæ. — Мæ чызджы 
митæ мын мæхи хабæрттæ æрлæууын кæнынц мæ зæрдыл. Æмæ 
зоныс: ахæм адджын, ахæм æхсызгон у зæрдæйæн! Куыд дын 
æй зæгъон! Уый цы аразы, уый æз аразын! 
— Сылгоймагæн йæ чызджы бонтæй адджындæр ницы ис, æмæ йæ 
сывæллоны фæрцы уый ногæй рацæры йе ’взонгад. Йæ хъæбулы йе 
’взоиджы бонтæ сты. Мад йæ чызджы уый тыххæй фылдæр уарзы. 
Йæ чызг ын æй лыстæггайдæр æрлæууын кæны йæ зæрдыл. О, Зæирæ! 
Алы ус дæр йæ чызгон сæнтты уарзон у хъæбулы ’фсон. Уый зон: 
усæй йæ ивгъуыд бонтæ цас рохдæр уой, уыйбæрц æнувыддæр мад у. 
Цас дзы йæ чызгон уд тьгнгдæр ахицæн уа, уыйбæрц æм йæ хъæбул 
æввахсдæр у. Фæлæ уый алы сылгоймагæй нæ ахицæн вæййы. 
— Æцæг? 
— Гъо. 
«А королъ-то голый!» — ахъуыды кодта Зæирæ æмæ сыстад: 
— Оуу, цас фæбадтæн! 
— Абад-ма, Зæирæ! 
— Нæ, бузныг, цæуон. 
— Герсик, — сарайы сæрмæ йæ моймæ сдзырдта Эммæ, — 
Герсик, Зæирæйы уынгмæ уæддæр ахизын кæн. 

Хуымæтæджы сæнттæ 
Бинонтæ æмызмæлдыл систы: хæлттæ хæссæгау 
кæнынц хатæнæй хатæнмæ, хатæнæй тыргъмæ, тыр- 
гьæй ныккæндмæ. Æз рудзынджы раз æдзæмæй лæу- 
уын. Ницы архайын. Ницы кусын. Хаттæй-хатт би- 
нонтæй исчи мæ цурты куы рахизы, уæд ын йæ тигъ- 
цæстæнгас ацахсын, фефсæрмы вæййын, æдзынæг 
ныккæсын фæндаджырдæм. Фæндагыл зынæг нæма 
ис æмæ мæ зæрдæ йæхи къултыл ныххойы, мæхи- 
нымæр сфæлхатт кæнын удæн æгъуыстаджы æхцон 
ныхæстæ: 
«Минæвæрттæ мæм ссæуы!» 
Нана къæдз-къæдзы зилæнтæ кæны. Къуымтæ, 
дæлсынтæджытæ æмæ асыччытæ змæнты, исы дзы 
бызгъуыртæ, цъындаты зæрæдтæ, тъыссæнтæ сæ 
кæны фæсскъапп, базты æмæ хуыссæнты бынты. 
Гыцци хъуырхъуыргæнгæ зилы йæ фæстæ æмæ йын 
йе ’фснайд дзаумæттæ нæмы æрдæгйедзаг голладжы. 
Нана йæхи фæмæстыгъуызгæнгæ йæ чындзыл йæ 
къухтæ стилы: 
— Уынгæджы дзы фæдæн! Къуыммæ бакæсын мæ 
нал уадзы. 
Гыцци йæ цæстытæ мæсты дзагъул фæкæны, фæ- 
лæ ницы фæзæгъы. Истытæ ма æрнæмы йæ æрдæг- 
дзаг голладжы æмæ йæ ныккæндмæ аккой кæны. Мæ 
цурты æрбахизгæйæ, тызмæг цæстæнгас æрбазилы 
мердæм æмæ дзы уыцы иугъæдонæй сирвæзы: 
— Амæла мын, амæла, Сæрзæты сæр. 
Æз æдзынæг кæсын фæндагмæ. Минæвæртты 
ссыдмæ мын æрхъæц нал ис. Ноджы мæ бинонтæ сæ 
зулдзæстæй рæмпъузынц æмæ бынтондæр ныфсæр- 
мы дæн. 
— Сæрзæт! 
Мæ чысыл хо мын мæ къух ивазы. 
— Цы кæныс? 
— Æцæгдæр чындзы цæуыс? 
— Ахъуытты у, æдылы... 
Йæ был æруагъта. 
9 Гуыцмæзты Алеш 

Гуыцмæзты Алеш 
Уацмыстæ 
130 
— Ма ацу чындзы. 
— Гъы? 
— Ма ацу чындзы. Ничи дæ ракурдзæн. 
Ныр амæ дæр ничи хъусы. Йæ рус ын радзæхст кодтон æмæ 
æрдиаг кæны. 
— Цы йæ сæрыбæсты хаст фæдæ, цæуыл æй нæмыс? — ныхъ- 
хъуынтъыз ис баба. 
Мæн та фæнды кæуын. Мæ цин мын ничи æмбары æмæ мæ 
кæуын фæнды. 
— Сæрзæт. 
Фесхъиудтон. Уый та нана куы лæууы мæ цуры. Куыд хи- 
нæйдзаг каст мæм кæны! Цымæ мæ бæсты уымæ куы æрбацæ- 
уиккой минæвæрттæ, уæд куыд кæнид? Куыд кæнид — бустæ 
æмæ тардзæгъдæнтыл схæцид. Уый æфсæрмæй. Æнæуый йæм 
дзæбæх куы ныххатиккой, уæд, æвæдза, сразы уаид. 
— Сæрзæт. 
— Гъы? 
— Дæхи цæмæннæ дзæбæхтæ кæныс? Ссæуынц. 
«Нана, мæхи дзæбæх нана!» 
Æз айдæны цурмæ байстон мæхи. Мæ хуыз дзы нæма ра- 
зынд, афтæ æрыхъуыстон: 
— Цы дæхимæ кæсыс, стыррыны фæллады хуызæн дæ. 
Уый та ме ’фсымæр дзуры. Æмæ дзурæд. Ныр мæм ахæм 
ныхæстæ хъыг нал кæсынц. Æз амондджын дæн, Чатрийæн ахæм 
уæнгтыконд кæй балæвар кæндзынæн нæ чындзæхсæвмæ, уымæй. 
Иуæй-иу чызджытæ та фыдуынд вæййынц, уæддæр рæсугъд лæп- 
путæй смой кæнынц, æмæ сæм худинаг дæр ницы фæкæсы. Мæ- 
нæн афтæ мæ цæсгом нæ бахъæцид. 
Æз мæ дарæс ивын æмæ аивæй мæхи æрбæрджытæ кодтон, 
цынæ вæййы, ныры бонты ма йæхиуыл дæр чи ’ууæнды. Фæлæ 
меппæт миниуджытæм гæсгæ дæр чызг кæй дæн, уый мын æхсыз- 
гон у. Æмæ куыннæ — йæ уарзонæн алчи дæр ахæм лæвар хъуа- 
мæ бакæна, гъе! 
Дæллаг хъæуæй хъуысы куыдзы рæйын. Дæлæ мусы чъилæй 
чидæртæ сзынди. Дыууæкауæхсæнты æрбахызтысты æмæ æхсын- 
цъыты бынты фæхæрд кодтой. Махмæ цæуынц. Уыдон сты! 
Уыдон сты! Фефсæрмы у мæнæйуый. Лидз æмæ искуы бамбæхс. 
Æмбæхсгæ та цæмæн? Тæх йæ размæ. Ныттыхс йе ’фцæджы. 
Зæрдæ ризы æмæ ризы. Бинонтæ мæм ныр бынтондæр ныц- 
цавтой сæ цæстытæ. Ехх! Куыд æнæрхъуыды ми у æфсæрмдзæ- 
стыг адæймаджы цæстæнгасæй схойын. Чи сæ цæуыл хъуыды 
кæны, хæйрæг йæ зонæг. Æз сын сæ цæстæнгасмæ кæсын æмæ 
хатын — мердæм туджджыны цæстæй æрбакæсынц. Æз дæр мæхи 
арвырдæм кæсæг скодтон. Чъырын хур нæ къæдз балы сæрмæ 
æрзæбул, худы рухсдзæсгомæй. Æмæ йын æз йæ мидбылхудты 
æнкъарын бирæ, тынг бирæ хæрзиуджыты тæф. Байрох мæ ис 

131 
Радзырдтæ 
Хуымæтæджы сæнттæ 
мæ бинонты тигъцæстæнгас. Зæрдæмæ хуры худгæ цæсгомæй 
ивылы æмæ ивылы æгъуыстаджы рухс. 
«Нана, нана, æз амондджын дæн!» — ныхъхъæр кодтон мæ 
хъæлæсыдзаг æмæ... фехъал дæн. 
Хæдзар йæ тæккæ æмыдзаг у тарæй. Фæнды мæ мæ алыварс 
акæсын, исты фенын, фæлæ тары ницы зыны. Мæ кæуындзæг 
мæ хъуыры ныббадт. Талынджы уæз мæ буарыл хатын, æлхъи- 
вы мæ сынтæгмæ, цъист мæ кæны. Цæй цард у уый, мæнæ афтæ 
иунæгæй куы хуыссай, дæ фарсмæ куы никæй улæфт хъуыса, 
æмæ талынджы бæзджын хæрзиуæгæн куы уынай — дæ цæрæн- 
бон бирæ, бамбæхстай мæ адæмы фыдаудæнгæнæг цæстæнгасæй; 
цæй цард у уый, дæ буар дын дæхи къухтæ æмæ хуыссæнты 
хъæбæрцъарæй дарддæр куы ничи рæвдауа. Тæхуды, искæй къух- 
ты хъарм! Кæм ис ныр Чатри? Кæм та ныффæстиат! Нæ йæ 
зоны, æнæ уый мæ бон фынæй кæнын кæй нæу! Цæй, сыстон 
уал, кæд уый дæр фæзынид. 
Уый дын гъе! Иу къæрцц — æмæ хæдзарыдзаг талынг æрба- 
дæлдзæх. Уазал мæ гом къæхтыл хилы. Цæмæн мæ хъæуы ацы 
хæдон дæр. Чатри мын ныр цал хатты загъта: цы ныттухыс дæ 
буары рæсугъд ацы бызгъуырты. Æцæгæйдæр. Ус хъуамæ йæ 
лæджы коммæ кæса. Ныр ын йæ ныхæстыл дыууæ никуыуал 
зæгъдзынæн. Фæлæ кæм ис нырмæ? Кæд, мыййаг... Хуыцау ба- 
хизæд. Æрмæст ууыл ахъуыды кæнын дæр мын мæлæты хуызæн 
тæссаг у. Фæлæ кæд, мыййаг, афтæ у? Кæд афонмæ искуы æрвиты 
йæ рæстæг? Терезæтæм? Æгæр æм ныззыхъхъыр кæны йæ дæн- 
дæгтæ уыцы къахбай. Æз ын... 
Лидзгæ, мæнæйуый, дæ лæджы дын исынвæнд скодтой. 
Уазал у æддейæ. Ацы лæг та цæуыл худы? 
— Сæрзæт! 
«Чи мæм хъæр кæны, чи мæ базыдта ацы талынджы?» 
— Сæрзæт! 
«Уый дæр мæ фæстæ куы лидзы. Ацы æнæрайы къæхтæ! 
Куыд ницы сын æнтысы». 
— Сæрзæт! — мæ тæккæ цур хъусын кæйдæр хъæр. Чидæр 
мæ ацахста. Фæстæмæ фæзылдтæн æмæ уынын Чатрийы. 
— Чатри, — æппарын æм мæхи æмæ тыхсын йæ хъуырыл. 
— Сæрзæт, — хъуысы мæм, — кæдæм лидзыс бæгънæгæй? 
— Дæу агурæг. 
— Æмæ бæгънæг та цæмæн дæ? 
— Хуысгæ кодтон. Стæй мæ зæрдыл æрлæууыд, кæд, зæгъын, 
мыййаг, Терезæтæм ныффæстиат дæ. Тагъд-тагъдæй мæ ферох 
мæ дарæс скæнын. 
— Сайгæ кæныс! — хъусын мæсты хъæлæс. 
— Нæ сайын, Чатри. 
— Сайыс! — мæ дзыккутæ мын тухы йæ къухыл. — Кæм уыдтæ? 
Ныммардзынæн дæ! 

Гуыцмæзты Ллеш 
Уацмыстæ 
132 
— Ма бакæн, Чатри. 
— Ныххудинаг мæ кодтай. Маргæ дæ кæнын. 
— Фæтæригъæд мын кæн, Чатри. Нæ сывæллоны... нæ чы- 
сыл... 
«Ай та дын диссаг! — нæ чысыл сабийы ном дæр мæ куы 
æрбайрох». 
— Нæ чысыл лæппуйы хатыр бакæн. 
— Сæфтдзаг! — хъæр кæны. — Дæ сывæллоны дæр куынæ 
уал зоныс. Лæппу нæ, фæлæ чызг. 
— Лæппу, — фидарæй зæгъын æз. 
— Чызг! — хъæр кæны. 
Æз ахъуыды кодтон. 
— Лæппу, — дзурын чысыл дызæрдыгимæ. 
— Чызг! — ныббогъ кодта уый æмæ мын мæ хурх балхъывта. 
Æз мæхи ратыдтон æмæ... фехъал дæн. 
Æнтæф у. Æнуд у. 
— Уæртæ чызг, — хъусын нанайы хъæлæс, — цы хъæр кæныс 
æви дæ зонд фæцыди? 
— Дæ зонд фæцыди? — дзурын æз. 
Уый: 
— Рацу схуысс. 
— Дæ зонд фæцыди? — лæгъстæ кæнын æз. 
Уый: 
— Ацыдыстæм. 
Æз лидзын разæй. Уый — мæ фæстæ. Æз дæрддзæфæй кæсын, 
Чатри æмæ мæхæдæг хъæды иу къахвæндагыл куыд лидзæм, уымæ. 
Мæ сæрыхъуынты мын тымыгъ фæйлауы мæ фæстæ. Чатри мæ 
æрбаййафы, атыхсы мæ гуырыл, йæ цæсгом нымбæхсы мæ дзьнс- 
куты мигъы... Æмæ та дарддæр лидзæм. Ныр Бакæсæнты уыгæр- 
дæны стæм. Кæрдæг, фæлмæн æмæ лæджы æмбæрц кæрдæг, тых- 
сы мæ къæхты бын. Чатри мæ æрбаййæфта, ахсы мæ. Нæ дыууæ 
дæр ахаудыстæм кæрдæгыл. Мæ уæхсчытæ мын мыдул кæны. 
— Сæрзæт, мæхи дæ, — дзуры мын мæ хъусы. Мæнæн мæ бон 
дзурын нæу. 
Атылдыстæм кæрдæгыл. Тулæм хъæбыс-хъæбыс. Нæ дарæс 
кæрдæгыл зайы. 
— Æфсæрмы кæнын, — дзурын ын йæ хъусы. Уый мын мæ 
буар йæ буарæй бамбæрзта. 
— Куыд рæсугъд дæ, — зæгъы уый. 
«Ды дæр», — загътон мæхинымæры. 
— Æнæ дæу мæ бон нæу, — зæгъы уый. 
«Мæнæн дæр»! 
— Кæд счындзæхсæв кæнæм? 
«Цы тагъд кæнæм?» 
— Тагъддæр бацæрæм, — лæгъстæ кæны уый æмæ йæ цæс- 
тытæ доны разылдта. 

133 
Радзырдтæ 
Хуымæтæджы сæнттæ 
Чатрийы цæсгомы иувæрсты скастæн арвмæ. Дуне æртæхæ- 
вæрдæй æрхаудта нæ уæлæ. 
— Уæлæмæ сыст. 
Кæцæйдæр хъусын зонгæ хъæлæс. Фæлæ чи у? Чатри мæ 
дæллагхъуыр нынныгъуылд. 
— Сыст. 
Хъусын гыццийы хъæлæс. Уæлæ Къахыры тыфылтæ калгæ 
æрлидзы. Чатри фæгæпп кодта æмæ алыгъд. Мæн дæр фæнды 
йæ фæстæ алидзын, фæлæ сыстын мæ бон нæу. Чатри адард. 
— Чатри! — хъæр æм кæнын. 
Уый нал зыны. 
— Чатри! — скуыдтон æз, йæ фæдыл мæхи аппæрстон æмæ... 
фехъал дæн. 
Мæ разы лæууыд гыцци. 
— Уазæгмæ та цæмæн хъæр кодтай? — хинфарст мæ кæны. 
Æз ницы загътон. Сыстадтæн. Мæ дарæс кæнын. Мæ цæс- 
тытæ æрдæгцъынд æркодтон: нæ мæ фæнды мæхимæ æркæсын. 
— Сæрзæт, — дзуры мæ чысыл хо, — маймули дын фенын 
кæнон? 
Ницы йæм сдзырдтон. Тыргъмæ рацыдтæн. Мæхи ныхсад- 
тон. Иннæ хатæны бадынц мæ хистæр æфсымæр æмæ йе ’мбал. 
Бацыдтæн сæм. 
— Уæ райсом хорз. 
— Ай мæнæ Сæрзæт дæр сыстад, — зæгъы ме ’фсымæр, — 
Чатри, мæ хойы нуазæнтæ аназæм. 
Сæ сыкъатæ сын дзаг кæнын. 
— Дæ цæрæнбон бирæ уæд, — кувы уазæг. — Тагъд рæстæджы 
хорз амонд ссар. 
— Бузныг, — зæгъын æз. 
Ме ’фсымæр цыдæртæ дзуры. Ницы дзы фехъуыстон. Ра- 
цыдтæн иннæ хатæнмæ. Кæсын айдæнмæ. Уынын дзы мæхи. Мæ 
цæстытæ донмигъæй асадынц. 
Мæн фæнды кæуын. 
Кæуын... 

Ивгъуыды æндæрг 
Бирæ цымыдисаг хабæрттæ ис хæдзонд адæмы 
царды. Бирæ цымыдисаг хабæрттæ ис зондцух адæ- 
мы царды дæр. Фæлæ ныртæккæ цы хабары кой кæн- 
дзынæн, уым мæ бынтон æндæр хъуыддаг æфтауы 
дисы. Азæ, ныртæккæ нæ ныхасы сæр чи у, уый ссæдз 
азы размæ фесæфта йæ зонд. Ссæдз азы дæргъы йæ 
алыварс цы цард лæдæрсы, уый нал фиппайы, нал æй 
æнкъары, нал æй уыны, фæлæ цæры йæ ивгъуыд цар- 
ды — мæн зæгъын фæнды: йæ зондцух царды рæс- 
тæджы æппынæдзухæй дæр дзуры йæ хæдзонд цар- 
ды хабæрттæ; афтæ лыстæггай сæ фæдзуры, афтæ 
бæстон лæууынц йæ зæрдыл, æмæ цыфæнды хæд- 
зонд адæймаг дæр афтæ бæлвырдæй нæ бахъуыды 
кæндзæн йæ ивгъуыд цард. Фæлæ йæ зондцух царды 
хабæрттæй иунæг иу мисхал дæр нæ фæфидар йæ зон- 
ды. Афтæмæй йыл зæрдылбадаринаг хабæрттæ та бирæ 
æрцыд: Азæ йæ зондæй куы фæцух, уæд йæ тæккæ 
фидауцы уыд, горæты фидыцы чызджытæй сæ иу уыд, 
æмæ, кæй зæгъын æй хъæуы, бирæты зæрдæмæ цыд. 
Йæ хæдзонд царды йæм сдзурын дæр чи нæ уæндыд, 
уыдонæй бирæтæн сæ лыскъзæрдæтæ ныр бацырен 
сты сæ фæндтæ баххæст кæнынмæ. 
...Æвæццæгæн, иунæг иу хæдзонд сылгоймаг дæр 
нæ бафæрæзта, Азæ горæты къуыдиппытæ æмæ фæс- 
къуымтæ уарзаг донжуангæндтæй йæхи куыд бахъахъ- 
хъæдта, афтæ. Чи зоны, æмæ иуæй-иу адæймаг æрмæ- 
стдæр æмкъайы иузæрдыджы символæн райгуыры. 
...Азæйæн йæ зондцух царды хабæрттæй иунæг 
иу мисхал дæр нæ фæфидар йæ зонды. Нæ дисы сæр 
дæр уый у, æмæ йæ цард дыууæ дихы куы фæци — 
мæн зæгъын фæнды: йæ ивгъуыд цардмæ фæстæмæ 
цæрынмæ цы уысмæй аздæхт, уæдæй нырмæ рацыд 
æнæхъæн ссæдз азы! Ау, уыцы ссæдз азы дæргъы 
цы уыдта, уымæй (уæдта ма — хæрз чысыл) ницы 
бафтыд йæ раздæры царды хабæрттæм? 
Æууæндын ууыл дæр: йæ мой Зар æрдæгæхсæв 
йæ цурæй куы сыстад, бынтон æдзæсгом æгъдауæй 

135 
Радзырдтæ 
Ивгъуыды æндæрг 
йын комкоммæ куы загъта, Эффирæмæ кæй цæуы, æмæ йын Азæ, 
хæкъуырцгæнгæ, куы лæгъстæ кодта: — «Зар, цæмæн афтæ кæ- 
ныс? Æппæт бартæ дæр дын куы дæттын. Цу йæм, чи дæ нæ 
уадзы, фæлæ дын цас зын у, æз æй куыд нæ зонон, афтæ йæм 
цæуай. Уарз æй, чи дæ нæ уадзы, фæлæ йæ мæнæн цæмæн дзу- 
рыс, цæмæн дæ фæнды, æмæ зонгæ дæр кæй нæ кæнын, уыцы 
адæймаг мæ удхæссæг феста. Афтæ куы зæгъыс: «Бирæ йæ уар- 
зын», уæд дæ цæмæн фæнды, æмæ дæ уарзон адæймаг адæйма- 
джы мара, æнæтугæргæвст мæ кæна?» — æмæ ныр, ссæдз азы фæстæ 
дæр Азæ уынджы цæугæ уыцы ныхæстæ куы фæдзуры, уæд 
æууæндын: Азæмæ афтæ фæкæсы, цыма сæ фыццаг хатт дзуры. 
Фæлæ та ам дæр æвзæры æндæр цымыдис: ау, Азæмæ афтæ кæсы, 
æмæ Зар уыцы тæккæ сыстад йæ цурæй, загъта йын, Эффирæмæ 
кæй цæуы, нырма йæ лæг йæ цуры ис, æмæ йын афтæмæй лæгъстæ 
кæны? Ау, нæ йæ фембары, хæдзары сынтæгыл кæй нæ бады, 
фæлæ уынджы кæй ис, адæм йæ иувæрсты дыууæрдæм кæй кæ- 
нынц? Стæй ма: кæд æрмæстдæр Зар фæлæууы йæ цæстныдзæ- 
вæны, кæд æй удæгас адæймагау фæуыны, уæд уыцы ныхæстæ 
фыццагау уарзæгойæ фæдзуры æви æнæуынонæй? Ацы фарст ах- 
сджиаг уымæн у, æмæ сæ иумæйаг царды, стæй сæ зонгæйы рæс- 
тæджы дæр Азæ Зармæ æнæуынон цæстæй никуы ракаст, сæ фыц- 
цаг фембæлдыл куынæ дзурæм, уæд... 
...Азæ æмæ сæ курс уæд сæ фæстаг ахуыры азы райдайæн нысан 
кодтой. Æнæнхъæлæджы сæм æрбафсæрста Зар. Ничи дæр æй хонгæ 
кодта, никæмæн дæр зонгæ уыди. Барджын митæ райдыдта фынгыл. 
Æнæхъæн бадт йæ къухыл стыхта. Чызджытæ схъæлдзæг сты, йе 
’рбацыд сыл фæзынд — уæзгæ комплименттæ сын лæвæрттæ кодта. 
Æрмæст лæппутæ æмæ Азæ мæсты кодтой æнæхонгæ уазæгмæ. Цыма 
Азæ уым дæр нæ уыд, афтæ дардта йæхи Зар. Æрмæст Азæ æнæн- 
хъæлæджы сæнæй æмдзаг агуывзæ куы акалдта, уæд Зар уыцы сæ- 
рыстыр æмæ фыдаудæнгæнæн хъæлæсæй бафиппайдта: 
— Чызг йæ алы фезмæлдæй дæр хъуамæ уæздан уа. 
Азæ тыххæй урæдта йæ кæуын. Удхæссæг æм касти Зары 
фæлгонцæй. Бафæндыд æй, цæмæй йын алывыд акалдтаид. Æмæ, 
цас тынгдæр мæсты кодта Зармæ, уыйбæрц дзы дарддæрæй-дард- 
дæр кодта Арæх — йæ мадзура æмæ æлхынцъæрфыг уарзон. 
Уый Азæйы фыццаг фембæлд уыди Заримæ. Уæд Зар фыц- 
цаг хатт нæ уыдта Азæйы. Сæ бадтмæ дæр уый тыххæй бацыд. 
Мæнæ куыд уыд Зары фыццаг фембæлд Азæимæ: 
...Уынджы аив къахдзæфтæй цыд иттæг рæсугъд чызг. 
Цыд, æмæ йæ фæстæ цæуджытæн зарыд сусæггаг мелоди, 
удылтæфсæг зæлтæй сæ риутæм чи хызт. Дыууæ зæнджы сау 
æдгуыркъабайы фæдджитæй сæхи рæдывтой пиллоны æвзæгтау, 
змæлыдысты доны уылæнты хæххытау, змæлыдысты, ленк код- 
той уынджы æгуыппæг уæлдæфы, æмдзаг æй кодтой сæ рæсугъд- 
дзинады тæфæй. Уыцы адджын уæлдæф зыдæй нуæзтой йæ 

Гуыцмæзты Алеш 
Уацмыстæ 
136 
фæстæцæуæг лæппутæ; ацæргæ лæгтæ нæ зыдтой, сæ цæстæнгас 
цы фæкæной, уый, æмæ тыхстысты, сæ къахайст хæццæ кодта, 
устытæ æлгъыстой ацы цыбыр къабатæ рауадзæджы — ферох сæ 
ис, сæхи къабатæ дæр даргъдæр кæй не сты; æнæдæндаг зæронд 
устытæ æхсызгон худт кодтой. Чызг та цыди уынджы! Йæ фæстæ 
дургæрæн лæнчы уæлдæф ивылд æрвырдынтæй, йæ фæстæ цæ- 
уæг сæгæвæрд зæрдæты хъал кодта æппæт рæсугъддзинæдтæ, 
æмдзаг сæ кодта æгъуыстаджы рæсугъд зæлтæй. Уыдон дæр æм 
хъуыстой, кастысты йæм, æмæ уыцы хъæрмуст уылæны сæхæ- 
дæг дæр зæлыдысты фæйнæ адджын зæлæй. 
— Й-й-й! — сирвæзтис сæ тарст хъæр, чызг назы бын лæууæг 
лæппумæ куы баздæхт, уæд. Цыма сæ зæфцы фыдæй исты фе- 
сæфт — адæм æфсæрмыгæнгæ хызтысты чызджы цурты æмæ 
сæхимид цæуылдæр тыхсгæ æвæндонæй истой сæ къæхтæ. 
Зар, уыцы сæрыстыр æмæ хиуарзон Зар дæр ссæстхуызæй 
ахызт сæ фæрсты. Уæддæр ма йæ къæрцхъустыл ауад: 
— Азæ. 
— Салам, Арæх... 
Уый йын бынтон бацагайдта йæ æнæнхъæлæджы маст, уый 
тыххæй бацыд сæ бадтмæ дæр, уый тыххæй фыдаудæн кодта 
Азæйы æнкъарæнтыл дæр... 
Фæлæ кæд мастисыны охыл сбæндæн Зар Азæимæ, кæд æй 
нæ уарзта, уæд ма йæ кургæ та цæмæн ракодта? Сæ бацард æмбæ- 
лон фæткыл куы сарæзта, æппæтдæр, закъон куыд амоны, афтæ 
куы бакодта. Æцæг у, æмæ уыцы хъуыддæгтæ æрцыдысты дыууæ 
мæйы дæргъы — мæн зæгъын фæнды: Зар Азæйы куы фæхъыг 
кодта, уымæй дыууæ мæйы дæр нæма рацыд, афтæ бацардысты. 
Чи зоны, чысыл рæстæджы дæргъы кæй уыдысты зонгæ, уый 
аххосæй ма Зары ивгæ мондæгтæ сæ цыреныл уыдысты, æмæ 
уый тыххæй ракуырдта Азæйы. Фæлæ ссæдз азы фæстæ куы 
’рцыд, куы базыдта Азæйы æнамонд хабар, уæд, чысыл сывæл- 
лонау, цæмæн куыдта? Кæд афтæ нæу, кæд æй уарзгæ кодта, 
уæд сæ бацардæй фæндзай æртыккæгæм бон æрдæгæхсæв йæ 
цурæй цæмæн сыстад æмæ йын бынтон æдзæсгом æгъдауæй цæ- 
мæн загъта, Эффирæмæ кæй цæуы, уый? Фæндзай æртыккæгæм 
бон! Азæйæн сæ иумæйаг царды бонтæ иугай нымад уыдысты. 
Уыцы ныв, уыцы æвирхъау ныв сæдæ æртын фыццæгæм бон уыд. 
Азæйы царды ацы хабар тæккæ ахсджиагдæр у — йæ хæдзон- 
ды кæрон æмæ йæ уæлæмхасæн царды райдайæн — æмæ йыл 
лæмбынæг æрдзурæм. 
Сæ царды ахæм уысм æнæмæнг кæй æрцæудзæн, ууыл бау- 
уæндын нæ фæндыд Азæйы, тарсти дзы, йæ мидсагъæсты лыгъд 
уыцы хъуыдыйæ, фæлæ адæймаг йæ мæлæт куыд фенкъары, афтæ 
Азæ дæр æнкъардта: уыдзæн, æнæмæнг уыдзæн уыцы хабар. 
Зар кæртмæ куы æрбахызт æмæ йæ мидбынаты иу дзæвгар 
куы аджих, уæд ныррызт Азæйы зæрдæ — уайтагъддæр æй бан- 

137 Радзырдтсе Ивгъуыды æндæрг 
къардта — æрцыд, æрцыд уыцы æвирхъау уысм. Зар бахызт хæ- 
дзармæ æмæ æнæдзургæйæ рацу-бацу кодта къуымты, йæ усмæ 
комкоммæ бакæсын нæ бауæндыд, стæй райста йæ чумæдан æмæ 
дзы йæ дарæс æфснайыныл схæцыд. Уыцы чумæдан, сау ингæ- 
нау, комхæлиуæй рæзт Азæйы цæстыты раз. Æндæр ницыуал 
уыдта Азæ: уыцы сау ингæнмæ дыууæ къухы нæ, дыууæ æвил- 
лон стæгдары сыджыт калдтой Зарыл, ныгæдтой йæ усы цæсты- 
ты тæккæ раз, æмæ Азæ фыртæссæй йæхи къулмæ нылхъывта, 
йæ алыварс та бадт мæрдон æдзæм, ахæм сусс, æрмæстдæр 
уæлмæрды æрдæгæхсæв чи вæййы, адæймаг куы фенкъары — ныр- 
тæккæ йæм искæцы ингæнæй сыхъуысдзæн искæй хъæлæс, цы- 
фæнды ныхæстæ ма фехъус, ныхæсты хъуыды уæлдай куынæуал 
вæййы, тæссаг æрмæстдæр ныхæсты уынæр йæхæдæг куы уа, 
æрмæстдæр зæлты уынæр. Мæн уый зæгъын фæнды — ахæм уысм 
дæм дæ мад рæвдаугæ куы сдзура, уæддæр хъæлæсы уаг æмæ рæв- 
даугæ дзырдты бæсты адæймаг фехъусы æвирхъау хъæлæс, дæхи 
уды тасæй йæ тæккæ æмыдзаг чи вæййы. Æмæ йæ фехъуыста Азæ 
дæр. Ингæнæй йæм хъуыст Зары æнæхуызæнон хъæлæс: 
«Нæ ахицæны аххос дæм гæххæттыл æрæрвитдзынæн!» 
Азæ не ’мбæрста ныхæсты хъуыды, æнкъардта æрмæстдæр 
уыцы хъæлæсы æвирхъау тас. 
Чи зоны, исчи йæ цуры куы уыдаид, уæд ыл ахæм æнамонд хабар 
нæ сæмбæлдаид, фæлæ ахæм æнагъæттаг уавæры иунæгæй ахæм æвир- 
хъау тас бафæразын нæ баци йæ бон, æмæ йæ зонд фæхæццæ. 
Æниу-ма, Зар кæрты дуар йæ фæстæ куы æрбагуыпп кодта, 
уæд дæр æнкъардта — Зары тагъд къахдзæфтæ дзы цыдæр кæй 
тонынц. Цы? — ууыл хъуыды кæнын йæ бон нæ уыд, æмæ ру- 
дзынджы авгыл бахаугæ, йæ цæссыгтæ сæхигъæдæй згъæлдыс- 
ты, афтæмæй зарæгау кодта: 
— Гæххæттыл, гæххæттыл, гæххæттыл... 
Ацы цауыл фæуд кæны Азæйы хæдзонд цард. 
Хабар æрцыд сæ иумæйаг цардæн йæ сæдæ æртын фыццæ- 
гæм бон. Хорз æй бахъуыды кодта Азæ. Æмæ канд 131-æм ны- 
мæцæй нæ уыны йæ удхæссæг, фæлæ ма, æгæрыстæмæй, театры 
афишæтыл дæр куы фены 31, уæд афишæ рарæдувы æмæ мæс- 
ты хъæлæсæй æнæхъæн бон фæхъуыр-хъуыр кæны. 
Ам дæр та къаддæр цымыдис не ’взæры нæ зæрдæты: Азæ 
иттæг хорз бахъуыды кодта 131 нымæц. Афтæмæй та йæ зонгæ- 
ты хуызтæ йæ хъуыдыты цы баззадысты, æндæр сæ уынджы 
никæйуал базоны. Уæлдай диссаг уый у, нымæцтæ æмæ дамгъæ- 
тæ афтæ бæлвырд кæм бахъуыды кодта (чиныг бынтон дзæбæх 
фæрсы), уым, æгæрыстæмæй, йæ ивгъуыд цард афтæ бæлвыр- 
дæй кæй тыххæй бадардта йæ зæрдыл, уыцы Зары дæр куыннæ- 
уал базыдта. Æцæг у, Зары æнæхъæн ссæдз азы нал федта, фæлæ 
сæ ныхæстæ афтæ бæлвырдæй кæм бахъуыды кодта, ныхасгæнгæ 
йæ лæджы хуыз афтæ цардæгасæй чи фæуыны, уый йæ уынджы 

Гуыцмæзты Алеш 
Уацмыстæ 
138 
куыднæуал базоны? Афтæ тынг дæр куынæ аивта Зар йæ хуыз! 
Æви йæ уæлæмхас царды цыдæриддæр адæмы цæсгæмттæ уыны, 
уыдон ын сиу сты иунæг-иу æнæзонгæ фæлгонцы? 
Кæд афтæ у, уæд дызæрдыггаг нæу: сæ фæстаг бон, Зар йæ 
дзаумæттæ чырыны куы бафснайдта æмæ ма йын хæрзбоны бæ- 
сты куы загъта: «Нæ ахицæны аххос дæм гæххæттыл æрæрвит- 
дзынæн», — стæй кæрты дуар йæ фæстæ куы рагуыпп кодта 
æмæ тагъд къахдзæфтæй уынджы куы фæцæуæг, уæд æрмæст 
Зар нæ ацыд Азæйы цардæй, фæлæ ма Азæ йæхæдæг дæр ацыд 
йæхи цардæй, стæй иннæ зонгæ æмæ æнæзонгæ адæм дæр. 
Ноджыдæр ма иу цымыдисаг хабар: Азæ кæд иттæг рæсугъд 
чызг уыди, уæддæр Зары размæ Арæхæй дарддæр никæуыл ам- 
бæлд. Уыйбæрц бирæ дæр ницы ахаста сæ уарзты аргъау. Зар 
сын æй тагъд аскъуыдта. Фæлæ куыдфæнды ма уæд, уæддæр 
Арæх Азæйы фыццаг уарзон уыди. Фыццаг уарзтæн та адæймаг 
уый фæстæ куы стыр аргъ фæкæны, куы та йыл худгæ фæкæны, 
куы та — æлгъ. Арæх цасфæнды мадзура æмæ æлхынцъæрфыг ма 
уыдаид, уæддæр фыццаг уарзты æнкъарæн Азæйæн уый радта, 
æмæ лæппуйы ахастæй чызджы æнкъарæнты истытæ кæй базза- 
даид, уым дызæрдыггагæй ницы ис. Кæд бирæ чидæртæ загъта, 
ома сылгоймаг рохгæнаг у, ивгъуыд ын нæй, уæд мах та уый зæ- 
гъын фæнды: чи зоны, сæ хъуыдыйы ферох кæнынц, фæлæ уæд- 
дæр се ’нкъарæнты баззайынц. Зар-иу ыл куы узæлыд, уæд-иу 
Азæйы бафæндыд, Арæх куыд кодта, афтæ йын Зар дæр æнæ- 
дзургæйæ куы лæгъз кæнид йæ дзыккутæ, йæ цæстытæм ын куы 
кæсид æмæ куы хатид, æцæгдæр æй чидæр кæй уарзы. Ахæм 
рæвдыдтæ та Зарæн æнæуынон уыдысты. Йæ бон нæ уыд уазал 
узæлдтытæ кæнын, хъуамæ æппæт буарæй дæр хатыдаид, кæуыл 
узæлы, уый дæр йæ цинæй къахæй-къухмæ кæй тæлфы. 
Азæйæн йæ зонд куы фæхæццæ, уыцы бон изæрæй амбæлд Арæ- 
хыл. Арæх ын цы зыдта йе ’намонд хабарæн, йæ къух ын райста æмæ 
йæ цæмæйдæрты фæрстытæ кодта. Азæ йæм касти, æмæ æнæхъæн 
дунейы æмыдзаг тары иу спичкæйы фæппæртт цас разыны, афтæ йæ 
рох хъуыдыты стæлфыд зонгæ цæсгомы хуыз, фæлæ уымæй дард- 
дæр ницы æрымысын баци йæ бон, гæххæтт дзы ракуырдта, æмæ ныр 
ссæдз азы дæргъы, искæмæй гæххæтт райсгæ, цы æхсызгон худт ба- 
кæны, уыцы цины æнгас фьпщаг хатт ахъазыд йæ цæсгомыл. 
Гæххæттытæ æмбырд кæнын кæй райдыдта, уым уа-диссаг 
фæлгъауинаг ницы ис — адæймаджы зонд, боныфæстагмæ, маг- 
нитофоны лентæ нæу: ныссæрф æй æмæ быгъдæгæй аззайдзæн. 
Зары фæстаг ныхæсты рæстæджы ма уæддæр йæ хъуыдыйы тæл- 
мæнтæ сæфт нæ уыдысты, йæ ныхæстæ йын нæ бамбæрста, фæлæ 
ма йын цыдæр ныфс гæххæтты номимæ кæй загъта, уый баззад 
йæ туджы æмæ æмбырд кæны гæххæттытæ. Ам нæ æндæр хабар 
æппары афтид армы: уыцы бон ма Арæхæй дарддæр бирæ кæ- 
уылдæрты куы амбæлд йæ зонгæтæй, уæд уыдонæй нæ, фæлæ 

139 
Радзырдтæ 
Ивгъуыды æндæрг 
æрмæстдæр Арæхы фенгæйæ, цæмæн банкъардта — Зар ма йын 
гæххæтты номимæ цæмæйдæр ныфс кæй бавæрдта? Мæн зæ- 
гъын фæнды: гæххæттытæ æмбырд кæнын, Арæхыл куы амбæлд, 
уыцы уысмæй цæмæн райдыдта? 
Чи зоны, искæмæ диссаг фæкæса, фæлæ Азæ Зарæн æрмæст 
йæ хорз миниуджытæ нæ уарзта — уарзта йæ æппæт йæ хорз 
æмæ æнæмбæлон миниуджытимæ. Уыцы зæрдæмæдзæуинæгтæ 
та иучысыл уыдта Арæхы дæр. Растдæр зæгъгæйæ та, — Арæх 
йæ зæрдæмæ цæй тыххæй цыд, уыдон дæр уыдысты Зары ха- 
рактеры. Ам диссагæй ницы ис — фыццаг Арæх куы цыд йæ 
зæрдæмæ. Йæ зæрдæмæ дзы куы ницы цыдаид, уæд та йæ, кæй 
зæгъын æй хъæуы, нæ уарзтаид. Æвæццæгæн, дызæрдыггаг нæу: 
Арæхæй цы уарзта, уыдон ссардта Зармæ дæр; стæй ма йæ 
Арæхмæ цы миниуджытæ ссарын фæндыд, уыдон уымæ нæ, фæлæ 
Зармæ разындысты. Афтæ куы у: сылгоймаг йæ царды цалфæн- 
ды нæлгоймаджы ма бауарзæд, уæддæр ын уыцы нæлгоймæгты 
хъуамæ цавæрдæр иу стæгдар иу кæна. Гъе, æмæ, Азæ Арæхы 
куы федта, уæд, чи зоны, Зар фестъæлфыд йæ сæфт хъуыдыйы 
æмæ Зары номимæ та йæ фæстаг ныфсы ныхас: гæххæтт! 
Уый кæд афтæ у, уæд ныр та æндæр хабармæ æркæсæм: Азæ 
гæххæттытæ æрмæстдæр æмбырд кæны æви ма сын сæ фыстытæ 
дæр бакæсы, æви ма сын сæ фыстыты дæр исты фæагуры? Кæсгæ 
дзы кæй бакæны, уый хорз зонæм, фæлæ йын сæ мидис уæлдай 
нæу? Æви дзы искæцы фыстытыл уæлдай цин бакæны? Стæй ма: 
кæд æй гæххæттытæ нæ, фæлæ сæ фыстытæ цымыдис кæнынц, 
уæд Зары фыстæгæн дæр иннæ гæххæттытæй хъауджы цæмæннæ 
исты аргъ скодта? Æцæг у, æмæ Зары фыстæджы ныхæстæ 
æнæхъæн бон уынгты дзургæ цыд, фæлæ иннæ фыстытæй дæр йæ 
зæрдæмæ цы фæцæуы, уыдон дæр афтæ фæдзуры бонсауизæрмæ. 
Ам ма цымыдисаг уый у, æмæ уыцы фыстытæй фылдæр фæкæсы 
уарзтыл фыст рæнхъытæ. Иу цавæрдæр сылгоймаджы фыстæджы 
гæбаз кæмдæр ссардта, æрурæдта-иу адæмы æмæ фарста гæбазы 
фыстытæ: «...æз дæ уарзтон, уарзтон дæ, сылгоймагæн йæ бон 
уарзын цас у, уымæй фылдæр. Фæлæ ды ахæм цъаммар кæм ра- 
зындтæ....» Уымæй дарддæр æй нал касти. Нывæрдтаид-иу æй йæ 
дзыппы æмæ-иу фæуæлахизуæвæджы хъæлæсæй загътаид: 
— Сайгæ кæны! Æппындæр æй нæ уарзта. Уый цæй уарзт у?! 
Гъе, ам та ис æрхæцæн. Азæ цы бакæсы, уыдон хъуыдыйæ 
цыдæртæ бамбары. Кæд афтæ у, уæд фыццаджыдæр Зары фыс- 
тæгыл хъуамæ ахъуыды кодтаид. Фæлæ фыстæг уымæ æрвыст 
кæй у, уый дæр не ’рцахста йæ зонд. Фыстæг комкоммæ дæр йæ 
риссаг бынæттыл уыд фыст æмæ уый хъуамæ бамбæрстаид. Уæл- 
дай нæ уыдзæн, Зары фыстæг æнæхъæнæй куы ’рхæссæм... 
«Азæ! 
Мæ цæсгом дæм хатыр курын дæр нæ хъæцы. Стæй цы пайда 
сты уæлдай ныхæстæ — хатыр курын сайæн ми у: ома цы сарæз- 

Гуыцмæзты Ллеш 
Уацмыстæ 
140 
тон, уый мын æнæнхъæлæджы рауад, нæ мæ фæндыд афтæ бакæ- 
нын. Уый, кæй зæгъын æй хъæуы, гæдыныхас уыдзæн, уымæн æмæ 
цы сарæзтон, уый мæхи куынæ фæндыдаид, уæд æй нæ бакодтаин. 
Мæн фæндыди нæ ахицæн æмæ хицæн дæр фестæм. Цы ма зæгъ- 
он? Æниу мæм дзуринаг дæр цы ис? Азымджын дæ цæмæй бакæ- 
нон, уый дæу нæ, фæлæ мæхи хъæн у. Нæ дæ уарзтон, афтæмæй 
баиу кодтам нæ цард. Фыццаг хатт дæ куы федтон, уæд мæхины- 
мæр загътон: мæнæ, гъе, кæмæ бæллыдтæн, ахæм чызджы мæ цæс- 
тæй федтон. Ныр меппæт тых дæр бахардз кæндзынæн, — дзырд- 
тон мæхицæн, — цæмæй дæу æртасын кæнон. Нæй, нæ мæ уырныд- 
та, æмæ дæу æртасын кæнын къухы бафта. Дæ уæнгты конд æмæ 
дæ бæрзонд цæстæнгас арт æфтыдта мæ риуы. Ды та ма æгæр 
æнцонæй æртасынгæнæн дæр разындтæ. Куыд амондджын уыд- 
тæн, дæу куы ’рхастон, уæд. Фæлæ рацæй-рабон, æмæ мыл 
æртæфст, сылгоймаг сылгоймаг кæй у, æмæ сеппæт дæр æмхуызон 
кæй сты чындзы фæцæуыны фæстæ. Куы йæ зонис, куыд фæлмæ- 
цыдтæн дæ иузæрдыг узæлдтытæй, куыд сæ æлгъæд кодта мæ 
зæрдæ. Хатт-иу мæ бафæндыд, зæгъын дæ смæсты кæнон, æгæры- 
стæмæй, мæ къух дæм истæй æфсон сисон, кæд ма дæ, зæгъын, дæ 
чызгон рæстæджы, растдæр зæгъгæйæ та — фыццаг хатт дæ куы 
федтон, уыцы сæрыстыр æмæ къухнæбаххæсгæ фидыцы фенин. 
Æрдæгæхсæв-иу дæ цурæй ацыдтæн, кæд мæм, зæгъын, сфыдæх 
уаис, фæхæрам мæм уаис, æнæуынон дын фестин. Фæлæ сылгой- 
маг сылгоймаг у, йæ сæрыстыр æнæхъæнæй дæр æрæппары йæ 
лæджы къæхты бынмæ, цыма æцæгæй дæр афтæ æмбæлы, æмæ ма 
дæ цы хæрзты тыххæй уарзтон, уый дæр истай дæ иузæрдыгдзина- 
дæй; дæ иузæрдыгдзинадæй, стæй æппæт сылгоймæгтæм дæр сæ 
мæйттæм цы иузæрдыгдзинад ис, уым мæм æдзух дæр зыны цагъа- 
ры туджы цавд, искæй дæлбар уæвын. Мæн нæ фæндыд ахæм зæр- 
дæйы уагимæ демæ цæрын. Хуыздæр ницы æрхъуыды кодтон — 
сыстадтæн æмæ рацыдтæн. Кæдæм? Уый дæ нæ хъæуы. Нымай — 
нал цæры зæххы цъарыл ахæм адæймаг, амард: ферох ын кæн йæ 
ном, æмæ дæ амонды кой бакæн. Амондджын у! 
Зар. 
Зар, кæй зæгъын æй хъæуы, нæ зыдта, Азæ кæй фæзондцух, 
уый, æндæра ма цæмæн фыста никæйхъæуæг фыстæг. Æниу ын йæ 
хъуыды Азæ æмбæрста, æрмæст уымæн йæхимæ фыст кæй у, уый 
нæ ахста йæ рох хъуыды. Уæддæр йе уæнджы кæмдæр кæцыдæр 
æнкъарæн чысылгай змæлыд. Адæмы-иу æрурæдта, фыстæг сын- 
иу бакастаид æмæ-иу загъта: «Мæнæн та мæ лæг Зар хуыйны». 
«Мæнæн та мæ лæг Зар хуыйны!» Кæй зæгъын æй хъæуы, 
хъуамæ афтæ дзырдтаид: «Мæнæн дæр мæ лæг Зар хуыйны». Фæлæ 
нæ — алкæмæн дæр дзырдта: «Мæнæн та мæ лæг Зар хуыйны». 
Уыцы ныхæстæм гæсгæ зæгъæн ис, æмæ йæ хæдзонд царды 
цы нæмттæ зыдта, уыдон гъеныр куы фехъусы, уæд æм æндæр 
æмæ æндæргъуызон зæлтæй фехъуысынц. 

141 
Радзырдтæ 
Ивгъуыды æндæрг 
Ивгъуыд хабæрттæ куы фæмысы, ивгъуыды цаутæ ногæй куы 
фенкъары, цыма ивгъуыд царды адæм ныртæккæ дæр йæ цуры 
сты, йæхиимæ афтæ куы фæныхас кæны, уæд йæ мæнг цæст- 
ныдзæвæны кæй фæуыны, уым алчи дæр æд ном, æд фæлгонц 
у — Арæх, уый Арæх у, Зар — уый Зар у, фæлæ сыл ныр уын- 
джы куы амбæлы, уæд та йын уыдонæй алкæмæн дæр хицæн 
æмæ хицæн нæмттæ æмæ хуызтæ нæй — иууылдæр æм иу адæй- 
маджы хуызæн кæсынц: æнæзонгæ адæймаг æнæзонгæ номимæ. 
Нæ хъуыды нæ уый онг æркодта, æмæ бар-æнæбары дæр 
хъуамæ бафæрсæм: кæд ын ныртæккæ адæмы цæсгомы хуызтæ 
— сылгоймагæй, нæлгоймагæй, сывæллонæй — сеппæт дæр иу 
цæсгомы хуызæн сты, сæ нæмттæ йæм иу номы хуызæн кæсынц, 
уæд йæхи хуыз æмæ ном та? Мæн зæгъын фæнды: хаты ма йæ, 
йæхæдæг дæр нырма удæгас адæймаг кæй у? 
Зар ссæдз азы фæстæ куы ’рыздæхт, уæд бацагуырдта 
Азæйы. Кæй зæгъын æй хъæуы, йæ усы æнамонддзинад ын æхсыз- 
гон нæ уыдаид — куыдфæнды ма уа, уæддæр уый аххосæй сæр- 
ра. Амбæлд ыл уынджы æмæ йæ æрурæдта. Азæ йæ нæ базыдта, 
гæххæтт курыныл дзы схæцыд. Зар гæххæтты гæбазыл ныффы- 
ста йæ кæддæры ныхæстæ: «Нæ ахицæны аххос дæм гæххæттыл 
æрæрвитдзынæн» æмæ йæм æй радта. Уый йæ бакаст, фæлæ 
йын йæ зæрдыл ницы æрлæууын кодтой. 
«Азæ, уый æз дæн, æз — Зар», — дзырдта йæм лæг, уый та 
йын, кæй зæгъын æй хъæуы, йæ ныхæстæй ницы бамбæрста, иу 
хатт ма йын йæ лæвары тыххæй бузныг загъта æмæ дарддæр ацыд. 
Æрмæст йæхимидæг йæ ном фэелхат кодта: Азæ, Азæ, Азæ... 
Цæмæн? Иннæ адæмæй дæр арæх куы фехъусы йæ ном? Кæд 
æй зонгæ хъæлæсы зæлтæ бацагайдтой? Фæлæ Зары хъæлæс 
тынг куы фæивта. 
Куыдфæнды дæр уæд, уæддæр иу хабар бæлвырд у: Зары ном 
дæр æмæ иннæ рагон зонгæты нæмттæ дæр искæмæй фехъусгæ нæ 
мысын кæнынц Азæйæн кæддæры фæлгонцтæ, фæлæ йæхи ном 
йæхæдæг зæгъа, гъе, исчи, уæддæр æмбары — Азæ йæхæдæг кæй у. 
Кæд афтæ у, уæд бирæ дзурыны сæр ницы пайда у — Азæ хорз 
æмбары, нырма кæй цæры, нырма удæгас кæй у. Фæлæ та ууыл 
дæр зын баууæндæн у, нæ зæрдæ уымæ къæпп кæны: Азæ йæ 
ивгъуыд цардмæ фæстæмæ цы уысмæй аздæхт, уæдæй фæстæмæйы 
цард йæ цæстыты раз цы лæдæрсы, æндæр дзы йæ хъуыдыйы куы 
ницы зайы. Ау, йæ цард куы æнкъарид, уæд дзы йæ зæрдыл ницы 
бадардтаид? Кæд афтæ нæу, кæд нал æнкъары йæ цард, уæд, иннæ 
адæмæй хъауджы, йæхи ном æмæ хуыз цæмæн бахъуыды кодта? 
Æвæццæгæн, хъуыддаг уый мидæг ис, æмæ кæд Азæ йæ зонд 
фесæфта, уæддæр йæ уарзты æнкъарæнтæ нæ амардысты йæ зæр- 
дæйы. Уынджы цæугæйæ, йæ цæстытыл куы фæуайы, Зар æрдæ- 
гæхсæв Эффирæмæ кæй цæуы, уый, æмæ йын куы фæлæгъстæ кæны: 
«Зар, цæмæн афтæ кæныс? Æппæт бартæ дæр дын куы дæт- 

Гуыцмæзты Алеш 
Уацмыстæ 
142 
тын. Цу йæм, чи дæ нæ уадзы. Фæлæ дын цас зын у, æз æй 
куыд нæ зонон, афтæ йæм цæуай. Уарз æй, чи дæ нæ уадзы, 
фæлæ йæ мæнæн цæмæн дзурыс?» — уынджы цæугæйæ афтæтæ 
куы фæдзуры, уæд ын уыцы хабары рæстæджы æцæгæйдæр куыд 
зын уыди, уымæй йын ныр дæр æнцондæр нæ вæййы. 
Куыд нæ йæ фæзоны, уый раджы кæддæр кæй æрцыд. Ам 
диссагæй ницы ис — йæ ивгъуыд цардæй алы хабар дæр йæ зæр- 
дыл лæугæ не ’ркæны, фæлæ йæ банкъары уæды æппæт цин 
æмæ масты. Фæлæ ныхас ууыл нæ уыд. Мах уый базонын фæн- 
ды, иннæтæй хъауджы йæхи ном цæмæн бадардта йæ зæрдыл? 
Уый та ныр, мæнмæ гæсгæ, æмбæрстгонд у — йæ абоны царды 
йæхи æппындæр нæ уыны; нæ уыны, ныртæккæ цы уавæры ис, 
уый. Цæры, иухатт цы цардæй царди, уыдоны скъуыддзæгты. 
Азæйы хабæрттæ чи зоны, уыдонæй бирæтæ нæ феууæндынц, 
Зар йæ дарæс чумæданы куы æвæрдта æмæ цæуыны къахыл куы 
ныллæууыд, Азæ гъеуæд уыцы тасæй кæй сæрра. Ам та дызæрдыг- 
гагæй ницы ис: æнæуи дæр уыцы уысмы тасæй йæ тæккæ æмдзаг 
уыд Азæ. Зар кæртмæ куы ’рбахызт, йæ мидбынат иудзæвгар куы 
аджих, уæд бамбæрста Азæ — æрцыд, æрцыд уыцы тæссаг уысм! 
Лæг чумæданы йæ дарæс куы æфснайдта, уæд хæдзар та Азæйæн 
сси уæлмæрды хуызæн; уæлмæрд, æрдæгæхсæв ног марды цур йæ- 
хицæй дарддæр змæлæг кæм нæ уыд. Чумæдан æм зынд ингæнау, 
Зары къухтæ — дыууæ стæгдары, Зарыл æнæмæтæй сыджыт чи 
калдта. Азæйы тасы ма рызт иунæг-иу æнкъарæн: ныртæккæ йæм 
ног ингæнæй сыхъуысдзæн искæй æвирхъау хъæлæс. Æрмæстдæр 
ма уыцы тас ахста йæ зонд... æмæ йæ фехъуыста... 
Азæ уыцы нывæй нырма дæр тынг тæрсы æмæ йæ никуы 
фæдзуры стæм хаттæй дарддæр. Уæд дæр куыд æрцыд, афтæ 
нæ, уый йæ куыд бахъуыды кодта, ахæм нывтæй. 
— Дыууæ стæгдары ингæнмæ ауагътой Зары æмæ йыл æппæр- 
стой стыр сыджыты къуыбæрттæ, стæй æвиппайды ингæнæй скуыд- 
та Зар, æмæ стæй Зары къæхтæ рудзынджы рæзты алыгъдысты. 
— Хаттæй-хатт уыцы хабар дзургæ æвиппайды нырризы, йæ 
цæстытæ ауæрæх вæййынц, æмæ адæймаг фынæйæ куыд рай- 
хъал уа, йæ алыварс æнæзонгæ адæмы куыд фена, уыйау дис- 
гæнгæ ныккæсы йемæ дзурæгмæ, акæсы йæ алыварс, æркæсы 
йæхимæ. Йæ гæххæттытæ æркæлынц йæ къухæй. Цæмæн? Чи 
зоны, йæ хæццæ зонд уыцы тас æвзаргæ чысыл раирд вæййы. 
Чи зоны, æмæ уыцы уысмы кæцыдæр хайы фены, цыдæр æндæр 
цард кæй ис йæ алыварс. Æмæ ма ноджы — уыцы нывы тасæй 
афтæ тынг куынæ тæрсид, æппæт уыцы æвирхъау тас ногæй йæ 
бон куы суаид æрымысын, уæд, чи зоны, йæ хæццæ зонд раирд 
уаид — куыдзы хæстæн, дам, куыдзы хъуын куы у йæ хос! 
Æз зæгъын: чи зоны... 
1976 аз 

Дис 
Асиныл хизæгау цыди зæронд ус хæрдвæндагыл. 
Уæлдæф ын бæзджынæй-бæзджындæр кодта; бæз- 
джын нæ, цъæх-цъæхид миты хъæпæнтау дзы ных- 
стысты йæ къæхтæ, æнкъардта йæ къухы æнгуылдз- 
тæй. Диссаг æм кæсти: ацауал азы фæцæр æмæ, уæл- 
дæф дæр бæзджын кæй вæййы, уый ма базон. 
«Фæхæццæ уыдзынæн», — загъта йæхинымæр 
æмæ уыцы хъуыды уадидæгæн йæ сæрæй асырдта. 
«Тагъд схæццæ уыдзынæн!» 
Æмæ йæхиуыл дзуæрттæ бафтыдта. Ныр æрлæу- 
уыд йæ зæрдыл: дысон фынæйы размæ йæхиуыл 
дзуæрттæ нæ бафтыдта. Цы кæна, уыцы æнæрахæсгæ 
фынты фæстæ йæ зæрдæ æппæт дæр банкъардта. 
Уымæн лæгъстæ кодта йæ чызджы лæппуйæн, хъæмæ 
мæ акæн, зæгъгæ, фæлæ уымæн йе ’рфгуытæ ныттар 
сты, æмæ зæронд ус дæр ницыуал бауæндыди. 
Сæ дуар хъинцгæнаг у. Дысон æй гомæй уымæн 
ныууагъта — райхъал уыдаиккой. Бон нæма æрба- 
цъæхтæ, афтæ рахъуызыд сусæгæй. Хорз уыд, æмæ 
автобус цыди. Хур тагъд сдардзæн йæ был. Чи зоны, 
афонмæ райхъал сты æмæ йæ агурынц. 
« Фæхæццæ уыдзынæн?..» 
Йæхицæй та асырдта уыцы хъуыды: 
«Бирæ мæ нал хъæуы». 
Изæры зæронд ус йæ дарæс куы раласы æмæ 
сынтæгыл куы ’рбады, уæд йæхиуыл дзуæрттæ баф- 
тауы. Иудзæвгар цыдæртæ фæдзуры йæхинымæр. Йæ 
ныхæстæй райхъуысы æрмæстдæр: «Мæ уд дæ цæ- 
уæн зæххыты фæхъхъау». Цæмæ фæкувы зæронд ус? 
— Нана, — афæрсы йæ чысыл Бобе, — цытæ фæ- 
дзурыс дæхимидæг? 
— Ацы бынаты чи цæры, уыдоныл дзæбæхæй сбон 
уæд, дæ фæхъхъау фæуон; æддейæ чи ис, уый та 
æгас хæдзар ссарæд. 
Райсом куы райхъал вæййы, уæд иудзæвгар æдзы- 
нæг фæкæсы рудзынгмæ, стæй, хæдзары чи ис, уыдо- 
нæй алкæмæ дæр номгай фæдзуры, стæй сæ æппын- 
фæстаг бафæрсы: 

Гуыцмæзты Ллеш 
Уацмыстæ 
144 
— Сбон и? 
— Сбон и, нана, — фæзæгъы бинонтæй исчи. 
— Цард дын фестæд мæ сæр, — æхсызгонæй сулæфы зæронд 
ус æмæ уый фæстæ рабады йæ хуыссæны. 
Хъæуы йын, ацы хæдзармæ цæрынмæ кæй фæдыл æрцыд, 
уый хæдзары ныр йæ кæстæр фырт у хæдзардарæг. Æд ус, æд 
зæнæг у. Бобе æмæ йæ хо. Чызг скъоламæ цæуы. Нæ уарзы 
зæронд ус чызджы. Афтæ йæм кæсы, цыма дзы æппынæдзух 
исты адавынмæ хъавы. Æндæр хабар у Бобе: уыимæ дæр арæх 
хъаугъа кæнынц, хатгай æнæхъæн бон дæр нæ фæдзурынц кæ- 
рæдзимæ, фæлæ та стæй зæронд усы зæрдæ нал фæлæууы, йæхи 
йæм баласы, йæ дзыппы æмбæхст къафеттæй йын иу ратты су- 
сæгæй, чызг æй куыннæ фена: Бобе зæронд усы ныхæн ныбба 
кæны, æмæ уымæн фыр цинæй йæ цæссыгтæ æркæлынц. Йæ 
хъæбысы йæ ныттухы æмæ фæзæгъы: 
— Дæ сæрбæсты хаст æрцæуон, кæд дæм куыд схыл кодтон. 
Æмæ та чысыл фæстæдæр фæхыл вæййынц. 
Йе ’ннæ лæппу дард цæры, фæсхохы, Дзæуджыхъæуы. 
Уымæн ныр йæхицæн зæнæджы зæнæг ис. Зæронд усы та йæ 
хъæбултæй алкæй фенын дæр фæнды æмæ сæм ацæуы. Бобейы 
хо æнæмæнг хъуамæ сæппара: 
— Нана та гастролты цæуы. 
Гастролтæ цы сты, уымæн ницы зоны зæронд ус, фæлæ дзы 
хорзырдæм кæй ницы дзуры, уый дæр æмбары. 
— Ды нын нæ фæздæг раст не суадздзынæ, — фæзæгъы мæс- 
тыйæ. 
Къæбæда, ардауæг æмæ дывзагон у. 
Ацы бынатмæ цæрынмæ кæй фæдыл æрцыд, уый-иу исчи куы 
ахуыдта, уæд сæхимæ дзæбæх хъуамæ бахордтаид. Хуындæй-иу 
фæстæмæ стонгæй æрыздæхт. 
— Искæй фынгыл дæ гуыбын бафсадын худинаг у, — загъта-иу. 
Никуы бафсæста йæхи искæй цур зæронд ус дæр. Чындз ын 
хæринаг цасфæнды чысыл æркæна, уæддæр йæ къус искæй хаймæ 
хъуамæ фæкъул кæна: 
— Мæ зæрдæ уыйбæрц нæ исы. 
Æмæ сæххормаг вæййы. Бинонтæ уым куынæ вæййынц, уæд 
истытæ ахæры. Хæрииаг къусмæ æркæнынмæ фæзивæг кæны, 
стæй йæ исчи хæргæ æрбаййафа, уый дæр æй нæ бафæнды, фæл- 
тау дзы уæлартмæ ахуыппытæ кæны. Уыцы мæлинаг æй, æвæц- 
цæгæн, искуы федта æмæ йæ сусæгæй фæхъахъхъæны. 
Æгæр раджы базæронд. Йæ чызг цы уынджы цæры, уыцы 
уынджы цæрæг Рожан дзы цалдæр азы хистæр у. Йæхæдæг загъта. 
Зæронд ус цингæнгæ баздæхт хæдзармæ. 
— Цыдæр дзæбæх зæрдæйыл дæ? — бафарста йæ йæ чызг. 
— Дæлæ мæ Рожан йæхицæн чызг загъта, — сæрыстырæй 
дзырдта зæронд ус. 

145 
Радзырдтæ 
Дис 
Æмæ йыл худтысты. Уый сæм каст æмæ дис кодта: цы ис ам 
худæгæй?! Дæхицæй бирæ хистæр чи у, уый дæ цæмæннæ хъуа- 
мæ зæгъа йæхицæн чызг? Нæ, бирæ цыдæртæ не ’мбарынц ацы 
кæстæртæ! 
«Бирæ цыдæртæ не ’мбарынц ацы кæстæртæ, — мæсты кодта 
зæронд ус. — Знон ын цас фæлæгъстæ кодтон. Афонмæ хæдзары 
нæ бадин!» 
Хъæу разынд, фæлæ йæм дарддæр цæуыны тых нал уыд. 
Æрбадти зæххыл. Уæлдæфы хъæпæнтæ йæ алыварс уыдысты 
къахнадау. 
...Йæ чызджы лæппу кастис аргъау: 
«...Æмæ адæм Хуыцаумæ ссыдысты... 
— Хуыцау, — загътой йын, — махæй, зæххон адæмæй, алчи 
дæр хъуамæ зона, цы бон амæлдзæн, уый. 
Хуыцау сæ фæндыл нæ разы кодта, фæлæ адæм зæхмæ нал 
здæхтысты, æмæ уæд уый дæр сразы. 
Æмæ зæххыл нал хъуыст адæмы худын, фæндыры цагъд, са- 
битæ цалдæр бонмæ зæронд кодтой. Æмпылдæй, уæнтæхъилæй 
хылдысты зæххыл. 
Уæд æм адæм фæстæмæ лæгъстæ кæнынмæ ссыдысты: 
— Стыр Хуыцау, фæрæдыдыстæм æмæ дын лæгъстæ кæнæм: 
нæ мæлæн бон цы нæ зонæм, ахæм хорзæх нын ратт. 
Хуыцау та сразы сæ фæндоныл...» 
Аргъау аргъау у æмæ йæ аргъауы фарст кодта йæ чызджы 
лæппу. Æмбæрста йæ æрмæстдæр зæронд ус. 
— Уæд дæлæмæ ’рхауæд, — дзырдта уый, — уæд дæлæмæ 
’рхауæд, — æлгъыста Хуыцауы. 
Бадын дæр ын зын уыд æмæ йæ фæсонтæ æруагъта зæхмæ. 
Фыр фæлладæй йæ цæстытæ æрцъынд сты æмæ йын бакæнын 
нал куымдтой. Рабадын афæлвæрдта, фæлæ уæлдæфы уæззау 
хъæпæнтæ ныр йæ риуыл уæз кодтой. Тыххæйты байгом кодта 
йæ цæстытæ æмæ федта: арв цъæх-цъæхид æмæ уæгъдибарæй 
ныггом ис йæ алыварс!. Никуыдæр дзы къахæскъуырæн уыдис, 
никуыдæр хауæн! Уым, уыцы уæрæх æмæ гом тыгъдады зæр- 
дæйы фæндиаг зиллаччытæ фыстой зæрватыччытæ. 
Электроны рухсы телтыл бадти цалдæр цъиуы. Зæронд ус 
сæм каст æмæ не ’мбæрста: цæмæн бадынц æнцад? Цæмæннæ 
ленчытæ кæнынц? Ау, дæ алыварс ахæм уæгъдибар тæхæнтæ 
куы ис, дæ бон дзы тæхын куы у, уæд цæмæн бадынц иу ран!? 
10 Гуыцмæзты Алеш 

Кæстæр лæппуйы аргъау 
I. Къухбакæнæн 
Цы ’рцыдис, ууыл нырма иу ныхас дæр нæ зæгъ- 
дзыстæм. Зæгъæм уал æнхъæлмæ кæсджыты тых- 
хæй. 
Лæгтæ ацыдысты фæдисы. Хæдзары астæу лæу- 
уыди марды афтид чырын, æмæ сылгоймæгтæ æмы- 
рæй куыдтой сæ дыккаг мардæрцыдыл. 
Æвзонг сылгоймаг — цардфæливæджы мад — 
æрдæгуадзыгæй бадти афтид табæты уæлхъус. Бай- 
рох дзы ис йæ чысыл хъæбулы зиан. Куыдта йæ 
лæппуйы мийыл. 
Йæ сæрыхицау, лæппуйы фыд, ницæмæй хицæн 
кодта зондцухæй. Йæ алыварс чи лæууыд, уыдон 
хабар куынæ зыдтаиккой, уæд ын æнæмæнг йæ ми- 
тыл бахудтаиккой,. 
— Ныргæвддзынæн æй! — хъæр кодта. — Æнæту- 
гæргæвст æй акæндзынæн... 
Изæрырдæм уыд. 
Кæрты лæууыдысты хъæуы лæгтæ æмæ æцæгæй 
хъынцъым кодтой ацы хабарыл. 
— Уый æнхъæл та дзы чи уыд? 
—. Фыдбоны гуырд, — йæ сæр тылдта зæронд лæг. 
Æгас хæдзарæй сæ ныффидиссаг кодта хъæубæсты 
раз, хъæубæстæ ныххудинаг сты сыхаг хъæуты раз. 
Йæ фыдуаг митæ йын чи нæ зыдта хъæуы. Фæлæ 
дзы уый æнхъæл ничи уыд. 
Фарон зымæг уыд. Зæронд лæг райсом раджы 
сыстад, хъомтæн холлаг хъуамæ нывæрдтаид. Ацы 
хатт Бабе куыд æнцад хуыссы, ууыл бадис кодта. 
Ныккасти йæм хуыссæнмæ. Уый тымбылтæй фы- 
нæй кодта. 
«Дысон æрæгмæ схуыссыд, мæгуыр, æмæ куыд 
тарф фынæй кæны», — йæ зæрдæ æрфæлмæнтæ зæ- 
ронд лæгæн æмæ рахызт æддæмæ. 
Скъæтмæ ссæуыны размæ къахбынатмæ фездæхт. 
Тæскъ хосæмдзагæй мæнгагъуысты уыд. Дысон 
æй æрхаста. Райсом раджы зивæг фæкæны зыгуым- 
донæй хæссынмæ. Йе уæхскмæ йæ баппæрста æмæ 
скъæтмæ бацыд. Дуар гомæй нæ ныууагъта — хъом- 

147 
Радзырдтæ 
Кæстæр шппуйы аргьау 
тæн уазал у. Скъæты талынггомау уыд. Тæскъ кæвдæсы цур 
æрæвæрдта æмæ, хос скалынмæ куыд февнæлдта, афтæ тæскъæй 
цыдæр нырдиаг кодта. Зæронд лæг фыртæссæй бауадзыг. Тых- 
хæй ма йæ æрчъицын кодтой бинонтæ. 
Уый дын ацы фыдæбоны гуырды митæ! 
Æмæ цы нæ сараздзæн. Хъæубæсты артæнхæлдтæ фæкæны. 
Хатт æгæр фæцæхджын вæййынц йæ митæ. 
Ныры хуызæн никуыма... 
Зæронд лæг æй йæхæдæг сахуыр кодта топпæхсын дæр — 
Дæллагхъæумæ халон нæ ивгъуыйы. Бæрзæндтæм-иу æй хос 
кæрдынмæ йемæ куы акодта, уæд æнæ хъæддаг карк никуы æрыз- 
дæхт. Фарон та дзы цæргæс амардта — кæцæйдæр æнæхъæн 
фысыйас уæрыкк бæрзæндтæм фæцæйхаста æмæ йæ афтæмæй 
суыдта, фехста йæ. Нæ фæивгъуыдта куыдзы фырт, ды та тагъд- 
тагъдæй йæ ныхты хæссæг амæттагмæ фæивгъуый. Нæй, тæккæ 
дæр ын йæ дæлкъубал байгæрста. 
Бæхыл бадын хæрз чысылæй сахуыр. Æнхъæлдæн, уæд ма 
ахуырмæ дæр нæ цыди. Дæллагхъæуккаг Æмпъызтсæрæн бæх 
уыди, æнæхайыры бæх. Уæгъдвæндæг туджы хицау у рагæй дæр 
ацы Æмпъызтсæр — сывæллоны æрра бæхыл сæвæрдта, бæх 
фæтарст æмæ йæ къæмбыртыл ахаста. Мæ туг мæ цæстыты ауазал 
фыртæссæй, бæх лæбырды сынæгæй куы атахт, уæд. Æнæхъæн 
хъæуыдзагæй йæм ныххæррæтт кодтой. Загътон: бæхæй, сывæл- 
лонæй сæрдæнты хай фесты. Мæ уд йæ фæхъхъау хохы Уастыр- 
джийæн. Хауæны бæх хæлиувад ныллæууыд, уый — йе рагъыл 
ныйичъи, ныззезелæг. Устытæ алырдыгæй схъихъхъытæ кодтой — 
бæхы фæстаг къæхтæ лæсæнуаты ныгъуылдысты, раззаг къæхтæ 
лæбырды фарсы ныссагъта. Бæхы мæт та ма кæй уыд! Æмпъызт- 
сæр дæр æм хъæр кæны — бæхы ныууадз, дæхæдæг агæпп кæн. 
Марадз-зæгъ æмæ бакоммæ кæса, ноджы йæхи бæхы рагъмæ 
æлхъивы, дауы йæ иу къухæй. Æгомыг хайуантæй дæр зонд- 
джынтæ куыннæ ис, базыдта, мæгуыр, йæ тасы хабар, ныззыр- 
зыр кодта — абоны хуызæн ма лæууы мæ зæрдыл — йæ къæхтæ 
ныххоста æмæ тыхрæдывдæй, зоныгдыхæй йæхи сæппæрста 
æмхæрд. Нæ цæстытыл ныххæцыдыстæм: бæхы рагъæй бынмæ 
хъеллау кодта, уæддæр нæ ахауд. Тасы адæргæй йæ цонг не ’рлæ- 
мæгъ куыдзы фыртæн. Бæх æнæхъæн бон ризгæ кодта, уымæн 
йæ уæнгтæ цы ныддæвдæг сты, уымæй дарддæр, марадз-зæгъ, 
æмæ бариза. 
Тæригъæд дæр куыннæ у? Хъæуы йæ цахъхъæнтæ нал и, кæи- 
мæ хъаза? Хохаг хъæуы ма цæй кæстæртæ ис, цæрæг дзы куы- 
нæуал ис, уæд? Дæллагхъæуы ма — цыппар хæдзары, сæ кæс- 
тæртæ та Чъребайы æрбынат кодтой. Дæлæ ма Тегаты хæдзары 
сæ фалæрдыгон хæрæфырт ис сывæллоны номыл. Уæллагхъæуы 
дæр ма Доционтæ æмæ нæхæдæг баззадыстæм: Доционты гыц- 
цыл чызг, уыцы мæгуыр чызг æмæ Тегаты хæрæфырт — гъе 

Гуыцмæзты Алеш 
Уацмыстæ 
148 
уыдон ма сты æнæхъæн хъæуы сывæллæттæ, иннæтæ — ас адæм. 
Æмæ зæрæдты æхсæн уæлдай рæвдыд кæй æййафы, уымæн сфы- 
дуаг. Фыдуаг, уæдæ æндæр куыд рахонæн ис йе нагъæттаджы 
ми? Æниу, зондæй зæронд лæгæй хъауджыдæр нæу, ас лæджы 
ныхæстæ фæкæны. Ахуырмæ кæдæм цæуы да-а-лæ. Интернат 
дзы ис. Зымæджы бонтæй дарддæр дзы никуы æрлæууы. Рай- 
сом бæхыл ныффардæг вæййы. Уыцы мардæнхæринаджы бæх 
дæр ыл куыдзы ахуыр сси: ахуыры фæстæ йæм ныхситт кæны, 
сбады йыл æмæ хæдзармæ ссæуы. Æниу фылдæр хæдзары 
вæййы. Уыцы мæгуыр чызгимæ хъазынæй не ’фсæст. Æцæгæй- 
дæр æй бирæ уарзта: чи зоны, махæй бирæ фылдæр, стæй йæ 
мадæй дæр. Уымæн афтæ бакодта йæ сонт зæрдæйæ. Байсынмæ 
йæ хъавыд, мæгуыр. Уас дæлæмæ æрхау, цы Хуыцау дæ. Ай- 
размæ та йын нæ чызгæй хуыйы дзоныгъ радавта. Афтæмæй да- 
выны охыл дуры къæртт никуы бааууон кодта. Йæ мад æм хæ- 
цыд. Æмæ, дам, мæн цæмæн хъуыд. Кæкуйæн, дам, æй радавтон. 
Цы йын хъуамæ загътаид? 
— Фыдбоны гуырд, — марды афтид чырыны уындæй нык- 
кæрзыдта зæронд лæг. Æддæмæ рахызт. 
Фæдисонтæй бæрæг нæма уыд... 
— Цы кæндзыстæм, — уынæргъыдта зæронд лæг. — Цы кæн- 
дзыстæм? 
Сагъæсыл æй æфтыдта сомы бон, хæрнæгмæ хуынд адæм. 
//. Фыццаг бон 
Фылдæр хатт бинонты разæй Бабе райхъал вæййы: кæуыл 
баз ныздухы, кæуыл — йæ хæлафы бызгъуыртæ, æмæ уыдон 
дæр хъуыр-хъуыргæнгæ растынц. Фыццаг — дада, йæ фыды фыд; 
Бабемæ худæг фæкæсы: зæронд лæгмæ хуыфын нæ фæцæуы, 
уæддæр къуыгъуытт-къуыгъуытт райдайы, сымсымгæнгæ скæны 
йæ дарæс, стæй уæд ахизы æддæмæ — хъомты бынтæ сæрфынмæ. 
Ацы хатт ын йæхи райхъал кодтой: æрдæгфынæйæ хъуыста кæй- 
дæр кæуын, йæ æртæаздзыд хо куыд фæкæуы, ахæм хъæрахст 
куыд; лæппу йæм хъуыста æрдæгфынæйæ, фæлæ уый йæ чысыл 
хойы кæуын кæй нæу, уый фæхатыд æмæ фæгæпп кодта. 
Тæрхæджы раз лæууыд йæ мад æмæ хъæрæй куыдта. Йæ 
хъæбысы — чысыл Кæку. Йæ фæйнæфарс лæууыдысты йæ фыд 
æмæ дада. Зæронд лæджы æнцъылд уадултыл тылдысты цæс- 
сыджы æртæхтæ. Бабемæ худæг фæкаст, стыртæ сывæллонау 
кæй кæуынц, фæлæ худгæ не скодта. Сæ цурмæ бацыд. 
— Джиджджи, — ивæзта йæ мады цонг. 
Мад æм нæ ракаст. 
Ныр та зæронд лæджы цонг æривæзта. 
— Дада? 
Уыцы рæстæджы дуар æрбайгом æмæ къæсæрыл фæзынд сæ 

149 
Радзырдтæ Кæстæр лæппуйы аргьау 
дыккагхæдзæртты зæронд ус. Уый, йæ уæрджытæ æрхойгæ, къæ- 
сæргæронæй афарста: 
— Цы кодтам? Цы ныл æрцыд? 
Зæронд лæг хъæрæй скуыдта, йæ тымбылкъухæй йæ сæр батъæп- 
пытæ кодта: 
— Бабын стæм, Доцион, бабын. 
— Уæ мæ фæрстæ дын куыд фехæлдысты, мæ чысыл Кæку, 
кæд райсом раджы дæ куыды бæсты дæхи кæуинаджы сæр куыд 
бакодтай! — куыдта Доцион æмæ чысыл Кæкуйы айста Бабейы 
мады къухтæй. Æрæвæрдта йæ тæрхæгыл. Йæ гыццыл къухтæ 
йын дзуарæвæрд æркодта йæ риуыл. Бабемæ диссаг фæкаст, йæ 
хо кæй нæ фезмæлыд, æмæ æбæрæг тас ныссæххæтт кодта йæ 
риумæ. 
Дуар та æрбайгом. Мидæмæ æрбахызтысты Доционы чындз 
йæ моимæ. Доцион сæм ракаст æмæ йæ уæрджытæ ныххоста. 
— Рацæут, рацæут, уæ рынтæ бахæрон, чысыл Кæкумæ: 
Рацæут, ныр уæм йæхæдæг нал рацæудзæни, 
Йæ гыццыл къæхтæ райсынхъом нал бауыдзæни, 
Йæ гыццыл къухтæ нал атилдзæни. 
Рацæут, рацæут æмæ акæут. 
Сæумæрайсом йæ сæумæйы цардæй 
Йæ зæронд æнайы хъæбысмæ чи атагъд кодта, 
Йæ сæумæйы цард сæумæрайсомæй 
Мады сау хъарæгæй чи раивта, 
Акæут уыцы чысыл Кæкуйыл, акæут. 
Уый ныр гыццыл гуккуйыл нæ фæтæргай и, 
Уый ныр боны рухсæй тæргай ацыди, 
Йæ чысыл гуккытæ сау мæрмæ бадардта... 
Зæронд усы кæуынмæ Бабе дæр ныккуыдта. Нырма йæ рæстмæ 
не ’мбæрста, цы ’рцыд, фæлæ йын хъарæджы ныхæстæ йæ зæрдæ 
уынгæг кодтой. Стæй йæм хæдзары адæм дæр æнахуыр æндæр- 
джыты хуызы кастысты. Чидæр ын йæ цонгыл рахæцыд. 
— Æддæмæ уал ахиз. 
Уый йæ фыд уыди. Хъæубæстæ иууылдæр ам уыдысты — 
Бабе сын се ’рымбырд уынгæ дæр нæ фæкодта. Устытæ сеппæт 
дæр куыдтой. Куыдтой цæссыгкалгæ æмæ «гъе-гъе»-гæнгæ. Гом- 
сæр лæгтæ мæстыйæ кастысты зæхмæ. Æгæрыстæмæй Дæллаг- 
хъæуккаг лæг, йæ сæры стыр носы тыххæй Æмпъызтсæр кæй 
хонынц, уымæй дæр ферох йæ худ ныккæнын, æмæ йын Бабе йæ 
сæрмæ куы фæкомкоммæ, уæд кæугæ-кæуын фæпыррыкк код- 
та: лæгæн йæ гæмæх сæры тæккæ астæу уыд дзыхънос æмæ дзы 
хиды ’ртæхтæ æртымбыл сты. 
Лæгтæ æддæмæ рахызтысты, æмæ Бабе дæр сæ фæдыл ра- 
цыди. Йæ зæрдыл дардта — хæдзарæй исчи куы ахиза, уæд хъуа- 
мæ йæ фæдыл ракæсай, науæд худинаг у. Уый йын йæ фыды 
фыд бацамыдта. 

Гуьщмæзты Алеш Уацмыстæ 150 
Хæдзары раз иу ран лæууыдысты лæгтæ. Йæ фыд дæр сæ 
цуры. Исчи-иу исты куы сдзырдта, уæд-иу иннæ ныуулæфыдаид: 
— Ехх. 
— Лæппу, — фæдзырдта йæм йæ фыд. 
Бабе лæгты цурмæ бацыд. 
— Марадз, бæхыл абад æмæ Катийæн фехъусын кæн. 
Лæппу ницы уанæбæрæджы бамбæрста йæ фыды ныхæстæ, 
фæлæ йын æхсызгон уыд, кæдæмдæр æй кæй æрвиты. Кати, йæ 
фыды хо, сыхаг хъæуы цæры. Ардыгæй уырдæм бæхыл ныццæу- 
дзæн; уым йæхи цахъхъæнтæ ис, уыдонимæ ахъаздзæн. Катийы 
лæппуйы бæхыл сæвæрдзæн, æмæ та йын уый, чи зоны, йæ фыды 
топпы нæмгуытæй радава, уымæн йæ фыд хъæдгæсæй кусы æмæ 
сæм бирæ нæмгуытæ ис. 
Бæх хъæусæр сæрвæты хызти. 
— Фат, Фат, — фæсидтис æм. 
Бæх æй, æвæццæгæн, нæ фехъуыста. 
— Фат, Фа-а-ат! — сидтис æм ногæй. 
Бæх йæ сæрæй хъазгæ ’рцæйцыд лæппумæ. Хъæуы йæм 
рæстмæ уæндгæ дæр ничи кæны. Ном дæр ыл йæхæдæг сæвæрд- 
та — сæ фыццаг бæхы ном, сæ фыццаг бæх фарон амард. Ацы 
бæх уый байраг у. 
Бæхыл идон бафтыдта, сгæпп кодта йæ рагъмæ æмæ йæ баца- 
гайдта. 
Хæдзарæй рацæугæ йæ риуы цы æнтъыснæг уыди, уый ахауд 
йæ зæрдæйæ. Байрох дзы сты хæдзары хабæрттæ. Бæх дурджын 
фæндагыл къæрццкъæрцгæнгæ æйтт кодта размæ. Лæппу хатыд 
уæлдæфы бæзджын, уый донау калди йæ хъусты цурты, ны- 
дзæвди йæ рустыл, æмæ лæппу схъæлдзæг. 
— Размæ, Фат, размæ! — хъæр кодта йæ дзыхыдзаг. 
Сæумæрайсомы суссы йæ хъæлæс уыраугæ нæрыди комы. 
Ног боны ног зæлтæ хъал кодтой йæ хъæрæй, æмæ лæппу фыр- 
цинæй базарыд. Йæ хъусты зæлыдысты Доционы хъарæджы 
ныхæстæ æмæ сæ зарыд йæхирдыгонау: 
Ой, рацæут æмæ, дам, базарут, 
Ой, уæрæйдæ æмæ, дам, гыццыл Ксеку, 
Ой, чысыл Кæкуйæн, дам, чысыл гукку. 
Йæ фыды хотæм куы баввахс, уæд йæ зæрдыл æрбалæууыд, 
айразмæ сын сæ хуыйылзоныгъ кæй радавта. Йæ зæрдæйы хъæл- 
дзæг чем æрбайсæфт. Йæхæдæг дзы цы кодта, Кæкуйæн æй ра- 
давта. Кæкуйæн йæхи хуыйы дзоныгъ Тегаты сылкъи Азанбегæн 
хæрынкъайы ’взагыл баивта. Ныр йæ чысыл хо рынчынæй йæ 
дзоныгъ æрцагуырдта. Кæм ын ссардтаид? 
Фæстæмæ аздæхын йæ цæсгом нал бахъæцыд æмæ йæ фыды 
хотæм уæлбæхæй бахъæр кодта. 
Кати йæм йæхæдæг ракаст. 

151 
Радзырдтсе 
Кæстæр лæппуйы аргьау 
— Бабе куы дæ, нывонд дын фестон! — бацин кодта йæ фыды 
хо. — Цы дæ ’рхаста уа раджы? 
— Дада мæ дæумæ рарвыста. 
— Цы, дам? 
Ам лæппу ферхæцыд, йæ фыды ныхæстæ нал хъуыды кодта, 
йæхæдæг та дзырдтæ нæ ардта. 
— Хъæуы лæгтæ æмæ устытæ дæр уым сты, — загъта æрæ- 
джиау. 
— Цы ныл æрцыд? — тарстхъæлæсæй фарста ус. 
— Кæку... — загъта лæппу æмæ та ферхæцыд. 
Æвиппайды дзы ’нæнхъæлæджы схаудта: 
— Кæку амарди... 
— Саухæдзар бадæн, — скуыдта йæ фыды хо æмæ, сæхимæ 
хæдзары куыд уыд, афтæ та ардыгæй дæр райхъуыст кæуыны 
хъæр. 
Лæппу цы загъта, уыцы ныхæсты хъуыды йæхæдæг нæ бам- 
бæрста, йæхицæн ын ницы дзырдтой. Ныхæстæ сæхигьæдæй схау- 
дысты йæ дзыхæй. Фæлæ сæ хæдзары цы тас уыд, уый ардæм, 
йæ фыды хотæм йæхæдæг кæй æрбахаста, уый æнкъардта лæп- 
пу. Ферох дзы ис, хъазынмæ кæй ратагъд кодта, бæх азылдта 
æмæ сæхимæ цæуыныл фæци. Ныр ын фæндаджы даргъ цин нал 
хаста, уый нæ, фæлæ ма йæм бæхы къæхтыхъæр хъуыст, талынг 
хæдзармæ дæм исчи дуар куы хойа, уыйау. 
Хъæугæрон бæхæй идон рафтыдта æмæ йæ ауагъта, йæхæдæг 
атындзыдта хæдзармæ. 
Хæдзары раз та лæууыдысты лæгтæ. Бабе сыл йæ цæст ахас- 
та. Йæ фыд уым нæ уыд. Хæдзармæ бацыд. Йæ мад лæууыди 
тæрхæджы цур. Доционы чындз æмæ йын Дæллагхъæуккаг ус 
хæцыдысты йæ цæнгтыл. Тæрхæгыл зыбыты бæгънæгæй хуыс- 
сыди чысыл Кæку æмæ йæ Доцион æууæрста сапонæй. Йæ мад 
Бабейы фенгæ ныдздзынæзта. Доцион æм, йæ куыст нæ ныууадз- 
гæйæ, раздæхт: 
— Дæхиуыл фæхæц. Худинаг у. 
Йæ мад хъæрдæрæй ныккуыдта: 
— Амарди дæ гыццыл хо, Бабе, амарди. Ныр ын хъазæн дæр 
куы никуыуал радавдзынæ... 
Устытæ скуыдтой, æмæ та хæдзары алы къуымтæй райхъуыст 
æиæныхас хъарæг, судзаггаг куыд. 
Хæдзары иууылдæр зонгæ адæм уыд, фæлæ лæппумæ æцæ- 
гæлæтты хуызæн кастысты. Хæдзар æм йæхæдæг дæр æнæзонгæ 
бынаты хуызæн каст. Сæ уæлмæрды дæр ма йæхи афтæ фæха- 
ты: алы къутæр, алы дур дзы бæстон зоны, фæлæ цыма кæмдæр 
цавæрдæр тæссаг ран ис, афтæ йæм фæкæсы. 
Хæдзар ын, уæлмæрдау, тас æвзæрын кодта йæ риуы æмæ 
æддæмæ рахызт. Лæгтæй дæрддзæфгомау лæууыд сыхæгты гыц- 
цыл чызг, Кæкуйы æмцахъхъæн, æмæ лæппу уый цурмæ бацыд. 

Гуыцмæзты Алеш 
Уацмыстæ 
152 
— Бабе, — дзырдта йæм сывæллон. 
— Цы кæныс? 
— Кæку кæм ис? 
— Кæку амарди, — загъта лæппу. 
Æмæ æвиппайды йæ зæрдæ суынгæг, йæ ныхæсты хъуыды 
йыл æртæфсти, йæ хъустыл ауад йæ мады кæуын, æрыхъуыста 
йæ фыды хойы ныхæстæ æмæ схæкъуырцц кодта. Сывæллон æй 
кæугæ куы фена, уый тасæй йæхи аппæрста дæлæмæ. Иу къах- 
вæндаг æмдзæхгæр цыди бынмæ цæугæдрнырдæм. Лæппуйы цæ- 
стытæ æхгæд уыдысты донцъарыгæй. Йæ развæндаг æвзæрста 
æрмæстдæр къæхты фæрцы, бæстæ йын ныгъуылд æвзист 
æрттывды. 
Донбыл дæлгоммæ ныххауд ссæст кæрдæгыл æмæ куыдта 
цæссыгтæй, уынæрæй нæ — æрмæстдæр къуырма цæссыгтæй. 
Йæ куыды уынæр-иу гæзæмæ райхъуыст сулæфты рæстæджы. 
Афтæ ма фæкæуы зæронд гал: фыдгуысты фæстæ дон нуазын 
нæ бафæразы, йæ былтæ доны нытътъыссы, ныссабыр вæййы, 
æдде æрбакæсгæйæ афтæ фæзыны, цыма дон нуазы. Уый та 
фæкæуы стуры æнæсым куыдæй. 
Куыдта Бабе. Рагæй æнæзгъæлст цæссыгтæн ныр, æвæццæ- 
гæн, фадат фæци æмæ æнæвгъауæй рæдывтой æддæмæ. Хъуыды 
ницæуыл кодта. Нæдæр рыст æнкъардта йæ зæрдæ: рыст, адæй- 
маджы чи скæуын кæны, уымæн йæ хъæстæ даер нæ уыди лæп- 
пуйы риуы. Нæдæр æм æнтъыснæг ныхылдта. Йæ сæры баззад, 
сыхæгты гыццыл чызгимæ куы лæууыд, уыцы ныв æмæ сæ ны- 
хас: «Кæку кæм ис?» — «Кæку амард», æндæр ницы уыдта æмæ 
ницæуыл хъуыды кодта. 
Афтæ фæхуыссыд иу дзæвгар. Цæссыгтæ банцадысты. Цæс- 
сыгтимæ батадысты, сыхæгты гыццыл чызгимæ куы лæууыд, 
уыцы ныв æмæ сæ ныхæстæ дæр. Ныр æппындæр ницæуыл хъуы- 
ды кодта. Уый уыд дзидзидай сывæллоны хуызæн, нырма хъуы- 
ды кæнынхъом чи нæ у æмæ дзидзифсæстæй авдæны парахатæй 
чи схуыссы. 
Стæй бафынæй. 
Фынæйæ дæр нæ уыдта фынтæ, фынæй кодта адджын æмæ 
рог улæфтгæнгæ. 
Райхъал ис æмбисбонмæ æввахс. 
Сæрддон хур æм ныккасти комкоммæ, сыгъта йын йе уæнгтæ. 
Йæ быны зæхх, цыма фыртæвдæй схид и, хъарм уымæлæй ны- 
дзæвд йæ буарыл æмæ фæгæпп кодга. Йæ цæстыты раз зылдыс- 
ты æрвæрдынгъуыз зиллаччытæ. Йæ дарæс фелвæста æмæ зы- 
быты бæгънæгæй ныххуыссыд доны. Дон æй рæстмæ æмбæрзгæ 
дæр нæ кодта, фæлæ уазал уыд, æмæ йæ хуыссæгхъæлдзæг уай- 
тагвд фæлыгъд. 
Йæ дарæс куы скодта, уæд æрлæууыдысты йæ зæрдыл або- 
ны хабæрттæ, æмæ та йæм уайтагъд боны тæвд хъарын райдыд- 

153 
Радзырдтæ 
Кæстæр лæппуйы аргъау 
та. Цавæрдæр уæз — нæдæр рыст, нæдæр маст, фæлæ цавæрдæр 
уæз, карз фæсмоны хуызæн банкъардта лæппу. 
Уый уыди, æцæгæйдæр, фæсмоны рис. 
— Кæку амарди, æз та доны был фынæй кæнын... — йæхимæ 
фæхæрам лæппу æмæ атындзыдта хæдзармæ. 
Хæдзары раз ныр уыди фылдæр адæм. Сæ дыккаг хæдзæрт- 
ты устытæй чи мæрзгæ кодта, чи бырæттæ хаста. Лæгтæ ба- 
къорд сты сугсæттæны. Катийы лæг, хъæдгæс Гиго, йæ зонгуы- 
тыл лæууыд æмæ цыдæр арæзта фæйнæджытæй. Бабе сæ цурмæ 
бацыд. Лæгтæй йæм чидæр разылд: 
— Кæм уыдтæ, Бабе? 
— Кæм уыди, — загъта иннæ, — бакæс-ма йын йæ цæстытæм. 
Æвæццæгæн, йæхи кæуынæй амардта. 
Гиго йæ куыст ныууагъта, йæ уæраджы рыгтæ ацагъта æмæ 
Бабейы къух райста. 
Лæппуйæн æхсызгон уыди, хистæртæ йемæ стыр лæгау кæй 
ныхас кæнынц, фæлæ йæ йæхимæ цæмæн кæсын кодтой, уый нæ 
бамбæрста æмæ хæдзармæ бацыд — йæхимæ кæсæны бакæса. 
Хæдзары астæу кушеткæйыл чырыны мидæг хуыссыд йæ 
чысыл хо. Лæппумæ та нæ бахъардта йæ хойы мард — куыд æй 
зыдта, афтæмæй хуыссыди ныр дæр. 
«Кæку амард», — ацы ныхас ныр æмбæрста афтæ: йæ хо хуыс- 
сы чырыны, æмæ устытæ йæ алыварс бадынц. Уæддæр лæппу 
бафиппайдта: йæ хо чысыл фендæргъуызон. Фæлæ цæмæй? 
Æрæджиау фæхатыд: Кæкуйæн ныр æгæр схъæл уыд йæ 
роцъо. 
Устытæ иууылдæр кастысты лæппуйырдæм. Йæ мад ныдз- 
дзынæзта. Йæ фарсмæ бадти Кати, Кæкуйы цæсгоммæ æркъул, 
афтæмæй бахъарæг кодта: 
Уæ сау бон мыл ныккæна. 
Ракæс-ма, дсе низтæ, мæнæ де ’фсымæрмæ. 
Уый мæм райсом раджы хъæргæнæг куы ныццыди — 
Чысыл Кæку, дам, райсом раджы хъæргæнгæ ацыд 
Сау ингæнмæ йæ зæронд мадмæ. 
Уас зæрдæхудт фæуа дæ зæронд мад, 
Мах ын йæ хойраджы хай дæтгæ афтæ куы дзырдтам: 
Йæ бархъомыс йæхимæ куыд дара, 
Ракæс-ма, дæ низтæ, гыццыл Кæку. 
Махæн демæ дихгæнинаг куы ницы уыди, 
Уæд нæ райсом раджы цæмæн байуæрстай? 
Ацы хæдзары фарн иууылдæр дæу куы уыди, 
Уæд дзы сау чырын цæмæн равзæрстай? 
Ацы хæдзар зæронды тæргай, 
Кæстæры райгуырдыл куы уыди ахуыр, 
Уæд нын ды нæ хæдзары фарн 
Дæ хивæнд мийæ цæмæн раивтай? 

Гуыцмæзты Ллеш 
Уацмыстæ 
154 
Лæппу куыдта. Устытау дзыназгæ нæ, ас лæгау. Йæ цæсты- 
ты цæссыгтæ ныббадтысты, згъæлгæ нæ кодтой. Æнæуæндгæ, 
æфсæрмыгæнгæ бацыд йæ мады цурмæ æмæ йæ хойы цæсгоммæ 
æркъул. Ныр Доцион хъарæг кодта. Зæронд усы хъарæг нæ уыд 
йæ фыды хойы хъарæджы хуызæн. Йæ фыды хо ныхас кодта, 
Доционæн та, цыма ныхæсты бæсты йæ дзыхæй цæссыгтæ згъæлд, 
афтæ каст Бабемæ æмæ йæ цæстыты ныббадæг цæссыгтæ фе- 
мæхстысты. Ныр æнкъардта йæ риуы рыст дæр; æрмæст йæ хойы 
уындæй нæ, Доционы хъарæджы риссагæй: 
Аку, дæ фæхъхьау фсеуон, 
Бабе, дæ чысыл хойыл. 
Мадызæнæджы куыд мадызæнæгмæ фехъуысдзæни, 
Фехъусдзæни дæ æмæ æрфæсмон кæндзæни, 
Йæ адджын бинонтæй иæ тæргай ацыдыл. 
Амæлын æнцон у, Кæку, фæсмонгонд фæуай, 
Фæлæ дæ бинонтæн та цы ми бакодтай? 
Дæ мадызæнæг зæрдæхæлд куы фæци, 
Ингæны дур дæр куы никуы феота, 
Уæд ын йæ уæлтæрхæг цæй мард авæрдтай? 
Уый мард нæу, фыдфынты сæр у; 
Йæ фынты-иу алыхсæв демæ хъаздзæни, 
Æвиппайды-иу фæтары уыдзынæ, 
Бирæгъ фестозынæ, сыл бирæгъы къах! 
Хæцгæ йыл кæндзынæ, тонгæ йæ кæндзынæ. 
Фæсмонгонд фæуай, фæсмонгонд фæуай... 
Æхсæвыгон дын дæ уындæй тæрсозæни, 
Боныгон дын дæ койæ тæрсдзæни, 
Æхсæвыгон — дæ сау æндæргæй... 
Лæппу зæронд усы ныхæстæ устыты дзынæзты рæстмæ не 
’взæрста, фæлæ марды цæсгоммæ комкоммæ каст, йæ хойы зонгæ 
хуыз цадæггай ивады, чысыл кодта æмæ-иу дзы йæ цæстæнгас 
иу дзæвгар куынæ атыдта, уæд-иу йæ хойы бæсты йæ цæсты раз 
сыстад æнæзонгæ æмæ тæссаг хъуыртхъом. Зæронд усы хъарæ- 
гæй цы рыст æмæ тас сæвзæрд йæ риуы, уый ныр æнкъардта 
марды уындæй: рыст — йæ хойы цæсгом зонгæ хуызы куы уыд- 
та, уæд: тас — йæ хойы цæсгом-иу æнæзонгæ хуызты куы сыс- 
тад йæ цæсты раз. Доцион ын йæ цонгыл ныххæцыд æмæ йæ 
æддæмæ ракодта. 
— Цавæр у, — сбустæ йыл кодта, — мадæй, фыртæй уе уæнг 
цы амард? 
Йæ фыды фыд сæм бацыд. Йæ дæрзæг къухтæй æрлæгъз 
кодта лæппуйы сæр. Зæронд лæджы хус æнгуылдзтæ æмæ ар- 
мытъæпæн хъыррыст кодтой йæ сæрыхъуынтыл: хъыррыст код- 
той, цыма мæстæг фæйнæгæй згæ зæгæлтæ æфтыдæуы, цыма йæ 
мад арынгхафæнæй хыссæгæнæн тас хыртт-хыртт кæны, уыцы 
хус хъыррыстæй тыхсти лæппу, хъæрзыдта йæ зæрдæ. 

155 
Радзырдтæ 
Кæстæр лæппуйы аргъау 
— Ам цы лæууыс? — дзырдта йæм зæронд лæг, — хъомтæм 
акæсын хъæуы. Изæр кæны. 
Лæппу йæм иучысыл фæхæрам. Адæм ас лæгау ныхæстæ кæ- 
нынц йемæ, уый та йын сывæллоны цуматæ кæны. Æниу, йæхи 
дæр фæндыди искуыдæм ацæуын. Йæ централкæ хæдзары уыд, 
йæ рахæссынмæ нал бауæндыд. Фæзивæг кодта идон рахæссынмæ 
дæр. Йæ къухтæ йæ чъылдымыл сæвæрдта æмæ хъæусæр бæр- 
зæндтырдæм фæхæрд кодта, Хъæуссæр хызти йæ бæх. Лæппу 
рацъæл кодта æхсæр уис, сыздыхта йæ, æрцахста йæ бæхы, уæр- 
дæхæй йыл хæрæгдзых бакодта æмæ йыл сбадт. Бæх тырныдта 
размæ, хæрды йын уыйбæрц иицы æнтыст æмæ-иу рæстæгæй- 
рæстæгмæ ныххуыррытт кодта. Лæппумæ та здæхын райдыдта 
йæ дзæбæх зæрдæйы уаг. 
Хохаг къахвæндагыл — бары уа æви æнæбары — уæддæр дæ- 
химæ иучысыл аргъæутты бæгъатыры хуызæн фæкæсдзынæ. 
Лæппумæ дæр та æрыздæхт аргъæутты дуне — бирæ зындзи- 
нæдтæ кæм и æмæ æппæт зындзинæдтыл дæр Кæстæр Лæппу 
кæм фæуæлахиз вæййы. Кæстæр Лæппу — хъæбатыр, ныфсджын 
æмæ зондджын — уый алы хатт дæр Бабе йæхæдæг вæййы. 
Æрмæст-иу мæсты кодта, уæйгуытæ кæй нæуал ис, уæйгуытыл 
кæй никуы фембæлы. Уый сын уæд схос кæнид! Къæдзæхтыл 
сæ бæргæ фæхоид! Фæлæ кæм сты! 
Багуыппырсар и лæппу бæхыл бадгæйæ. Аргъæутты дунемæ 
æнцонтæй баирвæзы йæ хъуыдыты. Аргъæутты дунейæ æрыздæх- 
гæйæ гуырысхогæнгæ фæкæсы йæ алфамблаймæ, рæстмæ нал феу- 
уæнды царды æцæгдзинадыл. Æниу ын цард дæр аргъæуттæй бирæ 
ницæмæй хицæн кæны. Ныр дæр та хуымæтæджы нæ баныфс- 
джын. Бæхтæрæн уисæй цъыччытæ кодта афтид уæлдæфы, цыма 
’хсаргардæй йе знæгты цæгъды æмæ-иу фæхъæр кодта: 
— Уый дын мæ фыды ’фхæрд, æнаккаг! 
Кæнæ: 
— Хъахъхъæн дæ цъаммар сæр, гуыбынджын! 
Æнæнхъæлæджы йæ хъылындз зæрдæ æруазал. Йæ зæрдыл 
æрлæууыдысты йæ фыды фыды аргъæуттæ. Уым Кæстæр Лæп- 
пу бирæ хæттыты раздæхта йæ хойы мæлæтæй. Иу хатт та калм 
амардта Кæстæр Лæппу. Калмы фæрдыг систа æмæ йæ асæрфта 
йæ хойы мардыл. Йæ хо йæхи айвæзтытæ кодта æмæ афтæ зæгъы: 
«Ох, ох, куыд бирæ фæфынæй кодтон». 
Зыдта йæ: уыдон иууылдæр аргъæутты ныхæстæ сты. Фæлæ 
йын цард дæр нырма аргъау уыди. Йæ хойы мард дæр æм аргъау 
касти. Æмæ лæппу лæмбынæг кæсын райдыдта йæ развæндагмæ, 
агуырдта цыкурайы фæрдыгæй хъазæг калмы. Калм зынæг нæ 
уыди фæндагыл. Уый нæ, фæлæ дзы гæккуыри дæр никуы суыдта. 
Уæд лæппуйы зæрдыл æрлæууыд, иу хатт мусы чъилыл цы кæл- 
мытæ федта хъазгæ, уый. Лæппу мусы чъилы гæнгæлытæ æртыд- 
та, сбадт æмæ сæ хордта. Дæлдæр хæмпæлты рæбын цыдæр зæх- 

Гуыцмæзты Алеш 
Уацмыстæ 
156 
хæй фесхъиудта æмæ хурмæ ферттывта. Лæппу уырдæм дис- 
гæнгæ ныккаст: дыууæ калмы чысыл зиллаккыл зилахар код- 
той. Хаттæй-хатт-иу сæ иу хъен алæууыд, уæдмæ йæ иннæ калм 
дæр æрбаййæфтаид, уый дæр-иу хъен алæууыд æмæ-иу уæрдæ- 
хау кæрæдзийыл аздыхтысты, æрхаудтой-иу зæхмæ æмæ та-иу 
зилахар систой. 
Иу-цалдæр хатты та — куы сæ иу, куы се ’ннæ — æрбатым- 
былтæ уыдаид, йæ сæр афтид уæлдæфы фæцавтаид, æмæ-иу 
æнæхъæн метры бæрц сысхъиудта зæххæй. 
Хæдзары уыцы ныв куы рафæзмыдта, уæд йæ фыды фыд 
бахъæлдзæг, йе уæхск ын æрхоста: 
— Гъе лæппыз, уый кæлмыты кафт федтай, æмæ амондджын 
уыдзынæ. Кæлмыты кафт чи фены, уый царды амондджын вæййы. 
Ныр уыцы хабар æрлæууыд лæгпгуйы зæрдыл. Æмæ бæх фæс- 
тæмæ разылдга. Æрцыди мусы чъилмæ. Бæхæй рахызт æмæ, кæлмы- 
ты кафгæ кæм федта, уырдæм лæмбынæг ныккаст. Ницы дзы суыдта. 
«Чи зоны, сæ цыкурайы фæрдыг ам искуы ис», — ахъуыды 
кодта йæхинымæр æмæ хæмпæлты агурын райдыдта, фæлæ ницы 
ссардта. Æрмæст цалдæр раны уыдис калмы хуыккомы хуызæн 
хуынчъытæ. Лæппу сæ хъилы бырынкъæй змæнтын райдыдта. 
Иууылдæр разындысты тынг уæлæнгай. 
«Чи зоны, æддæмæ искуыцæй рабырой», — загъта лæппу æмæ 
мусы чъилыл æрбадт. Æнхъæлмæ каст кæлмыты рабырынмæ. 
Иу афон æм сыхъуыст хъарæджы зæлтæ æмæ уыцы уынæрмæ 
лæппу æрчъицыдта. Мæстæйдзагæй сбадт бæхыл æмæ хъомтæ 
агурынмæ ацыд. 
Хъомтæ разындысты æхсæны уыгæрдæнты. Колхозы мæкъуыл- 
тæй иу бынтондæр сфæйлыдтой. Лæппу смæсты. Уæлбæхæй сæ 
æриста йæ разæй. Йæ уис æгæр цыбыр уыд æмæ стуртæн искæй 
дзæбæх рæстмæ ’рцæвын йæ къухы не ’фтыд. Уый йæ ноджы 
сызнæт кодта, йæ цæстытæ фырмæстæй доны зылдысты, бæхæй 
рахызт æмæ фистæгæй бафтыд стурты фæстæ. Хъомтæ лæппуйы 
цæфæй тылиф кодтой сæхи, хаттæй-хатт-иу уисы дзæхст æруа- 
ди йæхи зæнгтыл æмæ лæппу бынтондæр сæррайау, зондцухау 
ратæх-батæх кодта хъомты фæстæ, стæй адæргæй æмæ фырмæс- 
тæй нæууыл дæлгоммæ ныффæлдæхт. Ныккуыдта, ныббогъ-богъ 
кодта, йæ буар æгасæй дæр рызти, стъæлфыди. 
Иудзæвгар афтæ фæкуыдта. Цæссыгтимæ йæ маст дæр рав- 
дæлон йæ риуæй. Сбадти бæхыл æмæ хъомты йæ разæй ратым- 
был кодта. Стуртæ-иу къахвæндагыл куы ахал сты, уæд та лæп- 
пу йæ хъуыдытæм æрцыд: уый Кæстæр Лæппу Терк-Турчы 
рæгъæуттæ байста æмæ ныр хæдзармæ дзагармæй здæхы. 
Хъомтæ куы рыскъæрдта, уæд хъæубæстæй сеппæтыл нал 
æрхæцыд йæ цæст сæ кæрты. Чидæртæ дзы сæ изæры куысты- 
тæм ацыдысты. Ацы хатт хъуццытæ дуцынмæ дæр йæ мад нæ 
рацыд, фæлæ Доционы чындз. 

157 Радзырдпие Кæстæр лæппуйы аргъау 
III. Бадæнсехсæв 
Цадæггай хæдзар раафтид. Йæ хойы уæлхъус ма баззадысты 
Кати, Доцион, йæ мад æмæ хъæуы устытæй дыууæ. Тæрхæгыл 
бадтысты лæгтæ — Гиго, Тега æмæ йæ фыды фыд. Устытæ нал 
куыдтой, ныллæг хъæлæсæй ныхæстæ кодтой. Лæппу сын ницы 
хъуыста сæ ныхæстæн, Гиго хъæрдæрæй дзырдта: 
— Лæгæн йæ ныхыфыстæй алидзæн никуыдæм ис. Раджы 
дæр афтæ уыд, ныр дæр афтæ у. Чи мын æй дзырдта — нал æй 
хъуыды кæнын. Иу хатт иу лæг дард хъæутæм хонæг ацыд. Ба- 
талынг ыл ис æмæ кæмæдæр æрæхсæвиуат кодта. Сæрд уыд 
æмæ йын фысымтæ æдде бауат кодтой. Лæг æрдæгæхсæв рай- 
хъал. Кæсы æмæ лампæйы алыварс æртæ уылынджыйас чыз- 
джы бады. Лæг фыртæссæй йæ улæфт ныуурæдта. Сæ иу афтæ: 
«Ацы хæдзар æвзонг удæй нæма бафыста йæ хæс Хуыцауы раз». 
Иннæ афтæ: 
«Ацы хæдзары райсоммæ райгуырдзæни лæппу». 
Æртыккаг та: 
«Ацы хæдзары ноггуырдыл фондз азы куы сæххæст уа, уæд 
ссарæд йæ адзал». 
«Кæм?» — бафарстой йæ. 
«Сæ размæ цы цъай ис, уый йын æрцæуæд нывгонд». 
«Чи нæм хъусы, уый та ноггуырды номæвæрæг уæд». 
Афтæ загътой æмæ атахтысты. 
Лæг катайы бацыд: ай мæрдты ’лгъыст нæу, ноггуырдыл фондз 
азы сæххæст уыдзæн æмæ амæлдзæни. Æз ын номæвæрæг куы 
уон, уæд йæ хицæуттæ та мæн æлгъитдзысты, хорз къах, дам, 
нæм не ’ рбавæрдта. Фæлтау цæугæ ардыгæй. 
Сыстад сусæгæй, йæ дарæс скодта æмæ бæхмæ бацыд. Кæсы, 
æмæ бæхы раз къуыдырыл йæ фысым бады. 
— Хуыцау дын хорз ракæна, нæ уазæг, ды та цæмæннæ фы- 
нæй кæныс? 
Лæг ын сæфсæнттæ кодта, тагъд цæуын æй кæй хъæуы, уый 
тыххæй. 
— Бар дæ ис, — фысым ын дзуры, — фæлæ не ’фсин тагъд 
æнхъæлцау у, æмæ уал мæ цуры иучысыл куы абадис. 
«Абадон, — загъта лæг йæхинымæр, — стæй чысыл фæстæ- 
дæр ацæудзынæн». 
Уалынмæ иу гыццыл чызг сæ цуры февзæрд. 
«Лæппу! Лæппу!» — хъæр кодта гыццыл чызг. 
Уæд лæгæн афтæ зæгъы фысым: 
— Фараст чызджы мын уыди, ныр нæм ды дæ къах куы ’рба- 
вæрдтай, уæд мын лæппу райгуырд. Ды йыл хъуамæ сæвæраи ном. 
Лæг æфсæнттæ кодта, фæлæ та фысым афтæ: 
— Мæнæ дын кард. Кæнæ йын ды хъуамæ уай номæвæрæг, 
кæнæ та йæм бацу æмæ йæ ныргæвд. 

Гуыцмæзты Алеш 
Уацмыстæ 
158 
Цы гæнæн ма уыд уымæн дæр. Æртæ боны сæм баззад, ног- 
гуырдыл ном сæвæрдта, стæй йæ хæдзармæ афардæг. 
Фондз азы фæстæ та сæм æрцыд. 
Лæппу — фырыхъулы хуызæн, хуртæ æмæ дзы мæйтæ кæ- 
сынц. Дзырдарæхст. Æвзагджын. 
Номæвæрæг афтæ: 
— Фынтæ федтон, æвзæр фынтæ æмæ уый тыххæй æрцыд- 
тæн. Ацы цъай ма уæ цæмæн хъæуы, дон уæм хæстæг куы у. 
Цæй æмæ йæ сæхгæнæм. 
Фысым сразы. Цъай байдзаг кодтой сыджытæй. 
Ныр номæвæрæг йæхицæй бабуц. Фынгыл бады, хæры, нуа- 
зы æмæ лæппумæ йæ хъус дары. Лæппу иу афон сæ цурæй сыс- 
тад æмæ æддæмæ ацыд. Лæг дзы йæ цæстытæ нæ исы. Лæппу 
цъайы алыварс цалдæр зылды æркодта, хоста йын йæ къултæ, 
цавта йæ къахæй, стæй скуыдта æмæ цъайы цур æрбадт. Лæг 
бахудт æмæ сын афтæ зæгъы: 
— Уæ лæппумæ-ма фæдзурут æмæ уын цыдæр радзурон. 
Фысым æддæмæ рацыд æмæ лæппуйы мардæй ссардта цъайы 
фарсмæ. 
— Афтæ у, лæгæн Хуыцау цы зæгъа, уымæй йын алидзæн 
нæй, — загъта Гиго æмæ Бабейырдæм раздæхт: — Ды та цæмæн 
бадыс, цæмæннæ фынæй кæныс? 
Лæппуйы, æцæг дæр, фæндыди фынæй кæнын, фæлæ иннæ 
уаты иунæгæй нæ уæндыди, ам та æфсæрмы кодта. Йæ фыды 
фыд æй фæхатыд æмæ йæ схуыссын кодта, кæм бадтысты, уыцы 
уаты. Хуыссæнтæ иннæ ’хсæвты хъауджы уыдысты дæрзæг, ха- 
стой æнæзонгæ тæф, æмæ та лæппу банкъардта: æппæт дæр ын 
кæйдæр хæдзары тæф кæны, алцы дæр æм æндæргъуызон кæсы 
абон. Цæмæн? Лæппу йæхи фарстæн дзуапп нæ агуырдта. Йæхи 
фарста, æрмæстдæр цы æнкъардта, уый тыххæй. 
Фынæй кæнын æй фæндыд, фæлæ йæ сынтæг устытæм æввахс 
уыд æмæ йæм хъуысти сæ мынæг ныхас. Дзырдта Доцион: 
— ...Лæппу ердойæ бынмæ кæсы: чындз æфсины рабынæй 
кодта, йæ зæвæты йын туас нытътъыста æмæ йын йæ тугæй ацъырд- 
та, стæй йæ суагъта. Райста фæндыр. Цæгъды æмæ дзуры: 
«Кафгæ, кафгæ, ме ’фсин». 
Æфсин йæ цæнгтыл схæцыд, пецы алыварс кафы, афтæмæй дзуры: 
«Алы бон мын афтæ кæны, 
Алы бон ын кафгæ кæнын...» 
«Алы бон мын афтæ кæны, — хъуыды кæны лæппу, — алы- 
бон мын афтæ кæны». 
Фынæй йыл тых кодта, уæддæр ма Доционы фæстаг ныхæс- 
ты нæ уагъта, йемæ сæ хаста йæ фынмæ. 
«Алы бон мын афтæ кæны, фæлæ куыд?» — тыхсти лæппу. 
«Куыд?» — фарста йæхи. Афтæ йæм касти, цыма йын чидæр 
алы бон афтæ кæны, фæлæ куыд, уый дзы байрох. 

159 
Радзырдтæ 
Кæстæр лæппуйы аргъау 
«Куыд?» — утæхсæн кодта йæ фыны. Доционы фæстаг ны- 
хæстæ æдзæсгомæй балæгæрстой йæ фынмæ, фæлæ дзы бынат 
нæ ардтой. 
Æнæхъæн æхсæв утæхсæн кодта уыцы ныхæстимæ. Фыны- 
иу ногæй бафынæй: уым дæр æй нæ уагътой уыцы ныхæстæ. 
«Алы бон мын афтæ кæны!» — æппынфæстаг нал бафæрæзта 
лæппу, ныккуыдта æмæ райхъал. 
Нырма бон нæ цъæхтæ кодта. Хæдзары чи уыд, уыдон фыц- 
цагау сæ бынæтты бадтысты. Ныхас нал кодтой. Не змæлыдыс- 
ты. Æрмæст ма бадгæ кæй кæнынц, уымæй хицæн кодтой чыры- 
ны хуыссæг мардæй. Хæдзар хаста уазалы тæф, хæдзар уыд 
тарæрфыг. Лæппуйы зæрдыл æрлæууыд Гигойы ныхас. Йæ алы- 
варсбадджытæ йæм фæкастысты уыцы æртæ уылынджыйас чыз- 
джыты хуызæн. «Фæлæ кæуыл тæрхон кæнынц?» — бафарста 
йæхи æмæ Кæкуйырдæм бакаст. Чырынæй йæм йæ хойы роцъо 
зынд æртхъирæнгæнæджы къухау. 
«Мæныл», — ахъуыды кодта лæппу æмæ фыртæссæй йæхи 
хъæццулы ныттыхта. 
IV. Дыккаг бои 
Ацы бон йæ мад афтæ зæрдæмард нал уыд. Змæлыди хæдза- 
ры. Ныхæстæ кодта устытимæ. Марды уæлхъус ма-иу абадт рæ- 
стæгæй-рæстæгмæ. Уыйхыгъд йæ фыд тынг тыхсти. Лæгты кæ- 
дæмдæрты арвыста, цыдæртæ сын фæдзæхста. Кæку кæм уыд, 
уыцы хатæны уыд фынг æвæрд æмæ-иу лæгты уырдæм бахуыд- 
та, уыдон-иу лæугæйæ рухс загътой. 
Бабейы та бæхмæ арвыста. Лæппу бацин кодта — кæдæмдæр 
мæ æрвиты. Фæлæ бæхыл саргъ куы сæвæрдта, уæд æм бацыды- 
сты йæ фыд æмæ сæ дыккагхæдзæртты лæг. 
— Алкæмæн дæр фехъусын кæндзынæ, — дзырдта йæ фыд, — 
соммæ. 
— Мæ быгъдуан. Сихорафонтæм ам уыдзынæн, — загъта лæг 
æмæ бæхы идон райста, хъæуы кæронмæ йæ идадзæй акодта, 
стæй йыл сбадт. 
Лæппу фæхъыг и йæ фыдмæ. 
— Кæдæм ацыд? 
— Хонæг. 
— Кæцæй хоны? 
— Ныр стыр лæг дæ, сбустæ йыл кодта, — сом хистмæ адæмы 
æрхонын хъæуы. 
Хист сæ хъæуы никуы уыд, æмæ йæ лæппу никуы федта, 
фæлæ йæ зонгæ кодта: йæ фыд арæх ацæуы хистмæ. Изæры куы 
æрыздæхы, уæд фæдзуры: 
«Бирæ адæм дзы уыди». 
Йæ мад та: 

Гуыцмæзты Алеш 
Уацмыстæ 
160 
«Сæхи йыл мардтой. Ингæнмæ йæ фæстæ сæхи æппæрстой, 
сау фæбада». 
— Бабе, — фæдзырдта йæм Доцион. 
Лæппу йæм бацыд. 
— Мæнæ адон уæлмæрдмæ ахæсс, — лæвæрдта йæм иу стыр 
хызын. 
— Цæмæ? — фæдисы. 
— Ингæнкъахджытæн. Аходæнафон у. 
Лæппу райста хызын æмæ æнæдзургæйæ фæраст и. Уæлмæрд 
хæстæг дзуары бынмæ уыди, нæ уарзта уырдæм цæуын Бабе. 
Тарсти дзы. Бынтон æввахс уыд, хъæуы тæккæ сæр, фæлæ-иу 
æм афтæ каст, цыма кæмдæр дард ран ис, змæлæг кæм нæй, 
сырд, æмæ хæйрæджытæй йемыдзаг кæм у, алы дур æмæ алы 
бæласы фæстæ дæр чидæр кæм æмбæхсы. Уый — иунæгæй. Ис- 
кæй цур ницæмæй тарсти. Лæппуйы зæрдыл æрлæууыд, дысон 
иунæгæй иннæ уаты схуыссын кæй нæ бауæндыди æмæ йæхимæ 
смæсты. Хъæубæстæ дзы афтæ дзурынц, ницæмæй, дам, тæрсы. 
Æмæ, æцæгдæр, тæрсаг нæу, талынджы дæр æрзилы хъæуыл, 
хъомтæм ацæуы. Фæлæ дысон тарсти иннæ уаты схуыссынæй 
æмæ ныр йæ зæрдæ йæхиуыл худти. 
«Тæрсгæ та цæмæй кодтон, уый мæ сæ ныхæстæм хъусын 
фæндыд», — ссардта йæхицæн æфсон. 
Уæлмæрды сæййæфта цыппар лæджы, — сæ хъæуккæгтæ. 
Бадтысты ногкалд сыджытыл æмæ тамако дымдтой. Айдагъ май- 
кæты. Сæ цæсгæмттæ æмæ сæ майкæтæ уыдысты хидæй хуы- 
лыдз. Сæ разы уыд арф уæрм, лæппу лæугæйæ дæр кæм нæ 
фæзындаид. 
— Цæмæн хъуыди, — бустæхуызæй дзырдтой лæппумæ, — 
уырдæм нæ цыдыстæм? 
— Рухс зæгъын хъæуы, — загъта Æмпъызтсæр, сеппæты хис- 
тæр. Хызынæй систа æрмæстдæр айдагъ кæрдзын, арахъы авг 
æмæ сыкъа, сыкъа æрыдзаг кодта. 
— Рухсаг у, Кæку, барст дын уæд ацы сыджыт, — загъта æмæ 
сыкъайы арахъ ингæнмæ ныккалдта. Бабе ныккасти ингæнмæ. 
Сау-сауид уæрм комхæлиуæй касти лæппумæ. 
— Цæмæ йæ скъахтат, цæ? — æвиппайды сæ афарста дис- 
гæнгæ. Уыдон æм бакастысты, сæ сæртæ батылдтой. 
— Уæдæ Кæкуйы кæм ныгæнæм? — загъта Æмпъызтсæр, 
æвæццæгæн, афтæ фенхъæлдта сæ бæстон куыстыл сын дис кæны. 
«Кæкуйы, — загъта йæхинымæр лæппу, — Кæкуйы». 
Æмæ æвиппайды йæ риу мæрдон уазал аци, йæ сæрыхъуынтæ 
арц сбадтысты. Ингæнæй йæм калд æлгъаг тæф, смаггæнаг тæф. 
Кæмдæр цæстыты чъылдыммæ салдысты йæ цæссыгтæ, салдыс- 
ты цæстытæ сæхæдæг дæр. Æнкъардта алы сулæфтæй дæр, йæ 
хуылфы хъарм куыд æвдæлон кæны. Йæ буар йемыдзаг кодта 
уазалæй æмæ срызт. Уый уыдта зонгæ ныв. 

161 
Радзырдтæ Кæстæр лæппуйы аргьау 
Фарон сæ зæронд бæх, Фаты мад, амарди. Уæд ыл æгас хъæу- 
бæстæ нæ куыдтой, нæдæр æгас бинонтæ — æрмæстдæр Бабе 
æмæ дада. Лæппу бæхтæ бирæ уарзта. Хæдзарæй-иу радавта 
кæрдзын æмæ йæ лæвæрдта дыууæ бæхæн. 
Дада йын цæхæрадоны скъахта уæрм. Лæппуйы фыд дæр сæм 
фæкасти æмæ æртæйæ бæхы марды баластой уырдæм. Сыджыт 
ыл ныккалдтой. 
Фæлæ Бабе мысыди йæ бæхы. Къуыри дæр нæма рацыд, афтæ 
иу изæрыгон сусæгæй бæхыл калд сыджыт белæй иуырдæм ка- 
лыныл схæцыд. Æвзæр тæф дзы калди, фæлæ йæ куыст нæ уагъ- 
та. Сзынын кодта бæхы сæр. 
Бæхы сæры царм алæбырдтæ, йæ хæмхудтыл ницыуал уыд, 
æрмæстдæр — стыгъд дæндæгтæ. Смаггæнаг тæф æхгæдта фын- 
дзыхуынчъытæ. Лæппумæ афтæ каст: ныртæккæ бæхы стыгъд 
дæндæгтæ скъæрцц-къæрцц кæндзысты, фæлæбурдзысты йæм. 
Нæ, уый йæ бæх нал уыд. Уый уыд цавæрдæр тæссаг хъуырт- 
хъом, йæ тæфæй дæр лæппуйы чи тæрсын кодта. Лæппу йæм 
касти æмæ æнкъардта: мæнæ гъе афтæ амарди йæ бæх. 
Æмæ ныр уæлмæрды, ингæнмæ кæсгæйæ, уыдта уыцы ныв. 
Ингæн æй тæрсын кодта. 
«Афтæ у, уæдæ? — хъуыды кодта лæппу. — Афтæ у». 
Ныр æм бахъардта Кæкуйы тæссаг уавæр. Йæ рæстæджы сæ 
хъæуы мард никуы уыди, никуы федта мард ныгæнгæ. Йæ хойы 
мард æнкъардта адæмы куыдæй, Доционы хъарæгæй, йæ мады 
куыдæй, фæлæ йæхæдæг йæ хойы мардыл нæ маст кодта: нырма 
йæ уыдта сæ хæдзары, уыдта йын йæ хуыз, æмæ йæм афтæ каст 
— амарди Кæку, фæлæ йæ уæддæр уыны, йемæ дæр аныхас кæн- 
дзæн, сæ хæдзары ис, сæ хæдзарæй никуыдæм ацыд. Сывæлло- 
нæн йæ цуры чи ис, цæстæй кæй уыны, уый йын удæгас у. Æниу, 
стыртæ дæр афтæ сты: мард куы баныгæнынц, хæдзар афтидæй 
куы аззайы, уæд сыл æртæфсы æцæгæй сæ кæуинаг хабар. 
Лæппу касти ингæнкъахджытæм. Йæ удхæссæг фестадысты. 
Фæндыди йæ, бел фелвас æмæ сын дзы сæ сæртæ цæв, атæр сæ 
ардыгæй, байдзаг кæн ацы æлгъыстаджы уæрм. 
Йæхимидæг мæсты кодта йæ мадмæ, адонæн ингæн къахын 
чи бауагъта, æлгъыста йæ фыды, стæй йæ зæрдыл æрлæууыд 
дада æмæ фæныфсджын. Уымæн зæгъдзæни, уый нæ бауадздзæн 
гыццыл Кæкуйы ныгæнын. 
— Уæддæр æй æз фæстæмæ байдзаг кæндзынæн, — æвиппай- 
ды загъта ингæнкъахджытæн. 
Уыдон æй нæ бамбæрстой. 
— Æмæ йедзаг куы у, — загъта Æмпъызтсæр æмæ сыкъа кæ- 
мæдæр авæрдта. 
— Байдзаг æй кæндзынæн, — загъта ногæй æмæ хæдзармæ 
разгъордта. 
Ныр æй фæндыди йæ хомæ кæсын, йæ хойы цур лæууын. 
11 Гуыцмæзты Алеш 

Гуыцмæзты Алеш Уацмыстæ 162 
Йæ цуры куынæ уа, уæд ын æй ингæнмæ кæй адавдзысты, уыцы 
хъуыдыйæ тарсти, йæхицæй йæ сырдта, йæхи æввахсдæр ласта 
марды цурмæ, фæндыди йæ марды чырыныл къухæй хæцын. 
Чырынæй йæм æрвылхаттау каст йæ гыццыл хо, пухрусджын, 
цъыззыйы къуылых. Йæ цæстытыл ауад, куы йын æй баныгæ- 
ной æмæ йæ уый фæстæмæ куы скъаха, уæд цы хуызæн уыдзæн. 
Ацы нывæй йæ зæрдæ суынгæг æмæ скуыдта, стæй ныббогъ- 
богъ кодта: 
— Нæ йæ ауадздзынæн, нæ-ы! 
Йæ æрмттæй ныззезелæг чырыны фæрстыл. 
Хæдзары чи уыд, уыдон ыл сæ цæст æрæвæрдтой. Ацы хатт 
йæ фыд дæр йæхи нал баурæдта — йæ цæссыгтæ æртылдысты 
æмæ сæ тагъд-тагъд асæрфта. Доцион æддейæ æрбахызт, лæп- 
пуйы цурмæ бацыд, йæ раздарæнæй йæ цæссыгтæ асæрфта æмæ 
бахъарæг кодта: 
Акæут, акæут, хорз адæм. 
Абон ма фæстаг хатт йæ хойы куы уыны, 
Сом æй сау ингæнмæ куы арвитдзæни. 
Уым хур хæдоны бæсты сыджыт хæдон дардзæни, 
Хур дзы нал фендзæн, хур дзы ныгуылд уыдзæни. 
Акæут, акæут, хорз адæм, 
Кæуинаджы сæр йæхи чи фæкодта, 
Акæут, акæут, хорз адæм, 
Сыджыт къæвдатæ кæуыл цæудзæнис, 
Сыджыт хуыссæнты чи хуысдзæни, 
Æнæхъæн хъæуæн дзыхыкъæбæл чи уыди 
Æмæ ныр йæ дзых кæмæн амыр и, 
Уыцы гыццыл удыл. 
Зæронд лæг бацыд, ныххæцыд лæппуйы цонгыл æмæ йæ 
æддæмæ ракодта. 
— Исчи афтæ кæны, — дзырдта йын, — цæуыл дæхи марыс, 
гормон? 
— Дада, — хæкъуырцц кодта лæппу, — дада. 
— Ма ку, мæ лæппу, — йæ сæр ын лæгъзытæ кодта зæронд лæг. 
— Дада, ингæн ын скъахтой. 
— Фесты йæ? — нæ бамбæрста лæппуйы ныхас. 
— Гъо, 
Лæгъстæгæнгæ йæм касти: 
— Бауадздзынæ йæ ныгæнын? 
Уый ницы дзырдта. 
— Бауадздзынæ йæ? — скуыдта ногæй. 
— Афтæ ма дзур. Ныр стыр дæ. Исчи ма йæ мард уæлæуыл 
уадзы. 
Сæ цурмæ бацыди йæ фыд, йæ цæстытæ ма уыдысты уымæл. 
Растдæр зæгъгæйæ, йæ цæстытæ уыдысты æмбæхст цæссыгты 
удæст. Кæнгæ тызмæг хъæлæсæй схъæртæ кодта йæ фыртыл: 

163 
Радзырдтæ 
Кæстæр лæппуйы аргъау 
— Къулбадæг. Уæлдай митæ ма кæн. 
Лæппу джихæй касти дыууæмæ дæр. Уыцы æнгас лæгъстæ 
кодта, домдта, цæмæй уымæ байхъуыстаиккой. Уыдон иуварс 
ацыдысты. Æмæ лæппу бамбæрста: нал ис фервæзæн йæ хойæн, 
адавдзысты йæ, баныгæндзысты йæ! 
Адавдзысты йæ? 
Лæппу æрлæууыд ацы хъуыдыйыл. 
Æвзонг адæммæ ис ахæм миниуæг: исты хъуыддаджы тых- 
хæй бирæ фæрахъуыды-бахъуыды кæнынц, амæй-айхуыздæр 
фæндтæ нæ фæцæуынц сæ зæрдæмæ, фæагурынц æндæр амал, 
æмæ стæй, къуырццæвæны, уыцы фæндтæй иу дæр сæ зæрдыл 
нал æрлæууы, фæхæст вæййынц æппæты тæссонддæр хъуыды- 
йыл. Æмæ, фырдиссагæй, уыцы тæссонд фæнд аразгæ дæр скæ- 
нынц. 
Хъæргæнæг кæй арвыстой, уый сихорафæттæм æрыздæхт. 
Бæх Бабемæ радта. 
— Бафснай йæ, — загъта йын йæ фыд. 
— Йæ хид уал æрысыса, — сыфсон кодта лæппу æмæ йæ 
фæсхæдзар рудзынджы бынмæ бабаста. 
Хуыдоны сæрæй хъисын бæндæн райста. Аивæй, куыд ничи 
йæ фена, афтæ бацыд скъæтмæ. Йæ хæдоныл схæцыд, бæндæн 
йæ астæуыл стыхта æмæ йæ хæдон æруагъта, хæдоны дымджытæ 
йæ хæлафы нал нытътъыста. Йæхимæ кæстытæ кодта — бæндæн 
æддæмæ нæ зынд. Æрысгæрста йæ дзыппытæ: цыппар гилдзы 
дæр йæ дзыппы уыдысты, цыппар дæр — хъæбæр ифтыгъд. Ныр 
цæттæ уыд. Иу хатт ма йæхи æрбæрджытæ кодта æмæ скъæтæй 
рахызт, бацыд хæдзары фæстæмæ. Фат иугай хæлттæ æууылдта. 
— Уыцы бæхы саргъ цæмæннæ исыс? — дзырдта йæм йæ фыд. 
— Йæ хид уал æрысыса. Йе ’хтæнгтæ йын суæгъд кæндзы- 
нæн, — загъта, æмæ йæ фыд куы фæаууон, уæд бæхы æхтæнгтæ 
ноджыдæр сæлвæста, цыбыр æй ныббаста тæккæ рудзынггæрон 
æмæ хæдзармæ бацыд. Централкæ къулыл ауыгъд уыди. Хæдзар 
змæлджытæй нæ цух кодта. Марды иунæгæй нæ уагътой. Уый 
тасы æфтыдта лæппуйы. Уæддæр бадт. Æнхъæлмæ касти. Лæджы- 
хъæды тызмæг хъæлæс зæлыд йæ риуы. Йæ алыварс уыди ар- 
гъау: Кæстæр Лæппу зындзинæдтæй ирвæзын кодта йæ мады 
зæнæджы. Аргъæутты Кæстæр Лæппу ацы хатт дæр йæхæдæг 
уыди: хъæбатыр, ныфсхаст æмæ зондджын. Чысыл Кæкуимæ 
дæр арæх хъазыд Кæстæр Лæппуйæ: Кæкуйыл исты хъуымац 
æртыхтаид, йæхæдæг-иу бæхыл сбадт, дардæй йæ раскъæрдтаид 
æмæ чызджы фарстаид бæзджын хъæлæсæй: 
«Загъ-ма, рæсугъд чызг, ам уæйыджы хæдзар кæм ис?» 
«Ай уæйыджы хæдзар у», — дзырдта-иу чызг, Бабе йын куыд 
бацамыдта, афтæ. 
«Æмæ, уæйыг, йæхæдæг кæм ис?» — фæзмыдтаид кæйдæр 
хъæлæс. 

Гуыцмæзты Алеш 
Уацмыстæ 
164 
«Нырма фынæй кæны». 
«Æмæ ды дæхæдæг та чи дæ, уæдæ?» 
«Мæн уæйыг раскъæфта», — дзырдтаид гыццыл Кæку. 
«Уæдæ æз дæу куы агурын». 
Æгæр-иу бахъæбатыргъуыз лæппу, æмæ йын, аргъаумæ гæсгæ, 
уæйыг йæ чызджы байсдзæн, уый-иу йæ сæрмæ нал æрхаста, йæ 
къухы цы уисы цъæл уыд, уый-иу ныттылдта. 
«Бахъæр-ма кæн уæйыгмæ, æз ын йæ сæр акъуырон», — æцæ- 
гæйдæр-иу смæсты лæппу. 
Чызг-иу цы загътаид, уый-иу нал зыдта. Лæппу йæхæдæг 
зыгъуыммæ кодта хъазт. Чызгæн æй уый размæ афтæ нæ амыд- 
та, æмæ-иу æм гыццыл Кæку дæр йе ’взаг фелвæста. 
Иу рæстæджы хæдзары Кати æмæ сыхæгты усæй дарддæр 
ничиуал аззад. Лæппуйы зæрдыл æрлæууыд, æрдæбон скъæтæй 
куы рахызт, уæд Доцион Дæллагхъæумæ кæй фæцæйцыди. Хин 
хъуыды февзæрд йæ сæры. Æддæмæ рауад, стæй фæстæмæ фез- 
дæхт. 
— Доцион афтæ, ардæм-ма, дам, рацæут уæ дыууæ, — загъта 
устытæн æмæ ма йæ ныхæстæм бафтыдта: — Сæхимæ ис. 
Устытæ æхсæв бадынæй, æвæццæгæн, бафæлладысты æмæ 
нæ базивæг кодтой. Уæддæр æй бафарстой: 
— Цы нæ кæны? 
— Нæ зонын, — загъта сын, — йæхи йын бафæрсдзыстут, æз 
уал баддзынæн ам. 
— Дæ нывонд фæуон, Бабе, — загъта ма йæ фыды хо æмæ 
æддæмæ ахызтысты. 
Лæппу ахъахъхъæдта. Дуар ахгæдта. Æрæхгæдта йæ къæп- 
сырæй. Рудзынгæй æддæмæ акаст. Фæсхæдзар ничи уыд. Цент- 
ралкæ къулæй райста. Рудзынгыл æй æрæвæрдта. Стъол ру- 
дзынджы цурмæ баласта, бандон ын йæ цуры æрæвæрдта. Бауад 
марды чырынмæ. Фелвæста йæ хойы мард. Уый хъæды лыггагау 
нæ тасыд. Бахаста йæ стъолмæ. Æрæвæрдта йæ. Йæ астæуæи 
бæндæн райхæлдта. Дыдагъæй йæ æртыхта йæ хойы астæуыл. 
Нылхынцъ æй кодта. Ныр та бæндæн æртыхта йæхи астæуыл. 
Цалдæр æлхынцъы йæ ныккодта. Слæууыд бандоныл. Йæ хо 
æртæ хатты уæззаудæр уыд ацы хатт. Иу къухæй хæцыд йæ 
хойы астæуыл, иннæмæй æнцой кодта стъолыл. Зоныгуылæй 
æрлæууыд стъолыл. Бахылд рудзынгмæ. Бæхы рагъ æгæр æд- 
дейау уыди рудзынгæй. 
— Фат, — сындæггай йæм дзырдта лæппу, — Фат. 
Бæх йæ сæр æрбангом кодта рудзынгмæ, фæлæ йе рагъ уæд- 
дæр æддæдзæф уыди. Мардытæф фæхатыд æмæ ныххуыррытт 
кодта, йæ хъустæ фæгæмæл сты. Лæппу йæ иу къухæй æрсæрф- 
та, стæй авнæлдта саргъы фæстаг гопмæ, æрбахæцыд ыл ру- 
дзынджырдæм. Бæх бакоммæ касти. Чидæр дуарыл æрбахæцыд. 
Лæппу фесхъиудта. Дыууæ къухæй ныххæцыд саргъы раззаг 

165 
Радзырдтæ 
Кæстæр лæппуйы аргъау 
гоппыл æмæ бæхы рагъмæ айста йæ иу къах. Йæ хойы мард 
хъеллау кодта йæ астæуыл. Бæх сызнæт. Лæппу йæхи басхуы- 
ста саргъмæ. Йæ хо цæхгæрмæ хуыссыди йæ разы. Чидæр дуæрт- 
тыл æрбахæцыд. Æппæт дæр хорз уыд, фæлæ йæ бæхы рохтæ 
райхалынмæ хъыг дардта йæ хойы мард. Размæ йын дзæбæх 
æртасæн нæ уыд. Æппынфæстаг ын бантыст идоны баст райха- 
лын. Æппæт уыдæттыл бафæстиат иу-дыууæ минуты. Лæппумæ 
афтæ каст, цыма æнæхъæн сахат ныффæстиат. Æппынфæстаг 
срæвдз, бæхы басхуыста æмæ ауыдта, йæ централкæ рудзын- 
гыл кæй баззад. Фæстæмæ æрбазылдта бæхы æмæ централкæ 
куыд райста, афтæ æрыхъуыста кæйдæр цъæхахст. Уыцы цъæ- 
хахстмæ лæппу бæхы йæ къæхтæй сонтæй бацагайдта. Бæх 
размæ йæхи аппæрста. Йæ хойы мард сæрырдæм фæзæбул. 
Лæппу йæхæдæг дæр фæцæйхауд. Иу къухæй фæлæбурдта 
идонмæ, иннæ къухæй хæцыд централкæ æмæ йæ астæумæ баст 
хойыл. Хъуысти кæйдæр æрдиаг, æнахуыр цъæхахст. Лæппу 
ноджы тынгдæр басхуыста бæхы. Бæх марды тæфмæ æнæуый 
дæр сызнæт, йæ уды быцъынæг тыдта размæ. Лæппуйы цæс- 
тæнгас рæстæгæй-рæстæгмæ ныдзæвд йæ хойыл. Хъуыста, чи- 
дæртæ йæм йæ номæй кæй дзурынц. 
Комы фæндагмæ куы ныйирвæзт, уæд æнцондæрæй сулæ- 
фыд. Дурвæндагыл бæхы къæхты хъæр нæрыди комы. Тæхгæ 
уæлдæф ын стыгъта йæ цæсгомы цъар. Адæмы хъæр æм нал 
хъуысти, фæлæ сæ цъæхахст зæлыд йæ хъусты. Нæ, ныр ар- 
гъауы нал уыди лæппу. Фæлæ ахæмтæй æцæгдзинад æмæ ар- 
гъауы æхсæн стыр гæрæнтæ нæй. Æцæгдзинады нывтæ æнцо- 
нæй баиу вæййынц аргъауимæ, аргъауæй æдæрсгæ рахизынц 
æцæгдзинадмæ. Лæппуйы зæрдыл æрлæууыд, Кæстæр Лæппу 
фæдисæтты бынысæфт кæй ныккæны. Тæхгæ-тæхын сифтыгъта 
йе ’хсæнгарз, тыххæйты æрурæдта знæт бæхы. Хорз уыди, 
æмæ йæ фæстæ ничи уыд, æндæра лæппу йæ цæст дæр не 
’рныкъуылдтаид, топп сыл ныццавтаид. Фæивгъуыйынæй 
æппындæр нæ тарст. 
Йæ уæлмонц зæрдæйы уаг ’рхаудта, йæ фæстæ фæдисæттæ 
куынæ федта, уæд. Ницыуал кад кодта йæ хъæбатырдзинадæн. 
«Уый цæй лæгдзинад у, — хъуыды кодта æнкъардæй, — æмæ 
фæдисæттæй иуы дæр ма амарай». 
Иучысыл банхъæлмæ каст. Йæ зæрды уыд, цалынмæ йæ 
æрбаййафой, уæдмæ уым лæууын, фæлæ бæх знæтæй-знæтдæр 
кодта, нал лæууыд иу ран, æмæ та йын уый дæр йæ рохтæ суагъ- 
та. Иудзæвгар ма куы бауадысты комы, уæд бæхы фездæхта иу 
къахвæндагыл уæлæмæ, бæрзæндтæм, лæгæтмæ. Уый дæр ын 
рагацау хъуыдыгонд уыди: лæгæтмæ цыди æрмæстдæр иу къах- 
вæндаг. Лæппуйы фидарæй уырныдта: фæдисæттæ ницыхуызы 
бацахсдзысты лæгæт. 

Гуыцмæзты Алеш 
Уацмыстæ 
166 
V. Æцæг тасы сенкъарсентæ 
Изæр кодта. 
Лæгæты стыр дурыл хуыссыди гыццыл Кæку. Чысыл фал- 
дæр лæууыди знæт бæх æмæ йæ хъустæ змæлыдысты. Бабе хъахъ- 
хъæдта æрбахизæн. Тагъд-тагъд-иу бауад йæ хойы цурмæ. Тар- 
стис ын адавынæй. 
— Ма тæрс, — дзырдта йæм кæйдæр хъæлæс фæзмгæ, — мæ 
удæгасæй дæ ничи ахæсдзæн. 
Азылдис-иу лæгæты къуымты. Цырддзастæй касти дуры зыхъ- 
хъыртæм. Кæд йæ зæрдæ иучысыл æруазал, уæддæр нырма 
æнхъæлцау уыди калмы фæзындмæ. Уырныдта йæ — искæцы 
зыхъхъырæй рабырдзæнис калм, залиаг калм, йæ хъæлæсы цæ- 
хæртæ калдзæнис цыкурайы фæрдыг. Лæппу йемæ хæст самай- 
дзæн, фæтых ыл уыдзæни, лыстæг кæрдæнтæ йæ скæндзæн, лæ- 
гæтмæ æрбахизæны дзы цæндтæ самайдзæи. Цыкурайы фæрдыг 
сисдзæн æмæ йæ йæ хойыл расæрфдзæн. Йæ хо йе уæнгтæ ай- 
ваздзæн æмæ зæгъдзæни: 
«Охх, куыд бирæ фæфынæй кодтон». 
Йæ хо кæй нæ базмæлдзæн, йе уæнгтæ кæй нæ айваздзæн 
æмæ йæм кæй нал сдзурдзæни, уыцы хъуыды йыл тых кæнын 
райдыдта. Фæлæ йæхи нæ саста, калмы фæзындмæ та æцæгæй 
æнхъæлмæ касти. Æрмæст залиаг калмы фæзындмæ нæ, хуымæ- 
тæджы калммæ. Ам лæгæты цы цалдæр сахаты абадт, уыцы рæ- 
стæджы йын аргъæутты дуне æгæр гуырысхойаг сси, йæ хъуы- 
дытæ йыл ныр комдзог зылдысты æмæ мæсты кодта, сырдта сæ 
йæхицæй, архайдта йæ фыццаджы зæрдыуагмæ баирвæзыныл. 
Фæлæ йын нал æнтыст. Æрцыдис æм, нырмæ зонгæ дзæр кæй 
нæ кодта, ахæм æрхæндæг. Уыцы æрхæндæгæй уæззау кодтой 
йе уæнгтæ, рысти дзы йæ зæрдæ, хъуынтъыз кодта йæ цæсгом, 
бæстæ йæм фыдуындæй райдыдта кæсын. Йе ’нæвнæлд зæрдæ 
цадæггай хъæстæ кодта мæлæты тасæй. Гъе уый уыди æцæг за- 
лиаг калм, адæм кæй тæссæй зæронд кæнынц. Цы йын æмбæрста 
лæппу. Фæлæ йæ хатын райдыдта. 
Комы фæлурс аууæттæ цадæггай таргъуыз истой. Арвы бæр- 
зонды ленкгæнæг мигътыл дæр нал ныдзæвд хуры цæст. Доны 
хъæр æмæ йемæ змæлæг дурты уынæр райдыдтой хъæрдæрæй 
хъуысын. 
Комы аууæттæ æбæрæг фæндагыл хъуызыдысты лæгæтмæ, 
æмдзаг æй кодтой уазал æндæргтæй. Тар иста цæстныдзæвæнтæ. 
Æмæ лæппу хъуынтъызæй касти гуымиры æцæгдзинады цæс- 
гоммæ; лæгæт æм касти ингæны хуызæн, абон лæгтæ Кæкуйæн 
цы ингæн скъахтой, раст уый хуызæн. Ингæн Кæкуйы тыххæй 
æрцыди къахт, æмæ дзы уый та йæ бæхимæ цы аразы? 
Йæ хойы фæдисæттæн раттыны хъуыды йæхимæ æввахс дæр 
нæ уагъта. 

167 
Радзырдтæ Когстæр шппуйы аргьау 
Ратахти æхсæвы бындз гуызгуызгæнгæ, æртхъирæнгæнгæ. 
Лæппу базыдта: чысыл фæстæдæр тар æмхауд æркæндзæн зæх- 
хыл. Ныр аууæттæ бырыдысты алырдыгæй дæр: комæй, хæх- 
тæй, арвæй, лæгæты арфæй. Йæ хо дæр сау æндæрджы гæппæ- 
лæй хуыссыди дурыл. Æмæ лæппу банкъардта: йæ алыварс цы 
тары гæппæлтæ æртыхст, уыдонæй сæ иу йæ хо у, ныртæккæ 
баиу уыдзысты уыцы тары гæппæлтæ, рауайдзæн сæ æнæхъæн 
стыр тар æмæ йæ хойæн йæ кой, йæ хъæр дæр никуыцæйуал 
фæзындзæни, схæццæ уыдзæни уыцы иугъуызон таримæ. Адæ- 
мы кæуын, устыты хъарæг æмæ йын ингæны уынд цы нæ ра- 
дзырдтой, уый йын ныр бæстон æмбарын кодта æхсæвы хъæлæс. 
Æвиппайды бæх ныххуыррытт кодта. Лæгæтмæ æрбахизæны 
лæппуйы цæстытæ андæгъдысты сау æндæргтыл. 
— Æрлæуут! — нырдиаг сыл кодта. — Ныццæгъддзынæн уæ! 
Æхсæнгарз йæ разы дурыл æвæрд уыди. Фæлæбурдта йæм. 
Къухтæ хигъæдæй æрбахæцыдысты мæнгвæдæгыл. Лæгæты 
азæлыд къуырма гæрах. 
— Амардта мæ! — æрыхъуыста лæппу. 
Чидæр æрбахизæны æрфæлдæхт. 
«Иу уал дзы ис», — бацин кодта лæппу. 
Ногæй топп куы аифтыгъта, уæд ыл æртæфсти, уый Гигойы 
хъæлæс кæй уыд æмæ йæм балыгъд. 
— Гиго?! — ивæзта йæ хæрдмæ. 
Уый ацахста лæппуйы æмæ йæ къæхтыл слæууыд. Лæппу нæ 
архайдта йæхи атоныныл. 
— Фæцæф дæ? — хъуыста кæйдæр хъæлæс. 
— Нæ. Барæй æрхаудтæн, — хъуыста Гигойы хъæлæс. — Зæ- 
гъын нæ куы фæцæгъда. Зонын ын йæ рæстдзæвин. 
Чидæр ын йæ рус ныззæлланг кодта: 
— Худинаггæнæг! — дзырдта. — Радавта мын марды. 
Лæппу ницы æмбæрста, ницы йæм хъардта. 
— Чи уыд? — дисгæнгæ фарста йæхи. — Чи адавта марды? 
Тар лæдæрсти йæ цæстыты раз, лæсти йæ риумæ. 
1977 аз, Ортъеу 

Урс фынтсе 
1 
Есеты Местъа хъæуы сæр цæры, Есеты Мате та — 
хъæуы бын. Кæд Саджил Рагъырдыгæй исчи фæзы- 
ны, уæд йæ фыццаг фысым Местъа вæййы. Æмæ, 
табу Хуыцауæн, сæрддон-сæрддæргъы йæ хæдзар 
уазæгæй никуы фæцух вæййы. Фæлæ зымæг та? Чи 
хъуамæ фæзына зымæг Саджил Рагъырдыгæй, кæд 
æмæ дыууæ хъæуы ’хсæн мит арæх адæймаджы 
фæдтæ æнæфенгæ батайы? 
Сæ сæрдыгон бонты хъæрмудæй цæрынц дыууæ 
зæронд лæджы, фæлæ зымæджы Местъа Матемæ 
фæхъæбæрзæрдæ вæййы. Æмæ йæм куыннæ фæхъæ- 
бæрзæрдæ уа? — Чъребайырдыгæй зымæг дæр фæ- 
зыны уазджытæ. Кæд арæх нæ, уæддæр фæзынынц. 
Фæлæ йæ бон ныккалæд Мате — йæ хæдзар тæккæ 
фæндаджы былыл æрæвæрдта, æмæ, цыма бон- 
изæрмæ дурбиндитæй кæсы, уыйау уазæг ницыхуы- 
зы нæ ауадздзæн йæ рæзты, æнæмæнг æй фыццаг 
уый хъуамæ суазæг кæна. Уазæг йæ уды быцъынæг 
скъуындзæн фыццаг Местъатæм бахауыныл — Ма- 
тейы æдзæсгом æй ницыхуызы нæ ауадздзæн. Ай 
уазæг комкоммæ Местъайы номы уазæг уыдзæн, Мате 
та йын йæхи схицау кæны. Ноджы сын иу бирæгъты 
амæттаггæнинаг куыдз ис, æмæ уазæг миты бынты 
куы рацæйхъуыза, уæддæр æй базоны, фæдисы рæйд 
ныккæны. Æмæ та Мате йæхи радавы! Æмæ та Мате 
йæхи скадджын кæны! Цыма ахæм рæдау лæг у. Иу 
хатт, иу-цалдæр азы размæ сæ комахсæйнаджы сæр 
сфыхта æмæ уоны хай сæр æмæ бæрзæимæ фынгмæ 
не ’рхаста. Афтæмæй йæм уазæг дæр уыди. Æфсоны 
æфсæрмытæ ма кодта — ферох, дам, мæ ис. Куыд 
дæ ферох и, дурак! Уæдæ Местъайæ цæмæннæ ни- 
куы ферох цыппарыссæдз азы дæргъы. Бирæ æдзæс- 
гом митæ ис Матемæ! 
Фарон та йын цы сарæзта! Зымæджы фыццаг мæй 
хъарм ахаста: хур, фæлмæн бонтæ. Стæй æвиппайды 
æрбауазал, мит уыцы иу калд ныккодта, æртæ бонмæ 
уæраджы сæртæй акалд. Местъа даргъхъæд митка- 

169 
Радзырдтæ 
Урс фынтæ 
лæнæй хæдзары æмæ скъæты сæры мит ракалдта, хъæдын фый- 
йагæй хъæууынгты мит ссыгъдæг кодта, донмæ фæндаг сарæзта. 
Дыууæ боны дæр сыл нæ бахъуыд. Мит та йæ уарынæй банцад. 
Уаргæ нæ, фæлæ афтæ ныххур, æмæ тæдзынджытæ суанг изæр- 
далынгтæм сæ цъыкк-цъыккæй нал æнцадысты. Райсоммæ-иу 
дæлувадтыл астаздзыд цæуы сыкъаты хуызæн ихтæ ныззæбул. 
Местъайæн хъомтæм базилын æмæ суг æрсæттынæй дарддæр 
ницыуал куыст уыд. Нырма фæззæджы куыстыты зынг йе уæн- 
гты. уыди, æмæ иуран бадынæй фæлмæцыд. Мате йæ кæстæр у 
æмæ йæ фыццаг уый хъуамæ абæрæг кодтаид, фæлæ Мате Мате 
у, Матейæн цæсгом нæй æмæ Мате зынæг нæ уыди. Дыууæ боны 
йæхи ныуурæдта, æртыккаг бон йæ зæрдæ нал фæлæууыд, араст 
Матетæм. Йæхицæн æфсон ссардта: 
«Уæдæгонд лæг у, уæд та йыл исты æрцыд». 
Местъа хъæуы сæр цæры, Мате — хъæуы бын, фæлæ ма сæ 
дыууæты ’хсæн ноджы цыппар хæдзары ис, се ’рвадæлты хæ- 
дзæрттæ. Есетæ иууылдæр иу артæй байуаргæ сты, иу фыды 
фыртæй рацæугæ. Ацы цыппар хæдзары цæрджытæ горæты æрбы- 
нат кодтой. Сæрд æд зæнæг ам вæййынц, фæлæ зымæг æмгæрон 
нал æрцæуынц. 
Местъа се ’рвадæлты хæдзæрттæй фыццаджы онг куы ных- 
хæццгду уæд æрлæууыд æмæ хæдзармæ скасти. Хæдзары сæры 
мит æрлæсæн кодта, миты дæлвæдджытæ ’хсæвы уазалы ныс- 
салдысты æмæ, дæлбазыртау, ныппака сты æмбæрзты тигътыл. 
Уæлхæдзар шиферæй æмбæрзт уыди, шиферы кæрæттæ та æнцо- 
нæй цъæл кæнынц. 
«Ракалын сын хъæуы сæ миттæ, — аскъуыддзаг кодта Мес- 
тъа, — Матейæн зæгъон æмæ сæ ракалæм. Ныр не ’рвадæлтæ ам 
не сты, æмæ сæ хæдзæрттæ æдзæрæггъуыз хъуамæ уой? Мате 
дæр лæг у? Хъуамæ дæхимæ хъуыды ма уа? Местъайы зондæй 
кæдмæ фæцæрдзынæ!» 
Æхсызгон уыди Местъайæн, Матейæ æрхъуыдыджындæр кæй 
разынд, æмæ цæрдæггомау фæраст и хъæуы бынмæ. Уыцы уæдæ- 
гонды цæмæй фелхыскъ кæна, уый та йын ис. 
Се ’рвадæлты хæдзæрттæй Матетæм æввахсдæр чи уыд, уый 
онг куы ныххæццæ, уæд уымæ дæр скæстытæ кодта æмæ адур- 
гомау, йæ зæрдæ йæ куыстæй ныллæууыд. 
Мате, æвзæр Мате, æнæрæгъыдзыд Мате лæууыди се ’рва- 
дæлты хæдзары раз æмæ миткалæнæй калдта уæлхæдзары мит. 
Местъайырдæм кæсгæ дæр нæ ракодта, цыма йæ нæ бафиппайд- 
та. Æвæццæгæн, уæллаг хæдзармæ куы касти, уæд æй федта 
æмæ миткалыныл йæхи андæгъта, ома, Матемæ дæр ис æрхъуы- 
ды! Мате! Цæй Матейаг дзы ис! Кæйдæрты фæрцы Смате ис, йæ 
раны фæрцы Мате у, æндæра дзы цæй лæг и! Федта йæ зæронд 
хафына, уæллаг хæдзармæ куы касти, уæд, æмæ йæхи фæразæй 
кодта, ома, æз лæгдæр дæн Местъайæ. Ныр та-иу йæхи радав- 

Гуыцмæзты Алеш 
Уацмыстæ 
170 
дзæн, ныр та йæхи фæбарджындæр кæндзæн Местъайæ. Æмæ 
уæд Местъа ма хъуамæ амæла. 
Фырмæстæй цæхгæр фæзылд æмæ сæхимæ атындзыдта. Æнæ- 
барывæд миты афæллади, йæ улæфæнтæ-иу ахгæдтой æмæ-иу 
йæ хус хуыфтимæ схаудта йæ мидзæрдæйы хъуыр-хъуыр дæр: 
— Мате! Смате мын ис, уазæгсур! 
Йæ зæронд æмкъайы фæрстытæ хъусгæ дæр не ’ркодта, аф- 
тæмæй, миткалæн йе уæхскыл авæргæ, тæвдæй æрхæццæ се ’рва- 
дæлты уæллаг хæдзары цурмæ. Акасти кæройнаг хæдзарырдæм. 
Мате нырма уым архайдта. 
— Гъы Матела! Местъайы мын баныгæнынмæ хъавыд, уæд 
Местъа хъуамæ мæрдтыбæхæй фæцæуа Матейæн, — сæрысты- 
рæй йæ зæбул рихитæ адаудта зæронд лæг æмæ бавнæлдта уæл- 
хæдзары мит калынмæ. Æртæ фарсы мит æнцонæй ракалдта, 
фæлæ разырдыгæй фарс æгæр бæрзонд лæууыд, миткалæн æм 
не ’ххæссыди æмæ йын йæ цъупп æнæкалдæй ныууагъта. 
«Ацы хъарм бонты уый йæхæдæг дæр ракæлдзæн, шиферæн 
дзы тас нал у», — загъта йæхинымæр æмæ Матейырдæм ракаст. 
Уый нырма уыцы хæдзары цур быгъдулæг кодта. 
— Местъаимæ мын быцæу кæны, — йæ рихиты бын фæхудт 
зæронд лæг, — уæд хъуамæ лæг уай, лæг, сылыхор! — йæхицæй 
ныббуц и Местъа. 
Дыккаг хæдзары мит дæр ын калд фæцис, уæддæр Мате уыцы 
ранæй нæма раггуырст. 
— Дæ хорзæхæй, цы кодта? Миты бын ма фæуа, мæлæты 
маркафа мын куынæ у, — æцæгæйдæр ын фæтарсти Местъа, æмæ, 
йæ миткалæн æртыккаг хæдзары цур фæуадзгæ, атындзыдта 
Матемæ. Куы йæм ныххæццæ ис, уæд кæсы, æмæ Мате хъæдын 
фыййагыл цыбыр ныххæцгæ фæйлауы хъæууынджы мит. Хæ- 
дзары алыварс миты обæуттæй гæрæнтæ скодта. Афтæ æнувы- 
дæй архайы, æмæ йæ фындзыхуынчъыты тæф дыууæ цонджыс- 
тæвдæн суадонæй кæлы рыг митыл. 
Местъайы цыма исчи дзæккорæй зæххы ныкъкъуырдта, уыйау 
йæ бон фезмæлын нал баци. Бæргæ ма йæ бафæндыд йæхи сто- 
нын, сæхимæ суайын, фыййаг рахæссын æмæ хæдзæртты алы- 
варс ссыгъдæг кæнын, фæлæ йæ къæхтæ зæххы афтæ арф нын- 
ныгъуылдысты, миты уазал къухтæ йыл афтæ фидар хæцыдыс- 
ты, Матейы æдзæсгом ми йæ афтæ ныссæлын кодта, афтæ, æмæ 
йæ цæстытæ бацъынд кæнын дæр йæ бон нал уыди, цæмæй уыцы 
æнагъæттаджы æфхæрд мауал уыдтаид. 
Æвæццæгæн, ахæм цæфы фæстæ, æцæгæйдæр, йæ бон сыз- 
мæлын нал бауыдаид æмæ афтæ лæугæйæ йæ мидбынат ныссал- 
даид, фæлæ хорз уыд, æмæ йæ Мате æруыдта: 
— Ай ныл æвиппайды цæй зымæг ныккодта, Местъа? 
— ?!! — дзагъырдзæстæй йæ фарста уый. 

171 
Радзырдтæ 
Урс фынтæ 
Мате йæ фыййаг миты обауы æрсагъта æмæ, йæ уæрджыты 
миттæ цæгъдгæ, Местъамæ рацыди. 
— Дæ бон хорз уæд æмæ дыл дæ зымæджы хай фæрныгæй 
æмбæлæд, — йæ къух æм бадаргъ кодта Мате. Местъайы къухтæ 
æрзæбултæ сты йæ фæрстыл æмæ йæ цонг сисын йæ бон нæ 
баци. Мате йын ыл къодахы лыггагау схæцыд æмæ йын йе ’нгуыл- 
дзтæ йæ армы æхсæн нылхъывта. 
Æппынæрæджиау уый дæр дзурын сфæрæзта; 
— Цы архайыс? 
Æмæ уыцы ныхæстимæ ахæм уæззау улæфт схаудта йæ риуæй, 
ахæм, цыма æнæхъæн сахат доны бын уыди. 
— Ахæм мит ныл æркалдта нæ Хуыцау, — дзырдта Мате, — 
нæ дыккагхæдзæрттæй дæр æмгæрон ничиуал цæуы æмæ сæ 
агъуыстыты æмбæрзт куы ныцъцъæлтæ уа, уæд махæн дæр ху- 
динаг у. Сæ мит сын фæрæуæгдæр кодтон. 
— Хъæуы, хъæуы, — йе ’муд æрцыди Местъа, — æз дæр уæлæ 
уæллæгты миттæ ракалдтон. Шиферты мит уал, зæгъын, фæрог 
кæнон, стæй хъæууынгты мит дæр сабыргай акалдзынæн. 
Уыцы ныхæсты фæстæ йын фенцондæр. 
— Цы сын хъæуы, уый бæргæ зонын, — тызмæгæй загъта 
Мате, — фæлæ адæмы æфсæрмæй лæг цы сараза. Ай диссаг нæу, 
лæгтæ стут, æмæ уæ хæдзæртты абæрæг кæнут, уæд та уын сыл 
исчи арт бандзæрста. Фæлæ адæм нал бæззынц, Местъа. Хæдза- 
ры мæт сæ ничиуал кæны. 
— Е, хæдзары мæт та ма чи кæны! Мæхиуæттæй йæ нæ зо- 
нын. Сæ уд, сæ дзæцц — искуыдæм агæпп кæнын. 
— Дыууæйы мит дзы ракалдтай? 
— Дыууæйы, — загъта Местъа. — Хъæууынгты мит та абон 
кæнæ сом акалдзынæн. 
— Акалдзыстæм сæ. Нæ митæ нæ куы нæ домынц. Фæлæ æз 
суазал дæн. Цом, нæхи уал схъарм кæнæм. 
Местъа базыдта, Мате та йыл хинæй цæуы — къæсæргæрон 
æй æрцахста æмæ та зымæджы куывтытæ хъуамæ уый хæдза- 
рæй райдайой. Амæсты ис, уæддæр афæлвæрдта Матейы сæхимæ 
ссайыныл: 
— Цом, — загъта Матейæн, æмæ, йе ’ргом сæхимæ разилгæ, 
йæ къахвæдтыл фæцæуæг. 
— Кæдæм цæуыс, кæ, Местъа? — дисгæнгæ йæм адзырдта Мате. 
— Цом, нæхи ахъарм кæнæм, — йæ цыды кой кодта Местъа. 
— Æмæ къæсæргæрон куы стæм, уæд махмæ арт нæй? 
— Быргад мын сомытæ кодта, Матейы, дам-иу хъæмæ ракæн. — 
Йæ зæронд æмкъаймæ адæм хъусаг кæй сты, уый тыххæй йæ 
«Быргад» хоны. 
— Æмæ сымахмæ дæр абаддзыстæм, мæнæ уал хъæмæ фездæ- 
хæм... 
— Цæй, ма та нычъчъерппи у. 

Гуьщмæзты Алеш 
Уацмыстæ 
172 
— Уымæ кæуынмæ æрцæуæнт, Местъа, Мате дæу къæсæргæ- 
ронæй куы ауадза. 
— Стæй мæ ардæм нæ хъæуы мит калынмæ? 
— Кæндтæ фæкæнон, кæд дæ къæсæргæронæй ауадздзынæн. — 
Бамбæрста, Мате йын сайын ницыхуызы бакомдзæн æмæ æрлæу- 
уыд, мæстæйдзагæй раздæхт. 
Уыцы бон дыууæ зæронды суанг дыууæизæрастæумæ карз 
арахъæй рæгъытæ фæкодтой, фæсус хъæлæсæй фæзарыдысты 
сæ зонгæ зарджытæ, хъарм зæрдæйæ кæрæдзийæн фæкодтой сæ 
адджын ныхæстæ. 
2 
Ацы аз Местъа сфæнд кодта Матейæ йæ маст райсын. 
Есеты хæдзарвæндаг сæ комахсæйнæгтæ доныскъæфæны 
фæстæ нæуæгбоны къуыри фергæвдынц. Кæд сæ исчи зианджын 
вæййы, уæд та — Цыппурсы. Уымæй раздæр никуы. Ацы аз Ме- 
стъа сфæнд кодта йæ комахсæйнаджы Цыппурсæй æнæхъæн къуы- 
ри раздæр аргæвдын, тæккæдæр сывæллæтты нæуæгбоны. Ай- 
размæ йæ чызджы кæстæр лæппу ам куы уыд, уæд ын уый дæр 
фидар ныхас загъта, уыцы бон æнæмæнг кæй æрбацæудзæн. 
Местъа йын балæгъстæ кодта, демæ иу-дыууæ уазæджы дæр куы 
ракæнис, зæгъгæ, æмæ йын уымæй дæр баныфс æвæрдта. Мате 
цæмæй хæйрæг уыд, Местъа йæ комахсæйнаджы Цыппурсæй иу 
къуыри раздæр æргæвды, стæй ма йæм уазджытæ дæр кæй уы- 
дзæн — хиуæттæ дæр æмæ æддагæттæ дæр. Уыцы бон Местъа 
хуы ’ргæвдынмæ фæдзурдзæн Матемæ. Мате хæрзаг мæстæй 
мæлдзæн. Стæй ма ноджы уазджытæ къæсæрыл куы ’рбалæу- 
уой, уæд фырхæлæгæй тъæппытæ ма фæхауа! Местъа зоны, маст 
исын куыд хъæуы, уый. Уæд Местъа ма фæхуыйнæд, Мате 
уымæй куы ахынджылæг кæна. 
Нæуæг азы размæ боны онг йæ фæнд йæ зæронд æмкъай Ко- 
зианæн дæр не схъæр кодта. Уыцы бон райсомæй раджы райхъал. 
Цæй райсом уыд, нырма æхсæв уыд, фæлæ Местъайы та фæндыд 
йæ цинаг раргом кæнын. Козиан уыцы ’хсæв суанг фæсахсæвæр- 
тæм фæбадти, йæ зæнæджы сывæллæттæн цъындатæ быдта æмæ 
ныр æгæр адджын фынæй кодта. Местъа барæй хъæрæй хуыфыд, 
фæлæ Козиан читт дæр нæ кодта. Сыстын æй нæма фæндыд, 
фæлæ цæмæй Козиан райхъал уыдаид, уый тыххæй рабадт, дза- 
быртæ йæ къæхтыл бакъуырдта æмæ барæй гыбаргыбургæнгæ арт 
кæнынмæ бавнæлдта. Мара-зæгъай, кæд ус йæ къах атылдта. 
Æмæ Местъа смæсты. Фæстæмæ йæ хуыссæныл æрхуыссыд 
æмæ йæм бадзырдта: 
— Быргад, ды дæр хъал дæ? 
Козиан йæ лæджы ныхæстæ, стæй йæ иударон ном æрыхъус- 
гæйæ, æвиппайды фехъал и. 

173 Радзырдтæ Урс фынтæ 
— Хъал дæн, уæдæ цы дæн. Исты ’взæр фын федтай? 
Местъа æхсызгон худт бакодта. 
— Фынтæ, зæгъыс? Фынтæ дæр федтон. Куыннæ федтон, — 
æмæ афæлвæрдта æхсæвы фынтæй исты æрымысын, фæлæ дзы 
йæ зæрдыл ницы æрлæууыд — йæ зæгъинагмæ йæ зæрдæ æхсайд- 
та, æмæ уæд йæ хъуыды фесæфы. Уæддæр йæхи нæ басаста: 
— Фынтæ дæр федтон, фæлæ дын уый зæгъынмæ хъавын: 
сом райсом нæ хуыйы хъуамæ аргæвдæм. 
Козиаи ныддис кодта: 
— Сом райсом та цæмæн? Нырма Цыппурс дæр куынæ ’рцыдис. 
Местъа йæ рихиты бын фæхудт. Местъа хорз зоны, искæйты 
дисыл куыд бафтауын хъæуы. 
— Уæдмæ ма йæм цæмæ кæсæм, — барæй дардыл ивæзта йæ 
ныхас, — ныр хорз нард у. Ссады къæрмæджытæ ма дзæгъæлы 
цы хæры, æндæр ницæмæуал у йе ’нхъæлмæ каст. 
— Æмæ Цыппурсы размæ æргæвдын фæтчы? 
— Фæтчы! Куыннæ фæтчы. Мах-иу Цыппурсæй æнæхъæн 
æртæ къуырийы раздæр аргæвстам, — гæдыныхæстыл схæцыд 
зæронд лæг. — Стæй айразмæ Тъæпæнхъус ам куы уыд, уæд 
афтæ, æз дæр, дам, æрбацæудзынæн. Сомæй загъта. Йемæ ма 
искæйты дæр æрбакæндзæн. 
Йæ чызджы фырты коймæ зæронд усы зæрдæ æрфæлмæн. 
— Йæ нывонд мæ сæр. Æрбацæуæд, æндæр уæлæ нæ гал дæр 
аргæвддзыстæм. 
Местъайæн хъыг уыдысты йæ бинойнаджы ныхæстæ. Æгæр 
тагъд сразы йæ фæндыл. Уый æнхъæл уыди, Козиан нычъчъерп- 
пи уыдзæн, Цыппурсæй раздæр хуы æргæвдын нæ уадздзæн, 
æмæ йын уæд Местъа бамбарын кодтаид, фарон æй Мате æртæ 
хатты кæй фæхъыг кодта иу боны дæргъы, æмæ дзы ныр йæ 
маст кæй исы: фыццаг уал æй смæсты кæндзæни, хуы ’ргæвды- 
ны тыххæй йæм куы фæдзура, уæд. Мате æнхъæлдзæни, ома, 
сæ комахсæйнаг рæстмæ нард нæу, фæлæ йæ куы аргæвдой æмæ 
йæхи цæстæй куы фена, куыд нард у, уый, уæд ноджыдæр смæ- 
сты уыдзæн. Местъа йын нырма уазджыты хабар не схъæр кæн- 
дзæни. Сучъитæй æмæ агъды фæлмæнтæй физонæг куыд сцæттæ 
уа, афтæ Тъæпæнхъус æмæ уазджытæ къæсæрыл æрбалæудзыс- 
ты. Уæд фырхæлæгæй бынтон тъæппытæ фæхаудзæнис Мате. 
Æппæт уыцы æвæрд ныхæстæ бæргæ хъуамæ фæдзырдтаид 
йæ усæн, фæлæ уый æвиппайды сразы йæ фæндыл æмæ ма цы! 
Утæппæт адджын зæгъинæгтæ дзæгъæлы фесты! 
— Гал нæ аргæвддзыстæм, фæлæ хуы аргæвддзыстæм, — загъта 
йын мæстыйæ. 
— Аргæвдут. Лæппуты æрбацыдмæ йæ Матеимæ ацæттæ кæн- 
дзыстут. 
«Мате дарæг æмæ дæ уромæг мауал уæд, — йæхинымæры 

Гуыцмæзты Алеш 
Уацмыстæ 
174 
бахъуыр-хъуыр кодта Местъа. — Сылгоймагмæ хъуыды æппын- 
дæр куыннæ ис». 
— Исты загътай? — афарста йæ Козиан. 
— Ницы, — æрхæндæгæй йын загъта уый. 
— Æз та дысон цы нæ фынтæ уыдтон. 
Уыцы ныхæстæм йæ маст æрбайсæфт Местъайæн, йæ биной- 
наджырдæм раздæхта йе ’ргом. 
— Исты æвзæр фын федтай? 
Æмæ та сыл сæ райсом райдыдта, алы райсом дæр сын куыд 
райдайы, афтæ: раздæр сæ чи райхъал вæййы, уый банхъæлмæ 
кæсы иннæмæ æмæ уый дæр куы райхъал вæййы, уæд æй ба- 
фæрсы: 
«Хъал дæ ды дæр?» 
«Хъал дæн, уæдæ цы дæн?» 
«Æз та дысон цы нæ фынтæ уыдтон». 
«Исты æвзæр фын федтай?» 
Æмæ кæрæдзийæн радыгай фæдзурынц се ’хсæвы фынтæ. 
— Дысон куы афынæй дæн, — дзырдта Козиан, — уæд хъу- 
сын, æмæ чидæр дуар хойы. Ныр æй мæ зæрдæйы мидæг хатын, 
æхсæв кæй у, фæлæ фыны та æддейæ бон уыди. Чи у, зæгъын, 
акастæн æддæмæ. Æддейæ, дæлæ тутайы бын, лæууыди иу пых- 
цыл лæг. Ие ’рфгуытæ уыдысты раст Матейы куыдзы къудийы 
хуызæттæ. Лæг зæгъон, æмæ лæг нæ уыди. Раст ихын къæдзæ- 
хы хуызæн уыд, уазалы смаг чи кæны, ахæм. Цы дæ хъæуы, 
зæгъын. Уый мын афтæ, нæ, дам, мæ зоныс? Ныр æм кæсын, 
æмæ йæ, æцæгдæр, кæцæйдæр зонын. Кæцæй йæ зонын, уый 
нал хъуыды кæнын, фæлæ мын удты удхæссæджы ад кæй кæны, 
уый хатын. Зæгъын, бахатыр кæн, фæлæ дæ нал хъуыды кæ- 
нын. Уый мын афтæ: хæрзæггурæггаг та, дам, мын рахæсс, Абе, 
дам, æфсадæй æрцыди. Йæ нывонд мæ сæр, Абейы æрцыд мын 
æхсызгон куыннæ уыд, фæлæ мын æй ацы æнахуыр лæг кæй 
загъта, уый тыххæй мыл цыма исчи ихын дон раскъæрдта, афтæ 
фæдæн. Акастæн фæндаджырдæм, æмæ Абе уæртæ Зарбегты 
къуылдымыл лæууы. Уыцы æнахуыр лæг фæтары ис. Тары хай 
æрбауæд. Абейы размæ алыгътæн, дæлæ суадоны онг ныллыгъ- 
тæн, фæлæ мæ Абе ноджы адарддæр ис. 
Цас æм æввахсдæр згъорын, уый бæрц мæм дардæй-дарддæр 
кæны. Афтæмæй Зарбегты сæр иу ран лæууы, змæлгæ дæр нæ 
кæны. Фæлæ йæм цас æввахсæй-æввахсдæр згъорын, афтæ мæ 
уый та дардæй-дарддæр кæны. Афтæ лидзгæ-лидзын райхъал дæн. 
— Хуыцау, де уазæг стæм, æмæ нын мацы кæн, — ныуулæфы- 
ди Местъа, — ахæм фын ма раст Стыр хæсты хæдразмæ федтай. 
Абе стыр Хуыцауæй фæдзæхстгонд фæуæд, фæлæ уæд уыцы 
мæгуыр лæппу уыди. 
— Мæ зæрдæ йæ ризынæй нæма банцад, — ныууынæргъыдта 
Козиан, — æз дæр ма хорз хъуыды кæнын уыцы фын. Уымæй 

175 
Радзырдтæ 
Урс фынтæ 
афæдз дæр нæма рацыд, афтæ куы райстам нæ мæгуыр лæппуйæ 
сау гæххæтт. Æнхъæлдæн, уыцы фын ды федтай æмæ йæ мæнæн 
дæр ды радзырдтай. 
— Нæ, дæхæдæг æй федтай. Хорз ма йæ хъуыды кæнын, — 
фидарæй загъта Местъа. 
Козиан ницыуал загъта. Æцæгæйдæр, нал хъуыды кодта, сæ 
дыууæйæ чи федта уыцы фын. Фæлæ сæ лæппуйы коймæ йæ 
зæрдæ суынгæг æмæ йæ цæстытæ хускъухæй асæрфта. 
Иудзæвгар сæ дыууæ дæр ницыуал сдзырдтой. 
Абе, сæ фырты фырт, æфсады ис, æмæ йæм сæ зæрдæ ахсайд- 
та. Сæ хистæр лæппуйы тасæй нырма се уонджы мигъ бады, сæ 
цотæй сын æфсадмæ кæй акæнынц, уый цыма хæстмæ акодтой, 
афтæ йын фæтæрсынц. 
— Уæртæ лæг, — æппынæрæджиау сдзырдта Козиан. 
— Ы? 
— Гæнæн ис, æмæ ма хæст уа? 
— Хæст, зæгъыс? 
— Гъо. 
Местъа ахъуыды кодта. 
— Хæст та куыннæ уыдзæн. Хæст уыдзæн. Мæ рæстæджы 
æртæ стыр хæсты уыди. Мæхæдæг дзы дыууæйы уыдтæн. Фыц- 
цаг хæсты Венгрийы уыдтæн, дыккаг — гуырдзыйы меныпевик- 
ты ныхмæ. Фæстаг хæст та... — йæ ныхас нал загъта Местъа, йæ 
сæфт фырты кой йæ цæст нал бауарзта. 
— Искуы та уыдзæнис хæст, уæдæ цы, — йæ ныхас адарддæр 
кодта Местъа. 
— Æмæ Мате афтæ куы загъта, лæппу, дам, афтæ, нæ пад- 
дзах, дам, хæсты ныхмæ у æмæ хæст нал бауадздзæн. 
— Нæ паддзах хæсты ныхмæ у, фæлæ паддзæхтæ бирæ сты. 
— Æмæ уадз æмæ уыдон хæцой. Мах паддзах ма хæцæд. 
— Е, дæ бон ныччифай. Æмæ дæу исчи куы ’ргæвда, уæд æм 
ды æрттæдæлармæй кæсдзынæ? 
— Бынсæфт фæуæд, кæд сæ цы кæрæдзи хæринаг ис! Æниу 
æрра дæн, ды æмæ Мате дыууæ йеддæмæ не стут, æмæ ма сымах 
дæр куынæ фидаут. 
Матейы коймæ Местъа йæ хъустæ фæхъил кодта. 
— Матеимæ, зæгъыс? 
— Гъо, гъо! Матеимæ. 
Местъа рамæсты: 
— Цы дын зæгъон, уый зоныс, Быргад. Ды Матейы кой ма 
кæн. Мах Матеимæ кæрæдзи маргæ нæ кæнæм. 
— Кæрæдзи нæ марут, фæлæ нæ фидаут. 
— Гъеныр цы сæнттæ цæгъдыс! Кæд нæ федтай хылгæнгæ? 
— Хыл нæ кæнут, фæлæ фидаугæ дæр нæ кæнут. Дæ иу хат- 
ты фын нал хъуыды кæныс? 
— Цавæр фын? 

Гуыцмæзты Алеш 
Уацмыстæ 
176 
— Куыд цавæр фын? Дæхæдæг мын æй куы дзырдтай: цыма, 
дам, хосгæрдæнты Матеимæ фæхыл стæм æмæ, дам, æй сагойæ 
барæмпъызтон. 
— Гъе, Быргад! Уыцы фын дæхæдæг куы федтай. Дæ тиуы 
нæ уарзыс æмæ йæ фыны мæнæн марын кодтай! Афтæ нæ быны 
бабырыдтæ æмæ нæ кæрæдзийыл ардауыс. 
— Мæ мæрдтыстæн, кæд мын æй ды нæ дзырдтай. 
— Ныр цы сомытæ кæныс? Хъуыды мын нал ис? 
Местъа цыдæр фæхъуыды кодта æмæ йæ рихиты бын бахудт. 
— Быргад, дысон цы фын федтон, уый зоныс? 
— Цы? 
— Цыма дысон Матеимæ нæ хуы аргæвстам. Нæ нын куымд- 
та, фæлæ йæ Матеты гыццыл чызг миты куы арасур-басур код- 
та, уæд æй йæ фæстаг къæхтæй рацахстам. Цалынмæ Мате кардмæ 
лыгъд, уæдмæ... 
Ам йæ ныхас фæурæдта Местьа. Йæ сæрмæ нæ бахаста, фыны 
цалынмæ Мате кардмæ лыгъд, уæдмæ хуы йæ къухтæй кæй аирвæзт. 
— ...О, цалынмæ Мате кардмæ цыд, уæдмæ йыл æз фидар 
хæцыдтæн. Фæлæ Мате куы ’рбаздæхт, уæд хуы уый къухтæй 
аирвæзт. 
— Кæд та дæхи къухтæй аривæзт? — дызæрдыггæнгæ йæм 
бакаст Козиан. 
— Матейы къухтæй аирвæзт, — йæ усырдæм æнæкæсгæйæ 
загъта Местъа.. 
— Æмæ? 
— Ахсын нын нал куымдта. Дæлæ донырдæм алыгъд, фæс- 
тейæ ма йæ асырдтам, фæлæ йæ нал ныййæфтам. Цалынмæ фæ- 
стæмæ здæхтæн, уæдмæ... 
Ам та йæ ныхас фæурæдта. 
— ...Уæдмæ йæ уæртæ торнегæнæны раз аргæвстон æмæ йæ 
сцæттæ кодтон. 
— Ды? — фæдызæрдыг та йын йæ ныхæстыл Козиан. 
— Æз. 
— Фæлæуу-ма, фæлæуу. Донырдæм йæ фæстæ ды нæ алыгъдтæ? 
— Æз, — æвæндонæй загъта лæг. 
— Уæдæ ма цалынмæ фæстæмæ здæхтæ, уæдмæ йæ дæхæдæг 
куыд аргæвстай æмæ йæ куыд ацæттæ кодтай? Кæд, мыййаг, 
Мате уыд? 
— О, Мате! — сбустæ йыл кодта Местъа. 
— Æмæ? 
— ...Уæдмæ йæ æз аргæвстон æмæ йæ сцæттæ кодтон, — йæхи 
ныхас кодта Местъа. 
— Ды нæ, фæлæ Мате. 
— Аргæвстон æй æмæ йæ сцæттæ кодтон, — нæ басасти Мес- 
тъа æмæ та йын исты куы зæгъа, уый адæргæй йæ сдзурын нал 
бауагъта, — физонджытæ дзы скодтон. Физонджытæ фынгыл 

177 
Радзырдтæ 
Урс фынтæ 
æрæвæрдтам. Хæрæм, фæлæ физонджытæ нæ къаддæр кодтой. 
Уый цавæр диссаг уыд, Быргад, и? 
— Ды йæ нæ аргæвсгай, фæлæ Мате, — загъта Козиан. 
— Цавæр диссаг у уый, Быргад? — йæ усы ныхæстæ фехъу- 
сын нæ бафæндыд Местъайы. 
— Цæттæ дæр æй Мате скодта? — бафарста Козиан. 
— ?! 
— Физонджытæ та чи скодта? 
— Æз. 
— Кæд Мате уыд? 
— Æз, — фидарæй ныхмæ ныллæууыд Местъа. 
— Уæд дæм сом де ’нхъæлцау адæмæй чидæр нæ фæзындзæн. 
Æвæццæгæн, Тъæпæнхъус не ’рбацæудзæн. 
Местъайæн йæ сурхид акалд уыцы ныхæстæм. 
— Куыд не ’рбацæудзæн? 
— Дæ фын афтæ амоны: хуыйы дæр Мате куы аргæвстаид, 
цæттæ дæр æй уый куы скодтаид, физонджытæ дæр дзы уый 
куы сарæзтаид, афтæмæй куынæ къаддæр кодтаид уæ хæлц, уæд 
æндæр хъуыддаг уыд. Фæлæ алцы дæр дæхæдæг кæм арæзтай, 
уым дæ фын афтæ амоны. 
Ныр та йæм Местъа бакаст дызæрдыггæнгæ, ома, кæд мæ 
къахгæ кæны. 
— Гъы, Быргад. Цымæ цы уæлдай у? 
— Куыд цы уæлдай у? Уæд фын Матейы бæркадмæ амыдтаид. 
«Ай мæ æнæмæнгæй къахгæ кæны. Уæдæ Местъа сæрра ис! 
Æниу йæ ныхæстæ раст куы уой, уæддæр цы? Фыны æппæт 
дæр Мате архайдта». 
Æргомæй та загъта: 
— Уæдæ Тъæпæнхъус нал фæзындзæн? 
— Æвæццæгæн, нал, — ныуулæфыд Козиан. 
«Гъы! Сылгоймаг куыд цыбырзонд у», — худтис ыл йæ рихи- 
ты бын Местъа. 
Иудзæвгар сæ ничиуал ницы сдзырдта. Æрæджиау Козиан афтæ: 
— Дысон ма цыдæр ахæм фын федтон, фæлæ йæ мæ сыджы- 
ты хæринаг зæрдæ нал ахсы. 
Ам та Местъайæн хынджылæггæнæджы худт базмæлыд йæ 
рихиты бын: 
— Æз ма цы æнагъæттаджы диссаг федтон, уый зоныс? 
— Цы? 
— Цыма, зæронд, дысон фыны ды дæхи бар нæ уыдтæ. 
— Æз? — бафарста зæронд ус æмæ йæ чындздзон бонтæ йæ 
зæрдыл æрлæууыдысты. 
— Гъо. 
— Пуй, мæ фыдбылызтæ дæ хай, кæд дын Пихъуынты стыгъд- 
зæнг чындз нæ дæн æмæ зæрырдæм къутæрты бын лæппынтæ 
нæ калын. 
12 Гуыцмæзты Алеш 

Гуыцмæзты Алеш 
Уацмыстæ 
178 
— Æцæг дын зæгъын. Цыма дæхи бар нæ уыдтæ æмæ дæ 
цуры мæхицæй дарддæр ничи уыд. 
— Æвгъæдгæс уыдтæ? 
— Æмæ цал ныййардтай, уый зоныс? 
— Цы? 
— Уасæг. Сырх-сырхид уасæг. Уæлæ нæхи сырх уасæджы 
хуызæн. Нæдæр — къаддæр, нæдæр — стырдæр. Æз æй рацах- 
сынмæ хъавыдтæн, фæлæ уый йæ базыртæ сцагъта, уæлæ уæл- 
къæсæр абадт, йæ базыртæ та ныххоста æмæ ныууасыд: хъи- 
хъри-хъу! 
Ныр æз дæумæ кæсын. Цыма дæхи хуызæн нал уыдтæ, фæлæ 
къуырттон карчы хуызæн. Дæ кондæй иууылдæр — дæхæдæг, фæлæ 
дæ хуыз та — къуырттон карчы хуызæн. Дæхицæн æнцад къуырт- 
ты бадыс, дæ быны дæ рæвдуæттæ базмæнтыс æмæ, дæхи фæгæ- 
мæлгæнгæ, бахъуыр-хъуыр кæныс: къуыртт, къуыртт, къуыртт. 
Кæсын, æмæ та ноджыдæр иу уасæг куы рауадзис. Уасæг уасæджы 
хуызæн куы уаид, фæлæ раст Матейы хызæн. Уый дæр уæлкъæ- 
сæрмæ стахт, йæ базыртæ ныххоста æмæ ныууасыд: хъи-хъри-хъу! 
Æмæ дын æз дæр куы смæсты уаин. Ай, зæгъын, нæ зæронд 
кæм скъуырттон карк, Матейы хуызæн уасджытæ кæм уадзы, 
уым æз уасæг нал фестдзынæн! Мæ къухтæ мæ фæрстыл æртъæпп- 
тъæпп кодтон, уæлкъæсæрмæ стахтæн æмæ ныууасыдтæн. 
Кæсын, æмæ кæд фестадтæн æцæг уасæджы хуызæн, Мате- 
уасæгæй бирæ лæггъуыздæр. 
Бадæм уæлкъæсæр æртæ сырх-сырхид уасæгæй, нæ сæртæ 
арадав-бадав кæнæм, нæ базыртæ нæ фæрстыл ныххойæм æмæ 
ныууасæм: 
— Хъи-хъри-хъу. 
Раст дын куы зæгъон, уæд мæм мæлæты дзæбæх фæкасти. 
Æвæццæгæн, кæркуасæнты уасджытæй бирæтæм хæлæг кæн- 
дзынæн амæй фæстæмæ. 
— Гъæ, зæронд бирæгъ, цымæ та йæм цытæ афтыдтай, — бав- 
зидæгау кодта зæронд ус, — уый дын æндæрæбон мæхæдæг куы 
радзырдтон. 
— Ницы мын æй радзырдтай ды. 
— Мæ мæрдтыстæн, кæд дын æй æз нæ радзырдтон. Афтæ 
дын куы загътон нæ уасæгæй: амæйразмæ, зæгъын, хурныгуыл- 
ды фæстæ ныууасыд æмæ йæ кæй нæ аргæвстам, уымæн ахæм 
фын федтон. 
Местъайæн, æцæгæйдæр, йæ зæрдыл æрлæууыд ахæм хабар, 
фæлæ нæ басаст. 
— Чи зоны, ды дæр федтай ахæм фын, фæлæ йæ æз та дысон 
федтон. 
— Мæ боныл! — бакатай кодта зæронд ус, — иу фын дыууæ 
удæн уынын нæ фæтчы. Уæд æвзæрмæ цæуы. 
Ам Местъа йе ’фсинæн фæтæригъæд кодта. 

179 
Радзырдтæ 
Урс фынтæ 
— Ма тæрс, — загъта йын, — уый йæ фыццаг лæг куы фены, 
стæй та ус, уæд цæуы æвзæрмæ, фæлæ йæ фыццаг ус куы фена, 
стæй та лæг, уæд хорзмæ фæцæуы. 
— Æцæг? — бацин кодта Козиан. 
— Гъо? 
— Хуыцау, мæ уд дæ къæхты бынты фæхъхъау, — кувыны 
охыл царыл ауыгъд фиуырдæм скасти зæронд ус. 
3 
Нырма уæлдæф арвау цъæх-цъæхид æндæрг хаста, афтæ Ме- 
стъа рацыд йæ хъомтæм зилынмæ. Стуртæй астæрдыл хуысгæ 
йæхи чи счъизи кодта,уыдон къуыдыр уисойæ ныссæрфта, сæ 
бынтæ сын ныммарзта, кæвдæсы лыстæг бырæттæ сæвгæдта зæ- 
ронд тасмæ æмæ холлагдонмæ рацыд. Нырма йæ хосы цъынатæ 
æнæвнæлд сты. Цалынмæ Ног аз ралæууа, уæдмæ нартхоры 
хъæллæгътæй фæхæссы стурты. Фыстæн æмæ родтæн хицæнæй 
самайы цъеритæ. 
Нартхоры хъæллæгътæ фæрæтæй лыстæг къуыхтæ скодта, 
тæсчъы сæ ныннадта, тæсчъы сæрыл родтæ æмæ фыстæн хицæн 
хосы гуцъулатæ æрæвæрдта æмæ тæскъ аккой кодта. 
Йе скъæты цæрджыты иууылдæр бирæ уарзы Местъа, фæлæ 
йæ дыууæ галмæ уæддæр хъулон зæрдæ дары. Стуртæн холлаг 
куы нывæры, уæд ма йæ галтæн иу-дыууæ армыдзаджы макуы- 
цæй ратона кæна, уый гæнæн нæй: куы тæсчъы бынтæ æрбасæр- 
фы, куы астæрдыл æрхауæг сыфтæ рауидзы, куы та хъуццыты 
разæй дæр фелвасы. 
«Ахæрут, — фæзæгъы сын се рæгътæ сæрфгæ, — æндæра 
Матейы дæлæмæдзыд галау ныддæлтъур уыдзыстут». 
Кæвдæстæй цы бырæттæ систа, уыдон йемæ рахаста æмæ дуар 
рахгæдта. Ныр хуыдонмæ уыд йæ фæндаг. Зилгæ хуыйы æддæмæ 
рауагъта. Уый фурттытæгæнгæ, йæ синтæ зулмæ хæсгæ, кафгæ алыгъ- 
ди хъæууынгмæ. Местъа йæ фæстæ каст æмæ ’хсызгонæй худт. 
— Мате! Мате ахæм хуы кæд мæ хуыдоны фена, æндæр ын 
æй цы Хуыцау дæтты! 
Зилгæ хуыйы бын цы иугай хуылыдз бырæттæ уыди, уыдон 
къæпийæ рахафта, ног бырон дзы бакалдта — ома, сом Мате 
хуыйы фæрстыл иу чъизи дæр куыннæ ссара. Рауагъта йæ дыууæ 
дзæргъы дæр. Дзæргъытæй иу йæ гуыбын зæххыл ласта. 
«А-дыууæ боны ныззайдзæн», — загъта йæхинымæр. 
Хуыдоны сæрæй уисойæгтæ райста æмæ хæдзармæ рацыд. 
Уæдмæ Козиан дыууæ ведрайы ссадызмæст ауагъта бæлæгъты, 
æмæ дыууæ дзæргъы, кæрæдзи рæзтæм лæбургæйæ, зыдæй хорд- 
той. Нæл хуы йæ хайæн тарсти — хицæн бæлæгъы бæзджын 
змæстæй зивæггæнгæ цъæлф-цъæлф кодта. 
Местъа йæ уисойæгтæ пецы фарсмæ йæ разы æркалдта æмæ, 

Гуыцмæзты Алеш 
Уацмыстæ 
180 
йæ кард адаугæ, æрæвнæлдта йæ куыстмæ: къалиу æрдæгмæ сых- 
сæд, цы къалиутæ ма йыл аззайа, уыдон кæрæдзийыл аби æмæ 
йæ иуварс æрæвæр. 
— А? Быргад, — йæ хъазыны зæрдæмæ та бахæццæ Местъа. 
— Исты зæгъыс? — уæларт агимæ архайгæ йæм адзырдта ус. 
— Мате исты лæг у, Мате? 
— Мате лæг у, лæг. Дæуау сывæллоны митæ нæ кæны, — 
сбустæ йыл кодта ус. 
Ам Местъа йæхи фецæггъуыз кодта. 
— Пыхцылæрфыг хæмпæлтæ дæр сты, æмæ уæд Мате æмæ 
хæмпæлтæй лæгдæр ничи уыдзæн. 
— На уæдæ — ды? 
— Æз, мæ фыдыстæн, æз. Уæдæ Мате? Уый дæр райсом 
ахæм комахсæйнаг рабынæй кæндзæн. 
— Матейы хæдзары æз æвзæр цыппæркъахыг никуы федтон. 
— Æмæ дзы хорз та кæд федтай? Æцæг, сæ Гæрæм гал хæ- 
дзарвæндаджы фос у, фæлæ уый дæр мæ гал Уаскъайы хъæбул 
у. Гъеныр фос исты куы ’мбарид, уæд Гæрæм дæр хъуамæ ме 
скъæты уаид. Фырт йæ фыды мыггаг нæ фæхæссы? Фæхæссы. 
Гъемæ фос дæр хъуамæ бæргæ афтæ кæниккой, фæлæ уыдон 
дæр не ’фсинау тæнæгагъуыст фесты æмæ сæ фыдты артдзæстмæ 
знаджы цæстæй кæсынц. 
— Хъæуыхицаумæ йыл бахъаст кæн, — худти ус. 
Местъа бахъæлдзæгзæрдæ: 
— Бæргæ сыл бахъаст кæнин, Быргад, фæлæ мах Уаскъа æмæ 
Гæрæмы мад сæ хъуыддаг закъоныл нæ сарæзтой. Цæвиттон, 
Уаскъа Гæрæмы мады кæмдæр хибар ран сайгæ фæкодта. Сау- 
джыны аргъуыд нæ уыдысты. Мате мын мæ галы хъæбулæн 
уымæн схицау и, гъе, Быргад, æмæ сыл бæргæ бахъаст кæнин, 
фæлæ хъуыддаг рамбулыны бæсты Уаскъайæн алименттæ куы 
бафидын кæной, уымæй тæрсын. 
— Тæхуды, дæ зæрдæйæ иу къæртт, — æхсызгон бустыл схæ- 
цыд Козиан, — уæд мæ цымæ цы базæронд кодтаид? 
— Мæн дæр бæргæ ницы базæронд кодтаид, дæ ахæсты куынæ 
фæуыдаин, уæд. 
— Æмæ дæ чи мæ ахæстыгæнæг кодта, мæ цæгатмæ мын лæнк- 
вæндæгтæ куы скодтай, уæд? 
— Куыйты амæттаг кæнинаг зæрдæ мын ис. Тæригъæд дын 
кодтон, зæгъын, дæхицæн исты куы саразай. 
— Ь1, — æрфæлмæнзæрдæ Козаин, — æмæ дæ мæ фыд æнæ 
дзуаппæй куы рарвыста, уæд дæ развæндаг цæмæннæуал æвзæр- 
стай æмæ нæ картофы уæрмы цæмæн смидæг дæ? 
— Стыр æгад мæм æркаст. Зæгъын, æвзæр-æвзæр сæ мæ 
сæрмæ бахастон, ноджы ма чъыллиппытæ кæнынц. 
— Гъе, зæронд хепъре. Уæлхæдзарæй дæм дыууиссæдз цæс- 
тæй кастæн æмæ дын дæ зылын-мылын къахдзæфтæ хорз уыдтон. 

181 
Радзырдтæ 
Урс фынтæ 
— Цал цæстæй? 
— Дыууиссæдз. 
— Æмæ мын мæ зæвæттæ дыууиссæдз цæстæй кæм сгæрстай, 
уым... — ам йæ ныхас фæурæдта, йæ цонг фæкъæдзгæнгæйæ, йе 
’нгуылдзтæ йæ армыдзыхъы фæтымбыл сты æмæ йæхи фесхъæл 
кодта, — уым мын мæ арвуациллайы хуызæн цæсгоммæ та цал 
цæстæй ныккастаис? 
— Уæд дын дæ цæстытæ фенын мæ бон нæ баци, æндæра сæ 
фæтарстаин. 
— Кæй зæгъын æй хъæуы! Сæхи дыл куы атигъ кæной, уымæй 
фæтарстаис. 
— Дзур, дзур. 
— Дзурын, дзурын. Стæй мын уый фæстæ дæ фыд цы дзырд- 
та, уый дæр зæгъдзынæн: зæгъгæ, дам, нæм нал æрбацыдтæ, уæд, 
дам, лæгъстæйы охыл ме ’взаг ралыг кодтаин æмæ дæм уый бар- 
выстаин. Æмбарыс æй? Ома, дæ фыд мæн фæстæмæ кæй раздæх- 
та, уый тыххæй афтæ фæсмон кодта. Кæсыс, куыд уыди хъуыд- 
даг! Дæ фыдæн фæтæригъæд кодтон, æмæ цæмæй дæ фыды ком 
мæ хуызæн лæгау-лæджы ныхмæ дзурæг зæбул æвзагæй ма саф- 
тид уыдаид, уый тыххæй мæхи хæйрæджы ахæсты баппæрстон. 
— Æхсыст дын ацæуæд уыцы комы. 
— Æхсыст дзы нæ ацæудзæн, фæлæ та йæ Быргады арахъæй 
алæгъз кæндзынæн. 
Цымдзæхдоны туаггомау тæф æхсызгонæй æмбæлди æмбу- 
дæнтыл. Местъа йæ кусинæгтыл иуварс ахæцыд, йæ къухтæ йæ 
уæрджытыл æрсæрфта æмæ ныллæг фынджы фарсмæ йæ къуы- 
дыр-бандон бахæстæг кодта. Козиан фыры сыкъайы арахъ ра- 
уагъта. 
— Хуыцау, баххуыс кæн. Хуыцау, æххуысгæнæг у, — йæ ри- 
хитæ адаугæ, скуывта Местъа, — Хуыцау, иууылдæр дæ фос 
стæм æмæ ныл рæстмæ аудæг у. Ацы уæзæг дæ фæдзæхст уæд — 
ам чи ис, уыдон дæр, æддейæ чи ис, уыдон дæр. Ахсæв кæстæр- 
ты нæуæг аз уыдзæн æмæ кæстæртæн нæуæг хорздзинæдтæ 
æрхæсс. Фыдбылызæй хызт куыд уой, хæрзæбонæй æфсæст, 
уыцы амонд ратт. Хуыцау, нæ зæрдæ кæмæ ’хсайы, дард чи у, 
уыдонæн даргъ æмæ уæрæх амонд ратт. Мах кувын нæ зонæм, 
Стыр Хуыцау, фæлæ дын дзырдтæй дæ ном цæмæй не ссарæм, 
уый нын ды та хорзæхæй бæххæст кæн. Гъæ, Быргад, кувæгга- 
гæй дæ фыдсыл æвзаг ахорз кæн. 
— Пу, менæуынон фæу. Хуыцауæн кувгæйæ-иу уæддæр æрны- 
выл у. 
— Тæрсгæ ма кæн, Быргад. Хуыцау дæр хорз лæгты уарзы. 
Æвзæрты та, дзурын куынæ зоной, уæддæр базондзæн, — бахуд- 
тис Местъа æмæ сыкъа анызта. 
— Дæ хъæрмхуыппыл ма мæнæ нурыдзæхдон афтау, — нуры- 
ты дон æм бахæстæг кодта Козиан. 

Гуыцмæзты Алеш 
Уацмыстæ 
182 
— Æрис-ма, Быргад. Ды йæм ма февнал, дæуæн æнæуый дæр 
де ’взаг араугæ кæны. Фæлтау мæнæ картофджынты фæлмæн- 
тæй ахæр, æмæ де ’взаг æрфæлмæн уа. 
— Ахæр дзы, ахæр. Царв сыл бирæ ис æмæ нæ ахъæбæр сты 
дыккаг хъармæй, — бассыдта йын сæ йæ размæ ус. 
— Нæ, Быргад. Æз рагæй фæстæмæ дæр цымхорты мыггагæй 
дæн æмæ цымдзæхдоныл зæрдийæдæр дæн. 
— Уæд та ма иу сыкъа аназ. 
— Уый дæр — нал. Райсоммæ дон хъуамæ сласон. 
— Хæсгæ скæндзынæн. 
— Уыйбæрц дон куы схæссæм, уæд нæхæдæг уæлмæрдмæ 
хæссинаг фæуыдзыстæм, мæн та нырма бирæ дзуринæгтæ ис, 
æмæ мæм ды куынæ хъусай, уæд сæ кæмæн дзурдзынæн? Уæдæ 
афтæ — дæу дæр нæма æвдæлы уæлмæрдмæ. Махæн нырма нæ 
бон Есеты мыггаг фæфылдæр кæнын дæр у, — къæйныхæй йæм 
йæ цæст æртъæбæртт кодта Местъа. 
— Пу, арв дæ æркъуырæд, æдзæсгом, — багæмæлтæ Козиан, 
фæлæ йæ сусæг мидбылхудт уæддæр йæ дзыхы кæрæттыл фес- 
тъæлфыд. 
— Уæдæ куыд æнхъæл дæ! Нырма нæ туджы арт ис, арт! 
Ус æм хинкаст кодта æмæ йæ сæр æнкъуыста. 
— Зæгъæм, æз амардтæн, æмæ дæумæ усгуртæ ’рцыд, уæд 
нал смой кæнис? — нал уисæн кодта Местъа. 
— Ды, æвæдза, æрдавис. 
— Æз ма гъеныр дæр хъавын иу ус æрхæссынмæ. 
— Пу, сырра у ноджыдæр, — тæргайгæнæгау бустæтыл схæ- 
цыд зæронд ус æмæ фынджы цурæй сыстад. 
— Чызгæй дæр афтæ куы ’фсæрмытæ кодтаис, — адзырдта 
йæм Местъа æмæ, аходæнгонд кæй фæци, уый нысанæн адаудта 
йæ былтæ æмæ йæ рихитæ, стæй йæ къухтæ йæ хæлафыл асæрф- 
та — æфсæрмытæ ма кæн, Быргад. Дæ цахъхъæн ахæм ныхæс- 
тæй куы сырх кæна, уæд ма, æвæццæгæн, йæ зæрдæ æцæгæйдæр 
цæмæдæрты ’хсайы. Сылгоймаг мæйнæуæг кæны. Æмæ дын цы 
саразон, а? Æз дын фæзæронд дæн. Æцæг мæ бынтон иунæг ма 
ныууадз. Аууилинаг-иу мын уæддæр бадзæппытæ кæн. 
— Банцай-ма, уæртæ лæг, — лæгъстæгæнæджы æрвылхатт 
ныхæстæй йæм бахатыд ус. 
— А, Быргад, ницыуал дзурын. Дзурынæн фаг у. Цом, ныр та 
нæ райсомы хъуыддагмæ æркæсæм. 
4 
Æддейæ уыди æрттивгæ бон, ахæм бон, урс-урсид зæхх йæ- 
хæдæг дæр хурмæ цæхæр куы фæкалы, æмæ сæ тæмæнтæй уæл- 
дæф æвзист æндæрг куы фæхæссы. Бæлæсты къалиутыл амы- 
ты-уымыты, арсы лæппынтау, хуыссыдысты митæвæрдтæ. Зæх- 

183 
Радзырдтæ 
Урс фынтæ 
хыл та уыд уыйбæрц мит, æмæ йæ, зæгъгæ, спырх кодтай, уæд 
арвы хъæбысы дæр нæ бацыдаид. 
— Ай зымæг у, зымæг, — цæуылдæр бацинзæрдæ Местъа æмæ 
мæнгагъуыстмæ бацыд. 
Мæнгагъуысты сын торне арæзт уыд. Торне йæ бæстыастæу 
æппæрст нæу, æмæ дзы зымæг арахъ уадзынæн бынат дæр ис. 
Хырызфых дуртыл сæвæрдтой цуайнаг, дæспутуатон боцкъа 
ныббастой дзоныгъмæ, æмæ Местъа йæ галты рауагъта. Галтæ 
зивæггæнгæ истой сæ къæхтæ. 
— Æ, ацыт! — схъæр сыл кодта Местъа, — адон та Матейæ 
уæззаудæр сты. Быргад, — адзырдта йе ’фсинмæ, — ифтындзынмæ 
мæм фæкæс. 
...Фæссихæрттæм йæ куыстытæ фæцис Местъа: дон æррæвдз 
кодта райсоммæ, суг æрсаста, мæнгагъуыстмæ сæ бахаста, хъом- 
тæн дон бадардта, сæ бынтæ сын ныммарзта æмæ сын сихор 
нывæрдта. Ныр ын ницыуал куыст уыди æмæ галты раз кæвдæ- 
сы тигъыл æрбадт. 
«Цы дæ сæр тилыс, — йæхинымæры Уаскъаимæ ныхас кодта 
Местъа, — æви мæнмæ дзурыс, — ома, ды дæр, Местъа, иуран 
цавддурау ма бад, фæлæ де уæнгтæ базмæлын кæн. Æмæ раст 
зæгъыс, удæгас уд хъуамæ змæлгæ кæна, цард змæлдæй у, фæлæ 
ды цæмæй зоныс, адæймаг куыд змæлы, уый». 
«Нæ зоныс, мæхи Уаскъа, адæймаг æмæ стур æмхуызон кæй 
не змæлынц, уый, — дарддæр йæхинымæры дзырдта Местъа, — 
ды кæм дæ, æрмæстдæр уым змæлыс, æндæр никуыдæм æххæс- 
сыс, адæймаджы зæрдæ та бирæ рæтты змæлы. 
Зæгъæм, дæу уисæй ныдздзæлæби кодтон, Уаскъа, уæд дæ 
кæм ныццæвон, æрмæст уым дын фæрисдзæн. Фæлæ-ма мæн 
дæр бафæрс, мæн — Местъайы, кæддæра мæнæн та кæмыты рис- 
сы мæ зæрдæ. 
Кæм куы бафæрсай, уæд бирæ рæтты. Ды йæ зоныс, мæнæн 
мæ хъæбулты хистæр хæсты кæй фесæфт? Фесæфти, Уаскъа, 
мæ фидыцы хъæбул хæсты. Кæмдæр, дард æбæрæг ран æй сау 
сыджыт бахордта. Æз уæлдай комдзаг акæнын кæй нывондæй 
нæ уæндыдтæн стонг рæстæджы, уыцы фидыцы хъæбулы мын 
æцæгæлон сыджыт бахордта. Уыцы сыджыт мын мæ зæрдæйы 
уидаджы бахордта. ’Мæ уæдæ, уыцы дард, æбæрæг сыджыты 
гæппæлыл нæ риссы мæ зæрдæ? Риссы, Уаскъа, риссы. Афтæ 
тынг риссы, æмæ йæ уындæй кæмæн не ’фсæстæн, уый ном хъу- 
сын мын карды цæфау вæййы». 
Местъайы рустыл æртылдысты нæлгоймаджы чъынды цæс- 
сыгтæ æмæ сæ йæ дысæй асæрфта. 
«Æмæ цы ’рцыд, уый æрцыд. Фæлæ мын ныр та Абейы мæт 
сæтты ме уæнг. Уæртæ Китайы цур ис æфсады. Китай кæм ис, 
зæгъыс? Ды зивæггæнаг дæ, Уаскъа, фæлæ дæ, зæгъæм, æз, род 
куы уыдтæ, уæдæй фæстæмæ уисимæ мæ разæй афтæ тыхджын 

Гуыцмæзты Алеш 
Уацмыстæ 
184 
скъæрын, цыма Матеты хъуджы фæстæ лидзыс, уæд æм мæнæ 
айцахъхъæнæй ныххæццæ уыдаис. Дард у? Гъемæ уыцы ран мæ- 
нæн та мæ уды рæзынæг змæлы. Уыцы ран ис ме ’нхъæлцау. 
Фæлæ Китай немæ хъаугъа кæны, æмæ куыд нæ тæрсон мæ худгæ 
хъæбулæн. Кæсыс, куыд у! Ацы хъуыддаг, Уаскъа, уыцы дард 
ранмæ цин æмæ хъыгимæ баст у. Мæ цин мæ хъæбул у, мæ хъыг — 
Китайы хъаугъа, мæ лæппуйыл та исты куы ’рцæуа. Ды та, Уас- 
къа, хæст цы у, уый æрмæстдæр, дæлæ Матейы галтимæ куы 
фæхыл вæййыс, уымæй зоныс. 
Мæ чызджы лæппу Тъæпæнхъус æмгæрттæуарзæг у. Ардæм 
дæр арæх фæзыны йе ’мбæлттимæ. Нуазгæ дæр акæны. Нозт- 
джын лæг къахæй дæр цуды, уый та машинæйы хицау у. Æмæ 
æдзух алы фæндæгтыл хъеллау кæны мæ зæрдæ, уæд та мын мæ 
хæрæфырты искуы исчи бацавта. 
Зæгъин ма дын сæ, Уаскъа, кæмыты змæлынц Есеты Мес- 
тъайы зæрдæйы уидæгтæ, фæлæ нын абон нымад нæ фæуыдзыс- 
ты. Бирæ рæтты сты адæймаджы хиуæттæ, æмæ дæ искæцы дард- 
бæстаг хъуыддæгтæ æппындæр куынæ æндавой, уæддæр сыл 
дæхионты мæтæй бамæт кæндзынæ. Адæймаг йæ зæрдæйы цав- 
дæй у баст алырæттæм æмæ сæ дæхи нæ атондзынæ. 
Нæ сæ атондзынæ дæхи. Зæгъæм, мæхи амардтон, уæддæр 
алырæттæм айхъуысдзæн: ахæм æмæ ахæм хъæуы цæрæг Есеты 
Местъа йæхи амардта, æмæ мын мæхицонты чи уарзы, æз кæй 
нæ уарзын, фæлæ мын мæхионты чи зоны, уыдон дæр бамæт 
кæндзысты мæ амæлæтыл. Уый дын уый тыххæй дзурын, Уас- 
къа, æмæ иугæр лæг цæры, уæд хъуамæ лæгæй цæра, цæмæй 
йын алы рæтты йе ’взæры кой нæ, фæлæ йæ хорзы кой кæной. 
Афтæ у, Уаскъа, æмæ ды дæхи мæнимæ ма бар. Лæг æмæ 
стур иу не сты. Ды кæм дæ, уым у де змæлд, Есеты Местъа та 
алырæттæм у баст йæ зæрдæйы уидæгтæй, йæ цин дæр, йæ хъыг 
дæр дардыл æххæссынц». 
Æмæ ма, æвæццæгæн, аныхæстæ кодтаид йæ галимæ, фæлæ 
дуары къæсæрыл иу сырх уасæг йæ къубал фесхъæл кодта, йæ 
базгуытыл схæцыд æмæ, зæгъгæ, а ныр ныхъхъи-хъри кæна, афтæ 
йæ Местъа рацахста. 
— Ды, сырх къоппа, бынтон æдзæсгом дæ, — батылдта йæ 
Местъа, — ай мæ фыны уасæгау ныууасын кодтай, ныр та мæ 
æцæгæй хъуамæ суасæг кæнай. Нæ, Местъа уасæг нæу æмæ хъи- 
хъи-ритæ нæ кæны. Фыны дæр Матейы хæлæгмæ ныууасыдтæн. 
Скъæты дуар рахгæдта æмæ сугсæттæн къодахыл уасæджы 
къубал ахауын кодта. 
— Уæ, уæртæ ус, — фæдзырдта йæ усмæ. 
Козиан æм ракаст тыргъæй. Местъа йын къухæй ацамыдта, 
ома, ардæм рацу, стæй йæ тызмæгæй бафарста: 
— Ай цы хабар у? 

185 
Радзырдтæ 
Урс фынтæ 
— Цы ’рцыди? — æргæвст уасæджы уындæй æмæ йæ лæджы 
мæсты ныхæстæй фæтарсти Козиан. 
— Уасæгау искуы ныууасыдтæ? — зыр-зыр кодта Местъа. 
— Æрра сдæ æви цы? — фæуыргъуыйау ус, ома, кæд йæ зонд 
фæхæццæ. 
— Æз дæ фæрсгæ кæнын, — йæ цæстытæ ахъоппæг сты Мес- 
тъайæн æмæ тарстау уасæджы цурæй сыдз-мыдзы цалдæр къах- 
дзæфы сарæзта, — искуы уасæгау ныууасыдтæ? 
— Никуы, — бынтондæр сдыгъуырццæг Козиан. 
— Æцæг? 
— Гъо... 
— Мæ уд дæ фæхъхъау, Быргад. 
— Цыу? 
— Уæдæ ацы уасæг дæр æнафоны никуыуал ныууасдзæн. Ууыл 
дæр дæуау сæр нал ис. 
— Пу, мæ фыдбылызтæ дæ хай, — йе ’муд æрцыдис ус, — кæд 
сывæллон нæ дæ. 
— Гъе, Быргад, — худтис ыл Местъа, — цъус ма бахъæуа æмæ 
дæ ныхъхъи-хъри кæнын кæнон. 
— Алывыд дæ баййафæд, — нæ сабыр кодта Козиан, — цы дæ 
дæ хæйрæджытæ ацардыдтой? Сом хуы куы ’ргæвдыс, уæд æй 
Цыппурсмæ ныууагътаиккам! 
— Цыппурсы фаг дæр дзы ис, Быргад. Фæлæ мах фæндагго- 
ны хицау стæм. Æнафонты цæмæн уасыд. Уый уадз, фæлæ-ма 
хъус: ахсæв кæд кæстæрты нæуæг аз у, уæддæр Стырбон у æмæ 
скувын хъæуы. Кусарт дын æз акодтон, уыцы ссывттыты кой та 
ды бакæн. 
— Æмæ нæ фыдбылызтæ ахæссæд, — æрфæлмæн Козиан æмæ 
уасæджы хæдзармæ ахаста. 
5 
Изæрмилты Местъайы хæдзар бафæрныггъуыз. Пецы сыгъд 
цырен арт. Козиан архайдта йæ чъиритыл, уасæг уæнггай фыхти 
аджы мидæг. Радиойæ иронау зарыдысты æйтты зарджытæ. 
Местъа бадти пецы фарсмæ æмæ-иу рæстæгæй-рæстæгмæ астыд- 
та уасæджы фыдтæ. 
— Афтæ у гъе дзæгъæлдзыхы хабар, — загъта Местъа. 
— Цымæ та кæмæй дзурыс? — уæларынгæй йæм радзырдта ус. 
— Мæнæ ацы уасæгæй. Чи йæ уасын кодта?! 
Козиан ницы загъта, æмæ Местъа дæр ныхъхъус. Цæуылдæр 
йæхимидæг ныхъхъуыды кодта. 
Иудзæвгары фæстæ йæм Козиан радзырдта: 
— О, уæртæ лæг. 
— Ы? 
— Матемæ нæ дзурыс? 

Гуыцмæзты Ллеш Уацмыстпæ 186 
Матейы коймæ Местъа фестъæлфыд. 
— Матемæ? 
— Гъо. 
— Нæ, — тыххæйты сфæрæзта дзурын æмæ йæ къæхты бынмæ 
ныккаст. 
Козиан дисгæнгæ йæ сæр батылдта. 
Гъе ууыл хъуыды кодта Местъа дæр, гъе. Матемæ фæдзура, 
уæд, сом хуы кæй æргæвдынц, уый кæнæ йæхæдæг, кæнæ йе 
’фсин срæдидзæн, ма йæм фæдзура, æмæ уый дæр Стырæхсæв 
у, Матеимæ иу фынгыл куынæ уой, стæй æнæ уый дæр йæ хъуы- 
ры цанæбары ныххиздзысты ацы комдзæгтæ. Уæддæр райсомы 
номæн йæхи ныффидар кодта æмæ æндæр ныхæстыл схæцыд. 
— Быргад. 
Ракасти йæм Козиан. 
— Фæсрагъыхъæуккаг Джакойы нæ зоныс? 
— Куыннæ йæ зонын. 
— Æмæ кæддæр цы фын федта, уый зоныс? 
— Цы? 
— Иухатт Саджил Рагъы Къолатæм æрæхсæвиуат кодта, раст 
дзинкъуырты æхсæвы. Сæ хъæуы чидæр амард æмæ уымæн уыди 
хъæргæнæг. Ныр Джакойæ ферох, кæйдæрты æхсæв кæй у. Къо- 
латæм та карк æргæвст уыдис, æмæ сæ цæсгом нал бахъæцыд, 
Джакойы хуызæн разагъта лæгæй се ’нæфæтчиаг бамбæхсын, 
ома дзы уæддæр не саходдзæн. Уымæй та рох уыди æмæ дзы 
бахордта. Æхсæвы дæр уым баззад. Куы бафынæй, уæд цавæр- 
дæр фынгмæ бахауд. Æмæ цы æнагъæддаджы бадт уыди! Фын- 
гыл кæд бадтысты, кæм цы къæдзилджынты мыггаг уыди, уыдон. 
Се уæнгтæ кæрæдзи бынæтты æвæрд уыдысты. Цæвиттон, къæх- 
ты бæсты сыл уыди къухтæ, къухты бæсты — къæхтæ æмæ æппæ- 
ты диссагдæр та — сæ сæртæ æмæ се ’рбадæнтæ кæд уыдысты 
кæрæдзийы бынæтты. 
Козианы цæст æй ралгъитын нæ бауарзта Стырæхсæвы æмæ 
ницы загъта. Местъа йæм банхъæлмæ каст æмæ дарддæр дзырдта: 
— Ныр æз дæр бадын сæ цуры... 
— Ды? 
— Æз нæ, фæлæ Джако сæ цуры бады æмæ йыл уыцы къæ- 
дзилджынтæ цин кæнынц. Чи йын карчы сгуы хæссы, чи — кар- 
чы сæр, чи — карчы къæхтæ. Иу гыццыл дзинкъуыр та йын 
карчы тъæнгтæ фæсагъта йæ къухы. Æвæццæгæн, ацы фæстæмæ- 
къахджынтæй дæр мæгуыртæ ис æмæ йæм æндæр ницы æрхауд- 
та. Чи зоны, уыдон дæр искæй кæртæй радавта. Мæ цуры чи 
бады... 
— Дæ цуры? 
— Джакойы цур чи бады, уыдон ын йæ уæхск сæ къæхтæй 
æрхойынц: «Æфсæрмы ма кæн, Джако. Нырма фыдуынд дæ, 
фæлæ тагъд мах хуызæн фестдзынæ». 

187 
Радзырдтæ 
Урс фынтæ 
— Æмæ дзы адæймæгтæ нæ федтай? 
— Куыннæ. Мæнæ куыйтæ куывды фынгты алыварс куыд 
æртыгуыр вæййынц, афтæ зылдысты сæ алыварс, æмæ-иу сын 
уыцы къæдзилджынтæй исчи æхсыд стæг куы аппæрста, уæд-иу 
ыл сæ кæрæдзи бахордтой. 
Ныр дын дыууæ æндæр къæдзилджыны æрбацыдысты Джа- 
койы цурмæ, раст Матейы куыдзы хуызæттæ. Иннæ къæдзил- 
джынтæ сæ куы ауыдтой, уæд цæстæй амонынц, ома, семæ ма 
аком. Лæг, фынгыл чи бады, уыдонæй дæр тæрсы æмæ æрбацæу- 
джытæй дæр. 
Æрбацæуджытæ, къухты бæсты сын цы къæхтæ уыди, уыдо- 
нæй ныххæцыдысты Джакойы фæйнæ цонгыл, сыстын æй код- 
той æмæ йæ дæлæрмтты бацыдысты. Лæг йæ къæхтæ зæхмæ 
куы фæбыцæу кæны, уæд ын йе ’рбадæнтæ сæ къæдзилтæй ра- 
къæрцц кæнынц, йæ риуыл фæстæмæ куы фæхæцы, уæд та йын 
сæ дæндæгтæй райвазынц йæ хъустæ. Афтæ нын йæ хъустæ ивазгæ 
æмæ йе ’рбадæнтæ нæмгæ, лæджы йæхи хæдзары къæсæрæй 
фæмидæгæй кодтой. Джако куыддæр йæхи хæдзары февзæрд, 
афтæ фехъал. Æрдæгæхсæв сыстад æмæ уыцы фыддон-фыдду- 
ры сæхимæ рафардæг. 
— Æмæ мын æй уæд цæмæннæ радзырдтай? — карзæй йæ 
бафарста Козиан. 
— Джако мын æй ацы аз радзырдта. 
— Æз дын кæд цы нæ радзырдтон? — ноджы смæсты ус. 
— Омæ мын æй, Быргад... 
— Уæдæ сæ Матейы куыдзы хуызæттæ цæмæн рахуыдтай! 
— Уыдон дæр Джако рахуыдта... 
— Æмæ Фæсрагъы куыдз нал уыди, Матейы куыдзмæ цæмæн 
æрхаудта? 
Местъа ахъуыды кодта. 
— Фыййау уыдыстæм æмæ нын æй уым радзырдта. Матейы 
куыдз нæ разы хуыссыди... 
— Матейы куыдзы ма фосимæ цæугæ кæд федтай? — бынтон- 
дæр смæсты Козиан. 
Местъа фæсæццæ. Æнæбары ма загъта: 
— Уыцы бон немæ уыд. 
Æвæццæгæн, æнæхылæй цы цард-цæрæнбон арвыстой, уый 
уыцы æхсæвыл фæуыдаид. Козиан ын ницыхуызы ныббарстаид 
ахæм мæстыйæ, йæ лæг дзы цыдæр кæй басусæг кодта, уæлдай- 
дæр ахæм фын. Фæлæ ацы Стырæхсæв Местъайы æххуысгæнæг 
уыд, æмæ чидæр тыргъы разгом ныххоста. 
Местъа фырцинæй йæ мидбынаты ахæм схъиуд фæкодта, 
хæрдмæ афтæ фæхаудта, æмæ, зæгъгæ, бандон цыппаркъухы- 
бæзн фæйнæгæй арæзт нæ уыди, уæд йæ быны ныззыгуым уыда- 
ид. Фыртагъд-тагъдæй йæ астæу дæр нал сраст кодта, афтæмæй 
гуыбыр-гуыбыр Козианы разæй рауади тыргъмæ. 

Гуыцмæзты Алеш 
Уацмыстæ 
188 
—...Стырæхсæвæн кувын хъæуы, фæрныджы адæм, уый уын 
Есеты Пъаулейы фырт Местъа зæгъы... 
Кæрты лæууыди Мате. Мате, йæ зæронд æфсымæр, йæ иунæг 
æрдхорд, йæ хъаймæты æрвад. 
6 
Есеты Мате лæууы Есеты Местъайы хæдзары раз, æмæ, ца- 
лынмæ фысым йæ размæ рахиза, уæдмæ сæ сыбыртт никæй дзы- 
хæй схаудзæн. Афтæ уыд се ’гъдау дыууæ зæрондæн. 
Гæнæн уыдис, æмæ та ам дæр Местъа йæ маст райстаид Ма- 
тейæ. Мате йе ’рвадæй сæвджындæртæ цас уыд, уыйбæрц фез- 
мæлынмæ дæр уæззау уыди, æмæ-иу мæнæ ахæм рæстæджы, 
цæмæй тыргъæй кæртмæ рахызтаид, уый тыххæй Местъайы са- 
хаты бæрц æнхъæлмæ кæсын хъуыд. Ныр дзы йæ маст райстаид, 
фæлæ сæ йе ’фсинимæ се ’нæнхъæлæджы хылæй кæй фервæзын 
кодта, стæй йæм ахæм æхсæв йæхи къахæй кæм фæзынд, уым 
фырцинæй йæ размæ ратындзыдта, æмæ Матейы йæ къух ра- 
даргъ кæныны бон дæр нал фæци — Местъа йæ ныттыхта йæ 
хъæбысы. 
— Гъе, дæ рынтæ бахæрон, Мате, гъе! 
Мате йын йæ митыл ахуыр уыд, иу къухæй йыл йæхицæй 
æддæмæ ахæцыд, ома та мæ кæд хынджылæг кæны æмæ иннæ 
къухæй сæ дыууæйы астæу лæдзæг æрсагъта. 
— Хъæбысæй хæцыс мемæ? — дызæрдыггæнгæ йæм бакаст. 
Местъа йæ пака къухтæ æруадзынвæнд нæ кодта. 
— Мате, дæу чи нæ уарзы, уый йæ Хуыцауы нæ уарзы. 
Уый Местъайы стырдæр сомы уыди Матейы раз, æмæ Мате 
æрфæлмæн. 
— Куыд тæрхъусуд дæ. Æз та, зæгъын, хъæбысæй куы рахæ- 
циккам, уымæн ссыдтæн. 
Местъа уыдис цинзæрдæ, Матейы уындæй афтæ бангæстæ 
æмæ цæттæ уыди цыфæнды сонты митæм дæр. 
— Мате, æцæг зæгъыс? 
Ацы фыдбылызджын ыл ныртæккæ йæхи кæй ныххуырсдзæн, 
уымæй æдас нал уыди Мате. 
— Æз сывæллæттимæ хъæбысæй нæ хæцын, — бахудтис ыл уый. 
Мате æмæ Местъа æмкарæнтæ сты. Кæй зæгъын æй хъæуы, 
чысыл сæ исчи хистæр уыдзæн, фæлæ — чи, ууыл ныр дыууис- 
сæдз азы быцæу кæнынц æмæ йæ нæма аскъуыддзаг кодтой. 
Мате сæвджын æмæ уæззау лæг у, Местъа — рæхснæг æмæ цæр- 
дæг адæймаг; гъе, уый аххосæй фæрссаг адæм Матейы хистæр 
хонынц, æмæ ныр уымæн афтæ загъта. Мате йæ бахъуыды код- 
та. Хæдзармæ куы бацыдысты æмæ фынгыл куы ’рбадтысты, 
уæд арахъ Козиан æркæнынмæ хъавыд, фæлæ дурын Местъа 
йæхимæ райста, ома та фыццаг сыкъа Матемæ куы авæра. 

189 
Радзырдтæ 
Урс фынтæ 
— Ахсæвы бардуагæй фæдзæхст уæм, — скуывта Местъа, — 
ахсæв Стырæхсæв у, æмæ нын стыр Хуыцау æххуысгæнæг уæд. 
Кæстæрты нæуæг аз у, æмæ кæстæртæ даргъ-уæрæх цы уой, 
уыцы амонд нæ уæд. Гъа, Мате, дæхион аназ, ацы сыкъа дæумæ 
æмбæлы, — барæй йæ куывд æрбацыбыртæ кодта Местъа. 
Мате бамбæрста йе ’рвады хъуыды. 
— Дæхæдæг, Местъа, дæхæдæг, — цыма йæм хистæры бына- 
тæй хаты, ахæм хуыз равдыста уый. 
Местъа нæ бамбæрста Матейы дæлгоммæ ныхас. 
— Ацы хæдзары дæм ацы сыкъа æмбæлы æмæ йæ айс, — 
загъта йын барджынæй. 
— Ой, дæ хæдзары-иу дæхæдæг куы скувис, — раргом кодта 
йæ ныхас Мате æмæ сыкъа райста. — Цæй уæдæ, Хуыцау æмæ 
Уастырджийы фæдзæхст уæд ацы хæдзæр... 
Местъа йæ хъустыл нæ баууæндыд. Иу къухæй фынгыл фен- 
цой кодта æмæ растад йæ бынатæй. 
— Бадгæ кæн, Местъа. Стгæ та цæмæн кæныс, æцæгæлæттæ 
стæм? — бахатыд æм Мате, — Хуыцауы арфæ дæумæ. 
Местъа уыцы ныхæстæм адонзоныг æмæ йæ бандоныл æрхаудта. 
Уæдмæ Козиан дурын райста æмæ сыкъа æрыдзаг кодта. 
— Аназ дæхион, Местъа, — хатыд æм Мате. 
— Дæ мæрдтыстæн, Мате дæумæ хата æви ды уымæ? — сбустæ 
йыл кодта Козиан. 
— Хъыхъхъаг арахъ у, æмæ йæм йæ ныфс нæ хæссы. Мæнæн 
дæр æй уымæн адардта раздæр, ома, кæд уый нæ фæхуыдуг уа, 
уæд æй æз дæр аназдзынæн. 
— Мате, хынджылæг ма кæн. 
— Æвæццæгæн, лæмæгъ арахъ у? — бамæт кодта Козиан. Æмæ 
æвиппайды Местъайы зæрдыл æрлæууыд, æрдæбон æй Мате 
æнæнхъæлæджы хылæй кæй фервæзын кодта, уый. 
— Цæй, дæ куывды фарн уæд, — загъта æнæбары æмæ анызта. 
Матемæ хъыг æркаст, йæ зæронд æрдхорды кæй фæхъыг код- 
та. Æмæ афæлвæрдта йе схъæлдзæг кæныныл. 
— Местъа. 
— Ы? 
— Хъуыды-ма кæныс, иу хатт Тырсыгоммæ куы ныххаудыс- 
тæм, уый? 
Местъа йæ хъустæ фæхъил кодта, ома та мæ ам дæр кæд 
истæмæй афæрсынмæ хъавы. 
— Хъуыды кæнын. Куыннæ йæ хъуыды кæнын. Мате Козиа- 
нырдæм азылдта йе ’ргом: 
— Иу хатт меныпевикты хæсты хæд фæстæ Тырсыгоммæ ных- 
хаудтам нæ дыууæ. Уæд ма рæстæг змæст уыдис. Иу хъæуы 
изæрмилты нæхицæн фысымтæ бацагуырдтам. Нæ фысым — иу 
зæронд лæг, нæ фендыл цин дæр кæны æмæ тыхсгæ дæр. Ацы 
фыдбылызджын дын æй куы бафæрсид, цæуыл тыхсы, уымæй. 

Гуыцмæзты Алеш 
Уацмыстæ 
190 
Уый нын афтæ: 
«Уазæджы фенд æхсызгон кæмæн нæ уа, уый хъæбултæ фы- 
сымуат макуы макæмæ ссарæнт. Фæлæ нæ хъæуы цыдæр фыд- 
былызы æфсымæртæ ис, авд æфсымæры, æмæ хъæуы уазæг 
уыдонмæ куынæ æрфысым кæны, уæд сын карды цæфау вæййы, 
æнæмæнг ын исты разнаггад кæнынц. Гъе, æмæ мын уæ уынд 
æхсызгон куыннæ у, фæлæ уын тæрсгæ дæр кæнын. Нæ лæппу- 
тæй дæр ам ничи ис дæлæ иу сывæллонæй дарддæр». 
— Ай рагæй фæстæмæ хæйрæджыты зондæй хайджын у, — 
Местъайырдæм ацамыдта Мате, — сывæллонмæ, дам, мын фæ- 
дзур. Ныр цæй сывæллон уыд — иу-фынддæсаздзыд, фæлæ арт 
никуы федтай — йæ цæстытæй цæхæртæ калди. Ай йын афтæ, 
ацу æмæ, дам, мын исты хуызы базон, цы фыдбылыз аразынмæ 
нын хъавынц. Уыцы æфсымæрты кæстæр та, дæсазыккон, ацы 
лæппуйы зондылцæуæг уыди. Дзæбæх баталынг, афтæ нын лæп- 
пу бæрæг схаста: уæ бæхтæ уын атæрынмæ хъавынц. 
— Кæдæм? — бафарста зæронд лæг. 
— Кокайтæм, сæ хæрæфырттæм. 
Уæд дын фысымты лæппыз йæхæдæг куы бартхъирæн кæнид: 
— Февналæнт-ма уазджыты бæхтæм, уæд Кокайты бæхтæ 
уыдон бæхтимæ не сты. Æз та уыдон фæкалдзынæн былтæй. 
Зæронд лæг афтæ: 
— Æгайтма æндæр ницы фæнд кодтой. Уыдон ардыгæй бæх 
нæ адавдзысты. Æз сæ мæхæдæг дæр бахъахъхъæндзынæн ахсæв. 
— Æмæ бæхтæ сæ къухты куынæ бафтой, уæд сом та цы 
бафæнд кæндзысты? — бафарстон æй æз. 
Æцæгæлон комы дыууæ лæджы зын бафснайæн не сты, æмæ 
æдас дæр кæм уыдаид. 
— Сæрыстыр адæм сты, иу фæнд сын куы фæхуымело вæййы, 
дыккаг лæбурд сæ сæрмæ нал хæссынц, — загъта нын зæронд лæг. 
Уыцы ныхæстæй æрнывыл дæн. Цæмæй ма тарстаин — иу 
æхсæв æнæфынæйæ никуы сбон кодтон? 
Фæлæ дын ацы зыгъуыммæзонд куы ныхъхъус уаид. Базыд- 
тон æй, цыдæр та сфæнд кодта. Мæ цæстытæ йæм бадзагъултæ 
кæнын, ай мæм фæрсмæ дæр нæ кæсы. 
Местъа бахъæлдзæг: 
— Æмæ мæм æвзæр хъуыды æрцыд? 
— Æвæццæгæн та дæ фыдбылызы ныссагъта? — дыууæ лæ- 
джы ныхæстæй ныррухс и Козиан. 
— Уæдæ сæ хæрæфыртты бæхтæ ам фæхизынц? — бафарста 
лæппуйы. 
— Ам, — загъта уый. 
— Æмæ дзы иу-дыууæ не ’рцахсис? — ай та йæ бафарста. 
Уыцы фыдæбоны гуырд дæр бахъæбатыр. 
— Дыууæ нæ, цыппар дын дзы ныртæккæ ам æрбалæууын 
кæндзынæн. 

191 
Радзырдтæ 
Урс фынтæ 
— Цы сæрра дæ, — хыл æм кæнын. Ай мæм кæм хъусы. 
— Дыууæ, — загъта лæппуйæн, — æрмæст дæ куыд ничи фена. — 
Ныр зæронд лæг дæр, æвæццæгæн, уыцы авд æфсымæрмæ мæс- 
ты уыди æмæ ме ’вварс ницы уанæбæрæджы хæцы. Ай гъеныр 
дæр тæвд дугъонæй хъауджыдæр нæу, гъеуæд та йæ фезмæлдыл 
цæст æппын нæ хæцыд. Зæронд лæг æм бакæстытæ кодта, ома, 
ай дзæгъæлы ныхæстæ чи кæны, ахæмтæй нæу æмæ ма цалдæр 
æфсоны иргъæвæн ныхасы загъта. 
Æхсæвæр бахордтам, афтæ уыцы æнæнтыст дыууæ бæхы нæ 
цуры æрбалæууын кодта. Мæйдар æхсæв уыди. Мæ хорз æрвад 
нæхи бæхтæ скъæты бабаста, иннæ бæхты — кæрты æдде, цы- 
дæр ставдхал кæрдæг сын сæ разы ныккалдта, цæмæй сæ мыртт- 
мыртт дардмæ хъуыстаид. Куыдзы дæр бынæй къæйамады бап- 
пæрстам. Мæн скъæты нæхи бæхты цур ныууагътой, ай æмæ 
уыцы лæппыз та уæлхæдзары æрбынат кодтой. 
Местъа нырмæ сабыр хъуыста, ныр æй нал бафæндыд, уыцы 
хабар кæронмæ Мате йæхæдæг радзура, уый. 
— Мате, дæ ныхас æнæууылдтытæй хъауджы нæу. Дæу скъæты 
бæхтимæ бакодтам, цæмæй, зæгъын, хуыснæджытæ куы фæзы- 
ной, уæд дæ худинаджы гæрах ма айхъуыса. Мах нæхæдæг ны- 
мæттæ схастам уæлхæдзармæ æмæ улæфæм. Улæфгæ та афтæ 
кæнæм, цыма дуртæ фестадыстæм. Уыцы цæринаг гуырды мæ 
къухæй дæр асгæрстон, кæд, зæгъын, фæтарст æмæ уадзыг фæци. 
Куыннæ стæй! Афтæ къæрцхъусæй хъахъхъæны, æмæ йæ цæс- 
тыты цæхæрæй æхсæвы бырæутæ зилы. 
Æрдæгæхсæвæй ахызти, афтæ нæ амæттæгтæ дæр сисрæбын 
фæзындысты. Æз лæппуйы хъусы бадзырдтон, ацу, зæгъын, æмæ 
гæрах куы фæцæуа, уæд куыдзы феуæгъд кæн, стæй дæ тых-дæ 
бонæй тайтайыл схæц. Æз хъахъхъæнын. Аууæттæ бæхтыл куы 
фæхæцыдысты, уæд æз дæр арвырдæм скастæн, мигъты астæу 
дзы иу стъалы уыд, фæхъавыдтæн æм æмæ йæ сгæрах кодтон. 
Æгæр дард уыд æмæ мын нæ фæцæф. Æниу мæ цæмæн хъуыд, 
фæлæ мын Быргад гъеуæд куырдуаты уыди, — Козианырдæм 
ацамыдта Местъа, — æмæ йын, зæгъын, йæ зæрдæ алхæнон. 
Лæппу куыдзы феуæгъд кодта. Куыдзы рæйд æмæ нæхи тай- 
тайæ хъустæ къуырма кодтой. Нæ фысымты зæронд лæг дæр ма нал 
баурæдта йæхи, фæсус хъæлæсæй цалдæр хъихъхъы скодта. Йе сæ 
дарджыты мæрдтæ фæуыной, нæ хуыснæджытæ цъиутау стахтысты 
бæхтæм æмæ цæстьшыкъуылдмæ сæ кой, сæ хъæр æрбайсæфт. 
Æрхызтæн бынмæ, æмæ мын нæ фысым йæ сера былтæй мæ 
ныхæн куы апъа кæнид. Иннæ ахæм — лæппу — куыройау мæ 
алыварс зилы, цæф маргъ арвмæ куыд скæсы, ахæм цæстытæ 
мæм æрбазилы. Æз дæр цы уыдтæн, уымæй авд ахæмы мæхимæ 
ныззындтæн. Ай та мæм хъуынтъызæрфыгæй кæсы. Зæгъын, цы 
кæныс, Мате? Гæрæхтæ æмæ, дам, дзы хархасайы сæр та цæ- 
мæн хъуыди? Куыд цæмæн хъуыд? Уæдæ бæхтæ сабыргай куы 

Гуыцмæзты Ллеш Уацмыстæ 192 
адавтаиккой, чысыл дæлдæр сæм куы ’ркастаиккой, куы сæ 
æрбæрджытæ кодтаиккой, уæд кæй бæхтæ сты, уый сын цас 
базонын хъуыд. Гъеныр та, зæгъын, уыцы тæвдæй уайдзысты 
уæдмæ, цалынмæ бæхты сæ хицæуттæм нæ бахæццæ кæной. Ныр 
та æдасæй ныххуыссæм. 
Æвиппайды Местъа йæ ныхас фæурæдта. 
— Мате, цы дын зæгъон, уый зоныс? 
— Зонын, — йæ сæр разыйы тылд бакодта Мате. 
— Уæдæ уыцы адæмы цæрæнбонæн акув: нæ фысымты лæп- 
пу æмæ уыцы авд æфсымæрæй зæгъын. 
— Стыр Хуыцау сын æххуысгæнæг уæд, кæд ма удæгас сты, 
уæд, — сразы йемæ Мате. 
Дыууæ зæронды анызтой. 
— Уыцы авд æфсымæрæн та цæмæн кувут? — ныр цалæм хатт 
не сразы семæ Козиан. 
— Сæрæн гуырдтæ уыдысты, — загъта Мате. 
— Е, Быргад, бирæ хæрзтæ кæмæ ис, уымæн иу сахъатдзинад 
нæ ныббарын хуыйы ми у. Иу уал уый, æмæ уазæг бирæ уарз- 
той, дыккаг уый, æмæ хъæбатыр лæппутæ уыдысты, æртыккаг — 
сæрыстырдзинадæй æххæст, сæ цыппæрæм хорздзинад дæр дын 
радзурдзынæн. Дыккаг бон куы рацыдыстæм, уæд авдæй дæр 
ронбæгъдæй нæ размæ рацыдысты æмæ нæ нал рауагътой — ба- 
хуыдтой нæ. Фынг нын æрæвæрдтой, ахæм фынг, æмæ æгас хъæу- 
бæсты дæр æрхуыдтой, хæрд æмæ нозтæй фынгыл къухæрæвæ- 
рæн нæ уыди. Фæлæ се стыр лæгдзинад та уый уыд, æмæ сæ 
æхсæвы кæй фæхынджылæг кодтам, уый адæмæн кæй радзырдтой, 
æппæлыдысты махæй æмæ худтысты сæхи ракæндыл. Уый лæг- 
дзинад хоны Есеты Местъа, стæй Мате дæр. Бауырнæд дæ, уыдон 
лæгдзинады раз не ’хсæвы ми æппындæр ницы ахады. Хъæубæс- 
тæй сæрæндæр уыдысты æмæ сæм, кæй зæгъын æй хъæуы, хъыг 
касти, уазæг уыдон разæй æнæсæрæнты кæй равзæрста. Æнæ- 
сæрæнтæм чи цæуы, уый та йæхæдæг дæр æнæсæрæн у. Æнæсæ- 
рæнæй та хынджылæг хъæуы. 
— Æнæзонгæ йæ цæмæй зоны, æцæгæлон хъæуы сæрæн чи у 
æмæ æнæсæрæн чи у! — семæ нæ разы кодта Козиан. 
— Æнафоны уазджытæм чи бавнала, ахæм лæппутæ уыдыс- 
ты, Мате? 
— Нæ уыдысты. 
— Хъæуы хицонты бахъыгдардтаиккой? 
— Нæ бахъыгдардтаиккой. 
— Уæдæ сымахмæ цæмæ лæбурдтой? — бафарста Козиан. 
— Мах изæрмилты ныххæццæ стæм. Уазæг та рухсæй æцæгæ- 
лон хъæумæ куы бахауы, уæд фыццаг лæгыл ма хъуамæ бафæ- 
дзæхса йæхи. Уæд та уазæгхор у. Афтæ сараз, æмæ дзы иу цал- 
дæр лæджы ’хсæн куыд бахауай. Байхъус, бакæс æмæ фысымы 
аккаг чи у, ууыл бафæдзæхс дæхи. 

193 
Радзырдтæ 
Урс фынтæ 
— Сымах дæр æнæсæрæнтæ уыдыстут æмæ уый тыххæй не 
’рыхсæвиуат кодтат уыдонмæ? — нæ уисæн кодта Козиан. 
— Мах нæхицæй ныфс уыдис. Æнæсæрæнтæ хуыснæджытæн 
сæхи бæхты нæ давын кæнынц. Лæвар та ма нын цы бакодтой, 
Мате? — йæ цæст æрныкъуылдта Местъа. 
— Дыууæ хъамайы æмæ, цы бæхты адавтой, уыдон, — бахуд- 
ти Мате. 
— Мах Есеты лæппутæ стæм, Есеты, — бахъæлдзæг Местъа. 
— Чындз, — Козианмæ бадзырдта Мате, — фыццаджы 
æгъдæуттæ ды дæр æнæзонгæ нæ уыдтæ. Лæппуйыл, зæгъгæ, 
хъуын рахæцыд, уæд æй бæлцуаты æрвыстой дард зонгæ хъæу- 
мæ. Фæстæмæ-иу куы ’рыздæхт, уæд ыл хъæубæсты лæгтæ 
æртымбыл уыдаиккой. Фарстой-иу æй йæ хабæрттæй. Кæд уыцы 
адæмæн раст аргъ кæнын бафæрæзтаид, сæ хæрзтæй сын æмгæрттæ 
ссардтаид, уæд æй уымæй фæстæмæ бæлцуаты цæуын уагътой, 
кæд нæ, уæд æй цалдæр азмæ хъæуæй акæсын нал уагътой — нæ 
мыггаг, дам, нын искуы ныххудинаг кæндзæн. 
— Мах цы кары райдыдтам бæлцуаты цæуын? — бафарста йæ 
Местъа. 
— Усгурты карæй бирæ раздæр. 
— Иу хатт быдырмæ суг куы аластам, уæд та фæндагыл цы 
ссардтам? — йе ’рфгуыты бынты йæм хиндзæстæй бакаст Мес- 
тъа. 
Мате бахудт. 
— Дæхæдæг æй радзур. 
— Æрмæст та-иу мын дæ мутака æвзагæй мæ дзых ма ахгæн. 
— Раст дзур, æмæ Мате — дæ нывонд. 
— Æз æртыкъах нывонд мæ сæрмæ нæ хæссын, фæлæ хъус. 
Хъусыс, Быргад? Иу зымæджы быдырмæ суг аластам. Æз, Анд- 
ри æмæ мæнæ ацы ботботгæнаг сæр, — Местъа ауыдта, Мате 
Козианмæ бакæсгæйæ йæ сæр куыд банкъуыста, ома та йæм ныр 
хъус, — хорæй схъуаг стæм, иу дзоныгъ суг та быдыры æнæхъæн 
пут иста сыгъдæг нартхорæй. Стырвæндагыл ныллæууыдыстæм 
æмбисæхсæвты. Разæй — Андри, астæуæй — неппæты тæрсаг- 
дæр... 
— Æмæ уæд астæуæй ды уыдтæ, — ныццин кодта Мате. 
— Æз дæн æппæты тæрсагдæр? — йæ сæр йе уæхсчытыл фес- 
хъиудта Местъайæн. 
— Ды. 
— Æмæ иу хатт дыууæйæ куы ацыдыстæм быдырмæ, уæд та 
йæхи куыдзæй чи фæтарст? 
— Æмæ гъа. 
— Гъа нæ, фæлæ Мате. Разæй æз скъæрдтон, фæстейæ — ды. 
Хъусыс, Быргад! Иу рæстæджы дын фæстейæ сæгъы уасын куы 
æрыхъусин, мæллæг сæгъы уаст. Зæгъын, ацафон цæй сæгъ у? 
Фæстæмæ фæкастæн. Мате дзоныгъыл сугты сæр бады, йæ къух 
13 Гуыцмæзты Алеш 

Гуыцмæзты Алеш 
Уацмыстæ 
194 
мæм хуызмæггæнæг стуры къæдзилау тилы æмæ сæгъау уасы. 
Ахæм тæригъæддаджы уаст кæны, æмæ йæ тæригъæдæй галтæ 
се стыр сæртæ ныттилынц. Балыгътæн æм. Уый къухæй фæс- 
тæмæ амоны. Фæстейæ цыдæр бирæгъы хуызæн сæпп-дугъ код- 
та нæ фæстæ. Мæн уымæ кæсын æндæвта, Местъайæн дæс би- 
рæгъы дæр — гæнгæлы, Матейы маст мæ уыд, мыййаг, зæгъын, 
куы фæуадзыг уа æмæ сугты сæрæй куы расхъиуа. Мæхимидæг 
та афтæ ахъуыды кодтон: ай, æвæццæгæн, хынджылæгæн сæгъау 
суасыд, бирæгъ æй фехъуыста æмæ йæ фæстейæ расырдта. Мате 
фыртæссæй сугтыл афтæ ныддæвдæг, æмæ йæ дæс цæды галы 
дæр нæ раппæрстаиккой. Рахауыны тас ын нæу, уый куы базыд- 
тон, уæд уыцы бирæгъгондмæ фæстæмæ мæсты змæлд фæкод- 
тон, зæгъын æй апирæнгæмттæ кæнон. Кæсын æмæ — ард дæ 
хæдзары. Мате кæд фæтарсти йæхи куыдзæй. Гъеуæд æй æрæм- 
бæрстон, сæгъау цæмæн мехъ-мехъ кодта: мæнмæ хъуамæ фæ- 
дзырдтаид æмæ фыртæссæй йе ’взаг йæ комы нал арæхст. 
— Цытæ ма йæм æфтауыс, Местъа? Худинаг дæм нæ кæсы? — 
йæ сæр ныттылдта Мате. 
— Худинаджы уаст ды кодтай, худинаг та мæнмæ хъуамæ 
кæса, нæ? — йæхи схылгæнæг кодта Местъа, — хорз уыд, æмæ 
нæ ничи федта, æндæра Есеты ныффидиссаг кодтаис. 
— Раст зæгъ, Мате, æвзæр фæсивæд уыд нæ хъæуы? — лæгъз- 
хъæлæсæй сдзырдта Местъа дæр. 
— Æвзæр та цæмæн! Хорз лæппутæ, — дызæрдыггæнгæ йæм 
бакаст Мате, ома та цы сфæнд кодта. 
— Уæдæ нын ныр хорз кæстæртæ ис, æмæ сын акув, — сыкъа 
йæм авæрдта Местъа. 
— Местъа, нæ кæстæрты цæрæнбон бирæ уæд. Дардыл пырх 
сты æмæ, кæмыты сты, уым нæ худинаг цы нæ кæной, фæлæ-иу 
се ’мцæрæг адæм афтæ куыд зæгъой, о, сымах цы уæзæгæй ра- 
цыдыстут, уый уæлахиз уа, уыцы амонд нæ уæд. 
— Оммен! 
— Абейы цæрæнбон уæлдай бирæ уæд. 
— Оммен! 
— Гыццыл тæссаг ран ис æмæ йын тас кæмæй у, уыдон тæс- 
сæртты тигъты сæрдæнтæ цы фæуой, уый амонд сæ уæд. 
— Оммен! 
Мате йæ сыкъа анызта æмæ фенкъард, Местъа дæр, дзаг сы- 
къайыл хæцгæ, ныхъхъус, Козиан бамæгуыргъуыз, йæ цæстытæ 
йæ раздарæнæй асæрфта. 
Æрæджиау Мате афтæ: 
— Айразмæ Тъæпæнхъус ам куы уыд, уæд цы загъта? Нæма, 
дам, æрсабыр сты? 
— Тынг, дам, сызнæт ис сæ хицауад. Цы адæм сты, цы адæмы 
фыдæх сæ баййæфта, цæмæннæ мын ныууадзынц мæ хъæбулы? 
Мате бахудтис: 

195 
Радзырдтæ 
Урс фынтæ 
— Зæхх сæ хъæуы, Местъа, зæхх. 
— Зæхх? 
— О. 
— Хыл ма кæнæнт, уыййеддæмæ рацæуæнт æмæ мæнæ мах 
хуызæтты цур æрцæрæнт. 
— Е, Местъа, æцæгæлон лæджы дæ зæхмæ куы ’рбауадзай, 
уæд ын фæстагмæ йæхи хицау скæны. Дæлæ Къæдзхуымты Гуы- 
былæйттæй дарддæр чи царди? Уый фæстæ дзы сæ хæрæфырт 
Чакианиты æрцæрын бауагътой. Æмæ ма дзы ныр Гуыбылæйтты 
мыггагæн исты ис? Чакианиты баци. 
— Уый раст зæгъыс. Æцæгæлоны дæ зæххы тæфтыл ма хъуа- 
мæ ауадзай. Цард зæххæй у, æмæ дын дæ зæххы гæппæлæн исчи 
куы схицау уа, уæд æм дæ фырттæ та æххуырсты цæудзысты? 
— Канд уымæй дæр нæу. Æддагон æвзаг дур халы, æмæ ма 
дыл дæ кæстæрты дæр сардаудзæн, йæхи æвзагæй сæ суасын 
кæндзæн, — загъта Мате. — Аназ дæ сыкъа, Местъа, дæ къухы 
схъарм и. 
— Цæй, нæ кæстæртæ уæлахиз уæнт, сæ зæххыл цæрын цы 
фæразой æмæ сæ зæхх æцæгæлон адæмæй цы бахъахъхъæной, 
уыцы амонд сæ уæд. Абе уыдонæй сæ иу у, æмæ, йе знæгтæ йæ 
къæхты бын уæнт, — анызта Местъа æмæ сыкъа пецыл ацагъта, — 
се сæфтмæбæлджытæ арты басудзæнт. 
— Чындз, — адзырдта Мате, — Абейы тыххæй ды дæр ракув. 
Бæлцуаты лæгæн дуары хъыс-хъыс дæр кувгæ хъуамæ кæна. 
— Дæ нывонд мæ сæр, Мате. Дæ сывæллæтты хурæй æфсæсг 
у. Сæ дзæбæхтæ дæм хъуысæнт. Абе дæр Лæгтыдзуары фæ- 
дзæхст уæд. Цы зæххыл ис, уыцы зæххы дзуæрттæ дæр æй 
фыдбылызæй бахъахъхъæнæнт, — акуывта Козиан æмæ сыкъа 
Матемæ авæрдта, — дæ низтæ бахæрон, ды Абейы нуазæн мæ 
къухæй куынæ аназай. 
— Мæ уд Абейы рынтæ ахæрæд, — загъта Мате. — Абе хъæу- 
бæсты иунæгæй дæр чындзæхсæв уыди, æнæхъæн чындзæхсæв. 
— Чындзæхсæвы адæм та — дæ сæгътæ, — бахудт Местъа. 
— О, хæдæгай, — Мате та Козианырдæм раздæхт, — мæ сæгъ- 
ты мын кафын куыд сахуыр кодта, уый дын нæ дзырдтон? 
— Куыд? — бафарста Козиан, цыма йæ æцæгдæр никуы фе- 
хъуыста. 
— Мæнæ-иу Местъаимæ искуыдæм зианмæ куы ацыдыстæм, 
уæд-иу сæгъты Абейы бæрн бакодтам. Дыккаг бон-иу нæ сæгътæ 
хизыны бæсты хъылдым æмæ богалайыл схæцыдысты. Цы ха- 
бар у, уымæн ницы æмбæрстам. Иу хатт та зианæй раздæхтыс- 
тæм æмæ Абейы дæлæ Чъециаджы сæййæфтам сæгътимæ. Дæ 
зæрдейæ цы арæзта? Бады, хицауады арæзт далафæндырæй цæгъ- 
ды. Цæгъды æмæ зары. Цæгъдгæ та афтæ хорз кæны, æмæ цæутæ 
чи сты, уыдон йæ алыварс лæууынц æмæ гуыпп кæнынц сы- 
къайæ — мæнæ йын цыма æмдзæгъд кæнынц. Сæгътæ сæ фæстаг 

Гуыцмæзты Алеш 
Уацмыстæ 
196 
къæхтыл слæууыдысты къутæрты æнцой æмæ кафынц уæздан 
кафт, æнæнкъуысгæ кафт. Сæныччытæ уæгъдибарæй симынц 
сæгъты алыварс: æвиппайды дзы иуæй-иутæ сæхи хæрдмæ фех- 
сынц æмæ сæ къахфындзтæ æрсадзынц искæцы сæгъы раз, — 
зæрдæбынæй худти Мате. 
— Æ, йæ фæхъхъау фæуон, кæд мын уый æгасæйдæр худгæ 
зæрдæ у, — загъта Козиан. — Иу хатт æм йе ’фсымæр цæуылдæр 
быцæу ныхас кодта æмæ йын уый афтæ зæгъы: 
«Ды та цы дзыхæй дзурыс мемæ, дæ мад мæ фыды хæзгул 
куы у, уæд!». 
— Мæ зæнæгæй уый æмæ Тъæпæнхъус фесты мæхи хуызæн, 
иннæтæ мын æнкъардзæрдæ рахастой, — амондджынæй худтис 
Местъа. 
— Æвзонджы туг афтæ у, Местъа, — загъта Мате, — хъуыды 
кæныс, мах бинонты хицау уыдыстæм, афтæмæй-иу дзоныгъыл 
бырыдыстæм. 
— Уæдæ, уæдæ, — фæцæрдæг Козиан, — мах-иу чындзæй, 
ходыгъдæй дæлæ фатхъæды бынмæ æртымбыл стæм æмæ цига- 
тыл бырыдыстæм. Цы-иу ныффæрæзтам хъазынæй. Суанг-иу, 
нæлгоймæгтау, хъæбысæй хæцынмæ дæр бавнæлдтам. Куы-иу 
мæ нæ фæндыд уырдæм ныццæуын, уæддæр-иу мæ не ’фсин тых- 
хæй арвыста, исчи, дам, афтæ зæгъдзæн, Марта йæ чындзы йе 
’мгæртты рæгъы нæ уадзы. 
— Уæд ма Нæууысæрæй Хуссармæ цæхæрадон нæ уыди, — 
загъта Мате, — æмæ нæ быцæуы бырæн ран уым уыди. Дзоны- 
гъыл-иу æхсæзæй сбад Нæууысæр æмæ йæ фесхой. Дæлæ Цы- 
найы сæры онг сæрибарæй ныттæх, фæлæ уырдыгæй Хуссармæ 
иувæрсыг у. Хъуамæ исчи дæллаг фарс бада æмæ, къæхтæй зæхмæ 
быцæугæнгæ, дзоныгъ Хуссарырдæм здаха, кæннод Цынайы 
скуыси уыдзыстæм. Рад-иу скодтам, дзоныгъ чи хъуамæ здаха, 
уыдоныл. Зæгъгæ дын, Цынамæ аирвæзт, уæд изæры дæ арахъы 
дурын æмæ дæ ахуыйæн рацæттæ кæн. Иу хатт мæнæ Местъайы 
рад уыди дзоныгъ здахыи. Ныр æй зонæм, хæдзары сæм арахъ 
нæй, æмæ йын дзоныгъ куы аирвæзид, неппæты дæр уый фæн- 
ды. Гъе уæд дæр судзаг æвзаджы хицау уыд æмæ йæм быцæуыл 
лæуд уыдысты. Ныр æй зонæм: Местъайæн дзоныгъ ницы хуы- 
зы аирвæздзæн, æмæ бамдзырд кодтам. Куыддæр Цынайы сæрмæ 
ныххæццæ стæм, афтæ разæйбадджытæ ауæз кодтой, Местъа 
дзоныгъæй рахауд, мах та ададжы скуыси стæм. Загътам, гъе- 
ныр йæ раны ис. Цингæнгæйæ, а-агæнгæ адагæн фæуæле стæм. 
Кæсæм, æмæ Местъа дæргъæй хуыссы, змæлгæ нал кæны, фæлæ 
афтæ хъæрзы, афтæ, цыма сылгоймаг йæ арынмæ æрхæццæ. Гъе, 
Хуыцау нæ куыд федта, гъе? Цы кæныс, Местъа? Мæ астæу, 
дам, цыдæр кодта, мæ хуылфыдзаумæттæ, дам, ныскъуыдтæ сты. 
Кæсæм æм, кæд та, мыййаг, хынджылæг кæны? Цæй хынджы- 
лæг — йæ цæсгом нынхъырдтæ, йæ цæстытæ доны зилынц. Куын- 

197 
Радзырдтæ 
Урс фынтæ 
нæ фæтарстаиккам. Дзоныгъ адагæй сластам, ууыл æй сæвæрд- 
там. Хæдзармæ сласын æй хæйрæг бауæндæд, нæхи зыгуымдонмæ 
уал æй сусæгæй бахастам, чи зоны, фæхуыздæр уа. Ай нын афтæ: 
«Ацыт, хæдзары ма нæм иу дурыныдзаг арахъ ис æмæ йæ рахæс- 
сут. Мартайæн мæ номæй зæгъут. Арахъæй, чи зоны, мæ рыст 
гыццыл фенцайа». Сдзурын дæр æй нæ бауагътам. Дæ бæсты 
мах нæхæдæг алцы дæр ссардзыстæм. Чи арахъ æрхаста, чи цыхт, 
чи цы... Иннæ бонтæй нæм бирæ хуыздæр бæркад уыди, фæлæ 
Местъайы мæтæй нæ фарсыл нæ хæцыд. Уый дын, нæ хæрд 
æмæ нæ нозт куы фесты, уæд фæгæпп кодта æмæ афтæ: 
— Гъеныр-иу мæ дыккаг хатт æмварсæй арæцугъут дзоныгъæй! 
— Æмæ уын нæ хъуыди! — худти Местъа. 
— Гъеуæд хъæубæстæ бирæ уыдысты, æмæ цард дæр хъæл- 
дзæгдæр уыди, — ныуулæфыд Мате. 
— Ныр бæргæ фылдæр стæм, алчи ма йæ уæзæджы мæт куы 
кæнид, уæд. Фæлæ кæм и! Ныппырх сты æмæ йæ къуымы тæф- 
тыл ничиуал цæуы, — хъыгзæрдæйæ загъта Местъа. — Цæй ах- 
хос у, ницы йын æмбарын. 
— Фæндæгты аххос, мæ бон, фæндæгты, — загъта Мате. 
— Цавæр фæндæгты? — бадис кодта Местъа. 
— Цæуæн фæндæгты. Ныр кæмыты сты, уырдæм лæгъз, 
æнцонвадат фæндæгтæ цæуы. Ардæм та зынвадат у. Машинæ 
къæсæрмæ нæ цæуы! 
— Æмæ уый чердæм хабар у, Мате? — кæд сæ фæндæгтæ 
хъæуы, уæд алырæтты цы ныдздзæгъæл сты! Искуы ма фæндаг 
йæхæдæг йæхи арæзта? Бацархайæнт æмхуызон, æмæ сын уа 
фæндаг. Стæй куыд у уый! Фæндаг дæ дæ уæзæгæй хъуамæ 
кæна? Æви дæ фæндæгтæ дæ уæзæгмæ хъуамæ кæной? 
...Фæсахсæвæртæй ахызт, афтæ Мате бæркадæн ракуывта, 
æмæ Местъа йæхимæ фæхæрам и. Местъа йæ ныфсы æрвад, йæ 
зæронд æрдхорд, йе ’фсымæр Матейæн не схъæр кодта сомрай- 
сомы циндзинад. 
— Мате. 
— Цыу? 
— Местъайы мардыл фæку, ды Местъамæ куы фæхæрам уай. 
— Цæмæн зæгъыс, Местъа? 
— Иу цинаг хабар дæ бамбæхстон. 
— Цы? — дызæрдыггæнгæ йæм бакаст Мате. 
— Сом райсом раджы ам куыд уай. 
— Нæ-æ! — фæхъыг и Мате: ома мæ гуыбындзæлыл банымад- 
тай, — сом та махмæ ныууай. 
Райсом раджы ам куыд уай дын зæгъын, — барджыны дзырд 
кодта Местъа, — нæ комахсæйнаджы сæр ныддасæм. 
— Куыд раджы? — бадис кодта Мате, æмæ фысым барухс- 
дзæсгом: Местъа зоны, искæйты дисыл куыд бафтауын хъæуы, 
уый. 

Гуыцмæзты Алеш 
Уацмыстæ 
198 
Козиан изæрсарæй уыцы ныхасмæ æнхъæлмæ каст æмæ ныр 
зæрдæрухсæй фæцæрдæг: 
— Сом Тъæпæнхъус йе ’мбæлттимæ æрбауаинаг у. 
— Гъе, мæ уд дæ фæхъхъау фæуа, Местъа, — ныццин кодта 
Мате, — кæд цæрæнбонты мæ хæрзæбон дæр ды дæ æмæ ме 
стыр ныфс дæр. Æ, къæсæры Уастырджи, фæндараст-иу уæнт 
ацы бынаты адæм, мидæгæй сæ чи ис, уыдон дæр æмæ æддейæ 
чи ис, уыдон дæр. 
— Заргæйæ у, Мате, — ныххатыд æм Местъа. 
Мате чысыл ахъуыды кодта, фæлæ æгæр цинзæрдæ уыд æмæ 
ныззарыд: 
Æй, ксей цоерæнбон у, 
Уый, дам, оирæ рацæрын кæн, Уастырджи... 
Местъа йын бахъырныдта. 
Цæрæнбонты кæрæдзиуыл ахуыр хъæлæстæ, дзоныгъы дыууæ 
хъусы фæдау, æмхуызон тасгæ рафæд кодтой æддæмæ, урс-ур- 
сид сусмæ. Æдде бæстæ улæфыди йæ урс фынты æмæ ныр æнæн- 
хъæлæджы уынæры сгуыпмæ йæхи бауыгъта. Мæй æрдæгцъынд- 
дзæстæй дисгæнгæ ныккасти Есеты къуылдыммæ, ома, ай цы 
хабар у, Есеты уæзæг та садæмарæх и? Æркаст æмæ федта: ацы 
диссаджы къуым æмæрттывд кодта йе ’ргом фидыцы. Æппæт 
дæр дзы уыди рæсугъд, æнæхъæн. Æрмæст хуыссыди урс фын- 
ты урс хызы. Зæрæдты æмзæрдæ зарæг æй чысылгай хъал код- 
та. 
Уадз æмæ уал урс фынтæ уына ацы уæзæг. Цы тас ын у? 
Кæд кæстæртæ ам не сты, уæддæр æй хъахъхъæнынц æцæгæлон 
адæмæй. Канд Абе нæ — бирæ сты. Аивгъуыйдзæн зымæджы 
уазал рæстæг. Зæхх йæхи бауигъдзæн æмæ райхъал уыдзæни йæ 
урс фынтæй. Æрлæудзæн уалдзæг, кæстæртæ æрæмбырд уы- 
дзысты, æмæ та цард йæ былтæй акæлдзæн Есеты уæзæгыл. 

Куы фæниуынц куыйтæ 
Миты рухс лæдæрсы зæххыл. Уæлейæ та арв йæ 
тæккæ æмдзаг у сау-сауид тарæй. Тар æххæссы суанг 
скъæты хъуариæмбæрзты онг, ныхъуыры сусхъæды 
’рдæг æмæ йæхи дарддæр исы митæйхасты сæрты: 
куыддарддæр йæхи быноздæр уадзы, æмæ æппынфæ- 
стаг æрæнцад Седанты бæрзондыл. Джулбарс хорз 
хъуыста, Седанты бæрзондæй дымгæ йæхи куыд рæ- 
дувы, зуыгъ-зуыгъгæнгæ куыд уайы хъæууаты сæр- 
ты; æрбаныдзæвы йæ хицауы къæсы уæлхæдзарыл 
æмæ урс пиллон æвзаг йæхи ратоны тарæй. 
«Му-у-у», — скъæтæй хъуысы уасын. 
Уый та Джура уасы. Базыдта йæ Джулбарс. Уæд- 
дæр хорз у, æмæ æхсæвыгон не ’мбу кæнынц. Æвæц- 
цæгæн, талынджы тæрсынц. Йе та æххормагæй ныф- 
фынæй вæййынц æмæ сæ фынты сæхи холлагæй баф- 
садынц. Æрмæст Джура зын сайæн у. Нæ бафынæй 
уыдзæн æхсæв дæр. Уыцы стыр гуыбын æнæхъæн 
зыгуымдон у. Джулбарс ма йæхæдæг дæр куы раф- 
тыд. Боныгон уыдон уасынæй йæ зæрдæ аскъуыйы, 
йæхи стонг дзы ферох вæййы. Æниу ма йæхæдæг 
мит ахæры, фæлæ уыдон та... 
Тыргъы бынмæ не ’ххæссы дымгæ, уæддæр уазал 
V. Йæ къæхтæ йæ быны бакодта, æмæ уыдон афтæ 
тынг нæ ихæн кæнынц, фæлæ бырынкъ, бырынкъ... 
Хорз уаид, йæ къæдзилы бын æй куы ахъарм кæнид, 
фæлæ йын уый дæр рагæй нал ис. Къæбыс ма куы 
уыд, уæд ын æй ралыг кодта йæ хицау. Ноджы — йæ 
хъустæ, уæд дæр бирæ фæкуыдта. тынг фæхæрам 
йæ хицаумæ. Æмæ йын цалынмæ иу хатт йæ цыргъ 
дæндæгтæй йæ къахыл фæхæцыд, уæдмæ не ’рцыд 
йæ маст. Цинтæ йыл кодта. Цæмæн хъуыд Джулбар- 
сы гæды цинтæ, йæ хъустæ æмæ йæ къæдзил фыр- 
рыстæй цъæхарт куы уагътой? Нæ хъуыди Джул- 
барсы ахæм рæвдыд. Хæпп! — æмæ йын йæ къахыл 
фæхæцыд. Æцæг дзæбæх хæст нæ рауад. Уый афтæ 
’нхъæлдта хицау кæугæ скæндзæн. Уый та худæгæй 
мард æмæ дзырдта: 

Гуыцмæзты Алеш 
Уацмыстæ 
200 
— Джулбарс! А, Джулбарс. Хорз куыдз уыдзынæ? Хорз куыдз 
уыдзынæ, хорз. Æрмæст мастхæссаг ма у. 
Джулбарс ма йæхимæ дæр фæхæрам. Уæдæ, Корис Дзибук- 
кайыл куы фæхæцыд, уæд уый бæстæ йæ сæрыл куы систа. 
Æцæг, Корис уæд стыр куыдз уыд, фæлæ Джулбарс дæр ахæм 
цæмæннæ хъуамæ уа! 
Корисæй дæр æвæдза бирæ дзæбæхтæ зоны. Дæлæ сусхъæд 
бæласы цур хæдзар уыд, æмæ уыдонмæ цард. Уæд ма йæ хицауы 
скъæты фарсмæ ноджы иу скъæт уыд. Корис-иу уым хуыссыд. 
Джулбарс дæр дзы арæх хуыссыд. Дыууæрдыгæй-иу калд хъарм 
фаджысы тæф æмæ-иу уыцы ’хсызгонæй хъыдзы кодта фын- 
дзыхуынчъытæ. Дымгæ дæр никуыцæй æфтыд уырдæм. Фæлæ 
уый фæстæдæр уыд. 
Джулбарсæн чысыл, хæрз чысыл куыдздон уыд уæртæ хæ- 
дзары асинты бын, йæ бын — бызгъуыртæй астæрд. Цы бон æй 
æрхастой, уыцы бон ын æй сарæзта йæ хицау. Гъе, æмæ йæм 
уырдæм дыккаг бон басхъæл Корис. Стыр куыдз уыд, тынг стыр. 
Джулбарс йæ сæры ’рдæджыйас дæр нæ уыд, æмæ куыннæ хъуамæ 
фæтарстаид. Адæргæй йæ фæстæгтыл абадт æмæ ныррæйдта. 
Корис æй хъуыды дæр не ’ркодта, бацыд æм æмæ йæ басхуыста 
йæ бырынкъæй, стæй æрхуыссыд, йæ къæхтæ æрдæгкъæдзтæй 
хæрдмæ ныхъхъил кодта. Иæ бырынкъ ныхæмвæз ауагъта зæхмæ 
æмæ касти Джулбарсмæ. Уæд уый дæр фæныфсджын æмæ йе 
’ккой абадт, йæ чысыл дæндæгтæй йын ныззезелæг йæ хъуы- 
рыл. Хъуыддаг дæ нæй — уый æхсызгон хъысхъысгæнгæ ратул- 
батулыл схæцыд. Джулбарс та рамæсты: куыд ницæмæ йын дары 
йæ тых! Фæлæ дзы уый уайтагъд ферох æмæ йæ сæрты къуыр- 
риццытæ райдыдта. Нæ, тынг дзæбæх фæхъазыд гъеуæд Кори- 
симæ. Стæй канд уыцы бон нæ... Йæ сæрыл дæр тынг хæцыд. 
Уыдаид: хъазтæ æмæ йæ хъыбылтæ дуарахæсты бакодтой, ра- 
сур-басурæй йыл нæ ауæрстой. Афтæ-иу сæ ауыдта Корис. Ахæм 
тыхджын хъæлæсæй ныррæйдтаид, æмæ-иу уыдон таппызары хай 
фесты. Ацы хъазтæ тынг æвзæр зæрдæйы хицæуттæ уыдысты. 
Гъеныр дæр ма сæ нæ уарзы. Ныкъкъуырцц-иу æй кодтой æмæ 
хъихъхъ-хъигæнгæ худæгæй мардаиккой. Йæ хицау-иу æм хъæр 
кодта: 
— Хæц, Джулбарс! Хæц! Хæц! 
Уæд-иу фæныфсджын, фæстæмæ-иу сæм фездæхт, фæлæ 
уыдон нæ уисæн кодтой, æмæ-иу уый дæр йæ хицаумæ æрба- 
лыгъд. 
— Ай дзæбæх куыдз уыдзæн, ай дзæбæх Джулбарс уыдзæн, — 
лæгъзытæ йæ кодтаид хицау, уымæн та-иу фырмæстæй йæ цæс- 
тытæ доны разылдысты... 
Кæмдæр ниудтой бирæгътæ, Сесейы ахойы къуыбырырды- 
гæй, фæлæ куыдз не срæйдта. Уæд сæхи æввахсдæр фæласынц 
хъæумæ æмæ куы ’рбалæбурой, уæд сын ай-хуызæнæй цы батых 

201 
Радзырдтæ 
Куы фæниуынц куыйтæ 
кæндзæн. Хицау та — нæй æмæ нæй! Никуыцæй зыны. Йæхæдæг 
та бынтондæр рафтыд. Цалдæр боны ма цы бахордта? Æрмæст 
иу æхсыд стæг. Æмæ йын уый дæр йæ гуыбын айгæрста. Ацы 
стыр миты тæрхъустæ дæр бынты фæлæгæрдынц. Æниу, æвæц- 
цæгæн, алидзыныхъом дæр нал суыдзæн. Бæргæ, Парех ам куы 
уаид. Уый исты ’рцахсид. Фæлæ йæ ацы хъызты уый даер нал 
абæрæг кодта, цæй цæуæнтæ ис ахæм фыддон-фыддуры. Йæхи- 
цæн та къах атилæн нæй. Хъомты æмбумæ бирæгъты æрбалæ- 
бурдæй тас у. Æнæуый Парех тынг æнувыд у. Рæсугъдæй дæр 
рæсугъд у. Æцæг, Шарик рæсугъддæр уыд, фæлæ йыл уый æну- 
выд нæ уыд, сайæгой разынд. Дæлæ, сусхъæды бын цы хæдзар 
уыд, уым цард. Уыцы цуанонтæ Корисы куы амардтой, уымæй 
йæ дзæвгар фæстæдæр æрхастой. 
Уæд Джулбарс стыр куыдз уыд: хъыбылтæй дæр нал тарст, 
налдæр — хъазтæй, налдæр — æхсæвæй. Шарик дæр чысыл нæ 
уыд, фæлæ — къаннæггомау, тынг рæсугъд, фыдуаг къленц. Бирæ 
йæ уарзта Джулбарс, бирæ уарзта йемæ хъазын, бирæ-иу æй 
феууæрста йæ быны. 
Цъæхæй рæгъæд уыд ацы Шарик. Иууыл æй стыр гадзайы 
митæ кæнын фæндыд. Стæммæ цæуын куы сфæнд кодта, уæд 
Джулбарс худæгæй куыннæ амард: уыцы гыццыл, уыцы хивæнд 
æмæ стæм æрцагуырдта. Куыд æм хъуамæ аздæхтаид Джулбарс. 
Фæлæ Шарик ракæ-бакæйыл не схæцыд. Джулбарс æм йæ 
хъус куыннæ ’рдардта, уæд Парехты хъæуккаг Алмасимæ сбæн- 
дæн. Скодта йæ хъæууынгмæ æмæ уынгты селфытæ кодтой фыд- 
дæрадæн. Алмас дæр йæхиас уыд, фæлæ Джулбарсæй дæр хис- 
тæр. Уæды онг æй никуы федта. Тынг фыдуынд куыдз! Йæ 
хъустæ лыг дæр нæ уыдысты, нæдæр йæ къæдзил. Стæй йын 
цæй стæмы хъæлæс уыд, гадзайау, лыстæг хъæлæсæй рæйдта: 
«æу, æу, æу». 
Ницы! Хъуынæй дарддæр дзы ницы уыд. Æмæ Шарик уыимæ 
сбæндæн, Джулбарсы фыдæнæн. Уый сæм тыргъы бынæй каст 
æмæ мæстæй тъæппытæ хаудта, хъырныдта, уыдон æй хъуыды 
дæр нæ кодтой. Уæд сæм иу тæррæст ракодта. Уæды онг куы- 
дзимæ никуыма фæхыл. Фæлæ тæрсгæ бынтондæр ницæмæйуал 
кодта. Атахт сæм æмæ Алмасы ацахста, афсæрста йæ йæ быны 
æмæ йæ иудзæвгар нал суагъта. Уый куы феуæгъд, уæд ныббы- 
зырттæг. Джулбарс æй фæстейæ асырдта æмæ ма йæ иу хатт 
аныгуызта йæ быны. Æцæг, къæпп тынг кодта Алмас æмæ йын 
йæ цæсты бынмæ иучысыл атыдта. Хицау æм каст æмæ йæ къу- 
хы цы хъил уыд, уый тилгæ сæ фæстæ хъæр кодта: 
— Хæц, Джулбарс, хæц! Хæц! Афтæ, афтæ! Æтт! Дæ рынтæ 
бахæрон, дзæбæх райдыдтай. Гъо, гъо! Афтæ, афтæ! 
Джулбарс Шарикмæ кæсгæ дæр нæ фæкодта, бацыд æмæ 
тыргъы бын ныххуыссыд. Райгонд уыд йæхицæй æмæ æнхъæлмæ 
каст, дарддæр цы уыдзæн. Уымæн, æвæццæгæн, йæ зæрдæмæ 

Гуыцмæзты Алеш 
Уацмыстæ 
202 
фæцыд Джулбарсы ныфсхаст æмæ йæм йæхи баласта. Уæд Джул- 
барс дæр фæтæнæгзæрдæ. 
Æддæкъах уыд, æндæра кæцæй зыдта Алмасы, уыцы фыд- 
уынд куыдзы. Стæй дзы цы бауарзта! Хъæумæ ссæуын никуы- 
уал бауæндыдысты иумæ, фæлæ сæ уый фæстæ сæрвæты федта. 
Æмæ уæд Алмас бынтондæр йæ удхæссæг фестад. Марынæй йыл 
никуы бацауæрста. 
Ниултой бирæгътæ, æмæ Джулбарс мæсты хъуыр-хъуыр 6а- 
кодта. Йæхимæ дæр ниуын цыд: ныр цалдæр боны уыцы тæф 
æмбæлд йе ’мбудæнтыл, йæ зæрдæ æрхæндæг кодта, æмæ йæм 
ниуын цыд, фæлæ йæ хицауæй аргъуц кодта. Иухатт ыл дзы 
дзæбæх аныдзæвд уый тыххæй. Уæд дæр ахæм тæф æмбæлд йе 
’мбудæнтыл æмæ нынниудта — уæд ма къæбыла уыд. Йæ хицау 
цыдæртæ амадта асины раз, сугсæттæны, æмæ йыл уырдæм 
æндзарæн ныххуырста. Джулбарс йæ хицауæй æсхуыст никуы 
зыдта, æмæ уыцы хабар йæ зæрдыл хорз бадардта — никуыуал 
бауæндыд ниуын абоны боны онг дæр. Тынг аргъуц кæны йæ 
хицауæй. Уый дæр æй бирæ кæй уарзы, уый Джулбарс никуы 
ферох кæндзæн. Хъуыды ма кæны, иухатт йæ хицау æфцæгæй 
фос куы скъæрдта, уæд йæ нымæт куыд ахауд. Джулбарс æй 
федта æмæ йæ цуры æрлæууыд. Хицау адард, æмæ уый дæр 
ныррæйдта. Нæ йæ фехъуыста. Ралыгъд йæ фæстæ, ныррæйдта 
æмæ та фæстæмæ сыздæхт нымæты цурмæ. Афтæ цалдæр хат- 
ты. Нæй, нæ йæ æрхъуыды кодта. Уæд Джулбарс дæр æнкъард 
зæрдæимæ баззад нымæты цур. Иу хатт æрыхсæв, дыккаг хатт... 
Нæй, йæ хицау никуыцæй зынд. Мæнæ нырау уæд дæр тынг 
сæххормаг. Нымæты алфæмбылай фæразил-базил кодта, фæлæ 
ницы хæринаг ссардта. Хицау никуыцæй зынд. Уæд Джулбарс 
дæр нымæты цур æрхуыссыд æмæ сыджыт хæрын райдыдта. 
Æнæхъæн мæй сыджытæй фæцард. Иу мæйы фæстæ фæзынд йæ 
хицау дæр. Джулбарс æй дардмæ федта, йæ размæ азгъоринаг 
уыд, фæлæ иу-дыууæ къахдзæфы фæстæ зæххыл æрхауд æмæ 
сыстын нал бафæрæзта, æрмæст ма фæсус хъæлæсæй ныррæйдта. 
Бирæ йыл фæцин кодта уæд йæ хицау. Йæ хъæбысы йæ ныт- 
тыхта æмæ куыдта ставд цæссыгæй. Куыдта Джулбарс дæр. Хи- 
цау æй суанг хæдзармæ йæ хъæбысы фæхаста, бæхыл. Цалынмæ 
сдзæбæх, уæдмæ йæм сыгъдæг æхсыр æмæ дзидзайæ зылд. Раст 
уыцы рæстæджы алыгъдысты Шарикы хицæуттæ кæдæмдæр... 
Ныр дæсæм бон нал абæрæг кодта Парехы, мит æгæр ныууа- 
рыд, æмæ ацæуæнтæ нал ис. Зæхх дæр салд у æмæ дзы стонæн 
дæр ницы комы. Айдагъ митхæрдæй рафтыд, æвæццæгæн, уазал 
дæр уымæн кæны: йæ къæбысты фыдмæ дæр йæ зæрдæ куыннæ 
æхсайдзæн Перехæн, фæлæ йын цæй цæуæнтæ ис. Æндæра йын 
уый Шарикы хуызæн нæу... 
Уыцы дымгæ дæр тыргъы дуар хойы æмæ хойы. Хицау цæ- 
мæннæ ракæсы? Ныр цалдæр боны! Хъуыды кæны Джулбарс: 

203 
Радзырдтæ 
Куы фæниуынц куыйтæ 
йæ хицау æм арæх сидаг уыд хæдзармæ. Нæ уарзы хæдзармæ 
цæуын Джулбарс, фæлæ æфсæрмæй сразы вæййы. Æрхуыссы 
тæвд пецы цур, хицауы раз. Æгæр æнтæф йæ удхæссæг у, æмæ 
уæд хицауы къæхты бынмæ йæхи баласы. Уый йын йе стыр ар- 
мытъæпæнтæй фæдауы йæ сæр: 
— Джулбарс, кæсыс, цы бон ныл ныккодта: иунæгæй базза- 
дыстæм. Баззадыстæм иунæгæй, Джулбарс. Нал ис сыхæгтæ дæр. 
Алыгъдысты, фæлыгъдысты фæйнæрдæм, Джулбарс, хуыздæр 
бынæттæм. Ды дæр, дам, рацу, Бадже! Уæдæ: ды дæр, дам, рацу, 
Бадже! Афтæ загътой. Гъе, дæ хай, гъе! Æмæ сын Джулбарс, 
гъеныр афтæ цæмæннæ зæгъыс: Бадже куы алидза, уæд ма нæ 
уæзæгыл та чи баззайдзæн? Ничи? Ничи, кæй зæгъын æй хъæуы. 
Æмæ, дæумæ гæсгæ, уый раст уыдзæн? Нæ уыдзæн раст, Джул- 
барс, нæ! Мæн ма иу бынат хъæуы, æмæ мын уæлмæрдты цæттæ 
у. Цæмæн ма хæссын мæ мард кæдæмдæр? Цы ма мæ хъæуы? 
Цы ма мæ хъæуы, зæгъыс? Хъæугæ та ма мæ уый кæны, Джул- 
барс, æмæ айхуызæны куы амæлон, æмæ мын мæ мард куы ничи 
базона. Раст зæгъыс, ды йæ базондзынæ, ды мын нæ ныууадз- 
дзынæ мæ мард уæлæуыл. Айразмæ зымæджы уæлхæдзары миты 
бын куы фæдæн, уæд мын чи баххуыс кодта? Раст нæ зæгъыс, 
Джулбарс, дæ сæр ма тил, ды уыдтæ. Цæмæннæ исты дзурыс, 
Джулбарс? Æнкъард дæ? Мæнæн дæр зын у, фæлæ уæддæр 
дзурын. Дæу та мемæ дзурын нæ фæнды, æмæ уый чердыгонау 
у раст? Зæгъ-ма, зæгъ: гъер, дæу мемæ дзурын нæ фæнды æмæ 
уæдæ кæимæ аныхас кæнон? Бирæгъты ниуынæй дарддæр лæг 
лæджы ныхас куынæ хъуса, уæд уый цæй цард у? А, Джулбарс? 
Нæй, уæд уый цард нал хуыйны. Уымæй мæлæт хуыздæр у. Лæг 
уымæн райгуыры, æмæ адæмимæ ныхас кæна, науæд мæлæт хуыз- 
дæр у. Æмæ куы амæлон, уæд ма нæ уæзæгыл чи цæрдзæн? А? 
Гъе, мæ лымæн лæг, æуый мын зæгъ, æуый! Ды? Ды дæр мæнау 
ныззæронд дæ. Чи нæ тагъддæр амæлдзæн? Нæ йæ зоныс? Æз 
дæр æй нæ зонын. Кæд æз — уæд-иу уæзæг рохуаты ма ныууадз. 
Хорз? Æри дæ дзæмбы. 
Афтæ йын фæдзуры йæ хицау. Дзурдзæни æмæ кæудзæн ставд 
цæссыгæй. Джулбарс ын йæ ныхæстæй ницы бамбары, фæлæ йæ 
хицауы хъыгмæ йæ зæрдæ бауынгæг вæййы, æмæ уый дæр са- 
быр, хъуызгæ цæссыгтæ фезгъалы. Хаттæй-хатт æй хицау бын- 
тондæр нал рауадзы æддæмæ. Уæд стыр арт скæнынц æмæ йæ 
фарсмæ, нымæты гæбазыл батулынц дыууæйæ. Пецы суджы 
къæрццытæ æмæ æддейæ дымгæйы æхситты ’хсæнты исты уынæр 
кæд йæ хъус æрцахсы, уæд байхъусы, стæй ныррæйы. Хицау æй 
æрдæгæхсæв феддæдуар кæны. Æцæг у, йæхæдæг дæр тыргъмæ 
йæ фæстæ ракæсы: акъуыззит кæны, а-о-о-тæ кæны æмæ ми- 
дæмæ иунæгæй баздæхы... 
Уасы та Джура. Иннæтæ дæр куы сæмбу кæной, уæд та 
уыдонмæ хъус. Æххормагæй скъуыйынц, æмæ хицау дæр хын- 

Гуыцмæзты Алеш 
Уацмыстæ 
204 
джылæг кæны. Хынджылæг у, уæдæ кæм ис! Ныр цалдæр боны! 
Гъе, гъе, Згъар дæр бауасыд. Нæй сын æнæ сæмбугæнгæ. Æмæ 
та сæм чи хъусдзæн. 
Згъар æмæ Джурайы дæр бирæ уарзы йæ хицау. Хос сын 
нывæры æмæ се ’хсæн кæвдæсыл æрбады. Джулбарсы скъæтæй 
хæссæг хъарм фаджысы тæф басайы сæ цурмæ. Бирæ сæм фæ- 
кæсы: хицау дыууæ галы дæр суанг сæ къæдзилтæй дæллагхъуыр- 
тæм фæсæрфы, тæсчъы ма цы хосы муртæ аззад, уыдон æрба- 
тымбыл кæны æмæ сæ галтæн армæй даргæ фæдзуры: 
— Ахæрут, ахæрут, мæ хуртæ, ахæрут. Ды та, Джура, тæргай 
ма кæн, дæ сæр та дзæгъæлы нæ тилыс. Цыдæр та дæ хъæуы, 
скъуыинаг. Афтæ æнхъæлыс, мæн ницытæ хъæуы! Хъæуы, Джу- 
ра, хъæуы. Бирæ цыдæртæ, фæлæ мæ сæр нæ тилын. Гъеныр-ма 
дæхæдæг ахъуыды кæн: дæу ма цыдæр хъæуы, æмæ мæнæн тæр- 
гай кæныс. Ныр æз та кæуыл сбуцтæ кæнон? Æз та, зæгъын, 
кæмæн фæтæргай уон? Ы? Мæ фыртæн? Æмæ уый горæты 
цæры, мæ хур. Уæдæ, Нене дæр мæрдтыбæстæм смой кодта, 
ныр æфцæгыл цъиу дæр нæ ратæхдзæн. Уыцы усæй зæгъыс? 
Уыцы ус та, мæхи Джура, мæнæй фæтагъддæр кодта. Æмæ уый 
дæр раст нæу, нæ, Джура. Гъер-ма ахъуыды кæн: цæрæнбонты 
иумæ фæцардыстæм æмæ иумæ куы ацыдаиккам уырдæм, уæд 
хуыздæр нæ уыд? Нæй, афтæ йæ нæ бафæндыд, ацыд иунæгæй, 
ды уал, дам, уæлæуыл æнæныхъхъуыргæ бæндæн æууил. Æз та 
афтæ зæгъын, Джура: кæд æмкъæйтты цард искуы хъæуы, уæд 
зæрыбонты. Зæрыбонты иунæгæй цæрын мæрдтылгъыст у. Æмæ 
кæмæн сбуц кæнон мæхи? Зæгъæм, Джура, дæуæн схæцыдтæн 
буцтыл æмæ дыл кæрз уисæй æркалдтон, уæд куыд уаид, куы, 
мæхи Джура, кæрæдзимæ фæхæрам уаиккам. Кæсыс, хъуыддаг 
цæй мидæг ис. Гъеныр, мæм ды, Джура, æмæ ды дæр, Зыгъар, 
уымæн мæсты кæнут, ома уæ æз мæ хистæн хъомыл кæнын. 
Æмæ уый тыххæй нæминаг стут. Æцæг уын зæгъын. Гъе, гор- 
мæттæ, исчи ма афтæ хъуыды кæны. Нæ, Джура, нæ, æз дæ мæ 
хæрнæгæн æргæвдын нæ бауадздзынæи. Уæд дыууæйæ мæлæм. 
Æмæ æз зæронд дæн, мæнæн ницы у. Фæлæ ды нырма тæн- 
хъуын дæ. Ныр, куыд райгуырдтæ, уый зоныс? Нæ йæ зоныс. 
Æз та йæ зонын. 
Хицау йе ’мкъайы уæлмæрдмæ дæр арæх фæцæуы. Æрбады 
ингæны дуры нывæрзæн æмæ ныджджих вæййы. Джулбарсмæ 
ниуын фæцæуы æмæ йæ ком ивазæгау ысхъырны. Уæд æм раз- 
дæхы хицау: 
— Ам дæ, Джулбарс, ды дæр? Ам дæ... Мæнæ ам та, Джул- 
барс, æз ныгæд уыдзынæн. Мæнæ-иу ам не ’хсæн сбад æмæ-иу 
нæ хъахъхъæн. Уæд-иу ныл ниугæ дæр скæндзынæ. Ныр — нæма. 
Цалынмæ ма уæзæгыл удгоймаг уа, уæдмæ мæрдтæ дæр æгас сты, 
сæ кой нæ сæфы. Афтæ у, Джулбарс, афтæ. Уæдæ цæмæн ных- 
хæйрæг кодтон мæхи. Ды, Джулбарс, нæ зоныс, цы у уæзæджы 

205 
Радзырдтæ 
Куы фæниуынц куыйтæ 
æдзæрæг. Уæзæджы æдзæрæг уый у, мæ хæлар, æмæ мæрдтæ 
куы амæлынц. Мæрдтæ куыд мæлынц, уый дæр нæ зоныс? Æз 
та йæ зонын, æмæ, Ичъынайы калмау, уымæн баззадтæн уæлæ- 
уыл. Мæрдтæ та афтæ мæлынц, Джулбарсыхъо, æмæ сын сæ 
уæзæгыл рухс куы ничиуал фæзæгъы, уæзæгыл сæ кой куы ни- 
чиуал фæкæны. Зын мын æуый у, æуый! Куы амæлон, уæд уай- 
тагъд мæ мард дæр амæлдзæн. Ей, Джулбарс, зын у, зын. Уæдæ 
дын æз цытæ дзурын... 
Сæмбутæ кодтой. Тауыче дæр уасы. Рæуæд дæр уасы. Тагъд 
та нал ныссабыр уыдзысты. Æвæццæгæн сæ исчи йæ бæттæн 
рарæдывта, æгæр гыбар-гыбур кæнынц. 
Ацы фысты уаст та дзæнгæлтæ кæны хъустæ. Уæд та къахæ- 
вæрæны сæрæй куы ныррæид Парехмæ. Фæлæ ма дыууæрдæм 
бафæраздзæн? Ацы митхæрд ын бынтондæр ратых кодта. Дæлæ 
ныккæсæны онг Седанты бæрзонд тымыгъæй хъахъхъæны, фæлæ 
стæй хъугомварсы дымгæ дойнаг дуртæ дæр баууилдзæн. Æдзæу- 
гæ нæй, æндæра райсоммæ ныссæлдзæнис бынтондæр. Парех дæр 
цы зоны, æмæ ацы фыддон-фыддуры фæзивæг кæндзæн. Йæ 
рæйд ын Парех алыхатт дæр базондзæн. Иу хатт мæнтæджджыны 
арсимæ куы фæхыл, уæд дæр æй йæ хъæлæсæй æрмæст Парех 
базыдта, иунæг Парех æм фæфæдис. Тыхджын уыд уыцы дзæм- 
быджын, цыдæр къодах ыл ныххуырста! Уæддæр æй хорз рап- 
пæрстой къæдзæхæй. Парех куынæ уыдаид, уæд иунæгæй ницы- 
уал бакодтаид. Уыцы къодахы цæф! 
Дуар хъинцъ-хъинцъæй не ’нцайы. Хицау зынæг та нæй. Афтæ 
бæргæ никуы кодта. Кæд уыд æмæ йæ фосмæ цалдæр боны ма 
ракæса. Райсом раджы стаг у. Хъæууынджы мит фæкалы фый- 
йагæй. Джулбарс æм йæхи байсы. 
— Джулбарс, æнæниз дæ? Нæ ныссалдтæ? Æз суазал дæн 
дысон. Зæронд лæджы хъæццул дæр нал хъарм кæны. Хорз та 
бахъахъхъæдтай ацы ’хсæв дæр. 
Ныр ацу æмæ афынæй кæн. Афынæй кæн, зæгъын, Джул- 
барс. Уым æфсæрмагæй ницы ис. 
Фынæй йæм цæуы, уый хицау кæй базоны, ууыл ма иучысыл 
бахъуыр-хъуыр кæны Джулбарс, стæй тыргъмæ сгæпп кæны æмæ 
аулæфы иудзæвгæр. Ныр та... 
Ныр цалдæр боны йæ цæстытæ не ’рцъынд кодта, митхæрд 
æмæ уазалы рафтыд. Уый уæддæр никуыцæй зыны. Фæхæрам 
дæр æм æмбæлы Джулбарсырдыгæй, фæлæ кæй зæрдæ тæры. 
Ралæст тыргъы бынæй. 
Йæ къæхтæ йæ коммæ куынæуал кæсынц. Къуылдымы аууæт- 
ты уал хъугоммæ ныххиздзæн. Хъугом дæр афтæ бирæ нæу, кæд 
Дзуарыхъæды онг бафæразид, стæй уым аууондæр уыдзæн æмæ 
исты амæлттæй балæсдзæн Къахæвæрæны бæрзондмæ. Уырды- 
гæй йæ фехъусдзæн Парех. Æгæр стыр мит у. Сæррæттытæй 
ницы бакæнæн ис. Фæлтау дзы быргæйæ æнцондæр аирвæзæн у. 

Гуыцмæзты Алеш 
Уацмыстæ 
206 
Фæлæ дзых йедзаг кæны, цæстытæ сæлынц æмæ кæй бон у! 
Ноджы хъусты къуырфытæ байдзаг сты æмæ сын ацæгъдæн дæр 
нæй. Æгæр ныууарыд, æгæр! Æниу, ацы рæтты арæх хыл кодта 
бирæгътимæ ахæм бонты дæр, бæлæ гъа! Аулæфын хорз уаид, 
фæлæ кæм ис улæфæн бынат. Иæ фæрстæ иууылдæр ныссалды- 
сты. 
Хъугомы йæ æрæййæфта фæсхъугомы тымыгъ, сызмæста мит. 
Арв дæр нал зыны, æппæт дæр хæссы урс-урсиды цæстнæуынæ- 
ны. Дымгæ дæр æгæр зыд у, уæлдæфы иууылдæр скъæфы йæ 
комы, æмæ Джулбарсы фаг нал кæны, нал ын ис фаг уæлдæф. 
Ай та Дзуары къох. Ам æнцондæр цæуæн у, фæлæ цæстытæ 
рæстмæ нал уынынц. Хъустæ дæр расыгъдæг хъæуы, æндæра 
бæстæ æгæр ныггуыппæг. Иухатт дæр ма афтæ ныссым бæстæ 
Джулбарсыл. Корисы марæгыл сæрвæты куы фæхæцыд, уымæй 
иудзæвгары фæстæ. Æвæццæгæн ын исты аппæрста. Уæд суг- 
сæттæны цур ныддæргъ æмæ хъæрзыдта. Йæ хицау ын, йæ сæр 
лæгъзытæгæнгæ ныфсытæ æвæрдта: 
— Цы кæныс, Джулбарс? Фæрынчын дæ? Фæрынчын дæ, 
Джулбарс, фæрынчын. Фæлæ тæрсгæ ма кæн, адзæбæх уыдзынæ. 
Мæлæт дæм нæма ’рæввахс, æндæра уæд искуыдæм дард ацыда- 
ис. Ды йæ дæхæдæг дæр нæ зоныс, фæлæ дард ацыдаис. Хорз 
куыдз йæ уæзæгæй дард ран мæлы. Нæ йæ зоныс? Æз та йæ 
зонын. Зонын, Джулбарс: хорз лæг йæ уæзæгыл мæлы, хорз 
куыдз та йæ мард дардмæ хæссы. Мах дæр афтæ бакæндзыстæм. 
Куыд дæм кæсы? Нæ дзырд нæ сæххæст кæндзыстæм? Сæх- 
хæст æй кæндзыстæм, Джулбарс, æрмæст мæ ды ма фæсай. 
Къахæвæрæны бæрзондæй ныхъхъуыста бынмæ. Тымыгъ 
æхситгæнгæ тахт бæлæсты сæрты. Бынæй — алцыдæр урс-урсид 
тары нуæрст. Нæ хъуысы куыдзы рæйын, нæ хъуысы хъуырт- 
хъомы уынæр. Æрмæст ма, ныр æй цалдæр боны хурхæй чи мард- 
та, цалдæр боны йын йе онг чи саста, уый бæзджындæрæй æмбæлд 
йе ’мбудæнтыл, лæст йæ хуылфмæ, хуылфæй цыдæр сырдта 
æддæмæ. 
Æмæ нынниудта Джулбарс дæр. Нынниудта уыцы фæстаг 
ныфсæй, æрмæст куыдзæн ма чи баззайы; нынниудта, йæ риуы 
ма цы хъарм баззад, уый æвдæлонгæнгæ, æмæ ныхъхъуыста, стæй 
та ногæй нынниудта. 
Фехъуыста йæ Парех. Базыдта йын йæ хъæлæс æмæ йын 
дзуапп радта ниуынæй. Ныццин кодта Джулбарс. Ныр цыфæн- 
дыйæ дæр Парех сом фæфæдис уыдзæн, Джулбарсы уым нæ 
сæййафдзæн æмæ ниудзæнис æнæсцухæй, цалынмæ адæм нæ 
фæфæдис уой. 
Æрыхъуыста Шарикы ниуын дæр. Уыцы гыццыл дæр æй ба- 
зыдта. Ниудтой ма кæцыдæр куыйтæ. Джулбарсæн æхсызгон 
уыд: уый уæддæр йæ уæзæгыл нæ ниудта. 
Ныр Пысыраджын адаг дæр дард нал у. Корисы дæр уым 

207 Радзырдтæ Куы фæниуынц куыйтæ 
фехстой цыдæр цуанæттæ: йæ тæрхъус ын истой æмæ сын æй нæ 
радта. Уæд Джулбарс дæр йемæ уыд, фæлæ цы йæ бон уыд: 
нырма хъазтæй дæр тæрсгæ кодта. Цалдæр азы фæстæ сæ иуы 
базыдта: донбыл бæх суагъта æмæ къабузджытæ хордта. Йæ 
хурх дæр ын бахсыдтаид, фæлæ йæм хицау æрхæццæ. Ницы 
уанæбарæджы ссыд Джулбарсæн уæд йæ маст. Æрмæст ыл иу 
хæст фæкодта. Дæндæгтæ йын уæд æйтт-мардзæ уыд. 
Ныр æй цæуын нал хъæуы. Каст ма уæзæджырдæм: цы фед- 
таид къуылдым æмæ тымыгъы ’хсæнты? Нал ис, кæмдæр бай- 
сæфт уæзæг, байсæфт æппæт дæр. 
Салд буары ма цы хъарм уыд, уый æддæмæ ратыдта фæстаг 
ниуд æмæ хъарм цæссыгæй, стæй йæхи фесхуыста былæй. Салд 
фæрстæ мæлæты дзæбæх бырыдысты митыл. Йæ фæстæ рыг 
сыстад, уайтагъд æрбадт, тымыгъ æй æрбамхуызон кодта æмæ 
йæ фæд-фæд æрбайсæфт, нал разынд. 
Нæ уыд йæ хицау дзурынæн, æндæра йын загътаид: 
— Джулбарс, мæхи Джулбарс! Сæххæст кодтам нæ дзырд. 

Кæйдсер хуызтæй æмбырд сурæт 
Чысыл Джибийыл сæххæст æхсæз азы. 
Фæлæ дзырд ууыл нæ цæуы. Джибийæн уыди 
ныййарджытæ, æмæ фыды Созыр хуыдтой. 
Мад Зирæт хуынди, фæлæ уый кой нæ кæндзыс- 
тæм, æрмæстдæр нæ иу-дыууæ ныхасæн хъæуы. 
Æниу, æппæт дæр райдайæм уагыл... 
Уыд сусæны мæйы тæккæ æнуддæр бонтæй иу. 
Хуры тынтæ зынг сахайæ æмбæлдысты зæххыл. 
Уæлдæф фыртæвдæй сысти йæхимидæг æмæ хуы- 
мæтæджы цæстæй дæр æнцон æвзарæн уыди уæлдæ- 
фы зырзыргæнаг гуылфæнты. 
Зирæт сырх-сырхид цæсгомимæ архайдта къæби- 
цы. Бурбын хиды къадатæ рæдывтой йæ ныхы цар- 
мы бынæй, сцæм-иу сты æрфгуыты алыварс, стæй- 
иу ратыдтой æмæ хæрв æвæрдтой цæстыты ирдыл. 
Уый сæ сæрфта йæ раздарæны фæдджийæ æмæ дард- 
дæр кодта йæ зылдтытæ. 
Мидæгæй, бинаг хæдзары бадтысты бирæ чи- 
дæртæ æмæ куывтой Джибийы цæрæнбонæн. Æр- 
дæгныккæндгъуыз хатæн кæд иучысыл сыджыты тæф 
хаста, уæддæр дзы сатæг уыд æмæ æддæмæ рацæ- 
уыныл ничи тагъд кодта. 
— Джибийы цæрæнбон... Джиби стыр лæг рацæ- 
уæд! — куывтой нозтджын уазджытæ. 
Сывæллонæн йæ ном Сослан хуынд. Джиби Со- 
зыры мадыфсымæр уыди. Ныхас дæр ууыл у. 
Фыд цалдæр хатты æрыхъуыста, Сослан æмæ 
Джиби тынг æнгæстæ кæй сты. Созыр йæхæдæг ра- 
джы бакуырм, иу-авд азы размæ. Йе ’мкъай Зирæты 
куы æрхаста, уæд фондз мæйы дæр нæма ацардыс- 
ты, афтæ йæ иу цæстæй бынтондæр нал суыдта. Уый 
размæ дæр ын рыстысты. Уæд йæхи аппæрста Одес- 
сæмæ. Йæ иу цæстæй бынтондæр кæй нæуал скæс- 
дзæн, уый йын нæ басусæг кодтой, фæлæ æвæстиа- 
тæй иннæ цæстмæ æрæвнæлдтой. Операциты æмæ 
рахос-бахосты фæстæ лæг йæ иннæ цæсты рухс дæр 
фесæфта, афтæмæй æрцыд Чъребамæ. Йæ æрцыдмæ 

209 
Радзырдтæ 
Кæйдæр хуызтæй æмбырд сурæт 
йын йе ’мкъай ныййардта фырыхъулы хуызæн лæппу. Рахуыд- 
той йæ Сослан, Сослæнбег... 
Гъе, æмæ лæг кæмæйдæрты æрыхъуыста, йæ мадыфсымæр 
Джиби æмæ йæ фырт тынг æнгæстæ кæй сты. Йæ мадыфсымæ- 
ры нæ зыдта Созыр, раджы амард, хæсты размæ; фæлæ йæ хис- 
тæр фыртæн къулыл ауыгъд уыди йæ фыды къам — Джибийы 
хуызист: ирон дарæсы, гуыдын зачъетæ, уырынгтæ ныхимæ. 
Уыцы ныв хорз бадардта йæ зæрдыл. Тынг хорз. 
Уыцы къамæй сабийы цæсгомæн уæлдай чи у, уыдон куы 
асыгъдæг кæнæм, ома рихитæ, зачъетæ, ныхы æнцъылдтытæ æмæ 
азты кар, — уæд дзы цахæм сабийы хуыз растдзæн, уый дæр 
Созыр тынг бæлвырд фæлгонцæй бадардта йæ зæрдыл. 
Цæмæй йæ мадыфсымæрæй сисгæ æввонг фæлгонц æмæ йæ 
фырт æнгæсдæр уой, уый тыххæй Созыр йæ фырты фæ-Джиби 
кодта. Уый нæ, фæлæ ма йын тынг стæм аргъыл ирон дарæс дæр 
ссардта. Къамы йæ мадыфсымæрыл дæр ирон дарæс уыд. Къам 
ауыгъд уыд сæ хатæны къулыл, хъæдын фæлгæты. Созырæн æй 
фарон йæ мадыфсымæры лæппу йæхæдæг балæвар кодта. Æппæт 
дæр Зирæты фæндонмæ гæсгæ кæй уыд, ууыл лæг хъуыды дæр 
нæ акодта. Æниу сын æй куыннæ радтаиккой... 
Бадты тæмæн фæкъул кæронырдæм. Уазджытæ дзæбæх ба- 
расыг сты. Уæддæр ма сæ къухты æрттывтой вилкæтæ, æхсыд 
стæджы сой фæрстæ, агуывзæтæ. Анызтытæ кодта Созыр дæр 
æмæ дзæбæх бахъæлдзæг. Йæ фарсмæ бадт Гацыр, кæддæр йемæ 
институты чи ахуыр кодта, дзурынæй æфсис кæмæн нæй, æмæ 
ныхæстæ æрдæгæууылдтытæй чи разгъалы. Мысыдысты æвзон- 
джы бонтæ, студенты цард. Тагъддзураг кæддæриддæр рæучи 
вæййы, рæуæг зонды хицау. Гацыр рагæй дæр ахæм уыд. Хорз 
æй зыдта Созыр. Студенттæ дæр æй тыфтырихъо хуыдтой. Фæлæ 
Созырæн æхсызгон уый уыд, йæ зонгæ адæймагимæ кæй ныхас 
кæны. Хорз ын хъуыды кодта йæ цæсгомы хуыз. Æнæуый лæг 
иттæг зæрдиагæй тырныдта йæ зонгæты цæсгæмттæ бахъуыды 
кæнынмæ. Йæ цæсты рухс фесæфты фæстæ кæимæ базонгæ, 
уыдонимæ дзурын ын зын вæййы: æрдæгæхсæвы тарæй дæм исчи 
куы дзура æмæ йæ ды куынæ уынай, уыйау цавæрдæр тас æмæ 
дызæрдыг фенкъары. Гацыры хуыз та тынг дзæбæх хъуыды код- 
та. Уый барасыг æмæ бæрзонд ныхæстыл схæцыд. * 
— Æз дын зæгъын, Созыр, ды дæ фырты хуыз æп-пынд-æр 
нæ зоныс. 
Созыр фæхъыг ис. 
— Ома йæ куыннæ зонын? 
— Нæ йæ зоныс. 
— Скæс-ма, мæ мадыфсымæры хуызæн нæу? 
— Бынтондæр нæу. 
— Гацыр, мæнæ мын агыл куы схæцис, — фæдзырдта йæм 
Зирæт. 
14 Гуыцмæзты Алеш 

Гуыцмæзты Алеш 
Уацмыстæ 
210 
— Æцæгæйдæр не сты æмхуызæттæ, — бафиппайдта расыг 
уазджытæй чидæр. 
Чидæр тамако дымдта æмæ йæ хъыхъхъаг тæф æмбæлд æмбу- 
дæнтыл. Кæйдæр бæзджын хъæлæсæн йæ рохтæ феуæгъд ысты: 
а-ха-ха-ха! ха-ха-ха, ха-ха, ха-ха, — зæлыд Созыры риуы æмæ 
рамæсты. 
«Сæрхъæнтæ, зыбыты сæрхъæнтæ. Уадз сæ æмæ худой, æр- 
диаг кæной. Ха-ха-ха! Тфу!» 
Сыстад æмæ рахызт æддæмæ, йæ къæхтæй йæ развæндаг 
сгаргæ. Æнæуый дзæбæх зыдта алы фæзилæн дæр, фæлæ ацы 
хæццæ рæстæджы дзаумæттæй алчи йæ бынаты нæ уыд. Хатæ- 
нæй рахизæны уыд чысылдæр хатæн. Уырдыгæй бахизæн уыд 
къæбицмæ, ныккæндмæ æмæ æддæмæ — кæртмæ. Къæбицмæ ба- 
цæуын æй нæ бафæндыд, тæвд дзы уыдзæн. Тæвд у æддейæ 
дæр. Æмæ афæнд кодта ныккæнды иучысыл абадын. Кæртмæ 
ахизæны дуар гом уыд: хъуыст æм балбæласы сыбар-сыбур, стæй 
æрыхъуыста зонгæ хъæлæс: дзырдта Зирæт — дзæбæх æм хъуы- 
стысты йæ ныхæстæ. 
— ...Цæмæн загътай?.. 
— Ц-æй зыдтон. 
— ...Никуы фендзæн йæ хъæбулы, никуы фендзæн йæ хъæ- 
булы хуыз. Хуыцау, дæлæмæ ’рхауай йæ тæригъæдæй. 
Хъарæгау хъуыстысты Зирæты ныхæстæ. Хъарæгау нæ, кæй- 
дæр афтид ингæнæй дзурæгау. 
Цыдæр аскъуыд йæ хуылфы лæгæн, йæ афтид цæстытæм но- 
джыдæр ныссæххæтт кодта тары бæзджын, цæстыты куырмæй 
мылаздæр чи у. Мидæгæй та хъуыст: 
«...Ха-ха-ха! Хо-хо-хо!» 
Уыцы худты уынæры тасæй лидзæгау акодта ныккæндмæ. 
Бадт цыди йæ уагыл. Нуæзтой ноджы зыддæрæй, худтысты 
ноджы хъæлдзæгдæрæй. Фæлæ фысым уым кæй нæй, уый ба- 
фиппайдтой æрмæстдæр Зирæт æмæ Гацыр. Лæг æгæр-æгæр 
фæстиат кодта, æмæ мад Джибимæ фæдзырдта: 
— Цу-ма, дæ фыдмæ бакæс. 
Сывæллон, хъылдымтæгæнгæ, азгъордта ныккæндмæ: 
— Баба, дзурынц дæм. 
Лæг бадти цыдæр йедзаг голлагыл. Уæрджыты ’хсæн йæ ар- 
мытъæпæнтæм æруагъта йæ сæр æмæ куыдта ставд цæссыгæй, 
куыдта сывæллонау схъиугæуæхск куыдæй. Сывæллоны ныхасмæ 
фестъæлфыд, йæ цæстытæ тагъд-тагъд асæрфта, фæлæ йыл йæ 
хæкъуырцц уæддæр комдзог рацыд. Сывæллон æм касти дис- 
гæнгæ: 
— Баба, цæуыл кæуыс, цæ? 
Уый йæ æрбайста йæ хъæбысмæ, æрбалхъывта йæ æмæ йын 
афтид цæстытæй ныккаст йæ цæсгоммæ. Цæсты раз тары гæп- 
пытæ кодтой йæ зонгæты хуызтæ, æндæр ницы. 

211 Радзырдтæ Кæйдæр хуызтæй æмбырд сурæт 
— Мæ хъæбул, — дзырдта лæг, — мæ хъæбул. 
Чизоны, йын федтаид йæ хуыз. Сывæллоны ныхæстæ, йæ 
хъæлæс, йæ митæ, йæ худт, йæ кæуын, æппæт йæ миниуджыты — 
цæстæй фенæн кæмæн нæй, уыдон руаджы. Фæлæ... æгæр фæ- 
цайдагъ искæй хуызты йæ сабийы хуыз арын. 
— Мæ хъæбул, — æлхъывта йæ фырты йæ риумæ, — мæ хъæ- 
бул. Уымæй æввахсдæр дæ никуы фендзынæн, хъæбул! Мæ цæ- 
сты рухс. 
— Æз дыл бæхбадт дæр скæндзынæн, — рахъавыд саби. 
— Нæ, ацу хæдзармæ. Æз дæр фæцæуын. 
Сывæллон алыгъд. Лæг йæ цæстытæ ныссæрфта æмæ æнæ- 
дзургæйæ бацыд йæ фæстæ. Ссардта йæ бынат, ссардта йæ агуыв- 
зæ æмæ йæ анызта. Гацыры æнæуынон хъæлæс та сыф-сыф код- 
та йæ хъусы цур: 
— Æз иу-чыс-л арас-г дæн. Æцæгæй дæр, дæ мадыфс-æмæ 
дæ-лæппу тынг-гæстæ сты. 
«Куыдз. Ныфсытæ мын æвæры, куыдз!» 
— Ха-ха-ха, — нæрыдысты лæджы хъустæ. 
— Немæ чи ахуыр кодта, уыдонæй никæй хуызæн у? — æвип- 
пайды афарста Созыр. 
— Немæ? 
— Гъо 
— Нæ, фæлæ дæ мадæфсæр-ызæн тынг у. Цæ-мыс-тъыгъд æ 
бак-та. 
«Куыдз, — ралгъыста йæ фысым, — куыдз!» 
— Нæ, Сослан мæ мадыфсымæры хуызæн нæу. Уый æз хын- 
джылæг кодтон. Фæлæ ме ’мбæлттæй никæй хуызæн у? Мæнмæ 
Хазбийы хуызæн кæсы! 
— Хазбийы? 
— Гъо. 
— Нæ! Хазби-ы-ызæн нæу, — не сразы лæппу, — фæлæ Сол- 
таны æ-гæс тынг у. 
— Кæй Солтаны, Джеллыты? — бафарста уазджытæй чидæр. 
— Гъо. 
— Æцæгæй дæр уый æнгæс у, — бафиппайдта уазæг. 
— Солтаны æнгæс, зæгъыс? — бафарста Созыр. 
— Гъо. 
— Ха-ха-ха, — нæрыди кæйдæр худт. — Ха-ха-ха! 

Индиаг хæрæфырт 
I 
Иурæстæджы, Бакойы горæты æфсæнвæндаджы 
вагзалы, стæй йæ алфæмбылай дæр зынарæн систы 
фынддæсгай капеччытæ, æмæ-иу бæлццæттæй 
æфснайæн лагъзы сæр кæй бахъуыдис, уыдон, сæ 
дымст чумæдантæ сæ фæстæ ласгæ, дæрддаг мага- 
зинты онг куы ахæццæ сты, уæд сæм чи хъуамæ 
æрхастаид азым сæ рæдау æлгъыстыты тыххæй. 
Æлгъыстытæ та уыдысты алы æмæ алы æвзæгты 
дæрзæгдæр ныхæстæй. 
Шахæн йæ фæсонæрхæджы дæр нæ уыдис, уый- 
бæрц æлгъитджытæ йæ кæй ис. Стæй йæ куы зыд- 
таид, уæддæр æй тынг не ’ндæвтой. Уый ныр ссæдз 
азы дæргъы куыста вагзалы рестораны гардеробгæ- 
сæй æмæ разы уыдис йæ куыстæй. Ардæм кусынмæ 
куы нæма ’рбацыдис, уæд тынг йæ зæрдæмæ цыдис 
уынгты тезгъо кæнын, алы уынгыл дæр-иу ыл ам- 
бæлд дыууæ-æртæ зонгæйы. Бакойы та бирæ уынгтæ 
ис æмæ, æвæццæгæн, йæ зонгæ адæм дæр дзæвгар 
уыдаиккой. Ныр дзы уыдон дæр ферох сты. Зыдта 
ма æрмæстдæр йæ цæрджыты — уырыссаг зæронд 
лæг æмæ усы, — стæй — рестораны кусджыты æмæ, 
ресторанмæ арæх чи бауайы, уыцы адæмты. Æндæр 
никæй. Хаттæй-хатт-иу æй йæ рагон зонгæтæй исчи 
йæхæдæг куы базыдта, уæд-иу Шах хъуыдытыл 
фæцис: чи у, йæ ном цы хуыйны æмæ кæд базонгæ 
сты? Кæм? — ахæм фарсты сæр нæ хъуыдис лæп- 
пуйы. Уый ныр ссæдз азы дæргъы ресторан æмæ йæ 
хæдзарæй дарддæр никуыдæмуал цыд. Райсом-иу 
райхъал аст сахатыл. Шахы сахаты сæр дæр ницæ- 
мæн хъуыд. Йæ цард æй афтæ сахуыр кодта, æмæ 
йæхæдæг куыста сахаты хуызæн. Иугæр райсом рай- 
хъал, уæд æнæмæнгæй у аст сахаты, æнæ иу минут 
цухæй. Цалынмæ-иу йæхи ивæзта, йæ дарæс кодта 
æмæ йæхи æхсадта, уæдмæ æнæмæнг суыдаид фара- 
сты æрдæг. Шах рæдийын нæ зындта. Куыста Крем- 
лы сахатау. Алы бон дæр алы хъуыддагыл хардз кодта 

213 
Радзырдтæ 
Индиаг хæрæфырт 
æмхуызон рæстæг. Иу бон йæхи æхсыныл цал минут хардз код- 
та, иннæ бонты дæр уымæй фылдæр, кæнæ уымæй къаддæр ни- 
куы бахардз кодтаид. Фарасты æрдæгыл-иу рацыд куыстмæ. Йæ 
мады фæдзæхстытæ дзы раджы ферох сты, фæлæ уæддæр йæ 
цайдагъæй æдзухдæр къахæй цыд, никуыуал сбадт транспорты. 
Фараст сахатыл-иу Шах амондджынхуызæй æрбадти йæ гарде- 
робы раз ихсыд бандоныл. Уый — сæрдыгон хур бонты, зымæ- 
джы æмæ къæвда бонты бадгæ никуы æркодта. Адæм-иу гуылф 
кодтой ресторанмæ. Шах сын фæтк æмæ æгъдауыл лæггад кодта 
— иста сын сæ уæлæдарæс, худтæ æмæ сæ хъавгæ ауыгъта йæ 
уарзон гардеробы. Ресторанæй цæуджытæн зæрдиагæй æххуыс 
кодта сæ уæлæдарæс æрбакæнынæн, æмæ-иу кæд уыдонæй ис- 
кæмæй ферох ахæм æнувыд лæггады тыххæй æхца бафидын, 
уæд Шах йæ халаты дзыппы йæ къух фæцавтаид; йæ халаты 
дзыппы алыхатт дæр уыд лыстæг æхцатæ, æмæ-иу сæ бадзы- 
гъал-мыгъул кодта: ома, — æхца, æхца! Уыдон дæр-иу æй бам- 
бæрстой, мæстыйы лæвæрдæй йын йæ къухы фæцавтаиккой æнæ- 
нымад лыстæджытæ. Шах ам дæр йæ уæздандзинад нæ рох код- 
та — йæ сæрæй сын æнæмæнг акуывтаид. 
Йæ удхæссæг уыдысты хур бонтæ, тардзæсгом адæмы чъын- 
ды удтæ. Цæмæн хъæуынц хъуынтъыз адæм? Пайда кæмæн сты? 
Фæлтау хъæлдзæг у, æмæ дын æнцон цæрæн уа. Афтæ хъуыды 
кодта Шах. Æмæ нæ уарзта тардзæсгæмтты, уыдонæн зивæг- 
гæнгæ лæггад кодта. Хъæлдзæг адæм рæдаудæр уыдысты æхца- 
йыл. Иууыл фылдæр та уарзта расыг лæгты. Уыдон-иу ын йæ 
къухы фæпдвтой иугай сомтæ, хаттæй-хатт æртæ кæнæ фæндз- 
гай сомтæ дæр. Иттæг-иу сæ фæбузныг Шах. 
Йæхæдæг нуазгæ нæ кодта, фæлæ ресторанæй кæлæг алы- 
гъуызон нозты тæф зылдис гардеробы дæр, æмæ лæппу йæхæ- 
дæг дæр нæ зыдта, уыцы нозты тæфæй æрвылбон дæр расыг 
кæй вæййы. Хæргæ дæр рестораны кодта. Æнаргъæй. Бон æртæ 
хатты. Сихоры рæстæджы-иу ауадис æддæмæ. Цы æхцатæ-иу 
æм æртымбыл, уыдон æввахс магазинты баивтаид фынддæсгай 
капеччытыл æмæ фæстæмæ — ресторанмæ. Суанг иуæндæс са- 
хатмæ æмæ ноджы фæстæдæрмæ ресторан нæ афтид кодта адæ- 
мæй. Æппынфæстаг-иу Шах дæр æхсæвæр бахордта æмæ ком- 
коммæ цыд æфснайæн камерæйы хицаумæ, йæ хуыздæр хæлармæ. 
Æнæивд ма-иу æм цы æхцатæ баззад, уыдон ам ивта фынддæсгай 
капеччытыл æмæ стæй райгондæй цыди йæ хæдзармæ. Хæдзары 
йын къуымы лæууыд йæхицæй бæрзонддæр асыкк. Асыккæн 
уæлейæ уыд чысыл æмæ нарæг зыхъхъыр, фынддæс капеччы 
кæм ныццæуа. Шах-иу йæ фынддæсгай капеччытæ æппæрста 
уыцы зыхъхъыры æмæ æнæрхъæцæй хъуыста, уыцы æхцатæн4 
сæ зæланг куыд фæцæуы иннæ æхцатыл. Уый уыдис йе стыр- 
дæр цин ацы царды, æрмæст æм уыцы æхсызгон зæл хъуыстис 
ацы цардæй. Йе ’хцатæ-иу æппæрст куы фесты, уæддæр ма-иу 

Гуыцмæзты Ллеш Уацмыстæ 214 
æнæхъæн фондз минуты дæргъы йæ хъустыл уади се ’хцон зæ- 
ланг. Цалдæр хатты-иу банкъуыстаид асыччы, стæй-иу райгонд 
æмæ амондджынæй бацыдаид йæ хуыссæнмæ. Тарф фынæй-иу 
баци райсомы аст сахатмæ. Ницæуыл тыхсти Шах. Æнæмæтæй 
æрвыста йæ бонтæ. Уыдис ын дыууæхатæнджын хæдзар, æмæ 
сæ иуы цардысты зæрдæхæлар зæронд лæг æмæ ус. Уырыссæгтæ. 
Æхца сæ нæ иста. Квартирæйы мыздмæ йын уыдон хицауадмæ 
фыстой хæдзары фиддонтæ, æхсадтой йын йæ хуыссæнтæ æмæ 
йæ дарæс, арт ын кодтой. Ницы йæ хъыгдардтой зæрдæхæлар 
адæм. Уый дæр сæ ницы хъыгдардта. Хъахъхъæдтой йын йæ хæ- 
дзар. Ницæмæй тыхст Шах. Магуса нæ уыд. Куыста дыууæ лæ- 
джы бæрц. Гардеробы хъуамæ дыууæ лæджы кусид, фæлæ дзы 
Шах иунæгæй дæр фæразы. Æмæ исы дыууæ лæджы мызд. Уыцы 
æхцатæ дæр, æнæкапекцухæй, бахæссы æфснайæн камерæйы хи- 
цаумæ, уым сæ баивы фынддæсгай капеччытыл. Уыцы бон æй 
уæлдай тынгдæр фæфæнды хæдзармæ ныфтын. Уыйæппæт фынд- 
дæсгай капеччытæ ’рæгмæ фæвæййы калд асыкмæ æмæ амонд- 
джын Шах стыр цинимæ фæхъусы уыцы æгъуыстаджы симфонимæ. 
Ницæмæй тыхсы Шах. Æхца хардз кæныны æфсæрм æй нæ 
уыди. Хæрд ын æнаргъ уыд. Иуы фæлыст дзаумæттæ йын фаг 
кодтой æнæхъæн дæс азы, афтæмæй йын æртæйы фæлыст уыди, 
хæдæттæ — ноджы фылдæр. Хуыз ыл куы ’рхæцыд, уæд ын йæ 
фыды хæдæттæ бабæззыдысты, йæ къахыдарæс дæр. Бани йын 
хæдзары уыди, искуыдæй-искуыдмæ-иу дзы йæхиуыл дон скалдта. 
Æмæ царди йæхицæн амондджынæй гардеробгæс Шах, цалынмæ 
та йын адæм йæ цард нæ сызмæстой. Æмæ уый дæр цахæм бон! 
Тæккæ зымæджы хъызты, æхца кусæн бонты. 
Чи зоны, Бакойы иннæ рæтты хур дзæгæрæг кодта, фæлæ 
Шахы уый иттæг не ’ндæвта; вагзалы алфæмбылай уыдис хъызт, 
удсæлæн хъызт, æмæ Шах цинæй марди. Адæм къордгæйттæй 
цыдысты ресторанмæ. Шахы бадынмæ нал æвдæлд. Цырд æмæ 
къæрцхъусæй иузæрдыг лæггад кодта ресторанмæ цæуджытæн, 
уæлдай æнувыддæрæй та — æддæмæ хизджытæн. Нырма æмбис- 
бон уыди, афтæмæй йæ халаты стыр дзыппытæ дзаг кодтой лы- 
стæг æхцатæй, æмæ-иу иунæгæй куы аззад, уæд сæ змæста, æмæ 
сæ дзыгъал-мыгъулмæ æхсызгон худт кодта. 
Шахæн уыдис фæтк: иу рæстæджы æддæмæ дæр исчи куы 
цæуа æмæ мидæмæ дæр куы ’рбахиза, уæд фыццаг хъуамæ æддæ- 
мæцæуджытæн балæггад кæна. Афтæ бакодта ныр дæр. Мидæмæ 
цы чызг æмæ лæппу æрбахызтысты, уыдон уал фæуагъта æмæ 
ресторанæй рахизæг лæгтæн æххуыс кодта сæ уæлæдарæс кæ- 
нынæн. Уыдонæй, æвæццæгæн, ферох æхца фидын, æмæ Шах 
йæ лыстæг æхцатæ бадзыгъал-мыгъул кодта. 
— Æдзæсгом, — загъта йын сæ иу, — дæ цахъхъæн лæппу 
цайы æхцатæ хъуамæ курид! 
Æмæ йæм æртæ сомы мæсты æппæрст бакодта. 

215 
Радзырдтæ 
Индиаг хæрæфырт 
Шахæн хъыг уыдысты йæ ныхæстæ, фæлæ йæм йе ’ртæ сомы 
цинæй ницы сдзырдта. «Цæуыл нæты, цымæ, — загъта йæхины- 
мæр. — Ссæдз та дзы ис». Шах æнæ рæдыдæй зыдта, алы гæх- 
хæтт æхцайы дæр цал фынддæс капеччы ис, уый. 
Мидæмæ цы ус æмæ лæг æрбахызт, уыдон цагътой сæ миттæ. 
Сылгоймагыл уыди сау тинтыкæрц, кæрцы дæлвæдджитыл æмæ 
дысты разгæмттыл — урс-урсид хъуымбыл уаццæгтæ. Нæлгой- 
магыл дæр уыди кæрц, фысыцармæй, мидæмæ хъуынвæлдæхт. 
Уымæн дæр йæ дæлвæдджи æмæ йæ дысты разгæмттыл — йæхи- 
цæй фæлдæхт урс уаццæгтæ. Лæг æххуыс кодта йæ усæн йæ 
кæрц ласынæн, æмæ йæ Шах æнæзивæгæй ацауыгъта йæ гарде- 
робы. Лæджы кæрц куы иста, уæд бафиппайдта, «чызг» æм æгæр 
æдзынæг кæй кæсы, æмæ йæм Шах дæр комкоммæ бакаст. 
— Дæ бон хорз, — загъта йын чызг, — уæдæй нырмæ ма ам 
кусыс? 
— Ам кусын, — загъта Шах æмæ афæлвæрдта, чи у, уый æры- 
мысын. 
— Æвæццæгæн мæ нал хъуыды кæныс, — худти хурæнгæс чызг. 
— Нал, — загъта Шах, — æмæ тынг хæрам дæн мæхимæ, сы- 
мах хуызæн адæймаджы кæй ферох кодтон, — афæлвæрдта хъа- 
зæн ныхас кæнын. 
— Хорз нæу, æз та афтæ æнхъæлдтон, дæ зæрдыл лæууын 
æмæ мæм æнхъæлмæ кæсыс. 
— Зонгæ стут, цы? — фарста йæ лæппу, æмæ йæм Шах ба- 
каст. Уымæн уыдис галыкъæлæтыйас цæстытæ, æрттывтой хур- 
боны митау, æмæ сæ калд æнахуыр ихæн. 
— Дзырд уыдыстæм, — худти чызг æмæ та Шахырдæм ра- 
зылд. — Хъуыды-ма кæныс, иу хатт дын раджы, иу-ссæдз азы 
размæ, куы загътон, зæгъын, фынддæсгай капеччытæй иу мил- 
лион куы ’ртымбыл кæнай, уæд дæ смой кæндзынæн? 
— Мæдинæ! — æнæнхъæлæджы æрымысыд Шах, æрмæстдæр 
иу хатт кæй фехъуыста, æмæ раджы кæй байрох кодта, уыцы ном. 
Раджы, тынг раджы, ссæдз азы размæ, хæрз æвзонг ма куы 
уыди, уæд фехъуыста ацы ном, уæдæй фæстæмæ йæ никуыуал 
æрымысыд æмæ ныр, ссæдз азы фæстæ, æнæнхъæлæджы æры- 
мысыд уыцы ном. 
— Хуыцауæй — разы, — худти Мæдинæ, — æз та афтæ фен- 
хъæлдтон, бынтондæр мæ ферох кодтай. 
— Мæдинæ, — басыф-сыф кодта æнамонд Шах. 
— Æз дæр дæ де ’рфгуытæй базыдтон, ахæм оригиналон æрф- 
гуытæ æндæр никуы ис, — худтис ыл чызг. 
— Ме ’рфгуытæ... æрфгуытæ, — дыгъал-дыгъул кодта Шах. 
— Иу миллионы бæрц сты дæ фынддæсгай капеччытæ? — 
хъуыста Мæдинæйы хъæлæс. 
Æмæ хæццæзонд Шах нал æмбæрста, чызг хынджылæг кæй 
кæны. Лæууыд цавддурау æмæ гуым-гуым кодта: 

Гуыцмæзты Алеш 
Уацмыстæ 
216 
— Нæ зонын. Чи зоны, сты. Æмбырд кодтон. Нæ сæ нымад- 
тон. Чи зоны, сты. 
Цæмæй зыдта Мæдинæ, Шах æцæгæйдæр ныр ссæдз азы 
дæргъы фынддæсгай капеччытæ кæй æмбырд кæны, уый. Афтæ 
фенхъæлдта, уый дæр хынджылæг кæны, æмæ худт. 
— Иу милуан дын куы суой, уæд-иу мын фехъусын кæн. 
— Кæм дæ ссардзынæн, — мæтгæнгæйæ дзырдта Шах æмæ йæхи 
ныхæстæ йæхæдæг дæр нæ хъуыста, — кæм уыдзынæ, чи йæ зоны... 
— Орджоникидзейы, — худгæмхасæнæй загъта галыкъæлæ- 
тыйас цæстджын лæппу, æмæ ресторанмæ бахызтысты. 
— Цавддур фæдæ, — дзырдта йæм чидæр. 
Шах фесхъиудта. 
— Мæ палто мын радæтт, — йæ къух æм ивæзта иу тардзæсгом 
лæг. 
Ацы хатт Шах æмбæлон лæггад нал бакодта йæ клиентæн, 
фæлæ уый æнæхца ратгæ куы фæцæйцыд, уæд, йæ ахуырмæ 
гæсгæ, йæ лыстæг æхцатæ сдзыгъал-мыгъул кодта. Лæг æм сонт 
зылд фæкодта. 
— Цæй тыххæй? — фарста йæ мæстыйæ. 
— Цы цæй тыххæй? — нæ йæ æмбæрста Шах. 
— Цæй тыххæй дын хъуамæ радтон æхца? 
— Æмæ дæ чи куры? — дисгæнгæ йæм касти Шах. Зондцухы 
хуызæн æм фæкаст. 
Уыцы лæг йæ фæстæ дуар мæсты гуыпп куы акодта, уæд 
уыцы хъæрмæ æрчъицыдта Шах. Æппæт дæр æм фыны хуызæн 
фæкаст æмæ йæхи айвæзта. Рагæй нал уыди ахуыр æнæнхъæ- 
лæджы хъуыддæгтыл. Æгæрыстæмæй йæ фыны дæр; йæ клиент 
дзы æнæ æхца ратгæ кæй фæцæуы, уымæй стырдæр тыхстдзи- 
над никуы бавзæрста; йæ фыны дæр фылдæр амондджын фынтæ 
уыдта: чи-иу ын туман радта, чи — фондз æмæ ссæдз сомы, чи та 
— æнæхъæн дзыппы дзаг фынддæсгай капеччытæ! 
— Цынæтæ ауайы лæджы цæстытыл, — загъта Шах æмæ йæ 
дзыппытæ æрысгæрста. Йæ зæрдæ барухс йæ боны æфтиагæй. Сæ 
баивынмæ дæр æй нæ равдæлд. Нырма абон даæвгар æхца кæй 
бакусдзæн, уый цинæй йæ зæрдæ бахъæлдзæг. Йæхимæ айдæнмæ 
бакæстытæ кодта. Йæ цæсгом расыггæнаджы цæсгомау уыди гæ- 
зæмæ рæсыд. Йе ’рфгуытæ æмдымбыл æрзылдысты цæстыты 
сæрмæ, æмæ сæ кæрæттæ, куыдзы къæдзилау, уæлæмæ æрбазыл- 
дысты. Раст къамбецы сьжъаты хуызæн зындысты йæ ныхыл, цыма 
сæ исчи барæй нынныв кодта. Йе ’рфгуыты уындæй йæ зæрдыл 
æрлæууыдысты Мæдинæйы ныхæстæ æмæ та фесхъиудта, йæ уæнг- 
ты ихæнриз ахъардта. Тагъд-тагъд æрбæрджытæ кодта йæ гарде- 
роб. Æцæгæйдæр дзы ауыгъд уыдысты уыцы дыууæ кæрцы. 
— Æмæ цы! — йæхи сабыр кодта лæппу. — Æмæ цы! Фæлæ 
йæ зæрдæ йæ иугъæдон чемæй фæиппæрд, æмæ йæ бон нал уыди 
йæхи æрсабыр кæнын. Йæ риуы змæлыди æцæгæлон цыдæр, 

217 
Радзырдтæ 
Индыаг хæрæфырт 
раст ын цыма йæ риуы йæхи зæрдæйы цур ноджы æндæр зæрдæ 
сæвæрдæуыд, æмæ йын ныр ссæдз азы дæргъы æнувыдæй чи 
лæггад кодта, уый йæхибар кусын нал уагъта. Йæ бон нал уыди 
æнхъæлмæ кæсын. Фæдзырдта æфснайæг усмæ. 
— Ам уал фæлæуу, — загъта йын. — Æз дон баназон.. Исчи йыл 
куы фæгуырысхо уа, уый тæсæй сабыргай цыди буфетмæ æмæ 
хъавгæ хаста йæ цæстæнгас рестораны бадджытыл. Не ссардта, 
кæй агуырдта, уый, æмæ йын чысыл фенцондæр. Æрлæууыди бу- 
феты раз, æркуырдта дон. Кæдæй-уæдæй ма ацы хатт нывнæлдта 
йæ дзыпмæ, æмæ цыма фыддæрадæн уыди, систа фынддæс капеч- 
чы. Хъуамæ йæ фæстæмæ ныппæрстаид йæ дзыппы, фæлæ йæхи 
нал басаста, æрывæрдта йæ буфетгæсы раз. Буфетгæс худти: 
— Кæдæй нырмæ райдыдтай æхца фидын? 
Шахæн йæхи зæрдæ бынтон ныллæууыди йæ кусынæй. Куы- 
ста йе ’цæгæлон зæрдæ. 
— Абон æвзæр бон у, — загъта буфетгæсæн, донæй иучысыл 
анызта, æмæ йе ’ргом залырдæм аздæхта. Чысыл æддæдæр къул- 
гæрон бадтысты уыдон. Шах нал фестъæлфыд. Йæ мидбынат 
асалд æмæ сæм æдзынæгæй каст. Буфетгæс бацымыдис Шахы 
æнæнхъæлæджы митæм. Йæ цурмæ рацыд. 
— Рæсугъд чызг у, нæ? — дзырдта йæм буфетгæс. 
— Тынг, — загъта йын Шах. 
— Азербайджайнаг у? 
— Нæ, ирон у, — дзуапп радта Шахы æцæгæлон зæрдæ, æмæ 
та æвиппайды чызджы ном йæ зæрдыл æрбалæууыд, — Мæдинæ 
хуыйны. 
— Зонгæ дын у? Дердæм куы кæсы, — бацымыдис буфетгæс. 
— Гъо, — загъта Шах. 
— Æмæ йын уыцы лæппу та чи у? 
Шах фестъæлфыд. Æцæгæйдæр, чи у уыцы лæппу? Йемæ 
цы рабыр-бабыр кæны? 
Йæ доны авг буфетыл æрæвæрдта æмæ сæ цурмæ бацыд. 
Æрбадт афтид бандоныл. 
— Уæ зæрдæ истæмæй рухс кæны? — фарста сæ. 
— Замманайы чъизи ресторан у, — загъта лæппу, — иу сæн 
нæм баназ. 
— Бузныг. Нæ нуазын, — загъта Шах, фæлæ агуывзæ райста. — 
Уæ цæрæнбон бирæ уæд. Æз ирæтты бирæ уарзын. Æвæццæгæн, 
хо æмæ æфсымæр стут? 
— Нæ, — загъта лæппу, — уый мæ бинойнаг у. 
Ныллæгцар рестораны нæрыди арв. Шахы хъустæ дзы къуыр- 
ма кодтой. 
— Йæ цæрæнбонтæ бирæ уæнт. Дæ бинойнаджы цæрæнбонтæ 
бирæ уæнт. Хорз адæймаг у. Æз дæр æй бирæ уарзын, — дыгъал- 
дыгъул кодта Шах, йæ агуывзæ быннозт акодта æмæ сæ цурæй 
рацыд. Йæ хъустыл ма ауадысты лæппуйы ныхæстæ: 

Гуыцмæзты Алеш 
Уацмыстæ 
218 
— Цыдæр алкоголик у. 
Уыцы ныхæстæй йæ удæн фенцондæр. Лæппу кæй фæрæ- 
дыд, уымæй чысыл йе ’муд æрцыд æмæ цин кодта. 
— Алкоголик, дам, — худти Шах, — алкакролик. 
— Куыннæ стæй, — сæрыстырæй дзырдта йæхицæн, — алка- 
голик! Хæрзаг ма зæгьа уыцы чызг дæр... цы хуынди... Ардабан- 
да дæр, цыма æз æцæгæйдæр алкаголик дæн. Куыннæ стæй, — 
ныббуц и йæхицæй. 
Æмæ нал æмбæрста мæгуыр Шах, Ардабанда уыцы чызг нæ, 
фæлæ йæ мад кæй уыди. 
Уыцы сæны агуывзæ йæ сæры бацыд, æмæ йæ зонд сызмæст, 
æндæр Шах æппæт дæр æрхъуыды кодта. Ссæдз азы дæргьы улæфт 
зонд ногæй æрыгас æмæ йын сызмæста йæ амондджын цард. 
II 
Иухатт дæр амондджын уыди Шах. Уыдис ын фыд, бирæ йæ 
чи уарзта. Бирæ йæ уарзта Шах дæр. Йе ’ккой-иу бæхбадт скод- 
та æмæ-иу сæрыстырæй цыди уынджы. Лæджы-иу хаттæй-хатт 
йæ зонгæтæ æрурæдтой. Шах ахæмтæ нæ барста, басхуыста-иу 
æй йæ къахæй, æмæ-иу уый дæр, æмбаргæ бæхау, дарддæр йæ 
цыды кой кодта. 
Йе скъоламæ цæуыны рæстæг куы ’рцыд, уæд ын йæ фыд 
балхæдта машинæ, дзыхъыннæуæг машинæ, урс-урсид. Уыцы 
машинæйыл æй баласта фыццаг бон скъоламæ, стæй иннæ бонты 
дæр. Шах скъолайæ сæхимæ къахæй фæндаг дæр нæ зыдта. Ма- 
шинæйыл æй зыдта. Кæд йæ фыдæн рæстæг нæ уыд Шахы аласы- 
нæн, уæд та иу-æй аласта йæ фыды шофыр, æрмæст æндæр ма- 
шинæйыл, гъета йæ мад таксийыл. Сæрды улæфтыты рæстæджы 
алыхатт дæр цыдысты денджызы былмæ; сæхи денджызы былмæ 
нæ, гуырдзы кæм цæрынц, уыцы денджызы былмæ. Уым царди 
йæ фыды æмбал, пыррыккрихи гуырдзиаг, æмæ уымæн дæр уыди 
машинæ. Йæ фыд æмæ-иу уыцы гуырдзиаг хаттæй-хатт æнæхъæн 
къуыри ацыдысты кæдæмдæр. Йæ мад та, Шахы сусæгæй, арæх 
куыдта ахæм рæстæджы. Йæ фыд-иу куы ’рыздæхт, уæд æнæ- 
мæнгæй йæ мад хъуамæ райдыдтаид хыл кæнын. 
— Мæ бон нал у ахæм цардæй, — дзырдтаид, — нал! 
— Цы дын нæ фаг кæны, — худтис-иу йæ фыд, — мыййаг, 
искæй устыты цард кæныс. Æви индийæгтæн нывыл цард сæ 
удхæссæг у. 
Йæ мад-иу райдыдта йæ цæссыг лæмарын. 
Шах нæ уарзта ахæм хъаугъатæ, мæсты кодта йæ мадмæ æмæ- 
иу загъта йæ фыды хъæлæс фæзмгæйæ: 
— Сылгоймаг куыд æнæзонд у. 
Зыдта, йæ фыд та дзы раппæлдзæн, æмæ уымæн афтæ дзырдта. 
Йæ мад индийаг уыд æмæ-иу ын уайдзæфтæ кодта: 

219 
Радзырдтæ 
Индиаг хæрæфырт 
— Хъæбул, ды дæр дæ фыды хуызæн фæдæ. Индийаг сыгъ- 
дæг тугæй ницы рахастай. 
Йæ фыд-иу худти йæ хъæлæсыдзагæй. 
Æстæм къласы куы ахуыр кодта, уæддæр ма такситыл цыди 
скъоламæ дæр æмæ скъолайæ дæр. Къахæй дæр дæрддзæф нæ 
уыд, фæлæ йæм афтæ хуыздæр каст, йе ’мбæлтты цæстмæ. 
Иу бон, скъолайæ æрыздæхгæйæ, сæ хæдзары баййæфта бирæ 
адæм. Сæ машинæ кæрты нæ уыд æмæ, кæй зæгъын æй хъæуы, 
йæ фыд дæр ам нæ уыдзæн. Йæ фыд арæх æрхоны бирæ адæм, 
фæлæ ныр цæуылдæр фæгуырысхо: æгæр тæригъæдджын каст 
æм кодтой адæм. Тагъд-тагъд суади хæдзармæ. Хæдзары астæу 
марды чырыны хуыссыди йæ фыд, йæ цæсгом урс бинтытæй 
тыхт; æнæзонгæтæ бадтысты йæ уæлхъус æмæ, Шахы фенгæйæ, 
сбогъ-богъ кодтой. Ныббогъ-богъ кодта мæгуыр Шах дæр æмæ 
ныххаудта йæ фыдыл. 
Йæ фыд, йæ уарзон фыд, къахæй цæуын дæр æй чи нæ уагъ- 
та, уый æнæзонгæ тарцæсгæмттæ баныгæдтой зæххы, ауагътой 
йæ сау уæрмы æмæ уæрм сыджытæй байдзаг кодтой. Ницыуал 
дзы ныууагътой Шахæн, ницыуал, æрмæст ма богъ-богъ куыды 
зæлæй баззади йæ сæры. 
Буцхаст Шах баззад афтид хæдзары иунæгæй. Йæ мад рын- 
чындонæй нал æрбафтыд хæдзармæ. Астæуæй дæлæмæ нал змæ- 
лыд, йæ астæуыстæг асаст. Куыддæр-иу Шах палатайы къæсæ- 
рæй бахызт, афтæ-иу райдыдта йæ мад: 
— Æрцу, мæ хъæбул, æрцу, дæ мады цурмæ. Æрцу-иу дæ 
мæгуыр мады цурмæ къахæй, дæ фæхъхъау фæуон. Машинæйы 
кой мын кæнгæ дæр макуы скæн. Дзырдтон дæ фыдæн дæр, 
зæрдæхудт макуы фæуа, фæлæ мæм нæ байхъуыста. Ды мæ ту- 
гæй дæ, индийаг тугæй, æмæ байхъусдзынæ дæ мадмæ. Макуы 
сбад машинæйыл, мæ хъæбул, дæ мад дæм дзуры. Æрцу-иу къа- 
хæй дæ мæгуыр мадмæ, нывонд дын фæуон. Мæ зæрдæ зонаг у, 
мæ мæгуыр хъæбул, куыддæр машинæйыл сбадай, афтæ дæ мæ- 
гуыр мад зæрдæскъуыд фæуыдзæн. Æмæ ма дын чи уыдзæн а 
дунейыл уæд, мæ иунæг хъæбул. 
— Хорз, гыцци, хорз, — куыдта-иу æнамонд Шах. 
Никуы сбадт Шах машинæйыл. Æрвылбон цыд йæ мады 
уынынмæ, æрвылбон хъуыста йæ мады хъарæгмæ, æмæ-иу хæ- 
дзармæ куы ’рыздæхт, уæд афтид хæдзары тасæй куыдта, богъ- 
богъгæнгæ. Афтæмæй-иу бафынæй. 
Дæсæм кълас фæуд кодта, афтæ амарди йæ мад. Уыцы бон 
æм йæ ахуыргæнæгимæ бацыд уынынмæ. Ахуыргæнæджы ’фсæр- 
мæй сбадти Шах машинæйыл, æмæ йæ ныццыдмæ йæ мад амард. 
Æмæ йæ удхæссæг фестадысты машинæтæ. Нал бацыди скъо- 
ламæ дæр. 
Шахæн уыди æмбæлттæ, бирæ æмбæлттæ æмæ ноджы бо- 
нæй-бонмæ фылдæрæй-фылдæр кодтой. Хаттæй-хатт-иу хæдза- 

Гуыцмæзты Алеш 
Уацмыстæ 
220 
ры фынæй кодтой дæсгæйттæй. Уый цыди лæппуйы зæрдæмæ. 
Æнкъард нал кодта, фæлæ æхцайæ схъуаг. Йе ’мбæлттимæ ца- 
дæггай уæй кæнын райдыдта йæ мад æмæ йæ фыды дзаумæттæ, 
стæй уыдон дæр фесты. Йе ’мбæлттæ æрхъуыдыджын уыдыс- 
ты, æмæ Шах йæ уæттæй иу æххуырсты радта уырыссаг лæг 
æмæ усæн. Уыдон разындысты хъуырхъуыргæнаг адæм, æмæ та 
хæдзар чысылгай афтид кодта йе ’мбæлттæй. 
Уындджын лæппу нæ уыди Шах. Афтæмæй та йæ фæндыд 
чызджытимæ ацæуын дæр. Чызджытæ йæм се ’ргом не здæхтой, 
æмæ æгæр мæгуыр кæй у, Шах æппæт дæр уый æфсон фæкодта. 
Йе ’мбæлттæй сæ иуы фыд куыста рестораны директорæй, æмæ 
уал уым Шах рæстæгмæ кусын райдыдта гардеробгæсæй. Йæ 
сæрмæ йæ нæ хаста, фæлæ лæппутæ æдзухдæр йæ цуры уыдыс- 
ты, æмæ хынджылæгæмхасæнты цыбыр кодта йæ куысты бонтæ. 
Æгæр рыгъдгъуыз кæй уыд, æвæццæгæн ын уый тыххæй тæ- 
ригъæд кодтой клиенттæ, йæ къухы-иу ын фæсагътой лыстæг 
æхцатæ. Шах та сæ йæ сæрмæ нæ хаста. Фæстагмæ сыл лæппу- 
ты фæрцы фæцайдагъ: фæскуыст-иу дзы фæйнæ анызтой. 
Гъеуæд дæр зымæг уыди. Шах иу лæппуимæ хъазгæмхасæн- 
ты лæггад кодта ресторанмæ цæуджытæн. Дыууæ чызджы, сæ 
иу бынтон фыдуынд, сæ палтотæ радтой Шахмæ. Шах йæ цæст 
æртъæбæртт кодта: 
— Гъе, уый дын чызджытæ! Уæ мæйттæ тæригъæд уыдзысты. 
Иннæ чызг уыди тынг рæсугъд. 
— Цæмæн? — гæзæмæ бахудгæ, бафарста Шахы. 
Шах æнхъæл нæ уыд, чызг æм исты кæй сдзурдзæн æмæ 
фæсæтдзæ. 
Фæстæмæ куы раздæхтысты, уæд сын Шах зæрдиагæй æххуыс 
кодта сæ уæлæдарæс кæнынæн. Рæсугъд чызг йæ дзыппытæ ас- 
гæрста, æвæццæгæн æм лыстæг æхца æндæр нæ уыд, æмæ фынд- 
дæс капеччы æрæвæрдта Шахы раз. Лæппу схудти. 
— Фынддæс цас амондджын нымæц у? 
— Цæмæн афтæ зæгъыс? — фæсырх и чызг. 
— Адæм афтæ дзурынц, — загъта Шах. 
— Уæдæ ма дæм дзы иу миллион уаид. 
— Уæд цы? 
— Уæд дæ разæй никæмæ фæцæуин. 
— Уæдæ æмбырд кæнын райдайон? 
— Куы ’ртымбыл кæнай, уæд-иу мын фехъусын кæн. 
— Кæдæм? 
Æмæ йын чызг æцæгæйдæр загъта йæ адрес. Шах æй, кæй 
зæгъын æй хъæуы, нæ бахъуыды кодта, стæй йæ ницæмæн дæр 
хъуыд, фæлæ чызг Мæдинæ кæй хуыйны, стæй ирыстойнаг кæй 
у, уый ацахстой йæ къæрцхъустæ. 
— Хорз, Мæдинæ, — загъта Шах, — æрмæст дæ дзырд ма фæсай. 
— Нæ фæсайдзынæн, — худтис хурæнгæс чызг. 

221 
Радзырдтæ 
Индиаг хæрæфырт 
Æндæр ницы. 
Уыцы изæр фыднуæзт бакодта Шах æмæ, хæдзары йæ уазал 
сынтæгыл куы ’рхуыссыд, уæд йæ зæрдыл æрлæууыд Мæдинæ, 
хурæнгæс Мæдинæ, æмæ лæппу утæхсæн кодта. 
— Æмæ цы! — хæцыд йæхимæ, — цæмæннæ хъуамæ уа мæн. 
Ссардзынæн миллион дæр. Цы сты фынддæсгай капеччытæ? 
Ссардзынæн! Æнæмæнг ссардзынæн. 
Æмæ хъуырхъуыргæнгæ бафынæй. 
Фæлæ та дыккаг бон дæр йæ уазал сынтæгыл йæхи куы æр- 
уагъта, уæд æрымысыд Мæдинæйы рæсугъд цæсгом. Уарзтцух 
лæппу утæхсæнгæнгæ бафынæй, æмæ йæ фыны дæр не ссæри- 
бар уыцы удхарæй. 
Уæдæй фæстæмæ алы бон дæр хъуыды кодта æрмæстдæр 
ууыл. Йæ цард ын бынтондæр сæнад. Мысыди йæ фыды пара- 
хат цард, йæхæдæг-иу къахæй цæуын йæ сæрмæ куынæ хаста, 
йæ машинæ æнæскъæрæджы фыдæй кæрты куыд лæзæрд, йæ 
мад ын ногæргæвст дзидзайæ дæр фæхъæстæйæ куы тарст; мы- 
сыди уыцы рæсугъд бонтæ æмæ-иу куыдта йæ уазал сынтæгыл, 
йæ иунæг сынтæгыл, хъæбæр сынтæгыл. Мæдинæйы хуыз саха- 
тæй-сахатмæ йæ хъуыдыты фидауыцджындæр кодта; фидауыц- 
джындæр, фæлæ дарддæр, Шахæн баххæссæн кæдæм нæй. Чыз- 
джы ныхæстæ йæм хъуыстысты уайдзæфтæй: афтæ кæсын æм 
райдыдта, цыма чызг дæр уыйау утæхсæн кæны Шахы тыххæй. 
Иæ фыны-иу æм æрбацыди кæугæйæ, фæлладæй, фæлмæстæй, 
лæгъстæ-иу ын кодта: куыд дурзæрдæ дæ, куыд нæ мæ æмба- 
рыс? Цы сты фынддæсгай капеччытæ? Ау, уый аргъ мын нæ 
кæныс? Æртымбыл дзы кæн иу миллион. Цас зын дын у? 
Райхъал-иу ис удхаргæнгæ, йæ хидымæцгæ. Æлгъыста-иу йæхи 
дæрзæг ныхæстæй, сомы-иу кодта, тæккæ райсом кæй райдай- 
дзæн æхца æмбырд кæнын, цыма Мæдинæ æцæгæйдæр йæ уæл- 
хъус уыди. 
Цалдæр хатты райдыдта фынддæсгай капеччытæ æмбырд кæ- 
нын, фæлæ та-иу сæ искæцы æхсæв йæ фырмæстæй ныппырх кодта. 
Фæстагмæ йыл бынтондæр сбарджын уыцы хъуыды. Канд йæ 
фынты нæ, фæлæ боныгон дæр хъусын райдыдта чызджы лæгъстæ. 
Афтæ стыхст, æмæ йæ уырнын райдыдта, æцæгæйдæр уыйбæрц 
æхца куы ’ртымбыл кæна, уæд Мæдинæ йæ ус кæй уыдзæни. Алы 
бон дæр тагъд кодта йæ куыстмæ, Мæдинæ та куы фæзына, ахæм 
цинæнхъæлцауæй. Бон-изæрмæ фылдæр каст рестораны æрбахи- 
зæнмæ. Мæдинæ зынæг нæ уыди, æмæ лæппуйæн йæ зонд хæццæ 
кодта. Цы æхцатæ йæм æфтыд, уыдонæй æвзæрста фынддæсгай 
капеччытæ. Фæстагмæ иннæ лыстæг æхцатæ дæр æндæр æмæ 
æндæр магазинты ивта фынддæсгай капеччытыл. 
Лæппуйы зæрдæйы фæзынди царды цин. Нырыонг ницæмæ 
тырныдта, ницы йæ æндæвта; ныр æм фæзынди бæллиц — иу 
милуан фынддæсгай капеччытæ æртымбыл кæнын æмæ Мæди- 

Гуыцмæзты Алеш 
Уацмыстæ 
222 
нæйы ракурын. Фæстагмæ дзы чызг рох кæнын райдыдта, æмæ 
иу аз дæр нæма рацыд, афтæ дзы Мæдинæ бынтондæр байрох, 
ферох ын кодта йæ ном дæр æмæ сæ фембæлд дæр. Уый хыгъд 
фынддæсгай капеччытæ тымбыл кæныны бæллиц йæ риуы зы- 
дæй-зыддæр кодта. Цæмæй уæлдай хæрдзтæ ма кæна, уый тых- 
хæй хæдзары фиддонтæ æмæ фæлхæстæ бакодта йæ цæрджыты 
бар, уаты мыздмæ. Йæхи æфтиæгтæ — мыздæй, æндæрæй, — 
фынддæсгай капеччытæй уагъта, цы лæгæмбæрц асыкк сарæзта, 
уый хъуыры. Цы æхца дзы ныппары, уый зæланг иннæ æхцатыл 
куы ’рцæуы, уыцы зæл сси йе ’ппæты стырдæр æхсызгондзи- 
над. Æндæр æй ницыуал æндæвта, æнагъæттаджы æнкъарæн ын 
ныффынæй кодта йæ сæрымагъз. Æгæрыстæмæй йын уæлдай 
нал уыд — цал фынддæс капеччы ’ртымбыл кодта иу бон, уый 
дæр æй не ’ндæвта. Æрмæст бирæ уæд, цъус ма уæд, æндæр æй 
сæ нымæц ницæмæн хъуыд! 
III 
Шах нæ фехъуыста, галы къæлæтыйас цæстджын лæппу йын 
цы загъта, уый, нæ фехъуыста, Мæдинæ йын цы загъта, уый 
дæр. Сæ уынæр æм хъуыст, фæлæ сын сæ ныхæстæ не ’мбæр- 
ста, нæ хæццæ кодтой йæ сæрымагъзы онг, æмæ æддæмæ куы 
ахызтысты, уæд Шахмæ дис фæкаст: кæдæм ацыд Мæдинæ та? 
Ссæдз азы дæргъы чызг йæ зæрдыл кæй никуыуал æрлæу- 
уыд, ууыл нæ састи йæхинымæр Шах. Стæй цæмæн хъуыды 
кæна уыдæттыл? Уый йын загъта: æхца æрæмбырд кæн. Æмæ 
æмбырд кодта æхца. Æндæр æй цæмæн хъуыдысты: æрмæстдæр 
Мæдинæйæн. Æмæ, уæдæ, кæдæм ацыд? Цæмæн та йæ ныууагъ- 
та иунæгæй. Æви ссæдз азы дæргъы иу милуан фынддæс капеч- 
чы не ’ртымбыл кодта. Чи зоны, не сты, — дызæрдыгыл æй 
æфтыдта чызджы ацыд, — чи зоны, не сты æмæ уымæн ацыд. 
Фæтæргай, — уазал уылæн æнхъæвзта лæппуйы уæнгты, — фæ- 
тæргай. Æмæ, чи зоны, сты? Уæд та ма мын цы зæгъдзæни? 
Уæд та ма кæдæм ацæудзæн! — Фæныфсджындæр и Шах. Чыз- 
джы æнæнхъæлæджы фæзынд æм фæстæмæ раздæхта йе ссæдз 
азы размæйы зонд, йæ мæтæй-иу хуыссын куынæуал фæрæзта, 
йæ æндæрг-иу ын кæугæ куы лæгъстæ кодта, уыцы минуттæ. 
Æрмæст ныр чысыл ныфсджындæр уыди чызджы раз, йæхи ны- 
мадта растыл, æнæзæрдæхудтыл, æмæ дис кодта, кæй ацыд, 
ууыл. Гуырысхо кæнын райдыдта йæ асыччы бæркадыл. Æнæ- 
уый йæ, цæмæдæргæсгæ, тынг уырныдта, Мæдинæйы раз йæ 
дзырд кæй сæххæст кодта, уый. 
Нозтвæллад лæгæн йæ расыг митæй йæ зæрдæ куыд ныккæр- 
зы, афтæ Шахæн йе ссæдз азы æгуыдзæг цард хæрз чысыл уысм 
йæ зæрдæ бацавта, ныззыр-зыр кодта, йæ сæрыхъуын арц абад- 
ти, фæлæ уыцы хъуыды уадидæгæн йæ сæрæй асырдта, бамбæх- 

223 __ Радзырдтæ Индиаг хæрæфырт 
ста йæ Мæдинæйы аууон. Зæгъгæ, чызджы фæлгонц æрбайсæфт 
йæ цæсты разæй, уæд йæ бынаты цы сæрсæфæн ком уыдаид, 
уыйбæрц азты дæргъы йын йæ цард зыдæй чи нынныхъуырдта, 
уый тасæй йæ хъуыдыты Мæдинæйы номæй нæ иппæрд кодта, 
уыцы тæссаг дзагъырдзæст сæрсæфæн ком æмбæхста Мæдинæйы 
аууон. Шах уый йæхæдæг хатгæ дæр нæ кодта. Тæппуд зæр- 
дæйы конд йæхигъæдæй сахуыр тасы рæстæджы цыфæнды ныф- 
сы дæлбар дæр балæууын. Дуне йын уыди афтид, зыбыты аф- 
тид. Афтæ афтид, афтæ, æмæ дзы ныфсавæрæны номæн чысыл 
къалиуыл дæр нæ фæхæцыдаид. Уыцы афтид дуне банкъардта 
Мæдинæйы уындæй æмæ фыртæссæй йæхи бакодта чызджы номы 
дæлбар. Раст ма афтæ стыр æмæ тызмæг фурд дæр фæласы уа- 
дзыг адæймаджы. Цалынмæ уыцы лæг уадзыг у, уæдмæ йæ не 
’ндавы, дæлдон кæй кæны. Фæлæ мæнæ æнæнхъæлæджы йæхи 
скъуыры æмлæгъз дурыл æмæ ’рчъицы, фены, дæлдон кæй кæны, 
æххуысгæнæг та æввæхсты кæй ничи ис. Æмæ уæд, стырдæр 
ныфсы номæй, йæхи баппары, йæхи цы дурыл скъуырдта, уымæ. 
Æхсæвы дыууадæс сахатыл Шах уыди хæдзары æмæ асыкмæ 
фынддæсгай капеччытæй калдта йæ боны æфтиаг. Абон æй йе 
’хцатæ ивын нал фæндыд, фæлæ йæ фæскуыст йæ къæхтæ сæ- 
хигъæдæй æфснайæн камерæмæ куы бахастой, уæд уый дæр йæхи 
нал басаста, баивта сæ. 
Æхца-иу асыкмæ куы ныппæрста, уæд æм ныр, Мæдинæйы 
ныхæстау, хъуыст сæ зæланг. Зыдæй сæм хъуыста Шах дæр. 
Æппынфæстаг, йæ дзыппытæ куы раафтид сты, уæд йæхи бала- 
ста йæ хуыссæнтæм. 
— Уыдзысты æви нæ? — фарста лæппу йæхи йæ хуыссæны. — 
Уыдзысты æви нæ? 
Æмæ та æвиппайды скуыста йе ’цæгæлон зæрдæ: 
— Банымайын сæ хъæуы! 
Йе ’нæнхъæлæджы æрхъуыдыйæ йæхæдæг йæхи цæсты нык- 
кадджын. 
«Ныр та ма мын цы зæгъдзæни? — хъуыды кодта. — Тæккæ 
сом сæ анымайдзынæн». 
Иу бон сæ кæй нæ банымайдзæни, ууыл дызæрдыг дæр нæ 
фæци. Фæлæ сæ кæд банымайа? Æрвылбон дæр кусгæ куы кæны? 
Ногæй та æрæнкъард Шах æмæ уырыхсны кодта йæ хуыссæны. 
«Кæд?» — хурхæй йæ мардта ацы цыбыр ныхас, æлхъывта йын 
йæ зæрдæ æмæ æнæфæхæцæг Шахы цæстытæ доны зылдысты, 
стæй райдыдта ставд цæссыгæй кæуын. Хæдзары сусс ын йæ 
улæфæнтæ æхгæдта æмæ куыдта хæкъуырцгæнгæ. 
Æппынфæстаг куы банцад йæ кæуынæй, уæд ын фенцондæр. 
Фынæй кæнын æм нæма цыд. Хуыссыд уæлгоммæ æмæ мысыди 
йæ фыды, йæ рох фыды, къахæй цæуын æй чи нæ уагъта. Æвип- 
пайды йæ зæрдыл æрлæууыд: йæ фыд-иу куыстмæ куынæ ацыд, 
уæд-иу телефоны ныдздзырдта: 

Гуыцмæзты Алеш 
Уацмыстæ 
224 
— Абон куыстмæ нæ ацæудзынæн, чысыл мæ сæрæн нæ дæн. 
Сæ телефон дæр ссæдз азы дæргъы лæзæрди рудзынгыл. Шах 
зонгæ дæр нæ кодта — кусы ма æви нæ. Уыцы иу сæррæтт ра- 
кодта хуыссæнæй, йæхи ныццавта телефоныл. Ныхъхъуыста йæм, 
телефон ниудта ныллæг хъæлæсæй. 
— Кусы! — йæ дзыхыдзаг ныххудти Шах æмæ йæ нылвæста 
йæ риумæ, — кусы! — фырцинæй гæппытæ кодта къуымты. 
Дыккаг бон та аст сахатыл райхъал Шах. Ацы хатт йæ боны 
фæтк фехæлдта: йæ дзаумæттæ тагъд-тагъд акодта, йæхи дæр 
нал сæхсадта, афтæмæй райдыдта йæ асыккыл архайын. Асыччы 
сæр исын нæ бакуымдта. Уæд лæппу йæ цæрджытæй ракуырдта 
аркъау æмæ дзæбуг. Уыдоны фæрцы йын куыддæрты бантыст 
асыччы сæр сæгом кæным. Шахы зæрдæ йæ кусынæй ныллæу- 
уыд, асыкмæ куы ныккаст уæд: асыкк уыди чысыл цух уыцы 
замманайы тыбар-тыбургæнаг æхцатæй, фынддæсгай капеччы- 
тæй. Ризгæ къухтæй сæм нывнæлдта. Йæ къухтæ йын сыгътой, 
афтæ тæвд кастысты Шахмæ, уæддæр сæ хъавгæ змæста, хъуы- 
ста сын сæ уынæрмæ. Йæ зæрдæ йын æрфæлмæн кодтой. Стæй 
æвиппайды фестъæлфыд, йæ дыууæ къухæй амбæрзта æхцатæ. 
Чи у Мæдинæ та? Цы бар сæм дары? Шах сæ йæ зæрдæйы 
тугтæ калгæ фембырд кодта æмæ йæхи сты! Æрмæстдæр йæхи! 
Чи у Мæдинæ та? Къахбай, дзæгъæлкъах, Шахы тугвæллоймæ 
чи бæллыд. Нæ, нæ уыдзæн уый! — смæсты лæппу æмæ хæдза- 
ры дуар фидар сæхгæдта. Æнгом æрбахгæдта рудзынгæмбæр- 
зæнтæ дæр. 
Уæдмæ фараст сахат дæр сси: Шах тæрсгæ-ризгæ бацыд те- 
лефонмæ. Æмæ сагъдау аззад. Куысты телефоны номыртæ кæй 
нæ зоны, уый йæ хъуыдымæ не ’рцыд. Йæ былтæ æхсынгæ, 
фæлвæрдта се ’рхъуыды кæныныл, фæлæ сæ цæрæнбонты дæр 
никуы зыдта æмæ сæ куыд хъуамæ æрхъуыды кодтаид. Фыра- 
дæргæй рызтысты йе ’фсæртæ. Куыстмæ йын æнæ ацæугæ кæй 
нæ и, уый тасæй йæ сæрыхъуын арц сбадти. 
Асыччы сæр фæстæмæ ныххуыдта, йæ рыгтæ æнæбары æрцагъ- 
та æмæ куыстмæ фæцæуæг. Дуар дæгъæлæй сæхгæдта æмæ йæ 
цæрæгмæ балæвæрдта аркъау æмæ дзæбуг. 
— Цæуылдæр тыхсыс? — фарста йæ зæронд лæг. 
— Мæ сæрæн нæ дæн, — загъта Шах æмæ йæ зæрдыл æрлæу- 
уыд, зæронд лæг-иу æм куыстмæ телефоны кæй дзырдта, уый. 
— Мæ куысты телефоны номыртæ мын нæ зоныс? — бафар- 
ста йæ хъæрæй. — Мæхицæй ферох сты. 
— Куыннæ, — загъта зæронд. 
Шах цингæнгæ баздæхт фæстæмæ. Æнарæхст къухтæй æрзыл- 
дта телефоны номыртæ. 
— Хъусын! Кæцы дæ? — хъуысти директоры ныхас. 
— Абон куыстмæ нæ ацæудзынæн. Мæ сæрæн нæ дæн, æмæ... — 
стыхсти Шах, 

225 
Радзырдтæ 
Индиаг хæрæфырт 
— Кæцы дæ, кæ? — хъуыста йын йæ тызмæг хъæлæс æмæ йе 
уæнгтæ æрызгъæлдысты. 
— Æз дæн, Шах, — басыбар-сыбур кодта. 
— А! Шах! Æмæ дæм цы рауад? 
Шах нæ зыдта, цы загътаид, уый. 
— Æвæццæгæн дæ уазал бацыд? — фарста йæ директор, 
— Гъо, уазал, — ныццин кодта Шах. 
— Истæмæй тыхсыс? Дохтырмæ дын фæдзурон? 
— Нæ, нæ хъæуы! — фæтыхсти Шах æмæ йæ сур хид акалд. — 
Нæ хъæуы, мæхæдæг. 
— Хуыцау дæ сæнæниз кæнæд, — загъта ма йын директор. 
Амондджын уыд Шах. Ныры хуызæн амондджын никуы уыди. 
Йæ цæрæгæй та дзæбуг æмæ аркъау ракуырдта, стæй дуар дæгъæ- 
лæй фидар сæхгæдта. 
Ацы хатт æнцондæрæй бакодта асыччы сæр, æхцатæ змæста 
йæ дыууæ къухæй, стæй дзы иу ведра байдзаг кодта æмæ æрбад- 
ти къуымгæрон. Йæ разы бандоныл æрæвæрдта тетрад æмæ къа- 
рандас. Тарсти, нымайгæ-нымайын куы фæрæдийа, æмæ сфæнд 
кодта алы ссæдзы фæстæ дæр гæххæттыл иу хахх æркæнын. 
Фæлæ, Шах куыд æнхъæл уыди, афтæ æнцон нымайæн нæ 
разындысты Шахæн йе ссæдз азы фæллой. Æнæхъæн иуæндæс 
боны сыл бахардз кодта. Алы райсом дæр-иу телефонæй дзырд- 
та куыстмæ, стæй, айдагъ дзулы къæбæртæ ахæргæйæ, æрæв- 
нæлдтаид йæ куыстмæ. Йæ къухтæ афтæ ацахуыр сты, æмæ 
æхцатæ йæхинымæр нымайгæ дæр нал кодта. Йæ армы-иу ссæ- 
дзы бæрц куы баисты, уæд къухтæ сæхигъæдæй фæлæууыдаи- 
кой, къуымы цы кæри рæзт, уыдоныл-иу бакалдта ногнымад 
æхцатæ, къарандасæй иу хахх æркодтаид тетрады сыфыл æмæ 
та — дарддæр. Асыкк куыдбынмæ цыд, афтæ æхцатæ тардæр 
хуыз истой, кæрæдзиуыл-иу нындæгъдысты, хаттæй-хатт-иу 
æнæхъæн фæзгъæры къæрттытæй схаудаиккой. Шах сæ арæхст- 
гай хицæн кодта, суанг-иу фæсæмбисæхсæвтæм не схуыссыд. Иу 
хатт, æрдæгæхсæв райхъал йæ кæрийы дзыгъал-мыгъулмæ. Йæ 
сæрæй йæ къæхты бынмæ ныррызти фыртæсæй — чи у? Æнæсы- 
мæй æскъæпп кодта рухс. Кæрийы сæрæй алиуырдта мыст. Шах 
бынтон смæсты. Сынтæджы бынмæ йыл йæ дзабыр ныздыхта. 
Мыст змæлгæ дæр нал скодта. Æгæр ыл фæгуырысхо Шах. Чи 
зоны дзы ныхъхъуыргæ дæр акодта? Сынтæджы бынæй раласта 
мысты æмæ йын йæ гуыбын балхъывтытæ кодта. Мысты гуыбы- 
ны æхца нæ разынд, æмæ йæ Шах дæр форточкæйæ арæцыгъта. 
Уæдæй фæстæмæ рухс никуыуал ахуыссын кодта. 
Иуæндæсæм бон ын фесты нымад. Хæдзары къуымы уыди 
кæри, стыр кæри фынддæсгай капеччытæй. Шах ма йыл фæстаг 
армыдзаг бакалдта, стæй йæ разы йæ зонгуытыл æрлæууыд, йæ 
къухтæ кæрийы рæмбынкæдзты онг нытътъыста, нытътъыста дзы 
йæ сæр дæр æмæ иу-дзæвгар æнæзмæлгæйæ афтæ баззад: хъуы- 
15 Гуыцмæзты Алеш 

Гуыцмæзты Алеш 
Уацмыстæ 
226 
ста уыйæппæт лыстæджыты ныхæстæ æмæ куыдта фырцинæй. 
Стæй йæхи бауыгъта, сыстад æмæ нымайын райдыдта гæххæтты 
хæххытæ. Иу сахаты фæстæ йын нымад фесты. Йæ фынддæсгай 
капеччыты нымæц уыди 1008415. Шахæй æвиппайды æрбайрох, 
милуан цас вæййы, стæй йæ цадæггай æрхъуыды кодта: æвдæм 
нымæц у милуан. Цалдæр хатты банымадта 1008415 æмæ дзы 
æвдæм нымæц дæр кæй ис, уый йæ фидарæй куы бауырныдта, 
уæд сонт гæпп фæкодта, ныззылд æмæ йæ хъæлæсыдзаг худ- 
гæйæ хъæр кодта: 
— Фылдæр сты! Фылдæр сты! 
Стæй йæ зонгуытыл æрхаудта сæ разы. Цыма донæй йæхи 
æхсы, уыйау сæ армыдзагæй калдта йæ цæсгомыл. Уæддæр æм 
æгæр дард кастысты. Афтæ бирæ кæй уарзы, уыдон йæ буармæ 
æввахсдæр цæмæннæ хъуамæ уой? — дис кодта лæппу æмæ сæ 
тæккæ астæу йæ къухтæй фæдзыхъ кодта, ныббырыд сæ астæу. 
Йæ гуыры алыварсмæ сæ æрбассывта къухæй. Йæ сæрæй сæ 
змæста, хъуысти сæ зæлланг, æмæ лæппу йæ хъæлæсыдзаг худти: 
— Ха-ха-ха! — йæ худынæн ын хъырныдтой йе ’хцатæ сæ 
зæлангæй. — Ха-ха-ха! 
Лæппу фырцинæй фæрасыг, æмæ нозтджын лæджы ноджы- 
дæр нозт куыд æрхъæуы, афтæ Шахы дæр æрфæндыд исты ба- 
нуазын. Йæ цæрджытæй фондз сомы хæс райста æмæ Фыццæ- 
гæм майы уынджы иу ныккæнд хæрæндонмæ ныххызт. Сæхи 
рестораны кæм аййæфтаид, фæлæ Шахæн та цы уæлдай уыди. 
Æрхæссын кодта иу сæны авг æмæ иу басы къус. Цалдæр брны 
рæстмæ ницыуал бахордта æмæ басæй æхсызгон хуыппытæ кодта. 
Сæн æм туаг фæкаст, фæлæ дзы адджынæй анызта. Йæ бакомкоммæ 
бадти иу сылгоймаг, æмæ та Шахы зæрдыл æрлæууыд Мæдинæ. 
Йæ ном дзы байрох, фæлæ чызг йæ зæрдыл æрлæууыд. Шахæн 
фырмæстæй йæ хæрд фенад. Чи у Мæдинæ? Цы йæ хъæуы? Цы бар 
дары Шахы тугвæллоймæ? Йæ бынтæ йын амырхынмæ хъавы? 
Давыны коймæ Шахы уæнгтæ ауазал сты. Чи зоны, афонмæ 
хæдзармæ исчитæ батыдта æмæ йын йе ’хцатæ фæдавтой? Фыр- 
тæсæй сонт гæпп фæкодта æмæ дуармæ йæхи аппæрста. 
— Кæдæм!? Кæдæм!? — хъæр кодта буфетгæс. 
Шах æй нæ хъуыста. Ныккæнды асинтæй нæма сирвæзт, афтæ 
йæ кæйдæр къух ацахста. 
— Æнаккаг! — æлгъыста буфетгæс. — Лидзынмæ мын æрхъавыд. 
«Бастыгътой мæ», — хъуыды кодта Шах æмæ архайдта йæхи 
атоныныл. 
Буфетгæс æй нæ уагъта. 
— Тагъд æхца бафид! Алкоголик! — хъæр ыл кодта. — Науæд 
дæ ныртæккæ æрвонггæнæны ныммидæг кæндзынæн. 
— Цы? — нæ йæ æмбæрста Шах. 
— Æхца бафид, æнаккаг! — æвзыста йæм буфетгæс. 
— Цæй æхца? — дисгæнгæ йæм касти Шах. 

227 
Радзырдтæ 
Индиаг хæрæфырт 
— Бас æмæ сæны авгæн! 
Æмæ Шах æрхъуыды кодта, сæхи рестораны кæй нæй, уый. 
Радта йæм фондз сомы. 
— Бахатыр кæн, — загъта йын. — Ферох мæ ис. 
— Ферох дзы ис! — хъуыр-хъуыр кодта буфетгæс. — Ферох 
дзы ис æмæ фæцæйлыгъд! 
Буфетгæс æм цы лыстæджытæ лæвæрдта, уыдонимæ Шах 
ауыдта фынддæс капеччы дæр. 
— Фынддæсгай капеччытæй ма мын сæ баив иууылдæр, — 
бахатыд æм Шах. 
— Æйтт кæн! — йæхи йыл сцагъта уый. 
Шах згъорæгау фæкодта хæдзармæ. Хæдзары йæ кæри æрбæр- 
джытæ кодта, æмæ йæ уд æрæнцади, дæлгоммæ сыл ныффæл- 
дæхт. Йæ фæллад куы ’рцыд, уæд æрæвнæлдта йе ’хцаты фæс- 
тæмæ асыкмæ æвгæнынмæ. 
Асыкк ма уыди чысыл хъуаг. Шах лæмбынæг фæракæс-ба- 
кæс кодта хæдзары къуымты: чи зоны, дзы æнæнхъæлæджы исчи 
сынтæджы бынмæ батылд. Æппынфæстаг астæрды зыхъыры йæ 
цæст схæцыд иу фынддæс каппеккыл. 
— Нæ загътон! — ныццин кодта Шах. — Гъе, ме ’рдхорд! Цы 
куырмæмбæхстытæй хъазыс! 
Ацархайдта Шах йæ сисыныл, фæлæ уый астæрды зыхъыры 
ноджы дæлдæр ныххауд. Лæппу смæсты, райста кард, æмæ йын 
йæ алыварс фæйнæджы фæрстæ фæкарддзæфтæ кодта. Æхца 
ноджы дæлдæр ныббырыд. Шах схæркъуы, йæ алывæрсты йын 
карды бырынкъæй кæрдын райдыдта. Ницы йын æнтыст, æмæ 
йæм уæд йæ маст йæ хъуырмæ ссыд. Æнарæхст æнгуылдзытыл 
кард цалдæр хатты баирвæзт, æмæ йе ’нгуылдзты тугтæ калдыс- 
ты, уæддæр йæ кæнон нæ уагъта. Æппынфæстаг æм йе ’нгуыл- 
дзтæ куы ныххæссыдысты, куы загъта — гъеныр ам дæ, афтæ 
уый фæбырыд, æмæ бынтондæр аирвæзт зыхъыры, кæмдæр ма 
бынæй йæ тæригъæддаг зæланг сыхъуыст. Уыцы тæригъæддаг 
зæлмæ Шах дæр ныууынæргъыдта æмæ астæрдыл дæлгоммæ 
ныффæлдæхт, йæ зæрдæ фæрчытæ хаудта, йæ риуæй цавæрдæр 
калм æддæмæ лæсти, йæ уромын нал баци йæ бон — схаудта 
богъ-богъ куыдæй судзгæ цæссыгтимæ. 
Астæрдыл дæлгоммæ хаудæй богъ-богъгæнгæ куыдта æнамонд 
Шах. 

Æнæхудгæйæ 
I 
Бобе цардис Чъребайы æмæ, куыд Чъребайы иннæ 
лæппутæ, афтæ уымæн дæр уыд æцæг ном — Роберт. 
Газетты фарста æрмæстдæр спорты ног хабæрттæ, 
чингуыты та — цуанонты радзырдтæ. Чиныджы лæп- 
путæй исчи стыр дзæбидыр куы рафæлдахы, уæд 
Бобейы цæстытæ фырхæлæгæй доны разилынц. Зоо- 
паркты, стæй чингуыты дæр кæд арæх фæуыны дзæ- 
бидыры хуыз, уæддæр æй æнхъæлы, иу-цалдæр азы 
размæ базары цы стыр цæу балхæдтой, раст уый хуы- 
зæн: дзуарæвæрд сыкъатæ, ногæлвыд, даргъ, фæлæ 
тæнæгбоцъо, æрфыджы хуызæн къæдзил. 
Цæрæнбонты уæрццæй стырдæр никуы ницы амард- 
та. Уый та чысылæй фæстæмæ тынг зæрдиагæй бæл- 
лы стыр исты амарынмæ: саг, сычъи, дзæбидыр, арс, 
бирæгъ дæр фæуæд, йæ фыд хæрынæн ма бæззæд, 
фæлæ исты, стыр исты амарын... 
Йæ цуан кæддæр райдыдта хæфсытæй. Фыццаг 
сæ мардта дурæхсæнæй. Уыйфæстæ цыдæр лыстæг 
хæтæлæй сарæзта пилта, æмæ иу боны дæргъы амардта 
æнæхъæн фынддæс хæфсы. Йæ хæдонæй дзæкъул- 
гонд сарæзта æмæ сæ уым, цингæнгæ, æрхаста хæ- 
дзармæ. Йæ хъæбатырдзинадæн ын саргъ кодта йæ мад 
— дзæбæх æй фæнадта, байста йын йæ пилта æмæ йын 
тыхæй бахæрын кодта æнæхъæн борщы къус. 
Гъеныр кæйас у, уыйас куы сси, уæд балхæдта 
централкæ æмæ фæсгорæт Тъбеты быдыртæм æфтын 
райдыдта. 
Фæлæ уым дæр уæрццытæй дарддæр ницы ис. 
Уыдон дæр — хæрзыстæм. Иу хатт дзы тæрхъус дæр 
федта, фæлæ цалынмæ адард, уæдмæ лæппуйæ фе- 
рох, уый тæрхъус кæй у æмæ йæ æхсын кæй хъæуы. 
II 
Кафейы базонгæ Бобе Аццоимæ. Аццо къуыдар- 
гоймаг лæппу у. Тæвд боны, Бобейау, зæрдейæ у 
уазал бæгæны аназыныл. Кæд рагæй зонгæ не сты, 
уæддæр тынг фæхæлар сты. Аццо сæм хæдзармæ дæр 

229 
Радзырдтæ 
Æнæхудгæйæ 
арæх бауайы. Бобейы мадмæ фыццаг уый хъыггомау каст, фæлæ 
йæм ныр йæхæдæг дæр фенхъæлмæ кæсы — æгъдауджын лæппу у. 
Иу майрæмбон цалдæр лæппуимæ бадтысты кафейы. Бæгæ- 
ны замманайы уазал уыд æмæ цæппузыртæй æнхъизæг хид, сæгъы 
сойау, салд буарыл. Куыстуæтты куыст фæци, æмæ дзы бирæ 
адæм уыд. Бынæттæ кæй нæ фæци, уыдон лæугæйæ æвгты дзы- 
хæй æнцъырдтой уазал æмæ бæзджын бæгæны. 
— Абон хъæумæ ацæуæм, — дзырдга йын Аццо, — цуаны цæуын 
бирæ куы уарзыс. Цуаны дæр ацæудзыстæм, бадгæ дæр акæндзыстæм. 
— Тæрхъустæ дзы бирæ ис? 
— Тæрхъустæ нæ, чи зоны, сычъи æрфæлдахæм. Иу къæвда 
ма скæнæд, æндæр дзæгъæлы цыд нæ фæуыдзыстæм. Уый тых- 
хæй дын ныфс дæттын. 
Арв уыд цъæх-цъæхид, рæсуг. Дымгæ дæр ничердыгæй дымд- 
та. Æмæ кæд Бобе искуыдæмты цæуынмæ зивæггæнаг уыд, уæд- 
дæр йæ цæстытыл ауад, къæдзæхы сæрæй дзæбидыры куыд 
æртулдзæн, уый æмæ сразы. 
III 
Аццойы мад æмæ фыд диссаджы цин бакодтой Бобейыл. Дзæ- 
бидыры фыдæй йæ фæсайдтой, фæлæ замманайы сæныкк æрбар- 
гæвстой, хъæуы лæппутæм фæдзырдтой æмæ суанг фæсахсæ- 
вæртæм фæбадтысты дзаджджын фынгыл. Æниу, кæд заргæ нæ 
кодтой (хъæуы чидæр амард æмæ йæ афæдзы бон нæма ахицæн), 
уæддæр тынг хъæлдзæг бадт уыди. Æхсæвы фыццаг сахатыл 
хъæуы лæппутæ сыстадысты. Бобе æмæ Аццо дæр тамако ды- 
мынмæ рахызтысты æддæмæ. Аццо йæ фыды цур нæ дымы. 
Æгъуыстаджы рæсугъд æхсæвтæ вæййы Къуыдаргомы! Уыцы 
дард иппæрд хъæуты æппæт зæххон цинтæ дæр адæймагмæ æввахс 
æмæ æргом фæзынынц! Æгæрыстæмæй, стъалытæ дæр афтæ ныл- 
лæг, афтæ æввахс уыдысты, æмæ сыл Бобе йæ æрдæгдымд тама- 
ко сæхста фырцинæй. Дыууæ стыр галы баст уыдысты хъæууын- 
джы. Уыцы уæззаугай хъуыст сæ сынæр цæгъдын. Аццо сæм ба- 
цыд æмæ сæ иуы дæллагхъуыр йæ къухтæ бакодта. Бобе дæр æй 
бафæзмыдта, йæ къухтæй ахæм хъарм хызт риумæ, ахæм æхсыз- 
гонæй хъуыста сæ зивæггæнаг сынæрцæгъдынмæ æмæ диссаг! 
Хъæуы куыйтæй кæцыдæр ныррæйдта æмæ йæ рæйынмæ ин- 
нæтæ дæр сæйтт-æйтт кодтой. Сæ рæйд хъæуы сæрмæ къуылды- 
мыл æмбæлд, æмæ цыма фæстæмæ хъæуы сæрты къуыбылæйт- 
тæй тылд, афтæ каст Бобемæ. 
Фыццаг сахатæй фылдæр уыдаид. Уыцы замманайы ’хсæв сæ 
сæ къах мидæмæ нæ хаста. Ноджы — нозтджын æмæ сæм се 
схуыфт дæр рæсугъд каст... 
...Æвиппайды дын дæлейæ чидæр куы стай-тай кæнид. Тай- 
тай, зæгьгæ, ахæм хъæрæй æлгъиты, ахæм цъæхахст кæны, æмæ уыцы 

Гуыцмæзты Алеш 
Уацмыстæ 
230 
фæлмæн æхсæв уайтагъд йемыдзаг аци æнагъæттаджы хъæрахстæй. 
Бобе фæтарст æмæ Аццомæ бакаст. Уый йæ мидбылты бахудт. 
— Чи у, чи? Чи æрдиаг кæны ацафон? 
— Дæллагхъæуккаг зæронд ус. 
— Æмæ кæимæ хыл кæны? 
— Чи йын цы зоны. Æвæццæгæн æй чидæр бахъыг дардта, 
боны æлгъыстытæ йæм фаг нæ фæкастысты æмæ... 
Бобе ныхъхъуыста, фæлæ иугъæдон цъæхахстæй дарддæр 
ныхæстæй ницы рахатыд. 
— Æнæуый йын æвзæр зæрдæ нæй, — дзуры Аццо. — Фæлæ 
идæдзæй раджы баззад, æмæ йæхинымæр хъуыды кæнын нал 
зоны. Æдзух йæ хъæлæсыдзагæй дзуры. Иунæг у æмæ сахуыр 
йæ хъуыдытæ хъæрæй дзурын. Цом, баулæфæм. Уый, чи зоны, 
амæй райсоммæ нæ банцайа. Йе ’гъдау афтæ у. Ды фыдæхсæв 
куы фæвæййыс, уæд хъуыдытæ кæнынæй банцайыс? Уый дæр 
афтæ у. Æрмæст сæ уый хъæрæй фæдзуры. 
IV 
Дыккаг бон уыд къæвда. Бобе куы райхъал æмæ йæ хъустыл 
къæвдайы уынæр куы ’рцыд, уæд йæ кæуындзæг йæ хъуырмæ 
схæццæ. Хуысгæуатмæ адæймаг истæуыл куы смæсты уа, уымæй 
тынгдæр ын ницы фехалы йæ чем. Йæхи хуыссæны ныттыхта æмæ 
æлгъыста Хуыцауы — æдзух ыл фыдаудæн чи кæны, æлгъыста йæ, 
æмæ ’лгъитгæ-^лгъитын бафынæй. Иу-дæс сахатмæ нал райхъал. 
Йæ сыстынмæ фысымтæ фынг æрæвæрдтой. Цалдæр сыкъайы куы 
анызта, уæд йæ зæрдæ æрнывыл. Ноджы Аццойы кæстæр æфсы- 
мæр дунейы зокъотæ æртыдта æмæ сæ тæвдæй-тæвдмæ скъæфта 
фынгмæ. Балкъоны бадтысты. Къæвда, æмбыд донау, ивæзгæ лæ- 
дæрст æдде, æмæ цавæрдæр ног, æхсызгон æрхæндæг хаста сæ 
бадтмæ. Куыдфæстагмæ Бобемæ цуаны ратæх-батæхæй ахæм фын- 
гыл бадын бирæ адджындæр кæсын райдыдта, цæуын æй кæй 
хъæуы, уый ма-иу йæ зæрдыл куынæ æрлæууыдаид, уæд. 
— Женикка æрбацæуы, — Аццойы хъусы адзырдта йæ кæс- 
тæр æфсымæр. 
Бобе сæм бакаст. 
— Дысон чи хыл кодта, уый у, — йæ цæст æрньгкъуылдта Аццо. 
Уæдмæ тыргъмæ схызт Женикка. Иу зæронд палто йæ уæлæ 
уæлæфтуан. Мæллæг, хæрз мæллæг зæронд ус. Йæ цæсгомыл 
фындзæй дарддæр ницы зынд. 
Цалынмæ йæ Бобе цæстæнгасæй бæрджытæ кодта, уæдмæ 
уый йæ уæлæфтуан бандоныл æрæппæрста æмæ сæм комкоммæ 
æрбафсæрста. 
— Дæ райсом хорз, уазæг. 
— Бузныг, — сыстад ын Бобе. 
— Бадгæ кæн. Æнæниз у, Аццо. 
Сбадтысты. 

231 
Радзырдтæ 
Æнæхудгæйæ 
— Æрбад, Женикка, — бахатыд æм Аццо. 
— Нæ. Дæ мад кæм ис? 
— Мæнæ дæн, мæнæ, Женикка, — рахызт æм фысымты ус. — 
Æрбад уал лæппуты цур. Иу арахъ баназ. 
— Арахъ, зæгъыс? Алæ-æ де ’гæрыл. Нæ мын бæззы. Мæ 
нуæрттæ ноджы фæриссынц. 
— Иуæй дын ницы уыдзæн, — хаты йæм фысымты ус. 
Æвæццæгæн æй зыдта — хъæуы йæ. Уый сыкъа райста, акуыв- 
та, уазæджы ном дæр ссардта æмæ йæ анызта. Стæй та фы- 
сыммæ баздæхт: 
"— Сæры хосмæ дæм ссыдтæн. Мæ сæр тъæппытæ хауы. Ды- 
сон та æгæр фæрæйдтон. Мæн чи дзурын кæны, уыдон сæ дзу- 
рæнтæ сыджыты атъыссой. 
— Цæуыл хыл кодтай дысон? 
— Хыл, зæгъыс? Хы-хы-хы, — ныххудти йæ хъæлæсыдзаг. — 
Чакийы мæрдтыкъæйкæнинаг, райсом мæ федта, æмæ хæдзары 
фæмидæг. Цæмæй мæ тæрсы? Искæйтау æнæ кадæй базæронд 
дæн ацы уæзæгыл, æви!.. 
— Чакиимæ хыл кодтай? 
— Нæ-йы-ы. Сарди мæрдты авд дæлæмæ ныххауæд. Амард, 
уæддæр йæ кæнон нæ уадзы. Дысон иуцъус афынæй дæн, æмæ 
мæм фыны куы æрбацæуид. Уæдæ! Иу цыдæр хъил мæ къухы 
фæци æмæ йын уымæй йæ сæр куыд фæцæф кодтон, афтæ фехъал 
дæн. Фыццаг мæм худæг фæкаст, стæй та хардзау. Исчи сæ хын- 
джылæггаг у, гъы? Дæ мардæн дæ къæбæрæй рухс зæгъ, æнæмæнг 
хъуамæ искæй хъыгдара! Æз мæ мардæн цы бон рухс нæ зæгъон, 
уыцы бон мæхи дæр нæ æрбамарин! Цæй хæринаг мæ фæхъæуы, 
хæрын мæм куынæ фæцæуы, уæд. Фæлæ, зæгъын, Антинозæн рухс 
цæмæй зæгъон. Æмæ искæй бахъыгдардта мæ мард? Адон та цæ- 
рæнбонты афтæ ахуыр сты! Цæй тыххæй фæрыстæн дысон! Цы 
сын кæнын! Цæмæннæ мæ ныууадзынц мæ мæгуырыл! Мæрдты 
куыдзы сæры стджьггæ æхсынæд Сарди! Удæгасæй дæр афтæ зыл- 
ди адæмы устыты фæдыл. Æмæ мæн дæр ахæм æнхъæлы! А чызг 
сын, иратаманы чи нæ æрцыд, ахæм митæ бакæндзæн. Æз искæй- 
тау æгады цард нæ фæкодтон ацы уæзæгыл! 
Бобе йæ æрдæгæууылд комдзаг ньпшыхъуырьшыл архайдта. Джи- 
хæй хъуыста усы ныхæстæм. Хъуыста æмæ уыцы æмрæстæг æмбæр- 
ста, ацы фыдцьылыз ус ын йæ риуы цыдæр рæсугъддзинад кæй мары... 
Зæронд ус та æнæрхæцгæйæ къæр-къæр кодта, кæй радзырд- 
та, уыдон ногæй, стæй рацыд. Йæхи йын нал уыдтой, фæлæ ма 
кæмдæр фæндагæй хъуыстысты йе ’ртхъирæнтæ. 
Чысыл фæстæдæр та Бобе æмæ Аццо сæ раздæры чеммæ 
æрцыдысты. Къæвда уарыд æмæ ног æрхæндæгæй дзаг кодта 
лæппуты риутæ. Аццойы æфсымæр фынгыл æрæвæрдта цæхæ- 
рыл фых физонæг, æмæ Бобе стыр хъыгимæ æрымысыд, ацы 
къæвдайы аххосæй уыцы замманайы дзæбидыр кæй нæ æрфæл- 
дæхта, уый. 

Æнæхайыры бындз 
Хицауады бæрнон, хæрзхуыз æмæ æгъдауылхæст 
Берд, горæты разагъта лæгты нымæцы нырма æрæ- 
джы кæй райдыдтой нымайын, кодта куывд, номы 
куывд: йæ фырт каст фæци астæуккаг скъола. 
Чи зоны, æндæр хатт ахæм цины бон хъуыды 
дæр не ’ркодтаид нæ рæдау фысым, фæлæ йын йæхи 
дæр хæрзæрæджы кæй бакодтой бæрнон бынатмæ, 
афтæмæй горæты нымад лæгтæ йæ хæдзары кæй нæма 
бадтысты, уый æнæферохгæнгæ йæ фырты номыл 
скодта куывд. Куывды хъуамæ уыдаид бирæ чи- 
дæртæ, стæй æппæт горæты цæрджытæн аргъуцаг 
Джиуæр дæр. 
Изæры аст сахатмæ ’ввахс уазджытæн фæзынын 
афон уыд, æмæ ма Берд фæстаг хатт йæ цæст ахаста 
фынгæвæрдыл. Æппæт дæр уыдис æгъдауыл: уазал 
хæринæгтæ, тæбæгътæ, агуывзæтæ æмæ æндæр 
ахæмтæ аив кодтой дæргъæй-дæргъмæ фынг. Амы- 
ты-уымыты æрæвæрдта сомихаг коньячы æвгтæ дæр. 
«Чи сæн уарзы, чи арахъ, чи коньяк. Мæнмæ та 
æппæт дæр ис», — парахат зæрдæйæ ахъуыды кодта 
Берд. Къултыл æмæ скъаппы сæртыл йæ цæст ахас- 
та. Бындззмæлæг дзы никуы уыд æмæ бынуæзæй 
сулæфыд. Айразмæ Джиуæр йæ тæккæ цур хъаст 
кодта: æуый æмæ, дам, нæ æуый ахуыдта, æмæ, дам, 
сæм бындзытæй дарддæр ницы уыд. Берд та абон 
райсомæй сæхгæнын кодта хатæны дуар, стæй алкæ- 
мæн дæр бафæдзæхста: куыддæр бындз фенай, афтæ 
йæ æвæстиатæй куыд амарай. 
Уæдмæ иугай-дыгай фæзындысты уазджытæ 
дæр. Чи иунæгæй, чи йæ усимæ. Йæ сыхаг Кима та 
— йæ ус æмæ йæ дыууæ фаззонимæ. Бердæн иттæг 
æхсызгон нæ уыд сæ фенд, æнæуый дæр сæ ницы 
уа-зæрдиагæй хуыдта. Уæддæр сыл æргомæй ба- 
узæлыд: 
— Гъы, бакæсут-ма: фырыхъултæ! Стæй куыд 
æмхуызон сты, стæй куыд хæдæфсарм сты. 
Тамадайы бынаты Берд нæ бакуымдта: 

233 
Радзырдтæ 
Æнæхайыры бындз 
— Цытæ дзурыс, Джиуæр? Дæ разæй? Уæд мæ мардыл фæ- 
кæуай. 
Кæрæдзимæ æгæр кæй хатынц, уымæй фефсæрмы Джиуæр 
æмæ сбадти хистæры бынаты. Йæ рахиз фарс райгæ æрбадт Берд. 
Иннæ уазджытæ дæр сæ бынæттæ ссардтой. 
Ракуывтой куывды аххосаджы цæрæнбонæн, ракуывтой фы- 
сымæн. Берд уыцы гаджидауæй тынг фæбузныг — Джиуæр æй 
йæхæдæг ракуывта. 
Тынг бахъæлдзæг фысым, тынг райгонд уыд йæ фынгæвæр- 
дæй дæр. Уазджытæ фæйнæ цалдæры куы анызтой, уæд схъæл- 
дзæг сты, хъазæн ныхæстæ æмæ зæрдæбын худт гуыпп кодтой 
рæдауæвæрд фынгæй. Берды бинойнаг йæхи къухæй нуазæнтæ 
бадардта сеппæтæн дæр, тамада йын сыстад æмæ йын иттæг зæр- 
дæбын арфæтæ ракодта. Ам дæр та Бердæй раппæлыд: дæ моимæ, 
дам, адджынæй цы фæцæрат зæрыбонтæм, уый амонд, дам, уæ 
уæд. 
Хъусæй къах-къухтæм асырх и Берд, фестъæлфыд, цæстытæ 
ахъоппæг сты. 
Бындз, чысыл сау-сауид бындз гуымиры æгъдауæй æрбаф- 
сæрста фынгмæ, гуызгуызгæнгæ æрбатахт Берды рæзты æмæ 
цыма фыддæрадæн ми кодта — бынтон æдзæсгом, бынтон æнæх- 
сæст уагæй æрбадт Джиуæры раз, дзидзайы кæрдихыл: æрбадт 
æмæ змæлы, тæлфы, тилы йæ сау бырынкъ. Уынæр та афтæ 
хъæрæй кæны æмæ фысымы хъустæ ныкъкъуырма сты, нал æм 
хъуысынц уазджыты ныхæстæ — бындзы хъæлæбайы бын фес- 
ты. Фыдгæнæгау йæ фыдракæндмæ кæсы Берд — уыцы сау бын- 
дзы стъæлфмæ, йæ уæлхъус та карз æмæ тызмæг тæрхонгæнæ- 
гæй сыстад тамада, æмæ Берд фырмæстæй февзыста бындзмæ. 
Уый йæхи уæззаугай систа æмæ æрбадт Кимайы фаззæтты раз, 
винегреты тæбæгъыл. 
Фысым æнцондæрæй сулæфыд æмæ лæгъстæгæнгæ кæсы 
Кимайы фаззæттæм, кæсы æмæ дис кæны: цы ми кæнынц, цæмæ 
кæсынц, цæуылнæ йæ марынц? Ау, лæгыл ма ахæм фыдаудæн 
фæкæнынц? 
Хъуыддаг дæ нæй — хъуыды дæр нæ кæнынц бындзы. Хæ- 
рынц, æууилынц, цыма цæрæнбонты хор-доны хъæстæ нæ фес- 
ты, æууилынц, цыма Берды сæрыстджытæм бавнæлдтой æмæ 
ноджы, — о фыдтæ уыл æрцæуа! — сæ иу винегретмæ бавнæлдта, 
бындз та сабыргай стахт æмæ æрбадт Джиуæры раз. 
— Æкс, — къухæй йæ асырдта Джиуæр. 
Берд бынтондæр афæлурс. 
— Æппæт дæр нæм уыдис. Бындз ма нын нæ фаг кодта, æмæ 
уый дæр фæзынд, — ныххудт Кима. 
«О, Кима, Кима... уый дæ куы зыдтаин». 
Бындз ахсын нæ бакуымдта, æмæ Берд йæхинымæр йæ фыр- 
ты, Кимайы фыртты æмæ æппæты ’лгъитгæ, бынтондæр йæхи 

Гуыцмæзты Алеш 
Уацмыстæ 
234 
ауагъта. Бындз та цоппай кодта фынгыл æмæ, æппынфæстаг, 
сарæзта йеппæты стырдæр фыдракæнд: абадт Джиуæры ныхыл. 
Уый йæ ных ныцъцъыкк кодта, бындз атахт, йæ ныхыл та азза- 
дысты йæ сойкъухвæдтæ. 
— Цæй фердæхтджын у, — схудти Кима. 
«О, Кима, Кима, — скуыдта йæхинымæр фысым, — о, Кима, 
Кима». 
Тамада расидти бæркады рæгъ, фæхъыг ис, фæтагъд кодта. 
Цавæр уæздан лæджы ми у уый, иу бындзы тыххæй лæгмæ афтæ 
фæхъыг у? 
«О, Кима, Кима... О, Кима, Кима...» 
Уазджыты ахизын кодта фысым зæрдæмардæй æмæ йæ маст 
суадзынмæ батындзыдта хатæнмæ. Кæсы, æмæ бындз йæ фыр- 
ты къæмисæныл бады. 
— Хæлиудзыхтæ, æз куынæ уаин, уæд цымæ цы кæниккат? 
Æз мæ удисынмæ æрцыдтæн, адон æй хъуыды дæр не ’ркодтой. 
Сæ сæрыл бындзбадæнтæ скодтой, — ноджы рамæсты Берд æмæ 
пырхкъухæй ныдздзæхст кодта бындзы. Бындз атахт, фæлæ 
лæппу уæлгоммæ сæмбæлд астæрдыл. 
— Цы кодтай, цæуыл æй марыс? — сæрдиаг кодта йæ ус. 
Берд хорзау нал фæци. 
— Бындз... Бындзы мардтон. 
— Рухс ахуыссын кæнæм æмæ телевизоры рухсмæ батæх- 
дзæн, — загъта лæппу. 
Бакодтой афтæ дæр, фæлæ бындз сайын нæ бакуымдта. 
Ссыгътой рухс. Фæракæс-бакæс кодтой æмæ мæнæ фынджы 
тæккæ астæу уырыхсны кæны. 
— Æгъи-и, — æртъæпп æй кодта Берд. 
Бындз атахт æмæ чысыл дæлдæр æрбадт. 
— Æгъи, — æртъæпп та йæ кодта Берд. 
Уый та чысыл фалдæр æрбадт. 
— Мæ ус... — сæлгъыста лæг æмæ йыл æхсæвæрæй æмдзаг 
стъолæмбæрзæн рафæлдæхта. 
— Сæрра, мæнæ лæг сæрра! 
— Ныхъхъус у, ма ’рдиаг кæн! — фæбогъ ыл кодта лæг æмæ 
стъолæмбæрзæныл балæгæрста. — Уый дын, гъе! — йæ къæхты 
бын най кодта агуывзæты, хъуыст се ’хцон зæланг. — Æуый 
дын, гъе! — хоста йæ къæхтæ. — Æууыл дзы хæц, хæц! — нал 
æмæ нал æфсæст «стъолæмбæрзæныл кафынæй». 
Бафæллад, æруазал æмæ йыл æртæфст йе ’нæхсæст ми. Хъоп- 
пæгдзæстæй хъуыдыты аныгъуылд æмæ фæлхат кодта: 
«Кима, Кима! О, Кима, Кима!» 

Æрхсецæн нысæнттæ 
Мир — это только спор двух детских голосов. 
Галактион Табидзе 
Адæм мын уайдзæф кæнын арæхдæр райдыдтой, 
æмæ æз ахъуыды кодтон. Бадтæн фæзуаты фæхс- 
бандоныл. 
Мæ рæзты ахызт бæрзонд хæрзконд чызг æмæ 
йæхинымæр цæуылдæр цин кодта. Мæ зæрдыл æрлæу- 
уыд грамматикæйы фæткой: «Исты цин (æмæ ма но- 
джы цыдæртæ) цы дзырдбасты фæрцы равдисæм, 
уый хуыйны хъæрон хъуыдыйад. Хъæрон хъуы- 
дыйады фæстæ æвæрæм хъæры нысан». Ацы чызг 
мæм фæкаст хъæры нысаны хуызæн. Хъæры нысан, 
æвæццæгæн, æрæвæрдта йæ хъуыдыты фæстæ. Йæ 
хъуыдытæ та уыдаиккой, Пикассойы нывы къорий- 
ыл цы чызг лæууы, уый хъуыдыты халдих. Бандо- 
ныл та парахат бадт кодтон æз. Мæ фале бадт мили- 
ционер, æмæ мердæм йæ цæсты зул дардта. Ацы ми- 
лиционер та мæм фæкаст фарсты нысаны хуызæн. 
Йæ цæстæнгас ын раивтон ныхæстæй. Фæрсын чи 
зоны, уый сæ бакæсид афтæ: «Ацы боцъоджын къæр- 
ныхтæй у?» Æниу, азимаг нæу, чи зоны, фехъуыста 
нæ тæрхоны хабæрттæ. Тæрхон мыл кодтой кæцы- 
дæр уæладзыджы — фыццаг нæ уыдаид, фылдæр асин- 
тыл схызтæн. Тæрхондоны бадтысты мæ уацмысты 
хъайтартæ. Мæн сбадын кодтой зылынджыны бан- 
доныл. Уый мæм хъыг фæкаст, фæлæ ницы загътон: 
— Байхъусон сæм, кæддæра кæм фæзылынджын 
дæн. 
Афтæ ахъуыды кодтон мæхинымæр, кæй зæгъын 
æй хъæуы, — æнæввæрсон мидбылхудтимæ. 
Сæ иу райдыдта: 
— Хорз адæм, æрыхъусут-ма мын мæ тыхстдзи- 
надмæ: æз уыдтæн кæйдæр уацмысы хъайтар. Уыдис 
мын знæгтæ, уыдис мын фарсхæцджытæ дæр. Ацы 
лæг бавдæлд æмæ мæ радавта уыдон æхсæнæй. Мæ 
рихитæ мын ныддаста, зачъетæ мын рауагъта, афтæ- 
мæй мæ сæмдзæхтон кодта бынтон æнæзонгæтимæ. 
Ныр мыл мæ фыццаг зонгæтæ куы амбæлынц, уæд 
мæ иууылдæр (знæгтæ дæр æмæ фарсхæцджытæ дæр) 

Гуыцмæзты Алеш 
Уацмыстæ 
236 
уæйгæнæг рахонынц. Адæмы цæсты бафтыдтæн, адæмы астæу 
сæгад дæн. Æмæ цæй тыххæй? Фæрсын дæ — цæй тыххæй? 
— Æрра, — загътон æз, — дæ фыццаг фыссæг дæ хъуыды 
кæнын нæ уагъта дæхи бар. Æз уый бараст кодтон. Цæр, æз дæ 
кæимæ базонгæ кодтон, уыцы адæмимæ. 
— Ы? Цæр! Æмæ дæ уыдон сæхæдæг дæр хъаст куы кæнынц. 
— Бæгуыдæр, — дзуры мæ фыццаг уацмысы хъайтар, — æз 
бынтон раууатмæ æрцыдтæн. Æрбакæсут-ма мæм: хъаз куы фæ- 
хъихъхъ кæна, уæд мæ йæ дымгæ саггомы ныссадздзæн. Ацы 
лæг бавдæлд æмæ мын амарын кодта уæиджы хуызæн гуыппыр- 
сары. Мæхæдæг дæр нал фервæзтæн. Ныр уымы бæсты сæмбæ- 
лæм. Æрцахсы мæ адæмы астæу æмæ мæ сывæллæттимæ хъæбы- 
сæй фæхæцын кæны. Куынæ бакæсын йæ коммæ, уæд мæ фæ- 
нæмы. Ныр куыд цæрон ахæм худинаггаджы цардæй? 
Йæ ныхæстыл мæ дзыхыдзаг ныххудтæн. 
— Амæй мæ фылдæртæ уырны, — дзуры мæ уарзон чызг. — 
Ацы лæппу уарзта мæн, уарзтон æй æз дæр. Ницы йын бахæлæг 
кодтон, ницы йын басусæг кодтон. Уый бавдæлд æмæ нæ ха- 
бæрттæ фæфыста. Йæхи басусæг кодта, йæхи бæсты мыл ца- 
вæрдæр лæппуйы æрымысыд. Йæхи бæсты — цалдæр лæппуйы! 
Адæм мæм зулцæстæй кæсын райдыдтой, адæм мæ уынгтычыз- 
гæй тонынц! Ныр мæнæй æндæр исчи куы уаид, уæд ын цы 
бакæнид? 
Кæсын, æмæ мæм æрбалæбуры мæ хъайтарты æнæуынондæр. 
— Ды та цы кæныс?! — Фæхъæр ыл кодтон. 
— Æнаккаг, — тыфылтæ калы уый, — ды мæн цæуыл баны- 
мадтай? Лæг мæ цæмæннæ рахуыдтай? Ай æнаккаг нæу, хорз 
адæм: фæрнджын ут, фæлæ мын ус уыд æмæ цардыстæм лæг 
æмæ усы цардæй. Ацы лæг бавдæлд æмæ мæ усæн калм бауар- 
зын кодта. Калм! Мæн та цъаммар рахуыдта. Ныр калм амард, 
æмæ мæ усæй æнæ ус фæдæн: йæхи мары, йæ цæссыг калы, 
мемæ нал цæры. 
Йæ ус йемæ кæй нал цæры, уый мын æхсызгон уыд æмæ 
нымдзæгъд кодтон. Лæг йæ сæр фæхъил кодта. Уый уыд калмы 
хуызæн, йæ ус цы калмы уарзта, уый хуызæн нæ, фæлæ марг- 
джын калмы хуызæн. Куы мæ ныкъкъуырцц кæна, уый тасæй 
ныхъхъус дæн. 
Сеппæтыл дæр мæ зæрдæ суæлæхох. 
— Цы уæ фæнды? — бафарстон сæ. 
— Нæ фыццаджы ран нын ратт! 
— Уый гæнæн нал и. 
— Нал!? 
— Нал! 
— Боцъоджын сæгъ, — загътой уыдон æмæ мыл атыгуыр 
сты. Разыввытт мæ кодтой рудзынгæй. Рудзынджы бынмæ цъы- 

237 — Радзырдтæ Æрхæщвн нысæнттæ 
фæй дарддæр æрхауæн бынат нæ уыд, æмæ уал æз ныххаудтæн 
цъыфы. 
Ныр мын адæм уайдзæфтæ кæнынц. 
Хъæугæ дæр мын кæны, цы мæ нæ уагъта! Фысс, чи цы хуы- 
зæн у, ууыл. Зæгъæм, дæлæ йæ кусджыты разæй цы бæрнон 
фæцæуы, уый нæу аргъауы «уыдисны рихи уылынг лæг», фæлæ 
у «уыдисны фæтæн уылынг дæргъ». Стæй тынг æнгæс у стъæл- 
фимæ. Стъæлф æвæрынц таурæгъон хъуыдыйады разæй. Хъуы- 
дыйады (дæлæ уыцы бæрнон æмæ йæ фæстæ цæуæг кусджытæ) 
бафæрсæн ис афтæ: æз мæ ныхас загътон. Стъæлф! Стъæлф 
йæхæдæг та у хаст хъыбылы хуызæн. Æмæ аф. д. 

О, уый æз дæщ Ритæ 
Трамвай тпа цы скъæрын хъæуы — релъсытпæм 
бастп у, релъсытæй нæ фæиппæрд уыдзæн, — 
ауадз æи æмæ йæ зонгæ фæндагыл йæ иугъæдон 
тылдæй тула. 
Шофырты фидистæй 
1 
Чъребайы уынгтæй сæ иуы æххуырст хатæны цард 
ирон æмæ англисаг æвзæгты ахуыргæнæг Цуцукк, 
кæнæ та йæ ахуыргæнинæгтæ, стæй иннæ адæм дæр 
куыд райдыдтой хонын: Обер Фос. Ахæм фæсномыг 
ыл кæй сæвæрдтой, уый, æвæццæгæн, йæхи аххос 
дæр уыд: ахуыргæнæг бирæ уарзта америкаг поэт 
Роберт Фросты. Хъæуа, нæ хъæуа, уæддæр-иу æры- 
мысыд поэты ныхæстæй истытæ, æмæ ахуыргæни- 
нæгтæм цыдæр дызæрдыг сæвзæрд: Цуцукк уæлдай 
уарзтæй никæй уарзта, ничи дæр ын йæхи кодта уæл- 
дай уарзт. Фæсарæйнаг поэты цы уæлдай уарзтæй 
уарзы, ууыл фæдызæрдыг сты йæ ахуыргæнинæгтæ, 
агуырдтой хабары аххосаг æмæ, Зервылхатт куыд 
вæййы — раст у, нæу, уæддæр хъуамæ истæуыл фæ- 
хæст уой — чызджыты мæлинагдæр кæмдæр ссардта 
зæронд Фросты ныв; кæд Цуцукк нырма æвзонг адæй- 
маг уыд, уæддæр тынг æнгæс уыди зæронд Фросты 
фыдуынд къамимæ, æрмæст ма дзы уый хицæндзи- 
над уыд, æмæ ахуыргæнæджы былтæ бирæ фыд- 
уынддæр, бирæ рæсыддæр уыдысты, стæй Цуцукк 
сырхцъардæр уыди, Фрост та — урссæр, 
«А-гъа, æмхуызон фыдуынд кæй сты, уый тых- 
хæй йæ уарзы», — къамыл ныттыгуыр сты ахуыргæ- 
нинæгтæ æмæ цин кодтой сæ гуырысхойы фæстиуæ- 
гыл. Афтæмæй сæ æрбаййæфта ахуыргæнæг. 
— Цы ис уый уæ къухы? 
Къам кæй къухы уыд, уый, къæзæнæг æмæ гуы- 
лæвзаг чызг, фæтыхст æмæ ма сдзырдта: 
— Обер Фос. 
Ахуыргæнæг фæсырх. Чи зоны, къамыл цæй тых- 
хæй ныттыгуыр сты, уый аххосаг бамбæрста. Къам 
байста æмæ чызджы сæр æркъæрцц кодта: 
— Роберт Фрост. Фос та — дæхæдæг. 
Къам байста, фæлæ йæ фæсномыг уæдæй фæс- 

239 
Радзырдтæ 
О, уый æз дæн, Ритæ 
тæмæ фылдæр æмæ фылдæрты дзыхæй хъуысын райдыдта, ахæ- 
лиу горæтыл, байхъуыст йæхимæ дæр: фыццаг мæсты кодта, стæй 
йыл æрцахуыр и. 
II 
Уыд йе ’ртынæм азы кары. 
Уый цахъхъæнæн куыд æмбæлы, ахæмтæй ницы уыд Цуцукмæ. 
Нæ йын уыд йæ ныхасæн аргъуцгæнæг æмбæлттæ, нæ йын уыдис, 
горæты сæрибарæй кæмæ бацæуа, ахæм хæдзæрттæ, нæ йын 
уыдис уарзон чызджытæ; уый тыххæй нæ, æмæ йæ зæрдæмæ нæ 
цыдысты. Нæ, чызджытæ сеппæт дæр цыдысты йæ зæрдæмæ: 
исчи йæм дзы аудгæ сдзырдта, уæд-иу æй иннæтæй фылдæр уарз- 
та — уæды онг, цалынмæ та-иу æй чызг истæмæй нæ фæхъыг 
кодтаид, Йæ хъыг райсынæн та бирæ цыдæртæ нæ хъуыд: иу 
хынджылæг ныхасы тыххæй дæр-иу адæймаг йæ удхæссæг фес- 
тад. Афтæмæй ныр æхсæзæм аз царди зæрдæхæлар фысымтæм. 
Æмæ зæххы цъарыл кæд исчи йæ удæн адджын фæци, уæд æрмæ- 
стдæр — йæ фысымтæ: уымæн æмæ хæдзары хицау, цæрæнбон- 
ты ахуыргæнæгæй чи фæкуыста, ныр — пенсионер, уыд тынг 
æгъдауджын æмæ хæларзæрдæ адæймаг. Æрвылбон дæр-иу æрба- 
уад йæ хатæнмæ æмæ дзырдтой скъолайы цардыл. Зæронд лæгмæ 
та бирæ дзуринæгтæ уыд ахуыргæнджытæ æмæ ахуыргæнинæг- 
ты тыххæй. 
Ныр скъоладзаутæ æгæр кæй сфыдуаг сты, ууыл дзурын бирæ 
уарзта Цуцукк дæр æмæ-иу фæкъæртт сты йæ хъæстæгтæ. Хъæ- 
стытæ та алы бон дæр уыдысты ногтæ. Пенсионер æм хъуыс- 
таид æмæ йæ сæр мæсты тылд кодтаид. 
— Ау, ахуыргæнæг ын йæхæдæг радта бапъироз? 
— Мæхи цур. Мæ тæккæ цуры. 
— Гъе уæууай, гъе! Æмæ сын ды та куыд ницы загътай? 
— Чи дæм хъусы! Мæхи цур сæ хистæр кълæсты лæппутæ 
бæгæны нуазынмæ фæхонынц. 
— Алæ?! — нæ баууæнды зæронд. 
Кæд исты цымыдисаг хабар радзуры, уæд зæронд лæг атагъд 
кæны горæты фæзуатмæ, йе ’мцахъхъæнтæ йæм хæлиудзыхæй 
куыд хъусдзысты, ууыл цингæнгæ; науæд ма аныхæстæ кæнынц, 
стæй йæ фысым ахоны сæхимæ. 
Фысымты чындз, Цуцуччы æмцахъхъæн, тынг æнгæс уыд 
йæ дæсаздзыд чызг Ритæимæ, æмæ уый тыххæй чызджы бирæ 
уарзта лæппу. Ритæ дæр стырæй дыккаджы йæ мад кæй уы- 
дзæн, ууыл хъуыдыгæнгæ-иу æм æдзынæгæй кæсыныл фæци. 
Йæ зæрдæмæ æгæр цыдысты усы уæнгты змæлд, йæ къахайст, 
йе сныхас, æмæ йын йæ алы ныхас дæр, зыдæй ахсгæ, йæ риуы 
æвзæрын кодта цавæрдæр тас. Цы у уыцы тас, ууыл никуы ахъуы- 
ды кодта; никуы йыл ахъуыды кодта æрмæстдæр уымæн æмæ 

Гуыцмæзты Алеш 
Уацмыстæ 
240 
дзы тарсти. Æнæуый дæр лæппу нæ уарзта тæссаг хъуыдытæ 
нывæндын. 
Ритæйы фыд, йæхицæй иу-цалдæр азы хистæр, лæппуйы зæр- 
дæмæ цыд фыццагдæр уымæн, æмæ йæ фыды цæрмыстыгъд кæй 
бакодта, иннæмæй та — хъæлдзæг, хъазæнныхасгæнаг кæй уыд. 
Цуцуккæн йе ’мкусджытæй дæр уыд ахæм хъæлдзæг адæймæгтæ, 
фæлæ уыдон нæ цыдысты йæ зæрдæмæ: æнæмæнг-иу æй хъуамæ 
фелхыскъ кодтаиккой. Стæй ма йæм ноджы иу хорз миниуæг 
уыд — Ритæйы мады ницæуыл хъыг кодта. 
Фысымтæм кæддæриддæр вæййы сæн, сæхи арæзт сæн, æмæ 
кæд Ритæйы фыд уым вæййы, уæд дзы æнæмæнг æрхæссынц. 
— Цас дæ ахуыр кæнын нуазын, æмæ нæма сахуыр дæ, — йе 
’рдæгнуæзт агуывзæ йын ногæй æрыдзаг кæны Ритæйы фыд. 
Фондзæй уæлæмæ нуазын нал бакомы. Фысым ыл сахуыр, 
æмæ уæд йе ’рхъуыдыйæ спайда кæны: 
— Æфсин, иу баназ. 
Ритæйы мад, мæйрухсбуар сылгоймаг, йæ нуазæн авæры лæп- 
пуйæн. Агуывзæ исгæ-исын усы къух йе ’нгуылдзтыл аныдзæвы, 
æмæ лæппуйы уæнгты ссудзы цыдæр, сылгоймаджы мидбылхуд- 
тæй хъармдæр æмæ адджындæр чи у, ахæм цыдæр. Ус мидбыл- 
ты куы бахуды, уæд лæппумæ афтæ фæкæсы, цыма йæхи буар 
дæр афтæ фæлмæн бахудт, æмæ бæгънæг куы уаид, уæд сеппæт 
дæр фениккой, куыд рæсугъдæй худы йæ буар. 
Цæмæдæр гæсгæ лæппу сахуыр, Ритæйы мады уæздан уæнг- 
ты конд æмæ адджын мидбылхудт иннæ сылтоймæгтæм агуры- 
ныл. Цæмæн? — уый нæ зоны. Дунейы сылгоймæгтæй иуы фи- 
дыц дæр нæ разыны Ритæйы мады фидыцы æмсæр. Чысыл цы- 
дæртæ дзы ссары Ритæйы уæнгты конды. 
«Йæ мады хуызæн уыдзæн», — аскъуыддзаг кæны фидарæй. 
«Йæ мады хуызæн уыдзæн», — иуæй-иу хатт æм æрдæгæх- 
сæв йе ’гъуыссæгмæ сдзурынц хатæны къуымтæ, æмæ йæхи хъæц- 
цулы ныттухы йæ хъуыдыты айзæлды тасæй. 
— Ритæ, иу баназ, — ныр та чызгмæ адзуры лæг. 
Æмæ лæппуйы раз сысты стыр Ритæ, кæнæ та — йæ мад. 
Иунæг дæндаг цухæй. Усæн йæ уæллаг æфсæрыл — æрттиваг 
сыгъзæрин дæндаг. Лæппумæ афтæ фæкæсы: ус куы схуды, уæд 
утæппæт рæсугъддзинад уыцы дæндаджы рухсæй ракæлы. Лæп- 
пуйæн æнæуый дæр йæ туджы уыд: искæй цæсгомыл фыдуынды 
нысæнттæ агурын. Ахæмтæй ницы ссардта стыр Ритæмæ. Чы- 
сыл Ритæйæн ма нæ фаг кодта уыцы дæндаг... 
— Стыр чызг ау, — раарфæ кæны чызгæн, — дæ мад æмæ дæ 
фыдау уæздан цы рацæуай, уыцы амонд дæ уæд. 
«Дæ мадау», — зæгъынмæ хъавыд, фæлæ йæ цæсгом не схъæ- 
ЦЫД. 
Ритæ йæ хъæбысы абады. 
— Сом та мын къафеттæ балхæндзынæ? 

241 
Радзырдтæ 
О, уый æз дæн, Ритæ 
— Æнæмæнг, — йæ къухæй йын йæ сæрыхъуынтæ æрлæгъз- 
гæнгæ бакæсы чызджы мадмæ. Уый, цыма йæ гæзæмæ бахудт 
искæмæй бамбæхсынмæ фæхъавы — цъус, хæрзцъус рæстæг сæм 
комкоммæ æрбакæсы, стæй иннæрдæм азилы. Лæппу банкъары: 
барæй аздæхт иннæрдæм, фыддæрадæн, фыдаудæнæн — цæмæй 
равдиса, рæсугъд сылгоймагæн йæ алы фезмæлд дæр, уарзон 
мидбылхудтау, рæсугъд æмæ адджын кæй у. 
III 
Уырыссаг æвзаджы дзырдуаты ис иу дзырд — ревность. Ацы 
дзырды нысаниуæг æмбæрста, гуырцæй æдылы йе ’дылыдзинад 
цас фембары, уый бæрц. Фылдæр нæ. Уымæн æмæ цыфæнды 
сылгоймагмæ дæр йе ’нкъарæнтæ уыдысты зæрдæхсайгæ: усты- 
тæм мæсты кодта, лæгтæ сын кæй ис, чызджытæм — уарзæттæ 
сын кæй ис, æмæ тагъд чындзы кæй цæудзысты. Нæлгоймæгтæй 
бынтон йæ удхæссæг уыдта, цыдæр сылгоймагыл барджын кæй 
сты, кæнæ кæй уыдзысты, уый адæргæй. Чызг æмæ лæппуйы 
уынджы иумæ цæугæ суыдта, уæд мæсты кодта хиамарыны онг, 
цъыфкъахæй йын лæгæрстой йæ удыл, йæ буарыл, цыфæнды 
æлхыскъ ныхасæй йæ уый тынгдæр æлхыскъ кодта. Сæ фенд-иу 
ын йæхи удæн цы фидисы ныхæстæ дзырдта, уыцы ныхæстæй 
сын фидис кодтаид сæхицæн: маймулитæ, стыррыны фæллæдтæ, 
гуымыдзатæ. Фæлæ уымæй дæр не ’рцыдаид йæ маст. Уыцы 
маст цадæггай нал хицæн кодта лæппуйæ, æмæ куыдфæстагмæ 
йæ риуы сæвзæрд хъыг. Хъыг, йæхицæй адæмы астæу гæрæнау 
чи æрлæууыд, адæмы тæссаг æмæ гуырысхойаг агъуды чи тых- 
та, йæхицæй та йын цæстуынгæ аипп чи арæзта. Уынджы цæу- 
гæйæ дæр тыхсти, хæццæ кодта йæ къахайст, чидæр æм фæсте, 
йе фæрсырдыгæй кæй кæсы æмæ йыл кæй худы, уый адæргæй. 
Адæмы цæстæнгас æй сырдта йæ хатæнмæ, адæмы цæстыты 
цъæхснаг уистæ уынджы тыхстысты йæ буарыл, надтой йæ, уагъ- 
той йыл тæлмытæ, афтæмæй-иу æрбаирвæзт йæ хатæнмæ. Йæ 
уæнгтæ рыстаиккой, фæлæ уый зын нал уыд йæ удæн, æхцонæн 
улæфыдаид хатæны бæзджын уæлдæф. 
Къуымы йын æвæрд уыди, фысымтæ йын кæй радтой, уыцы 
зæронд трильяж. Кæсæны ахуырст азгъæлд, фæздæджы норстау 
уыд йæ авг, фæлæ йæ лæппу бирæ уарзта, кæсæн дзы адæйма- 
джы сæры бæрц ныллæгдæр уыд. Куыстмæ иударон дзаумæтты 
цыд, фæлæ-иу ам, йæ хатæны хаттæй-хатт скодта йæ райстба- 
вæрды костюмтæ, урс хæдон, бабаста-иу галстук æмæ зæрдæ- 
райæ кастаид айдæнмæ йæхимæ, йæ æнæфыдуынд уæнгты 
кондмæ. Кæсæнмæ кæсгæ йæ уæнгты кондæй ахæм æхцонад иста, 
йæ зæрдæ-иу афтæ бахъæлдзæг æмæ-иу ферох кодта: трильяж 
даргъдæр куы уаид, уæд фенид, уыцы уæнгты кондыл кæй ис 
сæр дæр фыдуынд цæсгомимæ. 
16 Гуыцмæзты Алеш 

Гуыцмæзты Алеш Уацмыстæ 242 
Уыдис æм æнахуыр миниуджытæ: трильяжы йæ гуырыкон- 
дæй дарддæр йæ сæр никуы федта; уый хыгъд — йæ чысыл ар- 
мытъæпæныйас айдæны та уыдта йæ сæр, æрмæстдæр йæ сæр. 
Уыцы ацайдагъ йæ зонды афтæ ныффидар, æмæ йын исчи куы 
загътаид, трильяжы ма дæ сæр фенынæн дæр гæнæн ис, уæд ыл 
æвиппайды нæ баууæндыдаид. Йе ’ртæдуарджын гардеробы ас- 
тæуккаг дуарыл дæр уыд кæсæн, фæлæ йæ рафтыдта æмæ йæ 
фысымтæн балæвар кодта. 
Йæ удхæссæг уыд Есенин. Бирæ уарзта Аполлинеры. Зонгæ 
та дзы кодта иу-дыууæ рæнхъы. Уыдон дæр рæстмæ нæ бадард- 
та йæ зæрдыл. Фæлæ-иу йæ дзæбæх чемы куы уыди, уæд сæ 
арæх дзырдта: 
И толъко я одна, старуха, вспоминаю, 
Как некрасив он был, как молча он любил. 
Йæ хатæн ын нæдæр къуындæг уыд, нæдæр — уæрæх. Цы- 
фæнды куы фæуа, уæддæр ын гом арвы бынæй йæ цæрæн къуы- 
мы бирæ уæгъдибардæр уыд. Адæмы астæу æм афтæ касти, цыма 
сæ астæу цуркау нынныхст, нынтъыхтой йæ, æмæ нал дæр сыс- 
хъиуын зоны, нал дæр уыцы мæстæг фæрстæ атонын у йæ бон. 
IV 
Хуымæтæджы фынг, сынтæг, гардероб, трильяж, пец æмæ 
дыууæ бандоны. Сынтæг æмæ бандæттæ дæр фысымты уыдыс- 
ты. Алы мæй дæр дыууæ æмæ ссæдзæмы фыста фатеры мызд. 
Уыцы бон ма йæхи хатæны арæзта дзаджджын фынг, æмæ-иу 
дзы æнæмæнгæй хъуамæ уыдаиккой фысымтæ, æндæр ничи. 
Уыцы бон-иу æм кæд исчи æнæнхъæлæджы æрбахауд, уæд-иу 
ын фынг фенад. Фысымтæ дæр зыдтой уыцы бон, зыдтой, фынг 
кæй æрывæрдзæн, Ритæ кæнæ йæ мадæн исты кæй балæвар кæн- 
дзæн, фæсбадт сын сæ фатеры мызд æнæдзургæйæ фынгыл кæй 
æрæвæрдзæн, зыдтой уый, æмæ куыд фæтк — уыцы бон иууыл- 
дæр хъуамæ хæдзары уой. 
Фынджы хистæр, зæронд ахуыргæнæг, иу-дыууæ сидты фæс- 
тæ æппæрста йæ иударон уайдзæф: 
— Хорз, хорз. Фæлæ ус кæй нæ хæссыс, уый тыххæй ивар 
кæнинаг дæ. 
— Цы тагъд кæны. Уæдмæ мæнæ мæ чызг бастыр уыдзæн, 
æмæ йын уый ратдзынæн, — ныххудтаид Ритæйы фыд, 
— Æви уый растырмæ æнхъæлмæ кæсыс? — йæ мидбылхуд- 
тæй Ритæйы мад цæуылдæр ардыдтаид лæппуйы. 
Ам-иу ахуыргæнæг фæсырх. О, уый зыдта, цы у уыцы мид- 
былхудт. Фæлæ уый тыххæй — фæстæдæр. 
Уыдис ма йæм магнитофон дæр, «Кометæ»-йы зæронд рауагъд. 
Студент ма куы уыд, уæд æй балхæдта. Йемæ — цыппар лентæйы. 

243 
Радзырдтæ 
О, уый æз дæн, Ритæ 
Лентæтæ ныскъуыдтæ сты, фæлæ сæ не ’ппæрста, ныхæста сæ 
кæрæдзиуыл. Сифтыгъта-иу æй, йæхæдæг рухс ахуыссын кодтаид 
æмæ хуысгæуатмæ хъуыста зарджыты хырхыргæнæг зæлтæм. 
Æрмæстдæр хуысгæуатмæ хъуыста цагъды зæлтæм, уæд ын лæ- 
вæрдтой æхцонад, Раст зæгъгæйæ, æхсызгондзинад иста фылдæр 
йæ хъуыдытæй, райдианы лæмбынæг хъуыстаид цагъдмæ, стæй-иу 
йæ хъуыдытæ дæр ивæзын райдыдтой цагьды зæлтау, рæсугъд зил- 
духæнты æмæ-иу дзы ферох магнитофонмæ хъусын. Фæлæ, зæгъгæ, 
цагъд фескъуыд, уæд-иу фескъуыдысты лæппуйы хъуыдытæ дæр. 
Уаты рудзгуытæ уыдысты цæхæрадонырдæм. Боныгон нæ 
уарзта æддæмæ кæсын, нæ уарзта — истæуыл куы хъуыды кæна, 
уæд йæ цæстытæ истытæ уыной. Æхсæвыгон рудзынджы æдде 
тары афтидмæ кæсгæ-иу йæ цæст уыдта бирæ цыдæртæ. Тынг 
уарзта уыцы бирæ цыдæртæ уынын, æмæ-иу æнæнхъæлæджы 
йæ хъуыдытæ куы фескъуыдысты, уæд, удхаргæнгæ, архайд- 
таид сæ æрымысын; нал сæ æрымысыд, зæгъгæ, уæд мæстæйдза- 
гæй ныххуыссыдаид, рафт-бафт кодтаид, æлгъыстаид, кæмæдæр 
йæ дæндæгты къæс-къæс цыдаид, цалынмæ та ног хъуыдыты 
тагыл нæ фæхæст уыдаид, уæдмæ. 
Хаттæй-хатт-иу фæсахсæвæртæм йæ бон бафынæй кæнын нæ 
уыд. Бирæ хъуыдыты скъуыддзæгты фæстæ-иу хъуыдытæм ба- 
хъуызыд сылгоймаг, мадард бæгънæг буаримæ. Ахæм рæстæджы- 
иу йæ бон бынтондæр нал уыд хъуыды кæнын, хъуыдытæ лæ- 
дæрстысты бæрæг-бæлвырд нывтæй, хъуыдытæ гуырыдысты 
кинойы лентæйы фæдфæдылдзинадæй, дзырдтой, æмбарын код- 
той сæхи, æмæ-иу дзы хъуыдытæ-ныхæстæн бынат нал уыди. 
Уыдтаид, æнкъардтаид сылгоймаджы пиллонуадзæг буар йеппæт 
рæсугъддзинады, ахæм фидыцы, æвзонг лæппу æгъуыссæг æхсæ- 
вы фыццаг хатт куы банкъары, фыццаг хатт æй куы бандавы 
кæцыдæр усы буары хъомыс; чызджы нæ, фæлæ кæцыдæр усы 
хъарм, куы йæ бафæнды уыцы буарыл канд йæ къух авæрын нæ, 
фæлæ иууылдæр йæхи куы уаид. Уыцы фидыцы-иу сæ æнкъард- 
та Цуцукк дæр æмæ-иу фестади йæ зонгæтæй кæцыдæр сылгой- 
маджы уаты. Ус — айдагъ хæдоны, афтæмæй бадынц сынтæгыл. 
Сылгоймаджы буар судзы, сæ былтæ кæрæдзийыл куы авæрд- 
той, уыцы уысм усы лæг дуар ныххоста... 
«Хуыцау бахизæд, Хуыцау бахизæд!» — баризы лæппу æмæ, 
фæрссæгтæ æнгом ассонгæ, арфдæр абыры йæ хуыссæны. 
Райхъал-иу уыдаид æрдæгæхсæв цыдæр фыдфынты фæстæ 
æмæ, йæ тæккæ раз цавæрдæр адæймаджы æндæрг ауынгæйæ, 
фыртасæй фæстæмæ йæ сæр базы ацавтаид. Ногæй та-иу ракас- 
таид æмæ... бандоныл йæ дзаумæттæ. Уæд тарст цæстæнгас ца- 
дæггай æрзылдаид къуымты, гуырысхойаг аууæттыл, стæй та-иу 
йæхи сынтæгмæ нылхъывта. Йæ зæрдæйы стъæлфтмæ, сынтæ- 
джы цъæт куыд дзинг-дзинг кæны, уый йæм хъуыст дзæнгæрæ- 
джы цагъдау. 

Гуыцмæзты Алеш Уацмыстæ 244 
V 
Йæ хъуыдыты риссагдæр тæппал уыд сылгоймаг. О, уый зыдта 
сылгоймаджы мидбылхудт. Æгæр дæр ма йæ зыдта... 
Уæд ма æмдзæрæны цард. Æртæ лæппуимæ. Лæппутæ йæ 
удхæссæг уыдысты. Цумайы лæппу æмæ йæ худæджы хосæй 
тыдтой. Фæлæ дзырд ууыл нæ цæуы. Лæппутæй сæ иуæн уыди 
рæстæгмæ уарзон. Чызг æнæуый фыдуынд уыд, фæлæ тæлфаг, 
тугцырынгæнæг. Уæд хатæны Цуцуккæй дарддæр ничи уыд. Чызг 
агуырдта йæ уарзоны. Чысыл нозтджын уыд. Бадтысты сынтæ- 
гыл фæрсæй-фæрстæм, хæрз æввахс. Чызг æнхъæлмæ каст йæ 
уарзонмæ, æмæ ныхæстыл фесты. 
Се ’хсæн цы чысыл дæрддзæг уыд, уый афтæ æмпылд, афтæ 
сæфт, æмæ лæппу æнкъардта сылыстæджы йеппæт фидыц, ахæм 
фидыцы цыфæнды рæсугъды дæр рæсугъддæрæй фенæн куынæ- 
уал вæййы. Утæппæт рæсугъддзинады хъарм афтæ лæдæрст лæп- 
пуйы уæнгты, афтæ йын фесæфта йæ зонд æмæ бауæндыд чыз- 
джы уæхск æрбахъæбыс кæнын, чызджы русыл йæ былтæ авæ- 
рын. Чызг, лæппуйы æнæзæххон æгъуыстаг бардуаг, йæхи бал- 
хъывта лæппумæ, йæ цæнгтæ æртыхстысты йе ’фцæгыл, йæ тæвд 
былтæ зылдысты лæппуйы цæсгомыл, æмæ сæ былтæ кæрæдзи 
куы ссардтой, уæд лæппу банкъардта: уый йæ буары иу хай кæй 
у, атонæн кæмæн нæй, ахæм буары хай, уый цухæй йе уæнгтæ 
цæнкуыл кæй уыдзысты, йæ уæнгты кондæн ма цы рæсугъддзи- 
над нæ фаг кæны, уый ныр кæй ссардта, æмæ сæ былты баст 
куы феуæгъд, уæд федта: æгъуыстаджы цæсгом æрдæггом дзы- 
химæ, æрдæгхæлд цæстытимæ: сæ алыварс та — мидбылхудт 
мæйрухсы хуызы. Уыцы ныв æй сдзурын кодта: 
— Цæмæн афтæ худыс? 
— Дурак, — загъта йын чызг, уыцы мидбылхудтæй худгæйæ. 
Ницы бамбæрста чызджы ныхасæн лæппу, фæлæ фæхатыд: 
цыдæр аскъуыд уыцы уысм се ’хсæн, айсæфт уыцы æнæкæрон 
æввахсдзинад, æруазал йæ зонд. 
Фæлæ уыцы уысм бадардта йæ зæрдыл, фыдæлты хæзнайау 
æй арф бафснайдта йæ риуы æмæ алыхатт дæр фæхаты: уыцы 
æгъуыстаг йæ риуы кæй у æфснайд. Æмæ сæрыстыр уыд уымæй.. 
Стæй уыцы æмбæхст хъарм рахызт Ритæйы мады фæлгонцмæ. 
Уыцы райсом раджы райхъал Цуцукк. Рудзынг байтыгъта 
æмæ улæфыд хатæнмæ æфсæрæг ирдгæйæ. Рагвæззæджы ирд 
райсом йæхи надта уазал æртæхы цæппузыртæй. Уæлдæф уыд 
цъæх-цъæхид рæсугъд. Згъудеры къуылдымы фæстæ хур фæл- 
вæрдта рагъмæ схизын, æмæ скæсæн худт сæуæхсиды артæн- 
дзæрстæй. 
Æмæ æрдæгфынæйы мигъзондмæ уарзоны фæлгонц куыд ба- 
хъуызы, афтæ лæппуйы цæстныдзæвæнмæ рахызт Ритæйы мад, 
айдагъ хæдоны. Цыбыр хæдон уыд тæнæг æмæ уардигъуыз. Лæппу 

245 
Радзырдтæ 
О, уый сез дæн, Ритсе 
хорз æвзæрста хæдоны бын риударæны урс-урсид; йæ гом дæл- 
лагхъуыры, фæтæныл æрзæй сты йæ сау сæрыхилтæ. Йæ дæл- 
лагхъуыры фæтæн куыд дæлæмæ фæхæрд дыууæ къуылдымæй, 
семæ се ’хсæн разынд адаг, арф адаг. О, сылгоймаджы дыууæх- 
стон комкоммæ æхста лæппуйы зæрдæмæ. Ус иста синагыл ауыгъд 
дзаумæттæ æмæ-иу, йæхи сивазгæ, тынгдæр сгæпп кодтой йæ 
быны судзæг дыууæ къахы. 
Лæппу уыцы райсомæй фæстæмæ усы мидбылхудтæй тарст.. 
Усы цыфæнды дарæсы тыхтæй дæр уыдта мадард бæгънæгæй, го- 
мæй, пиллонæй судзаг буары. Цæмæндæр ныйиттæг ахæм хъуы- 
дыйыл, цыма йæ ус дæр хаты, лæппу йæ цавæр хуызы уыны, уый. 
VI 
Уымæн дæр искæй риуы, искæй хъуыдыты бынат кæй хъуа- 
мæ уаид, уыцы сагъæс йæ риуы стъæлфын райдыдта цадæггай. 
Сагъæс рæзти хæрз сындæг — саби куыд рæзы, афтæ. Æмæ кæд 
уыцы хъуыдыйæн æрмæст иунæг адæймаджы риуы агуырдта 
бынат, уæддæр-иу ын йæ зонгæтæй исчи куы ской скодта, зæгъгæ, 
знон нæм дæу тыххæй ныхас æрхаудта, уæд ын уый дæр бахъæл- 
дзæджы фаг уыд. 
Уæддæр йæхи хызта адæмæй. Ныхас кæнын та бынтон нæ 
зыдта. Дзурджыты астæу лæууыдаид æрмæстдæр антеннæйау 
æмæ, хæдзармæ æрцæугæйæ, утæхсæн кодтаид цæуылдæр мæс- 
тыгæнгæйæ. 
Киномæ кæнæ театрмæ дæр иунæгæй нæ цыд, исчи йæ куы 
фена æмæ афтæ куы зæгъа, мæнæ кæимæ рацæуа, уый йын нæй, 
уый тасæй. Кæд чысыл Ритæ уыдаид йемæ, уæд кинойы адæммæ 
кастаид цавæрдæр сæрыстырæй, йæхицæй райгондæй. Цалдæр 
хатты йын йæ мад æмæ йæ фыды дæр ахуыдта театрмæ; кæд- 
дæрты та — æрмæст йæ мады, лæгæн-иу рæстæг нæ фæци. Ахæм 
изæрты йæм адæм æмæ дуне рæсугъддæр кастысты. 
Фæлæ ахæм сахаттæ йæ царды хæрз цъус уыди. Стæй сæ йæ 
зæрдыл дæр нæ дардта, сæфтысты бонты рацыды иугъæдоны 
æрмæст иунæг хабарæй, растдæр зæгъгæйæ та, æппæт уыцы са- 
хæттæ йæ зæрдыл лæууыдысты иунæг хатт æрцæуæг цауæй, 
æвæццæгæн, сеппæт дæр æмхуызон кæй уыдысты, уый тыххæй. 
Йæ хатæн, йæ иунæг хатæн, мады иугъæдон узæлдау кæуыл 
фæцахуыр, æрмæст ын уый уыд иузæрдыг ныфс. Ам цыбыр код- 
та йæ рæстæг. Æвдæлон сахæтты бадтаид æмæ æнхъæлмæ кас- 
таид: кæд фæуыдзæн ацы бон. Фылдæр ницæмæ æнхъæлмæ каст. 
Æнкъардта, куыд даргъ у иу уысм. Афтæ сындæггай, афтæ 
зивæггæнгæ лæдæрстысты уыцы ивæзт минуттæ йæ цардæй æмæ 
йын хатт æртæ, цыппар сахаты дæр фаг кодта æппæт фынæй 
кæныны рæстæгæн. Æмæ уый дæр æрымысыд: йæ разы æрæвæ- 

Гуыцмæзты Ллеш 
Уацмыстæ 
246 
ры гæххæтт æмæ кърандас. Райсы искæцы чиныг æмæ йын 6а- 
нымайы йæ дамгъæтæ. Алы сæдæйæн дæр кæны иу хахх. Дыууæ- 
æртæ бонмæ йæ фæвæййы нымад. Сæ нымæц сын ныффыссы 
блокноты, стæй та сæ дыккаг хатт банымайы. Кæд дыууæ ныма- 
дæн дæр дамгъæты нымæц æмхуызон разыны, уæд æй чиныджы 
цъарыл ныффыссы æмæ ахизы æндæр чиныгмæ. Кæд æм æмхуы- 
зон нæ разынынц, уæд сæ банымайы æртыккаг хатт дæр. Æртæ 
хаттæй фылдæр сæ нæ уарзы нымайын. 
Рæстæг диссаджы тагъд аивгъуыйы. 
Кæнæ та бахæры исты цæхджын хæринаг æмæ банхъæлмæ 
кæсы, цалынмæ тынг сдойны уа. Дойны та тагъд свæййы. Уæд 
ведра æрæвæры йæ разы æмæ дзы ауадзы лыстæг, хæрз лыстæг 
хæтæл. Хæтæлæй ницы уанæбæрæджы бахуылыдз вæййы ком, 
уый та дойныйæ-дойныдæр фæкæны æмæ зыдæй æнцъирыныл 
схæцы. Зæгъæн кæмæн нæй, ахæм æхцонад фæисы уæд. 
VII 
Йæ хатæнмæ-иу бауад чысыл Ритæ. Цуцукмæ йын алыхатт 
дæр къафеттæ æвæрд уыд. Лæппуйы фæрсгæ дæр нæ бакодтаид 
— скъаппæй иста къафеттæ, абадтаид ахуыргæнæджы хъæбысы 
æмæ æууилгæ-æууилын дзырдтаид. 
— Обер, ды æппæты хуыздæр дæ. 
Ам-иу лæппу амондджынæй худт. 
— Æппæты фылдæр кæй уарзыс? 
— Дæу, джиджджийы æмæ Розæйы. 
— Розæ та чи у? 
— Æмæ йæ нæ зоныс? Уæртæ Джеллионты Розæ. 
Чызг уыд саулагъз. Дæргъæццон лыстæг фындзы бын — нын- 
нывгонд былтæ. Лæппу йыл барджын цинтæ кодтаид, мысыдаид 
ын йæ мады æмæ æфсæрмы кодтаид йæ риуы хъæрмуст æнкъа- 
рæнтæй. 
Ритæйы цæстытæ уыдысты раст йæ мады цæстыты хуызæттæ, 
дынджыртæ, урс-урсид æргъæуы æппæрст; йæ рустæ хастой дыу- 
уæизæрастæуы сатæджы ад æмæ-иу сыл лæппуйы былтæ куы 
аныдзæвдысты, уæд йе згæхæрд зæрдæ, æхсон дурау, стъæл- 
фæнтæ æппæрста. Лæппу йæ хорз æмбæрста: кæд искæй риуы 
йæ ном бынат ссардта, уæд уый ацы чысыл чызг. Йæ риуы сын- 
дæггай хæлын райдыдта йæ уды сæрыстырдзинад, фæлæ сын- 
дæггай, хæрз сындæг — чызг куыд рæзти, афтæ. 
Æмæ кæд йе стырдæр æнхъæлмæкаст æрмæст боны фæуд 
уыдис, уæддæр æнхъæлцау уыд азты рацыдæй. Ацы хъуыды афтæ 
бахызт йæ туджы, йæ зонды æмæ уыцы азты рацыдмæ дæр не 
’нхъæлмæ касти. 

247 
Радзырдтæ 
О, уый æз дæн, Ритæ 
VIII 
Скъолайы уроктæ лæвæрдта хистæр дыууæ къласæн. Лæп- 
путæ уыдысты фыдгалиу, чызджытæ кафыдысты уыдон къæх- 
ты хъæрмæ. Ахуыргæнæг та уарзта цæнгæт æгъдау. Ахуыргæни- 
нæгтæ сæ маст истой алы мадзæлттæй дæр: фыссæн фæйнæгмæ 
æхстой нартхоры нæмгуытæ, пецы æппæрстой капсултæ, бандо- 
ныл-иу æркалдтой чернилæйы лыстæг тæппытæ. Ахуыргæнæг 
нæ уарзта бандоныл бадын. 
Бынтон уынгæджы та фæцис иунæг дзырдæй. Ахæм бон нæ 
уыдаид, кæнæ йæ фыссæн фæйнæгыл фыстæй куынæ æрбай- 
йæфтаид, кæнæ-иу ыл исчи искæцы къуымæй ныххуырстаид: 
«Флорæ». 
«Флорæ» — скъола суынгæ-иу цæмæндæр йæ сæры азæлыд 
уыцы дзырд. 
Флорæ горæты зондцухтæй сæ иу уыд. Ныллæг сылгоймаг. 
Йæ рустæ схъуынджын сты æмæ зындысты милæйдзагау. Æдзух- 
дæр — бæмбæджджын къандзолы. Зылд горæты алы къуымты 
æмæ æмбырд кодта гæххæттытæ. Цы сæ арæзта, — ничи йын 
ницы зыдта. Никæимæ ныхас кодта. Æрмæст йæхиимæ. Зыбыты 
иунæгæй-иу лæууыдаид æмæ кæимæдæр загъд кодтаид: 
«Ах вы, проклятые! Почему убили его. Что я вам сделала, а? 
Сволочи, я же хотела родить ребенка. Я это скажу, я это вам не 
прощу. И смеются еще. Сволочи!» 
Йæ лæг хæсты амард æмæ йæ зондæй фæиртæст. Никæй хъу- 
лон кæны адæмæй. Алкæй дæр йæ мойы марæг хоны. 
Æмæ ахуыргæнæг къласы кæмæндæр бауайдзæф кодта: 
«Флорæ ма йæ лæгыл маст кæнын зоны, ды та?» 
Дыккаг бон фæйнæгыл фыстæй æрбаййæфта: 
Обер + Флорæ=идеалон къай. 
Иухатт, ахуыргæнджыты хатæнмæ бахизгæйæ, директор ных- 
худт æмæ сдзырдта: 
«Мæнæ гъе Флорæйы кавалер дæр!» 
Йæ фыдгой сæм уыд, уый бамбæрста æмæ ницы сдзырдта, 
раздæхт фæстæмæ, бацыд туалетмæ æмæ йæ цæссыгтæ фемæх- 
стысты, куыдта ставд цæссыгæй, йæ риуæй уæлæмæ рæдывта 
масты къуыбылой, ныссагъд йæ хурхы уадындзы æмæ йæ хуы- 
дуг кодта, куыдта сывæллонау, куыдта, кæй райгуырди, ууыл, 
куыдта, адæм кæй цæрынц, ууыл. 
Хæдзармæ æрцæугæйæ-иу сынтæгыл уæлгоммæ æрхуыссы- 
даид. Йæ къухтæ — йæ сæры бын. Хуыссæнтæн дæлфæдты æрды- 
гæй къулыл ауыгъд уыд Фросты къам. Бирæ-иу æм фæкасти, 
хаттæй-хатт-иу йæ цæссыгтæ дæр æрлæдæрстысты, стæй-иу йæ 
зæрдыл æрлæууыд: уыцы фыдуынд лæг стыр хъуыддагæн кæй 
райгуырд æмæ йын æнтысгæ дæр кæй бакодта. Уæдæ йæхæдæг 
дæр стыр цæмæндæр кæй райгуырд, уыцы хъуыды-иу æм æрцыд 

Гуыцмæзты Алеш 
Уацмыстæ 
248 
ахæм рæстæджы. Цы у уыцы стыр хъуыддаг, уый йын зындгонд 
уыди: йæ цæсты раз-иу сыстад Ритæйы мады фæлгонц, фæлæ 
йын йæ ном зæгъын нæ уæндыди, адæргæй-иу йæ хъуыдытæ 
сæхи аппæрстой сывæллоны номмæ æмæ, цæмæй иннæ хъуыды- 
тæй фервæзтаид, уый тыххæй-иу ын хъæрæй загъта йæ ном: 
«Ритæ». 
Ацы дзырд ын дэуапп лæвæрдта йæ райгуырды нысанæн. 
IX 
Йе ’ртын æхсæзæм азы кары йын радтой хæдзар — иу хатæн. 
Йе ’ххуырст хатæны дзаумæтты бæстытæ æмæ æндæр ахæм 
тыхтонты уындæй йæ риумæ лæдæрст æнæмбæрст хъынцъым. 
Хатыд, цавæрдæр æхсызгондзинад та дзы адæм кæй атыдтой, 
йæ уды амондæй йе ’ххуырст хатæны цыдæр кæй зайы, чидæртæ 
йæ ноджы сæхицæй кæй ассыдтой æмæ-иу йæ цæстытæ доны 
разылдта. 
Фысымты ус ын бæстон кодта йæ æнæфснайд дзаумæттæ 
æмæ-иу рæстæгæй-рæстæгмæ мидбылхудгæ бакаст лæппумæ: 
— Уый цæй æнкъард ныддæ. Хъуамæ фырцинæй кафгæ кæ- 
нис, ды та мæрдджыны лæуд кæныс. 
— Нæ зонын. Цæмæндæр мын зын у. Æвæццæгæн уыл фæца- 
хуыр дæн, æмæ... 
— Нæхæдæг дæр дыл фæцахуыр стæм, фæлæ хи къуымы хуы- 
зæн адджын ницы у. 
— Æз-иу дæм уазæгуаты арæх цæудзьщæн, — йæ цонгмæ йын 
йæхи балхъивгæ дзырдта Ритæ, — нæ-иу мæ расурдзынæ? 
— Ритæ, Ритæ, — дзырдта лæппу æмæ хатыд: йæ ног къуым- 
мæ бахæссинæгтæй ацы чызг цыдæр кæй давы. 
— Гъеныр-ма ус æрхæсс æмæ нæргæ хæдзар суыдзынæ, — 
дзырдта зæронд пенсиисæг йæ иударон уайдзæф. 
— Мæнæ сын Ритæимæ счындзæхсæв кæндзыстæм, — йæ цæст 
æм æрныкъуылдта ус, æмæ лæппуйы риуы фестъæлфыд: 
«Æцæгæй фæзæгъынц æви сæ фæсонæрхæджы дæр нæй?» 
— Æмæ цы? Æз чындзы куы цæуон, уæд æрмæстдæр Цуцук- 
кы хуызæн лæппумæ. 
— Куыд загътай? — раздæхти йæм зæронд пенсиисæг. 
Чызг фефсæрмы. 
— Нырма йæ дæндæгтæ нæ аивта æмæ чындзы цæуыны кой 
кæны. 
— Ритæ стыр чызг у ныр, — схауди лæппуйы æмбæхст сагъæс. 
— Иу-дыууæ азы-ма йæм банхъæлмæ кæс, æмæ дæу нæ уы- 
дзæн? — схудти та ус. 
Ритæ ныр æцæгæйдæр стыр чызг уыди — æхсæрдæсаздзыд. 
Йæ риувæйнæгыл нырма кæрæдзимæ дæрддзæфлæууæг цыргъ 
риутæ æнæфсармæй тыдтой æддæмæ. Къæсхуыр уæвгæйæ, фæ- 

249 
Радзырдтсе 
О, уый æз дæн, Ритæ 
тæнриу уыд йæ мадау. Бæрзонд гом зæнгтæ цырен кодтой нæл- 
гоймæгты æнкъарæнтæ, æмæ ныридæгæн дæр йæ пиллонуадзæг 
стыр цæстытæ уынджы тагъд-тагъд ахсын райдыдтой лæппуты 
къæйных цæстæнгас. Уый æнкъардта Цуцукк дæр, æмæ йын 
æппæт сылгоймæгтæм зæрдæхсайд дæр ныр стыгуыр Ритæйы 
сконды. 
— Ритæ мын иу дæ хуызæн сабыр лæппуйы къухы куы ных- 
хауид, — хаттæй-хатт, арф ныуулæфгæйæ, загътаид мад. 
Лæппу-иу ныхъхъус. 
— Æгæр къæйных рахаста. 
«Цы мæ домы?» — фарстаид йæхи лæппу æмæ-иу зыд цæс- 
тæнгас хаста усы уæнгтыкондыл. Ныр ын мад æмæ чызг сæ бы- 
нæттæ баивтой. Иу хатт ын Ритæйы фидауцæн цы дæндаг цух 
кодта, уый ныр аиппæй уыдта усы цæсгомыл. Мады рæсугъд- 
дзинад лæппу йæ хъуыдыты равдæлон кодта чызджы кондмæ. 
Стæй æнæуый дæр, зæгъгæ, искæцы сылгоймагмæ исты хорз- 
дзинад федта, уæд æй агуырдтаид Ритæйы дæр, æмæ йæ, æнæ- 
мæнг, ссардтаид чызджы удыхъæды. 
Чызг дæр ыл иттæг фæцахуыр. Исты-иу ын куы балæвар 
кодта, уæд чызг, фыццагау, йæ тæвд былтæ авæрдтаид лæппуйы 
русыл: 
— Бузныг, Обер. 
Æмæ-иу йæ цыргъ риутæ æрбаныдзæвдысты лæппуйы буа- 
рыл. Лæппу фестъæлфыдаид, æрбахъæбыс æй кодтаид иу къу- 
хæй æмæ-иу федта: стыр сау цæстытæ йæм æнæфсæрмæй ком- 
коммæ кæсынц, худынц, æрттивынц. 
— Ницы. Хорз чызг дæ. Рæсугъд чызг. 
Ам-иу чызг иудзæвгар фæхъус. 
— Обер? 
— Цы кæныс? 
— Ы... Зæгъ-ма, æцæгдæр рæсугъд дæн? 
— Æппæты рæсугъддæр. 
— Æцæг дæ фæрсын? 
— Æз дæр æцæг зæгъын. 
— Дæ зæрдæмæ цæуын? 
— Цæмæн мæ фæрсыс? 
— Афтæ. Цæуын дæ зæрдæмæ? 
— Тынг. 
— Уæдæ иуæй-иуты зæрдæмæ цæмæннæ цæуын? 
— Кæй? 
— Кæйдæрты, — йæ цæстытæ-иу доны азылдта чызг æмæ-иу 
ныхъхъус. Стæй та йæ тæвд былтæ аныдзæвдаиккой лæппуйы 
русыл: 
— Æрмæст макæмæн мацы зæгъ. Хорз? Алкæмæй фылдæр 
дæу уарзын. Ды алкæмæй дæр хуыздæр дæ. Иннæтæ дуртæ сты. 
Никæй уарзынц. 

Гуыцмæзты Алеш 
Уацмыстæ 
250 
Æмæ та-иу, йæ цæстытæ доны разилгæ, æрбатары. 
«Алкæмæй дæр хуыздæр дæ», — сдзырдта-иу æм æгъуыссæ- 
джы æгуыппæг хуысгæуатмæ. 
X 
Йæ ног хæдзары дæр уыдысты йæ зæронд дзаумæттæ. Æрмæст 
ма къæбицы фæзынд скъапп, фынг æмæ æртæ бандоны. 
Йæ дзаумæттæ ласгæйæ тыхсти, æнæрхъæцæй æнхъæлмæ 
касти фысымты змæлдмæ, æмæ уыдон трильяж дæр машинæмæ 
куы рахæссын кодтой, уæд æхцонæй сулæфыд. Уæддæр зæрон- 
дæн бакой кодта: 
— Трильяж уæхи у, йæ аргъ уын уæддæр бафидон. 
Зæронд æй кой дæр не суагъта. 
Йæ раздæры миниуджытæм ма бафтыд иу ирхæфсæн: ныб- 
бырыдаид ваннæйы æмæ дыууæ-æртæ сахаты хуыссыдаид хъарм 
доны. Дон-иу ыл узæлыд сылгоймаджы буарау. Хатт фынæй дæр 
ауыдаид. Хъæрмуст доны æхсызгондзинад æй сайдта рæсугъд 
хъуыдытæм, æмæ-иу æм æрцыди рæвдаугæ хъуыды: 
«Афтæ у, бынтон мæгуырау уæнгты хицау нæ дæн...» 
«Бынтон мæгуырау», — уый зæгъын æй нæ фæндыдаид, фæлæ- 
иу æй сæппæрста: уæрджытæй дæлæмæ йæ къæхты хæлиувады 
аххосæй. Дарæсы йын зынгæ дæр нæ кодтой. 
Йе ’ххуырст хатæнæй йын ам æнкъарддæр уыди. Стæм хатт- 
иу æрбауад зæронд пенсионер: куы иунæгæй, куы йе ’мцахъ- 
хъæнтæй искæимæ. Фыццагау дзырдтой скъолайы хабæрттыл, 
раздæры хæдæфсармыл, ныры фæсивæды сæфтыл, стыгъд дæн- 
даг сылгоймæгты налатдзинадыл. Æмæ иугъæдон ныхæстæй куыд 
фæстагмæ тыхсын райдыдта лæппу. Уæддæр-иу ын æхсызгон уыд 
зæронды фенд. Бирæ дзурын уый йеддæмæ никæимæ зыдта. 
Фæзындис-иу Ритæ. Æнæнхъæлæджы. Фæдисы цыдæй. Хæ- 
стулæфтгæнгæ. Сыгъдысты-иу йæ уадултæ. Йæ риуы къуыл- 
дымтæ нæрстысты, æввахсæй-æввахсдæр кодтой кæрæдзимæ, 
æмæ йæ дæллагхъуыры фæтæн æмбæхсын райдыдта дарæсы 
хæрвæй. Риутæ та афтæ тагъд рæзыдысты, афтæ æнæфсармæй 
тыдтой размæ, æмæ-иу лæппумæ фæкаст: ныртæккæ атондзыс- 
ты сæ бæстытæ, расхъиудзысты æмæ тæвд нæмгуытæй сæмбæл- 
дзысты йæ риуыл. 
Иу хатт æм æрбацыд æнкъардæй, фæлмæстæй, йе стыр цæс- 
тыты зылдысты цæссыгтæ мигътæ ныууарынæввонгæй. Знæт 
риутæ арф хуынчъытæ кодтой уæлдæф. 
— Обер, чызджы никуы уарзтай? — фарста йæ. 
— Гъо, — фæсæтдзæ, фæлæ æрæджиау сфæрæзта дзурын. 
— Æцæг? 
— Æцæг. 
— Æмæ... Куыд уарзынц лæппутæ? 

251 
Радзырдтæ 
О, уый æз дæн, Ритæ 
Фарстæй хъуыст сывæллоны цымыдис, фæлæ дзургæ-дзурын 
йæ цæстыты каст æмæ йæ хъæлæсы рызты уыд сылыстæджы 
бирæдомаг удыхъæд. Лæппу йæм дисгæнгæ бакаст, æмæ чызг 
фæтыхст. 
— Ды йæ... Цæй тыххæй йæ бауарзтай ды? 
— Мæ зæрдæмæ кæй цæуы, уый тыххæй. 
— Æмæ дзы цы цæуы дæ зæрдæмæ? 
Лæппуйы къуыммæ тардтой йе ’нæнхъæлæджы фæрстытæ, 
æмæ дзуапп лæвæрдта дыркъуым ныхæстæй. 
— Алцыдæр. 
— Уæддæр? 
— Рæсугъд кæй у. Æввахс мæм кæй у... 
— Æмæ дæм цæй тыххæй у æввахс? 
Лæппу ахъуыды кодта: 
— Нæ мæ тæрсы. 
— Æмæ... Ды йын загътай, кæй йæ уарзыс?.. 
— Нæ 
— Йæхæдæг? 
— Гъо. 
— Куыд дын загъта? 
Лæппу сдыгъуырццæг æмæ ницы сдзырдта. 
— Æмæ йæм нæ фæхъыг дæ? — ныууырдыг æм ис чызг. 
— Нæ. 
— Æмæ дæм æй, зæгъæм, фыстæджы куы ныффыстаид, уæд 
та куыд ахъуыды кодтаис? 
— Æфсæрмдзæстыг кæй у, — дзуаппыл нæ батагъд кодта Цу- 
цукк. 
— Æмæ уый хорзыл банымадтаис? 
— Кæй зæгъын æй хъæуы, — йæ сурхид акалд лæппуйæн. Йæ 
зæгъинæгтæй йæ иу зæгъыны бон кæй нæ фæвæййы, чызг ыл 
кæй сбарджын вæййы, йæхæдæг та сывæллоны æдых бынатмæ 
кæй æрхауы, уый æмбаргæйæ хъуырдухæн кодтаид йæхинымæр 
æмæ-иу æппынфæстаг аскъуыддзаг кодта: 
«Уарзын æй æмæ уый тыххæй разынын ронбæгъд». 
Чызджы фæрстытæй цыдæр гуырысхо æвзæрын райдыдта йæ 
риуы, цæмæдæр къæпп кодта йæ зæрдæ, фæлæ ууыл хъуыды 
кæнын йæхицæн бар нæ лæвæрдта. Уыцы хъуыды та æдзæсгомæй 
æфсæрста лæппуйы рæсугъд фæндтæм æмæ-иу ыл æртæфсти: 
«Исты зæгъын афон у». 
XI 
Фæлварæнты рæстæджы-иу ахуыргæнинæгтæй Цуцукк йæхæ- 
дæг тынгдæр ныффæллад. Фæзынд-иу æм маст исыны хъуыды 
æгоммæгæс ахуыргæнинæгтæй, фæлæ йæ æххæст никуы скодта. 
Æмæ ныр, фæлварæны фæстæ бадти банкеты. Ритæ фæци 

Гуыцмæзты Алеш 
Уацмыстæ 
252 
астæуккаг скъола æмæ йæ фæхуыдта. Йе ’мбæлттимæ йæ зонгæ 
кодта чызг æмæ дзырдта: 
«Обер. Кæмæй уын дзырдтон, уый». 
Кæнæ: 
«Обер, дæ фенын æй тынг фæндыд». 
Лæппу æнæуи дæр æнкъардта, чызджы æмбæлттæ йæм аргъуц- 
гæнгæ кæй кæсынц. Æмæ йæ уый хъæлдзæг кодта, лæвæрдта 
йын дзурыны ныфс. 
Банкет сарæзтой скъолайы. Партæтæ иннæ кълæстæм авдæ- 
лон кодтой æмæ равæрдтой дæргъæй-дæргъмæ фынг. 
Чидæртæ ма бадти фынгыл. Иннæтæ кафыдысты европæйаг 
кæфтытæ. Цуцуккæн нозты мигъ цадæггай йæ сæрмæ хъуызын 
райдыдта æмæ хъæлдзæгæй-хъæлдзæгдæр кодта. Цыдæр æм йæ 
мидбылты худт тамакойы фæздæджы тæлфæг æмтъерыйæ. Йæ 
фарсмæбадæг æй æнувыдæй хынцыдта: 
— Аназæм. Æнæдзургæйæ. 
«Рæсугъд у цард», — хъуыды кодта Цуцукк. 
— Обер, мæ нуазæн, — хатыдысты йæм Ритæйы æмбæлттæ. 
— Обер, иу кафт акæнæм, — рахуыдта йæ Ритæ. 
Цагътой танго. Лæппу йе студенты бонтæй фæстæмæ никуал 
ракафыд, фæлæ кафынмæ рагæй дæр æмхиц уыд æмæ йæ каф- 
тæй йæ зæрдæ рухс кодта. Нозты тæф ын æппæт дæр амæхста 
рæсугъд ахорæнты. Чызджы тæвд риутæ йæ риувæйнæгыл сæхи 
æруагътой, йæ цинбадт цæстытæ йæм кастысты комкоммæ: 
— Дæ зæрдæмæ цæуы? Ницæуыл хъыг кæныс? 
— Æппæт дæр хорз у. 
— Ме ’мбæлтты зæрдæмæ тынг цæуыс. 
— Дзæбæх чызджытæ сты. 
— Дæ зæрдæмæ дзы кæд ничи фæцыд? — дзырдта йæм хъаз- 
гæмхасæн. 
«Афон у исты зæгъынæн», — æртæфсти та йыл йæ сагъæс 
æмæ, кафт куы фесты, уæд æддæмæ рахызт, бацыд сыхаг 
къласмæ. Уым партæтæ уыдысты кæрæдзийыл амад. Æгæр та- 
лынг уыд, æмæ партæты æхсæн рудзынджы цурмæ абырыд. 
«Афон у исты зæгъынæн», — йæ хъуыдыты цуркау нынных- 
стысты уыцы ныхæстæ. Рудзынгæй æддæмæ каст æмæ нывæста; 
куыд æй рахона хибар ранмæ æмæ йын цы ныхæстæ зæгъа. Чы- 
сылгай-чысылгай йæм тымбыл кодтой йæ зæгъинæгтæ. Æмæ канд 
йæхи дзырдтæ нæ, фæлæ йын чызг цы зæгъдзæн, уыдон дæр 
æрхъуыды кодта. Хъуыдытæ афтæ адджын уыдысты æмæ дзы 
байрох, уый нырма æрцæуинаг хабар кæй у; ферох дзы уый æмæ 
йæхинымæр фæлхатт кодта уыцы фембæлды ныхæстæ. 
Чидæртæ æрбахызтысты хатæнмæ. 
«Цæуыл дзурдзысты?» — бацымыдис лæппу æмæ йæхи ныхъ- 
хъус кодта. 
— С ума сходит, понимаешъ, — хъуыст чызджы хъæлæс. 

253 
Радзырдтæ 
О, уый æз дæн, Ритæ 
— Не верю. 
— Клянусь. 
— Позови ее сюда. 
Чызг ацыд. Хъуыст цæйдæр сыбар-сыбур, стæй æнæзонгæ 
ссыгъта тамако. Спичкæйы рухсмæ Цуцукк базыдта зонгæ цæс- 
гом: абон йæ фарсмæ чи бадт, уый. Иæ зæрдыл æрлæууыд йæ 
репликæ: 
«Ритæйæ рæсугъддæр дзы ничи ис». 
«Ничи, — загъта Цуцукк». 
Дуар æрбайгом æмæ мидæмæ æрбахызт чидæр. Цуцукк æй 
уайтагъд базыдта. 
«Ритæ!» 
«Ритæ!!!» — нæрыди хатæн, æмæ уыцы æрвнæрды æхсæнты 
хъуыста лæппуйы ныхæстæ: 
— Ритæ. 
— Чи дæ? 
— Уый æз дæн, Ритæ, ма тæрс. 
— Джих? 
— О. 
— Вот дура. Она мне сказала... 
— Æмæ фæхъыг дæ? 
— Нет. Почему? 
Тарбадт цæстытæй уыдта Цуцукк: æнæзонгæ змæлыд Ритæйы- 
рдæм, бавнæлдта йын йæ цонгмæ æмæ цалдæр къахдзæфы са- 
рæзтой хатæны арфмæ, Цуцуккырдæм. Цуцуккæн уæлдæф йæ 
алыварс гуыз-гуыз кодта, стæй та æрыхъуыста: 
— Кæд фехъусдзынæн? 
— Я не верю тебе, — рызт Ритæйы кæуындзæг. 
Æмæ та федта: æнæзонгæ Ритæйы куыд æрбалхъывта йæ- 
химæ, сæ цæсгæмттæ куыд ныввахс сты кæрæдзимæ; уыдта, æнæ- 
зонгæ куыд æууилы чызджы былтæ, æууилы, æууилы... 
— Джих, — хъуыста та чызджы хъæлæс. — Æз та дæм мæсты 
кодтон. Æз дæм писмо фыссынмæ дæр хъавыдтæн, потом пере- 
думала, зæгъын мæм куы фæхъыг уай. Исты ’нæуаг мæ куы 
рахонай. 
— Я тоже ревновал. 
— Мæнмæ? 
— Гъо, нæ йæ уарзыс? 
— Кæй? 
— Да этот урод. Как его... Обер. 
— Боже! Да мне его жалко. Он такой обиженный. Ничи йæ 
уарзы. Всегда такой угрюмый, одинокий. Я жалела его. 
— Только? 
— Только. 
Æмæ та Цуцукк федта: æнæзонгæйы цæсгом та æрыввахс 
чызджы цæсгоммæ. 

Гуыцмæзты Ллеш Уацмыстæ 254 
«Пъа та йын кæндзæн», — банкъардта лæппу æмæ уæлдæф 
йæ хъуыры фæбадт, ныххуыфыд, сызмæлыд. Маст æй хуыдуг 
кодта æмæ сæфта йæ зонд. 
Æндæргтæ кæрæдзийæ феуæгъд сты. 
— Кæцы дæ? — хъуыст æм лæппуйы хъæлæс. 
— Æз дæн, Обер, — нал æмбæрста йæхи. 
— Обер у, ахиз æддæмæ, æз дæр фæцæуын, Джих, ахиз, — хъуыста 
Ритæйы ныхæстæ, стæй федта, чызг æм партæты æхсæнты куыд 
æрбабырсы, йæ цæнгтæ йын куыд æрытьпъта йе ’фцæгыл. 
— Обер, ты слышал нас? Обер? Ты же никому ничего не 
скажешь? Обер. Правда, ты же не скажешь? — лæгъстæ йын 
кодта чызг, æмæ та йæ тæвд былтæ аныдзæвдысты лæппуйы 
рустыл. Уый ницы дзырдта, тынгæй-тынгдæр æй æлхъывта йæ 
риумæ: куы йæ суадза, уæд ын æй куы байсой, уыцы хъуыдыйы 
тасæй, стæй йæ бæзджын былтæ авæрдта чызджы русыл. Чыз- 
гæн йæ рустæ уыдысты цæхджын: уый бацагайдта Цуцуккы, йæ 
мигъзонды ферттывта, æнæзонгæ куыд æууылдта чызджы былтæ 
æмæ йæ бафæзмыдта, йæ былтæ авæрдта чызджы былтыл. Чыз- 
джы былтæ уыдысты тæвд æмæ адджын, фæлæ дарддæр цы ара- 
за, уый дзы байрох æмæ йæ суагъта. 
— Правда, не скажешь? Обер, — ныдздзедзелæг ыл дыгъуыр- 
ццæг чызг, — не скажешь, любимчик? 
— Нæ зæгъдзынæн, никæмæн, никæмæн, — дзырдта Цуцукк, 
стæй дуаргæрон ауыдта æнæзонгæйы, йæ зонды та фестъæлфыд 
чысыл раздæры ныв, бамбæрста, чызг æй цæмæй фæрсы, уый, 
æмæ суынæргъыдта. — Нет, скажу: я люблю Тебя! 
— Обер, ты мой брат. Я люблю тебя как брата. Больше всех 
люблю. 
— Æз дæ уарзын, æз! Цæрæнбонты дæуйæ æнхъæлмæ кас- 
тæн. Я всю жизнь любил тебя, — йæ хъæлæсыдзаг рыхыд лæппу, 
æмæ йæ æлвæста йæхимæ, агуырдта йын йæ былтæ. Чызг йæхи 
тыдта, уый йæ нæ уагъта, стæй нал базыдта, цы æрцыд: партæ- 
ты æхсæн йæхи ахаста æмæ уæлгоммæ сæмбæлд астæрдыл. Цы 
’рцыд, ууыл нæ ахъуыды кодта, фæлæ йæм афтæ хуыссын дис- 
саджы адджын фæкаст æмæ рабадынмæ фæзивæг кодта. 
— Обер, рабад-ма, Обер, — ивæзта йæ чидæр уæлæмæ. 
Йæ хъæлæсæй йæ базыдта: Ритæ у. Рабадт. Йæ цæстыты раз 
æппæт дæр уыд змæст æмæ йæ цæстытæ къухæй асæрфта. Чы- 
сыл æддæдæр лæууыд æнæзонгæ. 
— Ды... Ды мæн ныццавтай? — æвиппайды бамбæрста æппæт 
дæр æмæ йæм йæхи баивæзта. 
Ныр банкъардта цæфы рис æмæ та уæлгоммæ ахауд астæр- 
дыл. 
— Джих, Джих! — иурæстæджы æрыхъуыста Ритæйы цъæ- 
хахст. 
Чидæртæ кæй æрбакалд хатæнмæ, уый базыдта сæ къæхты 

255 
Радзырдтæ 
О, уый æз дæн, Ритæ 
хъæрæй. Хъуыст æм: «Джих, цы сарæзтай. Нæ хъуыд. Дон. Æвæц- 
цæгæн, бауадзыг». 
Хъуыста уыцы сыбар-сыбур, фæлæ растынмæ зивæг кодта. 
«Сæрхъæнтæ, бауадзыг, дам», — худт сыл йæ мидзæрды æмæ 
йыл чидæртæ куы схæцыд, уæд растад. 
Йæ алыварс утæппæт тарст цæсгæмттæ фенгæ æрчъицыдта. 
Цæстæнгасæй ацагуырдта Ритæйы. Уый уым нæ уыд. Æнæзон- 
гæйы сæр чидæр баста бинтæй. 
— Цы кодта? — афарста йæ фарсмæлæууæг чызджы. 
— Цы кодта? Йæ сæр ын бандонæй аскъуыдтай, — йæ мид- 
былты йæм бахудт уый. — Цом, дæ цæсгом цæхс, туджы дын 
самæхст. 
— Туг, — фæдис Цуцукк æмæ йæ цæсгомыл йæ къух æрхаста. 
Йæ къух æцæгæйдæр туджы самæхст æмæ æнæзонгæмæ ба- 
каст. 
— Цом, цом! Хорз ыл дзы сындæгътай, цæмæ ма йæм кæсыс? — 
ракодта йæ уыцы чызг. 
Туалеты йæ цæсгом цæхсадта æмæ айдæны акаст. Йæ рахиз 
æрфыг ын аскъуыдта, фæлæ тынг нæ зынд. Йæ зæрдыл æрлæу- 
уыд чызджы ныхас. 
«Хорз ыл бандæгътон, æвæдза...» — барухс йæ зæрдæ æмæ 
йæ мидбылты бахудт. 
Цалдæр лæппуйæ йæ дæлæрмтты бацыдысты: 
— Уымæн ницы у. Вæййы афтæ дæр. Цом, фæйнæ баназут. 
Бафидаут. 
Йæ митыл æй дзæбæх ахъуыдыйы бон нæ фæци, уайтагъд ын 
цалдæр адардтой æмæ мигъбадт сæры хъыгæн бынат нал уыд. 
— Уæдæ, — дзырдта йæ фарсмæ бадæгæн, — сусæгæй мæ 
ныццавта. Стæй куы сыстадтæн, уæд ыл дзы дзæбæхтæ куы 
бандæгътон. 
Хъуыстой йæм æмæ худтысты. Худт йæхæдæг дæр. Æнæ- 
зонгæ йæм йæ сæны агуывзæ авæрдта: 
— Бæфидауæм. 
Райста йæ æнæрадзур-бадзурæй. Йæ цæст æм æрныкъуылдта: 
— Æгæр дыл дзы бандæгътон, фæлæ ницы кæны. 
Фæзынд Ритæ дæр. Цыдæртæ йын дзырдта, фæлæ ницы хъуы- 
ста. 
«Уый æз дæн, Ритæ», — хъуыст æм дард кæцæйдæр. Æндæр 
ницыуал базыдта. 
XII 
Дыккаг бон райхъал йæхи хæдзары. Куыд æрбацыд, уымæн 
ницы зыдта, фæлæ йын æхсæвы бадт цыдæр змæсты тæлфыд 
æмæ йæ зæрдæйы гуырыди мигъбадт дызæрдыг. Се ’рымысынмæ 
та зивæг кодта. 

Гуыцмæзты Алеш Уацмыстæ 256 
Хъуыдытæ уæддæр хъуызыдысты ивгъуыд æхсæвмæ. 
«Уый æз дæн, Ритæ», — дзуапп ын лæвæрдта дысоны æхсæв, 
фæлæ цы нысан кæнынц уыцы дзырдтæ, уый йæ зонд нæ ахста. 
Стæй, æвæццæгæн, йæ зæрдыл бынтондæр ницы æрлæууыдаид, 
фæлæ йæхи куы цæхсадта, уæд айдæны федта: йе ’рфыг уыд 
скъуыд æмæ йын сцъæх-цъæхид. 
«Дзæбæх ыл дзы бандæгътон», — æрыхъуыста йæхи ныхæстæ 
æмæ фестъæлфыд, йæ цæстытыл ауад, партæты астæу уæлгоммæ 
куыд хуыссыд æмæ рабадынмæ куыд зивæг кодта. Мигъбадт 
дызæрдыг цадæггай ивæзт бæрæг-бæлвырд нывтæм. 
«О Хуыцау! О Хуыцау!», — йæ цæстытæ ныцъцъындгæнгæ 
лыгъд йе ’хсæвы митæ мысынæй. 
Уыдон, фыдаудæнæн, знæтæй лæдæрстысты йæ цæстыты раз. 
Уыдта: æнæзонгæ куыд æууилы Ритæйы былтæ, куыд бæттынц 
æнæзонгæйы сæр... 
Скъаппы йын уыд арахъы авг. Æнæхъæн цасдæр уым лæ- 
зæрд. Райста йæ æмæ дзы ныннозта. Нозты карз иттæг нæ хыз- 
ти йæ хъуыры, сцæй-иу æй калдта, фæлæ дзы уæддæр нынноз- 
та. Иу-цалдæр минуты фæстæ банкъардта, йе зноны мысинæгты 
уæз куыд ахаудта йæ сæрæй. 
«Æмæ цы? Цы сарæзтон æвзæрæй? Ницы, — быцæу кодта 
йæхинымæр, æмæ та-иу йæ мидбылты бахудт: — Нæ, дзæбæхтæ 
йыл дзы куы бандæгътон». 
Афтæ фæхуссыд суанг фæссихæртæм, цалынмæ Ритæ нæ 
фæзынд. Нæ йæм æнхъæлмæ каст, фæлæ йын йе ’рбацыдыл дæр 
нæ бадис кодта. Ритæ йæ разы азымджын кæй у, къæмдзæсты- 
гæй дзы хатыр кæй курдзæн, уыдæттыл ахъуыдыгæнгæ фæтæ- 
ригъæд кодта чызгæн æмæ йæм равдыста рæвдаугæ ахаст: 
— А, Ритæ. 
Ритæ фырмæстæй цæхæртæ калдта. Хыл кæнынмæ кæй æрба- 
лæбурдта, уый Цуцукмæ диссаг фæкаст. Диссаг æм фæкаст, ха- 
тыр курыны бæсты загъд кæй самадта. 
— Ды æнаккаг дæ, — тыфылтæ калдта чызг, — ды æнаккаг 
дæ, Обер. Лæгъстæ дын куы кодтон, уæд ма цæмæн ныццыдтæ 
хæдзармæ? Цытæ фæдзырдтай мамæйæн? Цæмæй дæ фæсайд- 
тон? Кæд дын загътон: уарзын дæ? Стæй дæ куыд хъуамæ уар- 
зон! Цы дæм ис уарзинагæй! 
— Сымахмæ дæр ма ныццыдтæн? 
— Махмæ! Махмæ! 
Хæйрæг рацыди Ритæйы хуызы æмæ алывыдтæ калдта. Хъуыс- 
та йæм лæппу, ницы æмбæрста йæ ныхæстæй æмæ дис кодта; 
куыд нæ лæууы йæ зæрдыл, хæдзармæ сæм кæй ныццыди, уый. 
— Хорз æй зоныс, хæдзармæ уæм кæй ныццыдтæн, уый? 
— Идиот! 
— Цытæ уæм дзырдтон? — бацымыдис лæппу. 
— Сæрхъæн ныхæстæ. Зыбыты сæрхъæн ныхæстæ. 

257 
Радзырдтæ О, уый æз дæн, Ритæ 
— Зæрæдты зæрдæмæ нæ фæцыдаин, — загъта фæсмонгæ- 
нæджы хъæлæсæй, — уыцы лæппу та цы баци? 
— Чи? 
— Уыцы лæппу. 
— Кæцы лæппу? 
— Ды... Дæ... Кæй сæр аскъуыдтон, уый. 
— Мæлæты лæг! Уый йын барæй бабастам йæ сæр, цæмæй 
фынг мауал змæстаис. 
Гъе уый нал фæцыд Цуцуккы зæрдæмæ: 
— Сымах мæнæй хынджылæг кодтат? 
— Хынджылæггагæй хынджылæг скъæрынц. 
— Уый ды мæнæй зæгъыс? 
— О! Дæуæй! 
— Ритæ! 
— Дæуæй, дæуæй! 
— Ритæ! 
— Дæуæй! Сæрхъæнæй, маймулийæ... — Уыцы ныхæстæм 
лæппу ацъæхтæ-буртæ: 
— Фесæф! Фесæф ардыгæй! 
— И пойду, — лæппуйы уындæй афæлурс чызг. 
— Фесæф ардыгæй, — фырмæстæй зыр-зыр кодта лæппу æмæ 
растад. 
Чызг йæ фæстæ дуар ныггуыпп кодта, æмæ уыцы хъæрмæ 
æрчъицыдта лæппу. Йæхи аппæрста рудзынгмæ. Чызг згъорæ- 
гау кодта уынджы. 
«Ритæ, — сидтис æм гом рудзынгæй, — Ритæ!» 
Уый йæм нал хъуыста, лыгъди размæ, лыгъди, æмæ йемæ 
дарддæрæй-дарддæр скъæфта лæппуйы зæрдæ — цалдæр азы уый 
цинæй цæрын чи фæрæзта. 
«Ритæ, — сынтæгыл ныххаугæйæ, йæ хъæлæсыдзаг хъæр код- 
та афтид хатæны, — Ритæ! Ритæ!» — богъ-богъ кодта æнамонд 
лæппу. 
XIII 
Парчы бандоныл бадти чидæртæ æмæ хъæрæй худтысты. 
«Куыйтæ, сæрхъæнтæ», — гуымгуымгæнгæ сæ ралгъыста Цу- 
цукк æмæ æрлæууыд. 
«Хæйрæджыты куырой» зилдух кодта афтид уæлдæфы. Фыц- 
цаг æй куы сарæзтой, уæд иу кæмæйдæр фехъуыста: уырдыгæй 
лæг рахауд, уæд ма дзы цы баззайдзæн. Уыцы ныхæстæ хорз 
бахъуыды кодта. Йæ цъуппыл исчи бады æви нæ, уый равзарын 
йæ бон нæ баци æмæ хъуырхъуыргæнгæ раздæхт парчы хæрæн- 
донмæ. Райста дыууæ сæны авджы æмæ фыдызгъæл. 
Изæрасæст бæзджынæй-бæзджындæр кодта. Ресторан æмæ 
рестораны æдде адæм дыууæрдæм кодтой. Кæдæмдæр тындзыд- 
17 Гуыцмæзты Алеш 

Гуыцмæзты Алеш Уацмыстсе 258 
той. Кæдæм? Цæрæнбонты кæдæмдæр тагъд кæн, фæлæ кæдæм, 
уымæн мацы зон. Тыхс. Кус. Фæлæ цæй тыххæй? 
Йæ абухгæ маст хуыссын кодта туаг сæнæй. 
«Цы ма баззайдзæн лæгæй? Лæгæй ма цы баззайдзæн?» — 
фарстой йæ, кæддæр кæмæйдæр кæй фехъуыста, уыцы ныхæстæ 
æмæ сын дзуапп лæвæрдта йæ цæсты раз сыстæг нывæй: хуыссы 
зæххыл æрттыгъдæй, пырхæй, йæ алыварс ныттыгуыр сты адæм, 
æмæ кæрæдзи фæрсынц: 
«Чи у, чи?». 
«Уый Обер куы у, Обер». 
«Чи зоны, Ритæ дæр ам ис. Чи зоны мæ фыццаг уый базона. 
Ритæ, Ритæ. Уæд мæ бамбардзынæ, мæнæй фылдæр дæ кæй 
ничи уарзта», — ныууынæргъыдта лæппу æмæ та йæ зæрдыл 
æрлæууыдысты Аполлинеры рæнхъытæ, ацы хатт дыууæ рæн- 
хъы дæр æнæхъæнæй: 
И только я, одна, старуха, вспоминаю, 
Как некрасив он был, как молча он любил. 
Дарддæр хъуыды кæнын йæ бон нал уыд æмæ рацыд. Кас- 
сæйы билет райста. Билеттæуæйгæнæг чызджы зыхъхъыр дæн- 
дæгтæ йæ бацагайдтой: 
«Цыма мын хæрзиуæг рауæй кодта, сæрхъæн. Худы. Чыр- 
чыр кæны. Ацу, Обер, æрзылдтытæ кæн уæлдæфы. Сæрхъæн». 
«Хæйрæджыты куырой» тылд йæ иугъæдон тылдæй, тылди 
æртхъирæнгæнгæ, хъыррыстгæнгæ, æмæ лæппу бахудт, бахъа- 
выд афтид зокъомæ. Радгæс ма йыл бустæ дæр бакодта: 
— Цы схъил дæ цæвæджы хъæдау? 
— Ма ’рдиаг кæн, — рамæсты уый. 
Йæ цæстытæ ныцъцъынд кодта, нæ йæ фæндыд бынмæ кæ- 
сын, фæлæ нал фæлæууыд, ракаст. Уыдта, зæхх дзы куыд дард- 
дæр кæны, куыд æввахс кæны уырдæм, йæ фæстаг балцы райдиан- 
мæ. Хатыд, алы сулæфтæн дæр зæххæй йæхи кæй атоны. Уым, 
зæххыл та, чысыл стъæлфæнтæй тæлфыдысты адæм. Тæлфы- 
дысты, тындзыдтой, куыдтой, худтысты... 
«Тфу», — нытту кодта лæппу. 
Æвиппайды банкъардта, кæй схæццæ уырдæм. Æмæ уыцы 
чысыл, хæрз чысыл уысм йæ уды ногæй фестъæлфыдысты йе- 
ппæт зынтæ: куыд тарсти искæй фидистæй, куыд тарсти Ритæ- 
йæн, куыд тарсти йæхицæй. 
«Тфу!», — сыстад æмæ, бынмæ ныккæсгæйæ, нытту кодта 
ногæй. — «Тфу, тфу», — нал æмæ нал æфсæст лæппу ту кæны- 
нæй. 
Касти бынмæ æмæ уыдта: йæ буары хæррæгъыл ын адæм 
куыд æмбырд кæнынц. Хъуыстис æм сылгоймæгты цъæхахст, 
хъуысыдысты йæм сæ ныхæстæ: 
«Чи у, чи?» 

259 — Радзырдтæ О, уый æз дæн, Ритæ 
«Уый Обер куы у». 
Хъуыста æппæт уыдæттæ æмæ йæхинымæр худти: 
— Сæрхъæнтæ, бынтон сæрхъæнтæ. 
— Иу зылдæн дæм уыд билет, — дзырдта йæм радгæс. Уый 
æнæдзургæйæ рагæпп кодта. 
Эпилог 
Ацы радзырды фæстаг хабар куы æрцыд, уæдæй нырмæ ра- 
цыд иу-дæс азы бæрц. Уыцы азты дæргъы автор йæхæдæг дæр 
нал федта йæ хъайтары, фæлæ йыл æрæджы амбæлдтæн: иу стыр 
горæты кусы трамвайскъæрæгæй. Йæхæдæг дæр мæ базыдта æмæ 
йын мæ уынд иттæг æхсызгон кæй нæ уыд, уый зынд йе ууæл- 
тыл — æнæбары ныхæстæ кодта мемæ. 
— Бинонтæ æркодтай? — афарстон æй æз. 
— Æркодтон, — бангæстæ уый, — коллегæтæ стæм. 
— Ахуыргæнæг у? 
— Трамвайскъæрæг, — бустæгæнгæ мын загъта цыбырæй æмæ 
мердæм кæсгæ дæр нал ракодта. 

Кæйдсер аууон 
Зæронд зонгæтыл фембæлынмæ алчидæр йæхир- 
дыгонау бацæттæ кæны йæхи. Зæрдæлхæнæн лæ- 
вæрттæ æмæ рæвдауæн дзырдтæ дæлдзæх фæуæнт, 
фæлæ сæ фембæлды стыр цин куыд хуыздæр равди- 
сой, уый сæ утæхсæйнаг фæкæны. Сбад айдæны раз 
æмæ æвзар: цахæм æнгас дын рафидауын кæндзæн 
дæ цæсгом. Рæсугъдхъуаг цæсгæмттыл цины тæл- 
мæнтæ нæ фидауынц, фыдуындæй разыны цæсгом, 
æмæ сæ бирæ фæлварæнтæ бахъæуы, хиуылхæцгæ 
зондджын æнгасы цин дæр кæм равдисой, ахæм æнгас 
æрцахсынæн. Ноджы йæ уый фæстæ цалдæр хатты 
сфæлхатт хъæуы, цæмæй сæ ма ферох уа. 
Уый — рæсугъдхъуаг адæм. Фæлæ рæсугъдты та 
уæлдай тынгдæр тыхсын кæны дисгæнæджы æнгас: 
иуæй сыл фидаугæ нæ кæны, иннæмæй та сæ цæс- 
гæмттыл дисы æууæлтæн рахатæн нæ вæййы. 
Бынтон æндæр хабар у, мæт равдисын кæм хъæуы, 
ахæм хуыз ссарын. Рæсугъд цæсгомыл уайтагъддæр 
фæбæрæг вæййынц масты нысæнттæ, сæ рæсугъд 
цæсгæмттæ ноджы ныррæсугъд вæййынц, æмæ уый 
тыххæй бирæ уарзынц ацы æнгас. Ам рæсугъдхъуаг 
адæмтæ дæр иттæг нæ батыхсынц: ахæм æрхæндæг 
разыны сæ зондджынгъуыз цæсгæмттыл, æмæ семæ 
ныхасгæнæг йæхæдæг дæр æрæнкъард вæййы сæ 
уындæй. 
Сомихаг чызг Лейлæйæн йæ фæсонæрхæджы дæр 
нæ уыд ахæм генералон репетици скæнын. Мæскуы- 
мæ æрцæуын куы сфæнд кодта, уæд. Мæскуыйы иу- 
цалдæр боны цы æмдзæрæны аззайдзæн, уым ын сту- 
дентты фылдæр зонгæ кæй у, æгæрыстæмæй дзы 
кæмæндæрты цыдæртæ аласинаг кæй уыд, ууыл дæр 
нал ахъуыды кодта йæ фæндаджы размæ. Никæй 
уынынмæ дзы тагъд кодта, нæдæр йæ мадызæнæг 
Ваганы уындмæ. Цæмæй зыдта йæ мад, Лейлæ Мæс- 
куыйыл акæндзæн йæ фæндаг, æндæра уый та Вага- 
нæн торнейыфых луаситæ арвыстаид — бирæ сæ уар- 
зы. Æцæг, Лейлæйы аххос дæр ницы уанæбарæджы 

261 
Радзырдтæ 
Кæйдæр аууон 
уыд, æвиппайды фæцæуæг Мæскуыйыл. Уый размæ бæстон ас- 
къуыддзаг кодта, Мæскуыйыл кæй нæ ацæудзæни: мыййаг, ууыл- 
ты кæй тыххæй цæуы, уый уым куынæ уа. Стæй... Уым куы уа, 
уæддæр адæймаг йæ сæр хъуамæ цъыфы ма æвдула. 
«Цæмæн хъуамæ уон искæй хъуыдытæн худæджы хос?» — 
Афтæ хъуыды кодта Лейлæ йæ фæндаджы размæ, афтæ хъуыды 
кодта билет æлхæнынмæ рацæугæйæ дæр æмæ, æгæрыстæмæй — 
кассæмæ æхца куы балæвæрдта, уæд дæр. Æрмæст дзы æнæн- 
хъæлæджы сирвæзт: «Мæскуымæ». Фыццаг йæ рæдыд нæ фæ- 
хатыд, стæй йæ куы фæхатыд, уæдмæ йæм кассир билет ралæ- 
вæрдта. Баивынмæ йæ хъавыд, фæлæ йæ цæсгом нал бахъæцыд. 
Куы ма йæ загътон: æппæтмæ дæр йæхи рагацау чи бацæттæ 
кæны, Лейлæ ахæм чызджытæй нæу. Æмæ ныр дæр, æмдзæ- 
рæнмæ куы бахæццæ, уæд фæхъуыды кодта — йæ зонгæтæм аф- 
тидæй бацæуын аив нæу, стæй йе ’рбацыды тыххæй дæр исты 
æфсон æрымысын хъæуы (адæм диссаг сты — хъуамæ хынцфар- 
стыл схæцой). 
Уынгæн иннæ фарс уыд гастроном, æмæ дзы дыууæ шотлан- 
диаг вискийы балхæдта, балхæдта ноджыдæр дыргътæ æмæ та, 
æмдзæрæны дуар куы бакодта, уæд йæ зæрдыл æрлæууыд — 
исты ’фсон æй ссарын кæй хъуыд йе ’рцыды тыххæй. 
Æвæццæгæн, вахтæйыбадæг сылгоймагæн, æцæгæйдæр, 
æхсызгон уыд чызджы фенд — сæдæфæндзай килойы уæзæн 
ацæргæ ус сыстынмæ дæр нæ базивæг кодта: 
— Ах! Лейлæ? Мæ уæздан чызг, кæцæй фæдæ, хъæбул? — 
загъта вахтершæ æмæ чызгыл атыхсти. 
...Адæмæй уæлдай нывгæнджытæм ис ахæм сæрмагонд мини- 
уæг: иннæ адæмты цæсгæмттыл кæй нæ федтой, ахæм исты хи- 
цæндзинад фæагурынц сæ ног зонгæты цæсгæмттыл. Чи зоны, 
сæхи дæр нæ фæфæнды, фæлæ фыццаджы-фыццаг бафиппайынц, 
уыцы галстукы хуыз уыцы хæдонимæ кæй нæ фидауы, гъе уыцы 
чызгæн йæ бур сæрыхил гæзæмæ сырхбын кæй дары, æмæ йыл 
сырх кофтæйы бæсты уардигъуыз хуыздæр кæй рафидауид. Ацы 
сылгоймаг та, вахтершæ, ам ссæдз азы бæрц кусы — нывгæнæн 
академийы æмдзæрæны. Лейлæ йæхæдæг дæр ам ахуыр кодта. 
Вахтершæ афтæ сахуыр студенттыл, æмæ йæ ныхасыздæхт йе- 
мыдзаг уыди нывгæнджыты лексикæйæ. Ныр дæр бафиппайдта, 
Лейлæ зынгæ кæй фæхæрзхуыздæр, Рафаэлы мадоннæйæн рæ- 
сугъддзинадæй кæй ницы ауадздзæнис, стæй йын бауайдзæф код- 
та, фæсивæдæн арæх сæ цæст бирæ цыдæртæ кæй нæ фиппайы, 
æндæра ахæм рæсугъд уæвгæйæ, нырмæ йæхи ныв цæмæннæ скод- 
та? Æрымысыд ын, Рубенс-иу ахæм рæсугъд сылгоймæгты ба- 
зæртты дæр кæй агуырдта. Нæ йæ бафæндыд басусæг кæнын, 
уый дæр а фæстаг рæстæджыты кæй фæаразы нывтæ, æмæ йын 
дзы бирæтæ мæлæты хорз кæй рауадысты. 
— Дæ пончо дæр замманайы фæлыст у. Хорз æй равзæрстай 

Гуыцмæзты Ллеш 
Уацмыстæ 
262 
дæ цæсгомы хуызмæ: дæ сæрыхъуынтæ дæр сау сты, стæй цæс- 
гомæй дæр саулагъз дæ, ноджы дæ хур дæр басыгъта. Нæ, бæс- 
тон æвзæрст у дæ цæсгомы хуызмæ. Æрмæст сау свитеримæ нæ 
фидауы, нæдæр джинс хæлафимæ. Бирæ хуыздæр уыдаид сау 
хæлаф фæтæн ронимæ æмæ урс свитер. Уый æндæр хабар у. 
Ахъуыды-ма кæн: сау сæрыхил, сау пончо, сау хæлаф, æмæ æвип- 
пайды — урс-урсид свитер! Замманайы фидыд ракæнис ноджы- 
дæр. Æз дын æй комкоммæ зæгъон: зондджын сылгоймаг æрмæст 
йæ уындæй нæ, фæлæ дарæс куыд кæны, хъуамæ уымæй дæр 
æртасын кæна нæлгоймаджы зæрдæ. Цы дыл фидауы, ахæм да- 
рæс æвзарын дæр аивад у! 
— Æмæ æз æппындæр куынæ бæллын, цæмæй мæ бирæ лæп- 
путæ уарзой. 
— Уæд цæмæннæ, хъæбул? Дæ зæрдыл дар: цас дæ фылдæр 
уарзджытæ уа, уыйбæрц тыхджындæр дæ. 
Ацы ныхæсты онг Лейлæ æнувыдæй фæлвæрдта вахтершæмæ 
хъусын, мæнæ хивæнд сывæллон йæ ныййарджыты зондамонæн- 
тæм куыд фехъусы, стæй ма йын уыдта æрмæст йæ былты змæлд, 
фæлæ йемæ кæй ныхас кæны, уый дзы ферох. Раст зæгъгæйæ, 
чызгмæ уыди ахæм курдиат, æмæ искæй ныхасмæ кæронмæ бай- 
хъуса. Фæлæ фæстаг рæстæджы æндæр хъуыдытæ схæлбурцъ 
кæны йæ риуы, уæд йемæ ныхасгæнæджы хъæлæс нал фехъусы 
ивгъуыд зæлты ’хсæн. Ацы хатт ивгъуыд зæлтæ нæ хъуыста, нæ 
хъуыста зæронд вахтершæйы ныхас дæр. Æрмæст æнкъардта ахо- 
рæнты алыгъуызон тæф, афтæ бирæ цы нывы уарзы, уый ныв- 
гонд кæмæй æрцыд, уыцы ахорæнты тæф. Ныв газеты тыхтæй 
æвæрд уыди йæ чумæданы, ахорæнты туаг тæф та зылд йæ алы- 
варс, афтид уæлдæф нывæфтыд уыд уыцы ахорæнты хуызтæй. 
Уый уыдта æрмæстдæр Лейлæ, æндæр ничи. Уæлдæф афтæ кæркæ- 
мæркæйæ арæх айтынг вæййы Лейлæйы цæсты раз, стæй куы 
æрчъицы, уæд фены йæ алыварс аууæттæй хуртуангонд æгъуыз 
дуне. 
Дуары хъыррысты цыдæр ныфс æвæрд уыди Лейлæйæн, æмæ 
йæ алы уынæр йæхимæ здæхта чызджы цæстæнгас. Дуарыл 
æддæмæ-мидæмæ кодтой зонгæтæ, æнæзонгæтæ, æмæ... æндæр 
ничи. 
II 
Дыууæ лæппуйы хъазыдысты шахмæттæй. Солтан æмæ Лейлæ 
бадтысты фынджы фарсмæ æмæ цæуылдæр дзырдтой. Дыууæ 
лæппуйы сын сæ ныхасмæ сæ хъус дардтой, дыууæ дæр æнхъæл- 
цау уыдысты — Лейлæ æмæ Солтанмæ Хазбийы тыххæй ныхас 
æрхаудзæн. Уаты бадджытæй алкæй хъус дæр ахста къæридоры 
цæуджыты къахдзæфты уынæр. Алчидæр сæ æнхъæлмæ касти 
дуары æрбайгоммæ. Чи зоны, бынтон афтæ нæ уыд, фæлæ Лей- 

263 
Радзырдтæ 
Кæйдæр аууон 
лæмæ афтæ каст. Лæппуты цæсгæмттыл уыдта сусæг мидбыл- 
худт æмæ æнæрхъæцæй æнхъæлмæ каст дуары æрбайгоммæ. 
Дуарыл зынæг нæ уыд, æмæ сæ ныхас дарддæр кодтой. Солтан 
дзырдта, Лейлæ хъуыста, хъуыстой дыууæ лæппуйы дæр: Ваган 
æмæ Хазби фæсгорæт хæдзар кæй баххуырстой, тынг хорз бы- 
нат кæй у, кусынæн хуыздæр бынат ссарæн кæй нæй. Хъуыста 
Лейлæ æмæ банкъардта: йæ улæфæнтæ хъылмайы ад кæнынц. 
Йæ комыкъултæ дæр сты маст. Хатыд ноджы: лæппуйы цæстæн- 
гас цыхцырджытæй кæй лæдæрсы йæ уæнгтыл, æмæ уыцы хъар- 
мæй йæ ных хиды стъæлфæнтæ кæй æппары. 
Лейлæ комкоммæ каст Солтаны цæстытæм. Йæ хъуыды, са- 
бийы æрхæндæгау, уыди рæсугъд, æмæ уыцы лæппуйы сконды 
бафиппайдта цавæрдæр хи туг, хи стæджы аудындзинад. Æмæ 
уыцы æнкъарæнæй йæ хъуыдыты дæр нæ фефсæрмы, стæй йæ 
фæсонæрхæджы дæр нæ уыд, æмæ йæ хъуыдыйы фефсæрмы уа. 
Нæдæр искæй ном æрлæууыд йæ зæрдыл, цæмæй йæ хъуыды 
йæхи цæстмæ бадардтаид. Никæй ном æрлæууыд йæ зæрдыл — 
уымæн æмæ уыцы ныхасы дæргъы чызг Хазбийы йæ цуры ха- 
тыд æмæ ууыл хъуыды кодта. Солтаны ныхæстæ йын уыдысты 
ныфсæвæрæн. Къæридоры та хъуыст кæйдæр къæхты уынæр. 
Лæппутæ цыдæртæ дзырдтой, чызг сæм фæлæвæрдта хъу- 
сын æмæ мысыд ивгъуыды адджын минуттæ. Нæ йæ фæндыд, 
æмæ исты маст æрлæууа йæ зæрдыл. Стæй ахæм мысинæгтæ 
ныртæккæ сæхæдæг дæр йæ тæфтыл нæ цыдысты. Уый мысыд, 
Хазбиимæ зæрдæбын ныхасы кæй цыбыр кодта, уыцы тæхудиаг 
рæстæг, байрох дзы ис ацæуæг бонты утæхсæн дæр. Йæ сæры 
змæлыдысты йæ амондджын рæстæджы скъуыддзæгтæ, уыдон 
æрыхъал кодтой æппæт ацæуæг цинты мисхалы онг, æмæ йæ 
бафæндыд дзурын æмæ дзурын кæддæры загъд ныхæстæ, æвæл- 
лайгæйæ хъусын уæды фехъусгæ ныхæстæм. Йæ уды сусæг рæв- 
дауæнтæ-иу фескъуыдысты шахмæтты хус къæрцмæ. Æмæ йæ 
бафæндыд иунæгæй, зыбыты иунæгæй нывæндын йæ адджын 
хъуыдытæ. Сыстад æмæ хæрзæхсæв загъта лæппутæн. 
— Æхсæвбынат дын ис? — бафарста йæ Солтан. 
— Ис. Ам, æмдзæрæны, уазæгуаты номыр райстон. 
— Цом, ахизын дæ кæнон дæ уатмæ. 
III 
— Мæ сæры бацыд уыцы сæн, — хуыссæныл йæхи æруагъта 
Лейлæ. 
— Тынг дзæбæх дæ, — йæ фарсмæ æрбадт Солтан. 
— Уыдтæ Хазбимæ? 
— Уыдтæн. 
— Æмæ цæмæннæ æрбацыдысты? 
— Нæ сæ равдæлд. Ардæм, дам, æрцæуæд. 

Гуыцмæзты Алеш Уацмыстæ 264 
Æмæ чызджы æвиппайды æрфæндыд хъæрæй ныккæуын. 
Фæлæ кæугæ не скодта. Лæппуйы хъæлæс æм фæкаст гуымир 
æмæ æлгъаг. Стæй лæппу йæхæдæг дæр. Солтан æм аудгæ каст, 
æмæ йæ дзырдтæ чызджы хъуыдыты зæлыдысты æнæуынон 
зæлтæй. Уыцы зæлты æдде кæмдæр, дард кæмдæр ноджы зæлы- 
дысты, удæн цин чи нæ хаста, ахæм зæлтæ, æмæ лæппумæ йе 
’нæуынондзинад æрфæлмæн, стæй бынтондæр байсæфт. Йæ бæ- 
сты та чызджы риуы баззад сатæг уæлдæф. Ныр ын уæддæр 
æхсызгон уыд, Солтан йæ цуры кæй бады. Чызджы фæндыд 
ныхæстæ кæнын: 
— Солтан. 
— ? 
— Цæмæйдæр дæ хъуамæ бафæрсон. Зæгъ-ма, дæуау уый бон 
цæмæннæ у адæймаджы бамбарын? 
— Нæ зонын, Лейлæ. 
Чызг йæ цæсгомыл банкъардта лæппуйы комытæф æмæ йæм 
скаст. Уый æртасыд йæ нывæрзæнмæ. Йæ цæстытæ уыдысты 
стыр æмæ æрхæндæг. Йæ ныхыл æрзæбул йæ бецыччы хъуым- 
был æмæ хаста аууоны тæф. Хатæны та уыдис тæвд æмæ æгуып- 
пæг. Лæппуйы цæстытæ цырагъы рухсмæ стъæлфæнтæ æппæр- 
стой, æмæ сæ чызг йæ цæстæнгас ратыдта. Æнахуыр æнкъарæн, 
зыр-зыргæнгæ, тæлфыд йе уæнгты, лæппу та дзырдта цыдæртæ 
æмæ чызгмæ хъуыстысты фынæйы мигъзондмæ хъуысæгау. 
— Солтан, ацу уæхимæ. Расыг дæ. 
— Лейлæ, цæмæн мæ сурыс? 
— Ацу уæхимæ, ма мæ скæуын кæн. 
— Лейлæ, цæмæннæ у дæ бон искæй бамбарын? 
— Ныууадз, Солтан, хорз æй куы зоныс — æндæр кæйдæр 
уарзын. 
— Æмæ афтæмæй дæхæдæг домыс, цæмæй дæ исчи бамбара? 
Чызг скуыдта æмæ комкоммæ скаст лæппумæ. Лæппуйæн йæ 
цæстытæ уыдысты уымæл — афтæ фæкаст Лейлæмæ æмæ йын 
фæтæригъæд кодта, йæ хъуыдыты норсты та тæригъæд кодта 
йæхицæн. Йе ’нкъарæнтæ кæд уазал уыдысты, уæддæр йæ хъуы- 
дытæ змæлыдысты, æнхъæлмæ каст цыдæр мæгуырау хабармæ, 
æмæ уый тæссæй йе уонджы мигъ бадт. 
Хатæны та уыд æнуд æмæ уазал. 
— Ацу баулæф. 
Лæппу йæм каст гобийæ. 
— Кæннод мæхæдæг цæуын, — сыстад Лейлæ. 
— Лæуу, — æнæнхъæлæджы сразы лæппу. — Хæрзæхсæв рау. 
Æмæ рацыд. 
— Ехх, Лейлæ, Лейлæ, — сдзырдта та къæсæргæрон. — Ехх, 
Лейлæ, Лейлæ. — Сфæлхатт та кодта ноджыдæр æмæ дуар рах- 
гæдта. 
Къæридоры уыд рухс. Кæцыдæр хатæны чидæр цагъта плас- 

265 . —— Радзырдтæ Кæйдæр аууон 
тинкæ, æмæ сæ уынæр рæдывта æддæмæ. «Поздно, поздно, лю- 
битъ тебя поздно», — базарыд лæппу æмæ стыр цинимæ фæха- 
тыд, къæридоры уæлдæф куыд рог æмæ сатæг у. 
IV 
Лейлæйы та фæндыд кæуын æмæ йæхимæ мæсты кодта, цæс- 
сыг дзы кæй нæ хъары. Йе ’нкъарæнты æвæндæй йæ банкъарын 
фæндыд йæ уды цавæрдæр стыр мæт, уый мисхалы онг йæ цæс- 
тыты раз æвæрын фæлвæрдта æмæ йын не ’нтыст. Фæндыд æй 
хъынцъым кæнын, йæ буар та афтид уыд масты æнкъарæнтæй. 
Цыдæр æнæрахатгæ цин æм фæлмæн æмæ хъарм, мидбылхуд- 
гæйæ, худт. Йæ зæрдæ уыд рог, стæй йæ уæнгтæ дæр, æмæ йæ 
фæндыд ныппæррæст кæнын, искуыдæм атæхын арвы цъæх мæ- 
рамæ. Æппæт уыцы æвæлмон цин йæ риумæ лæдæрст йæ уды 
æвæндонæй, æмæ йæ хъуыдыты нæ саст йæ æнæхонгæ циныл. 
Фæндыд æй æрхæндæг хъуыдытæ нывæндын: æнамонд боны гуырд 
кæй у, хъынцъымæй дарддæр кæй ницы бавзæрста ацы царды, 
æмæ ноджы бирæ цæуылдæрты. Кæмдæр та, арф, йæ зæрдæйы 
рæбын, æрвæрдынтæ нывæста цавæрдæр райгæ сæрыстыр. Уыцы 
æвæлмон сæрыстыр æм æрцыд æнæбафиппайгæйæ. Æмæ айдæнмæ 
йæ цæсгомы хуызыл, цинтæгæнгæ, йæ зæрдыл æрлæууыдысты 
вахтершæйы ныхæстæ. Уæд уыцы ныхæстæм хъуыста фæччыгъæ- 
дæн, ныр та сæ зæлтæ чызджы удæн уыдысты адджын æмæ 
æхцон. Хъуыста ноджыдæр Солтаны ныхæстæ æмæ лæууыд ду- 
аргæрон, хъуыста сын сæ ныхæстæм æмæ адджын мидбыл- 
худт кодта, стæй нал бабыхста, æрхауд Лейлæйы раз, æмæ, йæ 
цæссыгкалгæ, ныллæгъстæ кодта: 
«Ныххатыр мын кæн, Лейлæ. Ныххатыр мын кæн меппæт 
фыдаудæн дæр, Лейлæ. Æз уый æнхъæл никуы уыдтæн, æмæ 
мæ афтæ уарзыс. Æз аххосджын дæн, Лейлæ. Æз та дын дæ 
удæй хъазыдтæн...» 
Æмæ уыцы ныхæстæ лæппу дзырдта тынг аив, уæлдайдæр та 
йæ ном — Лейлæ! Чызг æм иудзæвгар фæкаст, æлхынцъæрфы- 
гæй, стæй... Стæй йæм фæлмæн йæ мидбылты бахудт. 
Стæй... Æмæ чызг æхсызгон мидбылхудтæй худт. Айдæнæй 
та йæм каст цавæрдæр æгъуыстаджы фидыцджын сконд, уый 
йемыдзаг уыд алæмæты сусæгдзинæдтæй, уæздан æмæ зæрдæ- 
хæлар æнкъарæнтæй уæфт, æмæ хаста амонды тæф. 
Чызг бирæ-бирæ рæстæг цин колта айдæнмæ йæ хуызыл, стæй 
йæ дарæс раласта æмæ схуыссыд. Йæ буар уыд хæрзконд, мæйы 
тынтау, фæлурсбур, æмæ дзы калд уæздан пъаты тæф. Афтæ 
каст Лейлæмæ. Хъæццулы бын йæ буары хæрздæфы хъарм 
æнкъардта æмæ æваст цæмæндæр тынг батæригъæд кодта фыду- 
ынд чызджытæн. Ныр йæ зæрдыл æрлæууыдысты исты хъазт- 
изæры рæстæджы рæсугъдхъуæгты ссæстгъуыз, сæ хъыгæнгас. 

Гуыцмæзты Алеш 
Уацмыстæ 
266 
Æмæ йæ зæрдæйы рæбын уыди маст дæр æмæ æхсызгондзинад 
дæр. 
Уый ма хъуыды кодта ноджыдæр бирæ цæуылдæрты, хъуы- 
ды кодта сомы фембæлдыл: Хазбиимæ баддзысты дачæйы раз, 
бæлæсты бын. Стыр мæй дзедзырой кæндзæн æрвдалынгты, 
уыдон та ныхас кæндзысты цæуылдæрты, бирæ цæуылдæрты. 
Хазбийы фæнддзæн ууыл атыхсын: æхсæв та афтæ адджын уы- 
дзæн, афтæ рæсугъд тæмæн калдзæн, æмæ Лейдæ, лæппуйы был- 
тæн цæрдæг апъагæнгæйæ, зæгъдзæн: «Циц! Галиу митæ ма кæн». 
Йæ фæндтæ афтæ райдзаст уыдысты, æмæ æппæт дæр, æгæ- 
рыстæмæй, дзыгъуыр уæлдæф дæр æхсызгон мидбылхудтæй худт 
чызджы сагъæстæм æмæ уыцы райгæ мидбылхудтимæ ныгъуылд 
удвæндиаг рæсугъд фынты... 
...Æмæ цавæрдæр мысинæгты скъуыддзæгты фæстæ æрæм- 
бæрста, Хазби ныронг дæр йæ разы йæ зоныгуылтыл кæй лæууы. 
Чызг æй йæ цуры æрбадын кодта æмæ йын йе ’нгуылдзтæй ныс- 
сæрфта йæ цæссыгтæ. Солтан лæууыд сæ разы. Чызг хатыд — 
Солтан фырмæстæй зыр-зыр кæны. 
— Хазби, дæу ам ницы хъуыддаг ис, ацу ардыгæй! — зæлыд 
лæппуйы мæстджын хъæлæс. 
— Лейлæ мæн у, мæн уарзы... 
— Нæ уарзы дæу. Бафæрс ын йæхи дæр. 
Æмæ йæ æвиппайды бафæндыд Хазбийы амæстæй марын, ба- 
фæндыд æй Хазбийы цæсгомыл уарзты утæхсæны фæдтæ фе- 
нын, æмæ Солтаны ныхæстыл йæ сæр разыйы тылд бакодта. 
Чызг федта, Хазби куыд ацъæхтæ-буртæ, куыд ныррызт, куыд 
фемæхстысты йæ цæссыгтæ, стæй куыд ныххудт. Нал ауыдта, 
Хазбийы сонт цæфæй Солтан астæрдыл куыд фæуæлгоммæ, йæ 
туг куыд алæсæнтæ кодта. 
Æмæ уæд уый дæр ныцъцъæхахст кодта. Алæууыд Хазбийы раз: 
— Ма йæ мар! Æз хъазгæ кодтон. 
— А-а-а! Йæ сæрыл хæцыс! — нæрыд йæ хъæлæс. 
— Æз дын æппæт дæр зæгъдзынæн. Æз хъазгæ кодтон. 
— Мæнæй хъазут! — богъ-богъ кодта Хазби. — О, æз уын бар 
нæ ратдзынæн. Æз уарзтон дæу æмæ дæ мæхи къухæй мæрдтæм 
дæр барвитдзынæн. 
— О, удыхсынæг халæттæ! — æввахсæй-æввахсдæр цæуы чызгмæ 
æмæ чызг йæ цæстыты æнахуыр æрттывдæй барызт. — Мæ уд мын 
æхсынынвæнд скодтат! Сивтай мыл дæ зæрдæ, нал дын ис фыцца- 
джы зæрдæ, æз кæй уарзтон æмæ мæн чи уарзта. Нал ис уыцы 
зæрдæ?! Дæ риуы ныр æндæр цыдæр нывæрдтай, æмæ дын æй æз 
стондзынæн! — Ацахста чызджы хъуыр лæгшу æмæ... чызг федта: 
Хазби æрбатар, йæ разы лæууыд мавр. Æнамонд Лейлæ базыдта 
Отеллойы, ныцъцъæхахст кодта æмæ... фехъал. 
Йæ буар уыд хидмæцъæл. Рудзынгæй уынджы цырæгъты рухс 
чызгмæ, мидбылхудтимæ, хъуызыд хатæнмæ. 

267 
Радзырдтæ 
Кæйдæр аууон 
V 
Уыд ма фынафон, фæлæ хатæны уæлдæф уыд æнуд, æмæ йæ 
бон фынæй кæнын нæ уыд. Фæндыд æй кæуын, фæлæ Ваган 
æмæ Хазби хуыррытт фынæй кодтой сынтæджы, æмæ кæуынмæ 
йæ ныфс нæ хаста. Кæугæ кодта, йæ цæссыгтæ сæхигъæдæй 
хъуызыдысты, фæлæ уый фæндыд хъæрæй кæуын. Ноджы йын 
Хазбийы æнæмæт улæфт йæ мастыл цæхх зæрста, æмæ, хъæц- 
цул аиуварсгæнгæ, сыстад. Йæ уæлæ халат æрбакодта, æрбадт 
бандоныл. Хатæны æппæт дæр удæст уыд лæзæрд талынджы. 
Чумæданæй систа газеты тыхт ныв, райхæлдта йæ æмæ цы- 
мыдисæй каст йæ уæздан буармæ гæххæттыл арæзтæй. Нывы 
йæ фарсмæ сынтæгыл хуыссыд Хазби дæр. Лæппуйы былтæ 
æрæнцадысты йæ русы фæлмæныл, æмæ Лейлæ æхсæвы змæс- 
ты хъуыста лæппуйы адджын улæфт. 
Ваганы улæфтæй цæмæдæр йæхи разы фæкъæмдзæстыг æмæ 
ныв фæстæмæ чумæданы нывæрдта. Лæппу ныгъуылд йæ тарф 
фыны, чызджы та æбæрæг мæт нæ уагъта, уый фæндыд исты сара- 
зын, мæнæ романты куыд вæййы — уарзæг адæймаджы æнамонд 
хъысмæт зæрдæуынгæггæнаг хабаримæ — ахæм исты саразын. 
«Уеппæт дæр æнаккæгтæ стут», — йæ зæрдæ суынгæг чыз- 
гæн, бафæндыд æй йæхи рарæвдз кæнын, æмæхсæвæджы фæ- 
лидзын Хъырыммæ æмæ уым йæ улæфты рæстæг, æнæ истæуыл 
хъуыдыгæнгæ, арвитын. Хазбимæ та фыстæг ныууадзын. 
Фæлæ цы ныффысса фыстæджы, ууыл хъуыдыгæнгæ нæ тагъд 
кодта йæхи рæвдз кæныныл. Фыццаг уал æй фыстæг ныффыс- 
сын фæндыд... Æмæ хъуыдытыл фæцис. Стæй æрбадт сынтæ- 
гыл æмæ, лæппуйы гом риуыл йе ’нгуылдзтæ хæсгæ, æрымы- 
сыд, фарон æй хуысгæуатмæ Хазби куыд ныв кодта. Æмæ та ног 
банкъардта ахорæнты тæф. Уый рæсугъд нывæфтыдæй зылд ха- 
тæны, чызджы алыварс, æфсæрм æфтыдта Лейлæйыл, æмæ уый 
дæр йæ цæстытæ доны разылдта. Бафæндыд та йæ хъæрæй нык- 
кæуын, фæлæ уæд уыдон райхъал уыдзысты, уый та цæуын кæй 
хъæуы, стæй фыстæг ныффыссын, уый хорз дардта йæ зæрдыл. 
Фыстæджы ныхæстæ йæхинымæр цæттæ уыдысты. Ныффыс- 
дзæн: эгоист кæй у, искæй æмбарынхъом кæй нæу, стæй ма но- 
джыдæр... ам йæ хъуыды ферхæцыд. Ногæй хъуыдытыл фæци 
æмæ уæлдæр загъд ныхæстæ йæ зæрдæмæ нал фæцыдысты. 
Мæйы тынтæ йæ æддæмæ сайдтой, æмæ чызг рудзгуытæ ба- 
кодта. Æдде уыд сабыр æмæ мæйы тынты æвдылд. Æрвдалынг- 
тæй зынæг уаццаджы гæбазыл фаг уыд стъалыты цæхæр. Кæм- 
дæр кæйдæр уасæг йæ базыртæ ныццагъта, ныффæдис кодта. 
Уый та бон куы кæны. Æхсызгон уыд Лейлæйæн. Æмæ йын 
цыма йæ хъуыды æмбæрстой, уыйау кæмдæрты-кæмдæрты уасы- 
дысты уасджытæ. Æхсæв та нæма хуыссыд мæйы тынтæ улæфгæ, 

Гуыцмæзты Алеш Уацмыстæ 268 
дымгæ дæр уыд сабыр, æмæ сеппæт дæр сиу сты æгьуыстаг му- 
зыкалон улæфты. 
Лейлæйы зæрдыл æрбалæууыд, знон йæхицæн куыд рæсугъд 
сныв кодта ацы æхсæв, æмæ мæсты кодта, мæсты кодта йе ’фсы- 
мæрмæ, мæсты кодта Хазбимæ — димидрол цы агуывзæйы нык- 
кодта, уый Ваган нæ, фæлæ Хазби кæй анызта. Чи зоны æмæ 
уæд, æцæгæйдæр, фæныхæстæ кодтаиккой ацы æхсæв, чи зоны, 
Ваганæй æфсæрмы кодта, æмæ йæм хъулон цæстæнгасæй уымæн 
нæ ракаст. 
Æмæ Лейлæйæн цыдæр æнæуынон уыд йе ’фсымæры ном 
уыцы уысм, æлгъыста йæ йæхинымæр. Стæй фæхъуыды кодта, 
цæуинаг кæй у. Æрбадт Хазбийы сынтæгыл æмæ та фыстæджы 
ныхæстæ æвзарын райдыдта. Фæндыд æй исты ахæм ныффыс- 
сын, уыцы ныхæсты фæстæ лæппу куыд нынкъард уа, йæ фыдау- 
дæныл куыд æрфæсмон кæна, йæ уындмæ куыд бæлла, фæлæ 
йæ хъуыды ахæм ныхæстæ нæ ахста, æмæ йæ кæуын йæ бы- 
лалгъмæ схæццæ. Хазбийы æнæмæт фынæй йын æлхъывта йæ 
улæфæнтæ æмæ, йæ кæуын нал бауромгæйæ, æрхауд лæппуйы 
цæсгомыл, лæппуйы уадултыл сур кодта йæхи цæссыгтæ æмæ 
сæ цæхджын ад ноджы тынгдæр агайдта чызджы кæуындзæг. 

Пысырайы уидæгтæ 
— Алы бинонты цард дæр йæ лыстæг хъуыддæг- 
тæй хицæн кæны иннæ бинонты цардæй. Уыцы лыс- 
тæг хъуыддæгтæ та æддæмæ нæ зынынц, нæ рахъæр 
вæййынц, æмæ махмæ уымæн афтæ зыны, цыма би- 
нонты цард алыран дæр иухуызон у. Ахъуыды-ма 
кæн — алы бинонты цард дæр лыстæг хъуыддæгтæй 
амад у, алы бинонты царды дæр уыйбæрц лыстæг 
хъуыддæгтæ сæвзæры, æмæ дзы æддæмæ, адæммæ 
чи зыны — зæгъæм, æхсæнады мидæг сæ архайд æмæ 
сæ царды фæрæзты ратæдзæн — уый уыдонæн та 
кæмдæр фæсвæд аззайы, сæйраг сын уыцы лыстæг 
хъуыддæгтæ свæййынц. Алы бинонтæн дæр сæ цар- 
ды исты бæлвырд хъомысджын цæлхдурæй лыстæг 
хъуыддæгты сыхуылтæ аиуварс кæнын зындæр 
вæййы. Æмæ, зæгъгæ, иу бинонтæ иннæ бинонтæн 
радзырдтой, царды сæ тынгдæр цы тыхсын кæны — 
ома, сæ лыстæг хъуыддæгтæ — уæд сын иннæ би- 
нонтæ ницы хуызы бамбардзысты сæ тыхсты сæр; 
уый нæ, фæлæ ма сын худæджы сæр дæр басгуых- 
дзысты. Уымæн æмæ алы бинонты лыстæг хъуыд- 
дæгтæ дæр бынтон æндæр æмæ æндæрхуызæттæ сты. 
Лыстæг зынтæ та, кæй зæгъын æй хъæуы, уæддæр 
лыстæг зынтæ сты, æмæ дæхиуыл куынæ æртых- 
сой, уæд дæм сæ койы аккаг дæр нæ кæсынц. 
Зæгъæм, хуымæтæджы хабар: ус æмæ лæг кæ- 
рæдзийæ хицæн кæнынц. Искæмæ ам диссаг цы хъуа- 
мæ фæкæса, гъе дзы зынæй цы ис? Цæрын уæ фæн- 
ды кæрæдзиимæ — цæрут! Нæ уæ фæнды — ахицæн 
ут! Иу æмæ дыууæ адæймаджы ахицæн сты? Зæх- 
хыл чи не ’рцыд, ахæм хабар аразут? Фæлæ ма кæс: 
ацы дыууæ уды та бынтондæр не ’ндавы, зæххыл ма 
ахæм хабæрттæ кæй æрцыд, уый. Нæ сæ æндавы, 
уымæн æмæ уыдоныл фыццаг хатт сæмбæлд ахæм 
зындзинад, æмæ афтæ æнхъæлынц, цыма зæххыл чи 
не ’рцыд, ахæм æнамонддзинад сæм æрхаудта. Стæй 
ма: ды уый зон, æмæ кæрæдзийæ цы ус æмæ лæг 
фæхицæн кæнынц, уым иу иннæйы цæмæй фæазым- 

Гуыцмæзты Алеш 
Уацмыстæ 
270 
джын кæны, уыцы азымы аххосаг йæхæдæг вæййы; ныр æй йæ 
мидзæрдæйы фенкъары, йе ’мкъайы цæмæй азымджын кæны, 
уым аххосджын йæхæдæг кæй у, фæлæ сæ фадæттæ ахæм скъæ- 
рæнты аскъæрынц, æмæ дзы иу йæ азым иннæйы æккой скæны. 
Фæлæ хибарæй куы аззайынц, сæ конд хъуыддæгтæ æмæ сæ 
загъд ныхæстимæ сæ мидзæрдæйы быцæуыл куы схæцынц, уæд 
цахæм хъизæмæрттæ, цахæм утæхсæнтæ бавзары сæ алкæйы уд 
дæр! Кæй зæгъын æй хъæуы, ис ахæм адæймæгтæ, искæимæ ба- 
цæрын æмæ искæмæй рахицæнмæ ног дзаума адарыны цæстæй 
чи кæсы, фæлæ æз уыдон кой нæ кæнын. Æз зæгъын, хæрзвæтк 
кæй удыхъæды ис, зæрдæ кæмæн ис, ахæм адæймæгтæй. 
Ацы ныхæстæм хъуыстон театры раз фæзуаты фæхсбандо- 
ныл бадгæйæ. Бандоны иу кæрон бадтæн æз, иннæ кæрон — 
дыууæ лæппу-лæджы. Ацы ныхæстæ дзурæг, цалынмæ дзурын 
нæ райдыдта, уæдмæ мæ сигарет ракуырдта. Гæзæмæ бурхил 
кæй дæн, уый тыххæй мæ, æвæццæгæн, уырыссаг фенхъæлдта, 
æмæ ма йын йæ ныхæстæм йе ’мбалæй дарддæр исчи кæй хъусы, 
ууыл æнæгуырысхогæнгæ, зæрдиаг ныхасыл схæцыд. Æниу ын 
йе ’мбал йæ ныхæстæм лæмбынæг хъусы, ууыл æз тынг не ’ууæн- 
дыдтæн. Мæнмæ гæсгæ, йе ’мбал уыд, искæй ныхасмæ хъусын 
чи нæ зоны, фæлæ йæхи ныхъхъусгæнгæ, лæмбынæг хъусыны 
æфсон чи скæны, ахæм адæймæгтæй. Мæ ныхас раст кæй у, 
ууыл æз баууæндыдтæн, дзургæ чи кодта, уый-иу æй истæмæй 
куы афарста, æмæ-иу уымæн исты бæлвырд дзуапп раттын йæ 
бон кæй нæ баци, уымæй. 
Дзургæ чи кодта, уый, æвæццæгæн, чысыл сыкъадзæф уыди; 
иу-æртын аздзыд хæрзконд рæсугъд лæппу-лæг. Мæ царды æз 
фембæлдтæн ахæм мадзура адæмимæ, æмæ искæй цур ныхас кæ- 
нын чи нæ фæразы. Фæлæ чысыл сыкъадзæф сты, расыг нæ, 
фæлæ сыкъадзæф, уæд хаттæй-хатт фæкъæртт вæййынц дзу- 
рынмæ; фæкъæртт вæййынц дзурынмæ æмæ афтæ рæсугъд вæййы 
сæ ныхас, цыма хорз фыссæджы чиныг кæсыс. Ацы лæппу дæр 
ахæм адæймæгтæй уыди. Æз мæ цæстæнгас хастон фæзуатыл, 
цыма сын сæ ныхас нæ хъусын, цыма сын сæ ныхас не ’мбарын 
æмæ къæрцхъусæй хъуыстон йæ ныхасмæ. Уый тыххæй нæ, æмæ 
искæй сусæг дзуринæгтæм цымыдисзæрдæ дæн. Нæ! Ацы лæппу 
афтæ рæсугъд ныхас кодта, афтæ, æмæ мын тынг хъыг уыдаид, 
йæ ныхас æрдæгыл куы фескъуыдтаид, уæд. 
— Раст нæ зæгъын? — афарста дзурæг йе ’мбалы. 
— О, афтæ у, — æбæрæг дзуаппы оххыл йæ фындзы бын 
багуым-гуым кодта йе ’мбал. 
— Æз дын уыцы лыстæг зынтæй æрмæстдæр иуы тыххæй 
радзурынмæ хъавын. Ды уый зоныс, æмæ уыцы лыстæг зынтæй 
сæ иу алы бинонты царды дæр рæстæгæй-рæстæгмæ æнæмæнг 
кæй фæзыны? Фæнда дæ, нæ дæ фæнда, уæддæр фæзыны. Æмæ 
зоныс цы у? 

271 
Радзырдтæ 
Пысырайы уидæгтæ 
— Цы? 
— Æнæхъуаджы дызæрдыгдзинад. Æнæхъуаджы гуырысхо сæ 
кæрæдзийыл. Зоныс, уый цы фос у? Уый у пысырайы уидаг! 
Уæ цæхæрадоны пысыратæ нæ зайы? — афарста йе ’мбалы. 
Уымæн йæ ныхас нæ райхъуыст, æвæццæгæн ын йæ фарстæн 
йæ сæры батылдæй радта дзуапп. 
— Уæдæ, ды нæ зоныс, пысыра цы хæйрæджыты фос у, уый. 
Сзайын цы зæххы гæбазыл сфæраза, уырдыгæй йæ ницыуал хуы- 
зы ссыгъдæг кæндзынæ. Æд уидæгтæ йæ скъах, сыджыт саси- 
рæй балуар, уæддæр дзы кæмдæр иучысыл, судзины бырын- 
къыйас уидаг аззайы, æмæ та фæкæс, æмæ пысырайы таутæ сæ 
сæр сдардтой. Æмæ судзгæ та куыд кæнынц, судзгæ! Гуырысхо 
æмæ дызæрдыгдзинад дæр раст пысырайы хуызæн сты. Бинонтæ 
кæрæдзимæ æввахсдæр кæм балæууынц, уырдыгæй пысырайау 
судзгæ, уыдон дæр сæ сæртæ сдарынц. 
— Уый, ома, ус æмæ лæджы æхсæн? — бафарста йæ йе ’мбал. 
— Гъо. 
— Сылгоймæгтыл та æууæнк кæд уыди! — райхъуыст мæм йæ 
гуым-гуым. 
— Хæлд чи у сылгоймæгтæй дæр æмæ нæлгоймæгтæй дæр, 
уыдоныл, кæй зæгъын æй хъæуы, æууæнк никуы уыди. Фæлæ 
хъæрмуд бинонты ’хсæн фылдæр хатт сылгоймæгтæ нæ, фæлæ 
нæлгоймæгтæ фæлекка кæнынц æндæртимæ. Бинонты царды 
сылгоймæгтæ иузæрдыгдæр æмæ æназымдæр сты. Йæ чызгон 
уавджы чи æрцыд йæ моймæ чындзы, мæнмæ гæсгæ, уыдонæй 
стæмтæ фæчъизи кæнынц сæ лæгты цæсгом. Стæй канд уыдон 
дæр нæ, фæлæ ма сæ чызгæй нæлæмхиц чи уыд, уыдонæй дæр 
бирæтæ чындзы фæцæуыны фæстæ иузæрдыг бинойнæгтæ свæй- 
йынц. Нæлгоймæгтæ та? Ус ракуырды фæстæ сылæмхиц нæл- 
гоймæгтæй стæмтæ ныууадзынц сæ хæтын. Уый нæ, фæлæ ма 
лæппуйæ сылгоймæгтимæ чи нæ лекка кодта, уыдонæн сæ фыл- 
дæр усракуырды фæстæ къæссавæлдæхт фæвæййынц, æвæццæ- 
гæн сæм бахъары, сылгоймаг æцæгæйдæр адджын кæй у, æмæ 
сæм сæхи устытæ фаг нал фæкæсынц. Нæ! — дзырдта дарддæр 
уый. — Нæлгоймæгтæй бирæ хуытæ ис! 
— Хи-хи-хи, — райхъуыст йе ’мбалы æлгъаг худт. 
— Мæнæн мæхицæн мæ удхæссæг сты хæлд адæм: сылгоймаг 
у, æви — нæлгоймаг! Мах алыхатт нæхи фæраст кæнæм — мах та 
цы сафæм, нæлгоймæгтæ стæм! Ту! Боныфæстагмæ, уæд сылгой- 
мæгтæ дæр махæй хъауджы цы сафынц? Мæнмæ гæсгæ — сæ иу 
дæр æмæ се ’ннæ дæр сæ цæсгæмттæн нæ фæаргъ кæнынц. Алчи 
дзы йæхи цæсгомыл калы цъыф. Зæгъæм, гъа: бинонтæ кæмæн 
ис, ахæм лæг бауарзта æндæр сылгоймаджы, бауарзта йæ, фæлæ 
йæ нæ фæнды йæхи цард ныппырх кæнын, йæ сывæллæтты ныу- 
уадзын, йæхи æмкъайы фенамонд кæнын, иннæ сылгоймаг та йæ 
æнæбынат мондагыл фæтых уа, уый. Æмæ æрцыдысты хуыссæн- 

Гуыцмæзты Алеш 
Уацмыстæ 
272 
уатмæ... Æз уыцы хабар дæр растыл нæ нымайын, фæлæ, зæ- 
гъæм, æрцыди ахæм хъуыддаг, æрцæуæд дыл дыккаг хатт дæр! 
Æртыккаг хатт дæр. Фæлæ бонсауизæрмæ адæмы сылгоймæгты 
къабаты бынтæм чи кæсы, уыцы нæлгоймæгты та цы хъуамæ 
рахонай? Алы сылгоймагмæ дæр дзагъырдзастæй чи кæсы, фа- 
дат уæвгæ цыфæнды къахбайы хъæбысы дæр чи стæлфы, ахæм 
нæлгоймæгты та цы хъуамæ рахонай? Мæнмæ гæстæ, уыдон сты 
фос, адæймаджы æнкъарæнтæ чи фесæфта, ахам фос. Ахæм нæл- 
гоймæгтæй æмæ йæхи æхцайыл чи уæй кæны, уыцы сылгоймæг- 
ты ’хсæн цы хицæндзинад и? Ницы! 
— Хи-хи-хи, — худтис та йе ’мбал. 
— Мæнæн мæ зæрдæ схæццæ вæййы, хаттæй-хатт сылгой- 
мæгтæ æмæ нæлгоймæгтæ кæрæдзи алыварс куы сзилæг вæй- 
йынц, куы сæм фæкæсын æмæ куы фæзонын: ацы адæмæн 
иумæйагæй ницы ис, кæрæдзийыл сæ бæтты æрмæстдæр сæ хæлд- 
дзинад. Фæлæ дын, ома, уый бамбарой? Куыннæ стæй! Зонд- 
джынгъуызæй зондджынгонд ныхæстыл схæцынц, сæ ныхæсты 
здухæнтæ та вæййынц, иу дзы иннæйы хибар ранмæ истæй 
æфсæнтты куыд асайа, уый охыл. 
— Хи-хи-хи, — райхъуыст та йе ’мбалы æлгъаг худт. 
Бафæндыд мæ, сыстон, æмæ уыцы æлгъаг худт чи кæны, 
уый æфсæр тымбылкъухæй бацæвон, цæмæй уыцы худтæй худын 
йæ бон мауал суа, фæлæ йемæ дзурæг йæ ныхасæй куы фæип- 
пæрд уа, уый адæргæй мæхи ныууæрдтон. 
— Ахæм ницæйæгты уындæй адæймаджы зæрдæйы цавæрдæр 
фæд баззайы. Лæг æй йæхæдæг нæ фæхаты, фæлæ зæрдæйы сæ 
фæд баззайы. Æвæццæгæн, лæг афтæ ахъуыды кæны: адон дæр 
адæм куы сты, уæд утæппæт змур адонмæ кæм ис, уым дзы 
иннæ адæмы удыхъæды дæр иучысыл куыннæ уыдзæн! Уыцы 
хъуыдытæ нæ байрох вæййынц, фæлæ сæ фæд пысырайы уидæг- 
тæй хъауджы нæу, рæстæгæй-рæстæгмæ гуырысхо æмæ дызæр- 
дыгæй сæхи равдисынц, пысырайау, фегуырынц дыууæ уды 
’хсæн. 
Лæппу йæ дзурынæй фæлæууыд, æмæ та йын ныртæккæ йе 
’мбалы æлгъаг худт куы фехъусон, уый адæргæй мæ хъустæ мæ 
армытъæпæнтæй амбæрзтон. Сæ уынæр мæм нал хъуыст, фæлæ 
мæхимидæг æнкъардтон, йе ’мбал уыцы æлгъаг худтæй уæддæр 
кæй бахудтаид, æмæ фырмæстæй мæ армытъæпæнтæ æрхаудтой 
мæ уæрджытыл. Тæккæ уыцы уысм мæ хъустæ ацахстой иннæ 
лæппуйы адджын дзыхыныхас, æмæ æхсызгонæй сулæфыдтæн. 
— А уалдзæджы командировкæйы уыдтæн Мæскуыйы. Иу- 
дыууæ къуырийы бæрц дзы фæдæн. Æрбынат кодтон уазæгдон 
«Æфсир»-ы дыккаг корпусы. Мæ тæккæ фарсмæ цард иу волго- 
градаг чызг-ус. Уый дæр камандировкæйы уыд. Фæзонгæ стæм 
Йæ ном Динæ хуынди. Хъазæгой, хъæлдзæг зæрдæйы хицау. 
Уырыссаг сылгоймæгтæй ис ахæмтæ, кавказаг нæлгоймæгты сæ 

273 
Радзырдтæ 
Пысырайы уидæгтæ 
фыццаг уындæй чи бауарзы. Динæ дæр уыдонæй уыд, Изæры- 
иу уазæгдонмæ куы æрбаздæхтæн, уæд фæкæс, æмæ та Динæ 
дуар къуырцц-къуырцц кæны. «Зæгъын, цы дæ хъæуы?» «Цом 
æмæ, дам, иу шампайнаджы авгæй нæ хъуыртæ бауымæл кæ- 
нæм». Ацу, æмæ сылгоймаджы хуындыл ма сразы у! Алыхатт 
дæр-иу йæ хатæны фынгыл баййæфтон кæнæ шампайнаджы авг, 
кæнæ та — виски. Истытæ-иу аныхæстæ кодтам нуазгæ-нуазын, 
стæй-иу Динæ ныхас интимон æнкъарæнтыл куы æрæфтыдта, 
уæд кæнæ мæхи ныхъхъус кодтаин, кæнæ та-иу ныхас æндæрæр- 
дæм аздæхтон — ома дын дæ ныхæстæй ницы ’мбарын. 
Афтæ алы изæр дæр. 
Динæ мæ цалдæр хатты срæуæг кодта, цом æмæ, дам, нæхи 
ныннайæм. Иу хуыцаубон ын сразы дæн. Останкины мæсыджы 
цур иу къаннæгомау цад ис, æмæ уырдæм ацыдыстæм. Нæ дарæс 
куы раластам, уæд мæм бахъардта, Динæйы афтæ тынг цæмæн 
фæндыд найынмæ ацæуæм, уый: айдагъ найæнгæрзты куы аззад, 
æмæ йæм куы бакастæн, уæд æвиппайды мæ зæрдæ æрфæлмæнтæ 
— Динæ уыди фидыцы чызг! Æмдымбыл уæхсчытæ, нарæгастæу 
æмæ гуырвидыц. Æцæгæйдæр аргъæутты чызг! Фæлæ уыдон ницы 
уыдысты йæ иннæ рæсугъддзинады миниуæджы цур. Ды искуы 
федтай, æмæ адæймаджы буар тынтæ нывæнда? — бафарста йе 
’мбалы. — Æз дæр уæды онг никуы федтон. Цы диссаджы буар 
ын уыд, Хуыцау йæ зонæг! Нæ зонын, ныхæстæй дын æй куыд 
бамбарын кæнон. Мæнæ цыма мыдадзгъуыз пластмассæй конд 
уыд йæ буар, æмæ дзы мидæгæй та цырæгътæ сыгъд; сыгъди 
дзы цырæгътæ, æмæ дзы æддæмæ мæйрухс тынтæ æнхъæвзта. 
«Гъе, Хуыцау, — загътон мæхимидæг, — æвæццæгæн, хæйрæджы 
ахæсты бахаудтæн!» 
Динæ та, кæсагау, хъазыди цады. 
Сурмæ-иу рахызт, мæ фарсмæ-иу уæлгоммæ йæхи æруагъта, 
æрбакаст-иу мердæм, йæ дынджыр цæстытæ-иу мæм нымдзаст 
сты. Æз, кæй зæгъын æй хъæуы, æмбæрстон уыцы цæстæнгас: 
ома ныр та ма цы зæгъдзынæ?! 
Цы хъуамæ загътаин? Хатыдтæн — тых кæнын мыл райдыдта. 
Йæ фотоаппарат дæр йемæ уыди. Иу æнæзонгæйы къухы йæ 
фæсагъта, йæхæдæг мæ дæллагхъуыр абырыд. Æнæзонгæ æмæ 
фотоаппарат цæмæй зыдтой мæ зæрдæйы уаг — куыд хуыздæ- 
рæй нын фелвæстой нæ хуыз. 
— Æвæццæгæн, æгæр дæрдтыл дзурын? — бафарста йе ’мбалы. 
Уый цыдæртæ багуым-гуым кодта. 
— Цыбырдзырдæй, уыцы изæр уазæгдонмæ иумæ нал ацыды- 
стæм. Сæфсон кодтон, зæгъын мæ кæйдæр фенын хъæуы æмæ 
комкоммæ цады былæй горæтмæ афардæг дæн. Зыдтон æй, уазæг- 
донмæ иумæ куы баздæхæм, хатæны хибарæй куы аззайæм, уæд 
мæ зонд кæй фесафдзынæн æмæ горæтмæ афардæг дæн. Суанг 
æрдæгæхсæвмæ нал æрбацыдтæн уазæгдонмæ. Дыккаг бон дæр 
18 Гуыцмæзты Алеш 

Гуыцмæзты Алеш 
Уацмыстæ 
274 
афтæ бакодтон, æмæ куыннæ сæмбæлдаиккам. Уæдмæ мæ ко- 
мандировкæ дæр фæци, æмæ æртыккаг бон нæхимæ рацыдтæн. 
Иу мæй дæр нæма рацыд, афтæ Динæйæ фыстæг райстон. 
Хæдзары адрес ын нæ загътон, фæлæ куысты адрес зыдта æмæ 
мæм уырдæм æрæрвыста фыстæг. Кæй зæгъын æй хъæуы, фыс- 
тæджы ныхæстæ дæр интимон уылæнтыл уыдысты: уайдзæф мын 
кодта, сусæгæй кæй рафардæг дæн, æмæ æндæр ахæм ныхæстæ. 
Фыстæгимæ æрæрвыста нæ хуызистытæ дæр. Хуызистыл фæс- 
тейæ цыдæртæ фæфыста: «Мæхи зынаргъ...» æмæ æндæр 
ахæмтæ. 
Ме ’мкъаимæ куы бацардыстæм, уæд йæ фыццаг бонты ба- 
дзырдтам: цыфæнды хабар нæ кæуылфæнды дæр ма æрцæуæд, 
иннæ йæ хъуамæ зона, кæрæдзийы раз хъуамæ алыхатт дæр æргом 
уæм. Гъе, фæлæ командировкæйæ куы ’рыздæхтæн, уæд ын Ди- 
нæйы хабар нæ радзырдтон. Ныр, фыстæг куы райстон, уæд 
æрлæууыд мæ зæрдыл, ацы хабар ме ’мкъай кæй нæма зоны, 
æмæ фыстæг нæ аскъуыдтæ кодтон, мæ дзыппы йæ нывæрдтон; 
загътон, хæдзармæ куы баздæхон, уæд ын æй фенын кæндзы- 
нæн æмæ йын нæ хабар дæр радзурдзынæн. Уыцы æхсæв кæм- 
дæр лæппутимæ бадыныл фæдæн æмæ хæдзармæ æрæгмæ æрыз- 
дæхтæн, мæ бинонтæ фынæй кодтой. Фыстæг фынгыл баппæр- 
стон, загътон, зæгъын ын æй райсом фенын кæндзынæн æмæ 
схуыссыдтæн. Райсом дæр æгæр æрæгмæ райхъал дæн, куыстмæ 
фæстиат кодтон æмæ, тагъд-тагъд мæхи арæвдзгæнгæ, куыстмæ 
атындзыдтон. Фыстæг мæ рох дæр фæци. Куысты иучысыл куы 
абадтæн, уæд æрлæууыд мæ зæрдыл, фыстæг фынгыл кæй ныу- 
уагътон, ме ’мкъай йæ кæй бакастаид, æмæ афонмæ йæхицæн 
æнæхъуаджы маст кæй кæны. Смæсты дæн мæхимæ. Загътон: 
гъеныр æз хуы нæ дæн! Телефонæй йæм куыстмæ бадзырдтон, 
зæгъын-иу сихоры улæфтыл хæдзармæ æнæмæнг рацу. Фыстæ- 
джы кой йын не скодтон. Телефонты станцæйы иу Динæгонд чызг 
кусы æмæ стыр зæрдиагæй фæхъусы искæй ныхæстæм. Мæн нæ 
бафæндыд, исчи нын нæ царды хабæрттæй исты ахæмтæ зона, 
æмæ йæ стæй искуы дам-думты бон фæуа. Сихоры улæфты онг 
зынджытыл бадæгау фæкодтон. Хæдзармæ куы бацыдтæн, уæд 
посты асыкк абæрæг кодтон. Газеттæ уым уыдысты. Базыдтон 
æй, ме ’фсин хæдзары нæма ис. Газеттæ райстон æмæ хæдзармæ 
ссыдтæн. Фынгыл фыстæг куыд баппæрстон, афтæмæй лæууыд — 
кæнæ йæ уынгæ нæ фæкодта, кæнæ та йæм йæ хъус не ’рдардта 
— загътон мæхицæн, æмæ мын чысыл фенцондæр. Нæ уарзын 
бинонтæн æнæхъуаджы мæстытæ кæнын. Газеттæ рафæлдæхтон 
æмæ æнхъæлмæ кæсын. Кæсын газеттæ, фæлæ дзы мæ сæрмæ 
ницы хизы. Нæ зонын, искæмæты ма ис ахæм миниуæг, фæлæ 
æз афтæ дæн: мæ зæрдæ истæмæ куы æхсайа, истæмæ куы 
’нхъæлмæ кæсон, уæд уый æнхъæлцауæй иннæ дунейæ бынтон- 
дæр ахицæн вæййын. Мæнæ телевизор куы баиу кæнай, æмæ 

275 
Радзырдтæ 
Пысырайы уидсегтæ 
уыцы тæккæ ралæвæрд цы каналыл нæй, ууыл æй куы сæвæрай, 
уæд телевизорæн æндæр каналты ралæвæрдтæ йæ бон равдисын 
куыд нæ у, раст æз дæр афтæ дæн. Кастæн газеттæ, фæлæ сæ 
фыстытæ сæры онг нæ хæццæ кодтой, кастæн сæ æрмæстдæр 
цæстытæй. Ныр хъуыды дæр ницæуыл кодтон. Æрмæст æнæхъæ- 
нæй дæр фестадтæн хъустæ, æрмæстдæр дуары дзæнгæрæджы 
хъæр чи фехъуса, ахæм хъус. Дуары дзæнгæрæджы хъæр та нæ 
хъуыст. Æз æркастæн мæ сахатмæ: сихоры улæфты фылдæр аив- 
гъуыдта. Смæсты дæн, кæрдзын дæр нал бахордтон. Загътон: 
ау, телефонæй дæр ма йæ куы бафæдзæхстон, сихорыл-иу хæ- 
дзармæ æнæмæнг рацу, уæд лæджы ныхас афтæ хъуамæ мацæмæ 
дарай. Уыцы хъуыды мæ ноджы смæсты кодта. Ахъуыды код- 
тон: зæгъын, ау, фыстæг фынгыл куы уыд, уæд æй куыннæ 
федта, кæнæ къамыл та йæ цæст куыннæ схæцыд? Æви сæ фед- 
та, фæлæ сæм куыдфæндыйы цæстæй бакаст, нæ йæ бацымыдис 
кодтой? Æмæ уый гæнæн куыд ис! Æви мын мæхимæ дæр куыд- 
фæндыйы цæстæй кæсы? Æви йæ æз æрмæстдæр уымæн хъуыд- 
тæн, цæмæй уый дæр иннæ сылгоймæгтау мад уа? 
Уыцы хъуыдыйæ ноджы бамæстджын дæн. Загътон мæхи- 
цæн: зæгъын, ау, æз æй æрмæстдæр уымæн хъуыдтæн, цæмæй 
йын сывæллон уа, цæмæй æрмæстдæр иннæтау бинонты хицау 
уа? Адæм кæрæдзимæ гæсгæ цы зынаргъдæр дзаумæттæ куыд 
æлхæнынц, мæнмæ дæр ахæм цæстæй кæсы — иннæтæн дæр уыцы 
дзаума ис, æмæ мæнæн дæр хъуамæ уа? Æмæ æз дзаума дæн? 
Мæстæйдзагæй дуар рагуыпп кодтон æмæ рацыдтæн. Асин- 
тыл куы æрхызтæн æмæ посты асыккыл мæ цæст куы сныдзæвд, 
уæд мæ сæры фæкуыси, уый мæнæй хынджылæг кæнынмæ хъа- 
вы, фæлæ йын æз мæхæдæг смаст кæнон. Уадз, изæры куы æрбаз- 
дæха, уæд фена: телефонæй йæм бадзырдтон, цæмæй сихорыл 
æрбацæуа, фæлæ мæхæдæг нæ фæзындтæн. Ууыл уæддæр смæ- 
сты уыдзæн! 
Фæстæмæ сыздæхтæн. Ме ’рдæгдымд сигареттæ бырæтты 
асыккы ныккалдтон, ам кæй уыдтæн, æппæт уыцы фæдтæ бам- 
бæхстон, газеттæ мемæ райстон æмæ дуар сæхгæдтон. Газеттæ 
фæстæмæ посты асыккы ныссыдтон æмæ мæ куыстмæ ацыдтæн. 
Ахæм хабар дыл искуы æрцыд: дæ бинонтæ дæ афтæ тынг 
смæсты кодтой, æмæ дын цыдæр цъус рæстæгмæ бынтондæр сæнад 
сты? — бафарста йе ’мбалы. 
— Æмæ гъа... Алыбон дæр, — райхъуыст йе ’мбалы гуым- 
гуым. 
— Æз хъазгæ нæ кæнын, æцæг дæ фæрсын. Куыстмæ куы 
баздæхтæн, уæд бынтондæр мæ чемы нал уыдтæн. Хæдзары мæ 
сæры цы хъуыды фæкуыси, уый мæ нал хицæн кодта, нал куымдта 
мæ сæрæй асурын, стæй йæ сургæ дæр иæ кодтон. Уый нæ, 
фæлæ ма йæм æфтыдтон æндæр æмæ æндæр хъуыдытæ. Зæ- 
гъын, йæ мойы чи нæ уарзы, афтæмæй йемæ чи цæры, афтæмæй 

Гуыцмæзты Алеш 
Уацмыстæ 
276 
дзы сывæллæттæ чи уадзы, уый цæмæй хуыздæр у хæтаг сы- 
лæй! Мур дæр ницæмæй! Уыцы хъуыды мæ ноджы бассы кодта 
æндæр хъуыдытæм. Мæхиуыл мæхинымæр бустæ кодтон: чи дæн, 
зæгъын, æз? 
Цы лæг дæн? Чи дæ нæ уарзы, иузæрдыг дыл чи нæ у, уыимæ 
цæр, ды йæ уарзгæ кæн, ды йæ цæрайæ цæр, уый та дæм дзау- 
майы цæстæй кæсæд, уый та дæм кæсæд, царды алы сылгойма- 
гæн дæр мой кæй хъуамæ уаид, æмæ уымæн дæр æнæмæнг кæй 
хъуамæ уа мой, ахæм цæстæй! Ды дæ бинонты уындыл тайгæ 
кæн, уыдон та дæм — усæй, сывæллонæй, — æнæмæнгхъæуæг 
дзаумайы цæстæй кæсæнт. Æнæмæнгхъæуæг дзаумайау нæ, 
фæлæ, модæйы чи ис, ахæм дзаумайыл дæ нымайæд. «Æвæццæ- 
гæн, — дзырдтон мæхицæн, — æвæццæгæн, фидæнмæ иннæ сыл- 
гоймæгтæ сæ лæгтæй куы хицæн кæной, мойæ хицæн кæнын мо- 
дæйы куы рацæуа, уæд мæнæн дæр мæ бинонтæ зæгъдзысты: 
фароны модæ нал фидауы, базæронд, модæйы чи нæуал ис, ахæм 
дзаумæттæй та хæдзар æвидыц кæны! Æмæ мыл æддæмæ ахæц- 
дзысты. Уый цы у, уый! — хыл кодтон мæхимæ. — Фæнды дыл 
дæ бинонтæ балæгæрдæнт къахæй, фæнды — адæм!» 
Хатæй-хатт-иу мæ фæндыд мæ хъуыдытæ мæхицæй асурын. 
Загътон-иу: фæлæуу-ма, цæуыл скарк дæн? Фæлæ сихорыл хæ- 
дзармæ кæй не ’рбацыд, фыстæгмæ кæсгæ дæр кæй не ’ркодта, 
йæ уыцы уæлæхохы мæстæй та-иу нæуæгæй схæлбурцъ кодтой 
мæ суцца хъуыдытæ; мæ хæццæ хъуыдытæ цавтой æрмæстдæр 
иу ранмæ — куыдфæндыйы цæстæй дæм кæсы! Уыцы хъуыды- 
йæн та мæ бон быхсын нæ уыд. Зæгъгæ мæм уыцы рæстæджы 
куыстмæ æрбацыд, гъе та мæм телефонæй æрбадзырдта æмæ мæ 
масты хай фæкодта уыцы æнæбайрайгæ фыстæджы тыххæй, уæд 
æвиппайды мæ маст æрбайсæфтаид, мæ гуырысхотæ æрбадæл- 
дзæх уыдаиккой æмæ æнцонæй сулæфыдаин. Загътаин: гъеныр 
æз хуы нæ дæн? Дæ бинонтæн æнæхъуаджы мæстытæ кæныс 
æмæ ма сæ ноджы азымы дарыс, ноджы ма сыл тардзæгъдæн 
кæныс. Зæгъгæ уæд афтæ бакодта, зæгъгæ йын гъеуæд йæ хылы 
ныхæстæ фехъуыстон, уæд мæм, æвæццæгæн, уыцы хылы ны- 
хæстæ дзургæйæ æввахсдæр никуы уыдаид, уæдæй амондджындæр 
никуы уыдаин. Фæлæ уый афтæ нæ бакодта. Нæ йын фехъуыс- 
тон йæ хылы ныхæстæ. Æмæ мæсты кодтон. Мæ уд мæ хъуыры 
онг схæццæ. 
Афтæ, мæстæй тъæппытæ хаугæ, арвыстон мæ куысты рæс- 
тæг. Фæскуыст дæр хæдзармæ нæ ацыдтæн, ме ’мкусæгимæ ацы- 
дыстæм ресторанмæ. Загътон мæхинымæр: нæ, мæ бон, ды мæ- 
нæй нæ ахынджылæг кæндзынæ. Куыстæй куы æрбаздæхай, æмæ 
æз æрæгмæ куы зынон хæдзармæ, уæд уæддæр схæцдзæн дæ 
цæст уыцы фыстæгыл, уæд æй уæддæр бакæсдзынæ. Цы, цы, 
фæлæ иу хъуыддаг хорз зонын: цыфæнды дзаумайы цæстæй ма 
кæсай дæ лæгмæ, уæддæр сылыстæг барджын цæуыл у, йæхи 

277 . Радзырдтæ Пысырайы уидæгтæ 
кæй хоны, уый байст æмæ йын карды цæф иу сты. Уадз, æмæ 
уал мæ бацыдмæ дæхи удхарæй мар. Стæй куы баздæхон, æмæ 
ды дæ тардзæгъдæныл куы схæцай, уæд дын зæгъдзынæн: нæ, 
мæ бон, æз дын дзаума нæ дæн, æмæ мæм дзаумайы цæстæй 
кæсай! Нæдæр дын сывæллоны хъазæн дæн! Мæнæн мæ бон 
нæу, æмæ мæ чи нæ уарзы, ахæм бинойнагимæ цæрон. Æз уæ 
сæрыл тайгæ кæнон, сымах та мæ хъазгæ кæнат, уый дзы нæ 
уыдзæн. Кæрæдзийы аккаг не стæм, æмæ абонæй фæстæмæ æз — 
мæхицæн, сымах — уæхицæн. Сымах! Афтæ хъуыды кодтон мæ- 
хинымæр. Уымæн æмæ мын уыцы рæстæджы канд мæ бинойнаг 
не сæнад, фæлæ ма мæ гыццыл чызг дæр. Хъуыды кодтон мæхи- 
нымæр: зæгъын, æз афтæ æнхъæлдтон, æмæ мах стæм, царды 
цы хъæрмуддæр бинонтæ ис, уыдонæй сæ иу; æцæгæй та афтæ 
нæу, æцæгæй та мах стæм, кæрæдзийæн æцæгæлон чи у, фæлæ 
адæмы цæстмæ сæхи амондджын бинонты хуызæн чи æвдисы, 
уыдонæй! Уæдæ, æндæр куыд рахонæн ис ахæм бинонты цард, 
де ’мкъай дæ цæрайæ куынæ цæра, де ’мкъай дæм ахæм цæстæй 
куы кæса — иннæ сылгоймæгтæн дæр ис сывæллæттæ æмæ мой, 
æмæ мæнæн дæр хъуамæ уа. 
Афтæ хъуыды кодтон æз, æмæ мын уыцы хъуыды æнад код- 
та мæ чысыл сывæллоны дæр. 
Хæдзармæ бацыдтæн æнафонты. Мæнæ гъеныр куыд дæн, 
афтæ чысыл сыкъадзæф уыдтæн. Дуары дзæнгæрæг балхъывтон 
æмæ стыр æхсызгонæй æнхъæлмæ кастæн, ме ’фсин дуар кæд 
бакæндзæн, æмæ йын кæд ауындзынæн йæ фырмæстæй сау-са- 
уид афæлдæхæг цæсгом. 
Дуар æцæгæйдæр йæхæдæг бакодта. 
— Мæнæ папæ æрбацыди! — сывæллонырдæм акæсгæ, ныц- 
цин кодта уый æмæ мæ хъуырыл ацауындзæг. 
Ныр æм æз кæсын: ау, зæгъын, кæнгæмитæ кæны æви æцæ- 
гæйдæр мæсты ницæуыл у. Цæй мæсты, æмæ цæй цыдæртæ! 
Иннæ хæттытау — циндзæсгом! Иннæ хæттытæй — ноджы хъæл- 
дзæгдæр! Кæмдæр чысыл мæ зæрдæ æрфæлмæн, фæлæ, ме 
’нæхъæн боны маст мæ хъуыдыйы даргæ, мæн нæ бафæндыд мæ 
маст мæхицæй асурын. Æнæбары сæм сдзырдтон æмæ мидæмæ 
бахызтæн. 
Адæймагæн æнæнхъæлæджы йæ маст куы айсæфы, фæлæ зонд 
æмæ хъуыды куы ныццæхгæрмæ вæййынц, зонд æмæ хъуыдыйы 
та куы фæфæнды — чи айсæфт, чи нæуал ис, уыцы масты номæй 
хыл æмæ тардзæгъдæн кæнын, уæд мах свæййæм æппæты гуы- 
мирыдæртæ Лæг мæстджын нæу, афтæмæй йæ мæстджыны митæ 
кæнын фæфæнды, æмæ нын уæд æххуыс кæнынмæ рафсæры, 
алы адæймагæн дæр йæ удрæбын цы мæстыгæр æмбæхст ис, 
уый! Ныр æй фенкъарæм, раст кæй не стæм, æмæ нæ уыцы хъуы- 
ды ноджы бассы кæны, уыцы хъуыды нæ æртæры æнæхсæст 
гуымиры уавæрмæ. Æнæхсæст адæймаг та æнæхсæст у кæддæ- 

Гуыцмæзты Алеш Уацмыстæ 278 
риддæр æмæ исты æнæсæрфат митæ хъуамæ кæна. Раст ма афтæ 
æдых адæймаг дæр йе ’дыхдзинад банкъаргæ, æппæт æгуыдзæг 
мадзæлттæй архайгæ, хæстмæ рацæуы йе ’дыхдзинады сæрыл. 
Æвæццæгæн, зæххы цъарыл æппæты тæригъæддагдæр адæм сты, 
кæнгæ митæ чи кæны, уыдон! 
Хæдзармæ бахизгæ, мæ цæст фынгыл ахастон. Фыстæг уым 
нал уыд. Ныр æз кæсын не ’фсинмæ. Зæгъын, кæд райдайдзæн 
йæ тардзæгъдæн. Уый, цыма æнæхъæн аз балцуаты уыдтæн æмæ 
уыцы тæккæ æрыздæхтæн, йæхи афтæ дары: афтæ хъæлдзæг у, 
афтæ цингæнгæ ссилæг мæ алыварс, æмæ йæ райгæ уындæй мæ- 
нæн та мæ зæрдæ фырмæстæй тъæппытæ хауы. 
Фæрсын æй: 
Абон, зæгъын, сихорыл цæмæннæ æрбацыдтæ? 
Куыстæй, дам, мæ нæ равдæлд. 
Зæгъын, телефонæй дæр ма дæ куы бафæдзæхстон. 
Омæ, дам, гъеныр цæуыл мæсты кæныс? Дæхæдæг дæр куынæ 
æрбацыдтæ сихорыл. 
Зæгъын, цæмæй йæ зоныс, сихорыл ам нæ уыдтæн, уый? 
Цы зонын, дам, æй хъæуы — хæринæгтæм, дам, æвнæлд куы 
нæ уыд. Стæй, дам, газеттæ дæр куынæ райстай. 
Æз ноджы смæсты дæн æмæ йæ бафарстон: 
Зæгъын, ам фынгыл цы фыстæг ныууагътон, уый та цы фæци? 
Уæртæ, дам, æй серванты сæр бавæрдтон. 
Зæгъын, нæ йæ бафарстай? 
Нæ, де ’вастæй ма, дам, дын дæ гæххæттытæм кæд кастæн. 
Æз ыл нæ баууæндыдтæн. 
Зæгъын, уæдæ ма расомы кæн. 
Æмæ дын сывæллонæй куы расомы кæнид. 
Цы зонын ма мын æй хъуыд — æцæгдæр æй нæ бафарста. 
Фырмæстæй бынтондæр рахсыстæн. 
Æмæ йæ, зæгъын, цæмæннæ бафарстай? 
Цы хъуыддаг, дам, мæ ис дæ фыстæджытæм. 
Зæгъын, зоныс æй, чи мæм æй æрæрвыста? 
Ницы, дам, ын зонын. 
Зæгъын, къаммæ дæр не ’ркастæ? 
Къам, дам, уæлгоммæ фæлдæхт уыд æмæ, дам, уый та куыд 
нæ федтон. 
Смæсты дæн æмæ йыл фыдаудæн кæнын райдытон: 
Æмæ, зæгъын, дæ файнустаг дæ зæрдæмæ нæ фæцыд? 
Рæсугъд сылы къах, дам, у. 
Æмæ, зæгъын, нæ тæрсыс, дæ лæджы дын куы байса, уымæй? 
Мæ лæгæн, дам, йæхи афтæ куы бафæнда, уæд ма, дам, мæ 
тарстæй дæр цы рауайдзæн. 
Ды, зæгъын, уыцы сылæй сæфтдæр дæ! 
Уый ницы загъта, æрмæст мæм дисгæнгæ касти. 

279 
Радзырдтæ 
Пысырайы уидæгтæ 
Зæгъын, ды уыцы сылæй бирæ сæфтдæр дæ! — ныххуырстон 
та йыл æй дыккаг хатт. 
Уымæн йæ цæстыты алварс фæлм абадт æрмæст уыцы фæлм 
тасы æндæрг кæй нæ уыд, уый æз фæхатыдтон. Нæдæр масты 
фæлм уыди. Уый мæ бынтондæр ссуцца кодта. 
Цы, дам, ракодтон? — бафарста мæ. 
Цы ракодтай, цы, зæгъын, æмæ сæфт адæймаг иннæ адæй- 
маджы сæфт митæ фыдракæндыл никуы фæнымайы. Зæгъын, 
афтæ нæу? 
Уый, дам, афтæ у. 
Гъе æмæ, зæгъын, къамы уыцы сылгоймаг сæфт адæймаг у — 
йæ рæстæг æрмæстдæр искæй лæгтимæ ирхæфсынæн кæй хъæуы. 
Зæгъын, мæхæдæг дæр сæфт адæймаг дæн — æцæгæлон сылты 
хъæбысмæ æмхиц чи у! Ды та, зæгъын, уыцы сæфт адæймæгты 
хæлд митæ фыдракæндыл нæ нымайыс æмæ, зæгъын, дæхæдæг 
дæр дæ хæлд адæймаг. 
Уый ницы загъта. Æрмæст йæ цæстыты алыварс цы фæлм 
ныббадт, уый цыренæй-цырендæр кæны, æмæ мæнæн та мæ бон 
бамбарын нæу, цы æнкъарæнты фæстиуæг у уыцы æбæлвырд 
фæлм. Æмæ йыл хъæр кæнын. Æмæ куыд схуыстдæрæй калын 
мæ мæстытæ. 
Æз, зæгъын, уыцы сæфт сылгоймагимæ куы фембæлдтæн, 
æмæ мæхи куы счъизи кодтон, уæдæй фæстæмæ артыл судзæгау 
кæнын, уæдæй фæстæмæ мæхи цæсты раз æгады бынатмæ 
æрхаудтæн, ницæйаджы ранмæ æмæ, зæгъын, дæу æмæ мæ сы- 
вæллоны раз мæ цæсгом мæхи равдисын дæр нал хъæцы, ды та, 
зæгъын, федтай уыцы хæлд хъуыддаджы æвдисæн, федтай йæ, 
зоныс æй уыцы фыстæг æмæ къам хæлд адæмы худинаджы æвди- 
сæн кæй сты, æмæ йæм кæсгæ дæр не ’ркодтай, цымыдис дæр 
нæ бакодтай, кæимæ цæрыс, дæ сывæллоны фыд чи у, æмæ дæ 
бонтæ кæимæ æрвитыс, уый дын дæ ном кæй счъизи кодта, стæй 
йæхи ном дæр. Зæгъын, зоныс уый, фæлæ йæ бæстон базонай, 
уымæ цымыдис дæр нæ бакодтай. Уымæн æмæ йын, зæгъын, 
ницы нысаниуæг дæттыс, ницæуыл æй нымайыс, фыдракæнд дæм 
нæ кæсы. Æмæ, зæгъын, йæ мойы ахæм сæфт хъуыддагмæ уæлæ- 
хохы цæстæй чи кæсы, уый иннæты хæлд митæм та бынтон æмбæ- 
лон цæстæй кæсдзæн; чи æмбæлы, ахæм мийыл сæ нымайдзæн. 
Æмæ, зæгъын, ахæм хъуыддæгтæ æнаккаг мийыл чи нæ нымайы, 
уый йæхæдæг дæр йæ удрæбын сæфт адæймаг у, æмæ йæхицæн 
дæр бантысдзæн ахæм хæлд митæ бакæнын, стæй куы сараза 
ахæм æнаккаг къахдзæфтæ, уæддæр сыл фæсмон не ’ркæндзæн, 
æмбæлон хъуыддагыл сæ банымайдзæн. Æмæ, зæгъын, ды дæр 
сæфт адæймаг дæ! Дæуæн дæр бантысдзæн ахæм митæ бакæнын! 
Кæд дын нæма бантыст, уæддæр дын бантысдзæн! 
Мæ масты дзæкъулы ком феуæгъд æмæ калын æмæ калын 
мæ хылы ныхæстæ. Фæлæ дын æвиппайды мæ сæрæй мæ къæх- 

Гуыцмæзты Алеш : Уацмыстæ 280 
ты бынмæ куы ныззыр-зыр кæнин, къахæй-къухмæ куы арæ- 
сыин: йæ цæсты гагуыты алыварс цы æбæрæг фæлм абадт, уый 
цыренæй-цырендæр кæны, цыренæй-цырендæр кæны, æмæ, 
æппынфæстаг, бæрæг-бæлвырд хуыз куы райсид. Æмæ куыд 
æнхъæл дæ! Цы æнкъарæнты æндæрг сыгъд йæ цæстыты? Ома 
масты? Йе тасы? Йе æрхæндæджы? Нæ! Цины стъæлфæнтæ! 
Зæрдиаг цины стъæлфæнтæ! 
Зæгъын, цæуыл цин кæныс, сæфтдзаг? — хъæр ыл кæнын, 
фырмæстæй зыр-зыргæнгæ. 
Уый ницы дзуры. Кæсы мæм уыцы циндзаст æмæ амонд- 
джынгъуызæй. 
— Гъе, бецау дæ бон, æгомыг фос! — загътон ын æз. — Йæ 
цинæн дæр æмæ йæ мастæн дæр æмбæлон æфсон кæмæн нæй! 
Ды адæймаг куынæ дæ, æмæ дæ куынæ зыдтон. Зæгъын ды дæ, 
цæрæгойы инстинкттæ кæм стымбыл, ахæм æнæсæрымагъз сконд 
сылгоймаджы формæйы. 
Уый ницы дзуры. Кæсы мæм уыцы кастæй. Æз та йæ уыцы 
кастæй æрра кæнын, мæ туг мæ хуылфы пæлхъ-пæлхъæй æхсиды. 
Стыр цин дыл æрцыди, зæгъын, æмæ цин кæн! Цин кæн, 
зæгъын, сæрымагъз кæуыл нæй, уыцы æгомыг цæрæгой! — хъæр 
кæнын, æмæ мæ маст ноджы фыцы æмæ фыцы. — Сæрымагъз, 
зæгъын, кæуыл нæй, йæхи сæры зондæй цæрынхъом чи нæ у, 
уыдонæн модæ тынг æххуыс у — модæ куыд амоны, афтæ цæр, 
дæхи сæрæй дæ ницæуыл хъуыды кæнын хъæудзæн дæ цардыл! 
Зæгъын, адæмы лæгтæ дæр хæлд сты, уый модæйы ис, æмæ дæ 
лæг дæр уыдон хуызæн кæй разынд, ууыл куыннæ хъуамæ ба- 
цин кæнай! Мойы сайын дæр, зæгъын, ныр модæйы ис, æмæ дæ 
лæг нырыккон модæйыл кæм фæхæст, уым æй, зæгъын, ды дæр 
бафæзм, фæстейæ дзы ма аззай, ныртæккæ, зæгъын, адæмы ус- 
тытæ дæр фылдæр афтæтæ куы кæнынц! 
Уый цыдæр сдзурынмæ хъавыд, фæлæ йæ æз не суагътон. 
Банцай, зæгъын, дæ уынæр дын куыннæ хъусон. Зæгъын, æз 
мæхицæй къæхтæсæрфæн аразын нæ бауадздзынæн. Мæн, зæ- 
гъын, уæ нырыккон фадбарц æппындæр никуыдæм хъæуы! Æз, 
зæгъын, дзаума нæ дæн, æмæ мæм дзаумайы цæстæй кæсой мæ 
бинонтæ. Дæуæн, зæгъын, æппындæр ницы уæлдай у, дæ лæг 
цыдæр къахбайтимæ сбæндæн уа, уый, æмæ ды мæнæй дæр 
уыдæттæ домдзынæ! Дæуæн, зæгъын, æхсызгон у, адæмы лæг- 
тау дæ лæг дæр адæмы устытимæ кæй хæты, æмæ дæхæдæг дæр 
мæнæй уыцы бартæ иу бон æрдомдзынæ! Æз та, зæгъын, зæронд 
модæтæй æмæ ног модæтæй дæр æрмæст иу хъуыддагыл дæн 
хæст — сæрибарæй цæрын дæ фæнды, уæд ацу æмæ цæр. Алчи 
дæр йæ царды кой кæнæд. Зæгъын, æз уемæ цæрæг нал дæн. Æз — 
мæхицæн, сымах — уæхицæн! 
Уый та мæм уыцы циндзаст æмæ райгæ кастæй кæсы, æмæ 
уæд мæ хъуыдымæ æрцыд: «Ай, æвæццæгæн, нырмæ дæр уыцы 

281 
Радзырдтæ 
Пысырайы уидæгтæ 
ныхæстæм æнхъæлмæ каст, æмæ, сæ, æппынфæстаг, мæхи дзы- 
хæй фехъуыста, æндæра афтæ тынг цæуыл цин кæны!» Уымæн 
та, йæ цæстыты цы цины стъæлфæнтæ сыгъд, уыдон уæрæхдæр 
кæнын райдыдтой, æгасæй дæр йæ цæсгомыл анхъæвзтой, йæ 
æнгом былтæ йын базыхъыр кæнын кодтой, æмæ куы бахудид: 
бахудти æгас цæсгомæй, йæ зæрдæйы рæбынæй. Уыцы амонд- 
джынгъуызæй мæм йæхи куы æрбаивазид. Æз фырмæстæй фæ- 
гæпп кодтон. 
— Сыстут, æмæ цæугæ кæнут ардыгæй! — фæсус хъæлæсæй 
сыл хъæр кæнын, мæхи ма тыхæй уромын, афтæмæй. 
Уый схудти æмæ ме ’фцæгыл ацауындзæг: 
Ды, дам, мæхи дæ, — дзуры мын, — æз, дам, дын ныртæккæ 
æппæт дæр радзурдзынæн. 
Æз æй мæхицæй асхуыстон. 
А! Зæгъын, æппæт дзуринаг дæр ма дзы ис? Уæдæ ма дæм, 
зæгъын, æппæт дзуринаг дæр уыди, æмæ дæхи уымæн ныссабыр 
кодтай? Фыстæг дæр уымæн нæ бакастæ, цæмæй мæхæдæг рай- 
дыдтаин хыл кæнын? Зæгъын, фаг у, нал мæ фæнды æппæт дæр 
фехъусын, цы фехъуыстон, уый, дæр мын фаг у! Сыст, æмæ, 
зæгъын, фесæф ардыгæй! 
Уый худгæ дæр кæны æмæ фæлурс дæр аци. 
Нæ, нæ. Ды, дам, мæ нæ бамбæрстай. Æз, дам, ныртæккæ 
æппæт дæр радзурдзынæн, фыстæг цæмæннæ бакастæн, уый дæр, 
дам, дын зæгъдзынæн. 
Нæ, нæ. Байхъус, дам, мæм. Æз, дам, барæй афтæ бакодтон, 
цæмæй, дам, дæ мæнæ афтæмæй федтаин. 
Æз афæлурс дæн. Мæ туг ме уæнгты асалд. 
Æмæ мæм гъеуæд фыццаг хатт æрцыд ахæм хъуыды: ацы 
тæккæ амарын хъæуы ацы адæймаджы, науæд чысыл фæстæдæр 
байрæджы уыдзæн, æмæ цæрæнбонты фæсмон кæндзынæ. Бака- 
стæн ын йæ хъуырмæ æмæ мæ мидзæрдæйы æрбæрджытæ код- 
тон, йæ улæфæнтыл ын цы рæтты хъæудзæн бахæцын. 
Зæгъын, барæй зæгъыс? 
Гъо, барæй, дам. 
Зæгъын, æцæг зæгъыс? 
Гъо, æцæг, дам, зæгъын. 
Уæдæ ма, зæгъын, расомы кæн. 
Æмæ уый сывæллонæй расомы кодта. 
Æз мæхи æрцæттæ кодтон мæ фæнд бæххæст кæнынмæ. 
Уæд, зæгъын, æцæгтæ дзурыс? — Дзурын æм, æмæ йын йæ 
сæрыхъуынтыл, узæлыны æфсон, мæ къух æруагътон, мæхир- 
дæм ыл æрбахæцыдтæн. 
Уый цыдæртæ дзуры, фæлæ мæм йæ ныхæстæ нал хъуы- 
сынц, нал ын хъусын йæ ныхæстæ. Йæ цæсгоммæ йын кæсын, 
æмæ цалдæр азы афтæ бирæ цы цæсгомы хуыз уарзтон, уый 
ноджы рæсугъддæрæй, ноджы зæрдæмæ æввахсдæрæй сты мæ 

Гуыцмæзты Алеш Уацмыстæ 282 
цæстыты раз, ноджы фидауцджындæр кæны мæ цæстыты раз, 
риуæй æнæсыскъуынгæ уды кæрдихау тæлфы мæ риуы, удæй 
æнæраскъуынгæ уды кæрдихау мын у йæ цæсгомы хуыз, фæлæ 
уыцы æмрæстæджы ноджы æнкъарын — удæй раскъуынæн кæ- 
мæн нæй, уый ныртæккæ кæй фæхицæн уыдзæн мæ удæй, ныр- 
ма нæ фæхицæн, нырма мæн у, ныры онг дæр мæн уыди, фæлæ 
ныртæккæ мæн нал уыдзæн, ныртæккæ фæхицæн уыдзæн, æмæ 
йæм баххæссынхъом нал уыдзынæн, раст цыма къамæй хъазыд- 
тæн æмæ мын зæххыцъарыл зынаргъдæр цы уыди, уый къамæй 
хъазты фембылддæн, æмæ мын æй ныртæккæ мæ къухтæй сцъуй 
кæндзысты, байсдзысты мын æй, ныры онг мæн уыд, ацы тæккæ 
дæр ма мæн у, фæлæ цалдæр цæстныкъуылды фæстæ мæн нал 
уыдзæн, чидæр, æнуынон чидæр дын æй йæхицæн хъазæнхъу- 
лæн байсдзæн, байсдзæн æй, байсафдзæн æй, баныгæндзæн æй 
æвæлмастæй æмæ ды баххæссынхъом нал суыдзынæ, зæххыцъа- 
рыл дын æппæты зынаргъдæр чи у, уымæ. Уыцы хъуыды мæ 
æмыдзаг кодта тæригъæддаг æнкъарæнтæй. Тæригъæд мæхицæн 
кодтон зæххы цъарыл мын æппæты зынаргъдæр чи у, уый чи 
сафы. 
«Æмæ уæд, — загътон мæхицæн, — æмæ уæд уыцы адæймаг 
йæхæдæг хъуамæ удæгас баззайа? Мæнæн æппæты зынаргъдæр 
чи у, уый байсафынмæ кæй къух батасыд, уый йæхæдæг ма хъуа- 
мæ байсæфа?» 
Уыцы хъуыды мæм куыддæриддæр æрцыд, афтæ мæхиуыл 
фæхæцыдтæн. Загътон: «Чи у мæ сафæг? Базонон уал уый, цæ- 
мæй стæй йæхæдæг дæр уый фæстæ байсæфа!» 
Æмæ та йын æркастæн йæ цæсгоммæ. Цалдæр азы афтæ бирæ 
кæй уарзтон, уый цæсгом сау табæты æвæрдау уыд мæ армытъæ- 
пæнты æхсæн. Мæ армытъæпæнты æхсæн мæм йæ цæсгом зынд 
марды чырыны æвæрдау. Афтæ зынаргъ мын чи у, цалдæр азы 
дæргъы афтæ бирæ кæй уарзтон, уымæ цъус фæстæдæр, хæрз 
цъус фæстæдæр мæ къухты æндзæвд кæй нæуал хъардзæн, мæ 
къух йæ удæгас буармæ баххæссынхъом кæй нæуал уыдзæн, уый 
адæргæй меппæты уды хъарм дæр ранхъæвзта мæ армытъæ- 
пæнтæм, меппæт уды хъармæй йын тавтон йæ цæсгом мæ ар- 
мытъæпæнты æхсæн. 
Дзур, зæгъын, де ’ппæт дзуринæгтæ дæр. 
Уый дзуры. Æз æм кæсын, æмæ мæм йæ ныхæстæ хъуы- 
сынц, искæй къухæй марды тыххæй милицæйы фæдагурæг йæ 
бæлвырдгæнæнтæ куы фæрса, уыйау. Дзур, зæгъын, дзур. 
Æмæ фæлварын йæ ныхæстæ фехъусыныл. 
Æз, дам, райсом барæй нæ бакастæн уыцы фыстæг, — хъуы- 
сын мæм райдыдтой йæ ныхæстæ. Мæ цымыдисы хурхыл, дам, 
тыхæй ныххæцыдтæн, фæлæ, дам, уæддæр нæ бакастæн уыцы 
фыстæг. 
Зæгъын, цæмæннæ? 

283 
Радзырдтæ 
Пысырайы уидæгтæ 
Уæд, дам, æнæхъæн бон ууыл хъуыды кодтаин æмæ, дам, мæ 
маст цадæггай æрцыдаид. Нæ, дам, æй бакастæн, цæмæй, дам, 
фыстæджы цы фыст ис, ууыл хъуыдыгæнгæ ноджы мæсты код- 
таин æмæ, дам, мын æй стæй дæхæдæг куы кастаис, уæд, дам, 
мæ тæккæ мастфыцæны уыдаин æмæ, дам, дын загътаин, цы, 
дам, дын зæгъын хъæуы, уый. Сихорыл дæр, дам, уый тыххæй 
не ’рбацыдтæн. 
Зæгъын, цы мын загътаис? 
Куыд, дам, дын цы загътаин? Æви, дам, афтæ æнхъæлыс, 
æмæ, дам, æз æцæгæйдæр ницы ’мбарын. Æви, дам, афтæ æнхъæ- 
лыс, æз æцæгæйдæр ницы хатын? 
Зæгъын, цы хатыс? 
Зæгъ-ма, дам, мын зæгъ: хæдзармæ, дам, дæ дæ къах цæмæн- 
нæуал хæссы? Кæд, дам, дын аккаг ус нæ дæн, кæд, дам, дын 
дæ удыхъæдæн дзуапп нæ дæттын, уæд, дам, мын æй комкоммæ 
цæмæннæ зæгъыс? Зул цæстæнгасæй, дам, мын æй цæмæннæ 
æмбарын кæныс? Зæгъ-ма, дам, зæгъ, кæм, дам, базонгæ дæ 
уыцы къахбаимæ? Уыцы амондджынгъуызæй, дам, кæм фæис- 
тат уæ къамтæ? Æз, дам, дын куы ницы зæгъын, æрвит, дам, 
сусæгæй семæ дæ рæстæг, фæлæ ма, дам, сæ мæнæн та цæмæн 
уынын кæныс? Цæмæн, дам, æй ныууагътай фынгыл? Зæгъгæ 
дæр, дам, мын куы ницы кодтай. Зонын, дам, æй, зонын: ды, 
дам, æппæт дæр фыдаудæнæн кæныс — ома æркæс, дæ файнус- 
таг, дам, рæсугъд нæу? Хорз, дам, нæ фидауæм иумæ. Дæу, дам, 
афтæ зæгъын фæндыди: бакæс-ма, дам, ын йæ фыстæг — куыд 
тынг мæ уарзы æмæ мæм цы зæрдиаг ныхæстæ фыссы! Ома, 
дам, æй цæмæй æз бакастаин æмæ, дам, фырмæстæй тъæппытæ 
фæхаудтаин. Схуыст ныхас дæр, дам, мæм уымæн нæ кæныс, 
цæмæй, дам, мæ афтæ худгæбылæй мæстæй марай, æз та, дам, 
мæсты кæнон, æз та, дам, тардзæгъдæн кæнон æмæ, дам, дæ 
стæй æфсон фæуа — ахæм фыдсыл усимæ мæ бон цæрын нал у! 
Æмæ, зæгъын, уæдæ, куы ’рбацыдтæн, уæд мын цæуылнæ 
фæдзырдтай уыдæттæ? 
Уым дæр, дам, зæгъдзынæн. Фæскуыст, дам, куы æрбаздæх- 
тæн æмæ, дам, газеттæ посты лагъзы куы федтон, уæд дам, æй 
базыдтон, ды та, дам, дæхæдæг дæр сихорыл не ’рбацыдтæ. 
Кæуын, дам, мæ сæрмæ нæ бахастон, æндæра, дам, асинтыл нык- 
куыдтаин. Афтæ тынг, дам, ныккуыдтаин æмæ, дам, нæ сыхæгтæ 
сеппæт дæр мæ богъ-богъмæ куыд ракалдаиккой. Уыдон, дам, 
мæ бафарстаиккой, цæуыл кæуын, уымæй; æмæ, дам, сын уæд 
æз загътаин, мæ мой, дам, сихоры рæстæджы хæдзармæ кæй нал 
фæзыны. Стæй, дам, канд сихоры рæстæджы нæ, фæлæ, дам, 
фæскуыст дæр æрæгмæ кæй æрбацæуы хæдзармæ, хаттæй-хатт 
та, дам, æрдæгæхсæвмæ дæр. Æмæ, дам, сын æппынфæстаг схъæр 
кодтаин, мæ мой, дам, мæ кæй нæ уарзы, ууыл, дам, гуырысхо 
кæнын кæй райдыдтон. 

Гуыцмæзты Алеш Уацмыстæ 284 
Æмæ, зæгъын, цæмæннæ ныккуыдтай? 
Йæ ныхæстæм ме ’муд цæуын райдыдтон. 
Мæ сæрмæ, дам, не ’рхастон, дæу, дам, сыхæгты раз æрныл- 
лæг кæнын. Хæдзармæ, дам, куы ссыдтæн, уæд, дам, æй базыд- 
тон, ды, дам, сихорыл кæй æрбацыдтæ. 
Зæгъын, æз сихорыл ам нæ уыдтæн. 
Ам, дам, уыдтæ. Æз, дам, райсом акалдтон бырæттæ æмæ, 
дам, изæры куы ’рбаздæхтæн, уæд, дам, бырæтты асыччы æрдæг- 
дымд тамакотæ уыд. Стæй, дам, газеттæй дæр иу зыгъуыммæ 
фæлдæхт уыди. Æз, дам, æй базыдтон, ды, дам, ам кæй уыдтæ, 
æмæ, дам, цæмæй ма базыдтаин ам кæй уыдтæ, уый тыххæй, 
дам, газеттæ дæр фæстæмæ посты асыччы ныссыдтай. 
Зæгъын, нæ уыдтæн ам. 
Нæ, дам, мæ фæсайдзынæ. Æз, дам, æй базыдтон, ды, дам, 
кæй смæсты дæ, æмæ, дам, мæм уæд æрцыди уыцы фæнд дæр. 
Зæгъын, цавæр фæнд? 
Базонон, дам, уарзыс ма, дам, мæ, æви, дам, мыл æцæг суæ- 
лæхох дæ. 
Æмæ, зæгъын, уый цы хуызы базонынмæ хъавыдтæ? 
Фыстæг дæр, дам, уымæн нæ бакастæн. 
Зæгъын, цæмæннæ? 
Уæд, дам, сывæллонæй мæнг сомы ракодтаин? Сывæллонæй, 
дам, куы расомы кодтон, уæд, дам, дæу та бауырныдтаид, æз, 
дам, фыстæг æцæгæйдæр кæй нæ бакастæн. 
Æмæ, зæгъын, уымæй цы хуызы базонынмæ хъавыдтæ, уар- 
зын дæ æви нæ, уый? 
Уый та йæ амондджын худтæй худы æмæ мæ дæллагхъуыры 
лæсы. 
Æмæ, дам, уæдæ, æрдæбон цæуыл смæсты дæ? 
Зæгъын, цæуыл смæсты дæн? 
Æмæ, дам, уæдæ, йæ мойы чи уарзы, уый, дам, ахæм фыстæг 
æнæбакæсгæ куыд ныууагътаид? Фæлæ, дам, æй æз та барæй 
нæ бакастæн: кæд, дам, зæгъын, смæсты уа йæ сусæг фыстæг ын 
кæй нæ бакастæн, ууыл, уæд, дам, мын æй цы, зонын хъæуы, 
кæй, дам, мæ уарзыс, уый. Раст, дам, мын зæгъ, уый тыххæй, 
дам, не смæсты дæ? 
Зæгъын, нæ. 
Нæ, дам, мæ фæсайдзынæ. Ды, дам, афтæ тынг куы мæсты 
кодтай, уæд, дам, æз та фырцинæй рæзгæ кодтон æмæ, дам, 
мæхинымæр афтæ дзырдтон: «уарзы мæ, уарзы мæ, уарзы мæ». 
— Уый дын сылгоймаджы хиндзинæдтæ! — йе ’мбалы уæхск 
æртъæпп кодта дзурæг. — Æмæ æз та чысыл ма бахъæуа, æмæ 
мæ бинойнаджы хурхыл бахæцыдаин. Зæгъгæ ма мæхи нæ фæ- 
урæдтон, зæгъын, йæ зæрдæ кæимæ ис, уый базонон æмæ уымæ 
дæр баххæсса мæ къух, зæгъгæ, ма уыцы хъуыдыйæ мæхи нæ 

285 
Радзырдтæ 
Пысырайы уидæгтæ 
фæурæдтон, уæд уыцы тæккæ сарæзтаин æппæты æвирхъау- 
дæр ми. 
— Сылгоймагыл æууæнк уымæн никуы ис! — багуым-гуым 
кодта йе ’мбал. 
— Нæ, — загъта уый, ам сылгоймаг нæу аххосджын, ам аххос- 
джын сты хæлд адæм — сылгоймæгтæ дæр æмæ нæлгоймæгтæ 
дæр. Уыцы хæлд адæмы уынгæ адæймаджы уды баззайы гуы- 
рысхо, æмæ уыдон азарæй хаттæй-хатт рæсугъд удыхъæдджын 
адæм дæр кæрæдзимæ дызæрдыджы цæстæй фæкæсынц! 
«Ды раст дæ, — мæхимидæг ахъуыды кодтон æз дæр, — адæй- 
маджы цард, кæм цы хæлд удтæ ис, уыдон куынæ хъæстæ кæ- 
никкой сæ сæфтдзаг цардæй, уæд нæ цардæй рæсугъддæр цард 
кæм уаид?» 

Царды зыд 
«Гъе, уæууæй, гъе! Фидыцы хъæбул дæр хъуамæ 
мæлгæ кæнид?» — куыдта зæронд Акко. Ставд цæс- 
сыгтæ хъуызыдысты йæ цæстыты гæмттæй. Цæссыгтæ 
сæфтысты йæ уадулты ссывтыты, йæ зæбул рихиты 
хæмпæлы. Кæку та, чысыл Кæку, йæ байзæддаджы 
кæстæр, йæ фидыцы хъæбул, йæ цины рæзынæг, хуыс- 
сыди уæлмæрды, æгомыг, уазал цыртытæй арæзт уæл- 
мæрды. Уарзта, ехх, куыд уарзта зæронд Акко йæ 
чысыл Кæкуйы. Йæ зæнæг, стæй йæ зæнæджы зæнæг 
дæр бастыртæ сты æмæ йыл æргом цинкæнынхъом нал 
сты, искуыдæй искуыдмæ йæ куы абæрæг кæнынц, 
уæддæр хæдзары митæ æмæ дзыхыныхасæй дардцæр 
ницæмæйуал баузæлынц зæронд лæгыл. Фæлæ чысыл 
Кæку, йæ фидыцы хъæбул, уый-иу сбадти йæ хъæбы- 
сы æмæ-иу уырдыгæй рахизын нал куымдта. Сойамæзт 
сæрвасæнау ын йæ чысыл къухтæй фастаид йæ сæры 
тæнæг хилтæ, йæ зæбул рихитæ. 
«Дада, — дзырдтаид æм, — дæ сæрыхъуынтæ ты- 
ы-ынг фæлмæн сты, дæ рихитæ та — дæрзæг». 
Æрысгæрста-иу йæхи сæрыхъуынтæ. 
— «Мæ сæрыхъуьштæ дæр дæ рихитау дæрзæг сты». 
Æмæ-иу худти худгæ хурау. 
Ныр нал ис йæ худгæ хур. Ныр амарди чысыл 
Кæку. Ныр уæлмæрды æрæнцади йæ бинонты хуыз- 
дæр æмæ йæ ардæм фæласы йæ зæрдæ. 
Уымæй размæ дæр арæх цыди ардæм. Фæлæ йæм 
уæд афтæ хъармзæрдæ нæ дардта. Æнæуыноны ад 
ын кодта уæлмæрды уæлдæф. Бынтон зæрдæмæгуыр- 
гæнæг æнгас та йын йе ’дзард æмкъайы зæххы хай 
хаста. Ингæны алыварс уæрæх æхгæд уыди сау 
æфсæйнаг æмбондæй. Ахæм æмбонды гæппæлтæ ма 
дæлæ горæты цæрджытæ ныххуыйынц сæ хæдзары 
фæрссæгтыл: уæд та ма, дам, æнæнхъæлæджы ис- 
кæцы æрра æрбафсæрста рудзынгæй. 
«Æмæ мардмæ та чи лæбуры? Æви йæ ингæнæй 
куы раста, уымæй тæрсут æмæ йын йæ развæндæгтæ 
æхгæнут?» — мæсты хъуыр-хъуыр кодта зæронд лæг. 

287 
Радзырдтæ 
Царды зыд 
Йæ удхæссæг уыди ацы сау æмбонд. Нæ уарзта ацы сау æмбон- 
дæй æхгæд зæххы хай, фæлæ йæм цæугæ арæх кодта. Джитæн- 
тæгæнгæ-иу цалдæр хатты æрзылд йæ алыварс, стæй, хæмпæл- 
гæрдæджытæ ратонын æфсон, бахызтаид мидæмæ. 
Йе ’мкъайы ингæныл дур æвæрд уыди. Фæлæ ма уыцы ингæ- 
нæй дарддæр ацы кау æмбондæй æхгæд зæххы хайы ноджы бирæ 
бынат уыди, ноджыдæр иуы бынат, Аккойы бынат; нырма зæх- 
хæй дарддæр ницы уыди, нырма — дæлæмæ дæр æмæ уæлæмæ 
дæр — нæуудзарм зæххы гæппæл, фæлæ дзы искуы арф ингæн 
скъахдзысты, арф дзы баныгæндзысты Аккойы, дур ыл ныф- 
фæлдахдзысты æмæ йæм бынмæ ныдздзурдзысты: 
«Хуысс æмæ дæ къах атилыны кой мауал кæн»! 
Афтæ хъуамæ уыдаид бæргæ. Мæнæ ацы сау æмбондæй æхгæд 
зæххы хайы йе ’мкъайы фарсмæ хъуамæ уый ингæн уыдаид, фæлæ 
афтæ нæ рауад. Зæронд лæджы фæллад стджытæ кæм хъуамæ 
æрулæфыдаиккой, уым æрбынат кодта чысыл Кæку, цæрынхъуа- 
гæй дзы йæхи бафснайдта, йе стырмады хъæбысмæ батагъд кодта. 
«Куыд тынг бауарзтай де стырмады, — хъуыдытæ кодта зæ- 
ронд лæг, — зонгæ дæр æй куынæ кодтай, уый куы амарди, уæд 
нырма зонынхъом дæр куынæ уыдтæ, дзурын дæр куы нæма 
зыдтай, дæ гыццыл зæрдæ цин кæнынмæ куы нæма арæхст, уæд- 
иу дыл æрмæстдæр уый куы цинтæ кодта, ды йæ хъуыды дæр 
куынæ кодтай. Уæд та мæныл цы фæцинтæ кодтай, уыдоны 
æрдæджы бæрц дæ уæддæр куы зыдтаид уыцы ус, уæд уымы- 
бæсты, чи зоны, сидзæр нæ уаис. Мæрдты йæ къахалгъæй дæр 
ма схъæрзæд уый дæр, — йе ’фсины карзæй ралгъитын нæ бауар- 
зы йæ цæст, — хъæбулуарзаг куы уыди, уæд ахæм къах цæмæн 
ахаста? Йæ фæстæ уырдæм ацæуын мæнæн куы æмбæлд, уæд 
дæумæ куыд батасыд йæ зæрдæ? Æви уымæ дæр æмæ Хуыцау- 
мæ дæр раст нæ фæкастысты нæ адæмы митæ!?» 
Зæронд лæг нæ барста йæ зæнæгæн, йе ’мкъайы ингæны цур 
ма æфсæйнаг æмбондæй рагацау ноджы иу ингæны бынат кæй 
æрцахстой. Бынат, кæй зæгъын æй хъæуы, уымæн рахицæн код- 
той, фæлæ, чи зоны, Хуыцаумæ раст нæ фæкасти ахæм ми æмæ 
сывæллоны цард цæрынхъуагæй уымæн айста. Афтæ хъуыды 
кодта зæронд лæг. Раст æм нæ касти ацы хабар, æмæ ма ца- 
лынмæ чысыл Кæку нæ амард, уæдмæ дæр фыдзæрдæ хаста ацы 
зæххы хаймæ, уæлмæрды-иу æнкъард зæрдæйæ хъуыдытæ код- 
та æрцæуинаг бонтыл: 
«Цард-цæрæнбонты ме ’мкъаимæ фæд-фæдыл дыууæ боны 
кæрæдзи фарсмæ никуы æруагътам нæхи, — сагъæстыл бафтыд 
зæронд лæг, — ныр æй мæрдтырдыгæй баххæст кæндзыстæм, 
ныр нæ кæрæдзийæ ничиуал фæиртасдзæн: зымæг ныл тымыгъ 
кæна, сæрд хур судза, гъе ныл уалдзæг æмæ фæззæг даргъ къæв- 
датæ уарой, уæддæр фæрсæй-фæрстæм цыбыр кæндзыстæм не 
’нустæ, Æмæ нæ уымæй ницы тых баиргъæвдзæн, ме ’мкъайы цу- 

Гуыцмæзты Алеш 
Уацмыстæ 
288 
рæй мын фæиппæрдгæнæн нал ис. Мæнæ ацы хауд зæххы гæппæл 
æрцахста Аккойы, æмæ йæ нал суадздзæн. Бирæ нæ, фæлæ иу 
метры бæрц, иу цыбыр санчъехы бæрц дæр нал фæиппæрд уыдзæн 
йе ’нусон бынатæй. Сифтындз дæ бæх, сбад ыл, фæцу искуыдæм, 
искуы дæхи фæндаджы сæрдæнты хай бакæн, уæддæр дын ссар- 
дзысты дæ марды пырхæнтæ, æрувдздзысты сæ, æрласдзысты сæ 
æмæ сæ мæнæ ацы ран арф баныгæндзысты: хуысс æмæ, дам, дæхи 
ма тыллиф кæн. Сбад хæдтæхæджы, æппæты дарддæр кæдæм тæхы, 
уырдæм ыл фæтæх, стæй уым дæхи раппар — уæддæр дæ базон- 
дзысты: ай, дам, мæнæ Седантыхъæуккаг Акко куы у: посты гæх- 
хæттау дæ æрæрвитдзысты дæхионтæм, æмæ дæ уыдон тæккæ ацы 
ран арф нынныгæндзысты. Ай царциат нæу! — авд æфцæджы 
æддæмæ фæхæсс дæ мард, уæддæр дыл мæнæ ацы сау къухæй 
хæцы, никуыдæм дæ уадзы, нæ дзы фервæздзынæ». 
Цæмæй зыдта уæд зæронд Акко, уыцы сау зæххы гæппæлæй 
йе ’хсæн чысыл Кæку бацæудзæни. Цæмæй зыдта уæд зæронд 
лæг, йæ зæнæг ын цæрдудæгасæй цы сыджыты хай ныббастой, 
уым йæ бæсты йæ фидыцы хъæбул ныппардзæн йæхи. 
Горæтмæ-иу сæм куы ныфтыд, уæд æй чысыл Кæку хæдзары 
бадын нæ уагътаид, уынгмæ йæ кодта. Уынджы йæхи æмцахъ- 
хъæн сывæллæттæм сæ нæмттæй сидтаид, стæй-иу сыл йæхи абар- 
джын кодта: 
«Ай! Дада нæм хъæутæй æрцыди...» 
Сывæллæттæ, хæлæггæнгæ, кастысты чысыл Кæкумæ. Æвæц- 
цæгæн сын арæх кодта йæ дадайы кой, Хуыцауы уындау ын 
уыдтой йæ хуыз, Хуыцауы нывмæ кæсæгау ын кастысты йæ 
зæбул рихитæм, йæ зулсагъд худмæ. Сæ уындæй-иу æрфæлмæнтæ 
зæронд лæджы зæрдæ, искæй сæр дзы къухæй æрлæгъз код- 
таид. Уый чысыл Кæкуйы зæрдæмæ нæ цыди. Зæронд лæг-иу 
дзы кæуыл баузæлыд, уый фыдуаг митæй исты уайсахат акъæр- 
къæр кодтаид, стæй-иу йæ ныхасмæ барджынæй бафтыдта: 
«Дада дæ хуызæтты нæ уарзы! Нæйы, Дада?» 
Нæ-иу æй фæндыд чысыл Кæкуйы фæхъыг кæнын, фæлæ 
иннæ сабиты зæрдæхудт дæр куыд райстаид: 
«Уый дæр хорз у, уый мæ чызг у». 
Чысыл Кæку-иу фæхъуынтъыз. 
«Уый дæр хорз у, — загътаид æрæджиау, — фæлæ æппæты 
фылдæр та мæн уарзыс. Нæйы, Дада?» 
Зæронд лæджы зæрдæ-иу хурварс абадт. Чысыл Кæкуйы си- 
стаид йæ хъæбысмæ, арæвдыдтаид æй, йæ хъусы йын сусæгæй 
загътаид: 
«Дæу уарзын æппæты фылдæр. Ды мæ чызг дæ. Фæлæ уыдон 
дæр гыццылтæ сты æмæ тæригъæд сты». 
Уый-иу йæ цин басусæг кæнын нæ бафæрæзта, комдзог-иу 
ыл рацыд, йæ хъæбысæй-иу агæпп кодта: 
«А-а-а! Дада æппæтты фылдæр мæн уарзы. Ды нæ бæззыс, 

289 Радзырдтæ Царды зыд 
æмæ дын тæригъæд кæны. Æппæты фылдæр мæн уарзы!» — 
фырцинæй-иу гæппытæгæнгæ сзилæг йæ алыварс. 
Никæмæн барста, йæхицæй дарддæр ма йын исчи йæ дадайыл 
барджын уа, уый: нæдæр йæ мадызæнæгæн, нæдæр йæ ныййар- 
джытæн. Дада æрмæстдæр уый уарзы, уый та — дадайы, æндæр 
сæм ничи ницы бар дары. 
Ныр нал ис йæ чысыл хур! Ныр нал ис, афтæ æргомæй йыл 
чи цинтæ кодта, уыцы уды рæзынæг. Ныр ацы фыдбойнаг сы- 
джыты хайы бамбидзæн уыцы зæрдæйы рæзынæг. 
Æмбигæ та дзы йæхæдæг хъуамæ ныккодтаид. Цалынмæ ма 
чысыл Кæку нæ амард, уæдмæ-иу ам цæстæнгасæй арæх барста 
йæ ингæны дæргъ æмæ уæрх. Йæ сæр цы ран æрæнцайдзæн, йæ 
къæхтæ кæм хуысдзысты — æппæт уыдæттæ, йæхи номау бæл- 
вырд зыдта, бæстон нысæнттæ йын уыдысты: зыдта, ууыл дæр 
йе ’мкъайы ингæны дуры æмиас куы ныффæлдахой, уæд ын йæ 
буарыл кæрæй-кæронмæ не ’руæз кæндзæни, йæ сæры кæхц æмæ 
йæ къахы дæлфæдтæ нæ банкъардзысты дуры уæз. Ингæны хæм- 
пæлгæрдæджытæ тоныны æфсон уырзтæй сгæрста удæгас буа- 
рæй сзайæг кæрдæджыты. Мысыдис-иу йæ цæрдæмбалы цæс- 
гом, йæ ныхæстæ, йе змæлд æмæ-иу дис кодта: куыд аивгъуыдта 
рæстæг? Кæуылты афардæг сты бонтæ? Усгур æм куы ныццыди 
æмæ цæсты зулæй йæ фидæны цардæмбалы ауынынмæ куы тыр- 
ныдта, уый нырма хæрз æрæджы куы уыди, знонау куы лæууы 
йæ зæрдыл, уæд куыд тагъд фæвæййы цард? Куыд тагъд æрхас- 
та уæлмæрдмæ йæ буары хæррæгъ? 
«Цæй буар ма дзы ис? — йæ уырзтæй-иу сгæрста ингæны уæлæ 
зайæгхалты. — Цæй буар ма дзы ис, зæххимæ схæццæ сыджыты 
сой æмæ кæрдæджытæм рахызти. Мæнæ ацы дидинæг, æвæццæ- 
гæн, дæ цæстыты сойæ сзади, дæ цæстыты фиуæй схаста йæ рæз, 
йæ сыфтæ дæ цæстыты рухсæй рахастой урс. Атæппæт кæрдæ- 
джыты де уæнгты сой хъазы, ды куынæ уыдаис, уæд ацы кæрдæ- 
джытæ дæр афтæ хæрзæфсæст нæ уаиккой. Ныр та сын ис, сæ 
уидæгтæ цы сæнцъирой, уый. Ингæны алфамблайы кæрдæджытæй 
бирæ хæрзхуыздæр сты, бирæ нарддæр. Кæсыс, куыд ныррæсы- 
дысты сæ цармы дзаг — уый удгоймаджы сой хъазы сæ сыфты. 
Мæнæ ацы хъæбæрзæнг хæлттæ та цæмæн æрзадысты ам? 
Цы уæлдай сой сæнцъырдтой дæ буарæй? Уыдон та де стджы- 
тæй схастой сæ рæз. Кæсыс сæм — куыд хъæддых зæнг сты. 
Æвæццæгæн, ацы сырхбын кæрдæджытæ та дæ тугдадзинты ас- 
къæрдтой сæ уидæгтæ, дæ туджы цавдæй схæцыдысты сæ уæнг- 
тыл. Фæлæ æгæр цъус сты. Адæймаджы туг фылдæр ис. Адæй- 
маг туг æмæ стæгæй конд у, æмæ ацы кæрдæджытæ дæр хъуамæ 
фылдæр уаиккой». 
Дзургæ-иу йе ’мкъайы ингæнимæ кодта, йæ цæстныдзæвæны 
та йæхи буары хæррæгъ уыди. Æрхæндæг хъуыдытæ йын хат- 
тæй-хатт йæ сæры магъз хæццæ кодтой, æмæ-иу æм афтæ каст, 
19 Гуыцмæзты Алеш 

Гуыцмæзты Алеш 
Уацмыстæ 
290 
цыма раджы амарди, цыма йæ ингæныл кæрдæг раджы фæхæ- 
цыд, цыма йæхæдæг нæ, фæлæ йæ уды аууон æрцыди ардæм, йæ 
уæлингæнмæ. 
Раджы йæ базыдта, ацы раууаты зæххы гæппæл сын исты 
стыр маст кæй æрхæсдзæн. Æмæ йæ хъавыди исты хуызы аиуварс 
кæнынмæ. Дæлæ горæты уæлмæрды иу æхгæд æмбонды федта 
фынг æмæ бадæн арæзт. Уый дæр йæ зæнæгæн бакæйттæ кодта: 
«Уæ мады зæххы хайыл сымах дæр фынг æмæ бадæнтæ сара- 
зут. Афтæ цыбыркъух дæр куы не стæм». 
Йæ байзæддаг арабар-бабар кодтой æмæ нæ бакоммæ кастыс- 
ты. Нæ, дам, дзы рæхсы. 
«Куыд дзы нæ рæхсы, — загъта сын, — бирæ бынат куы у. 
Саразут уал дзы фынг æмæ бадæн. Æз нырма удæгас дæн. Куы 
амæлон, уæд мæ фаг зæхх дæр разындзæн уæлмæрды, лæбыргæ 
куынæ акæндзæн». 
Нæ йын сразы сты. Нæ ныййарджытæ, дам, уымы бæсты 
фæрсæй-фæрстæм хъуамæ уой. Фæлтау, дам, æмбонд фæуæрæх- 
дæр кæндзыстæм, æмæ дзы уæд уыдзæни фынг æмæ бадæн ара- 
зæн дæр. 
«Æнæрай дзы фæут! Æз æй къаддæртæ кæнын, адон та йыл 
фæйнæрдæм хæцынц», — хъуыр-хъуыр кодта зæронд лæг. 
Хъæубæстæй дæр ма исчи йæ зæнæгæй разы куынæ вæййы, 
уæд сын цæстмæдарынæн йæ байзæддаджы æрымысынц: цы, дам, 
уæ бадомон, исты, дам, мын Аккойы зæнæгау æддæгуæлæ бæс- 
тыхæйттæ ныззилдзыстут, уыдонау мын мæ зæххы хайыл рага- 
цау æфсæн галуантæ сараздзыстут. 
«Бахъæуæд уæ, — сæ фæстаг ныхæстæ нæ фæцæуынц зæ- 
ронд лæджы зæрдæмæ æмæ сæ карзæй ралгъиты, — Хуыцау уын 
æй рæхджы бонты уæ къухы бафтын кæнæд». 
Нæй, уæддæр йæ фыдбылыз æрхаста ацы сайраг зæххы хай. Иу 
бон æм се ’рвадæлты лæппу халонау æрбауасыд: Кæку, дам, амард. 
Йæхи зонынхъом куы фæци, уæдæй фæстæмæ йæ цæстытæй 
цæстысыг æрызгъалын никуы бахаста йæ сæрмæ. Цард-цæрæн- 
бонты цы адæймагимæ батыдта йæ бонтæ, уый марды дæр мид- 
дзæссыгтимæ афæндараст кодта йæ ингæнмæ, æргом куыд не 
’рхаста йæ сæрмæ. Фæлæ ныр куыдта йæ бинонты кæстæры 
зианыл. Куыдта æмæ дис кодта: ай йæ хæдзарыл уæззау зиан 
куы æрцыд, уæд кæм сты йæхионтæ? Кæм сты йе ’рвадæлтæ? 
Йæ судзаггаджы зиан йæ уæлтæрхæг цæмæннæ ис? 
Лæбурæгау ацыди горæтмæ. 
Чысыл Кæку, йæ зæнæджы кæстæр, йæ цины рæзынæг хуыс- 
сыди марды чырыны æмæ, афтæ бирæ цин кæнын цы гыццыл 
къухтæй уарзта, уыдон дзуарæвæрдæй æрхаудтой йæ риуыл, цыма 
истæмæй фæтарст, цыма йæхи дадайæн лæгъстæ кодта: уæртæ 
мæм æрбацæуы æмæ мæм æй ма æрбауадз, асур æй. 

291 
Радзырдтæ 
Царды зыд 
Сывæллоны мад æй æртасын кæнынмæ хъавыд. Зæронд лæг 
æм тызмæгæй сдзырдтытæ кодта: 
«Сымах куы фæрсын, цы аразы мæ зиан горæты? Мæ судзаггаг 
зиан мæ уæлтæрхæг цæмæннæ ис?» 
Горæты ныгæнынмæ йæ хъавыдысты. Фæлæ зæронд лæджы 
ныхас нырма йæ байзæддагæн фæтк у. Куыд хъуамæ бауагътаид 
йæ гыццыл хуры æцæгæлон мæрдты æхсæн ныгæнын? Йæ ин- 
гæн дæр ын мауал уына йæ цæстæй? Мæрдты æхсæн дæр ын 
аззайа сидзæрæй? 
Ам дæр æй хицæн ран баныгæнынмæ хъавыдысты, фæлæ зæ- 
ронд лæг йæхи ныхас акодта, загъта сын: 
«Нæ! Хъуамæ йе стырмады цур æрцæуа ныгæд». 
Уæддæр ацы æлгъыстаджы зæххы хай йæ фыдбылыз бакод- 
та, æмæ дзы амæй фæстæмæ уæддæр мацыуал тас уа йæ хæдзар- 
вæндагæн, мацыуал бар дара йæ къуыммæ. 
Нал ис йæ зæрдæдарæн. Нал ис йæ хъулон хъæбул. Нал ис 
йæ худгæ зæрдæ. Никуыуал ын фендзæни йæ худгæ цæсгом. 
Ныо мæнæ ингæны кæрдæджытæй баивта йæ гыццыл уæнгтæ. 
Иæ зæнæг-иу горæтмæ фæстæмæ куы здæхтысты, уæд зæ- 
ронд лæг нынкъард уыдаид. Чысыл Кæку-иу йе ’фцæджы æрца- 
уындзæг. 
«Дада, цæуыл мæсты кæныс?» 
«Куыннæ мæсты кæнон, — загъта-иу ын, — ды горæтмæ цæ- 
уыс, æмæ та ам æз æнæ дæу æнкъард кæндзынæн». 
«Дада, — ныфсытæ йын æвæрдтаид, — фæлæуу, мæнæ дет- 
садмæ дæр куынæуал цæуон, скъоламæ дæр куынæуал цæуон, 
куы сыстыр уон æмæ дæуыйас куы суон, уæд горæтмæ нал ацæу- 
дзынæн, æмæ иумæ цæрдзыстæм. Нæйы, дада?» 
Ныр æм мæнæ ингæны кæрдæджытæй æрыздæхт, ныр æм 
алы аз ингæны кæрдæджытæй здæхдзæни йæ гыццыл хур. Мæнæ 
ацы кæрдæджытæ йæ гыццыл уæнгты сойæ схастой сæ рæз. Йе 
’ргъиу стджытæй, нырма кæрæдзийыл рæстмæ дæр чи нæ хæ- 
цыд, уыдонæй стыдтой ацы лæмæгъзæнг хæлттæ. Æгасæй дæр 
тамагæрдæг фестад. Йæ худгæ цæстытæ стыдтой худгæ дидин- 
джытæй, йæ цæстыты рухс ын схастой сæ сыфты урсы. 
«Фæлæ ацы сындз та цæмæн æрзад ам? Сывæллонмæ цы 
уыди сындзæнгæсæй? Æгасæйдæр зæрдæйы хуызæн куы уыди, 
худгæ зæрдæйы хуызæн», — смæсты зæронд лæг æмæ æд уидæгтæ 
срæдывта сындзгæрдæджы. 
Сывæллоны ингæны цурæй рацæугæйæ йын арв фæбæрзонд- 
дæр вæййы. Йæ цæстæнгас ахæссы уæлмæрдыл. Ныр йæхæдæг 
та кæм хъуамæ уа ныгæд? Ам æви дæлдæр искуы? Æмæ цы 
уæлдай у. Цæмæн æй бахъуыд? Нырма цæргæ куы кæны. Ныр- 
ма цард разæй куы ис. 
«Ехх, Кæку, Кæку, — ныууынæргьыдта зæронд лæг, — ацы фыд- 
былызджын зæххы гæппæлæй ме ’хсæн ды хъуамæ бацыдаис?» 

Бсехы уаргъ семсе чысыл лсеппу 
Мит, мит, урс-урсид мит, афтæ æрттивы, цыма 
дзы фараст сæрдыгон хуры рухс æнхъæвзæнтæ кæны. 
Фараст сæрдыгон хуры та цы сты! Цыма миты æртхут- 
джытæй алкæй мидæг дæр чысыл хур сзынг, ахæм 
тæмæн калынц. Хур, æцæг хур дæр кæсы арвы сыгъ- 
дæгæй, фæлæ дзы нырма цæй хур ис, йæхæдæг дæр, 
æвæццæгæн, миты рухсæй барухсдзыд, æндæра, афтæ 
уазал чи у, уымæй цæй рухс хъуамæ ракæла? 
Æртындæсаздзыд Мурæт йæ хъуынджын худ арф 
æрсагъта, йæ бæмбæджджын къандзолы цæппæртæ 
æфтауы, йæ мад æмæ йæ фыд уæргътæ куыд бæт- 
тынц, уымæ кæсы æмæ цин кæны, хорз бон кæй скод- 
та, ууыл. 
«Хъуынтъыз бон куы скодтаид, уæддæр цы! — 
хъуыдытæ кæны йæхинымæр, — тымыгъ дæр скæ- 
нæд! Цæмæй дзы тæрсын? Ды мын бæх зæгъ, бæх, 
æндæра тымыгъ та лæгæн цы хъом у?» 
Хъуыды кæны Мурæт, фæлæ йæм йæ хъуыдытæ 
фаг ныфсджын нæ фæкастысты æмæ йæ фæнды исты 
æхсарджын ныхас зæгъын. 
«Æз мæхæдæг арты хуылфæй куы рацыдтæн», — 
зæгъы йæхинымæр сæрыстырæй æмæ йæхицæй ба- 
ныфсджын. 
Афтæ йæ хистæр æфсымæр фæдзуры. Фæлæ йе 
’фсымæр ныр далæ йæхицæн хъармы бады, уый та 
фæндаджы къахыл лæуд у æмæ уыцы ныхæстæ зæ- 
гъын дæр уымæн æмбæлы. Ныртæккæ йе ’фсымæ- 
рæй æхсарджындæр у, уæдæ цы?! — хуын ын хæс- 
сы: ахсæв ногбон æхсæв у æмæ сын истытæ хъуамæ 
ныддава. Знон сæ комахсæйнаг аргæвстой, йæ раст 
æмбис ын голджыты уæнггай ныккалдтой, нывæрд- 
той дзы ноджыдæр цыхтытæ, арахъ æмæ æндæр цы- 
дæртæ дæр. Ныр голджытæ æддæмæ рахастой, æмæ 
сæ йæ мад æмæ йæ фыд уаргъбаст кæнынц. 
— Гъе лæппыз, цы дæ фындз æруагътай? — дзуры 
йæм йæ фыд. — Æви ардыгæй Дзаумæ ныууайынмæ 
дæ ныфс нæ хæссыс? Дæ цахъхъæнæй-иу Чеселты 
лæппутæ хъомрæгъæуттæ фæфос кодтой. 

293 
Радзырдтæ Бæхы уаргъ æмæ чысыл лæппу 
Мурæт йе уæнгты æнкъары хъару, лæгдзинады хъару, æмæ 
йæ нæ фæнды, йæ фыдæлтæй йæхи дæлдæр авæра. 
— Лæгдзинад-иу равдыстой, — дзуры æнæрвæссон хъæлæсы- 
уагæй йæ фыдмæ, — кæд-иу быдираг дæлæмæдзыдтыл фæтых 
сты, уæд. Махау Америкæимæ куынæ æвзæрстат уæ тых! 
Фыд худы йæ рихийы бын. Райгонд у йæ кæстæр хъæбулæй. 
— У, бынмиз, — æфсоны хыл æм кæны, — уыцы Америкæ 
кæй хоныс, уыдонæй иу лæджы искуы уынгæ фæкодтай, уынгæ? 
Цæстæй кæй нæ уыныс, ахæм адæмимæ хæцын, кæй зæгъын æй 
хъæуы, æнцон у. Дзыхæй. Чеселт та-иу се знæгтимæ се знæгты 
зæххыл хъама æмæ дамбацайæ ныхас кодтой. Рауай, фæкæс нæм 
æмæ уæргътæ бæхы рагъмæ баппарæм. 
Дыууæ голладжы уаргъбастæй лæууыдысты митыл. Дыууæ 
голладжы дæр се ’мбистæй ноджы дзагдæртæ. 
Бæх дæр ифтыгъдæй лæууыд скъæты раз, йæ фыд æй æрба- 
ласта уæргъты цурмæ. 
— Афтæ лæуу, Зыгъар, — загъта йын, цыма йæ кæстæрмæ дзуры. 
Тыррыкзæрдæ Мурæт йæ къабæзты хаты æгæрон хъару, фæн- 
ды йæ уыцы хъару истæуыл авзарын æмæ уæргътæм февнæлдта, 
схæцыд сыл, фæлæ сæ змæлын дæр нæ фæкодта. 
— Схæц, — йæ рихиты бын æм худы йæ фыд, — цæмæй уыдон 
бæхы рагъмæ сæппарай, уый тыххæй дæ нырма бирæ сылы цы- 
мын бахъæудзæни. 
Ныр æртæйæ схæцыдысты уæргътыл: фыд — иу голлагыл, 
мад æмæ фырт — иннæуыл. Уæргътæ уæззау уыдысты, æмæ 
фыд йæхион саргъмæ куы сæппæрста, уæд бæхы иннæ фарсмæ 
ахызт, ныххæцыд голлагыл æмæ сæм рахъæр кодта: 
— Сæнцайут, сæнцайут! 
Мад æмæ фырт сæ тых-сæ бонæй схæцыдысты голлагыл — 
уæргътæ сæ бынаты абадтысты. Фыд сæ барæстытæ кодта, ды- 
зæрдыггæнгæ йæ усмæ бакаст: 
— Æнхъæлдæн, æмæ та дзы иу цæст уæззаудæр у? 
Ус басомытæ кодта: 
— Мæ мæрдтыстæн, æмхуызон сæ ныччыссæтæ кодтон. 
Фыд æм уæддæр дызæрдыггæнгæ кæсы. 
— Цæй, хорз, — йæ къух ауыгъта, — æгæр уæззау фесты, 
фæлæ Зыгъарæн ахæмтæ арсы хъуыны — мæлдзыг. Лæппу, сбад 
æмæ æйтт кæн. 
Мурæты фæнды саргъмæ цъиуау стæхын, фыццаг хатт куы 
не сæхста йæхи саргъмæ, мыййаг, фæлæ йæ уæргътæ хъыгда- 
рынц æмæ мæсты кæны. 
— Гъе, кæд дæуæй бæлццон лæг нæма ис, — худы йыл йæ 
фыд, — ахсæв уым лæууынвæнд ма скæн, зæрдæхсайынтыл нæ 
ма фæкæн. 
Фырт сæм уæлбæхæй бынмæ кæсы æмæ дис кæны: ныртæккæ 
йæ фыдæй уæлдæр кæй у, уый фыд цæуыннæ хаты? 

Гуыцмæзты Алеш 
Уацмыстæ 
294 
— Мурæт, дæ нывонд фæуон, — дзуры йæм уæлæмæ йæ мад, 
æмæ Мурæтмæ афтæ кæсы, цыма бæрзондылбадæг Хуыцау у, 
æмæ йæм бынæй уæлæмæ адæм кувгæ кæнынц, — Мурæт, дæ 
нывонд фæуон, — хъуысынц æм йæ мады ныхæстæ, — чындзæн- 
иу зæгъ, уым хицæнæй иу цыхт æмæ арахъы дурын атыхтон, 
æмæ-иу сæ Бежантæм бадæттæд, худинаг сæ у, сæ ном сын ни- 
цæмæй ссарæм. 
— Уырдыджы-иу бæх сындæггай ауадз, миты дын ма фæкæ- 
лæд, — ныр та йæ фыды ныхæстæ хъусы, — машинæвæндагмæ 
куы бахизай, уæд-иу иувæрсты цу, машинæ дæ ма ныццæвæд. 
— Мурæт, дæ нывонд фæуон, уым сывæллæттæн цъындатæ 
атыхтон, æмæ-иу дзы алкæмæн йæхиуæттæ ратт, ма та сыл фæ- 
хыл уæнт. 
Бæрзондылбадæг йæхицæн аргъ кæнын хъуамæ зона, æмæ 
Мурæт дæр алы ныхасæн дзуапп дæттын йæ сæрмæ нал хæссы — 
сæры гæзæмæ батылдæй сын сразы сæ ныхæстыл, бæхы бас- 
хуыста. 
Бæх зивæггæнгæ исы йæ къæхтæ. Йæ сæр бынмæ æруагъта, 
цыма фæндагыл исты агуры. Уыдæттæ та Мурæты зæрдæмæ нæ 
цæуынц. Уыдон æм æхсарджын лæджы митæ нæ кæсынц æмæ 
бæхы рохтæ æрбалвæста. Бæх йæ сæр бæрзонд систа, йæ къа- 
хайст дæр фæцырддæр. Мурæт йе уæнгтыл схæцыд, йæ зæрдæ 
бахъæлдзæг. 
«Барæг хъуамæ Уастырджийы хуызæн фидауа бæхыл, — хъуы- 
ды кæны æмæ райы йæхинымæр, — саргъыл чи ныззылынтæ 
вæййы, ахæм лæгтæ фæндагыл цæугæ дæр хъуамæ ма кæниккой. 
Саргъыл куыд фидауыс, ууыл адæм сæ цæст куынæ æрæвæрой, 
уæд кæдæм хауыс бæхы рагъмæ?!» 
Афтæтæ хъуыды кæны Мурæт. Йе уæнгтыл фæйнæрдæм ахæ- 
стытæ кæны, сæрбæрзондæй йæ цæст хæссы йæ алыварс: хъæу- 
бæстæ йыл сæ цæст нæма æрæвæрдтой? 
Зымæгон райсом у, тæккæ фосмæ зилын афон æмæ хъæу- 
уынгты змæлæг нæй. Нæдæр адæм, нæдæр хъомтæ, нæдæр фос. 
Æрмæст хуытæ зилæнтæ кæнынц фаджысы цурты. Хуы та хуы 
у, æмæ йæ кæд дæ къахæй смыхъ кæнай, æндæр дæ фиппайгæ 
дæр нæ фæкæндзæн. Мурæт мæсты кæны. Фæнды йæ хуытæй 
искæй ехсæй æрдауын, фæлæ йæ йæ сæрмæ нæ хæссы — Уас- 
тырджийы хуызæн барæг хуыты ехсæй куыд хъуамæ нæма? 
Уымæй дæр — фаджысы рагъыл. Куыйтæ та, куыйтæ?! Æнæуи 
хъæумæ маргъ куы ’рбатæхы, уæддæр бæстæ сæ сæрыл сисынц, 
фæлæ ныр, мара-зæгъ, цыма хъæууынгты бæхджын лæг нæ, фæлæ 
мæлдзыг дæр нæ фæбыры, афтæ сæхи ныхъхъус кодтой æмæ 
бæхы къæхты хъæрмæ читт дæр нæ кæнынц. Æвæццæгæн, къа- 
хы уынæрæй дæр зонынц хион æмæ æддагон. 
Ацы тæккæ Мурæтæн æппындæр æхсызгон нæ, фæлæ хъыг у, 
йæ бæхы къæхты хъæр дæр ын кæй зонынц сæ хъæуы куыйтæ. 

295 
Радзырдтæ Бсехы уаргъ æмæ чысыл лсеппу 
Фæлтау ын йæхи дæр куынæ зониккой. Бæстæ сæ сæрыл куы 
сисиккой, бирæгътау æм куы лæбуриккой. Уый сæ уæлбæхмæ 
хъуыды дæр нæ кæнид, сæрбæрзондæй цæуид се ’хсæнты. Æгæ- 
рыстæмæй сæм ехсæй дæр нæ февзидид. Лæгау лæг та куыдзмæ 
февзидын йæ сæрмæ куыд хъуамæ бахæсса, уымæй дæр — уæл- 
бæхæй! Хъæубæстæ куыйты рæйынмæ тыргътæм ракæликкой, 
базониккой йæ, æмæ хистæртæ сæ фырттæн зæгъиккой: 
— Лукъафындзтæ! Акæсут-ма дæлæ Мурæтмæ — райсом ра- 
джы та бæлцуаты фæцæуы! 
Фæлæ хъæууынгты змæлæг нæй. 
— Уый дын хъæу! — мæсты кæны Мурæт. Уæдмæ хъæуæй 
дæр ахызти. — Уый дын хъæу! Æнæхъæн хъæубæстæй дæ иу 
уынæг ма фæуæд! Уæд та сын сæ хуыздæры рамырхтон. 
Бустæтæ кæны лæппу æмæ йæ бафæндыд, чингуыты цы ха- 
бæрттæ бакæсы, ахæм исты саразын: сæ хъæу æцæгæлон бæстæ 
куы фестид, сæ чызджыты хуыздæры сын куы раскъæфид, фæ- 
дисонтæм æмбисвæндагыл фæстæмæ куы фездæхид æмæ сæ уæнг- 
сæстытæ куы фæкæнид, 
Дард фæндагыл бæхджын фæндаггон кæй у, уымæй бахъæба- 
тырхуыз Мурæт, йæ риуы æхсарджын хъуыдытæ гуыры, æхсар- 
джын лæг та хъуамæ истæмæйты æхсарджын уа æмæ йæ æцæ- 
гæйдæр æрфæндыд йæхицæн искуыцæй иу дзæбæх чызг куы 
аскъæфид: æмбаргæ чызг, дзæбæх хæдзарвæндаджы чызг, йæ 
цард ын чи нæ сæнад кæна, ахæм фæлмæнтæ чызг. 
— Уæд ма уымæй хуыздæр цы уаид. — йæ туг цырын кæны 
лæппуйæн æмæ уыцы туг хъарм лæсæнæй лæдæрсы йæ удмæ, — 
фæлæ цæргæ та кæм кæниккам? 
Ныры рæсугъд, фæлмæн æмæ уæздан чызджытæй бирæтæ 
хъæутæм чындзы цæуын сæ сæрмæ кæй нæуал хæссынц, уый 
зоны Мурæт æмæ кæй æркæна, уыимæ кæм цæрдзысты, ууыл 
сагъæс кæны. Йæ сæры гуырынц царды фæндтæ æмæ царды 
цæлхдуртæ, хæрз æнцонæй сæ иуварс кæны йæ развæндагæй. 
«Куыд кæм цæрдзыстæм? — хъуыдытæ кæны йæхицæн, — ме 
’фсымæр дæр æрхаста ус, æмæ йын дæлæ районы хæдзар рад- 
той. Махæн дæр ратдзысты æмæ нæхицæн царды дзæбæхæй цæр- 
дзыстæм». 
Лæппу фæхъуыды кодта, йе ’фсымæрæн ус кæй ис, æд би- 
нонтæ хицæнæй кæй цæры, уый тыххæй кæй рараст и ныртæккæ 
балцы, æд уæргътæ. 
«Сывæллæттæ нын уаид, — æхцон хъуыдытæ нывæнды йæ- 
хицæн Мурæт. — Æмæ-иу нын Стырбонты рæстæджы баба æмæ 
гыцци хуынтæ хæссиккой». 
Уыцы хъуыдытæй йæ зæрдæ бахъæлдзæг. Йæхинымæр æрбæ- 
стон кодта, йæ усимæ кæм цæрдзысты, уый. Уыцы фарст ын 
лыггонд у. Ныр та кæй æрхæсса, ууыл хъуыды кæны: чи у уыцы 
дзæбæх уæздантæ фæлмæн чызг, йæ цард ын чи нæ сæнад кæна? 

Гуыцмæзты Алеш 
Уацмыстæ 
296 
Æвзары Мурæт чызджыты дзæбæхтæй йæхицæн усаг, æвза- 
ры дунейы чызджытæй йæхицæн усаг, фæлæ йæхи цахъхъæнтæй 
иу дæр нæ цæуы йæ зæрдæмæ, нырма æгæр гыццылтæ сты, цæмæ 
сæм батæхуды кæндзынæ, къæцæлæй арæзт чындзыты хуызæттæ. 
Уый та хъæуы фæлмæнтæарæзт усаг, уæздан, бæркадджын. 
«Цæй усæгтæ ис уыдонæй? — йæхинымæр бустæ кæны йе 
’мцахъхъæнтыл. — Лæппутимæ хъæбысæй фæхæцынц. Стæй ху- 
дын дæр нæ зонынц. Лæппутау фæхудынц, цыма лæппутæ сты. 
Сылгоймаг та хъуамæ худын зона, йæ мидбылты рæсугъд баху- 
дын цы чызг нæ зоны, уымæй цæй усаг ис?» 
Бустæ кæны Мурæт йæхинымæр йе ’мцахъхъæнтыл æмæ йæ 
зæрдыл æрлæууыд, а фæззæджы, дзуарыбонты рæстæджы Сыгъд- 
ты цы уазæг федта, уый. Куыд рæсугъд худти йæ мидбылты! 
Тынг рæсугъд худти. Афтæ рæсугъд худти, æмæ-иу йæ худынмæ 
Мурæт сæрæй къæхты бынмæ хиды цад фестад: уый тыххæй-иу 
не схид æмæ йын æнтæф уыд, мыййаг. Нæ! Фырмæстæй, фыра- 
дæргæй: иннæ лæппутæ дæр сæ дзыхтæ ныкъкъæпп кодтой, аф- 
тæмæй йæм кастысты, цыма уыдон тыххæй худти афтæ рæсугъд 
йæ мидбылты. Уыдæттæ сын Мурæт нæ барста æмæ-иу фырмæ- 
стæй йæ хид акалд. 
Уыцы чызгыл хъуыдытæ кæны æмæ йæ зæрдæ æрфæлмæнтæ. 
Райгонд у йæхицæй дæр. Утæппæт чызджытæй йæхицæн усаг 
равзæрста. Кæм цæрдзысты, уый дæр æрбæстон кодта. Æндæр 
ма цы вæййы?! Хæйрæг куынæ фестдзæн æмæ алцы æвиппайды 
куынæ ацараздзæн. Уæдæ чызджы ном дæр тынг хорз зоны... 
— Тинæ, — йæ уды хъарм хъуыдытæ дзы схаудтой æргом 
ныхасæй, хъæрæй. 
Æмæ райгæ зæрдæимæ æрбалвасы бæхы рохтæ. Бæх йæ сæр 
бæрзонд сисы, йæ къахайст фæрогдæр кæны, æмæ та лæппу дæр 
саргъæй йæхи уæлæмæ сивазы. Бæргæ, йæ фыды нымæт дæр ма 
куы рахастаид. Æцæг Уастырджийы хуызæн фидауид. 
«Уæд та мыл Тинæ куы амбæлид, — дарддæр хъуыдытæ кæны 
йæхицæн, — чи зоны та уазæгуаты æрбацыд Сыгъдтæм». 
Сыгъдты онг нырма бауайын хъæуы, æмæ лæппу йæхи рæв- 
дауы, Тинæимæ кæй фембæлдзæн, уыцы хъуыдыйæ. Хъæумæ 
æввахс йæ бæхы бацырын кæндзæни, бæх æхстфатау тæхдзæни 
хъæууынгты. Тинæ йæм тыргъæй кæсдзæн, æмæ йæхи цæстæй 
фендзæн: Мурæт бæхыл Уастырджийы хуызæн фидауы. Фен- 
дзæн æй æмæ худдзæни уыцы диссаджы мидбылхудтæй. 
Ам лæппуйы амондджын хъуыдытæ чысыл фæсыкк сты. 
«Æмæ ма мæ базондзæни? — сагъæс кæны йæхинымæр. — 
Стæй мæ, чи зоны, зонгæ дæр нæ кæны. Уыцы бон æм нæ лæп- 
путæ, мæ цахъхъæнтæ дæр æмæ мæнæй хистæртæ дæр, сæ цæс- 
тытæ дзагъырæй дардтой æмæ неппæты кæм бахъуыды кодта- 
ид? Уæлдайдæр — мæн. Æз æм дзургæ дæр куы ницы скодтон. 
Чи зоны, дзæгъæлы ныхас кæй нæ кодтон, уый тыххæй мæ 

297 
Радзырдтæ Бæхы уаргь семæ чысыл лæппу 
бахъуыды кодтаид, — ныфсытæ æвæры йæхицæн, фæлæ йæ зæр- 
дæйы уаг уæддæр февзæрдæр. — Хорз чызг дзæгъæл ныхæстæ 
нæ фæуарзы». 
Йæ ныфсæвæрдтæ йæхи зæрдæмæ дæр нæ фæцыдысты. 
«Фæлæ, чи зоны, афтæ дæр æнхъæлдта, ома гыццыл лæппу у 
æмæ мæм нæ уæнды дзурын? — бакатай та кодта йæхинымæр. — 
Гыццыл лæппу куыд дæн — цас хистæр мæ хъуамæ уа? Бирæ- 
бирæ — дæс азы. Баба та гыццийæ фынддæс азы хистæр у æмæ 
цы... Уæвгæ мæ дæс азы хистæр дæр нæ уыдзæни, — чысыл 
фенкъард, афтæмæй та дзуры йæхицæн, — фæлæ горæтаг чызг 
у, уæздан чызг, алы хæринаджы дзæбæхтæ хæры, тайæн хæри- 
нæгтæ, æмæ уæд алчи дæр йæ азтæй хистæр фæзыны. Нæй, — 
аскъуыддзаг кодта йæхинымæр, — хæрзхуыз кæй у, уымæн афтæ 
зыны, æндæра мæ авд азæй хистæр нæ уыдзæни. Бирæ-бирæ — 
аст азы». 
Лæппу йæхицæн цы ныфсы мæсгуытæ фæцамадта, уыдон æм 
ныр иттæг фидар нал кæсынц — чызджы азтæ йын сæ сæнад 
кодтой æмæ нырхæндæг. 
«Хорз чызг у Тинæ, — æрхæндæгæй хъуыдытæ кæны дард- 
дæр, — фæлæ уый горæтаг чызг у, буцахуыр æмæ-иу мæ нæхимæ 
æрбауайын дæр нæ уадздзæн, стæй, мыййаг, нæхиуæттимæ дæр 
куынæ фидауа». 
Хъыг æркасти Мурæтмæ, чидæр æй йæ мад æмæ йæ фыды 
цурмæ цæуын кæй нæ уадздзæни, йæ хъæу-иу арæх кæйнæуал 
фендзæн. Чидæр æй сæ хъæуæй кæй иппæрд кæны, уыцы хъуы- 
дыйæ йæ зæрдæ бауынгæг, йæ цæстытæ доны разылдысты æмæ 
йæ саулохы рохтæ фырмæстæй æрбалвæста, афтæ тыхджын сæ 
æрбалвæста, æмæ уый дæр дзыхълæуд фæкодта. 
Бæх фæстæмæ разылдта, æмæ лæппу уæлбæхæй йæ цæстæн- 
гас ахаста сæ комыл. 
Чеселтгом æртæ фахсæй сыстад йæ алфамблай. Æппæт дæр — 
митæмбæрзт, митæхгæд. Бæлæстæ, æгæрыстæмæй Дзуары хъæд 
дæр — чырсæвæрд. Митбæрзæт нæзытæ ранæй-рæтты цы рада- 
рынц сæ цъæх цæнгтæ, æндæр æппæт дæр ныхъхъус и урс-урсид 
миты бын. 
Сæ хъæу нал зыны. Нал дæр Дыууæдонастæу. Фæлæ уалæ 
къæдзæхты сæрмæ, митрагъ бæрзæндтыл рабадт Хъола æмæ цыма 
æцæгæйдæр бæрзондылбадæг Хуыцау уый у, уыйау бынмæ, кæмт- 
тæм æмæ иннæ хъæутæм йæ цæст дары. Хъæу нæ, фæлæ ком- 
бæстæ хъахъхъæнæг уæйыджы хуызæн у Хъола. Бады айнæджы 
сæр. Æхсон уæйыг, йæ къæрид кæрц — йе уæнтыл, йæ урс ны- 
мæт — йæ быны. Бады æмæ тамако дымы. Хуыссæг æй ахсы, йæ 
цæстытæ æрцъынд вæййынц æмæ йæ сæр йæ риуыл куы æрхауы, 
уæд фестъæлфы, фæгæпп кæны, айнæджы сæрæй афæлгæсы — 
тыхгæнæг макуыцæй фæзынæд, мыййаг. 
Нæй, æнæ йæ комбæстæ никуы фæцæрдзæн Мурæт. Кæм нæ 

Гуыцмæзты Алеш 
Уацмыспке 
298 
уарзыс, уым куыд хъуамæ фæцæрай? Лæг цы уарзы, йæ зæрдæ 
уымæ фехсайы. Мурæт та сæ хъæуæй фылдæр ницы уарзы. 
Бæх разылдта æмæ дарддæр йæ цыды кой кæны. 
«Хъолайæ дæр тынг æппæлынц чиныджы, — йæ зæрдæ æрфæл- 
мæнтæ æмæ та хъуыдытæ кæны йæхицæн, — ныртæккæ Хъола 
нæ хъæуæй ницæмæй хуыздæр у, фæлæ Бегайы рæстæджы цæргæ 
хъæу уыдаид». 
Рох дзы не сты сæ комы зæрæдты ныхæстæ. 
«Лæг бирæйы аргъ у, — йæхинымæр сын фæлхат кæны сæ 
ныхæстæ, цыма йæхи хъуыдытæ сты, — лæг куы бæзза, уæд 
йæхæдæг æнæхъæн æфсад у. Бега та æцæг лæг уыди». 
Нæ, канд Бегайæ не ’ппæлы ацы тæккæ Мурæт. Йæ зæрдыл 
лæууынц йæхи мады ныхæстæ дæр: 
«Уæ йæ фæхъхъау фæуон Мурæтæн, — хъуысынц æм йæ мады 
хъæлæсы зæлтæ, — уый ма нæкуы нæ уаид, уæд нæ дон нæ 
дæлæмæ ласид, нæ — уæлæмæ. Хæдзары иунæгæй дæр чындзæх- 
сæв у, æнæхъæн чындзæхсæв». 
Уæдмæ Сыгъдты бынмæ дæр бахæццæ. Йæ уæнгтыл схæ- 
цыд, йæ бæхы базмæлын кодта, æмæ бæх йæ къæхтæ рогдæр 
айста митвæндагыл. 
Хъæуы куыйтæ уæлкъуыбыртæй смæнæ-мæнæ кодтой. Му- 
рæт тæргæбæхæй фæлгæсы хъæуырдæм, фæлæ дзы Тинæйыл 
йæ цæст никуы æрхæцыд. 
«Æгуыдты хъæу у, æндæр ницы, — мæсты кæны лæппу». 
Уæдмæ цъала дæр фæсте аззад. 
Сæхицæй ардæм, дыууæ хъæуы ’хсæн, дзæбæх фæндаг уыди, 
надвæндаг. Ныр февзæрдæр. Айразмæ йыл дзоныгътыл афæд 
кодтой, фæлæ та уый фæстæ æруарыд мит æмæ æрæмбæрзта 
дзоныгъвæдты. Уæддæр хорз у, æмæ дзы фистæг бæлццæтты 
надвæндаг ис. Фæлæ уый дæр цæй фæд у. Нарæг. Картофы уæр- 
мыты хуызæн дзыхъхъытæ-къуыппытæ. Бæхы къахайст сыл 
къуыхцы кæны. 
— Сабыр, Зыгъар, — æрбалхъивы бæхы рохтæ, — ам дын 
афтæмæй цæугæ нал у. Ардыгæй Хъемултамæ дæ зын, стæй уыр- 
дыгæй дæлæмæ машинæвæндаг у æмæ æйтт кæндзынæ. Уырдæм 
та авд километры бæрц у нырма æмæ æд уæргътæ ныффæллай- 
дзынæ. Тагъд кæнын ницы пайда у. Тагъд дон фурды не ’ййафы. 
Хъæутæ фæсте аззадысты. Ныр ардыгæй машинæвæндагмæ 
кæд æнæнхъæлæджы фæндаггоныл амбæла, æндæр дзы змæлæг 
нал ис. Мурæты та фæнды ныхæстæ кæнын. 
Мит, урс-урсид мит схицау цæстныдзæвæнтæн. Бæхы къæх- 
ты бын хъыррыст кæны. Хаттæй-хатт, сабыр уынæргъдау, хъæ- 
дæй райхъуысы бæлæсты къæс-къæс. Уый сæ салд цæнгтæ схъæр- 
зынц митæвæрдты уæзæй. 
«Бега, кæй зæгъын æй хъæуы, саг лæг уыди, — здæхы фæс- 
тæмæ йæ раздæры хъуыдытæм, — фæлæ уый бынаты æз дæр 

299 
Радзырдтæ Бæхы уаргъ азмæ чысыл лæппу 
афтæ бакодтаин, уæдæ æндæр куыд? Æцæгæлон адæм дын дæ 
хъæуæй куыд хъуамæ фæхынджылæг кæной?! Уый фарон къа- 
хетæгты дæр афтæтæ фæндыд». 
Уыцы хъуыдыйæ лæппу бахъæбатырхуыз. Къахет сæрдыгон 
сæ фос ам æфцгуытыл фæхизынц. Æмæ сæ хизæнт. Фæлæ дзы 
ахæм æдзæсгæмттæ дæр разынд æмæ суанг хъæуы сæрвæтты онг 
æрыскъæрдтой сæ фос. Уыдæттæ сын нæ ныббарста Мурæт. 
Хъæуы лæппутимæ сæм ссыдысты æмæ сæ асырдтой хъæуы сæр- 
вæттæй. Исчи сын хынджылæггаг куынæ у, мыййаг! 
«Æцæгæлон адæм та нын нæхи комы цы хъуамæ ракæной? 
Цыфæнды тыхджын дæр уæнт. Нæ фæндæгтæ зонынц, нæ — 
æмбæхсæнтæ. Ныддæрæн сæ кæниккам. Сухты цагъд баййафик- 
кой». 
Афтæтæ хъуыды кæны Мурæт. Йе уæнгтæ базмæлын кæны, 
йæ гуырыл схæцы, йæхи саргъæй уæлæмæ сивазы æмæ бынмæ 
кæмæдæр сæрбæрзондæй ныккæсы. Фæндагыл та змæлæг нæй. 
Ныр лæппу фæфæсмон кодта, йæ фыды нымæт йемæ кæй нæ 
райста: йе уæхсчытыл æй æрбаппæрстаид æмæ æцæгæйдæр Уас- 
тырджийы хуызæн уаид. Нымæты бын йæ фыды гæрзтæ дæр 
æрбастаид æмæ йыл афтæ гæрзифтонгæй цыфæнды знаг дæр 
æрбамбæлæд — цæмæй дзы хъуамæ фæтæрса?! 
«Уæдæ-ма исчи æрбабырсæд нæ коммæ, — мæсты кæны хи- 
нымæр, — нырма нæ комы фаг лæппутæ ис, ничи нæ фæхын- 
джылæг кæндзæни». 
Бахъæбатырхуыз Мурæт. Æмæ йæхинымæр нывæнды, знаг 
сæм куы æрбабырсид, уæд йæ ныхмæ куыд хуыздæр сарæхсик- 
кой, уый. 
«Нæ иутæ Дзуарыхъæды фале къæдзæхы сæр бабадиккой, — 
фæндтæ кæны лæппу, — уым дунейы дуры цæндтæ ис, къæдзæ- 
хыйас дуртæ. Æмæ уым сусæгæй сæ разы бабадиккой, знаг сæ 
куыд нæ бафиппайа, æмæ уал знаджы мидæмæ, коммæ æрбауа- 
дзиккой». 
Уыцы тохы нывтæ йæ цæсты раз бæрæг бæлвырд нывтæй 
стын райдыдтой æмæ йæхи банхъæлдта сæ комы лæппуты раз- 
дзогæй, 
«Мæхæдæг иннæ лæппутимæ бабадин мидæггаг комы, æмæ 
мах онг куы æрбахæццæ уой, уæд сыл хохыйас дуры зæйтæ 
рауадзиккам». 
Йæ цæстытыл уайынц, уыцы хохыйас дуртæ сын се знæгты 
сæ быны куыд цъист кæндзысты, уыцы нывтæ. 
«Уыдон фæстæмæ лидзынтыл фæуыдзысты. Æмæ уæд мах 
æргæппытæ кæндзыстæм, нæ бæхтыл абаддзыстæм æмæ сæ су- 
рынтæ сисдзыстæм». 
Уыцы хъуыдытæм йæ бæхы басхойы йæ къæхтæй. Бæх йæ 
уæззау уæргътимæ тырны митвæндагыл. 
«Уыдон Дзуарыхъæды фале къæдзæхы онг куы бахæццæ уой, 

Гуыцмæзты Алеш 
Уацмыстæ 
300 
уæд сыл иннæ лæппутæ дæр рауадздзысты дуры зæйтæ, — цин 
кæны Мурæт йе знæгты сæфтыл, — уыдон сæмтъеры уыдзысты. 
Уæдмæ сæ мах дæр баййафдзыстæм, не ’хсаргæрдтæ фелвасдзы- 
стæм...» 
— Æ-æ-æ! — стæвд и лæппу æмæ æхсаргарды æфсон дардыл 
ныттилы йæ ехс, æрдауы дзы йæ хайуаны фæрстæ. 
Бæх дæр, мæгуыр, уыцы æвæндæгтыл сæпп-дугъ кæны. 
— Æ-æ-æ! — æхсаргардæй знаджы сæр ныддауыны æфсон 
нымайы йæ бæхы фæрстæ. 
Бæх стæвд и, йæ хъару йæ цы амоны, уымæй уайы размæ. Йе 
рагъыл йæ уæззау уæргътæ схъиуынц æмæ сæ уæзæй фæцæй- 
сæтты йæ астæу. Лæппуйы цæстытыл уайынц йе знæгтæ. Мæнæ 
та дзы иуы баййæфта, æхсаргард дард фæхаста, æмæ... 
— Дзæхст! — бæхы фарсыл тыфылтæ акалдта йæ гæрз ехс. 
Мæгуыр хайуан сонтæй йæхи размæ аппæрста æмæ... 
Æмæ дарддæр цы ’рцыд, уымæн æвиппайды ницыуал раха- 
тыд. Кæдæмдæр сæрбихъуырæйттæгæнгæ куы атахт, уæддæр ма 
тохы нывтæ уадысты йæ цæстытыл æмæ йæ сæры фегуырд: чи- 
дæр æй фæсте мæнгардæй æрбахста. 
Миты уæлæ йæ цæлхъ фæцыд Мурæтæн. Астæумæ мит у 
æмæ дзы рисгæ ницы фæкодта, фæлæ йæм афтæ кæсы, цыма 
йыл знаджы нæмыг сæмбæлд, ныр знаг йæ уæлхъус лæууы æмæ 
куы базмæла, уæд ын йæ сæры тенка æхсаргардæй æрдаудзæн. 
Иуцъусдуг дæргъæй фæлæууыд митыл. Миты уазал куы æрха- 
тыд, уæд ыл æртæфст, бамбæрста, кæм ис — æмæ фæгæпп кодта. 
Чысыл æддæдæр Зыгъар йæ зонгуытыл лæууыд, йæхи стон- 
стон кодта хъæпæнæй. 
— Йæ къах ма ацъæл уæд? — фæтарст лæппу æмæ йæм бауад. 
Бæхы идоныл ныххæцыд, лæгъстæ йын кæны: — Зыгъар, сыст 
ма, гъо. Зыгъар, — ивазы бæхы рохтæ. 
Бæх йæхи стыдта хъæпæнæй. Æнæбары надвæндагмæ бахыз- 
тысты, тыхст зæрдæйæ сгары бæхы къæхтæ. 
Нæй, аирвæзтысты фыдбылызæй — бæхæн йæ къæхтæй йæ 
быны ничи чиуы. Фæлæ хид тынг сси. Бафæллади. Йæ кому- 
лæфт йæ фындзыхуынчъытæй цыхцырджытæй кæлы. 
— Ныр сæлхæр нæ дæн! — мæсты кæны йæхимæ, — кæдæм 
тардтон бæхы ахæм уæргътимæ? 
Æмæ нырма ныр фæфиппайдта, уæргътæ бæхы рагъыл кæй 
нал сты, уый. Кæсы, æмæ уæртæ æддæдзæф кæрæдзимæ сæ 
сæртæ ныббыцæу кодтой дыууæ голладжы, афтæмæй нынных- 
стысты миты. Афтæ зыны, цыма цæукъатæ сты æмæ сыкъайæ 
хæцынц. 
— Æнæрай уæ фæуæд уæ хицау, — æлгъиты сæ Мурæт æмæ 
дауы йæ бæхы сæр. Бæх, æвæццæгæн, тæрсгæ фæкодта, гъе та 
уазал сси .- йæ мидбынаты базмæлыд, йæ хидбуар базыр-зыр кæны. 
— Ныртæккæ, Зыгъар, ныртæккæ, — лæгъзытæ кæны йæ хай- 

301 
Радзырдтæ Бæхы уаргъ æмæ чысыл меппу 
уаны. — Ма тæрс, Зыгъар. Æрсабыр у. Уæртæ уæргътæ баппар- 
дзыстæм æмæ фæндагыл цæугæ-цæуын нал суазал уыдзынæ. 
Дауы, рæвдауы йæ хайуаны æнахъом фæндаггон æмæ цæс- 
тæнгасæй бары йæ уæргътæ. Уæдмæ бæх дæр йæ ризынæй фæ- 
лæууыд. Йæ идоныл ын ныххæцыд, баласта йæ уæргъты цурмæ. 
— Афтæ лæуу, Зыгъар, — зæгъы йын бардзырдау æмæ идон 
суагъта. Голджытæ бараст кодта, сæ миттæ сын æрцагъа, дыууæ 
къухæй схæцыд уæргътыл: марадз-зæгъ, кæд сæ бынатæй читт 
дæр фæкæной. 
Æркæстытæ сæм кодта, йæ тых-йæ бонæй та сыл схæцыд. 
Уæргътæ базмæлыдысты, фæлæ митæй сыскъуынын нæ бакуымд- 
той. Суагъта сæ, æмæ уыдон дæр ноджы арфдæр æрныхстысты. 
«Афтæмæй ницы, — фæндтæ кæны лæппу, сæ алыварс сын 
мит йæ къахæй нæмы, — миты ныссагъдысты æмæ сæ афтæмæй 
не сфæраздзынæн». 
Æнæхъæн галдзармы бæрц ныннадта йæ къæхты бын. Гол- 
джытыл радыгай схæцыд, æрæвæрдта сæ над митыл. Ныр æй 
зоны, афтæмæй дæр сæ нæ сæппардзæн бæхы рагъмæ, фæлæ 
уæргътæн ам ныууадзæн дæр нæй. Йæ ныфс нæма асаст. Уæргъ- 
ты æхсæн йæ зонгуытыл æрлæууыд, сæ астæумæ сын йæ уæхск 
сбыцæу кодта, сæнцад йæ тых-йæ бонæй. Уыдон чысыл фæхи- 
цæн сты митæй, фæлæ йæ уæрджытæ митыл афтæ нындæгъдыс- 
ты æмæ дзы ныхсгæ цы кодтой, æндæр йæ къахыл слæууын йæ 
бон нал баци. 
Нæй, нæ сæтты уæддæр йæ ныфс Мурæтæн. Йæ зонгуытыл 
нал, фæлæ йæ къæхтыл слæууыд, йæ астæу æртасыд, афтæмæй 
йе уæхск бабыцæу кодта уæргъты æхсæн æмæ ногæй схæцыд. 
Ныр та йæ астæу сраст кæнын нал баци йæ бон. 
Æмæ фырмæстæй йæхи æруагъта уæргътыл. 
Бады æмæ хъуыды кæны: цы чындæуа? Ныр уæргьты бæхы 
рагъмæ сæппарын йæ бон кæй нæуал бауыдзæн, уый зоны, æнæ 
сæппаргæ та сын нæй. Æмæ цы бачындæуа? Æнæрайы фæнда- 
гыл сты æрмæстдæр дыууæйæ: йæхæдæг æмæ йæ бæх. Бæх цы? 
Уæргътæ сисынмæ йæм куынæ фæкæсдзæн, мыййаг. Йæхи исты 
æрхъуыды кæнын хъæуы. 
«Бæх фæндаггоны ныфс у», — хъуыды кæны Мурæт. 
Уæдæ цы бакæна, ам æм æввахс, уд кæм тæлфы, ахæм ничи 
ис, уæдæ кæмæй авæра йæхицæн ныфсытæ. 
Æмæ ссардта ныфсы фæрæз: ахæм рæстæджы хорз бæх йæ 
хицауы бамбары. Зыгъар митыл куы æрхуыссид, уæд ын уый та 
йæ рагъмæ ацы æнæрайы уæргъты тулгæ бакæнид. 
Сыстад æмæ йæ бæхы сæр йæ хъæбысы ныттыхта, лæгъ- 
зытæ йæ кæны. 
— Зыгъар, — æппынфæстаг лæгъстæгæнгæ дзуры йæ бæхмæ, 
идон ивазы бынмæ, афтæмæй: — Зыгъар, дæ низтæ, æрхуысс-ма, 
гъо. 

Гуыцмæзты Алеш 
Уацмыстæ 
302 
Фæлæ бæхмæ æрхуыссыны фæндæй ницы ис. Йæ къæхтæ 
ныббыцæу кодта над митыл, лæууы хæлиуæй æмæ йæ сæр ныт- 
тилы. 
— Цæй-ма гъо, Зыгъар, — лæгъстæ йын кæны Мурæт, — куы 
йæ зоныс, нæ дыууæйæ дарддæр нæм ничи фæкæсдзæн, уæд 
кæмæ æнхъæлмæ кæсæм? Æрхуысс иучысыл æмæ ацы дзæгъæй- 
ладжы уæргътæн исты хос скæнæм. 
Марадз-зæгъ — бæх читт дæр нæ кæны. Æвæццæгæн, искуы 
фехъуыста, хорз бæхæн æрхуыссын кæй не ’мбæлы æмæ кад- 
джын бæхы ном дæлæмæ нæ уадзы. 
— Цæй-ма гъо, Зыгъар. Куы йæ зоныс, ацы уæргътæн Дзау- 
мæ æнæ ныппаргæ нæй, уæд мæ цæуыннæ ’мбарыс. Сæхи æгъда- 
уæй куынæ ныццæудзысты, мыййаг. Ды мæ коммæ бакæс, æмæ 
фæстæмæ куы æрбаздæхæм, уæд та дын æз родты цъæх хосæй 
сусæгæй радавдзынæн æмæ мерс кæндзынæ. Хорз? — лæгъстæ 
йын кæны Мурæт, иу къухæй идон ивазы бынмæ, иннæ къухæй 
бæхы къах скъæдз кæны; фæлæ йын йæ дыккаг къахмæ куы 
бавналы, уæд бæх йæ къæдз къах митмæ ногæй фæбыцæу кæны. — 
Хорз бæхæн йæ хицау куы зæгъа, уæд хъуамæ хуысгæ дæр æркæ- 
на. Уый-иу сæрвæты æфсæстæй ма схуысс къамбецау, æндæр ам 
та æнæсæрмæхæссинагæй цы ис? — лæгъстæ кæны бæхæн, ар- 
хайы, цæмæй бæх æрхуысса. 
Бæх æй æмбаргæ нæ кæны æви цы — хæлиувадæй лæууы 
митыл. Лæппу йын йæ идон куы æривазы бынмæ, уæд уый та, 
фыдаудгæнæгау, йæ сæрыл бæрзонд схæцы, йæ бæрзæй ныс- 
хъæл кæны. 
Смæсты Мурæт. Йæ бон дзы базыдта æмæ йæ ныхъхъуытты 
уагъта. 
— Кæд ахæм бæх дæ, — мæстæйдзагæй йæм хыл кæны æмæ 
йæм фыдæхы цæстытæ базилы, — кæд дæ сæрмæ æрхуыссын нæ 
хæссыс, уæд уæдæ кæлгæ цæмæн фæкодтай? Æви хорз бæхæн 
кæлын фидауы? — Мæнмæ гæсгæ, æвзæр алцæмæй дæр æвзæр 
у, — загъд кæны йæ бæхимæ, — лæг дæ хуызæн бæхимæ хъуамæ 
фæндагыл рацæуа? Ахæм фæндагыл сæрбихъуырæйттæ чи кæны, 
уымæй цы хъуамæ бадомай! 
Фæхæрам и Мурæт йæ бæхмæ. Тæргайгæнæджы лæуд скодта 
фæндаджы былыл. Ныр æй иунæгæй фæндтæ кæнын хъæуы — 
йæ бæхæй йæ ницыуал ныфс ис. Уæргътæ уæддæр æнæмæнгæй 
кæй сæвæрдзæн бæхыл, уыцы ныфс та йын сæтгæ нæ кæны. 
Хур арвыл дзæвгар сфардæг. Мит, урс-урсид мит алырды- 
гæйты йæ урс дæндæгтæ бастыгъта æмæ худы, райы, тæмæнтæ 
калы. Цæуыл бацинзæрдæ, уымæн ницы хаты Мурæт æмæ ныр 
та уымæ мæсты кæны, къахæй йæ сфæйлауы, мыхъхъытæ йæ 
кæны йæ резинæ цырыхъхъытæй. 
— Æниу миты аххос дæр цы у, — мæсты дзагъултæ бакæны 
йæ хайуанмæ, — бæхыл къах куынæ уа, уæд асфалтыл дæр 

303 Радзырдтæ Бæхы уаргь æмæ чысыл лæппу 
фæкæлдзæн. Фæлæ уæддæр исты хос хъæуы, — сагъæс кæны 
лæппу. 
Фæндаджы былыл лæууы, фæлгæсы йæ алыварс. Дæлвæн- 
даг æмуырдыг нæу, селфамадау ахаста. Бæхы дæлвæндагмæ нык- 
кæнын хъæуы: чи зоны, афтæмæй йæ бон бауа уæргътæ сæвæ- 
рын. 
Уыцы хъуыдыйыл ныццин кодта. Дæлвæндæгты йæ цæст 
хæссы, æвзары, кæм хуыздæр уыдзæни, кæм æрлæууын кæна 
бæхы? Фæндагыл дыууæрдæм арауай-бауай кодта, равзæрста 
хуыздæр бынат: кæм лæууыдысты, уымæй чысыл дæлдæр. Фæлæ 
уæргътæ уырдæм дæр хæссын хъæуы. Æмæ сæ чи хъуамæ ных- 
хæсса? Ницы хуызы сæ ныффæраздзæн. 
Хъуыды кæны æмæ та ссардта фæрæз: 
«Уæргъты цурæй уырдæм, фæндаджы тæккæ былгæронмæ 
мит ныннæмын хъæуы, æмæ сæ над митыл ласæгау ныккæндзы- 
нæн, — цин кæны йе ’рхъуыдыйыл». 
Астæумæ мит æнцон нæмæн кæм у, фæлæ дæ цы фæнды, 
симды куы бацæуай, уæд дзы симын хъæуы. Æмæ нæмы астæу- 
мæ мит йæ къæхты бын. Мит мит у, фæлæ уый дæр къæхты бын 
коммæ нæ кæсы, нæ комы ссæндын. Æмæ лæппу афæллад. 
— Ам хæрæмттæ ницы пайда сты, — йæ бæхы æвæлмон лæуд- 
мæ мæсты кæны Мурæт, — фæндагыл дыууæйæ стæм, æмæ нæ 
фæндаджы зынтæй йæхи хъуамæ мачи тылиф кæна. 
Ныххæцыд бæхы рохтыл, йæ фæстæ йæ ласы, ныр дыууæйæ 
нæмынц æгоммæгæс миты. Иу дзæвгар ыл куы арацу-бацу код- 
той, уæд та бæхы æрурæдта, йæхæдæг ма йыл цалдæр цыды 
акодта, былгæрон уæрæхдæр зиллакк сарæзта æмæ йæ куыстæй 
йæ зæрдæ барухс. 
Иучысыл аулæфыд æмæ сыздæхт йæ уæргътæм. Йæхи ба- 
уыгъта, йе уæнгтыл фæйнæрдæм ахæстытæ кодта æмæ сыл ра- 
хæцыд. Иучысыл сæ раласта, фæлæ дарддæр уæргътæ ласын 
нал куымдтой. Надвæндаг æгæр нарæг уыд, голджытæ уыцы нук- 
гонды нæ цыдысты, сæ разæй мит счъил кодтой æмæ сæ афтæ- 
мæй та иу цæдгал дæр нæ рафæрæзтаиккой. 
«Ныр мыл цы уынгæджы бон ис, — ныууынæргъыдта лæппу 
æмæ фырмæстæй йæ цæстытæ доны разылдысты, — куыд уын- 
гæджы фæдæн, цы ми сын бакæнон?» 
Æрбадти та уæргътыл. Ныр æй афтæмæй йе ’фсымæр куы 
фенид, уæд дзы куыд хынджылæг кæнид, уый ауад йæ цæсты- 
тыл. 
«Уый уым йæхицæн хъармы бады йæ усы фарсмæ, — мæсты 
кæны йе ’фсымæрмæ, — æмæ æз та цы уынгæджы фæдæн? Цыма 
æз не сбадин хъармы». 
Хъуыдытæ кæны Мурæт æмæ йæм афтæ кæсы, цыма æппæт 
адæттæ, ус ын кæй нæма ис, уый аххос сты. Уæд йæ зæрдыл 
æрлæууыд, йе ’фсымæры цур цы чызг цæры, уый. Хорз чызг у, 

Гуыцмæзты Алеш 
Уацмыстæ 
304 
рæсугъд, фæлмæнтæ, фæлæ нырма гыццыл у, йæхицæй æнæхъæн 
дыууæ азы бæрц кæстæр. Уый нырма кæд сыстыр уыдзæн. 
«Уый нырма кæд сыстыр уыдзæн, — бустæ кæны йæхины- 
мæр, — æмæ уæдмæ æз фыдæбонæй мæлон?» 
Бустæ кæны Мурæт, фæлæ уæддæр уыцы чызг уайы йæ цæ- 
стыл. Йæ риуы цавæрдæр хъарм уылæн æнхъæвзæнтæ кæны æмæ 
хаты: куы йæ зонид, чызг дæр æй уарзы, уæд æм æнæмæнгæй 
кæй банхъæлмæ кæсид. 
«Тинæ йæ цуры тыппо куы у», — йæ раздæры уарзоныл йæ 
къух ауыгъта лæппу æмæ æркаст уæргътæм. 
Уæргъты уынд та йын йæ сæрæй асырдта йе ’хцон хъуыдытæ. 
«Нæй, æнæсыхалгæ сын нал ис», — бамæт кодта йæхимидæг. 
Халы голджыты баст, фæлæ йын халын дæр нæ комынц — йæ 
фыд сæ афтæ ныббаста, цыма гæркъайæ здыхт сты. Уæддæр сæ 
сыхæлдта. Ахæцыд дзы иуыл. Ныр голлаг йæ коммæ каст. 
«Иугæйттæй та сæ цы ласын хъæуы», — байради йе ’рхъуы- 
дыйæ æмæ йæхицæй бабуц. 
Дыууæйы дæр куы нылласта, уæд æм æрцыди æндæр фæнд: 
хицæнтæй сын сæ кæмттæ бабæтт, хордзен дихтæ сæ фæкæн сæ 
астæутыл æмæ сæ афтæмæй сæвæр саргъыл. Иу голладжы ком 
уал дзы бабаста æмæ ацархайдта голлаг йе ’мбисыл хордзендих 
акæнын. Фæлæ голлаг æгæр йедзаг уыд æмæ йæ фæндæй ницы 
рауад. 
— Æнæрай сæ фæут, кæд сæ кæдæм байдзаг кодтат! — мæсты 
кæны йæ мад æмæ йæ фыдмæ. 
Фæстæмæ сыхæлдта голладжы ком. Дыууæ голладжы кæмттæ 
кæрæдзиуыл авæрдта, фæйнæрдæмыты сæ фæдыдагъ кодта, æмæ 
сæ ныббаста синагæй. Фыццаг хатт нæ бæтты уæргътæ æмæ кæд 
не суæгъд уаиккой. 
Бæхы идадзæй нылласта дæлвæндагмæ. Уæргъты бынмæ йæ 
баурæдта, фæлæ йæ алыварс йæ цæст куы ахаста, уæд ыл 
æртæфст: уæргътæ бæхы рагъмæ исты хуызы куы баппара, уæд- 
дæр тас у, æмæ æвæд миты бæх æд уæргътæ хæрды ма сфæраза. 
Бæхы уым ныууагъта æмæ та йæ бахъуыд йæ фæд-йæ фæд уæл- 
вæндагмæ фæндаг нæмын. Æнæбары фæд дзы сарæзта, йæ хай- 
уаны сæр та æрлæгъзытæ кодта, ныффæдзæхста йæ, æнцад лæуу, 
зæгъгæ, æмæ уæлбылмæ æмхæрд схызти. 
Ныр бæхы рагъ фæндаджы æмвæзадыл уыд, фæлæ дæлвæн- 
даг æгæр селфамадау цыд, фæндаджы былæй бæхы рагъмæ — 
æнæхъæн метры бæрц дæрддзæг. 
Бæхæй уæргъты ’хсæн йæхицæн æрлæууæн бынат æрцарæз- 
та, мит къахæй æрнадта æмæ голджытыл тæккæ былгæронмæ 
æрбахæцыд, æрбахæцыд саргъы гоппыл дæр йæхирдæм. 
— Зыгъар, æнцад лæуу, — ныффæдзæхста бæхы æмæ скуыв- 
та: — Гъе Хуыцау, рæстмæ мын ауадз мæ хъуыддæгтæ. 
Йæ иу къах бынæй над митмæ ныббыцæу кодта, иннæ иу 

305 
Радзырдтсе Богхы уаргъ æмæ чысыл лæппу 
къæпхæны бæрц уæлдæр æрфидаргæнгæ, голджытæй иуыл ра- 
хæцыд, æруагъта йæ йæ уæрагмæ, иу къухæй сæвнæлдта иннæ 
голлагмæ дæр æмæ йæ чысыл æрбырын кодта. 
— Гъе Хуыцау, ма фæбырæд æмæ сæ уæз ма рахæссæнт, — 
скуывта та æмæ йæ уæрагыл цы голлаг æрынцад, ууыл дыууæ 
къухæй сæнцад; йæ тых, йæ хъару цы амыдтой, уымæй голла- 
джы саргъмæ бахста. Голлаг саргъы онг бахæццæ, фæлæ иннæ 
голладжы дæр йæ фæстæ рариуыгъта, йæ уæз рахаста, æмæ 
дыууæ голладжы дæр æмхауд æркодтой бæхæй лæппуйы ’хсæн; 
бæргæ ма сæм фæлæбурдта, фæлæ уыдон бæхы къæхты ’хсæн- 
ты сæхи ахастой æмæ дæлæ уырдыджы бынмæ фæтулынц, сæр- 
бихъуырæйттæгæнгæ. Дæлдæр бæлæсты рæбын бæласы зæнгыл 
сæ дзæхст фæцыд. 
Лæппу фырадæргæй сæ фæстæ кæсгæйæ баззад, бандзыг йæ 
мидбынат. Ныр ыл цыдæр стыр худинаггаджы хъуыддаг æнæ- 
мæнгæй кæй æрцæудзæн æмæ йын йæ худинаггаджы ми сæ хъæу 
кæй базондзысты, уый тасæй йæ уæрджыты магъз адон, митыл 
æрхаудта. Йæ æгуыдзæг æдыхы уавæр ын йæ хурхы сæртæ 
æрбалвæста, йæ маст æй хуыдуг кодта, йæ зæрдæ суынгæг, йæ 
цæстытæ фыццаг доны азылдысты, стæй хъарм цæссыгтæ æрлæ- 
дæрстысты йæ рустыл. 
Йæ æдых, йæ æвæрæз уавæр йæ сæрмæ нæ хаста лæппу æмæ 
куыдта ставд цæссыгæй. Кæуын дæр нæ хаста йæ сæрмæ, йæ 
цæссыгтæ сæрфта йæ хуылыдз къандзолы дысæй, фæлæ уыдо- 
нæн сæ цæуæнтæ фегом сты æмæ сæ нал урæдта. Куыдта, афтæ- 
мæй касти бынмæ, далæ йæ уæргътæ кæм æрынцадысты, уыр- 
дæм. Йæ ныфс асаст, уæргътæ ма бæхы рагъмæ сæргъæва, ууыл 
нал хъуыды кодта. Уый нæ, фæлæ ма сæ уæлвæндагмæ сæппара, 
уый хъару дæр нал хатыд йæ къабæзты, уыцы хъуыды йæ дæл- 
дзиныг кодта. 
Ахæм æдыхæй никуыма банкъардта йæхи Мурæт æмæ лæ- 
дæрсынц йæ цæссыгтæ. Цы сараза, ууыл хъуыды кæны, ницы 
амал ары æмæ мæт кæны йе ’гуыдзæг уавæрыл. Цæйнæфæлтау 
дзы сæ хъæуы æгуыдзæджы ном ахъæр уа, фæлтау разы у абы- 
рæг алидзыныл. 
Уыцы хъуыдытæй ныфсы рухс бакалд йæ риумæ æмæ чысыл 
æрсабыр. Ныр ын абырæг фæлидзынæй дарддæр кæй ницыуал 
амал ис, ууыл гуырысхо нал кæны. Æмæ та бахъæбатырхуыз. 
Йæхимидæг нывæнды, абырæг куы фæлидза, уæд цытæ ар- 
хайдзæн, уыдæттæ. 
Нæ, Мурæты нæ фæнды, адæмы чи мары, ахæм абырæг уа. 
Абырæг дæр йæхицæн кад кæнын хъуамæ зона, æмæ Мурæт та 
зоны йæ сæрæн кад кæнын: куыд хъуамæ бафхæрай мæгуыр 
лæджы, куыд ын хъуамæ байсай йæ æнæбары муртæ? Фæлтау 
фæцæудзæн, уартæ Америкæйы цы æхцаджын адæм ис, уыдонмæ 
æмæ сын сæ милуантæ рамырхдзæн. 
20 Гуыцмæзты Алеш 

Гуыцмæзты Алеш Уацмыстæ 306 
Афтæтæ хъуыды кæны Мурæт. Бады фæндаджы былыл ми- 
тыл, бæх æмæ уæргътæм ныккæсын йæ цæст нал тæры æмæ йæ 
йæ хъуыдытæ ахастой уыцы милуантæ давынмæ. Фæлæ йæ давгæ- 
давын куы ’рцахсой, уымæй дæр æдас нæу æмæ æвзары, æдас 
фæндæгтæ. Хъуыды кæны Мурæт, æмæ куы ницы амал æрымы- 
сыд, уæд аргъæуттæм йæхи аппæрста. Аргъæуттæ йын йæ къух 
ацарæзтой: гамхуд йæ сæрыл ныккæндзæни æмæ ма йæ уæд та 
чи фендзæн? Ничи йæ æрцахсдзæн. Æхца голджыты байдзаг 
кæндзæн — æхца гæххæтт у æмæ уыдон дæр уæззау куынæ уы- 
дзысты, — йæ уæргътæм ныккæсгæ фæндтæ кæны йæхицæн, — 
байдзаг дзы кæндзæн голджытæ æмæ сæ рантъухдзæн. 
Ам та чысыл йæ хъуыдытæ фæсыкк сты: гамхуд йæ сæрыл 
уыдзæн, йæхæдæг нæ зындзæн адæммæ, фæлæ голджыты дæр 
бамбæхсдзæни? Голджытыл конд куынæ уыдзæн гамхуд? Æмæ 
голджытæ сæхигъдауæй куы рацæйцæуой уынджы, уæд сыл адæм 
сæ цæст куыннæ æрывæрдзысты? Æртымбыл сыл уыдзысты æмæ 
æд голджытæ се ’хсæн аззайдзæн. Адæм голджытæм къухæй 
æвналдзысты æмæ уæд ууыл дæр аныдзæвдзæн сæ къух — зынгæ 
нæ кæндзæн, фæлæ йыл уæддæр сæ къух аныдзæвдзæн. Æмæ 
уæд уыдон базондзысты, ам ма æмбæхст чидæр кæй ис, æрцахс- 
дзысты йæ, йæ гамхуд ын скъуырдзысты æмæ... 
Нæй, уыдæттæ нæ фæцыдысты йæ зæрдæмæ. 
Хъуыды кæны лæппу, æмæ та уымæн дæр ссардта фæрæз: 
стыр хæлаф бахуыйдзæн, фæтæнфадыг хæлаф, тынг фæтæнфа- 
дыг, æхца уым ныккалдзæн, æмæ уæд уыдон дæр нал зындзыс- 
ты гамхуды бын. 
Ныр утæппæт æхца дæр йæхирдыгæй фесты, æмæ дарддæр 
цы араза, ууыл хъуыды кæны. Йæ сæнтты ныгъуылы, фæлæ йæ 
цæстæнгас йæ алыварс куы ахæссы, уæд æй йæ фæндаджы мæт 
бауигъы æмæ та адæргæй йæхи аппары йæ сæнттæм, йæхи се 
’вджид бакæны. 
Йæ зæрдыл æрлæууыдысты, айразмæ йын йе ’фсымæр цытæ 
дзырдта, уыдон. Кинойы, дам, сæ федтон: æрымысыдысты 
æнагъæддаджы мигæнæн — мæнæ дзыппы кæй дарынц, ахæм 
дæргъæццон рухсгæнæны хуызæн. Фæлæ уыцы русхгæнæнæй 
хуымæтæджы рухс нæ кæлы, йæ рухс цæуылдæриддæр ныдзæ- 
вы, уый кæрды æмæ ссæнды йæ разæй: дур уа, æфсæйнаг уа, 
зæхх уа — алцыдæр. 
Утæппæт æхцайæ ахæм рухсгæнæн куыд нæ балхæнид? Æмæ 
уæд æрбаздæхид сæ хъæумæ. Уыцы рухсгæнæнимæ сæ хъæумæ 
куы æрбаздæха, уæд дарддæр цы ми кæндзæн, ууыл ныхъхъуы- 
ды кодта æмæ та йæ цæст схæцыд йæ уæргътыл. 
Æрбаздæхид сæ хъæумæ. Сæ хъæу ыл тымбылтæ кæниккой, 
фæрсиккой йæ, нырмæ кæм уыд, уымæй. Уый сын зæгъид: 
«Уыдæттæ уал фæуадзут, фæлæ-ма мын бæх ракæнут». 
Адæм ын дис кæниккой йæ митыл. Уый бæхыл сбадид æмæ 

307 
Радзырдтæ Бæхы уаргъ æмæ чысыл лæппу 
сисид йæ диссаджы рухсгæнæн, сæ хъæуы цур æй хохы фарсмæ 
ныддарид, йæ рухсгæнæн йæ разæй гæрдид уæрæх фæндаг, уæртæ 
Рукъæй Дзæуджыхъæумæ цахæм фæндаг гæрдынц, ахæм. Уый 
бæхыл бадид æмæ тындзид размæ. Дыууæ сахатмæ хæхты бын- 
ты сæхицæй Дзаумæ ацаразид фæндаг, машинæтæ кæм цæуой, 
ахæм раст æмæ лæгъз фæндаг. Æмæ цыфæнды мит уара, цыфæн- 
ды тымыгътæ кæна, уæддæр сæхицæй Дзаумæ кæддæриддæр сур 
фæндаг уаид. 
Йæхицæй ныббуц æмæ сæхицæй Дзаумæ фæндаг кæй аца- 
рæзта, уый дæр æм фаг нал кæсы. 
Ахæм фæндæгтæ ма саразид сæхицæй Чъребамæ дæр, Дзæу- 
джыхъæумæ дæр, Къуайсамæ дæр, Хъевселтмæ дæр — кæмдæ- 
риддæр сæхиуæттæ цæрынц, уырдæмыты. Цы æхца ма йæм уа, 
уыдонæй поездтæ балхæнид, æмæ уыцы фæндæгтыл æхсæвæй- 
бонæй æйтт кæниккой поездтæ. Æрмæст уыцы поездтæ иууыл- 
дæр хъуамæ цæуой сæ хъæуыл. Уым сын хохы бын стыр бынат 
саразид разилынæн, æмæ сæ чердæм фæнды, уыцырдæм-иу ази- 
ликкой. 
Ныр æм уыдæттæ дæр фаг нал фæкастысты. Йæ зæрдыл 
æрлæууыд, а сæрды Дзауы фале Хуымысæрты цы ныккæндтæ 
аразгæ федта, уыдон: бомбæтæ, дам, ныл куы калой, уæд, дам, 
уым æмбæхсдзысты адæм. Уыдонæй цæй æмбæхсæн бынæттæ 
ис?! Фæлæ хæхты бынты фæтæн фæндæгтæ куы сараза, уæд 
уыдон цыфæнды æмбæхсæнтæй дæр хуыздæр уыдзысты. Фæн- 
дæгтæ дæр уыдзысты æмæ сыл фæсфурдæй бомбæтæ куы ка- 
лой, уæд та — æмбæхсæн бынæттæ. Хæхтыл цыфæнды бомбæтæ 
кал, уæддæр дзы хæхты бынмæ цы хъуамæ æрхæццæ уа? Ницы! 
Æмæ сæхиуæттæ иууылдæр æнæфыдбылызæй аирвæзиккой. 
Хъахъхъæнджытæ дзы сæвæрид, Цæмæй та сын сæ æцæгæлон 
адæм ма бацахсой. 
Ныр йæхи банхъæлдта, Чъребайæ Дзæуджыхъæумæ цыдæ- 
риддæр адæм ис, уыдон ирвæзынгæнæгыл æмæ разы у йæхицæй. 
Йæхицæн искуы хæцæн бынат саразид — арф, хæхты бын. 
Уырдыгæй йæ хъус дарид, æмæ бомбæтæ чи кала, ахæм хæдтæ- 
хæг куы суына, уæд та йæм-иу йæ æнæхуызæнон рухсгæнæн 
сдарид, хæдтæхæджы-иу уæлдæфы лыстæг кæрдæнтæ акæнид, 
зæхмæ дзы куыд ницыуал æрхæццæ уа, афтæ. 
Æцæгæлон адæм ын лæгъстæ кæниккой, æмæ дзы йæ зæр- 
дæмæ чи цæуа, уыдонæн дæр саразид æмбæхсæнтæ. Æрмæст 
лæвар — нæ. Тынг зынаргъæй. Æмæ уыцы пайда уарид йæ адæ- 
мыл. Уыдон сбонджын уаиккой æмæ цардæй тъæпп хауиккой. 
Æмæ гъеуæд сеппæт дæр базоннккой, Мурæт цы лæг у, уый! 
«Мæхицæн ус æрхæссин, — хъарм фæндтæ нывæнды йæхи- 
цæн, — иу дзæбæх чызг, уæздан, фæлмæнтæарæзт. Æмæ царды 
дзæбæхæй цæриккам. Нæдæр Америкæйæ тæрсиккам, нæдæр — 
зымæгæй». 

Гуыцмæзты Алеш Уацмыстæ 308 
Зымæджы коймæ та йæ зæрдыл æрлæууыдысты йæ уæргътæ 
æмæ сæм ныккаст. Уыдон бæласы рæбын ныддæргъ сты, тæвд 
боны хуытау. Ныр ын сæ фенд æцæгæйдæр фаджысы амæзт 
хуытау æнæуынон уыд, фæлæ сæ уындæй тас нал æвзæрд йæ 
риуы. Утæппæт æппæтхъом хъуыдыты фæстæ та баныфсджын, 
йæ къабæзты та фæхатыд æгæрон тых, æмæ сын исты хос æнæ- 
мæнгæй кæй скæндзæн, уый та йæ бауырныдта. Фæлæ цы? 
Хъуыды кæны лæппу йæ æнæрайы уæргътыл. Йæ сæнттæй æрыз- 
дæхт, фæлæ уæддæр йæ сæнтты арт нырма йе уæнгты æнхъæвзæнтæ 
кæны, æмæ утæппæт диссæгтæ аразынмæ йæ ныфс чи хæссы, уый 
ома ацы дыууæ голлагæн мацы æрымыса, уый йæ нæ уырны. 
«Фæндагмæ уал сæ схæссын хъæуы», — аскъуыддзаг кодта 
йæхинымæр. 
Йæ бæхы фæндагмæ сласта, уым æй идонæй бæласы цонгмæ 
бабаста æмæ ныллæгæрста йæ уæргътæм. Схъил сæ кодта æмæ 
йын уайтагъд арахъы тæф йæ фындзы хуынчъытæ ныццавта. 
Æркаст сæм, иу голладжы фарс дзы ныллæхъир. Йе ’фсымæрæн 
цы арахъ рахаста, уый пластмасæй арæзт мигæнæны уыд конд — 
нæ ацъæл уыдаид. 
«Æвæццæгæн, Бежантæн цы дурын рарвыстой, уый ацъæл», 
— мæт кæны йæ арахъыл æмæ сыхæлдта голджыты баст. Дурын 
æцæгæйдæр базгъæлæнтæ. Æвæццæгæн, бæласыл сæмбæлд, 
æндæра митыл кæцæй ацъæл уыдиад. Дурыны бын къусгондæй 
аззад, аззад ма йæ мидæг хæрз чысыл арахъ дæр. Лæппу йæ 
систа, басмыста йæм, ахъуыды кодта, аназа йæ æви нæ. Арахъы 
тæф никуы уарзта, фæлæ цæмæй фæныфсджындæр уа, уый тых- 
хæй дзы иу хуыпп акæнон, зæгъгæ, йæ йæ былтæм схаста, фæлæ 
дзы йæ бон нуазын не сси æмæ йæ адыввытт кодта. Голлагæй 
суыгъта дурыны иннæ цъæлтæ дæр. Арахъ голладжы алæдæрст, 
æмæ цыхтæй-æндæрæй иууыл арахъы тæф скодтой. 
Голладжы æнæхъæнæй уыцы æмхæрд кæй не сфæраздзæн, 
уый та йын цы зонын хъæуы æмæ цы бакæна? Нæй, фæцухтæ 
сæ хъæуы. 
Хæссинæгтæ æвдæлон кæны голлагæй. Кæй исы, уыдон æвæры 
бæласы рæбын, куыд нæ атулой, афтæ. Се ’рдæг сын равдæлон 
кодта æмæ схæцыд. Ныр бирæ фæрогдæр ис. Йе ’ккой йæ акод- 
та, иу къухæй хæцы голладжы комыл, иннæ бахъуаджы сахат 
митмæ фæбыцæу кæны, афтæмæй тырны. Æмбисвæндагмæ дæр 
нæма схæццæ, афтæ йыл йæ уаргъ уæз кæнын райдыдта, йæ 
къæхтæ йæ коммæ нал кастысты æмæ, йæ сæрибар къухыл арæх- 
дæр æнцойгæнгæ, йæ цыппæртыл хилы уæлæмæ. Схид и. Хиды 
цæхджын донæй сдудыдтой йæ цæстытæ æмæ æрлæууыд, йæ 
хъуынджын худ систа йæ сæрæй, йæ цæсгомы хид дзы ныссæрфта 
æмæ йæ сæхста уæлвæндагмæ. Ныр ын чысыл фенцондæр, зы- 
мæгон хур боны уазал æхсызгонæй æмбæлд йæ хидæйдзаг сæ- 
рыл æмæ та йе уæнгты фæхатыд ног хъарутæ. 

309 
Радзырдтæ Бæхы уаргъ æмæ чысыл лæппу 
Æппынфæстаг схылди уæлбылмæ. Йæ уаргъ митыл æрæп- 
пæрста, æхсызгонæй сулæфыд. Йæ хуылыдз бæмбæджджын къан- 
дзолы дысæй ныссæрфта йæ цæсгомы хид, иудзæвгар аулæфыд, 
стæй ма голладжы цы аззад, уыдон дæр фæндаджы был митмæ 
равдæлон кодта æмæ афтид голлагимæ ныздæхт фæстæмæ. 
Дыккаг цыд дæр ын бантысти. Ныр уал дзы иуæй ирвæзт у. 
Голладжы йæ хæссинæгтæ нывæрдта, фыццаг куыд уыдысты, 
афтæ æмæ митыл æрбадт. Иучысыл куы аулæфыд, уæд æм хъа- 
рын райдыдта зымæгон уазал æмæ йæ зæрдыл æрлæууыд: хи- 
дæйдзагæй уазал адæймаджы ныццæвы. Йæ худ ацагуырдта, 
ссардта йæ, йæ миттæ йын ацагъта æмæ йæ ныккодта йæ сæрыл. 
Худ миты уæлæ суазал, йæ сæрæй йын суры йæ фæллад æмæ та 
дзы уый ныфс бауагъта. Ныздæхт дыккаг голлагмæ дæр. 
Уый дæр та йе ’мбисмæ равдæлон кодта. Ныр дзы иу кæй 
фæуæле, уымæй æгæр баныфсджын æмæ хæссинæгтæй кæй сис- 
та, уыдон æнæбæстæттæй æркалдта бæласы рæбын. Æрдæг гол- 
лаг йе уæхскмæ сæппæрста, фæлæ йæ æгæр сриуыгъта, уаргъы 
уæзæй фæцудыдта, къахæй скъуырдта митыл æвæрд хæссинæгтæ, 
æмæ уыдон дæр алырдæмты асхъиудтой. Фыдызгъæлы уæнгтæ 
æмæ цыдæр тыхтæттæ дард нæ ахаудысты, миты æрсагъдысты, 
фæлæ цыхтытæй иу, сеппæты стырдæр, йæ уæз ахаста æмæ уыр- 
дыджы бынмæ фæтулæг. Лæппу йæ фæстæ кæсгæйæ баззад. 
Фырмæстæй йæ хурхы сæртæ ахгæдтой. 
— Æнæрай уæ скæнæд уæ хицау, — йæ цæстытæ доны азыл- 
дысты, йæ зæрдæ сæ фæцъæх æмæ сыл йæ къух ауыгъта, йæ уаргъ 
нал æрæвæрдта. — Кæд сæфой, уæд бынысæфт фæуæнт, — загъта 
æмæ схæрд кодта. Иннæтæ кæй ныппырх сты, уый йын уæддæр 
йæ зæрдæ балхъывта æмæ йæ къæхтæ мæсты ист кæны. Уыцы 
цыхты фæстæ ныццæуа æви йæ ныхъхъуытты уадза, ууыл хъуы- 
дыгæнгæ йæ развæндаг дæр рæстмæ нал æвзары, афтæмæй тырны 
размæ, уæлбылмæ. Бирæ йæ нал хъуыди, афтæ йæ къæхтæ æмбырд 
фæкодтой, размæ митыл бахауд. Йæ къухтæй голладжы ком фе- 
уæгъд æмæ йæ фæстæ митыл йæ тъæпп фæцыд. Фæгæпп кодта, 
фæлæбурдта йæ уаргъмæ. Хорз уыд, æмæ голлаг йæ комырдæм 
ныссагъд миты, æндæр та уыдон дæр ныппырх уыдаиккой. 
Сфæлмæцыд йæ уæргътæй Мурæт. Афтæ сæ бафæлмæцыд 
æмæ йæ бафæндыд, сеппæты дæр ныппырх кæна, ам сæ фæнда- 
гæй дæлæмæ арæцугъа æмæ сæхимæ бафардæг уа. Уыдæттæ йын 
йæ мæсты зонд дзырдта, фæлæ сæ пырх нæ ныккодта. Голлаг та 
йе ’ккой баппæрста æмæ йæ схаста уæлбылмæ. Уым та йæ рав- 
дæлон кодта æмæ афтид голлагимæ араст йæ хæлæттаг хæсси- 
нæгтæм. Иугай сæ фæуыгъта, сæ миттæ сын фæцагъта æмæ сæ 
нывæрдта голладжы. Ныр хъуыды кæны: ныццæуа æви ма ныц- 
цæуа уыцы цыхты фæдыл? Ацы уырдыджы ма астæумæ миты 
дыууæрдæм куы фæрацу-бацу кæна, уæд бынтондæр рафтдзæ- 
ни. Уыдæттæ бæргæ хаты, фæлæ уæддæр йæ зæрдæ нæ фæлæу- 

Гуыцмæзты Алеш 
Уацмыстæ 
310 
уыд, ацыд цыхты фæд-фæд. Фæд æй дзæвгар-дзæвгар ныссайд- 
та йæ фæстæ, стæй бæлæсты рæбын миты æрбайсæфт. Лæппу 
уым мит ракъахта æмæ дзы кусарты фæлмбадт цæстау разынд 
бур-бурид цыхты гуымбыл. 
— Ныр цы гуырциццытæй хъазыс? — сбустæ йыл кодта хъæ- 
рæй æмæ йæ рахаста йæ дæларм. 
Фæстæмæ йын хæрды зындæр цæуæн уыд, суанг йæ уæр- 
джытæм ныгъуылд миты, митæй байдзаг сты йæ резинæ цырыхъ- 
хъыты хъустæ дæр, фæлæ уæддæр слæгæрста. Цыхт голладжы 
ныппæрста, йæ уаргъ йе ’ккоймæ систа. Улæфгæ дæр нал акод- 
та. Фæстаг цыд ма йын баззад æмæ тагъд кæны. 
— Фæстаг цæфæн фиддон нæй, — ныфсы ныхæстæ дзуры 
йæхицæн. Уæлбылмæ уал куы схизид, уæд та дарддæр истытæ 
кæнид. Фæлæ, иучысыл куы суад, уæд ыл æртæфст, бамбæрста, 
аулæфын æй кæй хъуыд: йæ уæрджытæ йæ быны ныддонзоныг 
сты. — Фæстаг цæфæн фиддон нæй, — ныфсытæ æвæры йæхи- 
цæн æмæ тырны уæлæмæ. Æппынфæстаг, куы фæуæлбыл, уæд 
æхсызгонæй сулæфыд, æмæ фæуæлахизуæвæджы кастæй нык- 
каст дæлвæндагмæ йæ тулæн фæдтæм: уым мит афтæ ссæст уыд, 
цыма дзы æрсытæ фæратул-батул кодтой. 
Голладжы та йæ хæссинæгтæ нывæрдта, фыццаг куыд уыды- 
сты, афтæ, дыууæ голладжы кæрæдзиуыл бахъил кодта æмæ 
æрбадти митыл. Йæ хидвæздæг куыд калд, уый æнцонæй æвзæрста 
йæ цæст. 
Иучысыл куы абадт, уæд æм уазал хъарын райдыдта æмæ 
йыл æртæфсти, бамбæрста, бынтондæр кæй ныххуылыдз. Ных- 
хуылыдз мит æмæ хидæй. Йæ резинæ цырыхъхъыты хъустæ дæр 
баст нæ уыдысты æмæ митæй байдзаг сты; цæмæй зыдта, йæ 
уæргътæ фæндагыл мæкъуылтау тулдзысты, æндæра уыдон ба- 
бæттын дæр та зын уыди. 
Раласта йæ цырыхъхъытæ. Сæ миттæ сын ныццагъта. Йæ 
къахтухæнтæ дæр ныххуылыдз сты. Цъындатæ йыл дыууæйы 
фæлысты уыди æмæ æддæгтæ суымæл сты. Рахъавыд, уæргъ- 
тимæ цы цъындатæ ис, уыдонæй иуы фæлыст скæна, йæ къахту- 
хæнтæ мауал стуха, фæлæ уый дæр йæ сæрмæ не ’рхаста — æрви- 
тæггæгты куыд бакъаддæртæ кæна? 
Йæ бæмбæджджын къандзолæн йæ дыстæ æмæ йæ фæдджитæ 
цы схуылыдз сты, æндæр мидæгæй сур уыд. Фæлæ лæппу ха- 
тыд, мидæгæй йæ майкæ хидæй хуылыдз кæй у. Уый куы рала- 
сид, уæд иннæтæ бæргæ сур сты, фæлæ йæ ныфс нæ бахаста — 
хидæйдзагæй йæ уазал куы ныццæва. Йæ хæлафы фадгуыты 
мидæггаг фæрстæ, æвæццæгæн, цæугæ-цæуын кæрæдзиуыл хаф- 
та, æмæ уыдон дæр суанг йæ сагæхты онг хуылыдз уыдысты. 
Лæппуйæн та йæ уавæрæй йæ зæрдæ бамæгуырхуыз. 
«Гъеныр куыд уынгæджы фæдæн, — мæт кæны йæхимидæг, — 
дарддæр цы аразон?» 

311 
Радзырдтæ Бæхы уаргъ æмæ чысыл лæппу 
Æххуысагур йæ цæстæнгас хæссы йæ алыварс. Дæлæ комы 
рæбын, иувахсырдæм йæхи нылхъивгæ, Пацъайы дон йæ гуыбы- 
ныцъарыл фæлæсы кæдæмдæр æнæсымæй, цыма калм у æмæ йæ 
амæттагмæ хъавы. 
Фæндагыл йæ бæх хæлиувадæй лæууы æмæ йæ сæр ныхъ- 
хъил кодта, йæ сæр мæстæймарæгау тилы. Æндæр никуы ничи. 
Уый та хъæуы удæгас змæлæг, ныфсы змæлæг — йæ уæргътæ 
исынæн ын чи аххуыс кæна. Æввæхсты та ахæм змæлæгæн йæ 
кой, йæ хъæр дæр нæй. 
Хъуыды кæны Мурæт æмæ ницы сæрфат ары йæ уæргътæ 
бæхы рагъмæ сæппарынæн. Ныр æй фæстæмæ хъæумæ здæхын 
кæй бахъæудзæн, хъæуæй искæй æххуыс кæнынмæ кæй хъуамæ 
ракæна, уый йын йæ зæрдæ æвдæрзы. Йæ сæрмæ нæ хæссы — 
хъæумæ æгадæй баздæха. Хъæуæй Уастырджийы хуызæн барæ- 
гæй рацыд, ныфсджынæй, æхсарджынæй æмæ сæм ныр фæс- 
тæмæ хъуамæ æгадæй баздæха, сæркъулæй сын зæгъа: мæ 
уæргътæ фæндагыл ахаудысты, æмæ мæм сæ сисынмæ фæкæ- 
сут. Йе ’мцахъхъæнтæ йыл сæхи худæгæй схæсдзысты. Зæгъ- 
дзысты йын: галæй ацыдтæ æмæ хъугæй æрбаздæхтæ. Æмæ 
уыдæттæ йæ сæрмæ куыд хъуамæ бахæсса? Йæ уæргътæ бæхы 
рагъмæ сæппарынхъом чи нæ у, уымæй цæй ныфсы лæг ис? Уый 
цæй разагъды хъуыддæгтæ хъуамæ сараза йæ комбæстæн! 
Уыцы хъуыдытæ дæлдзиныг кæнынц Мурæты æмæ мæсты 
кæны йе ’фсымæрмæ. 
«Ай диссаг нæу, — бустæ йыл кæны йæхинымæр, — дæ усы 
фарсмæ хъармы бадынæй дарддæр мацы зон, дæ усы къабайы 
бын бабыр. Цыма æз не сбадин мæ усы фарсмæ хъармы». 
Зоны йæ, йе ’фсымæр хъæбатыр лæппу кæй у, фæлæ ныр- 
тæккæ йе ’фсымæры тыххæй ахæм фыдæбæтты кæй ныххауд, 
уымæй йæхи йе ’фсымæрæй бæрзонддæр бынаты æвæры æмæ 
йыл нал ауæрды бустæ кæнынæй. Йæхинымæр ныр йæхи йе ’фсы- 
мæрæй лæгдæр хаты: йе ’фсымæр хъæбатыр лæппу у, фæлæ ма 
ахæм лæппуйæ ноджы хъæбатырдæр чи у, уый æгæрон хъару 
дызæрдыггаг макæмæн хъуамæ уа. Æмæ ахæм та йæхæдæг у 
Мурæт. Уыцы хъуыды дзы уадзы ныфс, æппæтхъом ныфс æмæ 
та йе уæнгты банкъардта æгæрон хъару. 
Фæлæ йе уæнгты уæддæр уыйбæрц хъару нæй, æмæ ацы æнæ- 
райы уæргътæ бæхы рагъмæ сæппара... 
Уæдæ цы чындæуа? 
Хъуыды кæны Мурæт, цы бакæна, ууыл. Цы сараза, цæмæй 
хъæубæсты раз йæхи ма фæхудинаг кæна? Худинаг нæ, фæлæ 
йæхæдæг йæхицæй цæмæй ныббуц уа, æппæтхъом кæй у, ууыл 
цæмæй баууæнда, ахæм исты саразын æй фæнды ныртæккæ. 
Уымæн та фæрæз нæ ары. Цыфæнды хъуыддаджы дæр исты 
амал ссарæн кæй ис æмæ зындзинæдты амал арын та æхсарджын 
лæджы хъуыддаг кæй у, уыдæттæ куыд нæ зоны. Зоны уыдæттæ. 

Гуыцмæзты Алеш 
Уацмыстæ 
312 
Æхсарджын лæппу кæй у, ууыл дæр æууæнды æмæ йæ уырны: 
исты мадзал ссардзæн. Хъæумæ æххуысагур баздæхыныл хъуы- 
ды дæр нал кæны. 
Æмæ ссардта фæрæз. 
«Уæргътæ уал ам ныууадздзынæн, — цин кæны йе ’рхъуы- 
дыйыл, — бæхыл машинæвæндагмæ ныууайон æмæ уым исчитæ 
автобусмæ æнхъæлмæ кæсдзæни: Чъребамæ кæнæ Къуайсамæ чи 
цæуа, ахæм адæймæгтæ. Кæд дзы исчи хорз зонгæ уа, уæд уымæн 
зæгъдзынæн æмæ йæ мемæ ракæндзынæн. Бæхыл æй сбадын 
кæндзынæн, кæд нæ фæзивæг кæнид». 
Йе ’рхъуыдыйыл æй дзæбæх бацин кæныны бон дæр нæма 
фæци, афтæ йæ зæрдæмæ нал фæцыд уыцы фæнд. 
«Фæлæ зонгæ уæддæр зонгæ у, — нырхæндæг ногæй, — æмæ 
йæ æнæмæнгæй искæмæн радзурдзæнис, нæ хъæуккæгтæй йæ 
искæмæн радзурдзæн, æмæ уæд бынтон ныххудинаг уыдзынæн 
нæ хъæубæсты раз. Зæгъдзысты: æцæгæлæтты цæсты нæ Му- 
рæт ныффидиссаг кодта. Стæй дзы, чи зоны, зонгæ дæр ничи 
уа. Чи мæ зоны уыцы хъæуы?» 
Ногæй та ныхъхъуыды кодта. Хин хъуыды февзæрд йæ сæры. 
Æрымысыд, æхсарджын лæг алы хатт йæ хъаруйæ æхсарджын 
кæй нæ вæййы, йæ хъару йæ кæм нæ фæамоны, уым зондæй дæр 
кæй спайда кæны. 
«Æмæ дзы мачи уæд зонгæ. Уый та ноджы хуыздæр, — рай- 
зæрдæйы фæндтæ кæны йæхицæн, — æнæзонгæтæ дзы уæддæр 
уыдзысты. Чи фæнды уæд, радзурдзынæн ын мæ хабар, æмæ 
мæм куыд нæ фæкæсдзæни, куыд нæ мын баххуыс кæндзæн? 
Чи дæн, уымæй мæ куы фæрса, уæд ын мæхи не схъæр кæн- 
дзынæн, æндæр исчи рахондзынæн мæхи. Зæгъдзынæн ын, зæ- 
гъын, Меркъозты цæуæтæй дæн. Мæ уæргътæ сæвæрынæн мын 
баххуыс кæндзæн, стæй ацæуæд æмæ йæ кæмæнфæнды дæр 
дзурæд, мæнмæ дзы худинаг ницы æрхаудзæн. Искæй худинаг 
кæнын дæр хорз нæу, фæлæ дзы Меркъозты уæттæм дæр худи- 
нагæй цы æрхаудзæн — йæ уæргътæ дзы никуы никæмæн ахауд- 
той. Куы ницæмæй ныххудинаг уай, уæд та дыл худинаггаджы 
ном никуы сбаддзæни. Æмæ неппæт дæр æвыд уыдзыстæм ху- 
динаджы номæй». 
Уыцы фæнд йæ зæрдæмæ фæцыд æмæ фæгæпп кодта. Гол- 
джыты цур мит ракъахта, уæрмгонд дзы сарæзта æмæ голджыты 
уым æрфæрсыл кодта. Бамбæрзта сæ митæй. 
«Лæгмæ йæ тыхсты рæстæджы ничи фæзыны, æндæра фыд- 
былызы фæндаггон уæларвæй дæр æрхаудзæн æмæ дын дæ муртæ 
æрбатары кæндзæни. Стæй уæд та нæ хъæуæй исчи æнæнхъæ- 
лæджы дæлæмæ цæуы, уæд мын мæ уæргътæ ам дзæгъæл æппæр- 
стæй цæмæн хъуамæ фена?» — загъта йæхицæн æмæ йæ бæхыл 
абадт. 
Уæлбæхæй йæ цæст ахаста йæ тулæнвæдтыл æмæ йæ зæрдæ 

313 
— Радзырдтæ Бæхы уаргъ огмæ чысыл лæппу 
бамæгуырхуыз: цыма дзы æнæхъæн комы куыйтæ дысон-бонмæ 
сæ кæрæдзи хъуынхъис тыдтой, ахæм хуыз ын уыд. Чи фæнды 
ма рацæуа ауылты, æнæмæнгæй дызæрдыггæнгæ бирæ фæкæс- 
дзæн ацы митзмæстмæ æмæ дзы цы хабар æрцыд, уымæн уæд- 
дæр ницы бамбардзæн, æрмæст ын йæ уæргътæ миты бын ма 
ссарæд, æндæр. Уæргътæ та миты бынæй нæ зынынц. 
— Цæй, цы уа, уый уæд, — йæ къух ауыгъта лæппу æмæ йæ 
бæхы басхуыста. 
Бæх иу ран лæууынæй схъыг æмæ рæвдз иста йæ къæхтæ. 
Иучысыл куы ауадысты, уæд та лæппуйы зæрдæ бангæстæ, уæл- 
бæхæй йæхимæ фæкасти аргъæутты хъæбатыры хуызæн æмæ 
уымæй йæ тых фæдывæр. 
Баныфсджын чысыл Мурæт æмæ тырны размæ, фæнды йæ 
исты хуызты йæ фæндаг æрцыбыртæ кæнын. Фæндагыл та тын- 
дзгæ куынæ цæуай, уæд йæхигъæдæй не ’рцыбыртæ уыдзæн, 
æмæ басхойы йæ бæхы. Бæх дæр йæхиуыл нæ ауæрды, лæгæр- 
ды митвæндагыл, йæ рохтæ ивазы размæ, ахъавы сæпдугъмæ дæр, 
фæлæ йын Мурæт уыцы бар нал ратты — фаг ын у иу рæдыд. 
Фæндаг, митвæндаг, æртхъирæнгæнгæ сысты лæппуйы раз, 
мит æртхъирæнгæнгæ кæсы комы фæхстæй дæр, æмæ лæппу 
хъуыды кæны, мит канд мит кæй нæу, фæлæ ма тыхджын дæр 
кæй у. Ныронг зыдта, мит уазал кæй у, зын калæн, зын змæлæн, 
фæлæ тыхджын кæй у, уый ныронг никуы рахатыдта. 
«Фæлæ цæмæй тыхджын у, — хъуыды кæны лæппу, — митæй 
дарддæр куы ницы у». 
Тæргæ бæхыл тырны размæ Мурæт æмæ хъуыды кæны, мит 
цæмæй тыхджын у, ууыл. Йæ тых цæй мидæг ис, уый йæ зонд 
нæ ахсы, фæлæ тынг хорз зоны иу хъуыддаг: ныртæккæ йæ 
цуры йе ’фсымæр, йæ фыд æмæ сæ хъæуы лæппутæ куы уаик- 
кой, уæд мит тыхджын кæй у, ууыл хъуыды дæр нæ< акæнид, 
æмæ йын йæ тых мурмæ дæр нæ дарид. Фæлæ уыдон ныртæккæ 
йæ цуры не сты æмæ йæм мит уымæн тыхджын кæсы æмæ ма, 
зæгъгæ, Мурæтæн ацы тæккæ йæ бæх йемæ нæй, иунæгæй аззад 
ацы митхаст фæндæгтыл, æцæг тыхджынæй гъеуæд равдисид йæхи 
ацы уазал æмæ æнæуд мит, алырдыгæй æртыхсид йæ иунæг къоп- 
пайыл æмæ йæ ныххуыдуг кæнид йæ быны. 
Уыцы хъуыдытæ хъыг фæкастысты Мурæтмæ. 
— Багъæц, уæдæ, — æртхъирæнгæнгæ йæ цæст хæссы митæ- 
вæрдтыл, — мæнæ уал зæххы бынты фæндæгтæ саразон, кæддæ- 
ра ма мын уæд та цы хъом уаис!.. 
Раройы æдзæрæг хъæууат дæр фæсте аззад, æмæ Мурæт бæхы 
рохтæ æрбалвæста. Бæх йæ къахайст фæсындæгдæр кодта. Ма- 
шинæвæндагмæ бирæ бауайын нал хъæуы, æмæ нал тагъд кæны. 
Уым æй æнæзонгæтимæ дзурын кæй хъæудзæн, æнæзонгæтæй 
æххуыс кæй курдзæн, уый йæм сæрныллæг ми кæсы æмæ уымæй 
мигъ бады йе уæны. Уый йæм æхсарджын лæджы хъуыддаг нæ 

Гуыцмæзты Алеш 
Уацмыстæ 
314 
кæсы æмæ йæхимидæг æвзары, æнæзонгæтæн куыд хуыздæр 
бамбарын кæндзæн йæ уавæр, уыдæттæ. 
Фистæг бæлццæтты надвæндаг йæхи æлвасы фæндаджы рæ- 
бынтæм. Фæндаг кæддæр трактортæй фæцарæзтой æмæ йæ уæл- 
лаг фарс ам сисамадау ахаста: кæм — ныллæгдæр, кæм — бæр- 
зонддæр. Ранæй-рæтты — цалдæр метры бæрзæндæн. Уыцы къул- 
вахс афтæ æмраст лыг у, æмæ йыл ранæй-рæтты мит не ’рлæу- 
уыд, митæйхаст зæххыл уыцы дурвæхстæ сæхи æргом кæнынц 
зæххы хуызтæй æмæ сæ уынд ныфс уадзы Мурæты зæрдæйы. 
«Фæндагыл лæг хъæуы, — хъуыды кæны йæхинымæр, — алы 
гыццыл къуыхцыйы тыххæй йæ фындз чи ’руадзы, ахæмты хъуа- 
мæ фæндагыл цæуын дæр ма уадзиккой. Уыдон лæджы ном ху- 
динаггæнджытæ сты». 
Афтæ хъуыды кæны Мурæт. Баразæнгард гомгæрцц зæххы 
гæппæлты уындæй, басхойы йæ бæхы фæрстæ — тагъд кæны йæ 
фæндаг æрцыбыртæ кæныныл. 
Машинæвæндагыл æцæгæйдæр лæууыд дыууæ лæджы. Му- 
рæт фæзилæны æрхызт саргъæй, бæхы йæ фæстæ идадзæй ласгæ 
бацыд лæгты цурмæ. 
Лæгтæй иуыл æгæр хицауы бæрджытæ зынд: хæрзконд уыди, 
кæсæнцæстытæ йыл, йæ къухы — æрттиваг пъартфел. 
«Гъе-ри-гъа, — ахъуыды кодта Мурæт, — ай цыдæр хицау лæг 
у æмæ дын мæ уæргътæ æвæрынмæ куыд нæ фæцæуæг уыдзæн!» 
Иннæ хъæууон лæджы хуызæн уыд. Йæ уæлæ бæмбæдж- 
джын къандзол æмæ резинæ цырыхъхъытæ. 
«Æвæццæгæн æм ацы лæг уазæгуаты æрбацыд, — æвзары сын 
сæ хъуыддæгтæ Мурæт йæхинымæр, — æмæ йæ ныр автобусмæ 
рахизын кодта. Искуы автобус куы фæзынид, уæд ацы пъартфел- 
джын ахъуытты уаид, æмæ иннæмæн мæ хабар бамбарын кæнин». 
Нæ фæнды Мурæты ацы пъартфелджыны цур йæ хъуыдда- 
гыл дзурын æмæ æнхъæлмæ кæсы, кæд ахъуытты уыдзæн, уымæ. 
Лæгтæ фæхатыдтой, лæппу сæ цæстæнгасæй æгæр кæй бæрджытæ 
кæны, æмæ йæм, хъæууон дарæсы чи уыд, уый раздæхт. 
— Лæппыз, — сдзырдта йæм хъазгæмхасæн, — ды дæр авто- 
бусмæ æнхъæлмæ кæсыс? 
Мурæт цы зæгъа, уый нæ зыдта æмæ фæтыхст. 
— Гъо... — банкъуыста йæ сæр. 
— Æмæ æдбæх сбаддзынæ автобусы? — худтис ыл, хъæууо- 
ны хуыз кæмæн уыд, уыцы лæг. 
Мурæт фæсæтдзæ. Хъыг ын уыдысты йæ ныхæстæ, йе ’рфгуы- 
тæ фелхынцъ кодта æмæ ницы сдзырдта. 
— Æвæццæгæн, Чеселтæй æрцыдтæ? — бафарста йæ пъарт- 
фелджын. 
— Гъо... — загъта йын Мурæт. 
— Гъер ай хъæбатыр лæппу нæу? — загъта иннæ лæгæн, — ай 
хуызæн фæндагыл иунæгæй та йæ ныфс куыд рахаста. 

315 
Радзырдтæ Базхы уаргъ аше чысыл лæппу 
Пъартфелджын лæджы хъæлæсы уаг æхсызгонæй æмбæлд 
зæрдæйыл, æмæ йæм Мурæт æвиппайды, æнæнхъæлæджы хио- 
ны зæрдæ бадардта. 
— Æмæ бæхыл куы дæ, уæд афтæ тынг кæм ныххуылыдз 
дæ? — фарста йæ иннæ лæг. — Дæ сагæхтæ иууыл хуылыдз куы 
сты. 
Ныр пъартфелджын лæгмæ йæ зæрдæ æрфæлмæнтæ, фæлæ 
иннæйы ныхæстæм та мæсты кодта æмæ ницы сдзырдта. 
— Æвæццæгæн, фæндагыл нæ уæндыдтæ æмæ фыртæссæй 
дæ бын ахуылыдз, — джидзæггаг ныхæстæ кодта уый. 
Уыцы æнæхсæст лæджы ныхæстæм амæсты Мурæт, æнæуы- 
нон ын фестад, фыдæхы цæстытæ йæм базылдта. Рахъавыд, исты 
дæрзæг ныхæстæ йын зæгъа, фæлæ пъартфелджынæй фæаргъуц 
кодта. 
— Ахæм хуыз ын нæй, — загъта пъартфелджын, — ахæм лæп- 
путæ хъæбатыр гуырдтæ вæййынц. 
Ныр Мурæт знаджы цæстæй ракаст, хъæууон дарæсы чи уыд, 
уымæ. Автобусы фæзындмæ нал æнхъæлмæ каст. Автобус æрæгмæ 
куы фæзынид, уæд ацы æнæхсæст лæг йæ уазæджы цур лæууы- 
нæй сфæлмæцид, сæхимæ ахъуытты уаид, æмæ Мурæт йæ сæр 
бакъул кæнид ацы пъартфелджын лæгмæ. Уый йæм æнæмæнгæй 
кæй фæкæсдзæн, ууыл гуырысхо нал кæны — хорз лæджы хуы- 
зæн у. Стæй ардыгон нæу æмæ йын йæхи куы бацамона, уæддæр 
æй никæй раз ныххудинаг кæндзæн: æцæгæлон лæг кæмæн хъуа- 
мæ радзура, йæ уæргътæ кæй фæтылдысты, уый? Стæй йæ куы 
радзура, уæддæр — æцæгæлæттæн. Æцæгæлæттæ та Мурæты нæ 
зонынц. Афтæ бæргæ хорз уаид, нæдæр æй гæдыныхæстæ дзу- 
рыны сæр бахъæудзæн, нæдæр йæ зонгæты цæсты ныххудинаг 
уыдзæн, фæлæ хъæууон дарæсы чи ис, уый, цæвæджы хъæдау, 
йæ цуры схъил æмæ йын хæдзармæ аккуырсын нал æнтысы. 
— Чеселтæй ардæм ам лæууынмæ æрцыдтæ? — фæрсы та йæ 
уыцы æнæхсæст лæг. 
Мурæты нæ фæнды тызмæг ныхас кæнын: йæ уæргътæ æвæ- 
рынмæ йæм адонæй исчи æнæмæнгæй кæй хъуамæ фæкæса, уый 
йæ зæрдыл дары, фæлæ йæ ацы лæг æгæр æгады бынаты æвæры, 
æгæр æй дæлдзиныг кæны йæ рæтъузæн ныхæстæй æмæ йæм 
уый æгæр сæрныллæг ми фæкаст, нал ын ныббарста: 
— Æмæ ам лæууынæн æхца фидын хъæуы? — бакаст æм тыз- 
мæг цæстытæй. 
— Ха-ха-ха, — ныххудтис ын уый йæ ныхæстыл, — мæнæ 
куыд æнæрцæф у. 
Йæ худт дæр нæ фæцыд йæ зæрдæмæ. 
«Ахæм худтæй æрмæстдæр æлгъаг адæймæгтæ фæхудынц», — 
йæхимидæг аскъуыддзаг кодта лæппу æмæ йæм фыдæхы цæс- 
тытæ базылдта. 
— Ныууадз-ма лæппуйы, — бауайдзæф ын кодта пъартфел- 

Гуыцмæзты Алеш 
Уацмыстæ 
316 
джын, — цы дзы дæ ныхтæ ныссагътай? Афонмæ дын иу галиу 
гуырд дæ мадæн ахъаззæгтæ ныссидтаид. 
— Æвæццæгæн æй хæдзарæй магазинмæ рарвыстой, уый та ам 
бонасадæн кæны, — бирæзонæг хъæлæсы уагæй загъта иннæ. 
— Магазинмæ æрцыдтæ? — бафарста йæ пъартфелджын. 
Лæппуйыл æртæфст, ацы æнæхсæст лæджы цур искæмæ æхху- 
ысагур йæ сæр кæй нæ бакъул кæндзæн, ахæм лæг ын йæ хабар 
куы базона, уæд æй æнæхъæн Къуыдары кæмтты ныффидиссаг 
кæндзæн. Нæ, фæлтау сæхимæ баздæхдзæн æмæ сæхи хъæуæй 
искæй ракæндзæни. 
— Гъо, — загъта пъартфелджынæн, — магазины мæ хъуыддаг ис. 
— Æмæ уæдæ ам цы лæзæрыс? — бафарста йæ иннæ. 
Лæппуйæн фырмæстæй йæ хурхуадындзтæ арæсыдысты. Ныр 
æй æнæмæнгæй сæ хъæумæ кæй хъæуы баздæхын, йæ хъæубæс- 
ты раз кæй фегад уыдзæн, уыцы хъуыды йын йæ зæрдæ сæл- 
хъывта æмæ йæ бафæндыд: бæхыл абад, уæлбæхæй ацы æнæх- 
сæст лæджы ехсæй æрцæфтæ кæн, даæбæх æй снæм, стæй фæс- 
тæмæ дæ фæд-фæд бафардæг у. Фæлæ ма цыдæр æнхъæлцау 
уыд æмæ йæхиуыл ныххæцыд. 
— Автобусмæ дæр ма кæсын, — æнæнхъæлæджы ссардта æф- 
сон, — Чъребайæ чидæр æрбацæуинаг у æмæ уымæ лæууын. 
Нæ, абон æппæт дæр уыд Мурæты ныхмæ, абон ыл алцыдæр 
цыди гадзрахатæй: йæ ныхæстæ кæронмæ дæр нæма загъта, афтæ 
дæле æрбазынд автобус æмæ чысыл фæстæдæр хъинцгæнгæ, 
хъыррыстгæнгæ æрлæууыд сæ тæккæ цур. Æрхызт дзы иу сыл- 
гоймаг æмæ хъæуырдæм фæцæуæг. Дыууæ лæгæй йæ бынатæй 
ничи фезмæлыд — Къуайсайырдæм цæуæг нæ уыдысты. 
Автобус йæ бынатæй фезмæлыд хъыррыстгæнгæ, хъинцгæнгæ, 
æмæ уыцы хус хъыррыст дзæнгæлтæ кодта митхуылыдз дунейы. 
Йæ хъæрæй сæнкъуыст лæппуйы зæрдæ. 
Уыцы æнæхсæст лæг та йæ афтæ куы бафæрса, ам ма цæмæ 
лæууыс, зæгъгæ, уый тасæй лæппу бæхы рагъмæ йæхи сæхста 
æмæ магазинырдæм акодта йæ фæндаг. Магазины йæ ницы хъуыд- 
даг уыд, фæлæ пъартфелджыны раз цæмæй ма фæгæды уыдаид, 
иннæ лæг та йыл цæмæй йе ’лгъаг худтæй ма бахудтаид, уый 
тыххæй йæхи нал басаста, ныццыд магазинмæ. Магазин фылдæр 
хæттыты æхгæд вæййы, фæлæ уый дæр ныр гом разынд. Йæ 
дзыппы æхца уыд, фæстæмæ цæугæйæ йæ фыдæн тамакотæ хъуа- 
мæ рахастаид. Тамакотæ нæ балхæдта — нырма йæ дзæвгар рацу- 
бацуйы сæр хъæуы æмæ сæ йæ дзыппыты дыууæрдæм цы ра- 
тæр-батæр кæна — райста печениты пачкæ, йæ дзыппы йæ ныс- 
сыдта, бæхыл абадт æмæ фæстæмæ раздæхт. 
Æвзæр адæймæгтæ куыд никуы федта Мурæт, фæлæ йæм 
дзы арвæй зæххы ’хсæн нырма ацы лæгæй цъаммардæр ничи 
фæкаст. Æнæнхъæлæджы йын ахæм маст чи скодта, уый æвы- 
дæй ныууадзын лæджы ми нæу, фæлæ йын цы маст скæна? 

317 
Радзырдтæ Бæхы уаргъ æмæ чысыл лæппу 
«Нæ, уыцы пъартфелджыны йын йæ цуры куынæуал сæййа- 
фин, — мæсты кæны лæппу, — уæд ын иу-дыууæ ныхасы зæ- 
гъин, цæмæй йæ дзыхыл хæцын зона». 
Дыууæ лæджы ма уым лæууыдысты — дардæй сæ суыдта. 
Ацы дзæгъæлдзурæджы афтæ æвыдæй кæй уадзы, ууыл маст- 
гæнгæ лæппу сæ иувæрсты аскъæрдта, кæсгæ дæр сæм нал фæ- 
кодта, нал æй бафæндыд уыцы лæджы æнæуынон цæсгом ногæй 
ауынын æмæ фæзилæны куы фæаууон, уæд йæ бæх фæурæдта, 
ныхъхъуыды кодта, цы чындæуа, ууыл. Сæ хъæумæ йæ æнæ- 
мæнгæй баздæхын кæй хъæуы, ныр ууыл нал дывæнд кæны, 
уый маст æй нал и, фæлæ ацы æнаккаджы тыххæй кæй здæхы 
сæ хъæумæ, ацы æнаккаджы тыххæй кæй ныххудинаг уыдзæн 
ныр йæ хъæубæсты раз, ууыл у йæ мæт — афтæ æвыдæй йæ 
куыд ныууадза? Дæ бафхæрæгæй дæ маст куынæ райсай, уæд 
уый цæй лæджы ми у? 
Фæлæ дзы йæ маст цы хуызы райса? 
«Нæй, уæлбæхæй йыл ехсæй æрзилын хъæуы!» — йæ маст æхси- 
ды уыцы хъæууон лæгмæ, цы хуызы йын смаст кæна, уый нæ зоны 
æмæ катæйттæ кæны. Ехсæй йыл бæргæ æрзилид, фæлæ уыцы 
пъартфелджын æгъдауджын лæджы хуызæн у, æгъдауджын адæй- 
маджы цур та адæймаг йæхи æнæгъдауæй ма равдиса хъуамæ. 
«Уыцы лæгæн кув, — йæхимидæг æм æртхъирæнтæ кодта 
Мурæт, — уый фæрцы уал ирвæзыс. Фæлæ мын кæдæм фæцæу- 
дзынæ? Мæнæ уал мæ фæндаджы кой бакæнон, стæй мæ дæумæ 
дæр равдæлдзæни. Нæ дæ ферох кæндзынæн, мæрдты ’хсæн дæр 
дæ базондзынæн æмæ мын уæд сар дæ сæр кæны». 
Йæхимидæг æртхъирæнтæ кæны æмæ бæх бацагайдта. Уыцы 
лæгæй йæ маст цы хуызы райса, уымæн ницы сæрфат ары, ницы 
хорз мадзал æмæ йæхи сраст кæнынæн агуры æфсæнттæ: нырма 
уал æй фæндаджы кой бакæнын хъæуы. Лæгау лæг фыццаджы- 
дæр йæ сæйраг хъуыддаг саразы, стæй йæ иннæ хъуыддæгтæм 
дæр равдæлы. Йæ мидзæрды лыстæггай æвзары уыцы лæджы 
хуызтæ, цæмæй йæ бахъуыды кæна, ма дзы ферох уа йæ цæсго- 
мы æвæрд, æмæ йын фадат куы фæуа, уæд ын йе ’фхæрд йæ 
зæрдыл æрлæууын кæна. 
«Фæлæуу, хъуынджынхъус, — нæ сысы лæппуйы маст, — æз 
дын дæ хъуынджын хъустæй хид рауадздзынæн. Ай диссаг нæу, 
— фырмæстæй нытту кодта уæлбæхæй, — нæ дæ зонын, нæ мæ 
зоныс æмæ мæ хъуыддæгты дæ фындз цы тъыссыс? Æнæхъуа- 
джы мæ цæмæн æфхæрыс? Æнæхъуаджы мын цæмæн маст кæ- 
ныс? Тыхст фæндаггон дæн æмæ мын æххуысы бæсты ноджы 
цæмæн маст кæныс? Кæд æнæхсæст къамбец нæ дæ, уæд дæ 
цуры чи лæууыд, уый та цæуыннæ фæзмыс? Уый ахуыр лæг 
куы у æмæ уый йæхи куы никæмæй лæгдæр кæны, уæд ды æвзæр- 
æвзæр дæхицæй уæлбикъон цы аразыс?» 
Бæх йæ рохтæ тоны размæ. Æвæццæгæн, йæ бæхы зондæй 

Гуыцмæзты Алеш Уацмыстæ 318 
афтæ хъуыды кæны, ома, ныр нæ дзул лæвæрд фæци æмæ хæ- 
дзармæ атагъд кæнон, цъæх хосæй мæхи бафсадон. Æмæ фæс- 
тæмæ кæй здæхынц, уымæй райгонд у, нал ауæрды, йæхиуыл. 
Мурæт та джитæнтæ кæны. Йæ фыд, стæй сæ хъæуы раз дæр 
кæй ныххудинаг уыдзæн, уыцы хъуыды йæ сæрæй къæхты бынмæ 
ныууигъы, тæрсы уыцы хъуыдыйæ æмæ адæргæй йæхимидæг йæ 
маст калы уыцы лæгыл, нал ыл ауæрды æфхæрынæй. 
Хыл кæны йæхимидæг уыцы лæгимæ æмæ афтæмæй йæхи- 
цæн ныфсытæ æвæры. Куы сыстыр уа, уæд уыцы пъартфел- 
джынау ахуыр лæг рацæудзæн, уымæй ноджы ахуырдæр æмæ 
алкæмæн дæр уыдзæни æххуысы лæг. Тынг стыр лæг куы суа, 
уæддæр йæ сæрмæ хæсдзæни алкæмæн дæр æххуыс кæнын, ни- 
кæуыл былысчъилтæ кæндзæн, кæстæртæм уæле бынмæ нæ кæс- 
дзæни, æмæ йæ уыдон дæр уарздзысты... 
Афтæтæ хъуыды кæны Мурæт. Раройы цæрæнуæттæм æй 
бирæ нал хъуыд, афтæ йæ цæст æрхаста уæлвæндагыл. Фистæг 
бæлццæтты надвæндаг йæхи æлвасы фæндаджы рæбынтæм. Иу 
ран фæндаджы къул уыд бæхы рагъы æмвæзæн, уымæй дæр, 
карды карстау, — æмраст лыг. Фæз ахаста уæлбыл дæр. Æмæ 
Мурæт йæ бæх æрурæдта. Ныр йæ уæргътæ ам уæлбыл куы 
уаиккой, уæд ын сæ бæхы рагъмæ та цы æрбаппарын хъæуы: 
фæндаджы фахсмæ афтæ æнгом балæудзæн æмæ къулæй бæхы 
æхсæн къух дæр нал нытътъысдзынæ. Ныр йæ уæргътæ ам куы 
уаиккой, фæндаджы уæлбыл, уæд сæ бæхы рагъмæ тулгæ дæр 
бакæнид. Фæлæ сæ уæлбылмæ та кæуылты схæсдзынæ? Схи- 
зæнлзы нæй — карды карстау æмраст лыг у. 
Йæ бæх базмæлын кодта Мурæт æмæ цæуы дарддæр. Цæуы 
æмæ йæ цæст хæссы фæндаджы былтыл. Чысыл куы бауад, уæд 
федта: уæлбылмæ æрбацæуæн ис, æрбацæуæн æм ис фистæгæй 
нæ, фæлæ бæхыл дæр. Æмæ та йæ бæх æрурæдта. 
Мит, урс-урсид мит æртхъирæнгæнгæ кæсы лæппумæ уæлвæн- 
дагæй. Хъæумæ здæхыны бæсты йæ уæргътæ ардæм куы ’рбахæс- 
са, уæд та сæ цыппар цыды кæй бахъæудзæн, уый зоны лæппу 
æмæ йæ уæргътæ ракал-бакалæй йæ зæрдæ фæцъæх. Æрдæбон 
дæлвæндæгтыл ратул-батулы бæсты, æнæзонгæтæм æххуысагур 
цæуыны бæсты йæ уæргътæ ардæм куы ’рбахастаид, уæд афонмæ 
æппæт дæр нывыл уаид, йæ уæргътæ дæр бæхы рагъыл уаиккой 
æмæ йæ, чи зоны, Дзаумæ дæр бирæ ныууайын нал хъæуид. 
«Нæй, — мæсты кæны лæппу йæхимæ, — æнæсæр митæ акод- 
тон æмæ рæстæг бынтон дзæгъæлы фесæфтон, ныффæстиат дæн». 
Уæлбылмæ кæсы æмæ катæйттæ кæны Мурæт. Ныр уæргътæ 
ракал-бакал цас фыдæбон у, уый зоны, æмæ сæ йæ зæрдæ фæ- 
цъæх. Ноджы йæ уæлвæндагæй митæвæрдтæ дæр тæрсын кæ- 
нынц сæ гуымиры æнгасæй. 
Цы сараза, ууыл та куы ныхъхъуыды кодта, уæд йæ зæрдыл 
æрлæууыд, хъæумæ йæ цæуын кæй хъæуы æмæ хъæумæ куы 

319 
Радзырдтæ Бæхы уаргъ æмæ чысыл лæппу 
баздæха, уæд йæ хъæубæсты раз кæй ныххудинаг уыдзæн. Ху- 
динаджы коймæ фестъæлфыд йæ зæрдæ, æгады тас ын ныфс 
бауагъта йæ уæнгты. Бæхæй æргæпп кодта, бæх фæндагыл фæ- 
уагъта æмæ слæгæрста уæлбылмæ. 
Куыд æнхъæл уыд, уымæй бирæ æнцонвадатдæр уыд уæл- 
былмæ цæуын. Йæ уæргътæ кæм æрæвæрдзæн, уым мит йæ къæх- 
ты бын æрнадта æмæ ныккасти бынмæ. Нæ, ардыгæй сæ бæхы 
рагъмæ чысыл сывæллон дæр батулдзæн. Ардæм уал æрбаирвæ- 
зæнт, æндæр ныр йæ фыдæбон нал фæцъæмæл уыдзæни. 
Фæндагæй ма уæлбылмæ цалдæр хатты слæгæрста. Ныр йæ 
уæргътæ йæхæдæг иунæгæй æнæмæнг кæй сæвæрдзæн, уымæй 
æгæр бахъæбатырхуыз æмæ-иу мит арфдæр кæмыты уыд, уымы- 
ты-иу ыл уæлгоммæ бафæлдæхт, æрнадта-иу æй йæ чъылдымæй. 
Йæ надвæндагæй йæ зæрдæ куы барухс, уæд æрхызти фæндагмæ. 
Бафæллади Мурæт. Хæстулæфтгæнгæ йæ миттæ цæгъдынмæ 
куы багуыбыр, уæд та фæхъуыды кодта: йæ резинæ цырыхъ- 
хъыты хъустæ нæ бабаста æмæ митæй байдзаг сты. Йæ бæмбæдж- 
джын къандзол раласта, митыл æй æрытыдта æмæ йыл æрбадт. 
Раласта йæ цырыхъхъытæ, сæ миттæ сын ныццагъта, стæй сæ 
фæстæмæ скодта. Йæ хæлаф бынтондæр ныххуылыдз. Ныххуы- 
лыдз йæ мидæггаг хæлаф дæр, æндæгъди йæ буарыл. Йæ хуы- 
лыдз майкæ дæр æндæгъд йæ фæсонтыл уазалæй, цыма йæ буа- 
рæй йæ дараесы астæу сæтамæст сæтæлджытæ змæлы, афтæ сæ 
хатыдта лæппу. 
Йæ къандзол йæ уæлæ æрæппæрста, йæ худ фелвæста, æрцагъ- 
та дзы йæ миттæ талф-тулфæй æмæ бæхыл абадт. Æрхъуыды- 
джын æмæ амалджын кæй у, уыцы хъуыды йæ циныл æфтыдта, 
æмæ та йæ бауырныдта, æппæтхъом кæй у, уый. 
— А, Зыгъар, — райзæрдæйæ басхуыста йæ бæхы, — ныр- 
тæккæ фервæздзыстæм нæ низæй. 
...Цыппар цыдæн æрбахаста Мурæт йæ уæргътæ уæлбылмæ. 
Ныр сыл афтæ тынг нал бафæллад. Уый размæ йын дæлбылмæ 
куы атылдысты, уæд сæ цалдæр метрæй фылдæр нæ хъуыди 
схæссын, фæлæ сæ уæд æккойæ хаста, стæй — æмхæрд. Ныр ын 
сæ кæд дыууæ километры бæрц хъуыди хæссын, уæддæр æккойæ 
нал — бæхыл: голладжы рæстæмбис-иу баппæрста саргъмæ, йæ- 
хæдæг дæр-иу бабадт бæхыл æмæ комкоммæ дæр — йæ равзæрст 
бынатмæ, тæккæдæр уæлбылмæ. 
Йæ хæссинæгтæ иууылдæр куы æрбаппæрста уæлбылмæ, уæд 
сæ голджыты, фыццаг куыд уыдысты, афтæ нывæрдта, æмæ сæ 
уаргъбаст бакодта, баласта сæ тæккæ былгæронмæ. Хъуыди ма 
сæ бæхы рагъмæ баппарын. 
Сихорафонмæ ’ввахс у. Бынтондæр ныффæстиат æмæ йæ 
фæнды тагъд кæнын, фæлæ райсомæй йæ уæргътæ куыд фæив- 
гъуыдтой æмæ уырдыджы куыд атылдысты, уый дзы рох нæу: 
талф-тулф митæй нал архайы, митыл æрбадт æмæ чысыл аулæ- 

Гуыцмæзты Алеш 
Уацмыстæ 
320 
фыд. Йæ хид куы æрысыст, уазал æм куы бахъардта, уæд сыс- 
тад, йæ къандзол раласта æмæ йæ митыл æрæппæрста — уæргътæ 
æвæргæ-æвæрын æй хъыгдардзæн. Бæх фæндагмæ нылласта, ба- 
урæдта йæ тæккæ уæргъты бынмæ. Бæх фæндаджы къулмæ афтæ 
æввахс балæууыд, æмæ афтæ зынд, цыма йыл æнцой бакодта. 
Бæхы рагъ зына-нæзына ныллæгдæр уыди уæлбылы æмвæзæй. 
— Афтæ лæуу, Зыгъар, — ныффæдзæхста бæхы, лæгъстиа- 
джы лæгъзытæ йæ æркодта æмæ та ссыди уæлвæндагмæ. 
Уæргъты уæлхъус æрлæууыд, арабар-бабар сæ кодта алыр- 
дæмты, æмæ йыл æртæфсти: афтæмæй сæ ницы хуызы бавæр- 
дзæн бæхы рагъмæ, ничердыгæй сæм арæхсы — бæхы рагъ æгæр 
дæлиау у. Йæ зонгуытыл æрлæууыд, саргъ тæккæ былгæроны 
цур уыди, фæлæ ма йыл уæддæр æрбахæцыд. 
— Афтæ лæуу, Зыгъар, — ныффæдзæхста ногæй бæхы æмæ 
голджытæй иуыл рахæцыд, сындæггай йæ былæй саргъмæ æр- 
уагъта. Голладжы бын саргъыл куы æрынцад, æрмæст уæд фæ- 
фиппайдта, бæхы чысыл æддæдæр æруромын кæй хъуыд: гол- 
джытæй иу бæхæй фахсы ’хсæн куынæ ныццæуа, уæд сæ куыд 
хъуамæ сæвæра? 
Смæсты йæхимæ. Фырмæстæй йæ цæстытæ доны разылдыс- 
ты. Хатыд: голджытæ ма иучысыл дæр куы фезмæлой, уæд сæ 
уæз ахæсдзысты, саргъы сæрты иннæ фарсмæ ахаудзысты æмæ 
сæ тъæпп фæндагыл фæцæудзæн. Сæ тъæпп фæндагыл фæцæу- 
дзæн, æмæ та сæ стæй ногæй уæлвæндагмæ æнтъух, ногæй та сæ 
ракал-бакал кæн. 
Æвæстиатæй ныццæуын хъуыд бынмæ, фæндагмæ. Фæлæ тар- 
сти: бæх куы фезмæла, уæд голджытæ дæр базмæлдзысты. 
— Зыгъар, дæ низтæ, — ныллæгъстæ та кодта йæ бæхæн, — 
афтæ лæуу, ма фезмæл дæ бынатæй. 
Бæхы сæр æрлæгъзытæ кодта æмæ йæ къæхтыл слæууыд. 
Надвæндагыл ныццæуын дардыл хъуыддæгтæ сты: фæндаджы 
былыл къухæй фенцойгæнгæ бынмæ ныггæпп кодта. Бæх нæ баз- 
мæлыд, æмæ йæ зæрдæ барухс. Бæхы фаллаг фарсмæ бацыд, 
сындæггай голлагыл рахæцыд. Голлаг æмбисы онг куы æрбалас- 
та саргъмæ, уæд та дарддæр цы араза, уымæн ницыуал зыдта: 
бæх фæрсырдæм кæм ракъахдзæфтæ кæндзæн? Чысыл æддæ- 
дæр куынæ алæууа, уæд та сын афтæмæй цæй æвæрæн ис? 
— Цы уа, уый уæд! — смæсты лæппу æмæ та ранцад голла- 
гыл. Голджытæ базмæлыдысты, æрхаудтой æмæ сæ кæмтты баст 
æрынцад тæккæдæр саргъыл: сæ иу ныр саргъæн ардыгæй фарс 
уыд, иннæ йæ комбастыл хъен лæууыд саргъы уæлæ. Лæппу йæ 
гуырæй бабыцæу ардыггаг голлагмæ, иннæ голлагмæ бабыцæу 
кодта рахиз къух, цæмæй ма рахъил уа æмæ йæ уæгъд къухæй 
рахæцыд бæхы идоныл. Бæх базмæлыд æмæ зулаив ракъахдзæф 
кодта. Ныр уæллаг голлаг хъен нал лæууыд, фæлæ саргъæй къул- 
вахсы ’хсæн æрфæрсыл, рахъилæй тас ын нал уыд. Лæппу бæхы 

321 
Радзырдтæ Бæхы уаргъ æмæ чысыл лæппу 
хъуыры бынты бауад иннæ фарсмæ, дыууæ къухæй ныххæцыд 
голлагыл æмæ риуыгуыдырæй анцад бæхыл. Бæх та зулаив иу 
къахдзæф акодта: голлаг дæр фæбырыд, йæ тъупп фæцыд бæхы 
фарсыл. 
Лæппуйæн йæхи дæр нæ бауырныдта, ныр уæргътæ бæхы 
рагъыл кæй сты æмæ ма иу дзæвгар голлагыл фидар хæцыд йæ 
дыууæ къухæй. Фæлæ йæ æппынфæстаг куы бауырныдта, ныр 
йæ уæргътæ сæ бынатмæ сирвæзтысты æмæ сын хауынæй тас 
нал у, уый, уæд йæ риуыдзаг сулæфыд, суагъта голлаг. 
Фырцинæй йæ цæстытæ донæй айдзаг сты. Йæ къухтæ йæ 
фæрстыл æрхаудтой, афтæмæй бирæ, тынг бирæ фæкасти йæ 
уæргътæм æмæ дис кодта: абондæргъы адон сæппарынæн ницы 
фæрæзта? Йæ уæнгты уыйбæрц хъару кæмæн ис, уымæн адон 
сæппарын цы у? 
Касти сæм æмæ сæм кæсынæй нал æфсæст. Ныр та йæ ба- 
уырныдта, æппæтхъом кæй у, цыфæнды зындзинæдты дæр исты 
амал кæй ссардзæн æмæ йæ сæрмæ худинаг кæй никуы æрхæс- 
дзæн. Касти сæм, цин кодта йæ сæрæндзинадыл æмæ йæхимидæг 
фæлвæрдта, ахæм сгуыхтдзинад ма кæд чи сарæзта, уый æрхъуы- 
ды кæныныл. Ничи. Нæдæр аргъæутты. Кæддæр Нарты Батра- 
дзы размæ иу дзæкъул æрыппæрстæуыд, æмæ йæ зæххæй дæр 
нæ фæхицæн кодта. Уый та дыууæ стыр голладжы сæппæрста 
саргъмæ, бæхы рагъмæ! 
Йæ къандзол уæлвæндаг баззад æмæ йæм тагъд-тагъд суад. 
Скодта йæ æмæ йæ алыварс йæ цæст сæрыстырæй ахаста. Мит, 
урс-урсид мит хъæпæнтæй хуыссыд йæ алыварс, фæлæ йын 
æртхъирæнгæнæджы хуыз нал уыд: мит ссæст æмæ æдыхæй хуыс- 
сыд йæ къæхты бын. Лæппумæ афтæ фæкаст: ай мит нæу, фæлæ 
сырд, æнахъинон сырд, тыхджын сырд, мæнæ ам, тæккæ дæр 
ацы ран фæхъуырæй-хъуырмæ сты, тох сын бацайдагъ æмæ йыл 
фæуæлахиз, ныххурх æй кодта. Ныр мардæй ныддæргъ йæ къæх- 
ты бын! 
Уыцы хъуыды базыртæ басагъта лæппуйыл. Йæ фæллад ай- 
сæфт. Цæрдæг ныггæпп кодта фæндагмæ æмæ бæхы рагъмæ йæхи 
сæхста. 
— Æйтт кæн, Зыгъар, — цингæнгæ дзырдта бæхмæ, — стыр 
сихорафон сси, æмæ Дзаумæ дæр нæма ныххæццæ стæм. Мах та 
ма фæстæмæ дæр хъæуы здæхын. 
Бæх та базмæлыд, æмæ араст сты сæ фæндагыл. 
Хурбон уыд, митæмбæрзт зæхх тæмæнтæ калдта. Бæлæстæй 
æмæ адгуытæй хъулон-мулон митæмбæрзт зæхх стад лæппуйы 
цæуæн фæндагыл. Æмæ Мурæтмæ афтæ каст, цыма æцæгæйдæр 
стыр æнахъинон сырд амардта æмæ йын ныр йæ хъулон-мулон 
царм байтыгъта йæ цæуæн фæндагыл. 
21 Гуыцмæзты Алеш 

Иу фысымы уазæг 
Нывгæнæг Козаты Ушангæн 
I 
Иу æхсæв та бафтыд йæ иунæджы сахæттæм. 
Бафтыд, кæй зæгъын æй хъæуы, бафтыд. Ацафон 
æмæ айхуызæны кæй фæзындмæ хъуамæ банхъæлмæ 
кæсай? Никæй. Нал дæр — хнонмæ, нал дæр — æдда- 
гонмæ. Абондæргъы йыл дæлæ мусычъилыл баизæр, 
паддзахады фæндаг хъахъхъæдта: машинæтæ арæх 
уыдысты, фæлæ йын дзы йæ адæмæй никæй æрба- 
ластой. Къуайсайырдæм фæстаг автобус куы аивгъуыд- 
та, хидыхъусыл лæугæ дæр куынæ æркодта, уæд йæ 
къух ауыгъта: зæнæг дæр куыд зивæггæнгæ райдыд- 
той цæуын сæ хæдзармæ. Цыма сæ къахæй цæуын 
хъæуы, æмæ сæ фадбарц баихсидзæни. 
Уæд ма уаргæ дæр нæ кодта. Ныр бæстæ дæ- 
лæмæ æрхаудта. Уары, ахæм уард кæны, цыма къæв- 
дайы цыхцырджытæ судзины бын агурынц. Цыма 
сын искуы æнæсгæрст куы аззайа, уымæй тæрсынц. 
Дымгæ та, æвæццæгæн, кæмдæр телтæ ныскъуыдтæ 
кодта, рухсытæ дæр ныххуыссыдысты. 
Лампæ æгæр мынæг сыгъд кæны. Артывзаг рæс- 
тæгæй-рæстæгмæ басхъауы хæдзары куырыг рухсы. 
Æдде æввахс кæмдæр арв йæхи афтæ тынг æрцæвы, 
ахæм гыбар-гыбур дзы райхъуысы, æмæ йе ’взист 
цæхæрæй хæдзар айдзаг вæййы; хурбон хурыцæст 
айдæныл куыд ссудзы, ахæм тæмæнтæй ферттивынц 
йæ къуымтæ. 
Ацафон ма цæй арвнæрыны рæстæг у? Фæззæг 
йæ дымджытæ раджы куы æрцыбыртæ кодта, æвзæр 
чындзау иу æхсæв куыд фæлидздзæн, уый зонгæ дæр 
ничи бакæндзæн. Ныр цалæм хатт æрхæцыд мит Къа- 
хыры æфцæгыл. Цæй арвнæрыны рæстæг ма у! 
Фæлæ Хуыцау дæр, адæмау, йæ митæн дзуапдæттæг 
нал у. 
Алчи йæ дзырдæн дзуапдæттæг нал у. Дзырд зæгъ, 
фæлæ йæ сæххæст кæндзынæ, уый хъуыды дæм ма 
уæд! Лæг кæддæриддæр йæ дзырдæй лæг у. Дæ ныха- 
сыл æууæнк куынæ уа, уæд дæхæдæг цавæр æууæнчы 
лæг хъуамæ суай? Сайд, цъиуты сайд! Æндæр ницы. 

323 
Радзырдтæ 
Иу фысымы уазæг 
Зæронд лæг иу æндзарæнæй арты цæст басхъаудта, стæй дзы 
уыцы æндзарæн дæр мæсты схуыст бакодта æмæ пецы дуар бах- 
гæдта? 
«Цæмæн мæ сайыс? — мæсты хъуыр-хъуыр кодта йæхины- 
мæры, — зæгъ мын, не ’рбацæудзынæн, æмæ дæм ма ’нхъæлмæ 
кæсон. Хорз, абон мыл æнхъæлмæ кæсгæйæ тагъд баизæр, фæлæ 
гъеныр та? Зæгъ мын — не ’рбацæудзынæн. Сайгæ мæ цæмæн 
кæныс? Æмæ мæныл дæр ме ’хсæв ма ныддаргъ уа». 
«Чызджытæй дæр зæгъын æмæ лæппуйæ дæр, — йæхинымæр 
бустæ кодта йæ зæнæгыл, — æрбацу дæ хæдзармæ æмæ йæм 
æркæс. Куысты, дам, стæм. Æмæ æз æнæкуыст дæн? Уый тых- 
хæй мæ хæдзармæ мауал хъуамæ æркæсон? Æвæццæгæн ма мæн 
абæрæг кæнынмæ æрбауайынц, æндæра сæ фыды хæдзарыл сæ 
къух сисиккой. Гъеныр уыдон зондæй бафæрс! Мæн цæй бæрæг 
кæнын хъæуы, æз мæхæдæг истытæ кæндзынæн, фæлæ дæ фыды 
хæдзар куыд хъуамæ ферох кæнай? Йæ хæдзар чи рох кæны, 
уый йæ фыды дæр ферох кæндзæн». 
«Цыма мæнæн æнцон у, — фергом кодта йæ хъуыды. — Мад 
цы хæдзары нал уа, уырдæм ничиуал цæуы? Фыды нал хъæ- 
уынц йæ сывæллæттæ? Сæ ацыдыл сын уымæн нæ хъæцыдтæн, 
æмæ сын ныр се ’рбацыдмæ мæ былыцъæрттæ хæрон? Уæд та 
мæлгæ кæнын, уæд мæ цуры мачи хъуамæ уа? Афтæ ма хъуамæ 
зæгъон: мæнæ хауын, зæхх мæ быны фегом æмæ къухæй мæ 
сывæллæттæй искæуыл фæхæцон — уый мæ нæ ауадздзæни; мæ 
туг, ме стæг у, нæ мæ ауадздзæни ныххауын. Уæдæ уæлдæфмæ 
лæбурдзынæн къухæй? Æмæ уæлдæф уæлдæф у, къухæй дзы 
ницæуыл фæхæцдзынæ. Уæдæ æфсæйнаджы гæппæлæй дæр нæ 
баныфсджын уыдзынæ, хъуамæ дæ тыхсты сахат дæхионы стæг 
уынай дæ къухæй». 
Йæ фарсмæ къæлæтджын бандоныл æппæрст тамакойы къоп- 
пæй иу бапъироз сласта, йе ’нгуылдзты ’хсæн æй аууæрста, ахъуы- 
ды кодта, стæй йæ фæстæмæ нывæрдта. Пецы раз цы æрдæг- 
дымд тамакотæ уыд, уыдонæй иу равзæрста æмæ йыл арт бан- 
дзæрста. 
«Ацы кæстæртæ куыд рохгæнаг сты, — йæ тызмæг бахудтæй 
базмæлыдысты йæ зæбул рихитæ, — цард сыл чердæм ахæцы, 
уым æрбынат кæнынц. Цыма дæлæ бурсæр Гелландийы фæз- 
мынц. Уый дæр йæ адæм, йæхионты ныууагъта, ардæм мидæг- 
моймæ æрцыди æмæ цæры — æз дæр, дам, лæг дæн. Цæй лæг 
дæ, цæрыны тыххæй дæ адæмы ныууадз, æмæ кæй æвзаг нæ 
зоныс, уырдæм мидæгмоймæ æрцу! Æддæмæ дæр ацу, чи дæ нæ 
уадзы, къæсæрæй æддæмæ æрмæст æвзæр нæ авæрдзæни йæ къах 
— фæлæ цæрыны тыххæй дæ куыстмæ, мидæгмоймæ цæуæгау, 
бацу, уый чердыгон хабар у? Уæд æдылы дæ. Хъуыды дæм нæй. 
Æз та кæимæ цæрон? — нынкъард и йæ зæрдæ, — кæимæ аныхас 
кæнон? Лæг уæд цæры, йæ зæгъинæгтæ кæй тыххæй зæгъа, уыдон 

Гуыцмæзты Алеш 
Уацмыстæ 
324 
йæ уæлхъус куы уой. Науæд дæ ныхæстæ æрмæстдæр дæхицæн 
куы кæнай, уæд уый цæй цард у? Уый цард нæу; лæг искæйтимæ 
цæрынæн райгуыры. Иунæгæй уыг цæры. Уыг, бинонтæ кæмæн 
нæй, хион чи нæ зоны. Æмæ æз дæр уыг дæн? Æрбацу дæ хæ- 
дзармæ æмæ дæ фыды хæдзар æдзæрæггъуыз ма уа. Нæ, тæ- 
ригъæд мын кæнынц æмæ мæ абæрæг кæнынц. Мæнæн тæри- 
гьæд кæнын нæ хъæуы, æз тæригъæддаг нæ дæн. Тæригъæддаг 
æнæсæрæнтæ сты, æмæ æз æгуыдзæг никуы уыдтæн. Тæригъæд 
мын мачи кæнæд! Тæригъæд уæ фыды хæдзарæн бакæнут. Немæ, 
дам, цæр. Куыд цæрон уемæ? Цы аразын горæты? Бад райсо- 
мæй изæрмæ æвæлмонæй. Бахæр, баназ æмæ та уатыл бафæл- 
дæх. Нæ, лæг фезмæлынæн у, æмæ хъуамæ змæлгæ кæна. Цы 
аразын горæты? Ам мын мæ уæзæгыл та адæмы фос фаджыс- 
дæттæ саразой, мæ хъæууынгтæй мын сæрвæттæ саразой? Нæ, 
уый дзы нæ уыдзæни! Не ’ркъуырдтат! Ацы муртыл мæ туг фæ- 
калдтон æмæ сæ ныр зæфцы фыдæй адæмы къæхты бын нæ 
фæкæн д зынæн ». 
Бамæстджын и зæронд лæг æмæ хыл кодта йæ зæнæгимæ. 
Тызмæг ныхас сæм никуы скодта, фæлæ сыл ныр фæсаууонмæ 
бустæ кодта. Абон æй кæй фæсайдтой, кæй сæ ничи æрбацыд, 
уый сын нæ барста. Чызджытæ чындзы раджы фæцыдысты, фæлæ 
сæ йæ хæдзарæй уæрстыл нæ нымадта — æвдæлон бон хъуамæ 
йæ цуры уой, чызджытæ дæр, æмæ сæ зæнæг дæр. 
«Чызджытæй дæр зæгъын, æмæ лæппуйæ дæр, — хæцыди 
сæм дарддæр, — æрбацу дæ мæгуыр хæдзармæ, æмæ дзы бинон- 
ты хъæлæба райхъуыса. Хъæлæба цы къуымæй нæ хъуыса, уый 
цæй хæдзар у? Змæлæг кæм ис, уазæг дæр уырдæм цæуы. Ныр 
мæм уæд та уазæг фæзынд, уæд цы ми хъуамæ бакæнон? Ссад 
ис, цыхт дæр ис, фæлæ сæ чи бассивдзæни? Æмæ ныр мæ уазæ- 
джы хайæ дæр æнæ уазæг фæуон! Хуыцау уазæджы дæр хæ- 
дзармæ æрвиты, фæрныг бынатмæ. Уазæджы зæрдæ зонаг у, 
Хуыцау йæ ардауæг у, æмæ нæ уæзæджы уазæг мæнмæ нæ, фæлæ 
дыккагхæдзæрттæм куы бацæуа, уæд ма мæнæй цæй лæг и!» 
«Уæд ма мæнæй цæй лæг и, — нынкъард зæронд лæг, — мæ 
уазæг мæ иувæрсты куы ахиза, фæллад фæндаггон мæ хæдзар 
куынæ бацагура, уæд ма мæ цард цы у? Чи зоны, ныртæккæ 
хæдзар бæркады тæф куы хæссид, уæд мæм айхуызæн фыддон- 
фыддуры дæр фæзынид иу уазæг, æмæ ацы даргъ æхсæв иумæ 
цыбыр кæниккам. Уазæджы къах амонды фарн у, Хуыцау æй 
куы рауадзид, афтæ хъæстагæй дæр дзы нæ баззаин. Фæлæ кæм 
и? Нæй. Нæдæр — хион, нæдæр — æддагон». 
Къуыдыр бандоныл дыууæ къухæй фенцойгæнгæ уæззаугай 
сыстад. Фынгыл æлыгæй конд дурын æрбæрджытæ кодта, ба- 
уыгъта йæ — иу-цалдæр сыкъайы бæрц ма дзы уыди арахъ. Арын- 
джы йын æнæвнæлд дзулы гуыдын ис, уый зыдта, уæддæр æй 
æрысгæрста. Фæстæмæ та æрбадт пецы раз къуыдыр бандоныл. 

325 
Радзырдтæ 
Иу фысымы уазæг 
Пецыл аджы мидæг фыхтысты ногкъахт картæфтæ, фæлæ йæ 
зæрдæ хæрд нæ агуырдта. 
«Истæмæйты бæргæ фениккам нæ уазæджы дæр, фæлæ кæм 
и? Кæй ма хъæуы зæронд лæг», — арф ныуулæфыди æмæ йæ 
къæхты бынмæ æнкъардæй нымдзаст. 
Пецы дзыхæй арты æвзаг йæхи ивæзта зæронд лæджы уæр- 
джытæм, æмæ-иу уый дæр, йæ къухтæ тавыны æфсон, армытъæ- 
пæнæй æрлæгъзытæ кодта арты æнæбуар сыгъзæрин æндæрджы. 
Уадз уд дзы ма уæд, ма дзы уæд уæнгтыконд, фæлæ дзы хъарм 
ис. Хъарм кæм вæййы, уым та цард вæййы. Æмæ йыл уый дæр 
цин кодта: цин кодта, йæхицæй дарддæр ма ацы тæккæ ацы хæ- 
дзарæн цæрдхуыз чи дæтты, ууыл. 
Лампæйы фитил дзæбæх не ’нцъырдта фæтæгены, æмæ йæ 
рухс ноджы æрмынæг, æнкъард хуыз лæвæрдта хæдзарæн. Æнæ- 
бары рухсдзыд хатæны æндзыг суссæй зæрдæ мæгуыр кодта, 
зæрдæ æрхæндæджы катайы æвдылди, æмæ мысыди зæронд лæг, 
цы фарн уыди ацы фæрныг къуымæн, чи йын уыди æмæ ма йын 
чи баззад, уыдон сеппæты дæр. Раджы чи аивгъуыдта, уыдоны 
зонгæ цæсгæмттæ дæр, удæгас адæймæгтау, змæлыдысты йæ 
цæстныдзæвæны, æмæ хъуыды кодта: 
«Куыд хорз у цард, дæ бинонтæ тымбылæй дæ алыварс куы 
змæлой, хæдзары арт куы судза, æмæ бинонты адджын ныхæс- 
тæй лæджы хъуыдытæ кæнынмæ куы не ’вдæла. Æндæр ма цы 
хъæуы уæд лæджы? Уæд дæ бон у боны фарнимæ дæр быцæу 
кæнын: уадз арв тугтæ дæр уарæд, арв æмæ зæхх кæрæдзи хо- 
йæнт, ды йæм дæ хъарм хæдзарæй ракæс æмæ йыл бахуд, зæгъ 
ын: цы хъом мын дæ, цы? Мæ зæрдæ кæмæ æхсайы, уыдон мæ 
уæлхъус сты, сæ къухты дойнаг дуртæ дæр бадон кæндзысты. 
Суг ис, цард ис, фæрныгад — парахат. Уæдæ ма мын цы хъом 
дæ? Цæмæй мæм бартхъирæн кæндзынæ? Уар! Дæлæмæ дæр 
æрхау! Æрдумæ дæр дын нæ дарын дæ хылы къух». 
Æмæ йын цыма бæстыгъæд йæ хъуыдыты мæстæй мардта, 
уыйау сæх-сæхæй уарыд. Тæдзынджыты хуылыдз дзæхст тæл- 
мытæ æвæрдта зæронд лæджы удыл, æмæ йæм афтæ каст: уый 
Хуыцау йæ уисы цæфтæй суры а хæдзармæ цæуджыты. Æдда- 
гон иугъæдон уынæр лæбурдта хатæны мидæнцоймæ, фæлæ йæ 
цæрдхуыз нæ кодта, ноджы æрхæндæгдæрæй, ноджы æндзыг- 
дæр æнцойæ марди пецы алывæрсты, аууонджын къуымты. 
II 
Сабыр бадтæй æмæ арты хъармæй йе уæнгтæ ’рлæмæгъ сты. 
Æрдæгвынæй сæры магъзы хæццæ кæнын райдыдтой афоны рæ- 
стæджытæ, æддæг-мидæг ын ауадысты ивгъуыд æмæ абон, кæи- 
мæдæрты райдыдта ныхæстæ кæнын æмæ, чи зоны, афтæ уæл- 

Гуыцмæзты Алеш 
Уацмыстæ 
326 
гъæдæй тарффынæй дæр бауыдаид, æддагон хъæлæбамæ куынæ 
æрчъицыдтаид, уæд. 
Æдде куыдз фæдисы рæйд кодта. Къæвдайы сæх-сæхы ’хсæн- 
ты хъуыст кæйдæр ныхас, стæй чидæр æрбахъæр кодта: 
— Гъе фæрныг хæдзар, уæ куыдзæй нæ уæддæр байсут. 
Зæронд лæг цæрдæггомау фестад, рауад æддæмæ æмæ тыр- 
гъы дуар кæныныл архайгæйæ афарста: 
— Кæцытæ стут, уый? 
— Айхуызæны чи фæнды ма уæм, уæддæр уæ дæлбазырæй 
сурын нал бакомдзыстæм. 
— Суринаг уе знаг фæуæд, — загъта зæронд лæг æмæ тыргъы 
дуар бакодта. 
Арвы æрттывдмæ æруыдта артæ адæймаджы. 
— Ахизут мидæмæ, цы ныччындзытæ стут, — дзырдта уыцы 
хъæлæс. 
Тыргъмæ ’рбахызти дыууæ лæппуйы æмæ ныллæг хъæлæсæй 
салам загътой. Æртыккаг къæсæрыл йæ къæхтæ æрхоста, дуар 
йæ фæстæ æрбахгæдта, йæхи ныууыгъта, стæй зæронд лæджы- 
рдæм æрбакъахдзæфтæ кодта. 
— Де ’зæр хорз, мæ фыды хай, — авæрдта йæм йæ хуылыдз 
къух. 
— Амондджын у, — раарфæ йын кодта уый, — мидæмæ ахи- 
зут. 
— Ацы уарынæй фæтарстыстæм æмæ уæ рухсмæ нæхи æрбай- 
стам. 
— Уæ цæрæнбонтæ бирæ, æгайтма æрбацыдыстут. Мидæмæ 
ахизут, арты фарсмæ абадут, — бацин сыл кодта зæронд лæг 
æмæ сæ разæй хæдзармæ бахызти. Пецы фарсмæ бандæттæ æры- 
вæрдта æмæ лампæйыл схæцыд. 
Лæппутæ горæтаг арæзт уыдысты. Дыууæ дзы къандзæлтты 
мидæг, галстукты. Æртыккаг айдагъ хъуырæхгæд свитеры. Сæ 
дон цыхцырджытæй мызт сæ дарæсæй. 
— Æрбадут, цы ’фсæрмы кæнут, — бахатыд сæм зæронд лæг. 
Æртыккаг цыдæр барджын митæ кодта: 
— Цæй, иугæр æрбафсæрстам, уæд ма цы ’фсæрмытæ кæ- 
нæм. Уæ пинджактæ раласут, — феххуыс сын кодта сæ къан- 
дзæлттæ ласынæн, бандæттыл сын сæ байтыгъта, — афтæ гъе. 
Ныр сбадут æмæ пецмæ уæхи дзæгæрæг кæнут. Æз уын ныр- 
тæккæ ахæм арт скæндзынæн, æмæ уæ дарæс нæ, фæлæ уæ хуыл- 
фыдзаумæттæ дæр ныкъкъæркъа уыдзысты. 
Æмæ февнæлдта арт кæнынмæ. Зынджытæ басхъаудта, æхси- 
дæвтыл рахæцыд æмæ сыл ног æндзарæнтæ бакалдта. Арт дæр 
цыма æрмахуыр уыд, уыйау уыциу гуыпп скодта. 
«Йæхи куыд хицау кæны. Цыдæр Хуыцауы къахæргæвдæг 
у», — ахъуыды кодта зæронд лæг æмæ уый дæр иннæтæм баха- 
тыд: 

327 
Радзырдтæ 
Иу фысымы уазæг 
— Æфсæрмы та цæмæй кæнут. Къæвдабоны лæг йæ тудж- 
джынтæм куы цæуы. Æгайтма æрбацыдыстут. Æз дæр мæнæ 
иунæгæй бадтæн. Сымахимæ мæхи уæддæр аирхæфсдзынæн. 
Æмæ фæфæсмон кодта йæ ныхасыл: уæд та исты къæрныхтæ 
сты, уæд сын цæмæн загъта, иунæг кæй у. 
— Нæ лæппу дæр кæмдæр ныффæстиат, фæлæ уый дæр зын- 
дзæн, — бафтыдта ма йæ ныхасмæ. 
Уыцы Хуыцауы къахæргæвдæг ын, æвæццæгæн, бамбæрста 
йæ хъуыды: 
— Исты абырджытæ нæ ма фенхъæл, мæ фыды хай. Не 
’мбалмæ уыдыстæм уæртæ Фæзтысæр. Уырдыгæй рацыдыстæм. 
Машинæ ныл нæ амбæлди, æмæ къахæй та кæдæм хъуамæ фæ- 
хæццæ уыдаиккам. Уымæй дæр — айхуызæны. Уæ рухс уын дæлæ 
машинæвæндагмæ суыдтон. Адон мын комгæ дæр нæ кодтой, ху- 
динаг, дам, у. 
— Цы худинаг у уый та? — загъта сын, — худинаг айхуызæны 
хæдзары иувæрсты ахизын у. Адæм не стæм? Æмæ кæмæ уыды- 
стут Фæзтысæр? 
Лæппутæ йын загътой сæ фысымы ном. Зæронд лæг йæ сæр 
нынкъуыста: 
— Æвзæр алцæмæй дæр æвзæр у. Куыд уæ рауагъта ацафон? 
Сæр ыл нæй, фæлæ йыл цæстытæ дæр нæ уыди. 
— Æфсоны урæд нæ кодта, — загъта лæппутæй иу. 
— Нæ нæ уагъта, — фескъуыдта йын йæ ныхас барджын лæп- 
пу, — фæлæ нæ ныллæууыдыстæм. Цæмæй зыдтам, машинæ ныл 
нæ амбæлдзæн. Стæй уæд уаргæ дæр нæ кодта. Хорз адæм сты. 
«Куыд нæ уадзы йе ’взæр фысымы æфхæрын», — ахъуыды 
кодта зæронд лæг, æмæ йын æхсызгон уыди. Бакаст иннæ лæп- 
пумæ, ома, ды, чи зоны, искуы мæнæй дæр рахъаст кæнай. Лæ- 
гау лæг ма йæ фысымтæй хъаст кæны. 
— Лæппуйы дæр зонын. Йæ фыдау æнæрхъуыды у. Æнæр- 
хъуыды у, уæдæ циу? Куыд уæ рауагъта ацафон? Гъеныр уыдо- 
ныл æнæхъæн хæдзарæй хъоды кæнын нæ хъæуы! 
Цыдæр фæхъуыды кодта зæронд лæг, фæлæ йæхи нал басас- 
та: 
— Чи зоны уæ искæй хæстæг у, æмæ йын мæ ныхæстæ хъыг 
сты, фæлæ раст цы у, уый хъуамæ зæгъай. Хуыцау нын æппæт 
амонæг у. Йæ уазæгæн та йын дæ муртæй йæ хай куынæ радтай, 
уæд дын цы радта, уый фæстæмæ байсдзæни. 
Барджын лæппуйы нæ фæндыд йæ фысымты кой кæнын. 
— Æмæ нæ цух куы ницæмæй ныууагътой. Мæнæ ма нын иу 
авг фæндаггаг дæр немæ авæрдтой, — загъта, æмæ йе ’мбалы 
къандзолы дзыппæй иу æрдæг авг сласта, — ацы бынатæн дзы 
акувын хъæуы, мах йæ арты хъарммæ чи æрбауагъта. 
— Сослан..., — сæхи йæм батызмæг кодтой йе ’мбæлттæ. 
Зæронд лæг батыхсти: 

Гуыцмæзты Алеш Уацмыстæ 328 
— Æцæгдæр уæ ныхæстыл ныддардтон. Уæхи артмæ тавут, 
фæлæ уымæй кæд схъарм уыдзыстут. Фыццаг хъуамæ уæ хуылф 
бахъарм уа. Уый та уал уадз, — раздæхт къæйных лæппуйы- 
рдæм, — уый уæ фæндаггаг у. Ам ма мæнæ нæхимæ иу-дыууæ 
сыкъайы кæмдæр ис. 
Лæппу не сразы: 
— Ацы авг нын фæндаггагæн нывæрдтой. Æмæ нырма фæнда- 
гыл стæм. Нæ фысымтæй куы рацыдыстæм, уæдæй нырмæ хæ- 
дзæрттæм нæма ныфтыдыстæм. Фæндаггагæй та фæндагыл ку- 
вын хъæуы. Гъеныр мæнæ хъарм арты фарсмæ бадæм, æмæ ма 
уæдæ фæндагыл æндæр цы фæндаджы хорзмæ хъуамæ бабæл- 
лай. Нæ фæндаджы хорзæн акувæм нæ фæндаггагæй. 
— Уымæй дæр раст зæгъыс, — фæхудти йæм зæронд лæг, 
æхсызгон ын уыд лæппуйы дзырдарæхст, — уымæй дæр раст 
зæгъыс, фæлæ бынатæн фыццаг йæхи бæркадæй акувын хъæуы. 
— Ууыл разы дæн, — загъта лæппу. 
— Сымах хуызæн лæппутæн-иу кусарт бæргæ фæхъæуы, — 
загъта зæронд лæг. 
— Кусарт, зæгъыс? — ферттывтой лæппуйы цæстытæ. 
— Гъо, — загъта фысым. 
Лæппу ныхъхъуыды кодта. 
— Чысыл уал абадæм æмæ не ’муд æрцæуæм. 
III 
Дыууæ лæппуйы ныры онг дæр ныхасæмхиц нæ уыдысты, фæлæ 
ныр æртыккаг дæр ныхъхъус, цæуылдæр ныхъхъуыды кодта. Зæ- 
ронд лæг æм цалдæр хатты йæ пыхцыл æрфгуыты бынты бакаст. 
Афтæ йæм фæзынд, цыма цæуылдæр фæхъыг, фæлæ цæуыл, уый 
йæ зонд нæ ахста, æмæ йæ уды рæбын кæмдæр цыдæр гуырысхо 
æмæ дызæрдыг æвзæрын райдыдта. Уазджытæ æнæнхъæлæджы 
кæй ныхъхъус сты, уый йын цыдæр тас уагъта йæ уды. 
Афтæ иудзæвгар абадтысты, стæй та уыцы лæппу йæ сæрыл 
схæцыд, æмæ зæронд лæг йæ цæсты тигъæй ацахста: уымæн йæ 
цæстытæ зынджытау æрттывтой. 
«Хорз адæмы ахæсты нæ бахаудтæн, æвæццæгæн», — баса- 
гъæс кодта йæхинымæр. 
— Мæ фыды хай, — дзырдта йæм уыцы лæппу, — бахатыр 
кæн, фæлæ уæ хъæуы гъеныр иу кусæрттаг никæмæ разынид? 
Зæгъæм, иу уæрыкк? 
Зæронд лæгæн хъыг уыдысты йæ ныхæстæ. Бамбæрста йæ, 
кусæрттаг дзы кæй домынц йе ’нафоны уазджытæ, æмæ хуымæ- 
тæджы нæ бамæстджын. 
— Фæззыгон та иу уæрыччы хъус уæййаг куыд нæ разын- 
дзæн хохаг хъæуы, — загъта сын æрæджиау, — фæлæ ацафон 
ацы фыддон-фыддуры уыдæттæм кæй æвдæлы. 

329 
Радзырдтæ 
Иу фысымы уазæг 
— Гъер дын уый цы ныхас у? — се ’мбалмæ бауырдыг сты 
иннæ дыууæ лæппуйы, сæ цæстытæ йæм сдзагъултæ кодтой, æмæ 
сæ ныхæстæй зæронд лæджы зæрдæ фæныфсджындæр. 
Се ’мбал сæ хъуыды дæр не ’ркодта. 
— Афтæ æнафон дæр нæу, — нырма фараст гъеныр райдыдта. 
Адæймаг та къæвдайы тайгæ нæ кæны. 
Зæронд лæг цæсты зулæй хъахъхъæдта йæ уазджыты алы 
фезмæлд. Ныр сæ æцæгæйдæр æдас нал уыд. 
— Уæрыкк мæхимæ дæр разындзæн, — загъта сын йæ хъыг 
æмбæхсгæйæ, — фæлæ йæ айхуызæны чи сараздзæн? 
— Бузныг, нæ фыды хай, ницы нæ хъæуы, — загътой иннæ 
дыууæ лæппуйы æмæ та æлхынцъæрфыгæй разылдысты се 
’мбалмæ, — ныууадз-ма дæ фыдзыкъуыр митæ æмæ æфсæрмы зон. 
Зæронд лæгмæ ноджы гуырысхойагдæр фæкастысты дыууæ 
лæппуйы ныхæстæ. 
«Цыдæр фæнд сæм ис, — ныккатай кодта йæхинымæр, — æмæ 
йын адон йе ’мбæхсын зонынц. Иннæ æргомдæр у». 
— Мæ фыды хай, æгæр мæ бафхæрдтай, — дзырдта йæм уыцы 
фыдбылызы гуырд, — ахæм æнæуаг адæм стæм, мыййаг, æмæ 
нæ ацы тыхсты йæ дæлбазырмæ чи æрбауагъта, уымæй ноджы 
хæйттæ æрдомæм? Мæн уый фæнды, зæгъын, æхсæв даргъ у, 
æмæ адджынæй абадæм, дæ зæрдæ дæр дын истæмæй барухс 
кæнæм, æмæ мах дæр бынтон къæмдзæстыгæй ма баззайæм нæ 
хæрзгæнæджы раз. 
Иннæ дыууæ лæппуйы та йыл сгаз-газ кодтой: 
— Кæд нæ æхсæвиуат кæнын уадзыс, уæд нæ æруадз, науæд 
ацы къæвдайы къахæй афардæг уыдзыстæм. 
— Никуыдæм ацæудзыстут, — сыстад уыцы фыдбылызы 
гуырд, — ам бадут æмæ уал исты ныхæстæ кæнут, æз мæхæдæг 
алцы дæр ссардзынæн. 
Зæронд лæгæн йæ бон нал ссис йæ маст бамбæхсын: 
— Лæппу, — дзырдта йæм тызмæгæй, — мæ цахъхъæн лæгæй 
хъазгæ нæ фæкæнынц. Кæд кусарты зæрдыл стут, уæд ма уый 
хъом дæн, æмæ уын мæхæдæг акусарт кæнон. 
— Мæ мард фен, мæ фыды хай, ды мæм куы смæсты уай. Мæ 
цахъхъæн кæстæртæ дын уыдзæн, æмæ дын мæхицæй сомы кæ- 
нын, мæхи бар мæ бауадз. 
Зæронд лæг ма цыдæр зæгъынмæ хъавыд, фæлæ лæппу нал 
банхъæлмæ каст, йе ’мбæлттæм йæ цæст æрныкъуылдта, фысы- 
мы уæхскыл зæрдæлхæнынæн йæ арм æрæвæрдта æмæ феддæ- 
Дуар. „ 
Æдде къæвда къæртайæ калæгау кодта. Йæ сæх-сæх хъуысти 
хатæнмæ, æмæ зæронд лæджы нæ уырныдта, ахæм къæвдайы 
æцæгæйдæр уыцы фыдбылызы гуырд æддæмæ кæй ахызт. Иу- 
дзæвгар æнæдзургæйæ абадтысты, фæлæ лæппуйы къæхты уынæр 

Гуыцмæзты Алеш Уацмыстæ 330 
тыргъы куы нæуал райхъуыст, уæд зæронд лæг арф ныуулæ- 
фыд, йæ пыхцыл æрфгуыты бынты бакаст иннæтæм. Уыдон ма- 
дзура æмæ сæргуыбырæй кастысты пецы зынг фæрстæм, æмæ 
зæронд лæджы бон нæ уыд рахатын, уыдон фырæфсæрмæй нал 
уыдысты змæлын æмæ дзурынхъом æви сæхимидæг исты фæндтæ 
нывæстой. Истытæ дзурын кæй хъæуы, уый хатыд йæ фæлтæрд 
зондæй, фæлæ йæ риуы цы гуырысхо сæвзæрд, уый йын сæ 
уынд æнæуынон кодта æмæ сыстад. Рацыди тыргъмæ. Тыргъы 
дуар бакодта æмæ айхъуыста. 
Æхсæвы тары арв уынæргъыдта æмæ цæхæртæ калдта. Арвы 
æрттывдмæ къæвдайы бæзджын æндæхтæ зындысты æхсæрдзæ- 
ны дзыккутау. 
«Арв дæ æрцæва, — ахъуыды кодта йæхинымæр, — айхуызæ- 
ны арвæркъуырдæй та куыд нæ тæрсыс?» 
Йæ зæрды уыд скъæт абæрæг кæнын, фæлæ ахæм æргом 
гуырысхо равдисын йæ сæрмæ нæ бахаста. Дуар æрбахгæдта æмæ 
бацыд иннæ хатæнмæ. Уым цырагъ нæ сыгъд, кæд-иу арвæрт- 
тывдæй барухсдзыд, кæннод мадыгуыбыны хуызæн талынг уыд, 
фæлæ зæрдаивæй бацыд скъаппы цурмæ, скъаппы сæр къухæй 
æрысгæрста, райста дзы стъолы кард, цыбыр, фæлæ бæзджын 
æфсæйнагæй арæзт æмæ йæ мидæгæй йæ къандзолы дзыппы 
нывæрдта. 
Фæстæмæ йæ уазджыты цурмæ баздæхт. Уыдон йæ фендæй 
сæ бынæтты базмæлыдысты, бахуыфыдысты, фæлæ сæ исты 
сдзурынхъом ничи сси. Зæронд лæг йæ къандзол бараст кæныны 
’фсон йæ кард æрæсгæрста. Ныр йæ кард йæ дзыппы кæй ис, 
уымæй ныфсджын уыд. Стæй йæ зæрдыл æрлæууыд, йæ уаз- 
джытæ Фæзысæры кæй уыдысты, сæ фысымы ном дæр ын кæй 
загътой, æмæ уыдæттæй чысыл йæ зæрдæ æрсабыр. 
— Гъеныр уый æнамонды гуырд нæу, — загъта сын, — айхуы- 
зæны кæдæм ацыд? 
Лæппутæ базмæлыдысты. 
— Галиу у, æмæ уый, — загъта сæ иу. 
Зæронд лæг æй цæстæнгасæй æрбæрджытæ кодта. 
— Нозтджын уыд, мыййаг? 
— Расыджы аххос ын нæу, — загъта иннæ лæппу, — фæлæ йæ 
алы ран дæр йæхи равдисын фæнды æмæ сымах дæр стыхсын 
кодта. 
Зæронд лæгæн хъыг уыдысты йæ ныхæстæ. Уыцы Хуыцауы 
къахæргæвдæг цыфæнды фыдбылызы гуырд ма уа, уæддæр сæ- 
рæны каст кæны, йе сныхас æмæ йæ фезмæлдæй бæгуылæджы 
хуызæн у. Йæ зæрдыл æрлæууыд, æрдæбон йæ фысымты æфхæ- 
рын дæр кæй нæ уагъта. 
— Æмæ æцæгæйдæр кусарт æлхæнынмæ хъавы? 
— Æвæццæгæн, — загъта уый. 

331 —— Радзырдтæ Иу фысымы уазæг 
— Давгæ мацы ракæнæд? — бафарста йæ къахæгау. 
Дыууæ лæппуйы кæрæдзимæ бакастысты. 
— Нæ, — загъта иннæ лæппу, — давгæ дур дæр нæ ракæн- 
дзæн, фæлæ ацафон æмæ айхуызæны искæмæй исты æлхæнын 
тыхмийы хуызæн у. 
Ацы хатт æм адон ныхæстæ раст фæкастысты. Айхуызæны кæй 
дуармæ балæууай, уый дын цы хъуамæ зæгъа? Стæй хъæубæстæ 
куы базоной, айхуызæн фыддон-фыддуры уазæджы кусарт æлхæ- 
нынмæ кæй ауагъта, уæд ын цы зæгъдзысты. Ныххуыдинаг æй 
кæндзæни хъæубæсты цæсты. Нæ йæ хъуыд ауадзын. 
Къæвдайы уынæр æмæ арвы гыбар-гыбуры æхсæнты хъустæ 
ахстой, куыйтæ кæмдæрты кæй мæнæ-мæнæ кæнынц. Ныр йæ 
зæрдæ æхсайдта уыцы лæппумæ: мацы фыдбылыз сараза, мацы 
фыдбылыз ыл æрцæуа. Зæрыбонты йæ сæрыл исты худинаджы 
хъуыддаг куы æрцæуа, уый тæссæй катай кодта. Ныр йæхими- 
дæг разы уыд, фæлтау хуыснæджытæ куы разындаиккой æмæ 
йын йæхи муртæ куы бакъаддæртæ кодтаиккой, ууыл дæр. Хъæу- 
бæсты раз æй мацæмæй ныххудинаг кæнæд, æндæр æй йæ фосы 
папитæ дæр нал æндæвтой. 
— Кæцон стут, уымæй дæр уæ нæ афарстон? 
— Горæты цæрæм. 
Ацы дыууæ горæтæгтæй кæй сты, уый сæ фадбарцыл дæр 
зынд. Фæлæ галиу гуырдтæ ныр фылдæр горæтæй рацæуынц. 
Уæддæр ын сæ хъуыртыл баст галстуктæ цыдæр ныфс æвæрд- 
той. 
— Уыцы лæппу дæр? 
— Уый дæр. 
— Æмæ цы кусæг у? 
— Нывгæнджытæ стæм. 
IV 
Æддейæ та куыдз фæдисы рæйд ныккодта, æмæ ныр æртæйæ 
дæр фестадысты. Зæронд лæг тыргъы дуар бакодта æмæ ныхъ- 
хъуыста æхсæвы тармæ. Куыдз йæхи æппæрста хæдзары фисы- 
нырдæм. 
— Астæмæ, астæмæ! — хъуысти уыцы фыдбылызы гуырды 
хъæлæс. 
Зæронд лæг куыдзмæ фæсидт. Куыдз йæ цурмæ æрбалыгъд, 
фæлæ æрсабыры зæрдæйыл нæ уыд, знæт æмæ фæдисæй рæйдта. 
— Ацу, ныххуысс! — схъæр ыл кодта йæ хицау. 
Куыдзмæ уый хъыг фæкаст. Мæсты хъихъхъытæ скæнгæ, 
иуварс йæхи айста. 
— Гъер ды куыдз дæ, — хæрз æввахсæй æрбайхъуыст лæп- 
пуйы хъæлæс, — нæ хион зоныс, нæ — æддагон. 
«Йæхи мын куыд схион кодта», — бахудтис зæронд лæг. 

Гуыцмæзты Алеш 
Уацмыстæ 
332 
Ацы лæппуйы хъæлæс æмæ митæ йын цыдæр æхсызгондзи- 
над мысын кодтой йæ ивгъуыд цардæй. 
— Куыд у, мæ фыды хай, уæ рæстæджы мæ æвзæр абырæг 
рауадаид? — худти лæппу æмæ сæм банкæ æрбадардта. — Гъа-ма, 
аххуысс мын кæнут, мæнæн дзы уæлдай хæйттæ куынæ уыдзæн. 
Лæппутæй иу банкæ райста æмæ йыл хæцгæйæ баззад. 
— Дæ хъæбысы йæ бакæн, ма дын суазал уæд, — æддейæ йыл 
схъæр кодта уый, — искуы йæ æрывæр æмæ мæнæ уæрыкк айс. 
Мæ къæхты цъыфтæ уæддæр асæрфон. 
Лæппу банкæ ведраты цур фынгыл авæрдта, æмæ дыууæйæ 
февнæлдтой уæрыкмæ, тыргъмæ йæ байстой. Зæронд лæгæн цы 
базонып хъуыд сæ хæрз дыккагхæдзæртты уæрыччы. Давгæ йæ 
кæй нæ ракодта ацы фыдбылызы гуырд, уый бæлвырд уыд, — 
уæд банкæ та кæцæй рахастаид? 
«Стыр Хуыцауы къахæргæвдæг у, арахъ балхæнын дæр дзы 
куыд нæ ферох». — Касти йæм æмæ хъуыдытæ кодта зæронд 
лæг. Кæд ын йæ митæ гуырысхойаг уыдысты, уæддæр æрхъуыды- 
джын кæй у, уымæй йын йæ зæрдæ æлхæдта. 
Уæдмæ лæппу йæ къæхты цъыфтæ, тыргъы раз цы цадгонд 
сырæзт, уым сæхсадта æмæ тыргъмæ бахызт. 
— Цыдæр æнамонды къæвда у, — загъта уый. 
Зæронд лæг батыхст: 
— Уазал дæ бацæудзæн. Пецы фарсмæ ахиз æмæ дæхи схъарм 
кæн. 
Лæппу зæгæлыл ауыгъд хисæрфæн райста æмæ дзы сæрфта 
йæ хуылыдз цæсгом. 
— Афтæ уæздантæгонд нæ дæн. Мæнæ ма æххæст нæ кусарт 
ахорз кæнæм, æмæ стæй пецы цурæй сурын дæр нал бакомдзы- 
нæн. 
— Ныр æй æргæвдгæ та кæм кæныс? — бустæнæгау æй ба- 
фарста йе ’мбæлттæй сæ иу. 
Уый йæм хынджылæгæмхасæнты уыцы сæрыстырæй ныккаст, 
стæй фысымырдæм раздæхт: 
— Гъеныр мæ разæй адонæн исчи йæ чызджы раттид? — ба- 
фарста йæ æмæ зæрдæбынæй ныххудт. 
Кусарт кæм акæной, уымæн зæронд лæг йæхæдæг дæр ницы 
зыдта. 
— Тас уæм нæй? — бафарста йæ къæйных лæппу. 
— Тас, зæгъыс? Тас та нæм куыннæ ис. 
— Уæдæ хорз, — райгондæй дзырдта уый, — мæнæ йæ бандо- 
ныл акусарт кæнæм, тас ын йæ быны бавæрæм, цæмæй астæрд 
тугæй ма фесæфа. Ды та чындзы лæуд ма скæн, фæлæ уæртæ 
фынгæй кленкæ фелвас æмæ йæ дæлæ уым айтындз. Стигъгæ та 
йæ ууыл акæндзыстæм. Кленкæ æнцон æхсæн у, ахсдзыстæм 
æй. Кæд нæм дон нæй, уæд æй ацы стыр къæвдамæ уæддæр 

333 
Радзырдтæ 
Иу фысымы уазæг 
аппардзыстæм. Лампæ дæр уал рæстæгмæ тыргъмæ рахæссæм, 
æндæра æгæр талынг у, — дзырдта йе ’мбалмæ. 
Зæронд лæгæн хъыггомау уыд, ацы лæппу йæхи æгæр кæй 
сбарджын кодта, фæлæ кусарт акæнынæн ныртæккæ æндæр хуыз- 
дæр фæрæз дæр нæ уыд, æмæ ницыуал загъта. Сæхи бар сæ 
бауагъта. 
V 
Нæ, бынтон хуымæтæджы гуырд нæ уыди ацы Хуыцауы къа- 
хæргæвдæг. Арт — йæ фезмæлд, цæхæр — йæ февнæлд. Ныр 
иннæ дыууæ лæппуйы дæр базмæлыдысты, фæлæ цумахъом сы- 
вæллæттæй хъауджы нæ уыд сæ фердæхт. Уайтагъд уæрыччы 
къубал ахауын кодта. Иу туджы æртах ын астæрдмæ не ’рхауд. 
Кусарты кленкæйыл авæрдтой, иннæ дыууæ лæппуйы йæм хæ- 
цынмæ цы фæкастысты, æндæр æй йæхæдæг нымад минуттæм 
астыгъта. Сырддонцармæй иу армыйас гæбаз нæ ауагъта цар- 
мыл. Хуылфыдзаума ракалдта æмæ кусарт акъабæзтæ кодта. Иу 
цæуæн дзы уæнггай бафтыдта аджы æмæ йæ бауæларт кодта. 
— Тебæ дæм нæй, тебæ? — афарста зæронд лæджы. 
Уый йын тебæ рахаста. Лæппу физонæггæгты лыстæг æркар- 
ста, фиутæ сæм афтыдта, тебæйы сæ ныккалдта æмæ йæ духов- 
кæйы бавæрдта. 
— Ды та мын хъæдындзтæ астигъ, — загъта лæппутæй иуæн 
æмæ фысыммæ раздæхт, — сæр райсоммæ ныууадзæм, æндæр 
цы гæнæн ис? Райсом æй сараудзыстæм. 
Уæрыччы царм стыхта æмæ йæ къулгæрон хуылфыдзаумæт- 
ты цур æрывæрдта. Сæр æмæ къæхтæ дæр уырдæм байста. 
— Иннæ фыдызгьæл та цы фæкæнæм? — фарста зæронд лæджы. 
Зæронд лæг ахъуыды кодта. 
— Уадз уал сæ афтæ райсоммæ. 
— Нæ, нæ, — не сразы уый, — кленкæ сæхсын хъæуы. Стæй 
стыгъд фынгыл дæр куыд æрбаддзыстæм? 
Ацы хатт дæр та раст кæй дзуры, ууыл фысым сразы æмæ 
кусарты къабæзтæ æрцауыгътой къулыл, зæгæлтыл. Уæддæр, 
дам, хуылыдз дæн — кленкæ æдде йæхæдæг æрыхсадта æмæ йæ 
йе ’мбалмæ авæрдта: 
— Фынгыл æй байтындз. 
Ныр сæ пецы фарсмæ ахизынæй дарддæр ницыуал сæр хъуы- 
ди. Фæлæ та уыцы фыдбылызджын цыдæр фæхъуыды кодта: 
— Мæ фыды хай, — дзырдта йæм лæгъстæгæнæгау, — кусарт- 
гæнæггаг мæм дзы уæлдай хай не ’мбæлы? 
Йæ ныхасы сæр ын нæ ахста фысым: 
— Дæ разæй йæм чи цы бар дары? 
— Нæ, нæ. Кусартгæнæггаг мæм хай æмбæлы? 
— Æмбæлы. 

Гуыцмæзты Алеш 
Уацмыстæ 
334 
— Уæдæ æз афтæ фехъуыстон, фысымæн, дам, йæ куыдзы 
чи нæ уарзы, уый фысымæн йæхи дæр нæ уарзы, æмæ мæ хай 
цуанонæн дæттын, — дзырдта лæппу æмæ фæрсчытæй иу чъыл- 
быз æрлыг кодта. 
— Дæ куыдзы ном цы хуыйны? 
— Мила. 
Лæппу тыргъы дуар байгом кодта. 
— А, Мила, Мила! — сидти куыдзмæ. 
Куыдз тыргъы раз æрбæлæууыд æмæ æнæууæнчы кæстытæ 
кодта уазæгмæ. 
— Гъа, хæр! — адыввытт ын кодта фыдызгъæл, — æмæ ма 
мыл райсом дæр уымæй хъауджы куынæ ’ууæндай, уæд дæм 
тъанджы мурæй дарддæр ницыуал æрхаудзæн. 
Ныр, хъæдындзтимæ чи архайдта, уымæй дарддæр иннæтæ 
пецы фарсмæ куы æрбадтысты, уæд зæронд лæг йæ цæст ахаста 
йæ уазджытыл. Дыууæ лæппуйы дарæс фæсуртæ сты, фæлæ 
уæрыкк чи балхæдта, уый нырма зыбыты лæцъирæг уыди. 
— Дæ дарæс куы раивис, — бамæт кодта фысым, — дæ рæу- 
джытæ фæсахъат уыдзысты. 
— Куыдз къуылыхæй нæ мæлы, — загъта уый, — æцæг исты 
къандзол куы æрбакæнин, уæд æвзæр нæ уаид, — йæ цæст ахас- 
та къуымты æмæ къулыл иу æмпъызтытæ къандзолмæ фæком- 
коммæ, — уæртæ уый æрбакæндзынæн. 
— Уый уæлæ кæнынæн нал бæззы, — загъта фысым æмæ 
сыстад, — ныртæккæ дын лæппуйы уæттæй исты ратдзынæн. 
— Нæ, нæ, — нæ йæ бауагъта сдзурын дæр æмæ уыцы къан- 
дзол йæ хуылыдз свитеры æддæ æрбакодта, — ахæм дарæс мын 
адджындæр у. Ныртæккæ ахæм арт скæндзынæн, æмæ нæ хид 
нæ уæлæ куыд лæсæнтæ кæна. 
Æмæ февнæлдта арт кæнынмæ. Фысым æм касти æмæ йæм 
ныр уыцы æмпъызтытæ къандзолы æцæгæйдæр хионы зæрдæ 
бадардта. Уыцы къандзол ын цалдæр азы дæргъы йæ зæронд 
уæнгтæ хъарм кодта, æмæ ныр æцæгæлоны уæнгтыл кæй ис, 
уый йæ нæ уырныдта. Касти лæппуйы змæлдмæ æмæ мысыди йе 
’взонджы бонтæ. Кæддæр йæхæдæг айхуызæн лæппу уыд. Æцæг 
æцæгæлон хæдзары афтæ ныхджын никуы уыд, фæлæ йæм ныр 
йæ къæйных митæ дæр æвзæр нал кастысты. 
Уæдмæ физонæг сцæттæ, æмæ фыдызгъæлмæ нал банхъæлмæ 
кастысты, уыдон дæр фыцдзысты, зæгъгæ, фынг æрæвæрдтой. 
Фысым йæ ахуыйæнæй йæ уазджытæн ницы бахæлæг кодта, рай- 
гонд уыди йе ’хсæвæрæй æмæ скуывта: 
— Хуыцау, æххуысгæнæг у, Хуыцау, хорзмæ бафæдзæхс ацы 
хæдзары чи цæры, уыдон дæр æмæ йæ уазджыты дæр. Фæззæг 
у, æмæ фæззæджы дзуæрттæй дæр фæдзæхстгонд уæм. Бынаты 
чи ис, уыдон бынаты хорзæх уæд, фæндагыл чи ис, уыдон — 
фæндаджы хорзæх. Стыр Хуыцау, кувын нæ зонæм, æмæ дын 

335 
Радзырдтæ 
Иу фысымы уазæг 
дæ ном цæмæй не ссарæм, уый-иу нын бахатыр кæн. Лæппу, дæ 
рынтæ бахæрон, кувæггаг айс, — сыкъа авæрдта йæ къæйных 
уазæгмæ. 
Фæйнæ цалдæры куы анызтой, уæд фысымæй-уазæгæй схъæл- 
дзæг сты. Уæдмæ фыдызгъæл дæр сфыхт, æмæ зæронд лæджы 
зæрдæ бангæстæ. Райгонд уыди — Хуыцау ын æнæнхъæлæджы 
ахæм уазджытæ саккаг кодта. Йæ зæрдæйы гуырысхотæ айсæф- 
тысты; гуырысхо нæ, фæлæ ныр йæ зæрдæйы рæбын кæмдæр 
йæхимæ хæрам дæр кодта — æрдæбон сыл кæй фæдызæрдыг; 
стæй ма ахæм къæвдайы йæ уазæджы кусæрттаг æлхæнынмæ 
дæр кæй ауагъта, йæхи фосæй сын кæй нæ акусарт кодта, уымæй 
кæмдæр йæхи къæмдзæстыг хатыд йæ уазджыты раз, æмæ та 
йæхинымæр йæ зæнæгæн бустæ кæныныл схæцыд — уыдонæй 
исчи ам куы фæуыдаид, уæд йæ уазджыты раз ницæмæй фæ- 
къæмдзæстыг уыдаиккой. 
Ныр фынгыл бадгæйæ йæ уазджытыл йæ цæст хаста æмæ 
йæм диссаг касти иу хъуыддаг: йæ къæйных уазæгмæ ныр къæй- 
ных митæй ницуал уыд. Ахæм къæвдайы кусæрттагыл афтæ тынг 
чи стыхст, хуылыдз æмæ фæлладæй йæхицæн ахæм фыдæбон чи 
скодта, уый фынгмæ дæр ницы уанæбæрæджы æвнæлдта. Фынг 
хъæлдзæг ныхасæй рæсугъд кодта, фæлæ хæрынмæ æмхиц нæ 
уыд. Йе ’мбæлттæ, æрдæбон фырæфсæрмæй дзурынхъом дæр 
чи нæуал уыд, уыдон ныр къæйныхдæр æвдыстой сæхи, æвæл- 
мон фынгыл нозты карзæй суæндон сты, стæй хæрынмæ дæр 
рæвдздæр уыдысты. 
— Дæ фезмæлд куыд у, дæ хæрд афтæ нæу, — загъта уыцы 
лæппуйæн аудгæ ныхæстæй, — фезмæлынмæ бирæ рæвдздæр дæ. 
— Адæймаджы та цас хъæуы, — загъта уый. 
— Æмæ уæдæ ацы фыддон-фыддуры дæ удæй арт цæмæн 
цагътай? Фыдæбон куы бакæнай, уæд хъуамæ хæрдæй дæр са- 
ходай. 
— Æмæ афтæ æнхъæлыс, хæрд мæ хъуыди? Зæгъын, ацы 
даргъ æхсæв адджынæн абадæм. Чысыл фезмæлды тыххæй 
æнкъардæй куы бадтаиккам, уæд уый цас лæгдзинад уыдаид мах 
хуызæн кæстæртæн? 
— Уый тыххæй дæ уадзæм, гъе, немæ цæуын, — хъазгæмха- 
сæн ын дзырдта йе ’мбал. 
— Абон бынтон æгуыдзæгæй нæ равдыста йæхи, — уый та 
иннæ загъта. 
Зæронд лæгæн хъыг уыдысты сæ ныхæстæ. Ныр ацы лæп- 
пумæ ахæм хъарм зæрдæ дардта, цыма йæ бинонты хуыздæр у, 
æмæ йæ нæ фæндыд, исчи йæ хъазгæмхасæнты дæр æфхæра. 
Фæсахсæвæртæм фæбадтысты фысым æмæ йæ уазджытæ. 
Адджын ныхæстæ фæкодтой, адджын рæгъытæ фæуагътой, стæй 
æхсæвы бынатæн сæхи бафæдзæхстой. 

Гуыцмæзты Алеш 
Уацмыстæ 
336 
VI 
Зæронд лæг райсом куы райхъал, уæд йæ цæстытæ дæр нæма 
байгом сты, афтæмæй йе ’мбудæнтыл ауад хуссмаджы тæф. Иннæ 
хæттыты кæд æмæ кæд райхъал вæййы, фæлæ дысон фæстиат 
ныххуыссыд, стæй нуазгæ дæр акодта æмæ гъеныры онг йæ къах 
нал атылдта, хуыссыди къулырдæм здæхтæй, æмæ йын уыцы 
хуссмаг хъыдзы кодта йе ’мбудæнтæ. Йæ хуыссæны нæма баз- 
мæлыд, афтæ йæ зæронд уæнгтæ фæхатыдысты, хæдзар хъарм 
кæй у, арт дзы кæй судзы. Йæ зæрдыл æрлæууыдысты дысоны 
хабæрттæ, йе ’нафоны уазджытæ. Йæ зæрдæ цæмæдæр фæкъæпп 
кодта, æмæ растад, Йæ цæстæнгас ахаста хатæны. 
Дысоны къæйных лæппу бадти пецы раз æмпъызтытæ къан- 
дзолы æмæ æхсадта арыд уæрыччы сæр. Пецы алыварс бандæт- 
тыл æмæ пецы сæрмæ баст синагыл ауыгъд уыдысты уазджыты 
дарæс. Сынтæджы хъыс-хъысмæ лæппу йæ ми фæуагъта. 
— Дæ райсом хорз, — дзырдта зæронд лæгмæ. 
— Кæй райсом у, уый хорзæх дæ уæд, — бахудти йæм зæронд 
лæг, — куыд раджы сыстадтæ? 
— Цæуын нæ хъæуы, æмæ, зæгъын нæ дарæс дзæбæх ссур 
уой — арт скодтон. Стæй мын ницыуал куыст уыди æмæ мæнæ 
ацы сæр ацарæзтон. 
— Хорз бакодтай, — раппæлыд дзы фысым, — ныр æй фыцы- 
нæй дарддæр ницыуал хъæуы. 
Сæ ныхæстæм иннæ дыууæ дæр сæ уæтты базмæлыдысты, 
се уæнгтыл ахæстытæ кодтой æмæ хъæццулы бынæй сæ сæртæ 
радардтой. 
— А, фынæйы дзæкъултæ, райхъал стут? — худти сæм къæй- 
ных лæппу. — Сыстут, сыстут! Æви ам æрцæрынмæ хъавут? 
Æмæ сæм иугай-дыгай æппæрста сæ хус дзаумæттæ. 
Зæронд лæг сындæггай йæ дарæс скодта æмæ нырма ныр 
фæкомкоммæ, фынг дæр хæрзæфснайд кæй у, хæдзар та — хæрз- 
марзт. 
— Стæджытæй Милайы зæрдæ алхæдтон, — дзырдта йæм 
лæппу. 
— Фыдызгъæл ахуыр мын æй скæндзынæ, æмæ стæй холла- 
гыл нал баввæрсдзæн. 
— Зæгъын, йæ зæрдыл мæ бадара. 
— Хорз, хорз, — загъта зæронд лæг, — уæхи сæхсут, истытæ 
ахъарм кæнут, æз та уал уæдмæ мæ фосы муртæм бакæсон. 
Æддейæ боныгъæд раивта. Цыма дысоны стыр къæвдайы 
мигътæ бындзыджы онг уард фесты, арв афтæ сыгъдæг æмæ 
цъæх-цъæхид уыд. Уазалы дæрзæг арм йæ цæсгомыл куы аны- 
дзæвд, уæд æфцджытыл йæ цæст ахаста: æфцджытыл мит æрдæ- 
джы онг æрхæцыд. 

337 
Радзырдтæ 
Иу фысымы уазæг 
«Зымæг дæр æрхъав-æрхъав кæны», — йæ зæрдæ бауæззæут- 
тæ зымæгон даргъ æхсæвты тасæй æмæ скъæтмæ рацыд. 
Скъæты фыстыл йæ цæст куы æрхæцыд, уæд та йæ зæрдыл 
æрлæууыд йæ къæйных уазæджы ми. 
«Ныр мæ дыккагхæдзарæй худинаг нæу, — бакатай кодта зæ- 
ронд лæг, — афтæ мын нæ зæгъдзæн, дæ уазджытæн кусæрттаг 
балхæнын кодтай. Уымæй дæр — ахæм къæвдайы, æрдæгæхсæв. 
Æцæг у, æмæ мæм уæййаг кæй ницы ис, уый иууылдæр зонынц, 
фæлæ дзы уæддæр иу куыннæ акусарт кодтаин? Цæй, зæгъдзы- 
нæн сын, зæгъын сæ семæ хъуыд. Иу цæуæнæй дарддæр кусарт 
æнæхъæн у, семæ йæ хæсдзысты, æмæ сæ хъæубæстæ нæ уын- 
дзысты. Хæдзармæ сæ хъуыди фыдызгъæл æмæ балхæдтой. Æз 
æнæзонгæ уазджытæн мæ кусарт фæндаггагæн куыд нывæрд- 
таин?» — хъуыды кодта зæронд лæг уæззаузæрдæйæ. 
Йæ папитæ — фосæй, хъомæй — рауагъта æмæ сæ аздæхта 
хуссарвæрстæм, йæхæдæг скъæт ныммарзта æмæ батындзыдта 
йæ уазджытæм. 
Йæ къæйных уазæгмæ дысон æрхъармзæрдæ. Цахæмфæнды 
уавæры дæр фезмæлынхъом кæй у — фезмæлынхъом æмæ æрхъуы- 
дыджын — уымæй йæм æрбаввахс, дысон æм уыцы дзаджджын 
фынгыл хионы зæрдæ бадардта. Фæлæ та ныр, йæ хъæубæсты 
цæсты истæмæй куы фæныхкъуырд уа, уый тасæй æруазал: æгæр 
цæхджын митæ йæм фæкастысты йæ къæйных уазæджы хабæрттæ. 
Тыргъмæ куы бахызт, уæд æруыдта, тыргъы астæрд хæрз- 
сæрфт кæй уыд хуылыдз хæцъилæй. Тыргъыл йæ цæст ахаста: 
дысон йæ уазджытæ æнæбары цы дзаумæттæ базмæстой, уыдон 
нæ, фæлæ ма иннæты дæр хæрзæфснайд бакодтой. Афтæ хатæн 
дæр. 
Се ’нæнхъæлæджы æрхъуыдыйæ та йæ зæрдæ æрфæлмæнтæ. 
— Уый цы бакуыстат? — фарста сæ уайдзæфгæнгæ. 
Уыдон ницы дзырдтой. 
— Гормæттæ, мæ чындзытæ стут, æмæ мæм астæрдтæ 
æхсынмæ æмæ къуымтæ æфснайынмæ æрбацыдыстут? — уай- 
дзæфтæ сын кодта аудгæ хъæлæсæй. 
— Дысон сæ нæхæдæг базмæстам, — загъта лæппутæй иу, — 
æмæ сæ уæдæ афтæмæй ныууагътаиккам? 
«Хуымæтæджы уазджыты ахæсты нæ бахаудтæн, мæхи мын 
уазæджы бынаты авæрдтой», — хъуыды кодта зæронд лæг æмæ 
касти, лæппутæ фынг æрывæрынмæ куыд рæвдз февнæлдтой, 
уымæ. 
Фыдызгъæл ногæй нал бафтыдтой, фых дзидзатæ схъарм код- 
той æмæ сæ тæфкалгæ æрæвæрдтой фынгыл. 
— Сæр нæ бауæларт кодтам, — дзырдта къæйных лæппу, — 
æрæгмæ сфыхтаид, æмæ нын уый бæрц бадыны рæстæг нæй. 
Лæппутæ кусарты сæр æмæ ног фыдызгъæл кæй нæуал сфых- 
22 Гуыцмæзты Алеш 

Гуыцмæзты Алеш Уацмыстæ 338 
той, уым зæронд лæг дызæрдыг нал кодта, йæ уазджыты кусарт 
семæ ахæссынæн кæй хъуыд, æмæ бангæстæ. 
Физонæг саразын сæ нæ ферох: тебæйы фых цъысцъысгæнаг 
физонæджы адджын тæф æхсызгонæй æмбæлд æмбудæнтыл, æмæ 
фысым фæпарахатзæрдæ: 
— Цæй уæдæ, фæйнæ къæбæры ахæрæм. 
— Сæумæрайсомы дзуæрттæй фæдзæхстгонд уæм, — ракуыв- 
та фысым, фынгыл куы ’рбадтысты, уæд. — А комы дзуæрттæ 
уын æххуысгæнæг уæнт кæддæриддæр. Фыццаг хатт уæ уынын 
ам, уæ хъуыдыйæ мын мæ зæрдæ барухс кодтат æмæ, цы хæдзæрт- 
ты цæрут, уым рухсзæрдæйæ фæцæрут уæ адджын адæмтимæ. 
VII 
Уазджытæ бирæ нал абадтысты. Фæйнæ сыкъа анызтой, ском- 
дзаг кодтой æмæ цæуыны къахыл ныллæууыдысты. 
— Мæ фыды хай, — дзырдта йæм йæ къæйных уазæг, — ацыр- 
дыгæй куы уæм, уæд та дæ абæрæг кæндзыстæм, æмæ-иу нæ ма 
сфæлмæц. 
— Уæ рынтæ мæ сæр бахæрæд, — бацин кодта зæронд лæг, — 
абæрæг-иу мæ кæнут. Кæддæриддæр мын æхсызгон уыдзæн уæ 
фенд. 
— Æнæмæнгæй, — загъта къæйных лæппу, — искуы дын дæ 
ныв дæр сараздзыстæм. Ныр та нын бахатыр кæн, цæуын нæ 
хъæуы. 
— Фæлæуут, фæлæуут, — загъта сын фысым, — хызын уæм 
ницы ис? 
— Хызын? — афарста йæ уый, — æмæ нæ цæмæн бахъуыд? 
— Уæдæ уын уæ фыдызгъæлы хæйттæ цæм авæрон? 
— Уанцон нæу, — худти къæйных лæппу, — æмæ ардæм хæйттæ 
хæссынмæ æрбацыдыстæм? 
— Хæйттæ хæссынмæ не ’рбацыдыстут, — фæхъыг и зæронд 
лæг, — фæлæ уæдæ уæ кусарт ам ныууадзынмæ хъавут? 
Лæппу та барджын митæ райдыдта: 
— Мæ фыды хай, дысон-бонмæ нын хорз лæггад кодтай æмæ 
нæ ныр æфхæрыс. Нæ кусартæй нæхи дзæбæх федтам æмæ ма 
нæ уæлдæйттæ дæр немæ ахæссæм? 
— Уæ уæлдæйттæй нæ зæгъын, — батагъд кодта фысым, — 
уæртæ хом фыдызгъæлы кой кæнын. 
— Мах дæр уый кой кæнæм. 
Зæронд лæг æм фæхъыг и: 
— Лæппу, — дзырдта йæм уайдзæфгæнгæ, — мæ цахъхъæн 
лæджы æфхæрын уæздан ми нæу. 
— Ма нæм фæхъыг у, мæ фыды хай, — йе уæхскыл ын йæ 
къух авæрдта барджын лæппу, — фæлæ ардыгæй комкоммæ хæ- 
дзæрттæм нæ цæуæм, кæдæмдæрты ма хъуамæ бауайæм, æмæ 

339 
Радзырдтæ 
Иу фысымы уазæг 
гьеныр ахъуыды кæн — æд хæссинæгтæ куыд рацу-бацу кæндзы- 
стæм? Афтæмæй нæ чи фена, уый нын цы зæгъдзæни. 
Ацы Хуыцауы къахæргæвдæг та æфсон кæй кæны, уый ха- 
тыд зæронд лæг. 
«Æнæхайыр макуы фæуай, кæд æрхъуыдымæ куыд рæвдз 
дæ», — загъта йæхинымæр æмæ сын балæгъстæ кодта, уæд та 
дзы иу хай ахæссут, зæгъгæ, фæлæ йын лæппутæ ууыл дæр не 
сразы сты. 
Зæронд лæг хъыгзæрдæйæ рахизын кодта йæ уазджыты. 
Мусæй дæлдæр æй нæ ауагътой, æмæ зæронд лæг мусы чъилду- 
рыл æрбадт. Ныр æй нал фæндыд йæ уазджыты ацыд. Цыма 
дзы йæ туг, йе стæг адæм цæрæнбонты фæхицæн уыдзысты, 
ахæм зæрдæйы уагыл уыд, æмæ æрхæндæгæй каст йæ уазджыты 
фæдыл. Растдæр зæгъгæйæ, зæронд лæг цæстæнгасæй фæнда- 
раст кодта йæ къæйных уазæджы. Ацы фыдбоны гуырд ын цы- 
быр рæстæджы дæргъы алырдæмты афтæ сфæйлыдта йæ зæрдæ, 
цыма дунейы адæмимæ дунейы хъуыддæгтæ арæзта. Иу æхсæвы 
дæргъы йæм мæсты дæр сси, хъыг дæр æм фæци æмæ йæ зæр- 
дæмæ дæр фæцыд; гуырысхо дæр ыл фæци æмæ йыл æууæндгæ 
дæр бакодта; йæхи цæсты раз æй худинаджы бынаты дæр æвæрдта 
æмæ йын кад дæр арæзта. Алырдæмты дæр сфæйлыдта зæронд 
лæджы зæрдæ, æмæ цыма йемæ цæрæнбонты фæцард, бирæ ад- 
джын æмæ мæстæйдзаг бонтæ арвыстой иумæ, фæлæ йæ ныр 
ныууагъта, ныр фæхицæн сты, æмæ лæппу кæдæмдæр, дард кæ- 
дæмдæр цардагур фæцæуы, афтæ йæм каст, ахæм зæрдæйы уагыл 
уыд. 
Лæппутæ хидыхъус автобус куы æрурæдтой, уæд ма йæм уыцы 
фыдбоны гуырд йæ къух хæрзбонкæнынæн ныттылдта æмæ схыз- 
ти автобусмæ. Автобус куы анкъуыст, уæд зæронд лæджы зæрдæ 
бауæззæуттæ, йе уæнгтæ йыл сæ уæз æруагътой. Нырма ныр 
фæхатыд, ацы лæппу куы фæзынд, уæд йе уонг кæй фæрогдæр, 
æвзонджы хъару кæй банкъардта йæ къабæзты. 
Æмæ ныр зæронд лæгмæ афтæ каст, цыма дзы ацы æнæхайы- 
ры автобус йе ’нæзонгæ уазæджы нæ, фæлæ йе ’взонджы бонтæ 
атыдта. 

Давд 
Зæфцы фыдæй исты йæ къухæй кæмæн аирвæ- 
зы, ахæмты бирæ уарзы Зезва. Йæхæдæг цалынмæ 
йæ кæнинаг хъуыддаг саразы, уæдмæ йæ фæндтæ 
йæхимидæг дæр нæ фæдзуры. Хъуыды æхсæвы тары 
æмбæхст мæлдзыг у, чи йæ фендзæн? Фæлæ йæ исчи 
куы фена, уый тасы хъару дæр хъуамæ уа де уон- 
джы. Уыдæттæ хорз зындгонд уыдысты Зезвайæн. 
Уæддæр йæ хъуыдытæ сæхи æргом кодтой æрцæт- 
тæгонд фæрæзтæй. 
Бырæтты асыччы фарсмæ лæууыдысты дыууæ 
хохыйас лæппуйы. Æмдзæрæны раз. Сæ иу — Му- 
рик. Лæууыдысты, цыма сыгъзæрины кæрийы цур арс 
лæууы: арс, хъæддаг арс, æнæсмудæнтæ арс, йæ цуры 
цы сыгъзæрин кæри ис, уый æппындæр кæй нæ хъæуы, 
сыгъзæрин цы у, уый æмбудгæ дæр чи нæ кæны, фæлæ 
йæ цыма цыдæр фыдбылыз æрхаста уыцы кæрийы 
цурмæ, йæ цуры арсы лæудæй слæууыд, æмæ, хуыз- 
дæр фест, дæхи лæг рахон, æмæ йæ афтид армæй 
уырдыгæй асур. Нæ йæ асурдзынæ! Куынæ йæ асу- 
рай, уæд та дын уыцы кæримæ баххæссæн нæй. Æмæ 
æнхъæлмæ кæс, цалынмæ йæхæдæг ацæуа. 
Лæугæ ма цæмæ кодтой, се ’нæпайда лæуды сæр 
цы уыди, уымæн Зезва æппындæр ницы æмбæрста. 
Æртыккаг уæладзыгæй сæм, хатæны зыхъыр ру- 
дзынгæй аивæй йæ цæст дардта, фæлæ уыдонмæ ацæ- 
уыны фæнд нæ уыд. Æмæ тыхст. 
Ныр æнæхъæн æртæ мæйы дæргъы агуры йæ 
сæфт сыкъа, йæ фыды лæвар, фыдæлтæй нырмæ 
къухæй-къухмæ хизгæ сыкъа, алыбон уыцы бырæт- 
ты асыкмæ дары йæ цæсты зул, алы райсом уыцы 
асыкк фезмæнты: 
— Кæй цæмæн бахъуыд, кæ? — мæстæйдзагæй 
фæхъуыр-хъуыр кæны хъæрæй, цæмæй, йæ цурты 
чи ахизы, уыдон дæр æй фехъусой. 
Æмæ йæ фæзмæнт. Зезва цы агуырдта, уый ссард- 
та. Æрдæбон Мурик, æмдзæрæнæй рахизгæ, йæ къу- 
хы цыдæр куы рахаста — цы йæм уыд, уый хорз 

341 
Радзырдтæ 
Давд 
уыдта Зезва — æмæ йæ бырæтты асыччы куы ныппæрста, уæд 
сулæфыд, æппынфæстаг, цы агуырдта, уый ссардта. Фæлæ ма 
уым цæмæн лæууыдысты, уый не ’мбæрста æмæ тыхсти. 
Лæууыдысты, æмæ худтысты. Адæймагæн хъуамæ йæ лæуды 
дæр æмæ йæ худты дæр исты пайда уа. Адонæн сæ лæуд дæр 
æнæпайда æмæ сæ худт дæр. 
— О, о, о! 
Мурик кæмæдæр йæ къух тылдта, кæмæдæр сидтис. Зезва 
акаст уыцырдæм: чидæр æнæзонгæ сæм æрбацæйцыд. Ныр афтæ 
тагъд кæйнæуал анкъуысдзысты сæ бынатæй, уый мæстæй Зез- 
вайы сурхид акалд. Стæй ахъуыды кодта, æмæ йæ лæуд дæр ам 
æнæхъуаджы кæй у, уый йæм бахъардта. Ноджыдæр ахъуыды 
кодта. Йæ сæрак сумкæ райста æмæ сæм ратындзыдта. 
Цалынмæ бынмæ хызти, уæдмæ сæм уыцы æнæзонгæ дæр 
æрбамбал. Ныр æй тагъд кæнын нал фæндыд. Йæ цыд фæсабыр 
кодта. Куы сæм баввахс, уæд Мурик йæхи фесхъæл кодта. Уыйыр- 
дæм мæстæймарæгау радзырдта: 
— Кæй цæмæн бахъуыди, кæ-æ? 
Æмæ æртæ дæр уыцы бæзджын æмæ фыдаудæнгæнæг хъæ- 
лæсæй ныххудтысты: 
— Ха-ха-ха-ха! 
Сæ дзæбæх зæрдыл уыдысты, æмæ стырзæрдæйæ худтыс- 
ты. Сæ уæгъдибар ахаст афтæ барджын уыд, æмæ, зæгъгæ, ныр- 
тæккæ сæхицæй дæр искæмæ фессæстой, уæд уый сæ ныхмæ 
лæууыны бæсты йæхæдæг дæр худтаид семæ, уымæн æмæ зыд- 
та: сæ ныхæстыл ма мæсты кæн, æмæ æндæр искæйæрдæм фес- 
сæндой, науæд дæ схынджылæггаг кæндзысты. 
Зезва сын сæ ныхæстæ фехъуыста. Сæ судзаг æвзаджы ахаст 
сын куыд нæ зыдта, æмæ йæ сæрмæ нæ хаста, йæхæдæг кæмæй 
хынджылæг кæны, уыдон дзы хынджылæг кæной. Фæлæ, семæ 
цы лæппу уыд, уый нæ зыдта, уыдонæй Зезва йæхæдæг кæй 
хынджылæг кæны. Стæй канд уыцы лæппу нæ, фæлæ уыдон 
сæхæдæг дæр нæ зыдтой, хъазæнхъултау сæ кæй хъазы. Йæхи- 
нымæр загъта: «Уадз, æмæ уал сæ хъазын бауадзон. Хынджы- 
лæг та сæ мæхæдæг акæндзынæн». 
— Байриат, дæргъындзæгтæ! — хьшджылæгæмхасæн сын загъта. 
Цæй дæргъындзæгтæ рахонæн уыд æртæйæн дæр — сæ риу- 
ты фæтæн метрмæ æввахс уыди, фæлæ цæмæй сæ ас цæсты ма 
ахада, уый тыххæй сыл фыдаудæн кодта. 
— Зезвайæн салам, — йæ ныхас ивазгæ, хынджылæг кодта 
Мурик, — абон иу сусæг хъуыддаг раргом кæнын нæ къухты 
бафтыд, æмæ дзы ды дæр хъуамæ хайад райсай. 
Зезвайæн йæ сурхид акалд: 
— Цыу? 
Мурик ораторы хуыз райста. 
— Цæвиттон хъуыддагæн, абоны онг махæй иу дæр нæ зыдта, 

Гуыцмæзты Алеш 
Уацмыстæ 
342 
студенты цард æмæ уавæртæ раст ирон фынгмæ æрхуынд адæмы 
уавæрты хуызæн кæй сты. Ахъуыды-ма кæн: фынджы тамада 
слæууы æмæ фæкувы. Адæм æм хъуамæ лæмбынæг байхъусой, 
бамбарой куывд æмæ рæгъ уыдонмæ дæр куы ’рхæццæ уа, уæд 
дзы хъуамæ алчидæр зæгъа, тамада цы ракуывта, уый — чи хуыз- 
дæр, чи æвзæрдæр. Куынæ сæ зæгъай, уæд ивар баназдзынæ. 
Раст афтæ сты студенттæ дæр. Лекцитыл лектортæм хъуамæ бай- 
хъусæм æнæсымæй. Бамбарæм æй — цæуыл дзуры. Æмæ дæм 
сесситы рæстæджы дзырды бар куы ’рхауа, уæд ын хъуамæ ра- 
дзурай, йæхæдæг дын цытæ дзырдта, уыдон. Куынæ сæ радзу- 
рай, уæд та ивар — къæдзилджын дыууæ. 
Æмæ абон ацы æмхуызондзинад куы раргом кодтам, уæд ды 
немæ нæ уыдтæ. Æмбæлы дæм æфхæрд. Фæлæ ма дын ис иу фадат 
дæ рæдыд сраст кæнынæн: уæлæ вагзалы чехаг бæгæны уæй кæ- 
нынц, æмæ дзы лæппутæн фæйнæ-фæйнæ ахъуыллупп кæнын кæ. 
Зезва йе ’муд æрцыд. Æхца дзы кæй курынц, уый йын ацы 
хатт хъыг дæр нал уыд. 
— Мæ даринаг фестут, — бахъуыр-хъуыр кодта уæддæр йæ 
ахуырмæ гæсгæ, — нал уæ фæразын: сæкæр сын ратт, дзул сын 
ратт, царв сын ратт, — æмæ ма сæ æхцайæ дæр ифтонг кæн! 
— Ха-ха-ха! — ныххудтысты дыууæ лæппуйы. 
Æнæзонгæ сын нæ бамбæрста сæ худты аххоссаг. 
— Гъе, бецау, æгомыг фос, — загъта йын Мурик æмæ æнæзон- 
гæйырдæм разылд, — цы ми кæны æнæхъæн æмдзæрæны лæппу- 
тæн, уый зоныс? Ай йæхæдæг нуазгæ нæ кæны, æмæ йе стипен- 
дийæ сæкæртæ æмæ алы гуыбыннизтæ фелхæны. Мах та не ’хца- 
тыл амдзæгъд кæнæм. Æмæ æхсæвыгон куы сыстонг вæййæм, 
уæд кæмæ цай нуазын æрцæуы, кæй къæбæр ахæрын æрфæнды. 
Кæд иннæ лæппутæй искæмæ исты уа, уæд — хорз, кæннод хъуа- 
мæ Зезвамæ басхъæл уай. Æмæ дын сæкæры къæртт дæр лæвар 
ратта! Куыннæ стæй! Дæ дзыппы ма цы лыстæджытæ аззад, 
уыдон ын йæ разы хъуамæ æркалай, æмæ дзы уæд рантысы сæ- 
кæры къæртт, кæнæ æндæр ахæм исты гуыбынниз. Цыбырдзыр- 
дæй, бастигъы нæ, нæ царм нын раласы. Æмæ йын афтæ хъазгæ- 
хъазын иубон йæхи царм дæр мачи раласа., 
— Æмæ ма стæй хæс та кæмæй курдзыстут? — хъазынмæ 
здæхта йæ ныхас. 
Мурик æмæ иннæ лæппу кæрæдзимæ бакастысты. Зезва сын 
сæ цæстæнгас ацахста. 
— Сымахæй бирæтæн марг дæр нæ хъæуы дæттын, — лæппу- 
ты цæстæнгасæй фæтарст æмæ ныхас азылдта. — Ай диссаг нæу, 
æмбал æмбалæй хъуамæ давгæ кæна!? 
Йæ ныхасы уаджы уыйбæрц дыгъуырццæджы дис уыди, æмæ 
æнæзонгæ бацымыдис: 
— Æмæ дæ чи цы адавта? 
— Чи уыд, уымæн та цы зонын. Мæнæ адон хуызæттæй исчи 

343 
Радзырдтсе 
Давд 
уыдаид, æндæр чи хъуамæ уа? Æмæ æндæр исты куы адавтаик- 
кой, уæд ыл мæ куыдз ныммæлæд, фæлæ — мæ фыды сыкъа. 
Фыдæлтыккон сыкъа нæм уыдис, чысыл æвзистхъæстæ. Мæ фыд 
афтæ, фыдæлтæй дам нын баззад. Кæмæ, дам-иу, æрхауд, уый, 
дам-иу æй йæ хистæр лæппуйæн лæвар кодта. Ныр, дам, æй æз та 
дæуæн лæвар кæнын, æрмæст, дам, æй макуы фесаф. Уæд, дам, 
дыл бахъоды кæндзынæн. Кæмфæнды, дам, цæрай, æз, дам, дæ 
хæдзары уыцы сыкъайæ дарддæр никуы ницæмæй баназдзынæн. 
Дæ хæдзары куынæ скувон, уæд, дам, уый хъоды уыдзæн, уæдæ 
цы уыдзæн. Æмæ, дам, æй æфснайдæй дар, макуы йæ фесаф. 
Æмæ йæ бæргæ æфснайдæй дардтон. Уæлæмæ дæр æй никуы сис- 
тон, иууыл мын сынтæджы бын æхгæд чырыны уыди. Ныр мын 
æй амæйразмæ чидæр æрбатары кодта. Куы ничи йæ зыдта, уæд 
мæ чырынмæ чи ныббырыди? Уый дзы кæцæй ссардта, уымæн 
ницы мæ сæрæн зонын. Мемæ чи цæры, уыдон тæригъæд мæ нæ 
хъæуы, уыдон нæ уыдаиккой. Æвæццæгæн, дуар гомæй аззад, 
æмæ йæ кæцыдæр хафына йæхицæн бафснайдта. Æмæ хъæугæ 
кæй цæмæн кодта, хъæугæ? Ахæм сыкъатæ магазинты хæрх куы 
сты? Уæдæ зынаргъ дæр не сты. Æз мæ фыды æфсæрмæй срæ- 
уæг дæн, æндæра мæ цæмæн бахъуыд? Фæлæ амæйразмæ дæр ам 
уыд, æмæ йын уый тыххæй нозт йæ размæ не ’рхастон. Дзыхæй 
дæр мæм нал сдзурдзæн. Æмæ ма исты куы уыдаид, фæлæ хуы- 
мæтæджы ихсыд сыкъа. Сымахæй йæ исчи федтаид? 
Уыдонæй ничи ницы загъта. 
Зезва хорз зыдта, уыцы сыкъа сæ исчи федта æви нæ, фæлæ 
сæ къахæджы фарст кодта. 
— Чи зоны уæ йæ ничи федта, — хин фарст сæ кодта, — фæлæ 
бæзгæ ницæмæн кæны. Чи йæ ахаста, кæй цæмæн бахъуыд? 
Æрмæстдæр, цæмæй адæймагæн смаст кæной. Мæ фыд мæм тыз- 
мæг ныхас никуы скодта, æмæ йæ ныр хъуамæ фæхæрам кæнон. 
Æнæхъæн æртæ мæйы мæ сæр разылд. Алыбон та ацы бырæттæ 
змæнтын — чи зоны йæ, зæгъын, исчи хынджылæгæн ахаста, 
фæстæмæ æрбахæссын æй йæ цæсгом нал хъæцы, æмæ йæ бы- 
рондонмæ аппæрста. 
— Æнхъæлмæ кæс, раппардзæни дын æй! — мæстыйæ загъта 
Мурик. 
— Уæдæ йæ цæмæн бахъуыд? 
— Цæмæн æй бахъуыд? — бафарста Мурик. — Мæнæ-ма ракæс... 
Бырæтты асыкмæ бацыд, систа дзы дзыхъынног туфли æмæ 
йæ Зезвамæ бадаргъ кодта: 
— Мæнæ ацы туфлийы æмбал кæй цæмæн бахъуыд? Сыкъа 
ма, чи зоны, искуы бахъæуа, фæлæ иу дзабырæй та чи цы ара- 
зы? Кæй цæмæн бахъуыд? Дæ сыкъайы фæстæ та мын мæ туф- 
ли адавтой. Иу дзабыр. Финаг дзабыр. Туджы аргъ сыл радтон 
æмæ йæ ныр адыввытт кодтон. Кæй цæмæн бахъуыд иу дзабыр? 
Фæлæ, ома, кæд Мурик мæстæй тъæппытæ фæхауид. Æгæр бирæ 

Гуыцмæзты Алеш Уацмыстæ 344 
куыйтæ ис не ’мдзæрæны, æмæ та сыл иу бон ма абырон! Уæд- 
дæр рахъæр уыдзæн искуы нæ къæрных, æмæ-иу сымах йæ дис- 
сæгтæм кæсут — уый лæппуты æхсæн рæгъы нал рацæудзæн. 
Æцæгдæр, заманайы туфли уыди! Хурмæ цæхæртæ калдта. 
Зезва йæ райста æмæ йæм æркæстытæ кодта: цæмæндæр æй нал 
уырныдта, ай сыкъа нæ, фæлæ туфли кæй у. Уый та йæ сыкъа 
хуыдта. Уый та афтæ дзырдта йæхицæн: «Мурик бырæтты асыччы 
сыкъа ныппæрста». 
— Уæдæ дын йе ’мбал нал разынд? 
— Разындзæни! — мæсты ту акодта уый. — Кæм хъуамæ ра- 
зына? Искуы йæ доны ныппæрстаид, гъе йæ ныллыгтæ кодтаид. 
Ды та дæ сыкъа бырæтты агурыс æмæ бырæттæ змæнтыс. Уый 
та дæм алыбон кæцæйдæр кæсы æмæ худæгæй мæлы. Ту! Æз æй 
барæй рахастон, цæмæй йæ алчидæр фена, цæмæй йæ уыцы æнак- 
каг дæр фена, Мурик ницæйæгтыл йæ сæр кæй нæ сæтты. Уадз, 
æмæ йæ фена, мæхи къухæй йæ бырондонмæ куыд ныррæцыгъ- 
тон! Æмæ ноджы худæгæй кæй мæлын. Уыцы æнаккаг, æвæццæ- 
гæн, афтæ æнхъæлдта, мæ цæст æй аппарын нæ бауарздзæн, 
цалдæр азы йæ æфснайдæй дардзынæн, кæсдзынæн æм æмæ 
мæстæй тъæппытæ хаудзынæн. Ту, æнаккаг! Мурик уыцы капеч- 
чыты тыххæй йæхи стæригъæддаг кæндзæн? Ды та цалдæр мæйы 
кæуыс, бырæттæ змæнтыс, æмæ дыл уый та худæгæй мæлы. 
Зезва Мурикы ныхæстæм мæстæй цæхæртæ акалдта. Æнæ- 
дзургæйæ аракæс-бакæс кодта. Æмдзæрæны фарсмæ уыд къутæ- 
рæй æхгæд газон. Кæрдæг дзы астæумæ сфардæг. 
— Мурик! — загъта йын мæстыйæ. — Æз сыкъайыл куынæ мæт 
кæнын, мыййаг. Ды мæ бынаты куы уаис, уæд та бæстæ дæ сæ- 
рыл сисис. Туфли та цы у? Туфлитæ дæсы фæлыст дæр балхæн- 
дзынæн æмæ сæ адыввытт кæндзынæн. Сæракы гæппæлтты йед- 
дæмæ ма исты сты? — загъта, æмæ туфли газонмæ йæ фырмæс- 
тæй бадыввытт кодта. — Фæлæ æз та мæ фыдæй æфсæрмы кæ- 
нын. Уыцы ницæйаджы тыххæй дæ фыды зæрдæхудты бацу, уый 
дæм ницы кæсы? Ахæм цъаммæрттæ хъуамæ зæххыл цæриккой! 
Лæппутæй ничи ницы сдзырдта. Æмæ дзургæ дæр цы хъуамæ 
скодтаиккой? Æмбæрстой — Зезвайы бынаты алчидæр тыхсид. 
— Уæддæр æй амыты дзæгъæлы агурыс, — загъта йын Му- 
рик, — уый чи адавта, уый æгомыг фос у æмæ дын æй дæ размæ 
раппардзæн? Уымæй дæр дæ алчи базыдта, алы бон дæр æй 
бырæтты кæй агурыс. Пианино куынæ у, йæ дзыппы йæ нывæрд- 
таид æмæ йæ искуы фæсвæд адыввытт кодтаид. Дæхи ма худи- 
наджы сæр цы кæныс, æндæр ницыуал ссардзынæ. 
Зезва ахъуыды кодта: 
— Уымæй дæр, æвæццæгæн, раст зæгъыс. 
Иудзæвгар æнæдзургæйæ алæууыдысты. 
— Цæй, цом, — загъта æрæджиау Мурик, — мæнæ нæм фондз 
сомы ис, æмæ хардзкæнинаг сты. Кæдæй-уæдæй ма нæ горæтмæ 

345 
Радзырдтæ 
Давд 
чехаг бæгæны æрластой, æмæ дзы куынæ баназæм, уæд нæ дав- 
джыты фæндиаг фæуыдзыстæм. 
— Нæ, — загъта сын Зезва, — кæд ма ныуæзтон. — Иучысыл 
ахъуыды кодта. — Кæд уын фаг не ’сты уæ фондз сомы, уæд ма уью 
мæнæ æртæ сомы дæр. Хæс нæ — уымæй та мæ номæй баназут. 
— Ай, кæсут ма-иу, кæддæра Зезва дæр не слæг уа, — бацин 
кодта Мурик. 
Лæппутæ хынджылæггæнгæ ацыдысты. 
Зезва сабыргай раздæхт æмдзæрæнмæ. Лæппутæм ма фæс- 
тæмæ фæкаст, фæлæ уыдон нал зындысты. 
«Мæ сыкъа, — хъуыды кодта, — мæ сыкъа». 
Газоны размæ куы бахæццæ, уæд, æрдæбон дзабыр кæдæм 
фехста, уым æрлæууыд. Студенттæй уым ничи уыд, уæддæр ба- 
хъуыр-хъуыр кодта: 
— Тугтæригъæд нæу ай хуызæн дзабыр аппарын! 
Къутæрты астæуæй систа дзабыр, æркæстытæ йæм кодта, 
æмæ йæ фæстæмæ æрæппæрста. Иу-дыууæ къахдзæф сарæзта 
æмдзæрæнмæ, фæлæ йæ зæрдæ нал фæлæууыд, систа дзабыр 
æмæ йæ сумкæйы ныппæрста. Æнæдзургæйæ чысыл алæууыд, 
стæй æмдзæрæнмæ схызт. Йæ хатæны йæхиуыл дуар сæхгæдта. 
Сынтæджы бынæй раласта йæ чумæдан. 
— Æртæ сомы дæр ма мæ байстой. Ныр адон куыйтæ не сты, — 
хъуыр-хъуыр кодта йæ фындзы бын, — фондз сомы сын фаг нæ 
уыд! Æнæ ’хца дын йе ’ппаринаг дæр мачи ратта. 
Чумæдан уыд дæгъæлæй æхгæд. Бакодта йæ. Чумæданы уыд 
дипломат. Уый дæр - дæгъæлæй æхгæд. Бакодта уый дæр.„ 
Дипломатæй систа дзыхъхъынног туфли, æмæ йæ, уынгæй кæй 
æрбахаста, уыцы туфлийы цур æрæвæрдта. Дыууæ къахы дза- 
быртæ уыдысты. Æмхуызон. Иу фирмæйы уагъд. Кæрæдзийыл 
сæ абарста: иу размер. 
— Уыцы æнæсмудæнтæ æлхæнгæ-æлхæнын дæр, гæнæн уыд, 
æмæ æндæр размертæ балхæдтаид, — бахудти йæхинымæр, æмæ 
дипломаты цы дзабыр уыд, уый хуылфæй систа гæххæтт, гæх- 
хæтты уыд фыст: «Рамаз, мæнæ дын æрвитын финаг дзабыртæ. 
Æртæ мæйы дын фæцагуырдтон æмæ, ныры онг никуы ницы 
ссардтон. Сæдæ сомы аргъ. Æхца кæмæйдæр райстон, æмæ дæм 
кæд уа, уæд-иу мын сæ тагъд рарвит». 
Зезва худти йæ мидбылты. Дзабыртæ дипломаты нывæрдта 
æмæ постмæ фæцæуæг. 
— Уый цæй давд у, — хъуыды кодта йæхинымæр, — иу дзабы- 
рæй æз цы хъуамæ сарæзтаин? Иу дзабырæй пайда нæй, æмæ 
пайда кæмæй нæй, уый та давд нæу. Æмæ æз ницы радавтон. 
Дыккаг дзабыр мын йæхæдæг ныссагъта мæ къухы. Æхцайыл. 
Æртæ сомыл. Бузныг дæр ма мæ фæци. Хи-хи-хи. Давын дæр 
зонын хъæуы. 

Нырыккон æвзæгтæ 
Берд царди Чъребайы, æмæ йын зын цæрæн уыди. 
Уый тыххæй нæ — цыбыркъух кæй уыд. Нæ, аххо- 
саг уый нæ уыд. Цæвиттон, Берд æрдзыхъæдæй тынг 
къуымых рахаста нырыккон æвзæгтыл дзурынмæ. 
Ам сæйраг у, ныхас зæронд æвзæгтæм куыд нæ бам- 
бæрстæуа — ирон, уырыссаг англисаг æмæ æндæр- 
тæм. Цивилизаци куы сбарджын, уæд адæм фæхæст 
сты ног æвзæгтыл. Цы у æвзаг? Æвзаг у, адæмæн 
дæхи цæмæй бамбарын кæнай, уый фæрæз. Ныр æй 
алчидæр бамбардзæн, ног æвзæгтæ дæр куыд бирæ 
æмæ вазыгджын сты, уый: цæстмæхъусы æвзаг, ды- 
мыстъæры, спекуляцийы æмæ æндæр ахæм æвзæгтæ. 
Берд ацы æвзæгты сеппæты дæр æмбæрста, 
дзургæ та дзы кодта æрмæстдæр сфæлдыстадон æвза- 
гыл, афтæмæй нывгæнæг уыди. Иæ коллегæтæ йæ 
уый тыххæй хуыдтой: уæдæзонд — сæхицæн сын æй 
куы бафидис кæна, уый тæссæй. Æмæ сын æй фй- 
дис дæр кодта, фæлæ уыдон бирæ уыдысты, сæ ны- 
хас тынгдæр карста — æмгæрон æй нæ уагътой ныв- 
равдыстмæ. Цы кодтаид Берд? Хæдзар ын нæ уыди, 
царди æххуырст хатæны, æмæ дзы йæ конд нывтæн 
æддæмæ рахизын ницы уанæбары æнтыст. 
Зæронд æвзæгтæ ма куы уыдысты — немыцаг, 
дзуттаг, ирон æмæ а. д., уæддæр дзы алчи йæхи 
хуыздæр æмæ кадджындæрыл нымадта, иу дзы ин- 
нæйы дæлдзиныг кодта. Афтæ ног æвзæгтæ дæр — 
фыдæлты æнæуаг цайдагъдзинæдтæ нæ амардысты 
сæ зæрдæты. 
Гъе, æмæ цыдæр фыдбылызæн ацы радзырды 
æрбамбырд сты æндæр æмæ æндæр æвзæгтыл дзу- 
рæг коллегæтæ. Фысым Берд уыди, уазджытæ — 
Чак æмæ Газакк. Фысым царди къаннæггомау хæ- 
дзары, æппынæдзух ахорæнты тæф æмæ тамакойы 
фæздæгæй бындз батæхын кæдæм нæ уæндыди. 
Уазджытæ фысымы фæрныгадыл сæ зæрдæ ит- 
тæг нæ дардтой æмæ семæ бахастой цæл кæныны 
фæрæзтæ. Æртæ дæр уыдысты нывгæнджытæ. Æх- 

347 
Радзырдтæ 
Нырыккон æвзæгтæ 
хормаг фысымæн сæ уынд æхсызгон кæй уыди, уый æмбæрстой 
уазджытæ, фæлæ æндæр æвзагыл кæй дзуры, уый дæр сæ рох 
нæ уыди æмæ сæхи рæстытæ кодтой. 
— Мæлын, — загъта Чак æмæ фысымы ногæхсад хæдонæй йæ 
цæсгомы хид асæрфта, — æддейæ æвзæр уæлдæф ис. 
— Раст дæ, — сразы фысым, уазæджы къухæй йæ хæдон рай- 
ста æмæ йæ скъаппы бафснайдта, — æвзæр уæлдæф ис æддейæ, 
лæджы хæдзары бадын нæ уадзы, æддæмæ йæ сайы. 
— Пик Лассо1, — дзуры йæм Газакк, — абон хорз бон у, сæдæ 
сомы аргъ плакаттæ сарæзтон. 
— Халт Рура2, — арфæ йын кæны фысым, — æнтыстджын у. 
— Рем Берант3, — зæгъы Чак, — уæлахиз уæд не ’рбадт. 
Уазджытæ, фысым сын се ’лхæд хуынæй æгæр куы фæхъауа, 
зæгъгæ, уый тæссæй рæвдз æвнæлдтой фынгмæ. Сыкъа исыны 
рæстæджы сæ къухтæ уæзданæй сæрфтой фысымы хуыссæнæм- 
бæрзæныл. Бадгæ сынтæгыл кодтой. Уазджытæй зæгъын. Сæ 
размæ мольбертыл ауыгъдæй лæууыд суинаг ирон бæгъатыр. 
Мольберты фæстæ, къулгæрон, тæмæнтæ калдта егъау полиров- 
кæгонд скъапп. Къултæй, скъаппы сæрæй æмæ къуымгæрæттæй 
лæджыхъæды æхсарджын æнгас лæвæрдтой Берды арæзт нывтæ. 
Афтæ зынд, цыма хатæн адæмæй йæ тæккæдзаг у: хæстон, гæр- 
зивтонг адæмæй. Уыдон та нывтæ уыдысты. 
Фынгыл цы авг уыди, уый йæ сæрыл хъен куы алæууыди 
æмæ сыкъамæ йæхи куы ныллæмæрста, уæд фысым скъаппы 
дуæрттыл рахæцыд. Скъаппы йæ хиды мæцыд æртæлитруат 
банкæ, æдзæсгомæй дзы калд арахъы тæф æмæ йæм фынгæй 
сыкъа йæ сохъуыр цæст ныдздзагъыр кодта. 
Уазджытæ банкъардтой уалдзæджы комы тæф. 
— Халт Рура, — фæрсы фысым, — баназæм ма? 
— Баназæм, — сразы Газакк. 
— Нывгæнæг цæмæй йæ куыстмæ искæй цæстæй бакæса, уый 
тыххæй йæм æмбæлы баназын, — загъта Чак. 
— Мæнæ Пик Лассо дæр йæхимæ кæддæр куы æрбакаст, — 
фыдаудæн кæны Газакк, — фыдрасыг фæци æмæ айдæны йæхи 
нал базыдта: уæртæ, дам, цы оригиналон тип ис. Сарæзта йын 
йæ ныв. Райсом æм куы ’ркаст, уæд йæхи базыдта æмæ йæхи- 
цæй ныббуц — æгайтма, дам, дысоны зæрдæмæдзæугæ адæймаг 
мæхæдæг разындтæн. 
— Халт Рура, — бахудæнбыл Берд дæр, — ды дæр куы сарæз- 
тай иухатт дæ ныв, расыгæй... 
Ам уазæг банкъардта фæззыгон мигъы уазал. 
— Пик Лассо! Фидистæ та райдыдтай! 
1 П и к Лассо (хъазг.) — ома Пикассо. 
2Халт Рура (хъазг.) — ома Халтура. 
3Рем Бераит (хъазг.) — ома Рембрант. 

Гуыцмæзты Алеш Уацмыстæ 348 
— Фидистæ? 
— Гъо. 
Хæрзгъæд удыхъæд бирæтæн ис. Нозты тыххæй зæгъын. Стыр 
курдиат æм ис. Йæ уды фарн нæма раргом, æндæра зæххыл цы 
нырыккон æвзæгтæ ис, уыдон сеппæты дæр зоны. Зæрдæргъæвд 
у, кæй хуылфмæ ныххизы, уайтагъд уый æвзагæй сдзуры. Стæй 
йæ уæнгты æппынæдзух æвзонджы туг хъазы, абухын æй фæн- 
ды. Ныхас нозтыл у. Ныр дæр та афтæ бакодта: фынгылбад- 
джытæн сыкъагай уæрст нæма фæци, афтæ сæ алкæй æвзагæй 
сдзырдта: 
— Пик Лассо, — æвварс кæны Чак, — ма та змæнт! 
— Æз? 
— Гъо. 
Ам Берд, æцæгдæр, фидис бакодта. Фидисы сæр та йæ уаз- 
джыты æппындæр ницæмæн хъуыди. Æнгæс-æнгæстæ адæймаг 
æмæ цæрæгойты ’хсæн арæх вæййы. Газакк расыгæй сарæзта 
ныв. О йæхи ныв! Стыр мæт æмæ дзы дунейы сагъæс хъуамæ 
равдыстаид. Ныв нæ фесгуыхт — дыккаг бон æм куы ’ркаст, уæд 
дзы йæхи хуызтæ ницы уанæбарæджы раиртæста, фæлæ дзы 
фындзуагъд гогызы хуызтæ бирæ уыди. Æмæ цы! — гогызы хуы- 
зы дæр ис равдисæн адæймаджы сагъæссаг удыхъæд. Цыдæр 
хæххытæ ма йæм бафтыдта. Рауад дзы замманайы гогыз. Равды- 
сты йын æй балхæдтой. Æппæлгæ дæр дзы ракодтой. Æгæрыс- 
тæмæй — Берд дæр. Уæд Газакк йæ цинзæрдæйæ Бердæн схъæр 
кодта йæ шедеверы райгуырды сусæгдзинад. Ныр ын æй фидис 
кæны. Æмæ уазджытæ бамæстджын сты. Ноджы сæ нозт дæр 
сусæгæй ссы кодта. 
— Æвæдза ды лæхъуг айкхор дæ, — ныххуырста йыл Газакк. 
Чак йемæ сразы. 
— Мæнмæ гæсгæ, лæхъуг æйчытау уæ нывтæ сты, — худти 
сыл Берд. 
Газакк фырмæстæй йæхи сæр аныхыны бæсты Чакы сæр 
аныхта. 
— Байхъус-ма, пехуымпаргонд, — баздæхти Бердмæ, — аивад 
цы у, уый зоныс? Æцæг аивад адæмы хъуамæ рухс цардмæ хона 
царды æнтъыснæгæй... 
■ — ... Рæсугъддзинадмæ, — бараст æй кодта Берд. 
— ... Рухс цардмæ! Рухс фидæнмæ! — дарддæр дзырдта Га- 
закк, — ды та? Цы у де сфæлдыстады мидис? Бакæс-ма дæ ныв- 
тæм, кæддæра сеппæт дæр сыгъдæг æрхæндæгæй семыдзаг не 
сты! 
— Ды раст дæ, — йемæ сразы Берд, — ме сфæлдыстад æрхæн- 
дæджы æууæлтæй цух нæу. Сымах дзы æрмæст уый уынут. Раст 
ма афтæ сывæллон дæр Байроны æмдзæвгæты чиныджы ссары 
æрмæстдæр иунæг иу зонгæ дамгъæ: бады æнæмбаргæ саби йæ- 
хицæн, фæлдахы Байроны æгъуыстаджы æмдзæвгæты чиныг æмæ 

349 
Радзырдтæ 
Нырыккон æвзæгтæ 
дзы иу зонгæ дамгъæйæ дарддæр ницы уыны. Æндæр дзы агургæ 
дæр ницы кæны. Цæмæн? Уымæн æмæ уыцы дамгъæйæ дарддæр 
иннæты зонынхъом нæу. Йæ чысыл зонд æндæр нæ ахсы. Уыны 
иннæ дамгъæты дæр, фæлæ уыдон зонынхъом нæу йæ чысыл 
зонд. Æмæ мæгуыр саби йæ зонгæ дамгъæйы æфсымæрты базо- 
нынхъом кæм нæу, уым куыд бамбардзæн, уыцы дамгъæтæ кæ- 
рæдзийы фæдыл алыгъуызæттæ æвæргæ кæй сты æмæ сæ хъо- 
мысджын ныхæстæ кæй рауайы; уыцы ныхæстæ ацы чиныджы 
кæрæдзи фæстæ афтæ дæсны æвæрд кæй сты, æгъуыстаджы 
æмдзæвгæтæ сæ кæй рауад. Кæй зæгъын æй хъæуы, мæгуыр 
сабийæн уыдæттæ йæ фæсонæрхæджы дæр не сты. Афтæ сымах 
дæр! Уыцы сабийау, сымах дæр ме сфæлдыстады уынут иунæг 
иу зонгæ дамгъæ. Æмæ, æгæрыстæмæй, уыцы зонгæ дамгъæйы 
дæр формæйæ цы зонут, æндæр ын йæ нысаниуæджы ахадын- 
дзинад не ’мбарут: уыцы зонгæ дамгъæйы дæр, сæрбахъуыды 
рæстæджы хицæн æмæ хицæн рæтты æмбæлон ран æрæвæрын 
хъæуы. 
— Лæхъуг айкхор у, — фидарæй загъта Газакк, — махыл худы, 
афтæмæй йæ хæдзар уынгæй афтиддæр у. Æниу ын цæй хæдзар 
ис! Адæм дæ æххуырсты куынæуал уадзиккой, уæд куыд кæ- 
нис? Уынджы джитис! Æниу ныр дæр дæ къуым æмæ уынгæй 
ницы хъауджыдæр ис. 
Ам се ’взæгты хатт кæрæдзийæ афтæ тынг адард, æмæ сæ 
фысым æфхæргæ цæмæй кодта, уый уыдон та æппæлыны хуызы 
истой. Уазджыты æфхæрæн ныхæстæ та фысыммæ кастысты 
æппæлдау. 
— Сымах стут, бæхы марды чи сæвзæрд, ахæм быр, — загъта 
сын уазæгсур фысым, — хæрут уыцы смаггæнаг бæхы фыд æмæ 
райгонд стут уæ цардæй. Нæ зонут, уыцы æмбыд бæхы буар 
куы фегом кæнай, уæд æдде бынтон æндæр цард кæй ис, дуне 
дзы ирд кæй у, рухс дзы сæдæгъуызтæй кæй хъазы, уыцы рух- 
сы бын æндæр фæндиæгтæ кæй ис. 
Сæ кæрæдзи ныхас кæй нал æмбæрстой, уый сæм хъыг æрка- 
сти æмæ æрхъавыдысты кæрæдзийæн сæ хъуыдытæ тымбылкъу- 
хæй бамбарын кæнын, фæлæ фысым æгæр фыдзыкъуыр уыд 
æмæ сын йæхи ныхас куы сразæй кæна, уый тасæй уазджыты 
нал бафæндыд. Хъыгзæрдæйæ рацыдысты сæ фысымæй. 
Берд иунæгæй баззад. Хъыг ын уыдысты йæ уазджыты ны- 
хæстæ æмæ сызнæт. Арахъы баззайæццæгтæ банкæйы хъуырæй 
йæхицæн ныххæлар кодта. 
«Ницы, дам, дын ис! Ау куыд ницы мын ис!» — æмæ йæ 
кæуындзæг йæ хъуырмæ ссыд. 
Агуырдта къуымты цæстæнгасæй... æмæ йæ цæст схæцыд 
скъаппыл. Скъапп нæл бæхы лæуд кодта къулгæрон, сæрысты- 
рæй каст, уазджытæ кæуылты ахызтысты, уырдæм. 
— Ай ме скъапп нæу? — цинæй марди Берд. — Уæд та, дам, дæ 

Гуыцмæзты Алеш 
Уацмыстæ 
350 
йæ хæдзармæ ничиуал бауагъта. Мæн никæй хæдзар хъæуы. Ай 
ме скъапп у! Ахæсдзынæн æй, искуы йæ æрæвæрдзынæн æмæ 
уым цæрдзынæн. Дзабырхуыйæджы будкæйæ та æвзæрдæр у! 
Мæн никæй хæдзар хъæуы. Ай ме скъапп у, æмæ æз ам фынæй 
кæнын. 
Дарæсауындзæн цæстмæ бахызт æмæ дзы сбадт. Дуар йæ 
фæстæ къæпсырæй æрæхгæдта æмæ уым, хъуыр-хъуыргæнгæ, 
бафынæй. 
...Фын уыдта, цыма амарди. Чак æмæ йын Газакк йе скъап- 
пæй марды чырын сарæзтой. Чырын, хæр-хæргæнгæ, аластой 
уæлмæрдмæ æмæ йæ уым ингæны ныппæрстой. Сыджыт ыл нык- 
калдтой. Хъуыста сын сæ ныхæстæ: 
«Арт ыл цæмæй скæнæм?» 
«Йæ нывтæй». 
Систой йын йæ нывтæ, ныскъуыдтæ сæ кодтой æмæ сыл арт 
бандзæрстой. Бердæй ферох, мард кæй у, фæгæпп кодта æмæ 
чырыны фæрстыл ахæцыд. Чырын кæдæмдæр атахт, æмæ Берд 
асæрбихъуырой кодта... 
Æрдæбон дæр ма къулгæрон нæл бæхы лæуд цы скъапп код- 
та, уый ныр æмпъузæнау нытътъæфс астæрдыл. Кæуын нæ зыд- 
та, æндæра ныккуыдтаид, ахæм æвирхъау цæф æркодта йæхи. 
Зæрдæйы тугтæ тагъдысты йæ тæригъæдæй. Фæлæ уый мард 
уыди, удæгас лæппу баззад — марды чырынæй сыстынæфсон, 
скъаппы чъылдым стыдта æмæ йе ’мбæрц куы слæууыд, уæд 
къуымты ахæм сæрыстыр цæстæнгас ахаста, цыма бердзейнаг 
хъæбатыр Трояйы пырхæнтыл лæууыд. 

Уацмысфыссæджы æвдисæнтæ 
Фыныгъдауæй уыди æви æцæг — уымæн тæрхон- 
гæнджытæ уыдзæн, фæлæ фыстон мæ кæцыдæр уац- 
мыс æмæ, æрвылхатт куыд вæййы, афтæ та ныр дæр 
кастæн мæ хъайтартæм: лæг кæдæмдæр ацыд æмæ 
хæдзары йæ ус æмæ йæ хæлар баззадысты. Лæджы 
æрдхорд усмæ цыдæр уæлдай дзырдæппарæнтæ кодта 
æмæ йæм куыдфæстагмæ йæхи байвæзта. Хъуамæ 
йын апъа кодтаид. Усы цæсгомыл нæ зынди æнæра- 
зыдзинады фæдтæ, æмæ æз бамбæрстон, ацы дыууæ 
адæймаджы кæрæдзимæ хæстæг кæй лæууынц æрмæ- 
стдæр сæ хæлддзинадæй. Уыцы æдзæсгомдзинадмæ 
кæсын нал бафæрæзтон, мæ фыссын фæуагътон, сы- 
стадтæн, мæ хъайтарты цуры иуырдæм ахызтæн, 
фæстæмæ раздæхтæн, æмæ уыдон куынæ фæчъил 
сты, уæд мæхи нал баурæдтон — мæ хъайтары рус 
ныззæланг кодтон. Йæ рус ын ныззæланг кодтон 
æмæ æрмæст гъеуæд фæхатыдтæн, уый мæ хъайтар 
кæй у, æз æрмæст автор кæй дæн, æндæр сæм кæй 
ницы бар дарын. 
— Бахатыр кæнут, бахатыр, — загътон сын, — уæ 
кæнон кæнут. Æз æрмæстдæр автор дæн. 
— Фæлæуу, фæлæуу, — загъта мын мæ хъайтар, — 
нæ автор дæ, уый мах дæр æмбарæм, фæлæ мын мæ 
рус цæмæн ныззæланг кодтай? 
— Уый æрмæстдæр афтæ... — фæтыхстæн æз, — 
æз æрмæстдæр автор дæн. 
— Нæ, нæ! — скарз ис уый. — Цæмæн мæм дарыс 
хæрам зæрдæ? Автор йæ хъайтарты æмхуызон хъуа- 
мæ уарза, ды та? Цæмæн мын ныццавтай мæ рус? 
— Нал фæхъуыды кодтон, æз æрмæстдæр автор 
кæй дæн... 
— Ды æнаккаг дæ, — ныххуырста мыл æнаккаг 
гуымир хъæлæсыуагæй. 
Æз бакастæн, йæ лæджы æрдхорд апъа кæнынмæ 
кæмæн хъавыд æмæ æнæразындзинады фæдтæ кæй 
цæсгомыл нæ разынд, уыцы усмæ. Хæдæфсармдзи- 
надæй ницы зынд йе ’ууæлты. Уый нæ, фæлæ ма йæ 

Гуыцмæзты Алеш Уацмыстæ — 352 
сæрыстыр ахастæй æгæр æргом дæр æвдыста, йæ чъизи удыхъæ- 
ды тыххæй рауайæг хъаугъа йæ зæрдæмæ иттæг кæй цæуы. 
Уый мæ бамæстджын кодта. 
— Цæмæн, цæ, æмæ сымах æдзæсгæмттæ стут! 
— Цæмæн стæм æдзæсгæмттæ? 
— Уымæн æмæ уыл æууæнк нæй. 
— Æмæ уый кæй аххос у? 
— Сымах. 
Ме ’наккаг хъайтар йе ’наккаг æрттæ ныццагъта: 
— Фæлæуу-ма, — фæрсы мæ уыцы дисгæнгæ, — мах дæ хъай- 
тартæ не стæм? 
— Гъо, — загътон ын æз. 
— Ды нæ æххуырсгæ нæ бакодтай, цæмæй нын цы дзурай, 
уый аразæм, ды та нæм кæсай, æмæ цыма æцæг хабæрттæ цæуы, 
афтæ фыссай дæ уацмыс? 
— Гъо. 
— Ацы усы æз зыдтон? 
— Чи зоны, æмæ йæ зыдтай, — дызæрдыггæнгæ йæм бакас- 
тæн. 
— Чи зоны нæ, фæлæ йæ нæ зыдтон, — фидарæй загъта уый. 
— Ды мын æй базонгæ кодтай, йæ лæджы дæр мын сæрдхорд 
кодтай, æмæ йын ныр пъа дæр дæ фæндонмæ гæсгæ кæнын! 
— Æ, æнаккаг, æнаккаг, — схъæр ыл кодтон фырмæстæй, — 
куыд ын пъа кæныс мæ фæндонмæ гæсгæ? Уæ дыууæйæн дæр 
уæ удыхъæдтæ ахæм кæй сты, мæ уацмыс дæр ахæм уагыл уымæн 
цæуы. Æз уын уæ удыхъæд фыссын, æмæ сымах та ахæм стут, 
æххуырсгæ дæр уæ уый тыххæй бакодтон. Ам аххосджын æз нæ 
дæн, нæдæр мæ уацмыс, фæлæ сымах, уæ цъаммар миниуджы- 
тимæ. Ныр уын æз æндæр истытæ куы аразын кæнон, уæд уыдон 
кæнгæ митæ уыдзысты, уыдон уæ удыхъæды не сты, мæн та 
сымахыл ныффыссын фæнды. Фæлæ фаг у. Сымах бамбарынæн 
бирæ нæ хъæуы. Ныр уæ æнæ уæхи дæр фысдзынæн. Сæрибар 
стут! 
— Нæ, — не сразы лæг, — ды нæ куыд æнхъæл дæ, уымæй 
бирæ вазыгджындæр уды хицæуттæ стæм. Афæлвар-ма нæ. 
— Стæ-ма, дæ хорзæхæй, — загътон ын былалгъæй. 
Ног сыф рафæлдæхтон æмæ фыссын. Ус къæссæвæлдæхт 
фæци, йæхи афтæ равдыста, цыма йæ лæг йæ хæзгулмæ ацыд, 
æмæ йæхи кæуынæй мары. Йæ лæджы æрдхорды зæрдæ дæр йæ 
хъынцъымæй бауынгæг, зæрдæтæ йын æвæры, рæвдауыны охыл 
ын куы йæ сæрыхъуынтыл аруадзы йæ къух, куы — йæ фæсон- 
тыл. Кæрæдзийыл куы аныдзæвынц, уæд сæ цæсгæмттыл сгуыпп 
кæнынц æмбарынгæнæн æртытæ, ахæм æртытæ, æнæфсарм адæй- 
маг æнæфсарм адæймагæн хицон цæй тыххæй вæййы. Ныр сæм 
æз кæсын, æмæ кæд дзургæ хæдæфсарм адæймаджы ныхæстæ 
кæнынц, уæддæр сæ буæртты тугзилæнты цавæр туг лæдæрсы, 

353 — Радзырдтæ Уацмысфыссæджы æвдисæнтæ 
уый куыд нæ æмбарын, сæ зæрдæты цахæм фæндиæгтæ хæл- 
буцъ кæны, уый куыд нæ хатын, æмæ мын сæ мидæнкъарæнтæ 
æмæ сæ ныхæстæ кæрæдзиуыл ничердыгомау бадынц æмæ мæ 
фыссын ныууагътон. 
— Фаг уын у, — загътон сын, — фыст фестут. 
— Куыд у? — сæрыстыр хъæлæсыуагæй мæм дзуры ус. 
— Фидар стут, — бабылысчъилтæ сыл кодтон æргомæй. Уыдон 
мæ хъуыды дæр не ’ркодтой. 
— Сом дæр та-иу æрбауайæм? 
— Нæ, нæ! Фыст фестут. Ныр сæрибар стут. 
Ус йæхи бакъæлæсытæ кодта: 
— Æххæст-ма нæ мызд дæр куы базыдтаиккам? 
— Радиойы уæ радзурдзысты, — загътон сын æз. 
Лæгмæ уый фаг нæ фæкасти: 
— Хорз, хорз. Фæлæ нæ, зæгъын, иу бæзджын журналы куы 
амыхуыр кодтаис. 
— Цæугæ, цæугæ! — сцагътон сыл мæ къухтæ. 
Уыдон куы феддæдуар сты, уæд рогæй сулæфыдтæн. Цæ- 
мæн хъæуы уацмысы та æвдисæнтæ? Кæй удыхъæд зоныс, уый 
афтæ ныффыс, æмæ дын æвдисæнæй куыд нæ рагæпп кæна, йæхи 
дын æвдисæнæн куыд нæ хъара. Науæд ацу æмæ æнаккæгтимæ 
хъаугъатыл схæц. 
Æмæ кæй удыхъæд нæ зоныс, уый та? 
Уый тыххæй та дæ ничи фыссæг кæны. 
Пицундæ, 11.03. 1984 
23 Гуыцмæзты Алеш 

Азарут иронау, меппутæ 
Куыд афтид у цард æнæ мысинæгтæй... 
Къæвда митхæццæйæ згъæлы знæт перроныл. 
Нæтынц, джитæнтæ кæнынц арастæввонг поездтæ. 
Бæлццæтты оххытæй æмæ стъæлфгæ рухсытæй их- 
сыйы тарамæхст. 
Ногæй та — балц. Ногæй та — фæндаггоны арт- 
дзæст. 
Бæлццæтты æмæ фæндарастгæнджыты уындæй 
нырхæндæг тарæрфыг перрон. Кæмæндæрты зын у 
кæйдæрты ацыд. Цас фæхицæны цæссыгтæ та алас- 
дзæн поезд, цавæр уæззау æмæ æнкъард цæстæнгас 
атондзæн поезд фæндарастгæнджыты цæстытæй. 
Зæгъ згъæлы абухгæ тыфылыл. 
Ме ’мбæлттæ мын хæрзбоны арфæйæн зарынц 
ирон зарæг, иронау, æмæ нæм лæмбынæг хъусынц 
æцæгæлон адæм дæр. Кавказаг сæрыстырæй чи фæ- 
цъæхдæндаг, уыдон цыдæртæ бахъуыр-хъуыр кæнынц. 
Нæ иллæлæй та нæ цурмæ сайы не ’мзæххонты. 
О Хуыцау, цыфæнды бæстæйы дæр мæ балцы 
фæндараст кæнæд ирон зарæг, ирон лæппутæ йæ 
куыд зарой, ирæттæ йæм куыд хъусой. Уæд та зæх- 
хыл цæрынæн цы хъæуы — дæ адæмы ныхас дунейы 
адæмы æхсæнæй куы хъуыса, æмæ йæм куы хъусай. 
...Ехх, уæд лæджы куыд æрфæнды фæцæуын 
Йæ зонгсе фæз, йæ гуырæн къуым, йæ хъæумæ, 
Кæм мысынц дæу, 
Кæм дæм ксесынц æнхъæлмæ1. 
Кæм уарзынц мæн, кæм мæм кæсынц æн- 
хъæлмæ... 
Афонмæ... 
Арв скъуыддзæгтæй хауы нæ уæзæгыл. 
Дымгæ ниуы. Уад дзыназы. Митуарæны æмæ 
митхæссæны урс-урсид тар у æгуыппæг — нæ дзы 
хъуысы цардæгас уынæр. 
1 Дзаболаты Хазбийы æмдзæвгæйы рæнхъытæ. 

355 
Радзырдтæ Азарут иронау, лæппутæ 
Хъæусæр уæзæгыл нынныгъуылд нæ хъæдын хæдзар. Дым- 
гæхост. Знæт тымыгъы хъæбысы хуыссы фæлладæй, митæвæрд- 
ты бын. Арв кæуы салд цæссыгты зилахарæй. Арвы пырх згъæ- 
лы, йæ быны ныуæрды нæ хъæдын хæдзары. Æхгæны фæндæгтæ. 
Хизы иппæрд уæзæджы уазæгæй. 
Куыдз, нæ иузæрдыг куыдз, хуыссы тыргъы бын, фыдвæл- 
лад у зивæгæй. Хуыссы цъынддзæстæй æмæ æдзынæг хъусы 
митызмæлды уынæрмæ. Нæй, хъус нæ ахсы къæхты уынæр. Æмæ 
ныууынæргъы. 
Никуыцæй хъуысы уынæр. Нæ рæйынц сыхæгты куыйтæ дæр. 
Æрмæст уады къуыс-къуысмæ райхъуысы салд бæлæсты къæс- 
къæс, æмæ Мила æхсызгонæй ныррæйдта. Сæмбу кодтой сы- 
хæгты куыйтæ. 
Чидæр дуар бакодта. Ныхъхъуыста тымыгъы арфмæ. Бирæ- 
бирæ фæкаст митхаст фæндагмæ. Уым зынæг нæ уыд, æмæ къах- 
дзæфты уынæр сабыргай, зивæггæнгæ, баздæхт фæстæмæ. 
Хæдзары судзы рухс, фæтæгены цырагъ. Судзы, æмæ йæ 
низджын æвзаг зыр-зыр кæны æддагон уазал комулæфтæй, хъа- 
ры салд рудзгуытæй æддæмæ. 
Пецы схъиуы арт. Йæ раулæфты сырхпиллон ранхъæвзы 
хуынчъытæй. Цæхæр калынц йæ фæрстæ. 
Мæ фыд, пыхцылæрфыг зæронд лæг, бады йæ фарсмæ, ныхъ- 
хъуыста йæхимæ. Мæ мад рудзынггæрон лæууы, кæсы тары аф- 
тидмæ, æмæ Лæгтыдзуарæн фæдзæхсы йæ хъæбулты. 
Хатæны ивылы æмыр æнцой. 
Фæллад сты рох зæрæдтæ. Фæллад сты зымæджы æгуыс- 
тæй. Сæ риуты ныббадт зивæг æмæ тарамæхст. 
Стæй Джиджджи æрæвæрдта фынг. Стырæхсæв у ахсæв. 
Мæ фыд ихсыд сыкъа æрыдзаг кодта, скуывта: 
«Хуыцау, рæстмæ фæдзæхсæг у алы хатт дæр, дæумæ кувæг 
стæм, æмæ нын æдде чи ис, уыдон фыдбылызæй бахиз. 
Уастырджы, кæм дæ, дæ рын бахæрон, уазæгæй нæ рох ма 
кæн, уазæгцух макуы фæкæн нæ уæзæджы. Нæ фæндаггонтæ 
нæм кæддæриддæр фæндаг цы арой, уый ахъаз бакæн. 
Ахсæвыккон æхсæв, хъыг дæм мацы фæкæсæд, нæ къух нæ 
цæмæй амыдта, уымæй дын дæ ном ссардтам, æмæ нæ хорзмæ 
бафæдзæхс». 
Æмæ анызта. Сыкъа пецыл ацагъта. 
«Знагæй дæр-иу мацыуал баззайæд». 
Джиджджи кувы æмырæй. 
Стырæхсæвы дзаджджын къæбæр йæ хъæбулты хъулонæй 
нæ хизы йæ хъуыры, æмæ хатгай сусæг цæссыг æртæдзы йæ 
къæбæрыл. 
Не ’мыр хатæн нындзыг. Сæ хъустыл уайы цавæрдæр зæлтæ, 
миты хъыррыст къæхты бын. Уазæг, Хуыцауы уазæг. Ничи æмæ 
ницы. Æгуыппæг уаты та зæлынц цавæрдæр зæлтæ... 

Гуыцмæзты Алеш Уацмыстæ 356 
...Поезд анкъуыст. Поезд анкъуыст! 
— Æтт, лæппутæ, ма фескъуынут уæ зард, æз уæм рудзын- 
гæй дæр хъусдзынæн. 
— Ирон арвы бын нæ тæригъæды ныхас ма ракæн, — мæ фæстæ 
чидæр радзырдта хъазæн ныхас. 
— Хорз. Æрмæст сымах уæ зард ма ныууадзут. Азарут иро- 
нау. Хазбийы зарæг. 
1973 аз, Мæскуы 

Пахуымпар 
Æз мæ радзырд ногæй бакастæн æмæ мæхицæй 
разыйæ баззадтæн. Кæдæй-уæдæй зæххон адæйма- 
гæн дæр йæ бон сси æцæг уацмыс сфæлдисын. Ныр 
уæларвон цæрджыты ’хсæн нæхи цæмæй равдисæм, 
уый нын ис. Нæ зонд, зæххон адæмы зонд, бынтон 
галиумæ здæхт кæй нæ у, æдзух фыддзинад æрымы- 
сыныл кæй нæ фæлгъауæм нæ хъарутæ, уый ныр 
тыгъды змæлджыты дæр куыннæ бауырндзæн. Æмæ 
цин кодтон мæ фесгуыхтыл. Стæй бафынæй дæн. 
Бафынæй дæн уæлхох, цъæх нæууыл. Æз нæ фед- 
тон, арвыл мигътæ кæй уыд. Уый фæстæ тыхджын 
къæвда уарыд, уымæй дæр нæ райхъал дæн. Мæн 
уыдон нал æндæвтой. Мæнæн амæлæн нал ис, ныр 
зæххон низтæн исты кæй схос кæндзынæн, уыцы 
ныфс мæ уды равзæрд, æмæ мæ зæрдæйæ тасы 
æнкъарæн схицæн. Æмæ фынæй кодтон æнæмæтæй. 
Иу афон кæсын, æмæ чидæр æрбацæуы. Чидæр 
зæгъон — мæ сих. Мæн нæ бафæндыд дзурын æмæ 
мæ цæстытæ æрцъынд кодтон. Уадз æмæ мæ иувæр- 
сты ахиза. Нæй, нæ ацыд. Æрлæууыд мæ уæлхъус. 
Ныр уый æз цъынддзæстæй дæр уынын. Уый мæ 
банкъуыста. Æз мæ цæстытæ байгом кодтон. Мæ сих 
мæм дзуры: 
— Æз дæумæ æрцыдтæн. 
— Ды? 
— Гъо. 
— Æмæ ды та чи дæ? 
— Ничи. 
— Уый æз æнæ дæу дæр зонын. 
Мæ сих смæсты. 
— Сыст уæлæмæ. Мæн демæ ныхасаг ис. 
— Чи дæ? — мæсты кæнын æз дæр. 
— Æз? 
— Гъо. 
— Æз пахуымпар дæн. 
— Пахуымпар? 
— Гъо, пахуымпар. Демæ мæ ныхасаг ис. 

Гуыцмæзты Алеш 
Уацмыстæ 
358 
— Табуафси, аныхæстæ кæнæм. Æрбад. 
— Пахуымпартæ бадгæйæ никуы фæныхас кæнынц. 
Мæнæй байрох; ныр æз дæр пахуымпар кæй дæн, уый, æмæ 
фефсæрмы дæн. Мæхи хъуыдыйы куыд нæ æрцыд, пахуымпартæ 
уырдыг кæй фæлæууынц. Цыма амæй къаддæр зонын. 
Уый мæм æркаст. Бамбæрста мæ: 
— Ницы кæны. Нырма æвзонг дæ. 
— Цы уыдзæн нæ ныхасы сæр? — уырдыг слæууыдтæн æз 
дæр. 
— Адæм. 
— Адæм? 
— Гъо. 
— Дæ хъуыды зæгъ. 
— Мах, пахуымпартæм, арæх æрцæуы адæмы кой. 
— Цæй фæдыл? 
— Мах фæнды, цæмæй адæмæй мыггаг мауал ныууадзæм, сыс- 
къуынæм сæ. Сæ амондæн ды фæстаг рæстæджы фæзындтæ, 
фæлæ уæддæр нæ хъуыды нæ аивтам. 
— Æз уын уый бар нæ ратдзынæн. 
— Мах дæр æй зонæм. Цæугæ дæр дæм уый тыххæй æркод- 
тон. 
— Цы дæ фæнды? 
— Цæвиттон, дунейы змæлджытæй сеппæты галиудæр æмæ 
æнæуагдæр адæм кæй сты, уый зоныс? 
— Уый афтæ нæу. 
— Æз дын æй зæгъдзынæн. Афтæ у. Зæххон змæлджытæй 
æппæты фылдæр сымах стут. Æмæ цы сарæзтат? Цæрæнбонты 
кæрæдзи æхсынут. Мах уæм бирæ фенхъæлмæ кастыстæм, кæд 
æрсабыр уыдзыстут. Уый та, æвæццæгæн, никуы уыдзæн. Ма- 
хæн нæ бон æнхъæлмæ кæсын нал у. Æнцой нæ дæттут зæххы 
чысыл гæбазыл. Адæм хъуамæ байсæфой. Уый куынæ уа, уæд 
тагъд уæ галиу зонд иннæ рæтты дæр ахæлиу уыдзæн. 
Æз тæрсын райдыдтон адæмæн. Ныры онг кæд мæ утæхсæн- 
гæджытæ уыдысты, уæддæр сæ ныр мæ цæсты раз авæрдтон, 
æмæ мæм тæригъæды æнкъарæнтæ фæзынд. 
Уый йæ ныхас дарддæр кодта: 
— Æрхъуыды-ма кæн адæмы хъуыддæгтæ. Суанг незамантæй 
рахаста йæ галиу зонд. Æрхъуыды-ма кæн грекъæгты, ромæгты, 
æрхъуыды-ма кæн макендойнаджы. Цы ми арæзтат æнусы рай- 
диан? Цы ми арæзтат æнусы æмбисы? Æмæ цы аразинаг стут 
ныр? Адæмы зонд æрмæстдæр у фыдракæнд аразыныл. Хорзæй 
цы æрымысут, уымæй дæр та фыддзинады спайда кæнут. Уæ 
зондахастимæ тагъд, хæрз тагъд нæ зæххы гæбаз срæмудздзыс- 
тут. Махæн та тыгъдады алы чысыл мур дæр зынаргъ у. 
— Уый сымахырдыгæй фыдракæнд уыдзæн. 
— Нæ, уым фыдракæндæй ницы ис. Уæддæр тагъд уæхигъæ- 

359 
Радзырдтæ 
Пахуымпар 
дæй цагъды кæндзыстут. Уый дунейы сфæлдысты фæтк у. Сбирæ 
уыдзыстут, æмæ уыл кæрæдзийы уындæй низ сыстдзæн, æмæ, 
бæрцæй дарддæр, иннæтæ фæцагъды уыдзысты. Фæлæ уый нырма 
афтæ тагъд нæ уыдзæн. Уæдмæ та бирæ фыдбылызтæ скæндзы- 
сты адæм — цы аргъ нын сты, уымæй мин хатты фылдæр. Мах та 
зонгæ-зонын уый не ’руадздзыстæм. 
— Æмæ уæд та, сæхи рыны фæстæ ма сæ чи баззайа, уыдон 
ма сыскъуынут. 
Уый ахъуыды кодта. 
— Чи зоны, раст зæгъыс, фæлæ адæмæн сæ кæрæдзимæ хæ- 
рамдзинад се уæнджы ис. Уыдон дæр та куы сбирæ уой, уæд 
фæстæмæ афтæтæ кæндзысты. Уæддæр уал ууыл разы дæн. 
— Дæ хорзæхæй, нырма ма батагъд кæнут иннæты цæгъды- 
ныл дæр. Æз сыл азилдзынæн. Алырдæмты фæдисæттæ фервит- 
дзынæн. Æмæ мæ, чи зоны, бамбарой. Нæ, æнæмæнг мæ бамбар- 
дзысты. 
— Нæ мæ уырны. Æниу, азил, цæмæй нæм стæй азым ма 
хæссай. Кæй дæ нæ бамбардзысты, ууыл та æз дызæрдыг нæ 
кæнын. Адæм æгуыдзæг уымæн сты, æмæ сæ хæрзтæм кæй нæ 
хъусынц. Чи дæ дзы бамбардзæн, хорз æмæ æвзæр кæрæдзийы 
бынæттæ кæм хæццæ кæнынц, уым? Фен-иу, мæнæ куы райхъал 
уай, уæд, кæддæра дын цы маст æрхæссиккой. 
Мæ сих мæм йæ чъылдым фездæхта, æмæ йæ уæлдæф йæ- 
химæ айста. Æз райхъал дæн. Мæ радзырды гæххæтт мæ фарсмæ 
нал уыд. Чидæр дзы топпы нæмгуытæ сифтыгъта. Иу сыф та 
дзы бæласы цонгыл ауыгъд уыд, лыстæг хуынчъытæй. Æвæццæ- 
гæн æй мысанæн сæвæрдæуыд. 

РОМАН 
Дæ уды фарн 
Фыццагхай 
Мæ рад æрхсеццæ, æмæ хуыздæр уыдзæн хи рав- 
зæрст рæстæгыл амæлын, хуры хъарммæ, æнæкъух- 
тæбастæй. 
... Фæлæ цæмæ кæнын зыр-зыр?.. Æвсеццæгæн сæ 
лидзгæ ксей кодтон, уый тыххæй, лидзгæ куы кæ- 
най, уæд ма цсеуылдæр æууæндыс æмæ дæ уыцы 
æууæнк тæппуд фестын кæны. 
Норман Льюис. «Рувасы бон» 
1 
Усгуртæ хъуамæ æрцыдаид йæ лæппуйы чызгмæ, 
гъе йæ чызджы чызгмæ, фæлæ уымæн нæ уыди зæ- 
нæджы зæнæг, нæдæр — зæнæг, нал дæр — мой; мой 
кæнын та йæ фæндыд æмæ йæм æрцыдис курджытæ... 
Зæрыбонтырдæм йæ бонтæ куыд къаддæр кодтой, 
афтæ арæхдæр райдыдтой йæ курджытæ. Æмæ куыд 
хъуамæ баууæнда, йæ сылгоймаджы фарн кæй никæй- 
уал хъæуы, ууыл? Куринаг чызджытæн ма сæ рæ- 
сугъдтæй дæр бирæтæ куы тæрсынц æнæкуырдæй 
баззайынæй, æмæ уымæн та йæ курджытæ йæ къæ- 
сæртæ куы ныссастой. 
Уый нæ, фæлæ ма йæм иу-цалдæр азы размæ æрдæ- 
гæхсæв скъæфæг дæр æрцыди: æвзонг æмæ удыхъæд- 
джын лæппу! Æцæг у, скъæфгæ йæ йæ зæронд фы- 
дæн кодта — йæ хуыссæны та йæхæдæг абырыд. Уæд 
ма æнæуый дæр хуыздæр конды хицау уыди, йæ буа- 
ры æууæдтытæ стæмдæр уыдысты, йæ зæрдæйы ав- 
налæнтæ — знæтдæр. Сыхæгты усимæ бадтысты хæ- 
дзары, афтæмæй сæм фæзынди уыцы лæппу, йемæ 
ма — йæхицæй асдæр лæг. Æппындæр сын ницы зыд- 
та — чи сты, кæцæй сты, чи у йæ нымудзæг? Нæ сæм 
æнхъæлмæ касти. Лæппумæ та къæмдзæстыджы ми- 
тæй æппындæр ницы уыд, йæхи сбарджын кодта хæ- 
дзары. Йæ цæстытæ уыдысты галы къæлæты йæстæ, 
æмæ сæ калди ахæм хъарм, ахæм, æвиппайды йын йæ 
буарыл судзгæ арт чи сæндзæрста. Уайтагъд, зæр- 
дæйæ сæрмæ цы рæхыс ис, уый фæдисы дзæнгæрæг 

361 
Ромаи 
Дæ уды фарн 
ныццагъта: уæд та ма иу хатт, уæд та ма иу хатт, уæд та ма иу 
сахат дæ цæнгты хъармæй чи бафсæды, куыд амондджын у уыцы 
сылыкъах. Цавæрдæр расыг уылæн зырзыргæнгæ зылди йæ туг- 
дадзинты, æмæ мæсты кодта, адæймагæй адæймаджы ’хсæн уæл- 
дæф дæр дуркъæсæрау кæй слæууы, ууыл. 
«Уыдзынæ, — аскъуыддзаг кодта йæхинымæр, — уыдзынæ мæн». 
Æмæ æрæвнæлдта йæ фæнд æххæст кæнынмæ. 
— Мæ мады мын мæ зæрдыл æрлæууын кодтай, — дзырдта 
уыцы Æнæнтыст, æмæ йын йе уæнтыл барджыны хæст æркодта, 
— кæд ма мын исчи мæ мады хуыз истæмæйты баива нæ хæдза- 
ры, уæд уый æрмæстдæр ды уаис. 
— Дæ ном та цы хуыйны, дæ ном? 
— Мæ ном? — худтис уыцы Æнæнтыст, — мæ ном мын куыд 
ферох кодтай, æз ныр дæ хъулон хъæбул куы дæн. 
— Кæй дæ, уый фæндиаг цæр, — йæ сæр ын æлхъывд лæгъ- 
зытæ æркодта йæ къухæй. 
Фынг сын æрæвæрдта — парахат фынг. Хæринæгтæ æвæргæ- 
æвæрын-иу йæхи асæрфта лæппуйыл, барæй йыл цалдæр хатты 
æркалдта хус хæринæгты згъæлæнтæ æмæ, уыдон æрцæгъдыны ’фсон 
узæлыди лæппуйы зæрдæзæгъгæ уæнгтыл. Уымæн-иу йæ туджы 
змæлд кæй фегуьпшæг, уый кæцæй аирвæзтаид йæ цæстытæй. 
Хъуыддаджы ныхасæй ницы бæлвырддзинадмæ æрцыдысты. 
Нæдæр сын ком радта, нæдæр сын сæ дзыхтæ ахгæдта. 
«Фенон, абарон, æркæсон» — уыдон алыхатт дæр йæ иуда- 
рон ныхæстæ уыдысты. 
Æмæ хистæр уазæг æддæмæ куы рахызт, йæ фæстæ сыхæгты 
ус дæр, уæд лæппу фæсте йæхи фæурæдта. 
— Æз ма ноджыдæр æрбацæудзынæн, — дзырдта уый, — мах 
дæр ахæм адæм не стæм, кæуыл нæ баввæрсай, лæппуйы лæггад 
дын чи кæна, уый мæнæ æз уыдзынæн, ды та мын хъуамæ мæ 
мады баивай. 
— Ды цы хæдзарæй цæуыс, уым цæрын мæ куыд нæ хъуамæ 
бафæнда, фæлæ... — арф ныуулæфгæйæ йын загъта уый. 
— Фæлæ цы? 
— Адæмы нæ зоныс? Мæ цахъхъæн усæн ма цæй мой кæ- 
нынтæ æмбæлы? 
— Ды мын зæгъ, разы кæй дæ, уый, æндæр адæм цыфæнды 
дæр дзурæнт. Кæмæн куыд æнцондæр у, алчи дæр афтæ цæры. 
Æфсарм хорз у, фæлæ дзы адæймаг йæхицæн бæттæнтæ куы 
араза, уæд уый цæмæн хъæуы? 
Æмæ уæд лæппуйæн йæ хъæстæгтæ дзурынмæ æрæвнæлдта. 
Йæ цæстытæ-иу доны куы разылдта, уæд-иу лæппу дæр 
къæхты бынæй ныуулæфыд. Ныхæсты тæккæ уæззæуттæ уыды- 
сты йе ’намондыл. Йе ’намонды аххосаг разынд йе ’фсарм — 
къах-къухтæм æй фидар чи ныббаста. Ныхæсты фæстиуæг лæп- 
пуйæ домдта, цæмæй йæ суæгъд кæна уыцы зындонæй, акæна 

Гуыцмæзты Алеш Уацмыстæ 362 
йæ сæ хæдзармæ, йæ фыдæн, æмæ уый дæр иучысыл амондджы- 
нæй ацæра бинонты ’хсæн. Хъæубæсты ’хсæн цæмæй йæ ацыд 
кадджындæр уа, уый тыххæй лæппу æрымысыд хорз фæрæз: 
æрдæгæхсæв æм фæзындзысты бæхтыл, æмæ йæ цыма скъæфгæ 
акодтой, афтæ равдисдзысты хабар. Уый дæр æппынфæстаг сра- 
зы уазæджы фæндыл, æрмæст ма йæ сразы кодта ууыл, æмæ 
скъæфæг иунæгæй куыд æрцæуа. 
Ахæм ныхасыл ахицæн сты. 
Æмгъуыд æхсæв скъæфæгмæ æнхъæлмæ касти йæ хуыссæ- 
ны. Йæ дзаумæттæй ницы æрцæттæ кодта. Мадард бæгънæгæй 
хуыссыд сынтæгыл æмæ æнхъæлмæ касти. Къуымы сыгъди фæ- 
тæгены цырагъ ныллæг зылдæй. Хæрзмынæг рухс ницы уанæбæ- 
рæджы æнхъæвзта уаты, æмæ тыхсти йæхимидæг. Афтæ ма тых- 
сти, йæ мой Джерджи йæ куы ’рхаста, æмæ фæсчындзæхсæв 
куы фæхибар сты уаты, уæд. Цыдæр уæззау æнкъарæн куыдта 
йæ риуы, æмæ йыл рæстæг хъиамæттаджы ивæзт кодта. 
Æрдæгæхсæвæй раздæр æрбахостæуыд дуар. 
— Рахиз, — адзырдта йæм ныллæг хъæлæсæй. 
Уыцы Æнæнтыст, Уастырджийы хуызæн фидыдта хæдзары 
æмæ йæм джихæй каст. 
— Цæттæ стæм? — дзырдта йæм. 
— Æрбад уал, — сынтæгмæ йын ацамыдта. 
Уый рохстæй æрбадт. 
— Цы кæныс? — фарста йæ лæппу. 
— Ницы рауайдзæн хъуыддагæй. 
— Цæмæннæ? 
— Æнæфæразгæ дæн. Мæ ныхыл-ма мын бахæц. 
Уый йæ уæлхъус æркъæлæт æмæ йын йæ ныхыл йæ къух 
авæрдта. Йæ цæстытæ йæм уыдысты афтæ æввахс, афтæ, æмæ 
йæм, хъæццул иуварс аппаргæйæ, йæ гом цæнгтæй куы сæвнæлд- 
та, уæд ыл æрвкæлæгау æрхаудтой. Лæппу йæхиуыл ахæстытæ 
кодта, фæлæ афтæ зæрдиагæй кæмæ æнхъæлмæ касти, уый йын 
йæ цæнгты бастæй мин-мин цæд-галы дæр нал атыдтаиккой. Æмæ 
уый дæр басаст, æрхаудта артуадзæг буарыл. 
...Ис амонд дæр зæххыл. Æмæ йын цы Хуыцау æрæрвыста 
йæ цардуарзæг уды фæндагмæ Джерджийы æнамонды? Стыр 
истытæ куынæ домдта ацы цардæй? Æрмæстдæр мæнæ ахæм тæвд 
комулæфт, æппынæдзух йæ цинæй расыг кæмæн уай, ахæм зилгæ 
хуыдымы лæгъзбуар кæсæгтау дыууæйæ кæм тæлфой. 
Нæй, Хуыцау ын ахæм хорзæх бахæлæг кодта. Чындзы куы 
æрцыди, уæд Джерджи дæр ай цахъхъæн уыдаид, йæхæдæг та 
къахæй-къухмæ — змæлгæ зæрдæ; змæлгæ зæрдæ, æнæзмæлдæй 
цæрын чи нæ зоны, æнæзмæлдæй фыды кæрдихæй дарддæр чи 
ницы у. Ахæм хъуамæ уыдаид Джерджи дæр. Уый та ахæм нæ 
разынд: уый уыдис æрмæстдæр, туг кæм цæуы, фæлæ змæлгæ 

363 
Роман 
Дæ уды фарн 
чи нæ кæны, ахæм фынæйзæрдæ. Фыццаг бонты йæ йæхи уды 
знæтæй нæ хатыд, стæй йæ æрæмбæрста, æмæ-иу йæ цуры дæр 
тыхсти, зыбыты иунæгæй куыд тыхст, афтæ. Чи зоны — тых- 
джындæр. Ныр мæнæ, цасдæры фæстæ, йæ уæнгты конд куы 
аивзыд, йæ улæфт куы æрхалас, уæд ыл фембæлди, иу хатт ыл 
раджы, тынг раджы мойы нымадæн чи хъуамæ фембæлдаид, уыцы 
змæлгæ зæрдæ. Фæлæ ма цафон? Ныр та йæхи зæрдæйы цавд 
куы æрмынæг, йæ уæнгты конд куы ныллæзæрд, æмæ амонды 
бæсты хуыснæгау куы давы а фæндиаг уысмтæ? 
Цы у уый — царды куы ницæмæ бæллыди уарзон бинонтæй, 
уарзон сæрыхицауæй дарддæр, ныр дæр куы ницæмæ хæлæг кæны, 
æрмæст, лæгтæй йæ зæрдæмæ чи фæцæуы, уыдоны устытæй 
дарддæр. Æмæ уыцы устытæй искæй амонд куы радавы нымад 
минутты дæргъы, гъе æнæхъæн æхсæв, уæд уый тыххæй дæр йæ 
ном дзырддаг свæййы æнæхъæн комбæстæн. Æмæ цы сты уыцы 
амонды скъуыддзæгтæ? Цæмæн сæ давы искæмæй? Исчитæ сæ 
уымæй адавыныл цæмæннæ архайынц? Цæмæннæ архайынц ис- 
кæй устытæ йæ лæджы рæстæгмæ сæхи бакæныныл? Æви уыдо- 
нæй цауддæр у? Æви ахæм амонды аккаг нæу? Цы у уый, цы .— 
царды дын дæ амондмæ иу хатт хуыснæг куынæ æрцæуа, дæ 
амондæй атона кæнынмæ дын сусæг хъавджытæ куынæ уа, уæд 
уый цæй цард у? Æнамонд дæ æмæ уый! Æрмæстдæр адæйма- 
джы æнамондæй нæ фæхъавынц атона кæнынмæ, æрмæстдæр 
адæймаджы æнамондæн нæй къæрныхтæ... 
...Уымæн йæ райсом, хур бæндæнбæрц суади арвыл, афтæ 
равдæлди йæ уазæджы сæхимæ ацæуын. Бæх æдде йæ идоны 
къæбæлтæ кæй æууылдта, уый сæ æхсæвы зыбыты рох фæци. 
Хъæууынгты бафæсвæд сты сывæллæттæ, æмбонды зыхъхъыр- 
тæй гудзиццытæ кодтой устытæ æмæ, уазæгмæ къухæй амонгæ, 
худтысты: 
— Хи-хи-хи!.. 
2 
Ныронг нырма уый уыди йæ фыццаг скъæфæг. Курджытæ 
та... уыдонæн нымæц дæр нал ис. Æмæ сæ фыццаг — Джерджи. 
Йæ фыды хæдзар æмæ Джерджийы уæды æрбацыд никуы 
сивайдзысты йæ аивгъуыйгæ бонтæй. Хæдзарæй сын скъæты 
’хсæн уыди каубыд гæрæн. Куыддæр фехъуыста, усгуртæ йæм 
æрбацыд, афтæ йæ йе ’взонг зæрдæ аскъæфта скъæтмæ: тæккæ 
гæрæны цур баст уыдис йæ уарзон дыгæрдыг. Æниу ын уæды 
онг хатгæ дæр ницы кодта, уыцы дыгæрдыджы хъулон уарзтæй 
кæй уарзы. Фæлæ йæ уæд банкъардта. Йæ разы кæвдæсыл æрбад- 
ти, йæ сæр ын йæ хъæбысы бакодта, лæсти йæ дæллагхъуырты, 
сæрфта йыл йæ рустæ: амондджын дыгæрдыг рæвдаугæ сæрфта 

Гуыцмæзты Алеш 
Уацмыстæ 
364 
йæ уымæл былтæ чызджы цæсгомыл, æмæ уый ноджы тынгдæр 
стъæлфыд. Дард кæцæйдæр та йæм хъуыст хæдзайрæгты уынæр. 
Хæдзары дуары æрбайгомимæ ууыл дæр æрбакалд æндæрад- 
хæссæг уæлдæф. Къахдзæфты уынæрæй æнкъардта: уый йæ фыд 
æрбахызт къæсæрыл, иу къах æрæвæрдта къæсæргæрон æппæрст 
къæйыл, иннæ та — хæдзары æлыгæйсæрст зæххыл, стæй рæбы- 
нырдæм цалдæр къахдзæфы сарæзта. 
«Фарн уæд ацы хæдзары», — хъуысти Джерджийы æмуазæ- 
джы хъæлæс. 
«Фарны митæй хайджын у», — уый та йæ фыды хъæлæс уыд. 
Æппынфæстаг къæсæргæрон къæйыл фехъуыста къахы уынæр 
æмæ фесхъиудта: уый уый къахы уынæр уыди. Каубыд лæсгæр 
уыди æлыгсыджытæй сæрст, фæлæ кæмдæрты æрызгъæлд; уыцы 
гæмттæй иуыл йæ цæстæнгас сæмбæлд, атыдта хæдзармæ, къæ- 
сæргæрон йæхи скъуырдта гæлифе хæлаф æмæ ихсыд цырыхъы- 
тыл. Хур рагъы хæдсæрмæ куыд базмæлы, афтæ змæлыдысты 
уыцы цырыхъытæ, æмæ сæ рухсæй тартæ кодтой йæ цæстытæ. 
Уæддæр ма ауыдта Джерджийы цæргæсбырынкъ фындз. Æрмæ- 
стдæр æртыккаг хатт уыдта уыцы цæргæсбырынкъ фындз. Ныр 
æм йæ хицау та цæргæсы хуызæн зынди, æфсæнбырынкъ, æндон- 
ных цæргæс. Цæргæс дард кæцæйдæр ратахт усгур, фæзылди 
бæстæтыл, басаста зæххы цъар, уæддæр йæхицæн аккаг биной- 
нагыл никуы фæхæст. Æппынфæстаг æрхаудта иу ранмæ... 
Æмæ йын фемæхсти аргъæутты дуне: 
...Иу паддзахæн уыдис иунæг чызг. Чызг басгуыхт бæстырæ- 
сугьд: йæ æрфгуытæ — ног мæйау, æнæрмдзæф, йæ цæстытæ — 
ирдбоны хурау æнæкъæм æмæ уынаг, йæ цæстыгагуытæ — арвы 
цъæхæй арфдæр, йæ сæрыхил — хуры тынтæй бæзджындæр. 
Йæхи æхсгæ-æхсын йæ цæсгомæй цы доны ’ртæхтæ хауд, уыдон 
сыгъзæрин портитæй тылдысты зæххыл, æмæ-иу зæхх йæ алы- 
варс зæрин кæритæй байдзаг. 
Дунейыл айхъуыст йæ фидыцы кой. Иу хатт æй чи федтаид, 
уый стырдæр хæрзиуæг нал агуырдта царды. Амондджын уыды- 
сты йæ ныййарджытæ дæр, уæдæ цы! 
Амондджын нæ уыди æрмæст йæхæдæг. Зæххыл цæрджытæй 
уымæй æнамонддæр ничима рахуыдта йæхи. 
Æмæ æнамонд дæр куыннæ уыди! Зæххыл йæхи ’мсæр адæй- 
маг нæ райгуырд. Йæ фидыц ын уыд æрмæстдæр хъысмæты карз- 
дæр æлгъыст. Фыдуынд чызг маймулимæ куыд нæ фæцæуы чын- 
дзы, афтæ зæххон нæлгоймæгтæ дæр уый разы æндæр аккаг нæ 
уыдысты. Уымæн та йæ чындзыцæуæн оæстæг аивгъуыдта, æмæ 
йæ фидыцы азарæй хъизæмар кодта. Йæхи амарынæй дарддæр 
ын ницуал хос уыди. 
...Афонтæ цыдысты. Æмæ иу хатт чызджы фыды паддза- 
хадмæ æрхаудта, æгас уæларвбæстæ æмæ зæххы цъар чи басас- 
та, фæлæ йæхицæн аккаг бинойнаг чи нæ ардта, уыцы Цæргæс. 

365 
Роман 
Дæ уды фарн 
Чызг æмæ Цæргæс кæрæдзи куы федтой, уæд ныццин кодтой, 
æппынфæстаг, дам, кæрæдзи ссардтам. 
Фæлæ чызджы фыд не сразы йæ хъæбулы уæларвбæстæм 
раттыныл. Уæд цæргæс мæсты цъæхахст фæкодта, ахæм цъæ- 
хахст, ахæм, æмæ арвы авгæмбæрзæн æрызгъæлди. Чызджы йе 
’ккой баппæрста, афардæг æй кодта уæларвмæ. Арвы цъæх къуыл- 
дымыл æй суагъта, фæлæ чызг хаугæ нал ракодта, зæххыл куыд 
цыди, афтæ рацу-бацу кодта уым дæр. Цæргæс йæ базыртæ сцагъ- 
та æмæ афтæ зæгъы: 
«Цалынмæ дæ фыд йæхæдæг сразы уа дæу мæнæн раттыныл, 
уæдмæ ам иунæгæй хит — зæххон цардæй дæр иппæрд, уæларв- 
бæстæй дæр — скъуыд». 
Афтæ загъта æмæ атахт. 
Чызг ныккуыдта. Йæ цæссыгтæ къæвдатæй фемæхстысты. 
Куывта, цæмæй йæ фыд сразы уа Цæргæсы фæндоныл. 
Зæххыл чызджы цæссыгтæй цъаргъуына рацыд. Чызджы фыд 
цæмæй зыдта, йæ чызг цæмæ кувы, йæ паддзахад доны сæфт, 
уæддæр лæгъстæ кодта, цæмæй йæм йæ чызг фæстæмæ æрцæуа... 
— Чызг, фынæй бадæ? — иуафон æрыхъуыста йæ мады хъæ- 
лæс, æмæ йе ’муд æрцыди. Йæ разы лæууыд йæ мад. 
— Æнæнтыст макуы фæуай,— дзырдта йæм ныллæг хъæлæ- 
сæй, — кæд æрра не сдæ. Дæ цæсгом уыцы мардæнхæринаджы 
сæтæй куынæуал зыны, æмæ дæ уазджытæм ахизын куы хъæуы. 
— Цæмæ? 
— Дæ фыд дæм дзуры. Дæхи сæхс æмæ мæнæ дæ къаба раив, — 
йæ сæр ын æрбахъæбыс кодта йæ мад. 
Хъомуадзæн дуарыл, йæ къахдзæф ын куыннæ хъуыстаик- 
кой, афтæ ахызт æддæмæ, миты фæлмæнтæй ныссæрфта йæ цæс- 
гом, йæ дзыккутæ æмæ фæстæмæ баздæхт. Йæ дарæс ивынмæ 
йæм фæкаст йæ мад. Уый æфсæрмы кодта, йæ мад ын йе уæнгтæ 
æгæр кæй бæрджытæ кæны йæ къухтæй, фæлæ ницы загъта. 
— Дæ цармыдзаг ныттымбылтæ дæ, æнæнтыст, — æхсызгон 
бустæ йыл скодта æмæ хæдзармæ ахызт. 
Йæ мады ныхас æм диссаг фæкасти, æмæ уый дæр йе уæнг- 
тыл йæ къухтæ æрсæрфтытæ кодта. Йæхи къухты ныдзæвдæй 
дæр ныр цæмæндæр йæ буар æхсызгон æлхысчъытæ кодта. Йæ 
къухынгуылдзтæ æмæ йæ буары гæмттæ цыма рæсигæ ныккод- 
той, уыйау æргъиухъæбæр дардтой. 
— Чызг, — дзырдта йæм йæ фыд. 
Уый та цинтæ кодта йæхи буарыл. Нырма йæм ныр бахъард- 
та, замманайы цæстыздахаг уæнгтæ йын кæй ис, уыдонæн та 
æнæмæнгæй æндæр хицау кæй хъæуы. Уыцы æндæр хицау Джер- 
джи кæй хъуамæ уа, ууыл ахъуыдыгæнгæйæ йæхи къухты ны- 
дзæвдæй фесхъиудта. Йæ æгæнон зæрдæ йæ риуы къуылдым- 
тæй уæлдæф хуынчъытæ кодта. 
Йæ мад æм æрбацыд. 

Гуыцмæзты Алеш 
Уацмыстæ 
366 
— Ацу, — ахæцыд ыл хæдзарырдæм, — дæумæ дзуры дæ фыд. 
Æввахс бацæуын сæм нæ бауæндыд, фæлæ дæрддзæф æрлæу- 
уыд. Уæддæр йæ цæстытæ нæ фæлæууыдысты, йе ’рфгуыты 
бынты сæм бакаст. Лæппуйы цæстæнгас ын пысырайау йæ рустæ 
асыгъта, стæй йеппæт уæнгтæ дæр. Æмæ та банкъардта: йæ буа- 
ры хицау Джерджи у, йæ уæнгтыл йæ бар нал цæуы. 
— Лæппуйы æз ницæмæй фауын, — дзырдта йæ фыд, — ай- 
размæ дæр уын куы загътон. Фæлæ мæнæн дæр ацы цъæх чыз- 
гæй дарддæр ничи ис, æмæ йын æбарвæнд митæ бакæнон, уый не 
’руадздзынæн; мæнæ йын йæхи бафæрсдзынæн, кæд разы у — 
Хуыцау æй амондджын фæкæнæд. Кæннод дæр нырма йæ фы- 
дæй куынæ сфæлмæцыд. 
— Фарны ныхæстæ хъуысæд дæ дзыхæй, — дзырдта æмуа- 
зæг, — уый æз афтæ бамбæрстон, æмæ ды разы кæй дæ нæ 
фæндоныл. Ныр та ма хъуыддаг мæнæ мæ гыццыл хойыл кæм у 
баст, уым æй бафæрсдзыстæм, йæ сæрмæ хæссы нæ мыггаджы 
æви нæ? 
Уымæ та диссаг касти: цæмæ йæ фæрсынц? Нæ йæ уынынц, 
нæ йæ хатынц, йæхиуыл йæ бар кæй нал цæуы? Æви йæ фыд 
æфсоны ныхæстæ кæны æмæ йæ фæстæмæ байсынмæ хъавы. 
— Зæгъ, мæ чызг, зæгъ, — хатыди йæм йæ фыд. 
Ферох дзы ис, комкоммæ кæсын сæм худинаг кæй у, йæ цæс- 
тæнгас джихтæгæнгæ хаста се ’ртæйыл дæр, фылдæр-иу афæс- 
тиат лæппуйыл, йæ зæнгтæ та йæ быны æрхауынæввонг уыдысты. 
— Гъе æмæ дæ салам бирæ, — загъта æмуазæг, — афтæ дæ 
бамбæрстон де ’гъдауæй, цыма æввæрсыс нæ мыггагыл. 
Амондæн ма йын цы нæ фаг кодта, уый та йæм уыцы ныхæс- 
тæй æрбафтыд. Фырцинæй йæ къахынгуылдзтæ тæлфыдысты 
æхсызгон æлхысчъытæгæнгæ. Йæ цæстытæ зылдысты доны. 
— Нæ, — дзырдта йæ фыд, — йæхи дзыхæй йын хъуамæ фехъу- 
сон йæ фæндон. 
Æмæ йæ зæрдæ атыппыртæ уыцы ныхæстæм, йæ кæуындзæг 
йæ хъуырмæ ссыд, стæй, чысыл сывæллонау, нырма йæ хæ- 
къуырцц схауд, стæй йæ хъæрæй куыд. Иу ран бандзыгау, лидзгæ 
нæ акодта, афтæмæй хъæрæй куыдта. Куыдта æмæ йе уæхсчытæ 
стъæлфыдысты, йе уæнгтæ зыр-зыр кодтой. Йæхи куыды уынæр 
æй ноджы агайдта æмæ ныббогъ-богъ кодта. 
Йæ мад æй ласæгау акодта æддæмæ. Уым æй йæ хъæбысы 
ныттыхта, цыма йын æй исчи скъæфгæ кодта. 
— Ма тæрс, хъæбул, — скуыдта мад йæхæдæг дæр, — æвæн- 
донæй дæ ничи ахæсдзæн, никæмæн дæ дæттын. Никæмæн. 
Уый йын бынтон фесæфта йæ зонд: 
— Нæ! Нæ! — богъ-богъ кодта, — уæддæр йæ фæстæ алидз- 
дзынæн. 
Мад æм джихтæгæнгæ бакаст, стæй йæ йæхицæй асхуыста: 
— Æз та цытæ ахъуыды кодтон. Мацы дын бантысæд. 

367 
Роман 
Дæ уды фарн 
3 
Амондджын гъеуæд уыди! Ныр та ма цы? Ныр æм курджытæ 
æрцыди, æнамонд кæй у, уый тыххæй. Хъæуы æгъдау ын — æвди- 
сæн: йæ хæдзарæй дæрддзæфгомау батыгуыр сты устытæ æмæ 
дам-думтæ кодтой. Алчи дæр сæ цæуылдæрты дзырдта зæрдиаг- 
гъуызæй, уæддæр цырддзастæй кастысты, се ’ргом чердæм уыд 
здæхт, уыцырдæм. Дыууæ лæджы сæ ронбасты онг нæма сзын- 
дысты Седанты къахырæй, афтæ сæ бафиппайдтой. Лæгтæй иу 
хи хъæуккаг уыди — Чатри. 
Бæлццæттæй устыты ’хсæн цы чъылдых зæххы гæбаз уыди, 
уый хуры тынтæм афтæ æрттывта, уæлдæф дзы афтæ ирд тæ- 
мæн калдта, æмæ сæ дардуынаг цæстытæй сæ бон нæ уыди уазæ- 
джы æрбæрджытæ кæнын. 
Уæдмæ дыууæ лæджы æрбахызтысты фаллаг хъæуы бынты, 
æрбауадысты дыууæ хъæуы ’хсæнты. Æнæзонгæ йæ дзыппæй 
систа æнæтыхт къухсæрфæн æмæ йæ æруæгътытæ кодта йæ цæс- 
гомыл, стæй куыйты рæйд æмæ устыты цымыдисы ’хсæнты сив- 
гъуыдтой, æрлæууыдысты сæ фысымты раз. Æнæзонгæ æгæр 
æвзонг уыди, æмæ устытæ фæсæццæ сты. 
— Матрона! — бахъæр кодта Чатри. 
«Матрона, гъе Матрона», — сфæзмыдтой йæ устытæ сæ бы- 
лысчъил æнгасы. 
Уый цыма æппындæр ницы зыдта хъуыддагæн, уыйау æвдæ- 
лонгъуызæй йæхи раргом кодта сæ тыргъы. 
— А, Чатри куы дæ, — загъта æмæ дæрддзæф устыты схойгæ 
цæстæнгас куы ’руыдта, уæд йæхи фæсæрыстыр кодта. 
— Уазджыты нæ уадзут, Матрона? — дзырдта йæм Чатри. 
— Уазджытæ — Хуыцауы уазджытæ. Баввæрсут мæгуыр усы 
хæдзарыл, — йæхи бакъултæ кодта æмæ та устытырдæм йæ цæс- 
тызул адардта. 
«Нæ номы чындз ныфсæрмы», — худтысты уыдон. 
Тыргъы кæрæдзи къухтæ райстой. Иучысыл алæууыдысты, 
стæй мидæмæ ахызтысты. 
— Цæсгом, цæсгом, — йæ цæсгомыл йæ къухтæ авæрдта Егна- 
ты идæдз, — ай цахъхъæн сылыстæг йæ цæсгомыл йæ къух хъуа- 
мæ афтæ сиса! 
Иннæтæ ницы загътой. Сæ зæрдæ ахсайдта Матронатæм, 
æхгæд хæдзармæ. 
4 
Зæрдæхсаинагæй ницы уыди йæ хæдзары. Лæгтæй иу хи хъæук- 
каг уыди, Чатри, иннæ дæр йæ усгур нæ уыди, фæлæ йæ чи 
куырдта, уый фырт — æрбацыди йæ фыды номæй минæвар. Цал- 

Гуыцмæзты Алеш 
Уацмыстæ 
368 
дæр ныхасы дзы куы схауд, уæд æнæнхъæлæджы усы зæрдæ 
фестъæлфыд: бынтон æддагон ын нæ уыди æнæзонгæйы хъæ- 
лæс. Фæлæ чи у? Йæ фарстæн дзуапп нæ агуырдта йæхинымæр, 
йæ фарст дæр æмæ йе ’нкъарæн дæр йæ риуы баззадысты, фæлæ 
дзы нæ ферох сты, æнæзагъд дзуринагæй йæм æввахс кодтой йæ 
уазæджы. 
Хæдзар бæстон æфснайд уыди. Бæстон конд уыди йæхæдæг 
дæр, æмæ йын уазæг, йæ хæдзары æфснайд бæрджытæгæнгæ йе 
змæлд æмæ йе уæнгты конд дæр кæй бæрджытæ кæны, уый 
хатыди, уый йын йæ зæрдæ æлхæдта: нырма йæ цард бынтон нæ 
аивзыд, нырма йын йæ уæнгты кондмæ дæр сæ хъус дарынц; йæ 
зæрдæ йын æлхæдта, уæддæр йæ уды рæбын кæмдæр къæмдзæ- 
стыг кодта йæ кары æфсæрмæй: уазæг, чи зоны, йæ фыды ускуыр- 
дыл дæр уæлæхохзæрдæ чи у, уый куыннæ бахуддзæн æцæгæ- 
лон усы æнафоны митыл. Æнкъардта æппæт уыдæттæ æмæ-иу, 
Чатриимæ ныхас кæнын æфсон, фæлтæрд цæстæнгасæй барста 
йæ уазæджы: уазæг дзы бирæ кæстæр уыдаид, раст Чатрийы 
халдих, æмæ усы зæрдæ бауæззæуттæ. 
«Мæ рæстæджы мæм иу дæ хуызæн куы фæзындаид», — ба- 
катæйттæ кодта æмæ уазджытæн исты феныны тыххæй иннæ 
уатмæ ахызт. 
Рагацау ын æппæт дæр цæттæ уыд, фæлæ йæ æвиппайды нæ 
фæндыди фынг æрæвæрын: исчи цæмæн хъуамæ афтæ зæгъа, 
æнхъæлмæ мæм касти, агæппæввонгæй лæууы. 
Уæларт агæй калди дзидзайы адджын тæф, мондаг кодта æмбу- 
дæнтæ, æмæ æнæнхъæлæджы йæ цæстытæ донæй сасæстой: уый 
Чатрийы усмæ бахæлæг кодта, ахæм амонды фыццаг чи у; амонд 
йæ ус, æвæццæгæн, хатгæ дæр кæй нæ кæны, куыдфæндыйы 
цæстæй кæмæ кæсы, йæхицæн æй æмбæлон фæткыл чи нымайы, 
чи зоны, разы дæр кæмæй нæу æмæ Хуыцаумæ хæрам чи кæны, 
æндæр амонд ын кæй нæ радта. Уæдæ уый цы ’рсырдта, цы! 
Æви арвы дуар гомæй федта? Æви амонды аккаг нæ уыди? Ацы 
царды йæ бирæ куы ницы хъуыд, — æрмæстдæр зæрдæйы фæн- 
диаг бинонтæ. Уæд уый дæр уыдаид амондджын, йæ удыхъæд не 
сдзырддаг уыдаид æгас комбæсты. Нæй, нæ йæм æрхаудта ахæм 
амонд, цыма иттæг зын хъуыддаг уыди, цыма æрцæуæн кæмæн 
нæй, ахæм хорзæх домдта Хуыцауæй. 
«Къæхтæсæрфæн фæуай, цы Хуыцау дæ, кæд куыд æнæцæс- 
туарзон вæййыс рæстаг удтæн», — хъынцъым кодта йæхинымæр. 
Къулыл ауыгъд уыди йæ къам, чызг ма куы уыди, уæды къам, 
усгуртæ йæм куы фæзынд, æмæ амондджын куы уыди, уæды 
къам. Æмæ йыл уырдыгæй сæрыстырæй худти. Ныр йæ уæды 
къаммæ дæр хæлæг кодта æцæгæлоны амондау, нæ йæ уарзта; 
цыма дзы исты давта, цыма йын сусæг хинтæ кодта, цыма йе 
’намондгæнæг фыдбылыз уый у, афтæ гуырысхогæнгæ йæм кас- 
ти. Æмæ канд уыцы къаммæ нæ, фæлæ иннæ къамтæм дæр фиди- 

369 
Ромаи 
Дæ уды фарн 
сы ныхасау хæрам уыди: уыдон сеппæт дæр уыдысты йæ сæфт 
амонды скъуыддзæгтæ, æмæ йæм къулæй æртхъирæнтæ кодтой, 
худтысты йыл. Уæлдайдæр — йæ мойы ныв: цард-цæрæнбонты 
цахæм моймæ бæллыди, ахæм хуызы стыр фæлгæты бадти къу- 
лыл æмæ йæ уырдыгæй мæстæй мардта, фыдаудæн ыл кодта, 
дзырдта йын: кæсыс, куыд дард дæм дæн? — мæнмæ бæллыдтæ, 
мæнмæ бæллыс, мæнмæ бæлдзынæ — никуы мæм баххæсдзæн 
дæ къух, никуы мæ ссардзынæ, æрмæст дæм цалдæр мæйы рар- 
гом кодтон мæхи, цæмæй мæ цæрæнбонты агурай, цæмæй цæ- 
рæнбонты мæ фæдтæ агургæ амонд макуы ссарай. Кæс мæм æмæ 
мæ агур. Агур мæ æмæ мæ макуы ссар. 
Уыцы нывты ’хсæн æрмæстдæр иу нывмæ нæ уыди хæрам йæ 
хъæдгом зæрдæ; уый йæм аргъуаны къулылконд сабизæдау æдзух 
æнæхин æмæ æнæрæвдыдæй æнхъæлцау каст кодта, домдта дзы 
мады иузæрдыг, хæкъуырцгæнгæ касти йæ фæстæ. Хæрам нæ, 
фæлæ уыцы къаммæ кæсгæ нæ фæуыны нывы сурæт, æрмæст 
дзы кæугæ зæлтæй фæфæрсы кæддæры загъд ныхæстæ: 
«Джиджджи, кæдæм цæуыс?» 
«Ныртæккæ фездæхдзынæн, хъæбул, ныртæккæ». 
Йæ риуы фæкæуынц кæддæры загъд ныхæстæ, мæнг ныхæстæ, 
мæнгарддæр дзырдтæн скæнæн кæмæн нæй, йæ хъæбул сидзæ- 
рæй кæй тыххæй баззад, йæхæдæг — æнæхъæбул, уыцы дзырд- 
тæй йын æппынæдзух уайдзæфтæ кæны ацы ныв, йæ цæстмæ 
йын сæ дары. Æмæ стыхсы, нæ бафæразы сабизæды цæстæн- 
гасмæ кæсын, азилы иннæрдæм, хæрамæй нындзыг вæййы йæ 
риу, йæ удхæссæг фестынц адæм; адæм, цæргæ-цæрæнбонты цы 
хæрзтæм бæллыд, уыдон ын йæ къухтæй чи стыдта, йæ мойы 
йын чи байста, йæ хъæбулы йын йæхи къухæй дзæгъæл уæзæ- 
джы къæйыл чи ныууадзын кодта, уыцы адæм. Чи фæнды дæр 
уæд — хъæубæстаг æви æддагон, уæддæр ын уыдон бакодтой 
знагиуæг, уыдон сты йе знæгтæ. 
— Чатри, — адзырдта лæгтæм, — уым абаддзыстут æви тыр- 
гъы? 
— Ам абаддзыстæм, æдде æнтæф у. 
Уый та фæндыди тыргъы абадын, хъæубæсты цæстысындз 
басхъауын: уæддæр та истытæ æрымысдзысты, исты дам-думтæ 
та ахъæр кæндзысты, æмæ сæ дзæбæх уæддæр смæсты кæна. 
Фæлæ Чатри уыдон цæстæнгасæй кæй тылиф кæны йæхи, уый 
дæр æмбæрста, æмæ фынг иннæ хатæны æрæвæрдта. Хæри- 
нæгтæ хæсгæ-хæссын цалдæр хатты ракаст тыргъæй устыты 
фыддæрадæн. 
Фынг куы банæртонхуыз, уæд йæхæдæг дæр æрбадт сæ цуры. 
Уазæг дзурынмæ иттæг æмхиц нæ уыди, фылдæр дзырдта Чат- 
ри, æгшæлыди, цы хъуыд æмæ цы нæ хъуыд, уыдæттæй. Уый 
сæм хъуыста æмæ æнæнхъæлæджы фæкомкоммæ уазæджы цæс- 
гоммæ. Уазæджы ныхыл, раст йæ галиу æрфыджы сæрмæ, йæ 
24 Гуыцмæзты Алеш 

Гуыцмæзты Алеш 
Уацмыстæ 
370 
цæст æрхæцыд гуырцæйхаст æртыкъахыг стъæлфыл, раст хъазы 
къахы хуызæн фæд. Уыцы стъæлфы уындæй йыл æрбакалд ца- 
вæрдæр æхцон уæлдæф, цыдæр хъарм уылæн анхъæвзæнтæ код- 
та йе уæнгты. Уыцы стъæлфы уындæй æвиппайды хъармзæрдæ 
бадардта йæ уазæгмæ æмæ йæм лæмбынæгдæр бакæстытæ код- 
та. Æцæгæйдæр, уазæджы хуыз цавæрдæр æнæргом цинæй стад 
йæ разы, фæлæ цы у уыцы цин, уый йæхæдæг дæр не ’мбæрста, 
нæ йæ æмбæрста, фæлæ хатыди: уазæджы хъæлæс æддагоны 
хъæлæс нæу — йæ дзыхы дзырд цы уды арфæй ссæуы, уыцы 
уынæры райдиан ын хорз зонгæ у, хæрз æввахс. 
Цæмæндæр та æвиппайды йæ зæрдыл æрлæууыд йæ хъæбул; 
йæ хъæбул афтæ цардæгасæй сыстад йæ цæсты раз, афтæ сыгъ- 
дæгæй йын æрыхъуыста йæ адджын дзыхыныхас, æмæ йæ зæрдæ 
сæнкъуыст. Ныр дыууиссæдз азы дæргъы йæ хъæбулы сæфтыл 
цы зæрдæ сахуыр, цадæггай рох кæнын дæр кæй байдыдта, уыцы 
зæрдæ æвиппайды афтæ æрымысыд йæ хъæбулы, цыма йын ацы 
тæккæ фесæфт, цыма йын ацы тæккæ загътой, дæ хъæбул си- 
дзæрдонæй алыгъд æмæ никуыцæйуал разынд. Æрымысыд йæ 
хъæбулы, йæ гыццыл хъæбулы, йæ зæрдæйы уидаджы, æры- 
хъуыста йын йæ дзыхыныхас, æмæ цыма йæ хъæбысы бады æмæ 
йын æй йæ хъæбысæй атонынмæ хъавынц, уый адæргæй йæ 
къухтæ йæ риумæ æрбалхъывта. Йæ хъæбулы æфсон йæ къухтæ 
йæ риумæ нылхъывта æмæ, йæ армытъæпæны бын йæ зæрдæйы 
цавд куы æрхатыд, уæд фестъæлфыд: уый йæ риуы йæ зæр- 
дæйы æфсон йæ хъæбул куы змæлы, уый йæ риуы йæ зæрдæйы 
æфсон йæ хъæбул куы тæлфы. 
Йæ хъуыдытæй та йæ фескъуыдта уазæджы хъæлæс. Уазæ- 
джы дзыхыныхас адджынæй æмбæлд йæ зæрдæйыл, æмæ та йæм 
бæстон бакæстытæ кодта. Æгæр зонгæ æнгæстæ уыди уазæджы 
цæсгомæвæрды, æгæр зонгæ хуызтæ æвдыста йеппæт æууæлтæй 
дæр. Фæлæ чи у? Иæ фарстæн дзуапп нæ агуырдта, фарст йæ- 
хигъæдæй гуырди ныгæд зæрдæйы. Цæмæндæр-иу дзы æрбай- 
рох, уазæг æм йæ фыды тыххæй кæй æрбацыд минæвар; æрбай- 
рох-иу дзы уый, йæ зæрдыл та-иу æрлæууыд, иу хатт æм, чызг 
ма куы уыд, гъеуæд куы ’рцыди усгур — фидыцджын æмæ зæр- 
дæзæгъгæ лæппу, стæй йæ мой чи сси, æмæ æнæхъæн цалдæр 
мæйы амондджын кæимæ уыд. Уæд, гъенырау, усгуртимæ фын- 
гыл нæ бадти, фæлæ сæм дæрддзæфæй касти сусæгæй æмæ йæ 
мойаджы цинæй суанг йæ къах-къухты онг дыз-дыз кодта. Ныр, 
фынгыл бадгæ, йæ зæрдыл бæлвырд æрлæууыдысты, йæ мойаг 
гъеуæд иннæты ’хсæн йæхи куыд дардта — ацы мадзура уазæг 
ын уыцы ныв æгæр бæстæттæ мысын кодта, раст цыма уыцы 
бонæй рахауæг схъис уыди. Æмæ йæ фæндыди уазæджы ны- 
хасмæ хъусын. Йæ риуы гуырди цавæрдæр къæмдзæстыг, ца- 
вæрдæр æфсарм; æфсарм, раджы кæуыл суæлæхох йæ зæрдæ, 
йæ уæгъдибар цардæй кæй баивта, уый та банкъардта йæ мадзу- 

371 
Роман 
Дæ уды фарн 
ра уазæджы цур; тарсти дзы, йæ зæрдæ йыл куы бахуда, тарсти 
дзы — ныртæккæ исты ахæм куы зæгъа, арвы цæфау ыл чи 
æрхауа, йæ сабыр цард ын чи сызмæнта. Уæддæр æм йæ зæрдæ 
æхсайдта, уæддæр æнхъæлмæ касти, уазæджы дзыхæй кæд сир- 
вæздзæн уыцы рох ныхас. 
Лæгтæ сабыргай æркой кодтой хъуыддаджы тыххæй. Фæлæ 
диссаг — æппындæр æм никуыцæйуал хъардта се ’рбацыды сæр, 
байрох дзы ис, дзуапп дæттын æй кæй хъæудзæн йæ уазджытæн 
— фæцæуа моймæ æви нæ? Сæ ныхæстæм сын ницы лæмбынæг 
хъуыста — кæмдæр ын рохуаты аззади, абон ын сæйрагдæр цы 
хъуыддаг хъуамæ уыдаид, уый; кæмдæр йæ уды змæлыди ца- 
вæрдæр рох хъæлæс, æмæ йын йæ аххосагыл нæ хæст кодта. 
Уæддæр æнкъардта: цыдæр бæллæх æм æнхъæлмæ кæсы. Æвир- 
хъау хабар уа, гъе æхсызгондзинад, уæддæр фыдбылызы гуы- 
рысхойаг у. Æнæнхъæлæджы йæ зæрдæ ныссæххæтт кодта: цыма 
йæ мойы гуырыкондæй къæрттытæ æрхаудта йæ размæ, ахæм 
хуыз лæвæрдта йæ уазæг. 
Лæгтæн хъуыди дзуапп раттын. 
— Мæ цахъхъæн ус ма цæй моймæ фæцæуы, — дзырдта сын 
къæзгæйæ. Æрыздæхти йæм йæ кæддæры хæдæфсарм. — Фæлæ 
адæймагыл уынгæджы бон куы ныккæны, уæд æнæсæр митæм 
æмхиц у. Мæнæ мæ Чатри зоны, иу æввахс хион мын никуыуал 
ис зæххыл. Æмæ ма цалынмæ мæ къæхтыл цæуынхъом дæн, 
уæдмæ бæргæ фæразин, фæлæ куы ’рхауон, уæд цы ми кæндзы- 
нæн? Ууыл мæт кæнын. Куы ’руатон уон — чи мæм кæсдзæни? 
Мæ мард та мын чи ныгæндзæни? Хæдзары иунæгæй куы ным- 
мæлон, уæд мын мæ мард зонгæ дæр куы ничи бакæндзæн. Стæй 
иунæгæй цæрынæй дæр сфæлмæцыдтæн. Дæ хæдзары макæимæ 
аныхас кæн, хæдзары хъуыддæгты тыххæй макæимæ адзур — 
æппæт дæр дæхæдæг араз, æппæт дæр дæхи удæй тон. Дæхи 
цæнгты тыхæй ратона кæн æмæ йæ дæхæдæг бахæр. Уый цæй 
цард у, дæ цæнгты тыхæй искæй куынæ барæвдауай, дæ цæнгты 
фæллой искæй куынæ хъæуа, дæ куысты мæт искæй тыххæй 
куынæ уа. Арс зымæг йæхи сой йæ дзæмбыйæ куыд фесдæры, 
афтæ сабыргай хæр дæхи уды дæхи тыххæй. Мæнæ йæ Чатри 
зоны, нæ сыхаг хъæуы ма иу мæхи хуызæн æнæмæнузæгъæг ус 
ис, фæлæ уымæн йæ мой хæсты фесæфт, æмæ ма йæм алы бон 
дæр æнхъæлмæ кæсы, алы сахат дæр æнхъæлцау у, йæ сæфт 
бæлццон æм кæй фæзындзæн. Æз та? Никæмæ дæр æнхъæлмæ 
кæсын, никæй дæр мæхæдæг хъæуын. Афтæмæй та алы куыстмæ 
искæй къухмæ æнхъæлмæ кæсын: суг ласынмæ, хос кæрдынмæ, 
хойрагмæ. Пенсийы афон мын нæма уыд, фæлæ мын æвæгæсæ- 
джы тыххæй радтой — уый дæр мын цалырдæмты хъуамæ ах- 
хæсса. Ацы фосы муртæй дæр цы пайда уынын, сæ холладжы 
аргъ не сты. Афтæмæй мæ хъиутæ хæрын. Искæмæ фæцæуын 
дæр ма мæ цахъхъæнæн кæм фидауы. Ныр сонт чындзытæм дæр 

Гуыцмæзты Алеш 
Уацмыстæ 
372 
зулдзæстæй куы кæсынц, уæд цæттæ бинонтæ мæн цингæнгæ 
кæм сæфсин кæндзысты сæ нæргæ хæдзары. Фæлæ уæддæр 
ахъуыды кæнон. Фенон. Абарон. 
Лæгтæ агуырдтой бæлвырддæр дзуапп. Уый та дзурын нал 
фæндыд. Дзурын æй фæндыд уазæгимæ, æрмæст æндæр истæ- 
уыл. Фæндыди йæ, уазæг æй куы бафарстаид йæ царды хабæрт- 
тæй, йæ мойæ, йæ сабийы дзæгъæл уæзæджы къæйыл цæмæн 
ныууагъта, æппæт уыдæттæй, фæлæ уазæджы уый царды ха- 
бæрттæ иттæг не ’ндæвтой, æмæ йæм иу-чысыл йæ зæрдæ фæ- 
хъæбæр. Зын ын уыди, хионы зæрдæ кæмæ бадардта, уый дæр 
ын йæ хъысмæтмæ ахæм уæлæхох цæстæй кæй ракаст. Уыдон 
ын фæхатыдтой йæ уазал цæстæнгас æмæ сæ ныхæстæ балхынцъ 
кодтой. 
«Фендзынæн, ахъуыды кæндзынæн...» — ахæм дзуаппимæ 
рарвыста йæ уазджыты. 
5 
Уазджыты рахизын кодта кæрты онг. Уым ын уазæг йæ къух 
райста æмæ афтæ: 
— Цы чысыл дæ базыдтон, уымæй дæр дæм бадардтон мады 
зæрдæ æмæ мын дæ уавæр зын у. Мæн уый фæнды, цæмæй 
дæуæн дæр фенцондæр уа. Дæхæдæг æгъдауджын адæймаг дæ, 
алцы дæр бæстон абар. Æрцу махмæ дæр. Фен нын нæ цард. 
Стæй дæ куыд фæнда, афтæ бакæндзынæ. 
Æмæ ацыдысты. 
Уый дæр хæдзармæ баздæхинаг уыд, фæлæ йæ зæрдæ нал 
фæлæууыд: цæуыл та дам-думтæ кæнынц нæ хъæуы сылтæ? Сæ 
цурмæ йæхи байста. Уыдонæй йæ фыдгой чи кодта, уыдон сæхи 
æрцæттæ кодтой тох кæнынмæ, сæ цæстытæ æрттывтой, ома, 
кæд нæ ныхæстæ дæ хъустыл æрцыдысты, уæд мах цæттæ стæм 
æргом ныхасмæ дæр. Уымæн уыдæттæ йæ хъуыдыйы кæрон дæр 
нæ уыдысты: базыдта йæ, ныртæккæ дæр ма йæ фыдгой кодтой — 
йæ бацыдæй æгæр ныхъхъус сты, ничиуал сæ ницы дзырдта, 
фæлæ ахæмтæ ницæмæуал дардта, сахуыр сыл ис. 
— Исты хабар æрцыд, куыд хъусæй лæуут? — йæхи сыл бар- 
джын кодта йæ уæгъдибар уагæй. 
Уыдон сæхи бакъултæ кодтой: 
— Мæнæ æвдæлон ныхæстæ кæнæм. 
Зыдта йæ, ныртæккæ йæ æрфæрсдзысты йæ уазæгæй, æмæ 
йæхæдæг фæраздæр: 
— Уазджытæ мæм уыдис, æмæ уыдонимæ бадыныл фæдæн. 
Мæ куыстытæ æнæ кондæй баззадысты. 
— Чи дын уыди, чи, уыцы уазæг? — бафарстой йæ. 

373 
Роман 
Дæ уды фарн 
— Чатрийы сиахсы хъæуккаг. 
Уыдон бацымыдис сты. 
— Æмæ йæ цы хъуыди? 
Ам йæхи фæпарахатзæрдæ кодта: 
— Сæ мæрдтæ мæ куыдз бахæрæд. Чызгæй дæр мыл уый- 
бæрц дзурджытæ нæ уыди, гъеныр мыл куыд сзæрде сты! Курæг 
мæм æрцыди. 
— Уыцы æвзонг лæг? — бадис кодтой. 
— Уе ’гæрыл, — æцæгæйдæр йæ зæрдæмæ нæ фæцыди сæ 
ныхас, — уый хъæбулы хуызæн куы уыд. Йæ фыды тыххæй 
æрцыд. 
— Æмæ? 
— Цы сын хъуамæ загътаин, нæ зонын. Джерджийы мæгуыр 
хæдзар дæр сындзæхгæдæй куыд ныууадзон. 
Хъæуы зæронддæр ус ыл йæ къухтæ сцагъта: 
— Æдылы ма у. Де зæры бонты мæт бакæн. 
— Цы равзар-бавзар кæныс? — худтис ыл Егнаты идæдз, — 
чи дыл дзуры, уый фæдыл ацу. 
Худтысты йыл. Уымæ та устыты фыдаудæнæй здæхти йæ 
уæгъдибар царды æнæфсарм — æрдæбон уазæджы цур кæмæй 
æфсæрмы кодта. 
— Бын бауай, — загъта йын, — æз ма кæйдæрты уæддæр хъæ- 
уын. 
— Дæ ранмæ æрхаудтæ, — бахудтис ыл уый. 
— Æз кæй тыххæй æрхаудтæн, уый мæрдты авддæлæмæ ных- 
хауæд, — ралгъыста карзæй, 
Æлгъыст Егнаты идæдзмæ хауди. 
— Ныууадз ма уыцы рухсыбадинаджы, — батызмæг и. — Ды 
дæ сывæллоны кæмдæр гуыбыны хæлцыл ныууæй кодтай, æмæ 
дзы мæгуыр лæг та кæм фæаххосджын? 
— Уæд гуыбындзæлæй æрцæуæд дæ мæлæт. 
— Оммен! 
— Цæрæнбонты ма кæрæдзи хъуынхъис ма хæрут, — Егнаты 
идæдзыл сбустæ кодта зæронд ус, стæй йе ’рдæм раздæхт. — 
Цавæр хæдзар у? Цавæр бинонтæ сты? 
— Мæхийау иунæгæй цæры, — загъта æвæндонæй, — ацы лæп- 
пу йын ис, æмæ уый дæр æд ус, æд зæнæг Чъребайы цæры. 
— Цы хуынди дæ уазæг? — фыдаудæн фарст æй акодта Егна- 
ты идæдз. 
Уымæй байрох и йæ уазæджы ном, нæ йæ бахъуыды кодта. 
Фæлæ йæ сæрмæ нæ бахаста, йæ уазæджы ном дзы кæй ферох, 
уый схъæр кæнын: 
— Доме, — абадти йе ’взаджы цъуппыл. 
Доме йæ сæфт сывæллоны ном уыди. Егнаты идæдз мæстæй- 
марæн кодта: 

Гуыцмæзты Алеш Уацмыстæ 374 
— Чатрийы ус афтæ, ай дæр, дам, йæхи фырт нæу, æрхæс- 
сæггаг, дам, у. 
Йæ зæрдæ йын цыдæр фæцагайдта: 
— Æрхæссæггаг, дам, у? 
— Гъо. 
6 
Хъæуы чысыл фыййæуттæ тайтайгæнгæ æрхæццæ сты: хъæу- 
уынгтæ æмбу кодтой хъуццыты уастæй, фысты бæгъ-бæгъæй, 
сæныччыты дæргъвæтин мехъытæй. Сыхæгты куыйтæ знæтæй 
рæйдтой сыхæгты стуртыл. Хъомыздахджытæ хъæрæй æлгъыс- 
той æгоммæгæс фосы. Хуры цæст бæрзæндтыл дæр æрмынæг, 
æмæ устытæ апырх сты сæ изæры зылдтытæм. 
Уый дæр æхсæруистæй æмбонд кæрты бакодта йæ дыгæр- 
дыджы. Бакодта йæ фысты дæр. Хъуг никуыцæйма зынд. Æвæц- 
цæгæн та йæ хъæуы мæлинæгтæ барæй фæхицæн кодтой, асырд- 
той йæ угæрдæнтæм, йе кæрдоджынтæм. Ацафон арс арæх вæййы. 
Йæ уæхсчытыл къандзолы зæронд æрбауæлæфтау кодта æмæ 
йæ хъуг агурæг ацыд. Хъæуы сæрмæ нæма схæццæ, афтæ æры- 
хъуыста фидисы зарæг: 
— Матрона, Матрона, 
Кæм хæтыдтæ, Матрона? 
— Лæг агурæг фæцыдтæн. 
— Æнæ лæгæй æрцыдтæ? 
— Усагурæг мæгуыртæй 
Бирее ’рцахстон æнгуыртæй. 
Кодтой-иу мыл тыгуыртæ, 
Æрцыдтæн уæм тындтытæй. 
— Ехх, Матрона, Матрона, 
Дæхи ныммар дæ ронæй. 
Æвæццæгæн, абон фыййау чи уыд, уыцы сывæллæттæй исчи 
у. Нæма æрхæццæ сты, афтæ сын сæ хъусты ацагътой, курджытæ 
йæм кæй æрцыд. 
«Сыджыт дын ахгæнæд уыцы дзых, — æлгъыста йæ карзæй.— 
Уыцы дзых дæ бинонты сæфты хъæргæнæг фæуæд». 
Уыцы зарæг ыл раджы æрымысыдысты. Иухатт Цупылимæ 
сæ хабар куы рахъæр, уый фæстæ. Уæд дæр йæ мойы аххос 
уыди. Мæрдтыкъæй фæуæд. 
Моймæ фæцæуыны размæ дæр Цупылмæ хъæрмзæрдæ хаста. 
Цупыл йæ цæгаты хъæуккаг хæрæфырт у. Гъе æмæ иу хатт, 
хоссивæнты рæстæджы, сусæгæй лæппуйы æфцæгготы æнæхъæн 
дурыны дзаг дон айдзæгъта. Уый йæм фæгæпп кодта, æрсырдта 
йæ. Рагъыл ссывтой хос. Уырдыджы йæ не ’рыййæфта, фæлæ 

375 
Роман 
Дæ уды фарн 
йæ лæнкауы рацахста. Йæхи тонгæ-тонын ахаудтой уыгæсыл. 
Лæппу галиу уыди, уыгæсы ’хсæн æй æрмыдул кодта. Уæды онг 
ыл нæлгоймаджы къух никуы андзæвд, æмæ бауадзыггонд. Хорз 
уыд, æмæ лæппу йæхæдæг йæхи æрæмбæрста, æндæра йæ чыз- 
гон уавджы нал фæцыдаид моймæ. Уæддæр уыцы минуттæ ба- 
дардта йæ зæрдыл. Моймæ куы фæцыд, уæд дзы байрох сты. 
Фæлæ —. рæстæгмæ. 
Йæ мой, мæгуыр, хæстæй къодахы лыггаджы хуызæнæй 
æрцыд, йæ астæуыл нал лæууыд. Йæ уат никуы систа. Йæхи-иу 
дзæбæх куы хатыд, уæд искуыдæй-искуыдмæ искæйты æххуы- 
сæй тыргъмæ рахылдаид. Стæм хатт-иу дæларм лæдзджыты æх- 
хуысæй дæр сарæзта цалдæр къахдзæфы. Æмæ та йæ зæрдæ 
схъеллауаг: куыд цæрдзæни, цардæмбалæн чи нæуал бæззы, ахæм 
лæгимæ? Быхста иу аз, дыууæ, æртæ, цыппар... Цас хъуамæ 
фæбыхстаид йæ тæккæ тугфыцæны? Йæ буар рынчын кодта, йæ 
цармы бын цавæрдæр æнахуыр дадзинтæ нæрстысты æнахуыр 
низæй, хордтой йын йæ буар, æвдæрзтой йæ; иуæй-иутæн æхцон 
дæргъвæтин хъыдзыгæнгæ куыд æрцæуы сæ адзал, афтæ уымæн 
дæр йæ буар æхсызгон æлхысчъытæгæнгæ йæхимидæг рæсыди, 
хæлди. Хаттæй-хатт-иу цавæрдæр хъарм лæсæи лæсти йе стджы- 
ты гакъæтты, нымбырд-иу ис йе ’нгуылдзты зæрдæты, æмæ-иу, 
йе ’нгуылдзтæ кæрæдзийыл адаугæйæ, фæцæйуадзыг кодта. 
Йæхæдæг бæргæ хорз зыдта æппæт уыцы низтæн сæ аххосаг, 
фæлæ... 
Йæ мой та, мæгуыр, йæ сæр æмæ ма йæ гуыр цы змæлыдыс- 
ты, æндæр астæуæй дæлæмæ æрдæгхуыскъ уыди — æрдæгудæ- 
гас, æрдæгмард буар. 
Уыцы рæстæджы сæм фæзынд Цупыл. Æвзистгопп саргъ 
уæййаг сæм уыди, æмæ уый æлхæнынмæ æрцыд. Йæ мойæн хæ- 
сты бынтондæр фехæлдысты йæ нуæрттæ, чысыл хъæлæба дæр 
йæ бон быхсын нæ уыд, æмæ уый дæр уазæгæн къæбæр æрæ- 
вæрдта къæбицы. Лæг дæр ма йæм, æвæццæгæн, хъарм зæрдæ 
хаста, сæ цæстытæ-иу кæрæдзийыл амбæлдысты, сæ цæстыты- 
иу ссыгъдысты æмбарынгæнæн æртытæ. Æмæ та уæд йæ зæр- 
дыл æрлæууыдысты иухатты адджын минуттæ. 
Къæбицы бандон нæ уыди, Цупыл тæрхæгыл бадт, æмæ уый 
дæр тæрхæгыл йæ цуры æрбадт. 
— А-ма, ды дæр дзы иу аназ, — хатыди йæм лæг. 
Уый нæ бакуымдта нуазæн. 
— Уæдæ лæгтыл уынгæджы бон ис, — хынджылæг кодта Цу- 
пыл, хъазгæмхасæн ын иу къухæй фæхæцыд йе уæнтыл æмæ 
йын сыкъа йæ былтыл сдардта. 
Нæлгоймаджы къухы аныдзæвдæй йæ цæстытæ атартæ сты. 
Лæгты цæстæй та ахæмтæ нæ ирвæзы — йæ цæстытæ байгом 
кæнынмæ нал фæхъæцыд, ныпъпъа йын кодта йæ уымæл был- 
тæн. Нæлгоймаджы узæлд æрмæстдæр цалдæр мæйы чи бавзæр- 

Гуыцмæзты Алеш 
Уацмыстæ 
376 
ста, стæй дзы цалдæр азы цухæй чи аззад, уыцы сылыстæгмæ 
куыд нæ уыдаид райст-бавæрд рæвдыдтæ; зæххон цинтæ лæдæр- 
стысты йæ дадзинты, йе ’мбæхст низты цæуæнтæ фæкъæртт сты 
æмæ рæдывтой æддæмæ, бæстæ йыл худти къуырмагæнæн хъæ- 
лæсæй, куыдтой йыл дун-дунейы хъæлæстæ, куыдта йæ уды 
рæбыны æмкъайы иузæрдыг — æппæт дæр ын сæвдылди цин 
æмæ масты, æппæтдæр ын зилахар кодта расыджы рог тæхæн- 
ты, æмæ йыл уарыди бæзджын сыгъзæрин къæвда. Æмæ уыди 
амондджын... Афтæмæй сæ æрбаййæфта йæ мой. 
Йæ хуыссæнæй уæлæмæ чи не стад, дæларм лæдзджыты æх- 
хуысæй тыргъы онг дæр цалдæр азы чи нæуал рахылд, ууыл 
уæд базыртæ базад, сыстад йæ уатæй, æнæсымæй æрхызти асин- 
тыл, æнæсымæй смидæг къæбицы. 
Дуары хъæрмæ фыццаг æрæмбæрста йæхи Цупыл — уыциу 
сæррæттæн Джерджийы иувæрсты алиурдта æддæмæ. Матрона- 
йыл нырма уыцы бæзджын сыгъзæрин къæвда уарыд, æмæ не 
’мбæрста, цы ’рцыди. Йæ мойы богъмæ æрчъицыдта, расхъиудта 
тæрхæгæй, йæхи аппæрста дуарырдæм. Æмæ федта æнахуыр ныв: 
хъæууынгты, йæ ронуагъд хæлафыл хæцгæ, лыгъди Цупыл. Йæ 
фæстæ дæларм лæдзджытимæ тырныдта Джерджи, æмæ æрвнæ- 
рæгау нæрыд йæ хъæрахст. 
Хъæубæстæ чысылæй, стырæй æддæмæ ракалдысты. Касты- 
сты сæм æмæ ницы ’мбæрстой, Цупыл йæ хæлафыл хæцгæ кæ- 
дæм лидзы? Гъе Джерджи ахæм дугъонæй кæд басгуыхт, йæ уат 
уæлæмæ куынæ иста? Æвæццæгæн, афтæ банхъæлдтой: кæмдæр 
уæларвæй цыдæр диссаг æрхауд, æмæ дыууæ лæджы уырдæм 
лидзынц — æнæхъæн хъæубæстæ сæ фæстæ ныххæррæтт код- 
той, æвзæнгтæй чидæртæ баййæфта Джерджийы, фæсте йæ фæ- 
уагътой, фæсте фæуагътой Цупылы дæр, æмæ лыгъдысты размæ, 
кæдæмдæр: иукъахыг Егнат дæр, йæ амондскæнæджы æлгъитгæ 
тырныдта сæ фæстæ. Фæсхъæу, пыхсбынты Цупыл дæлæмæ 
фæуырдыг кодта, æмæ та йæ Джерджи цыдæр дæрзæг ныхæс- 
тæй нылгъыста. 
Ацæргæтæ, æвæццæгæн, хъуыддагæн цыдæртæ бамбæрстой — 
амбырд сты Джерджийы алыварс. Уый зæххыл дæлгоммæ хау- 
дæй богъ-богъ кодта. 
Сывæллæттæ дæр хабар æрхымпырдтой, фæндаджы былыл 
слæууыдысты æмæ, Цупылыл фæсте тай-тайгæнгæ, къуыззитт 
кодтой: 
— Хе-хе! Уæлæ æнцай, хе! 
— С-сы, Корис, с-сы, с-сы! — ссилæг сты сеппæт дæр. 
Хъæуы лæгтæ Джерджийы дæлæрмтты бацыдысты æмæ йа 
сцæйкодтой. Уый богъ-богъ кодта, йæхи тыдта: 
— Ауадзут мæ! Хæдзарсæфт сæ хъуамæ фæкæнон! Хъырт- 
тызмæлæг сæ куыднæуал баззайа! 

377 
Роман 
Дæ уды фарн 
Устытæ бæллæх æнхъæлцау катæйттæ кодтой. Бирæтæ дзы 
Джерджийы тæригъæдæй кæугæ дæр скодта — сæ кæлмæрзæнты 
къабæзтæй сæрфтой сæ цæссыгтæ. Иннæтæ сивылдысты сæ хæ- 
дзæрттырдæм. 
Иукъахыг Егнатыл хуртæ ракаст: 
— Æгъи! — сзилæг кодта йæ иунæг къах, — мæ цæстыдзаг уын 
куыд федтон! 
Джерджи йæ æрыхъуыста. Лæгты къухæй йæхи рæдывта. 
— Куыдз, иукъахыг куыдз! — фырмæстæй ницæмæуал арæхст 
йе ’взаг. 
— Куыдз чи у, уый усы цурæй адæмы лæгтæ æнæхæлафæй 
лидзынц, — фидис ын кодта. 
Хъæубæстæ Егнатыл сæхи сцагътой, æмæ уый дæр хъуыр- 
хъуыргæнгæ ныууагъта йæ загъд. 
Уæды онг дзы, æвæццæгæн, рох уыд. 
— Кæм ис, кæ, уыцы бынызад гацца! — йæхи тыдта хæдзармæ. 
Лæгтæ йын хæдзары æнхъæл уыдысты æмæ лæджы нæ уагъ- 
той. Уæдмæ устытæ бамбарын кодтой лæгтæн, кæй йæ никуы 
арынц. Ныр та уымæн фæтарстысты. Æвæццæгæн, ахъуыды код- 
той: йæхи æрцауыгъта. Чындзытæй чидæртæ хъæрæй скуыдтой. 
Йæ мой сæ æрыхъуыста. 
— Уый кæуинаг нæу! Кæугæ адæймаджы мардыл фæкæнынц! 
Уый та гацца бирæгъ уыди! Мæ бындары мын гуыбыны хæлцыл 
ныууæй кодта, æз та ма йыл æууæндгæ кодтон. Æз та ма мæ 
сыхæгты уый тыххæй цагътон. Ныр та мын мæ хæдзарæй хæз- 
гулдон сарæзта. 
Уæддæр йæ хъус дардта адæмы змæлдмæ, уæддæр æй, æвæц- 
цæгæн, æндæвта — мард у æви удæгас баззади? Уый фæхатыд 
сыхæгты рудзынгæй кæсгæйæ æмæ чысыл йе ’муд æрцыд, цы- 
дæр ныфс дзы бацыд. Зæронд ус сылгоймæгтæн куы бамбарын 
кодта, уыдонмæ кæй ис, æмæ хъæубæсты хархаса куы æрны- 
мæгдæр, уæд цыма уымæн дæр фенцондæр, афтæ фæфиппайдта. 
Мæгуырæг, сывæллон йæ мады куыд уарзы, афтæ йыл фæцай- 
дагъ. 
Цупылы худ къæбицы баззад. Сывæллæттæ йæ сæ къахæй 
къуырттытæгæнгæ тылдтой хъæууынджы. Джерджи сæ æруыд- 
та. Кæстæр сабитæй кæмæндæр худ фаджысæй байдзаг кæнын 
кодта æмæ йæ æрцауыгъта фаджысы михыл. 
— Уый чи райса, уымæн афтæ йедзагæй лæууæд йæ мæрдты 
раз, — карзæй ралгъыста Джерджн. 
Уыцы ми йæ чысыл æрсабыр кодта. 
Фæстæдæр куы бафидыдтой — цы æнæбафидаугæ йын уыди, 
чи йæм кастаид хуыссæнуатмæ, стæй йыл æвзагæй дæр фæтых, 
тыхми мын кодта, зæгъгæ, æфсонæн Цупылыл хъæусоветмæ дæр 

Гуыцмæзты Алеш 
Уацмыстæ 
378 
бахъаст кодта, фæлæ хъуыддæгтæ куы ’рнывыл сты, уæд йæ 
хъаст фæстæмæ райста — гъе æмæ куы бафидыдтой, уæддæр 
Цупылы худ фаджысы михæй райсын нæ бауагъта йæ мой. Æмæ 
лæзæрди худ фаджысы михыл, цалынмæ йæ Цупыл иу æхсæвы- 
гон йæхæдæг нæ адавта, уæдмæ. 
7 
Хъуыдытыл фæци, æмæ æгæр дардмæ радзæгъæл. Йæ хъуг 
никуыцæй зынд. Мæй, мигъты ’хсæн цы сакъадах аззад, уырды- 
гæй æрттывта, мæйрухс къуылдымтыл тæмæнтæ калдта; бонрух- 
сау уыди, æмæ йæ æхсæв нырма иттæг нæ тæрсын кодта — азыл- 
ди хъæдгæрæтты, кæрдоджынты, фæлæ йæ хъуг койсæфт баци. 
Мæстджынæй раздæхт фæстæмæ. Хъæумæ йæ нырма дзæвгар 
ацæуын хъуыд, афтæ мæй мигъы бацыд, бæзджын мигъы, æмæ 
талынг зæххыл æмхауд æркодта — мæстæгæй, хъуынтъызæй. 
Тарæй калди зæрдæхсайгæ тас, æмæ-иу йæ зæрдæ бауынгæг; уыцы 
фидисы зарæг æй хъуыдытыл фæкодта, æндæра кæдæм хаудта 
афтæ дард. Чъылдымырдыгæй йæм цыдæр хъавæг кæй ис, уыцы 
тасыл гуырысхогæнгæ тырныдта хæдзармæ. 
Æхсæвы хъуыртхъом æм фæстæрдыгæй нæ фæлæбурдта, 
фæлæ æрлæууыди йæ развæндагыл, æрæхгæдта йын йæ фæндаг 
— рагъмæ йæ бирæ нал хъуыди, уæд æм хъæу разындаид, фæлæ 
йæ бынатæй феккуырсын нал уæндыд — йæхицæй иу цасдæр 
æддæдæр йæ разы бабадт æнагъæттаджы æхсæвидар æмæ йæм 
æнхъæлмæ касти. Фыртæссæй йæ мидбынат æрхауæгау кодта. 
Æхсæвы хъуыртхъом талынджы талынгдæр гæппæлæй змæ- 
лыди, хыр-хыр кодта, фæлæ уыйæрдæм нæ тырныдта, цыма къæ- 
бæлмæ баст уыди, æмæ йæ рæхыс атонын нæ фæрæзта; гъе та 
йын афтæ дзырдта: кæдæм мын ирвæзыс, амæстæй уал дæ ма- 
рон, ахъазон дæ, стæй мæн нæ уыдзынæ. Ницы йын æвзæрста, 
йæ бон базонын нæ уыд — сырд у æви æнæзæгъинаг. Зырзыр- 
гæнгæ æнхъæлмæ касти æнæнхъæлæджы фыдбылызы кæронмæ. 
Мæсты кодта йæхимæ, исты цыргъаг кæй нæ рахаста, гъе сыхæг- 
ты куыдзы йемæ кæй нæ ракодта. 
— Гъы-ы-ы, — хъæрзыди æхсæвы хъуыртхъом. 
Сыхæгты куыдзы йемæ кæй нæ ракодта, уый тыххæй та йæ- 
химæ куы бамæстджын, уæд æм æрцыди диссаджы хъуыды! 
Уæддæр сæфт æмæ сæфт — кæд сырд у, уæд æй, чи зоны, фæ- 
тæрсын кæнон, зæгъгæ, йæхи батызмæг кодта. 
— Æу-у! — куыдзы хъæлæс сфæзмæгау ыл схъæр кодта ус. 
Уæдмæ та мæй мигъты ’хсæнæй разынд. Мæйрухс куыд тых- 
джын кодта, афтæ уый дæр цадæггай æвзæрста, уыцы æхсæви- 
дар сырд нæ, фæлæ адæймаг кæй у. Æххæст ыл не ууæндыд, 

379 
Роман 
Дæ уды фарн 
фæлæ мæйы рухсæй ныфсджын кодта æмæ йæм бацыд. Уый 
разынд Фæсрагъы хъæуккаг расыггæнаг. 
— Ай Бага куы дæ, уæд ам цы архайыс? — афарста йæ. 
— Гъы-ы, — нæтыди уый æмæ йæ артæнбынтæ калдта. 
— Марг баназ, марг, чи дæ амара, уый, — æлгъыста йæ, йæхи- 
мидæг та цин кодта, цыма йæ æцæгæйдæр сырдтæ хордтой æмæ 
афтæмæй февзæрд йæ уæлхъус ацы къупри. 
— Цы быгъдулæг кæныс ам? — хæрдмæ ивæзта лæджы цонг, 
— сыст æмæ уæхимæ ацу. 
— Матрона, — багуым-гуым кодта уый æмæ йæм æвнæлдта 
къухæй. 
— Дæ туг фæкал, — атъæпп кодта расыг лæджы æмæ йæхи- 
цæй разыгондæй рацыд хæдзармæ. 
8 
Сæ кæрты дуармæ æрæййæфта йæ хъуджы. Хъуг цыма йæ 
азым зыдта, уыйау æм йæ сæр разылдта æмæ йæм тæригъæддаг 
хъæлæсæй бауасыд: 
«Му-у-у». 
Дзæбæх фæнæминаг æй уыди, фæлæ йын уыцы æнæбон уас- 
тæй йæ зæрдæ балхæдта, фæтæригъæд ын кодта, бауагъта йæ 
кæртмæ æмæ йæм дуцынмæ куы рацыд, уæд ма йын кæрдзыны 
къæбæр дæр йемæ рахаста. 
Хъуг дуцын æм искæй буармæ æвналæгау касти: резинæ пор- 
тийы хуызæн дымст фæздон хъыррыст кодта йе ’нгуылдзты 
’хсæн, цæмæйдæрты йын мысын кодта йæ чызгон буар, хъæд- 
дых æмæ нуарджын чи уыд, æддæмæ-иу знæтæй чи тыдта, уыцы 
чызгон буар; уыйхыгъд хъуджы дæрзæг æмæ ихсыд фæдджытæ 
та йæ уырзты ’хсæн æнкъардта зæронд усы цармау — хус æмæ 
æмпылдæй, дæрдджын æмæ æнхъырдтæй. 
Аджы æхсыры уæлæ хъазыди мæйрухс. Фæдджытæй кæлæг 
дыууæ цыхцырæджы сæ иумæ хæццæ кодтой: мæйрухс тади æхсы- 
ры мидæг, æхсыр бæзджын кодта мæйы сыгъзæрин рухсæй, æмæ 
уыцы æгъуыстаджы змæсты тæф дзæнæтон хуыз лæвæрдта æхсæ- 
вæн. 
Дыгъд куы фæци, уæд хæдзармæ рацыд. Фырфæлладæй цы- 
рагъ ссудзынмæ базивæг кодта æмæ тыргъы бандоныл йæхи æр- 
уагъта. Йе уæнгтæ рыстысты. 
Хъæубæсты хæдзæртты сыгъдысты рухсытæ: нæ, уыдон канд 
рухсытæ нæ уыдысты, уый сæ царды тæф калди, хъарм царды 
тæф — алы къуымы дæр дзы змæлыди бинонты адджындзинад, 
алы къуымы дæр хъæрмуд бинонтæ, хъæрмуд цард æрвитгæйæ, 
æнхъæлмæ кастысты кæмæдæр: хионы, гъе æддагоны фæзындмæ. 

Гуыцмæзты Алеш 
Уацмыстæ 
380 
Хорз у, адæймаг искæмæ куы фенхъæлмæ кæсы, искæй фæзындмæ 
æнхъæлцау куы вæййы; æнхъæлмæ кæсæгæн алы хатт дæр бæ- 
рæгбоны чем вæййы, йæ уд æрвылуысмон хъуыдытæй ссыгъдæг 
вæййы, цыма йæм раст Хуыцауы минæвар бадардта йæ сæр, цыма 
цæрæнбонты кургæ хæрзты уарыны бон ныллæудзæн. Хорз у 
бæргæ искæмæ æнхъæлмæ кæсын! Æрцæуинаг дæр дæм мачи 
уæд, уæддæр зон: исчи дæм фæзындзæн. Уый та кæмæ æнхъæлмæ 
кæсы? Чи йын ис хицоны сæраппонд? Кæй æнæнхъæлæджы 
фæзындыл бадара йæ зæрдæ? Никæй. Никæмæ æнхъæлмæ кæсы. 
Æрмæстдæр даргъ æхсæвы æгъуыссæгмæ, æрмæстдæр иунæджы 
уатмæ — ивгъуыды æндæргтæ кæм фæцоппай кæнынц, сæ уынæ- 
рæй йын йæ уд йæ хъуырмæ чи скæны. 
Йæ хæдзар ссис æндæргты цоппайгæнæн, аууæтты цæрæн- 
уат. Æви йæхæдæг дæр батади, баруади, æмæ дзы аууонæй дард- 
дæр ницуал баззад, æви йæхæдæг дæр уæлмæрды дурæй хъау- 
джыдæр ницыуал у — уæлмæрды дур, йæ быны сау мæры цы 
хырыз стæгдар хуыссы, уый дæр кæддæр удæгас адæймаг кæй 
уыди, уый æвдисæн. Æвдисæн?.. Адæймаг кæддæр кæй царди, 
уымæн дæр æй æвдисæн хъæуы — дурцырт; адæймаг исты хорз- 
дзинад куы сараза йæ цæргæйæ, уæддæр ын хъуамæ æнæмæнг 
æвдисæн уа, науæд никæй хъæуы уыцы хорз, науæд адæймагыл 
ничи баууæнддзæн. Æви адæм æрмæстдæр уый тыххæй цæрынц, 
цæмæй кæрæдзийæн æвдисæнтæ уой, цæмæй кæрæдзи цæстмæ 
аразой сæ митæ? Æмæ æнæ ’вдисæнæй иу хъуыддаг дæр — нæ! 
Уæд æрмæст стыр Хуыцауы хъуыддæгтæн нæй æвдисæн, æмæ 
ууыл дæр, æвæццæгæн, уымæн нал æууæндынц. 
Хъæуы, æвæццæгæн, алы къахдзæфæн дæр æвдисæнтæ. Уый 
та сæ нæ кодта. Егнаты азарæй фервæзын кодта йæ иунæг хъæ- 
булы æнæ ’вдисæнæй, æмæ йыл адæм адау кодтой, йæ сывæлло- 
ны, дам, гуыбыны хæлцыл ныууæй кодта. Цы у уый, цы? Цы у 
царды зынаргъдæр? Адæмы уæлæнгай æууæнк? Кæд, мыййаг, 
хи уды рæстдзинад, уый номæй адæмы цæстмæдарæн дæр куыд 
ницæмæ дарай, адæмы худинаджы гаккæн дæр кæм быхсай, ис- 
куы дын дæ хорз бамбарой æви нæ, уымæ æнæкæсгæйæ? Кæд, 
мыййаг, адæм сæ кæрæдзи тасæй дæр сæ удыхъæд раргом кæ- 
нын нал уæндынц, æмæ бæрæг нал у: чи сæ у хорз, æвзæр, 
хъахбай, æдылы... кæрæдзи тасæй цæрынц кæнгæ удыхъæды, 
æцæгæлон удыхъæды. 
Хъæубæсты хæдзæртты сыгъдысты рухсытæ. Цард сæ хъа- 
зыди йæ алы хуызты. Устытæ сæ лæгты раз цæстмæмитæ код- 
той, сæ сывæллæттæ фæлвæрдтой сæ хистæрты фæзмыныл, цæ- 
мæй сæм исты афтид æппæлæн ныхас æрхауа. Æдде та сыл 
æрфæлдæхт тар йеппæт тызмæг æнгасы, æнæрмдзæфæй, йæ 
хъæддаг конды. Сыхæгты къæбыла тарсти æхсæвы хъуынтъы- 
зæй æмæ рæйдта йæ уды рæбынæй. Уый рæйынмæ иннæ куыйтæ 

381 
Роман 
Дæ уды фарн 
дæр къæу-къæу кодтой алырдыгæй. Уымæн дæр йæ зæрдыл 
æрлæууыд, Къахыры сæрмæ Багайæ куыд фæтарст. Сæ дыккаг- 
хæдзæртты къæбыла йæм йæхийау æнамонд фæкаст, æмæ йæ 
афæзмыдта. 
9 
Хуыссæнуаты куыддæр йæ цæстытъыфылтæ кæрæдзийыл 
авæрдта, афтæ йæм йæ хатæны цоппайгæнæг æндæргтæй йæхи 
раргом кодта йæ фырты хуыз. Хæдзары тæккæ астæу слæууыд, 
йæ цæстыты æнхъызтысты йе знæт цæссыгтæ. Цæссыгтæ нæ 
калдысты йæ рустыл, фæлæ, зилгæ хуыдымау, зилахар кодтой 
йæ цæстыты къуырфыты, афтæмæй йæ фарста: 
«Цæмæн мæ ныууæй кодтай гуыбыны хæлцыл, цæмæн?» 
«Хъæбул, — дзырдта йæм, — ды адæмы ныхæстыл баууæн- 
дыдтæ? Æви дæ мæхицæй кæй аскъуыдтон, цæмæй удæгас баз- 
зайай, уый тыххæй дæу дæр æвдисæн хъæуы?» 
«О, о! Æвдисæн! — рыхыди. — Бирæгъ дæр ма йæ лæппыны 
куынæ баивдзæн стонджы амалæн, уæд мæ ды цæмæн ныууæй 
кодтай гуыбыны хæлцыл?» 
«Хъæбул, хъæбул, — дзырдта йæм, — кæд ма дæ мадыл дæр 
не ’ууæндыс, уæд цавæр æвдисæныл баууæнддзынæ?» 
«Мад? Цавæр мад?» 
«Дæ царды тыххæй уыйбæрц тых кæмæ разынди æмæ дæ 
йæхицæй чи аскъуыдта, адæмы астæу дæ дзæгъæлæй чи ныу- 
уагъта, цæмæй цардаис, цæмæй дæм дæ марæджы къух ма бах- 
хæссыдаид. Мады ныхæсты та ма мады зæрдæйæ дарддæр цæй 
æвдисæн хъæуы, хъæбул. Хъуыды-ма кæныс, дæу ацы хæдза- 
рæй куы кодтон, цæмæй дæ æцæгæлон адæмы астæу фæдзæгъæл 
кодтаин, уæд нæ хæдзары къул сыджытæй ног куы рацагътон? 
Бакæс-ма уыцы къулмæ, хъæбул: дæ гыццыл гуккытæ дын ног- 
сæрст къулмæ куы ’лхъивын кодтон, цæмæй дæ къухы фæдтæ 
уæддæр баззадаиккой мæ афтид хæдзары; бакæс-ма, хъæбул, 
ныронг дæр дæ чысыл гуккыты арф фæдтæ куыд бæрæгæй зы- 
нынц. Хæдзары къултæ чъырæй куы рацæгъдын, уæддæр уыдон 
сахорын куы никуы бауарзта мæ цæст, æмæ мæм цæрæнбонты 
сау æндæргтæй æртхъирæн куы кæнынц. Ды та, дæ фæхъау 
фæуон, худæгæй куы мардтæ, дæ дзуары гуккытæй куынæуал 
ауæрстай къулыл фæдтæ кæнын, мæнæн та мæ зæрдæ фæрчытæ 
куы хаудта, фæлæ цæмæй ды хъæлдзæг уай, уый тыххæй кæуын 
дæр куынæуал бауæндыдтæн. Бакæс-ма ноджы уыцы къулмæ, 
хъæбул, дæ рæз мын кæйонг схастай, уый нысан дæр уым куы 
баззади: къулгæрон дæ слæууын кодтон, мæхи цæст нæ бауарзта 
дæу къулмæ фæнысан кæнын æмæ дын дæхицæн куы загътон, 
зæгъын-ма къулмæ дæ сæр тынг балхъив, æмæ дзы дæ сæры ныв 

Гуыцмæзты Алеш Уацмыстсе 382 
фенай. Сыджыты муртæй дæ сæрыл цы аззад, уыдон дын сæрва- 
сæнæй куы ныффастон æмæ сæ хæцъилы куы батыхтон. Дæ 
разы ма скъаппы дуар байгом кæн æмæ уырдыгæй хъæдын чы- 
рын райс. Уыцы сыджыты муртæ нырма дæр уым куы сты, хъæ- 
бул, ныры онг дæр мын дæ сæрыхъуынты ад куы хæссынц, хъæ- 
бул. Фен-ма ноджыдæр уыцы чырыны, дæ пысултæй мын чи 
баззад, уыдон иууылдæр уым куы сты: æхсинаг дзы чи уыд, 
уыдон æхсгæ дæр куынæ ныккодтон, дæ хиды тæф сæ дæ мады 
зæрдæйæн куы нæма байсыст; дæ цыбыр хæлафы дæ доны хуыпп 
аирвæзт, æмæ мæм ныры онг дæр царды уыцы тæфæй хуыздæр 
куы ницы ма ракалд. Фен, хъæбул, фен, мады зæрдæйы рæби- 
нæгты. Ды мын уыцы бон зæххыл дæр куынæуал лæууыдтæ, 
кæдæмдæр, дам, цæуæм, мæнæн та мæ сæрыл тугтæ куы уарыд; 
ды мын æрхъæцмæ дæр нал лæууыдтæ, мæнæн та ацæуын куы 
не ’нтыст, зæгъын-ма мын алы бæлас, алы дурмæ дæр куы фев- 
налис, цæмæй дæ уыдонæн дæр бафæдзæхсон, æмæ дын хорз 
фæндаджы арфæ ракæной. Нæ хъæуы дæттæй дын алкæмæй дæр 
куы нуазын кодтон, кæд, зæгъын, дын царды хос фестиккой; нæ 
дзуары бæлæсты сыфтæртæй дын дæ дзабырты куы нывæрдтон, 
кæд, зæгъын, дын нæ бæсты дзуæрттæ раарфæ кæниккой. 
Хъуыды-ма кæныс, хъæбул, æцæгæлон ранмæ куы ’рцыдыс- 
тæм, уæд мын ды æппæтмæ дæр дæхи куы ивæзтай; мæ чысыл 
муртæй дын фæстаджы лæггæдтæ куы кодтон, æмæ мæ къухы 
куы ницуал уыд, уæд мæ къухыфыдтæ дæндагæй куы хордтон. 
Дæ фыды лæвар кæлмæрзæн мыл уыд, уый дын сырхфистон- 
джын хырынкъайыл куы баивтон. 
Автобустæм бирæ адæм кæм æнхъæлмæ каст, уым дæ бандо- 
ныл фынæйгæнгæйæ куы ныууагътон, уæд мæ зæрдæ куыд нæ 
аскъуыди. Дæ фынæй улæфт мæ фæстейæ куы сырдта, фæрсгæ 
куы кодта, тагъд æрбаздæхдзынæн, уымæй. 
«Тагъд æрбаздæхдзынæн, цард дын фестон», — мæ лидзгæ 
цыдæй дын афтæ куы дзырдтон. Цæмæй дæм фæстæмæ ма раз- 
дæхтаин, уый тыххæй æнæзонгæ хъæуы автобусыл куы абадтæн 
æмæ цалдæр боны дзæгъæл куы цыдтæн кæйдæр хъæууынгты, 
цæмæй, зæгъын, хъæубæстæ афтæ фенхъæлой, фæсхохы уыд- 
тæн, кæд, зæгъын, Егнаты сырд дæ фæстæ нал цуан кæнид, 
агъуыд сырдау. 
«Цы кодтон Егнатæн, цы?» — куыдта саби. 
«Кæд дæ ферох ис, — йæ зонын дын ницы пайда у. Уадз æмæ 
æдыхстзæрдæ уай, хъæбул». 
«Сайыс, сайыс! Цæмæннæ фæцыдыстæм иумæ дард ранмæ, 
Егнаты къух нæм кæдæм нæ баххæссыдаид. Уым цардаиккам 
иумæ. Фæлæ ды, сайгæ кæныс». 
«Нæ сайын, хъæбул. Нæ мыл баууæнддзынæ, уый дæр зо- 
нын. Фæлæ дын æй уæддæр дзурын. Адæймаг куы фæтуггопп 
уа, уæд цыфæнды сырдæй дæр тæссагдæр у. Кæмдæр мæрдты- 

383 
Роман 
Дæ уды фарн 
бæсты иу лæгбирæгъ райгуырди æмæ цытæ бакодта адæмæн! Цы 
хуызæнæй æрыздæхтысты хæстæй? Нæ хъæуы Егнатæй сабыр- 
дæр адæймаг нæ уыд, æмæ йын цы митæ бакодта? Æмæ цас 
адæмы схъæстæ кодта уыцы лæгбирæгъ? Мах искуыдæм дард 
ранмæ куы фæлыгъдаиккам, уæддæр зæрдæ иу хатт йæ уæзæгмæ 
æрластаид йæхи. Цæугæ куынæ æркодтаиккам, уæддæр нæ цæ- 
рæнбынатæн бæрджытæ уыдаид. Уыцы азты дæ фыдæй хабар 
нал хъуыст. Нæ йæ зыдтон, мард у æви удæгас. Æз æй, кæй 
зæгъын æй хъæуы, удæгас æнхъæлдтаин, зæрдæ йæм æхсайдта- 
ид, æмæ йæм искуы æрцыдаиккам, искуы абæрæг кодтаиккам нæ 
уæзæг. Æмæ та Егнат базыдтаид — кæм цæрыс. Адæймаг йæ 
цæргæйæ йæхи нымудзæг у. Æз та дæуæн тарстæн, дæ цардæн. 
Ды йæ нæ зоныс, фæлæ æз федтон, уыцы хæсты бирæтæ афтæ 
мæстыгæр, афтæ суцца систы æмæ æрратæй хъауджы нал уыды- 
сты: сæ цæстыты раз алы уысм дæр лæгмæрдтæ цыд, æмæ уыцы 
лæгæргæвсты æнагъæддаджы уындæй сæ зæндтæ фæсахъат сты. 
Хъуыды кæныс, хъæбул, дæ хæстæджытæм кæй дæ, уый дæр 
ничи зыдта, фæлæ дæ Егнат ссардта. Мады зæрдæ зонаг у, хъæ- 
бул: гъеуæд комкоммæ мусæй куынæ фæцæуæг уыдаин, уæд дæ 
Егнат йæ туг райстаид, аргæвстаид дæ. Мады зæрдæ зонаг у, 
æмæ мын кæд цыфæнды зын уыди, уæддæр æз куыд бакодтон, 
афтæ бакæнын хъуыд. Мæн дæ цард хъуыди. Уыцы рæстæджы 
дын мады рæвдыдæй удæгас баззайын сæйрагдæр уыд, Æз уый 
сарæзтон. Мæн хъуыдис, ды удæгас баззайай, æмæ мын бан- 
тыст. Дæу хъуыди мады рæвдыд, фæлæ дæ æз мæхицæй аскъуыд- 
тон. Дæуæй зындæр мæнæн уыди. Иуæй-иу хатт мады æнувыд 
хъæбулхор разыны. Æз хъæбулхор не сдæн. Уадз æмæ ма зонон 
кæм дæ; уадз æмæ ма зонон цыхуызæн дæ, цавæр адæймаг дæ — 
мæн хъуыди, цæмæй ды цæрай, æмæ цæр. О, куы зонис, цы 
хъизæмар у уый мадæн: дæ хъæбулы дæхи къухæй дард ранмæ 
фесаф; зон æй, удæгас у, цæры, фæлæ кæм, куыд, уый ма зон. 
Зон æй, дæ хъæбул дын дæ ном никуы æрымысдзæн, стæй йæ 
куы æрымыса, уæддæр фыдæлгъыстæн. Фæлæ мады зæрдæ хъæ- 
булы цардæн фæразон у. Æмæ цæр, кæмдæриддæр дæ...» 
«Æмæ йæ зоныс, удæгас дæн?» 
«Зонын æй. Мады зæрдæ алцыдæр зоны». 
«Нал цæрын, нал! Ды мæ цæмæн ныййардтай, уымæй фæип- 
пæрд дæн. Æндæр адæймаг сдæн». 
«Уд иу у. Уый удыхъæд аивы». 
«Уæдæ мæ цæмæннæ базыдтай? Скæс-ма мæм». 
Йæ разы лæууыди йæ абоны уазæг. Джерджийы сих. 
«Уый ды дæ?» 
«Æз дæн». 
«Доме!» — ныккуыдта хъæрæй æмæ йæм йæхи сивæзта... 
Æмæ фехъал. 

Гуыцмæзты Алеш 
Уацмыстæ 
384 
10 
Йæ буар уыди хидмæцъæл. Уæддæр йæ бон нæ баци — ма 
сыста. Цырагъ ссыгъта æмæ бацыд къулгæронмæ: йæ чысыл са- 
бийы пырх къухвæдтæ йæм цыртыл фыстытау æвзыстой къу- 
лæй. Сæ разы йæ зонгуытыл æрхауд æмæ сын пъатæ кодта. 
Къухвæдтæ уыдысты уазал, уымæ та афтæ каст, цыма йæ уыдон 
дæр сæхицæй схойынц. Æмæ сæм тынгдæр æлхъывта йæхи. 
«Доме, — куыдта хæкъуырцц куыдæй, — Доме, мæ хъæбул!» 
Иæ гом уæрджыты бын бахаудтой къулæй æрызгъæлæг муртæ, 
æмæ хуыры цъæлтæ нынныхстысты йæ цармы. Æнæбары сæ къу- 
хæй æрцагъта æмæ бацыд скъапмæ, райста дзы йæ хъæдын чы- 
рын. Чырыныл æвæрд уыди чысыл гуыдыр. Дæгъæл кæм ны- 
вæрдта, уый дзы байрох æмæ архайдта гуыдыр ратоныныл. Нæ 
йын бакуымдта. Æфсæн æвдузæнтæ мидæгæрдыгæй къæдз уыды- 
сты. Чырыны сæр стоныныл афæлвæрдта, уый дæр ын нæ ба- 
куымдта. Йæ хуыссæнты бын æвæрд уыди дæргъæй-дæргъмæ 
хъама æмæ уый райста, атъыста йæ, чырынæй сæры ’хсæн цы 
чысыл зыхъхъыр уыди, уым æмæ йыл схæцыди йæ тых-йæ бо- 
нæй. Фæстаг æвдузæнтæй иу схауд, æмæ уæд дыууæ къухæй 
схæцыд фанерæ сæрыл. Сцъæл æй кодта. Чырыны æвæрд уыди 
чысыл тыхтæттæ æмæ йæ мойы фыстæджытæ. Чырыны сæр йæ 
сывæллоны дзаумæттæ феныны тыххæй срæдывта, исгæ та фыс- 
тæджытæ скодта. Алы фыстæг дæр дзы зыдта æнæкæсгæйæ, 
алы фыстæджы дæр дзы уарзта хи къухы хъомыл удау: сеппæты 
фылдæр та — Джерджи йемæ кæй схаста хæстæй æмæ йæм иу 
цасдæры фæстæ тарфрынчынæй кæй радта, уыцы фыстæг. Хъуыс- 
та фыстæджы ныхæстæ, фыстæджы ныхæстæ сæхигъæдæй дзырд- 
той Джерджийы хъæлæсæй: 
«Матрона! 
Ацы гæххæтт дæм арвитдзысты, æз удæгас куынæуал уон, 
уæд: чи зоны, иу боны фæстæ, чи зоны, иу азы фæстæ. Бæргæ 
дæм ацы гæххæтт дæр куынæ арвитин, бæргæ дын мæ бон куы 
суаид, цæмæй дæ мауал фæриссын кæнон, фæлæ нæй гæнæн: 
зонын, цалынмæ мæ мæлæт фехъусай, уæдмæ мæм кæй æнхъæлмæ 
кæсдзынæ цæрæнбонты дæр. Мæн та уый нæ фæнды. Уый тых- 
хæй дæм фыссын. Куыддæр дыл ацы гæххæтт сæмбæла, афтæ 
мын мæ ном цæхджын хойрагæй ссар æмæ стæй дæ амонды кой 
бакæн. Зон æй, ды уæлæуыл амондджын куы уай, уæд æз дæр 
мæрдтыбæсты амондджын уыдзынæн. Науæд мæрдтыбæсты авд 
марды кæндзынæн — дæ тыхсты кой мæм куы ныхъхъуыса. Зо- 
нын æй, æз дæ фæсайдтон, æз дын ницы хорз æрхастон, æмæ 
мæ фæстæ дæр амондджын куынæ уай, уæд мæ мард азимаг у. 
Ницы мæ фæндыд, дæуæн хорзы бацæуынæй дарддæр, дæ- 
уæн æмæ нæ гыццыл лæппызæн. Мæхи Хуыцауы æмсæр æнхъæлд- 
тон, сымах мæ хæдзары кæй стут. Ныр та цы? Фæсайдтон дæу 

385 
Роман 
Дсе уЪы фарн 
дæр. Фæсайдтон нæ гыццыл фырты дæр. Цы аккаг уыдыстут, 
иу ахæм лæггад уын нæ бакодтон, афтæмæй мæнæ къодахы лыг- 
гаджы хуызæнæй баззадтæн. Ныр æнæхъæн азы бæрц хуыссын 
фæрсхъæдæй, фæлæ, æвæццæгæн, бирæ нал фæхуысдзынæн. 
Бæргæ мæ фæнды тынг зæрдиагæй дæумæ, сымахмæ, уæд та ма 
иу цæстæй бакæсын, фæлæ мæ зæрдæ нæ тæры; цыхуызæнæй 
мæ зыдтай, ахæмæй мæ ницыуал баззад. Къодах, æрмæстдæр 
къодах. Æмæ мæ нæ фæнды, мæ мæлæты размæ мæ тæригъæдда- 
гæй фенай; нæ мæ фæнды, мæн цы цæстытæ уарзтой, уыдон мын 
тæригъæд кæной, афтæмæй сæ фенон. Уадз дæ зæрдæйы базза- 
йон удæгас адæймагæй. Мæн чи уарзта, уый мын мæ цæнкуыл 
буар ма хъуамæ фена. 
Чи зоны мæм фæхæрам уай, фæлæ æз ам дохтыртæн дæр 
афтæ загътон: «Ничи мын ис». Цæмæн? Уый дын загътон. Бæргæ 
дæм куынæ ныффыстаин ацы гæххæтт дæр, фæлæ йæ зонын, ме 
’рцыдмæ æнхъæлмæ кæсдзынæ. Æмæ дæ ныр курын: кæд мæ 
уарзтай, уæд дыл куыддæриддæр ацы фыстæг сæмбæла, афтæ, 
æгъдау куыд амоны, ахæм фынджыдзаг сараз, стæй дæ амонды 
кой бакæн. Хъусыс, дæ амонды кой. Æрмæст сывæллоны рæв- 
дыдцухæй ма ныууадз. Фыды ныхасы ад нæ базыдта, ды йын 
фыды бæсты дæр фæу. 
Дæхи Джерджи». 
«Абон а сом кодтон уыцы къуыри, — дзырдта йын Джерджи 
тарф рынчынæй, — фæлæ та мæ мæлæт фæивгъуыдта, иу-цал- 
дæр мæймæ радзæбæхдæр дæн, æнæбары-иу слæууыдтæн лæ- 
дзæджы æнцой. Дохтыртæ мын афтæ: дæ астæуыстæг, дам, æмбы- 
ди, ныр дын дзæбæхырдæм фæци. Æнхъæлдтон, ссæрæн уыдзы- 
нæн æмæ дæм ратагъд кодтон, мæхи басастон, æрцыдтæн дæм. 
Гæххæтт дæр барæй нал ныскъуыдтæ кодтон: зæгъын, искуы 
бынтондæр куы сдзæбæх уон, уæд дын æй равдисдзынæн, дыу- 
уæйæ иумæ удхæссæгыл куыд фæхудæм. Фæлæ нæй, тыхджын- 
дæр та мæ разынд уыцы куыдзы тугæй æхсад. Ехх, мæ астæу, 
мæ астæу, фыдæбойнаджы астæу». 
Дзырдта, æмæ йæ хус уадултыл лæдæрстысты йæ цæссыгтæ. 
Куыдта уый дæр. Уæдæй æввахсдæр æм никуы уыди йæ мой. 
Нæ зыдта, уыцы сабыр æмæ уазал лæгæн ахæм зæрдæ кæй ис, 
афтæ уарзын кæй зоны. Йæ хауд риуыл æрæппæрста йæ сæр 
æмæ дзынæзта. Уый йын йе стæгдар æнгуылдзты ’хсæн бакодта 
йæ цæсгом, æмæ йæ бон нæ уыд, йæ сæрыхъуынтыл ын йæ былтæ 
авæра, уыйбæрц æй нæ уыди йæ сæр схъил кæныны бон. 
«Зонын æй, — дзырдта йын фæсус хъæлæсæй, — зонын æй, 
тæригъæд мын кæныс. Æз та уымæй тарстæн — дæ цæстыты 
мæхи тæригъæддагæй фенын, дæ зæрдæйы мæхи цæнкуылтæй 
ссарын. Ехх, Матрона, Матрона... Ды нæ зоныс, бирæ кæй уар- 
зыс, уый разы куы ницыуалхъом уай, куы ницæмæнуал бæззай, 
дæхи уындæй дæхæдæг куы ’фсæрмы кæнай, уæд уый цавæр 
25 Гуыцмæзты Алеш 

Гуыцмæзты Ллеш 
Уацмыстæ 
386 
мæрдтылгъыст вæййы. Зæгъ-ма мын: тæригъæдæй дарддæр мæ 
уæд та ма иучысыл уарзгæ нал кæныс? Кæд нæ, уæддæр мын 
зæгъ — уарзын, æмæ та мæ тыхтæ мæхимæ æрцæуой, мæхи та 
иучысыл бауарзон. Науæд мæхицæй мæ удхæссæг федтон, мæхи 
æдых мын ноджы мæ тых асаста». 
Уый та йæ кæд, æцæгæйдæр, искуы уарзта, уæд æрмæстдæр 
гъеуæд уыд: чидæр ыл афтæ æнувыд кæй у, уымæй йæ дзыхы 
ныхас фесæфта, æгомыгау ыл цин кодта буарæй, йæ былтæй, 
æмæ йæм афтæ касти, кæд исчи искуы амондджын уыд, уæд 
æрмæстдæр уый йæхæдæг; уыцы сахат æм афтæ касти, зæгъгæ, 
йæ мой ныртæккæ бынтондæр сæнæниз, уæд афтæ ’ввахс нал 
уаид йæ удæн; уый хъуыдис, йæ мой гъеуæд куыд уатон уыд, 
ахæм рынчынæй, ахæм уарзтæмдзагæй, ахæм хъарм ныхæстимæ. 
Йæ мой та уый не ’мбæрста, афтæ йæм касти, цыма йын тæ- 
ригъæд кæны, æмæ йын йæ цæсгом йæхицæй асхуыста. Йæ хауд 
цæстытæ æрттывтой фыдгæнæджы цæстытау. 
«Ку мыл, ку! Тæригъæддаг дæн æз! Кæй ма цæмæн хъæуын! 
Ку мыл! Кæуинагыл кæуын хъæуы. Цы ма мæ хъуамæ уарзай? 
Цы хъуамæ уарзай къодахæй? — хыр-хыр кодта æрхæцгæ хъæ- 
лæсæй. — Ку мыл! Æз тæригъæддаг дæн, æмæ ма мын тæригъæд 
уæддæр кæнай. Æниу мын тæригъæд дæр цæмæн кæныс? Чи 
дын дæн? Никуы ничи никæй зыдта!» 
Стæй æрсабыр. 
«Ехх, Матрона, Матрона, — дзырдта æнкъардæй, — мæ зон- 
дыл мæ хъару нал цæуы, сфыдзонд дæн. Фæлæ-иу мын ды уæд- 
дæр ныббар. Æниу дын дзургæ æцæгтæ кодтон. Цæмæн ма дæ 
хъæуын? Стæй ма кæй цæмæн хъæуын! Цы пайда ма у мæ цард? 
Зилыс мæм, тыхсыс мыл æмæ цæмæн? Цæй тыххæй ма цæрын? 
Куы ницыуалхъом дæн, куы ницæмæнуал бæззын, уæд ма дæ мæ 
удæгасæй цы тыхсын кæнон? Цы уæлдай у, гъеныр амæлон æви 
ма иу бон фæцæрон. Уæлдай дзы ис — цас раздæр, уыйас — 
хуыздæр. Мæнæн дæр мæ тухитæ фæкъаддæр уыдзысты, дæу 
дæр нал тыхсын кæндзынæн. Куы йæ уыныс, куыд утæхсæн 
кæнын, уæд дын цас зын у, хæринагыл мын исты хос азмæнтай. 
Ахъуыды-ма кæн, цас хуыздæр уыдзæн, цас фæцыбырдæр уы- 
дзысты нæ хъизæмæрттæ. Намæ уый дæр — нæ. Зæгъ мын рæв- 
дыдгъуызæй, бирæ мæ кæй уарзыс æмæ мын удыхос агурынмæ 
кæй цæуыс. Æз дыл баууæнддзынæн. Удисæг алцæуыл дæр 
æууæнды. Зæгъ мын афтæ, æмæ дуæрттæ гуыдырæй сæхгæн, 
искуыдæм афардæг у. Æз та дæм æнхъæлмæ кæсдзынæн, 
æнхъæлмæ кæсдзынæн, бирæ кæй уарзын, уый мын удыхос кæй 
æрхæсдзæн, æмæ афтæ рæсугъд æнхъæлмæгæсгæйæ зонгæ дæр 
нæ бакæндзынæн мæ ацыд ацы дунейæ. Фæстаг сулæфты онг 
дæр æнхъæлцау уыдзынæн дæ ауындмæ, дæ иунæг ауындмæ, 
удыхосмæ. Æмæ уый уыдзæн тæхудиаджы мæлæт. Зæгъ-ма, зæгъ: 
афтæ рæсугъддæр нæу?» 

387 
Роман 
Дæ уды фарн 
«Джерджи, — йæ риуыл ногæй ныддæлгоммæ, афтæмæй йыл 
куыдта уый. — Джерджи, цытæ дзурыс, æз дын дæ ныллæг улæф- 
тæн дæр тæрсгæ куы фæкæнын, уæд мын цытæ фæдзырдтай? 
Фынæй куы вæййыс, æмæ дæ цуры кæй дæн, уый куынæ фæха- 
тыс, уæд мыл бæстæ куы сафтид вæййы, уæд мын ды та цытæ 
фæдзырдтай. Æви мын тæригьæд дæр нæ кæныс? Æви мæ дæхи- 
цæй схойыс?» 
Уый йын йæ мæллæг æрмтты ’хсæн бакодта йæ цæсгом æмæ 
йæм ныккасти. Афтæ æдзынæг æм фæкасти дзæвгар рæстæг, стæй 
йæ цæстытæ ферттывтой, схудти æгас цæсгомæй: 
«Матрона, Матрона, — дзырдта йын, — гъеныр мæ бауыр- 
ныдта, æрмæст тæригъæд мын кæй нæ кæныс, уарзгæ дæр ма мæ 
кæй фæкæныс. Уый æнхъæл дæ мæхицæн нал уыдтæн. Нал уыд- 
тæн мæхицæн уый æнхъæл, æмæ ма мыл ахæм хуызы дæр æну- 
выд уай. Ныр та мын фенцондæр и. Ныр та мæхи дæр адæймаг 
банхъæлдтон. Мæхи зæрдæмæ та фæцыдтæн. Ныр та мын мæ- 
лæтæй тас нал у...» 
Уымæй цалдæр мæйы фæстæ æрцыди йæ хабар Цупылимæ. 
11 
Йæ мойы хъæлæсы зæлты æхсæнты æрыхъуыста къæвдайы 
уынæр. Æдде къæвда уарыд сæх-сæхæй. Æртæхтæ æртхъирæн- 
гæнæгау хостой рудзынджы æвгтæ, уымæ та афтæ каст, цыма 
йыл чидæр табæтмæ æфсоны цæссыг калы. Æмырæхгæд хатæн 
æм марды чырынау зынд, марды чырын — фæстаджы æмбæх- 
сæн, фæстаджы уат; æдде та — урс дуне, кæмæй ахицæн æмæ 
йыл ныр æфсоны куыд чи кæны. Йæ мой куы амард, уæд ыл 
йæхæдæг дæр ахæм цæссыгтæ калдта: цæстытæй цыхцырджытæ 
ныллæууыд, риуы та рисæн йæ кой дæр нæ уыди. Нæдæр цин 
кодта, нæдæр — хъыг. Æрмæст йæ хуылфæй æддæмæ рæдывтой 
йæ мойы ныхæстæ, уыцы ныхæстæ фестадысты дон, æмæ уыдон 
рæдывтой цæссыгты хуызы. 
«Æрцыдис, — дзырдта йын йæ мой йæ амæлæты размæ, — 
æрцыдис, æвæццæгæн, мæ цæуыны рæстæг. Афон дæр мын у. 
Мæ уд мисхалы бæрц дæр ницы ахæм ары, цæй æфсонæй ма 
афæстиат уон царды. Зоныс, Матрона, зæронд адæймаг куы 
фæмæлы, уæд ма йæ алы зонгæ хуызы фендæй дæр афæстиат 
фæфæнды, йæ алы зонгæйы дæр ма, йæ цард цæуыл фæхæца, 
уый фены. Мæнæн та æппæт дæр сафтид. Къухæй цæуыл фæхæ- 
цон мæхи фæуромыны охыл, ахæм ницыуал ис. Ды? Ды дæр — 
нал. Æз ма ныр дæр æууæндын, мæ цард дæ кæй хъæуы, æнæ- 
мæнг дæ кæй хъæуы, тæригъæд мын кæй нæ кæныс, фæлæ дын 
æнæ мæн зындæр кæй уыдзæн. Хатын æй, афтæ нæ уыд, уæд- 
дæр æууæндыдтæн, удисæг æууæндаг у сывæллонау. Æууæн- 
дыдтæн ууыл, фæлæ мæ ды дæхæдæг нал хъæуыс. Мæхæдæг 

Гуыцмæзты Алеш 
Уацмыстæ 
388 
мæхи куыд нал хъæуын, ды дæр мæ афтæ нал хъæуыс. Æз дын 
æппæт дæр барын, барын дын мæ фырты сæфт дæр — чи зоны 
йæ æцæгдæр уæй ныккодтай — уæддæр дын æй барын. Барын 
дын дæ сæйдтытæ дæр. Иунæг иу хæрам дæр мæм нæй дæумæ, 
мæ цæуæн бон. Æрмæст та мæ ме ’рра зæрдæ ардауы, æмæ дæ 
уымæн фæрсын: куы амæлон, уæддæр мыл æфсоны куыд кæн- 
дзынæ? Тæригъæд мын кæндзынæ? Ничердыгæй дæм бахъар- 
дзæн мæ амæлæт? Æппын зæрдæсæрæй не схъæрздзынæ мæ мар- 
ды уæлхъус?» 
Хуыцауы æлгъыст уыди, æцæгæйдæр, æрцыдысты йæ ны- 
хæстæ: йæ марды уæлхъус йæ зæрдæ нæ бауæззæуттæ, æрмæст 
уыцы ныхæстæ йæ риуы тадысты æмæ цæхджын æртæхтæй хъуы- 
зыдысты æддæмæ. Цæмæн? Куы йæ фæндыди, йæ зæрдæ фыр^ 
мæтæй куы сæнкъуысид, куы бауадзыг уаид. Æви йын зæрдæ 
æппындæр нæй? Æви мæт кæнын æппындæр нæ зоны? 
12 
Бон ыл куыд æрбарухс, уый нæ базыдта. Цырагъ куы ахуыс- 
сын кодта, æмæ хатæн куы фæталынг, хатæн рухсæй куы аззад, 
уæд фæджихау — æхсæв ыл кæуылты афардæг! Хуыссæнуаты 
йæхи куы ’руадзы, уæд иу-дыууæ сахаты бæрц фæсайы йæ цæс- 
тытæ, стæй райхъал вæййы, хуыссæг æй нал фæахсы, æхсæв ыл 
афтæ ныддаргъ вæййы, æмæ йæ нал фæуырны, искуы ма сбон 
уыдзæн. 
Иæ дзаумæттæ скодта æмæ æддæмæ рахызт. Æхсæв-бонмæ 
айдагъ хæдоны фæбадт, йæ буар, тынд маргьы цармау, ныцъ- 
цъæх, уæддæр ыл æдде къæвдахсад уæлдæф куы сæмбæлд, уæд 
йе уæнгты ахъардта, ноджы тынгдæр суазал. Къæвдайы банцад 
дæр нæ базыдта. Дзыхъхъыты, хъомты къахвæдты æмæ лæнкау- 
ты дон скултæ-култæ. Нырма къулварс гакъæтты лæдæрстысты 
къадатæ. Стыр къæвда та уыдис. Уыгæрдæнтæ æнæуи дæр калд 
уыдысты æмæ ноджы ныккалдаиккой. Чи ма йын сæ æркæрд- 
дзæн? 
Кæрты уазалы ныкъкъæдз сты хъуг æмæ дыгæрдыг. Æвæц- 
цæгæн, æнæхъæн æхсæв лæугæ фæкодтой. Фысты хъуын къæв- 
да ныхсадта æмæ ныуурс сты. Ауæй сæ хъæуы. Сæ холладжы 
аргъ не сты. Хосдзау фырттæ куынæ ахизы йæ кæртæй. 
Йæхи сæхсадта, йæ сæр алæгъз кодта æмæ хъуг дуцынмæ 
рацыди. Ныллæг сæрак дзабыртæ ныгъуылдысты цъыфы, æмæ 
асинты бын йæ къалостæ рацагуырдта. Æвæццæгæн, къæвдайы 
рæстæджы дымгæ дæр кодта — асинты бын дæр хуылыдз уыд. 
Йæ къалостæй иу дæлгоммæ фæлдæхт уыд, æмæ уый хуылф 
сурæй аззад, иннæ ныххуылыдз. Уæддæр сæ скодта. Хæдзары 
раз цы æхсынцъы уыд, уый æгасæй дæр йæ быны фестад, цъы- 

389 
Роман 
Дæ уды фарн 
фимæ сызмæстысты, æмæ сæ рауидзынмæ фæзивæг кодта. Туаг 
аразыны фаг ма йыл аззад. 
Кæрты фаджыстæ цъыфимæ схæццæ сты, стуртæ сыл фæлæ- 
гæрстой. Къæпийæ сæ æрбатымбылтæ кодта. Адæм тæхудиаг сты. 
Чи дын фыййагыл фæхæцдзæн, чи уисойæ æрбамæрздзæн, æмæ 
адæймаджы къух фæрæуæг вæййы. Нæ, алцы дæр дæхæдæг араз, 
иу къухæй фыййагыл хæц, иннæмæй уисойыл. Чындз дæр у æмæ 
æфсин дæр. 
Хъуджы фæздоны раз куы ’рбадт, уæд фæхатыд, хъуг 
æнæхъæн æхсæв лæугæ нæ кодта, йæ фæздон цъыфæй самæста. 
«Мардæн хæрды фæу», — бахъуыр-хъуыр кодта æмæ хæ- 
дзармæ баздæхт, дуцæн аджы дон рахаста, æрæхсадта дзы хъу- 
джы фæздон æмæ дуцынмæ бавнæлдта. 
Хъуг уæгъдвæдæг уыди, æмæ æхсыр ставд цыхцырджытæй 
калди агмæ. Æвæццæгæн æм йæ сæр æгæр хæстæг бакодта — 
хъуг ын йæ цъыфæйдзаг къæдзилæй радзæхст кодта йæ цæсгом. 
Йæ цæстытæ цъыфы лæдæрсæнтæй айдзаг сты. 
«Судзаггаджы мардæн бахъу», — ралгъыста йæ, æмæ йæ цæс- 
гом раздарæнæй ныссæрфта. Аджы æхсыры уæлæ сау фæд уагъ- 
той цъыфы муртæ, йæ армыдзыхъæй сæ скалдта æмæ та бавнæл- 
дта дуцынмæ. Æхсыр кæнынмæ йын хорз басгуыхт, дыууæ хъу- 
джы бæрц кæны. Æнæуи галиу у, хæдзармæ нæ цæуы. 
«Ды та мæхицæй æддæкъахдæр», — бабустæ йыл кæны худ- 
гæмхасæн. 
Дыгъд куы фæци, уæд йæ къалостæ асинтыл раласта. Хуы- 
лыдз къалос ын сау фæд ныууагъта йæ къахыл. Æрдæбон дæр 
афтæмæй бафæд кодта хæдзармæ. Пъолсæрфæн голлагæй сæ 
ныссæрфта æмæ æхсыр æхсæвы дыгъимæ ныффæрсыгъта, ахъарм 
æй кодта, ахсæн ыл ауагъта æмæ фос аздахынмæ рацыд. 
Сыхæгты хъыбыл æрбаирвæзт æхсьпщъыйы бынмæ æмæ хъуыст 
йæ цъæм-цъæм. Æхсынцъыты æппыты къæрцц-къæрцц ын фæ- 
рæхуыста йæ зæрдæ, æмæ хъыбылы асырдта, цъыфæйдзаг гага- 
ты æнæхъæнтæ рауыгъта йæ раздарæны. Хæдзармæ сæ схæсси- 
наг уыди, фæлæ йæ къахыдарæс асинтыл куы феппæрста æмæ та 
йæ чъиллон къахмæ куы ’ркаст, уæд фæзивæг кодта йæ сæр- 
фынмæ, йæ раздарæн раласта, æд æхсынцъытæ йæ æрæвæрдта 
асины уæллаг къæпхæныл. 
Хъæуы сывæллæттæ сæ фос раздæхтой сæрвæтмæ. Уый дæр 
сæ рауагъта æмæ сын сæ семæ баиу кодта. 
— Аздахут сæ, — загъта сын. — Æз дæр-ма уæм фæкæсон? 
— Нæ, мах сæ аздахдзыстæм, — уый йын Чатрийы фырт 
дзырдта. 
— Дæ фыд хæдзары ис? — бафарста йæ. 
— Гъо. Кæрдынмæ цæуы. 
— Уæхи уыгæрдæнтæм? 
— Колхозы. 

Гуыцмæзты Алеш 
Уацмыстæ 
390 
13 
Хъæуы астæутыл акодта йæ фæндаг. Йæ уыгæрдæнтæ дæл- 
лаг хæйтты сты. Кæд бынтон нæ ныффæлдæхтысты, уæд та йын 
сæ, чи зоны, исчи ракæрда. Алы аз адæмæн лæгъстæ кæнынæй 
нал фæразы. Фароны холлæгтæй дæр ма йын ис, æмæ йын исчи 
йæ уыгæрдæнтæ æрдæгыл куы æркæрда, уæддæр ын сфаг уаик- 
кой. 
Уыгæрдæнтæй къулы чи уыд, уыдон ныффæлдæхтысты, цыма 
сыл исчи хъæдтæ атылдта. Фæзы уæттæ дæр ныккалдысты, 
фæлæ уыдонæн ницыдæр уыди. Къæвдаджын аз ахаста, æмæ зад 
кæрдæг у. Фыстæн фæйнæ цъерийы, стуртæн фæйнæ цыппары, 
уый дын дыууадæс цъерийы. Фæзы хуымтæ таугæ кæрдæг сты 
æмæ æдæппæт, чи зоны, уой ссæдз цъерийы бæрц. Искæмæн 
зæгъын хъæуы, æмæ сæ æрдæгыл ныккæрда. Æрдæгыл дæр та 
фæзивæг кæндзысты, зымæджы хос туджы аргъ куы вæййы?! 
Чатрийыл йæ фæндаг ракодта. Нæ йæ фæндыд уырдæм ба- 
цæуын, фæлæ йе зноны уазæгмæ йæ зæрдæ æхсайдта æмæ йæ 
ных батардта. 
Лæг бадти сугсæттæн къуыдырыл æмæ йæ цæвæг цагъта. Йæ 
чызджы чызг уæрагмæ ботиты цъыфы ныссагъд æмæ йæ къæх- 
тыл схæц-схæц кодта. 
— Дæ райсом хорз, — салам ын радта. 
— Хорз уай, Матрона, — фæрсæджы каст æм бакодта Чатри. 
— Кæрдынмæ цæуыс? 
— Гъо. Ацы уымæлæй колхозы уыгæрдæнтæ ныккæрдæм, 
æндæра сыл хурбон цæвæг рæстмæ нæ хæцы. 
Чатрийы ус æй ауыдта тыргъæй æмæ сæм ратагъд кодта, цыма 
йын йæ лæджы сæумæцъæхæй æлвынгæ кæны. Æвæццæгæн, уый 
фендæй бамæстджын — чысыл чызджы цъыфæй фелвæста æмæ 
йын йе ’рбадæнтыл æркалдта — ома йæ зон, куыддæр Матро- 
найы суынай, афтæ дын исты маст кæй æрхæсдзæн. 
Йæхи сæнæуынæг кодта: 
— Цас дын фидынц колхоз? — фæрсы Чатрийы. 
— Цъерийæн фондз сомы, — загъта йын æвæндонæй. 
— Проценттæ та? 
— Фондз цъерийæ — иу, — бакодта лæг, æмæ та йæ цæвæг 
цæгъдынмæ бавнæлдта. 
— Дæ райсом хорз, Матрона, — фыдаудæнгæнæджы хъæлæ- 
сæй йын салам радта ус. 
Йæ сæр нырма æнæфаст уыди. Чи зоны, йæхи дæр нæма 
ныхсадта. Йæ гом зæнгтыл, æвæццæгæн, цъыфдон спырх — чъи- 
зи æртæхтæ сыл тылдысты æмæ фыдхуыз лæвæрдтой. 
«Гъе ахæмтæн хъуамæ тæхудиаг уаин», — йæхимидæг ыл ба- 
былысчъилтæ кодта. 
— Дзæбæхæй цæр, Натъа, — загъта йын. 

391 
Роман 
Дæ уды фарн 
— Уæдæ кæрдынмæ цæуыс? — баздæхт та Чатримæ. 
— О, кæрдынмæ, — бахъуыр-хъуыр кодта лæг. 
— Колхозæн? 
— Колхозæн! 
— Уæртæ мæ хостæ ныккалдысты, æмæ мын сæ, зæгъын, 
куы ракæрдис. 
Ам ус йæхи фæхистæр кодта, кæронмæ дзурын æй нæ ба- 
уагъта: 
— Кæм ын ис, кæ, рæстæг. Нæхиуæттæ дæр æрдæгкарст куы 
сты. Стæй колхозы куыстытæ дæр нырма кæд фæуыдзысты, 
батагъд сыл хъæуы, проценттæ хорз фидынц. Фондз цъерийæ — 
иу. 
— Гъе æмæ сæ мæнæн та æрдæгыл ныккæрдут. Самайут сæ, 
æмæ се ’рдæг мæн, се ’рдæг — сымах. 
Лæг йæ сæрыл схæцыд æмæ йæ усмæ бакаст. Уый йæм йæ 
цæстытæ фæдзагъул кодта: 
— Æрдæгыл дын сæ алчи дæр ныккæрддзæн. Нæ йæ æвдæ- 
лы, æндæра дын сæ куыннæ ракæрдид. 
Лæджы нæ бафæндыд ахæм æфтиаг йæ къухæй ауадзын. 
— Тынг ныккалдысты? — бафарста йæ. 
— Къулы уæттæ, — баныфсджын лæджы дзырдтæй, — фæзы 
кæрдæг нырма дзæбæх у. 
— Хорз. Æркæрддзынæн сæ. 
Усы нæ фæндыди, йæ лæгæй йын хъæубæстæ исты дам-думтæ 
кæной æмæ йæ маст чысыл чызгыл акалдта, йæхи йыл сцагъта: 
— Цы цъыфы ныббырыдтæ, зæххы дæ атъыстæуа! Ацу хæ- 
дзармæ дын зæгъын, дæхи мын ма аргæвдын кæн. 
— Самайдзыстут сæ, æмæ сын се ’рдæг раласдзыстут, — цыма 
усы тардзæгъдæны аххосаг нæ бамбæрста, йæхи афтæ дардта. 
— Цæй, ууыл нæ дзурдзыстæм, — загъта лæг. 
— Уæ хъæбулты хурæй бафсæдут, — раарфæ сын кодта æмæ 
рацыд. 
Иу-цалдæр къахдзæфы сарæзта, æмæ йæ дарддæр йæ уæр- 
джытæ нал ахастой. Æрлæууыд. 
— Чатри, — адзырдта сабыргай æмæ ауыдта, усæн йæ уæхс- 
чытыл йæ сæр куыд сонтæй фесхъиудта. 
— Цы у? — афарста йæ Чатрийы ус. 
Уый иу дзæвгар ницы сдзырдта. Ус хъоппæг цæстытимæ æрба- 
лæгæрста йæ цурмæ. Йæ къæхты мæсты цæфтæй цъыф пырх 
кодта. 
— Де зноны уазæг цы хуынди? — бафарста йæ æрæджиау. 
— Доме, — дзуапп радта ус æмæ æрфæлмæн, йæ цæстыты 
ссыгъдысты цымыдисы стъæлфæнтæ. 
— Доме? 
— О. 
Сæ дыууæйы дæр нал фæндыд, лæг сын сæ ныхæстæ хъуса, 

Гуыцмæзты Алеш 
Уацмыстæ 
392 
уый æмæ сабыр къахдзæфтæй сæхи байстой суадоны цурмæ. 
Суадоны уæлæ фæлдæхт уыди стыр дур, цъæх хъуына кæуыл 
рахæцыд. Æвæццæгæн ыл сывæллæттæ рыгæйдзаг къæхтæй слæ- 
ууынц, æмæ къæвдайы уыцы чъизитæ судæстысты. Нал ыл æрбад- 
тысты устытæ дæр. Лæугæйæ ныхæстæ кодтой. 
— Зоныс сæ ды дæр? — бафарста усы. 
— Зонын, — æппæлæгау загъта уый. 
— Æмæ цавæр адæм сты? 
— Нæ чызджы хъæуккæгтæ сты. Лæппу йæхæдæг Чъребайы 
цæры æд ус, æд зæнæг. Хæдзары лæгæй дарддæр ничи ис. Æнæуи 
цæрæг хæдзар сты, нымад адæм. Лæппу стыр бынаты кусы. 
— Йæхи лæппу, дам, куынæ у? — бафарста мынæг хъæлæ- 
сæй. 
— Чи та дын æй аппæлыд? 
— Егнаты ус. Дæуæй афтæ, уый, дам, мын æй дзырдта. 
— Æмæ цы! — бауырдыг æм ис ус, — бирæтæн сæхи хъæ- 
бултæ æнæбары лæггæдтæ дæр нæ фæкæнынц! Сæ хъæуы та 
æндæр дзырд нæй — уый, дам, йæ кæнгæ фыдæн куыд лæггад 
кæны, уый, дам, ыл куыд зæрдейæ у! Усæй, сывæллонæй, дам, 
æй афтæ сæ къухты рахæсс-бахæсс кæнынц. Пысулы дзæбæх, 
хæринаджы адджын, ныхасы хуыздæр — цух, дам, ницæмæй у 
аб-ба-бау. Ды та искæй ныхæстæм ма хъус. Хæдзарвæндаджы 
адæм сты, цæттæ хæдзар — ныццу, æмæ царды дзæбæхæй цæр. 
Фауинаг адæм куы уаиккой, уæд сæ нæ лæг æрбауагътаид, йæхи 
æлгъыстаг кæны? 
— Йæ хæстæджытæй искæй лæппу у æви йæ сидзæрдонæй 
æрбакодта? Йе йæ искуы ссардта? — афарста йæ, æмæ йæ зæр- 
дæйы улæфт ныллæууыди. Йæ ныхæй хид рахъардта. Усы был- 
тызмæлдимæ змæлыдысты йæхи былтæ дæр. 
— Уый нæ зонын. Дæуæн та цы уæлдай у. Ма тæрс, мыййаг, 
зæронд лæгыл исты куы ’рцæуа, уæд дæу чи феддæдуар кæна, 
ахæм адæм не сты. Се ’гъдау койæн дзуринаг у æнæхъæн хъæуы. 
Æнæхъæн хъæубæстæ дæр сæ дисæн хæссынц. Нæ чызджы æфсин 
æндæр дзырд нæ кæны! Лæппуйы чызг, дам, æй райсы æмæ, 
дам, æй сывæллонау ныннайы. Алы улæфты бон дæр, дам, æд 
уæзгæ хæссинæгтæ уым æрбалæууынц. Уæдæ! Хорз, хорз кæм 
федтай, ахæм хорз адæм сты. 
Уыцы ныхæстæй йе ’муд æрцыд. 
— Дæ чызджы никуы бæрæг кæндзынæ? 
— Мæнæ ацы къуыриты. Сывæллон йæ мады æрымысыд æмæ 
йæ ныккæнон. Рацу ды дæр мемæ æмæ сæ фен. 
— Демæ, зæгъыс? 
— О. Мемæ. 
Уый ахъуыды кодта. 
— Нæ, — загъта йын. — Сæхæдæг та зындзысты. Фæлæ ма-иу 

393 
Роман 
Дæ уЪы фарн 
ды дæ чызджы æфсины бæстон æрфæрстытæ кæн — кæцæй æрха- 
стой лæппуйы? Чи у? 
— Хорз, ууыл та цы тыхсыс? 
— Нæ, нæ. Дзæбæх ма-иу æй бафæрс. 
— Бафæрсдзынæн. 
— Цæуон æз. Мæ цыхт ахсинаг у. Ахсæн æй ахæрдзæн. 
14 
Хъæу дыууæ дихы уыд. Суадон — дыууæ хъæуы ’хсæн. Фал- 
лаг хъæу — уый Чатритырдыгæй уыд, ардыккаг хъæу — йæхæ- 
дæг кæм цард. Алы хæдзар дæр — кæройнаг хæдзар. Хæдзæрт- 
тæй кæцыфæндыйы цурæй дæр дур фехстай, уæд ма дур иннæ 
хъæуы сæрты дæр иудзæвгар дарддæр ахаудзæн. Уæддæр æй 
дыууæ хъæуы хонынц. 
Йæ хæдзармæ суайын хъæуы дыууæ кауæхсæнты: иуæрды- 
гæй Егнаты идæдз цæры — уый дæр Егнаты фæстæ иунæгæй 
баззад, иннæрдыгæй та — Къолатæ. Ныр дæр та сæ кæртæй 
хъуыст Багайы ныхас. Дысон дзы куыд фæтарст, уый йæ зæр- 
дыл æрлæууыд, æмæ кауы сæрты бакæсын афæлвæрдта. Уис- 
быд кау лæгбæрзæндæн уыд. Кæрты сугсæттæн къуыдырыл бадти 
Къола æмæ фæрæтæй цыдæр æвдузæн амадта. Чысыл æддæдæр 
цъыфы сагъд дзоныгъыл бадтысты Бага æмæ Егнаты ус. Сæ уæл- 
хъус — æрттагдæлармæй — Къолайы ус. Цыдæр та æруади йæ 
хъустыл — йæ цæстытæ æгæр æрттывтой. Багайæн та чидæр иу 
сыкъа адардта, — æгæр хъæлдзæг хуыз æвдыста. 
Йæ къæхтæ йæ хæдзармæ нал ахастой. Байхъуыста сæм. 
— Ды нæма кæрдыс, Бага? — афарста йæ Къола. 
— Æмæ цы ныккæрдон, — бустæгæнæгау дзырдта Бага. — 
Есетæ æнæхъæн къуырийы размæ ссыдысты æмæ хъугомы бæз- 
джынтыл ныллæууыдысты. Ныр та Доныбылтæм бавнæлдтой. 
Иннæ рæтты та лæг цъери дæр нæ ныккæрддзæн æнæхъæн бон. 
Сæхи уыгæрдæнтæй сæрвæттæ сарæзтой, цыма колхозы зæххыл 
нæ цæрынц æмæ алаз-алаз мæ алывæрстæм фæлæбурынц. 
— Кæрдын дæ куы фæндыдаид, уæд сæм дæ разæй нæ бав- 
нæлдтаиккой, — хæцыди йæм Къола, — фæлæ æфсæнттæ кæныс, 
нæ дæ фæнды. 
— Куыд нæ мæ фæнды! Фæнды мæ. Зымæгмæ мæ холлаг 
уæддæр хъæуы. Фæлæ уыдонимæ дзурæнтæ и? Фарон дæр мын 
афтæ бакодтой. Ссыдысты мæм — иумæ, дам, ныккæрдæм. Уыдон 
бирæгътæ сты, чи бакусдзæн семæ, нæ сын сразы дæн; зæгъын, 
хъугом мæнæн ныууадзут, иннæтæн цыфæнды дæр кæнут. Хъу- 
гоммæ нал февнæлдтой, фæлæ иннæ уыгæрдæнтæм аздæхтой, 
аздæхтой, æмæ — гъе туг ныууара сæ бинонты уæлхæдзæрттыл — 
æрулæфт нал зыдтой: æхсæв-иу сæ кæрдгæйæ ныууагътон, рай- 

Гуыцмæзты Ллеш 
Уацмыстæ 
394 
сом-иу сæ кæрдгæ æрæййæфтон. Æртæ къуыримæ сæ ныддас- 
той. Мæнæ зæронд лæг дæн, фæлæ цъери никуыма самадтон. 
Уыдонæн сæ авдæны сывæллæттæ дæр — цъериамайджытæ. Иу 
хæрæфырт сын зæххæй къуыпп нæма дары, цайданыдзаг дон не 
сфæраздзæн, æмæ уый дæр цъериамайæг уыди: хосы гуцъула-иу 
æм куы сæппæрстой, уæд-иу йæ быны фæци, загътон-иу, зæ- 
гъын, сывæллон фæхуыдуг, фæлæ фæкæс, æмæ та, гæккуырийау, 
сгæпп кодта хосы бынæй. Колхозы цъеритæ сывæллæттæ амад- 
той, проценттæн — сæхæдæг. Колхозæн — мæкъуылтæ, сæхицæн — 
цъынатæ. Æрцыдтæн сæм, зæгъын, уый чердыгон амад у, æмйæстæ 
уын цæмæннæ сты? Æмйæстæ, дам, фаззæттæ дæр нæ вæййынц. 
Хорз, зæгъын. Быргадæн æй фехъусын кодтон. Быргад сæм æрцы- 
ди, федта сæ, æмæ се ’вварс рахæцыд — хъулон митæ, дам, нæ 
кæнынц. Ноджы ма сын æртæ цъынайыас цъерийы дæр радта, 
хорз, дам, кусут, æмæ, дам, дзы уæхицæн сагæйтты æхсæвæр 
саразут. Æз дæлæ дæлбырцы ставд хæлттæ ракарстон мæхицæн, 
æмæ мын сæ колхозæн самайын кодта. Уыдонæн та — лæвæрттæ. 
Кæм ис рæстдзинад! 
Сæ лæвар цъеритæ цæл æмæ нуæзтыл баивтой. Сагæйтты 
æхсæвæр дæлæ Рекомы къуылдымыл сарæзтой. Мæнмæ дæр 
фæдзырдтой. Æфсæрмæй сæм ныццыдтæн. Уыцы æрратæ куы 
арасыг сты, уæд мемæ тох кæнын æрымысыдысты — æвзæгтæ, 
дам, цæмæн хæссыс? Чи сæм фæлæууыдаид? Æмæ сæм æз дæр 
сдзырдтон. Ратардтой мæ! Мæ къухы ницы фæци, æндæра сæм 
мæнæ-мæнæ баххæссыдтæн — уæнгсæстытæ сæ фæкодтаин. 
— Уæнгсæстытæ уанцон нæу, — худтис ыл Къола, — уый 
бæсты куы багуыбыр уаис, æмæ иу-дыууæ кæрдæджы бындзыг 
куы ратонис дæ цæвæгæй. Æви та æхсæвыгон Есеты кæрстытæй 
давдзынæ! Маргæ дæ цæмæннæ кодтой. 
— Æмæ кæд радавтон! Стæй сæхæдæг къаддæр давынц. Сæ 
зыгуымдæттæ ма сын фен, кæддæра дзы фырнадæй къухбатъыс- 
сæн вæййы. 
— Уыдон кусгæ дæр афтæ кæнынц. Ды та — хъеллау. Дысон 
уæхимæ уыдтæ? 
— Уæдæ кæм уыдтæн, — загъта, æмæ йæ сæрыл схæцыд, 
бахудт. — Хе-хе-хе! 
— Цæуыл та худыс? 
— Хе-хе-хе-хе! — ивæзта йæ худт. 
Къола йæ куыст фæуагъта æмæ йæм дисгæнгæ йе ’ргом раз- 
дæхта. 
— Æнæхъуаджы та нæ худыс. Цыдæр дзуринаг дæм кæй ис, 
уый дæ бадтыл дæр зыны. 
— Хе-хе-хе-хе! — устытæм йæ цæстытæ ныдздзагъыр кодта 
Бага, — иу диссаг уын радзурин уæ хъæуы секреттæй? 
— Цы у, цы? — бацымыдис сты устытæ. 
— Знон уын Матронамæ курджытæ уыди? — ивæзта йæ ныхас. 

395 
Роман 
Дæ уЪы фарн 
— Æмæ цы? 
— Дысон та уын кæм уыдис? 
— Кæм уыдис? — йæ хъустæ фæхъил кодта Егнаты идæдз. 
— Хе-хе-хе, — худтис уый. 
— Цæй, бæхау цы мыр-мыр кæныс? — батызмæг Къола. — 
Кæд исты дзурыс, уæд æй зæгъ. 
— Дысон ардыгæй куы ацыдтæн, уæд уæлæ Цилджыны къа- 
хыры афынæй дæн... 
— Æмæ дысон-бонмæ уым фæджиудтай, — худтис ыл Къола. 
— Уæдæ! Уæ хъæуы устытæ искæй фынæй кæнын бауадз- 
дзысты. Уым афынæй дæн æмæ куы райхъал дæн, уæд цы дис- 
саг федтон... 
— Цы? — æмфарст æй акодтой устытæ. 
— Мæнæй иуцъус æддæдæр чидæр йæ уæрджытыл лæууыди, 
йæ къухтæ зæхмæ ныббыцæу кодта, афтæмæй куыдзау рæйы. 
Афтæ тыхджын рæйы, æмæ фараст куыдзы дæр йæ цуры ницы 
уыдаиккой. Æз фыццаг фæтарстæн, стæй йæм æввахсдæр ба- 
цыдтæн, æмæ куыд æнхъæл стут, чи уыд? 
— Матрона?! — сдис кодтой уыдон. 
— Матрона, — загъта Бага. — Рæйы куыдзау, æмæ йæ сæры 
хъуынтæ куы ныттилы, уæд.цыфæнды хæйрæг дæр уый цур æдас- 
дæр уыдаид. Æз æм кæсын, зæгъын, цы ми кæны, цы архайы. 
Уый афтæ лæууы æмæ рæйы. Уæд æз дæр схуыфыдтæн. 
Уый мæ хуыфт куы фехъуыста, уæд фæгæпп кодта æмæ мæ 
фыдбылызтæ рахаста. 
— Саубон мæ баййæфта! — сдиссæгтæ кодта Къолайы ус. — 
дысон мæнæ Егнаттæм бадтæн æмæ куы рацыдтæн, уæд сæ чи- 
дæр, æцæгæйдæр, куыдзау рарæйдта. 
— Уæ дзыхтæ ныххуыйут! — схъæр сыл кодта Къола æмæ 
Багайырдæм раздæхт. — Дæуæн та цы зæгъон, уый зоныс? Де 
’взаг бæттын зон æмæ сылгоймагау дамтæ ма кæн. Ныууадзут 
мæгуыр усы йæ адыл. 
Дарддæр хъусын сæм йæ бон нал баци. 
— Бага куыдз, уæ Бага куыдз, — кауы сæрты сæм хъæр код- 
та. — Адæмы уынгты æрра куыдзау ды разил-базил кæныс, адæ- 
мы уынгты æрра куыдзау ды калыс дæ сæт æмæ йæ ме ’фсон та 
кæнгæ кæныс? Цы уын кæнын, уе ’гæр калат, цæрын мæ мауал 
ныууадзат! Мæгуыр адæймаг уе ’хсæн мауал фæцæра? Сургæ 
мæ кæнут? Нæ уын бакомдзынæн сурын, нæ! — йæ зæрдæ суын- 
гæг, æмæ йæ хъуыр ахгæдта. — Уæдæ ма мæ кæртæй иу къуы- 
лых лæппу рацæуæг дæр уаид, кæддæра мæм афтæтæ уæндик- 
кат! Фæлæ мæгуыры алчи дæр зæвæт кæны. Уæдæ ма мæ лæппу 
нæхимæ уаид, — куыдта хæкъуырцгæнгæ, — кæддæра мæм дæ 
хуызæттæ уæндиккой. Фæлæуут! — бартхъирæн сæм кодта. — 
Уый уын фенын кæндзæни. 

Гуыцмæзты Алеш 
Уацмыстæ 
396 
15 
Зыдта йæ, ныр та дзы дам-думтæ кæндзысты, ног истытæ та 
йыл æрымысдзысты, æмæ йын уыцы æнæнхъæлæджы маст йæ 
хъæдгом зæрдæ цæхджын суары тулæгау кодта. Æнæхицау æй 
кæй æнхъæлынц, йæ сæрыл исчи кæй сдзурдзæн, ахæм тас сæ 
кæй нæй, уый йæм хардзау æркасти. Æнæуый раджы сахуыр и 
адæмы дам-думтыл, хъыг æм нал кастысты: уый нæ, фæлæ ма-иу 
ын æхсызгон дæр уыдысты, ома уæ фæнда-нæфæнда, уæддæр 
кæнут мæ кой, мæ царды уæхи тъыссут, æмæ уæ царды æз дæр 
уæлдай кæй нæ дæн, æнæ мæн дæр уæ цард къахыр кæй уыдзæн, 
уый уæхи дзыхæй дзурут. Æмæ-иу уыцы ныфсæй хаттæй-хатт 
исты ног дамтæм дæр æнхъæлмæ касти. Уыцы дамтæ йын рох 
кодтой йæ иунæгдзинад, уыцы дамтæ систы йæ хæдзары дыккаг 
удгоймагау — цард ын адджын кæй тыххæй кодта. Ныр ын хъыг 
уыдысты. Ныр æм хардзау æркасти, æнæхицауыл æй кæй ны- 
майынц, уымæн дæр бинонтæ кæй ис, æмæ уыцы хионтæй дæр 
кæй не ’фсæрмы кæнынц. Æмæ ныр цалдæр азы дæргъы фыццаг 
хатт фестъæлфыд йæ зæрдæйы: чи зоны, йæ цæсты къæмæй 
уынынц йæхионтæ, æмæ йыл уымæн суæлæхох сты, чи зоны 
дзы адæмы астæу ныхкъуырд сты, чи зоны дзы адæмы астæу 
сæхион рахонынæй æфсæрмы кæнынц? Уыцы æнæнхъæлæджы 
хъуыды йын йе уæнгты тас ауагъта. Хионтæ та ма йын цæй хи- 
онтæ ис — нал дæр цæгатырдыгæй, нал дæр йæ мойырдыгæй. 
Æрмæст ма кæмдæрты-кæмдæрты — дард хæстæджытæ. Фæлæ 
рæстæг уыди, æмæ уыцы дард хæстæджытæ дæр хионы лæг- 
гæдтæ кодтой ацы хæдзарæн, æддагоны цæстæй нæ кастысты 
ацы къуыммæ, йæ цины æмæ йæ хъыджы сахатты йын уырдыг 
лæууыдысты. Джерджийы амарды фæстæ — нал. Æниу сæ йæ 
мойы рæстæджы дæр афтæ арæх нал бæрæг кодтой, фæлæ йыл 
уый фæстæ бынтондæр систой сæ къух. Цæмæн? Чи зоны, æцæ- 
гæйдæр, йæ номæй ныхкъуырд сты, æмæ сæ уæлæхох зæрдæйæ 
æмбæхсынмæ хъавынц, ацы хæдзармæ æппындæр кæй ницы бар 
дарынц, æцæгæлон сын кæй у, æмæ сæм йæ худинагæй дæр хай 
кæй ничердыгæй хауы. Æмæ, ау, æцæгæйдæр, ахæм æгады бы- 
натмæ æрхаудта йæ сæр? 
Йæ уд йæ хъуырмæ ссыд уыцы хъуыдытæй. Кæуындзæг ын 
æлвæста йæ хурхысæртæ, йæ комыкъултæ хъылмайы тæф хас- 
той, æмæ уыцы хъыхъхъаг тæф, чъиллон бинты уадздзагау, тых- 
сти йæ цæстытыл, асæста сæ, боны лакъонæй сæ амæхста. Йæ 
къухты бын-иу цыхты фæлмæн гуымбыл æрбайсæфт сылыйы. 
Цалдæр хатты цыхтахсæн аджы дæр бауыгъта, цыма йæ бын 
хауд уыди æмæ цыхты мæнгæндæгъд уæлахсджытæ уырдыгæй 
хаудтой, афтæ йæм фæкаст. Цæрæнбонты цыхт ахста, фæлæ 
ныры онг йæ хъуыдымæ никуы æрцыди: æппæтыл дæр дыууæ 
къухæй арæхстгай хæцын хъæуы, æппæтмæ дæр дыууæ къухæй 

397 
Роман 
Дæ уды фарн 
рæвдз лæууын хъæуы, науæд, æгæрыстæмæй, дæ пырх къухты 
æхсæнты дæр ахъуыздзæн дæ фыдæбон, ацъелф кæндзæн, нып- 
пырх уыдзæни, æмæ та йæ стæй ногæй тымбыл кæн. Ногæй ма 
æртымбыл кæнæн кæмæн уа, уый уæддæр дæхи уыдзæн, фæлæ 
æруидзæн кæмæн нал уа, уый та? Уымæн та ма цы хос ис? Ма 
йыл хъуыды кæн? Дæ зæрдæйы мидæг æй рохы бафтау? Хорз, 
зæрдæ рохгæнаг у, фæлæ зæрдæ æрымысын дæр зоны. Цалдæр 
хатты дæ зæрдыл чи ’рлæууа дæ кæддæры митæй, уый та рох 
кæнын никуыуал бакомдзæн. Уæлдайдæр æвдæлон куы уай, дæ 
митæ дæ боны рæстæгæн йе ’рдæг дæр куынæ тоной. Стæй кусгæ 
кусын дæр адæймаг хъуыдытыл хæст куы у, уæд æвдæлон рæс- 
тæг куыд нæ ахъуыды кæндзæн. Æвæццæгæн, мæ хуызæттæн се 
знаг сæ хъуыды у. Сæ хъуыды, ома — сæхæдæг. Æмæ дæхицæй 
куыд хъуамæ фервæзай? Фынæйæ дæр нæ фервæздзынæ дæхи- 
цæй, митæгæнгæ дæр, æвдæлонæй дæр. Уæдæ ма кæд? Сывæл- 
лæттæ дын бирæ куы уаид, уæд уыдон мæтæй, чи зоны, дæхи- 
цæй дæр рохы аззайай, фæлæ кæм сты уыдон дæр? Не сты сы- 
вæллæттæ дæр. Дæхицæй дын ирвæзæн никуыдæм ис. 
«Ис, — загъта йæхинымæр, — ис!» 
Æмæ та йын хатæн уазалæй айдзаг и. Ахæм уазалæй, ахæм, 
æмæ чъырæйсæрст къултæ цъенгæ ихтау къæс-къæс кодтой, ха- 
тæны уæлдæфы та ныббадти урс халас, цъылынæй мæрзын чи 
нæ бакуымдтаид, уисойæ хафгæйæ чи не ссыдаид. 
Джерджийы куы бавæрдтой, адæм хæрнæджы фæстæ куы 
апырх сты, уæд ма мæрддзыгойхуыз лæвæрдтой хæдзары аууон- 
джын къултæ. Æцæг мардæрцыды хуыз гъеуæд хаста хæдзар. 
Æхсæв цырагъ ахуыссын кæнын дæр нæ бауæндыд, йæ сынтæ- 
гыл йæхи куы æруагъта, уæд фæкомкоммæ Джерджийы сын- 
тæгмæ. Уый йæм гобийæ æртхъирæн кодта. Ивæзта йæм йе ’фсæй- 
наг къухтæ. Дзырдта йын: дзæгъæлы сайыс дæхи, уыцы сынтæ- 
гыл хуысгæ дын нал у, æрцу ардæм, дæхæдæг уыныс, дæхицæй 
дарддæр дзы ничиуал ис. Дыууæ уыдыстут, уæ иуы бафснайд- 
тон. Ныр та дæ рад у. Æрцу, лидзынæй дын нæу. Мæнмæ дæ 
хъæуы. Исчи ма куы уаид хæдзары, уæд уал, чи зоны, дæу фæ- 
уагътаин, фæлæ дзы дæуæй дарддæр ничиуал ис. Ныр та дæу 
хъуамæ бафснайон. 
Æмæ йыл худти йæ мойы сынтæг йæ гоппыты æрттывдæй. Мар- 
ды зыхъхъыр дæндæгтау зындысты уыцы æрттиваг гоппытæ. Сын- 
тæгыл та уыдта схъæл æмæ цыргъ роцъо. Джерджийæ дæр табæты 
мидæг роцъойæ дарддæр ницыуал зынд. Æхсæвы куы бафынæй, 
уæддæр йæ фыны роцъотæй дарддæр ницы уыдта, йæ зонгæ адæм 
æм цыдысты роцъоты агъудты; цæсгомæй, уæнгæй — иууылдæр 
иухуызон уыдысты, æрмæст хицæн кодтой сæ роцъотæй, æмæ сæ 
кæрæдзийæ иртæста, алкæй дæр дзы зыдта йæ роцъойæ. 
Афтæ цалдæр æхсæвы. Стæй цадæггай байсæфтысты, ферох 
сты. 

Гуыцмæзты Алеш 
Уацмыстæ 
398 
Æмæ та ныр йæ зæрдыл æрлæууыдысты. 
— Пуй, ме ’нæуынон фæут, — бахъуыр-хъуыр кодта хъæрæй, 
æмæ, цыхты гуымбыл æлыг къусы тагъд-тагъд æрлæмаргæйæ, 
тыргъмæ рахызт. 
Æрдæбон йæ мæстæй йæ лæхъир къах дæр нал ныссæрфта, 
фæдгæнгæ æрбацыд хæдзармæ. Дæргъæццон сау фæдтæ асин- 
тæй хæдзармæ хылдысты, кæлмытау. Хатæнмæ бакасти. Йæ алы 
къахдзæф дæр ын йæхи æргом кодта йæ чъизи къахы фæдæй. 
«Чи зоны, мæхиуыл дæр мæхи чъизи къæхтæй афтæ фæрацу- 
бацу кодтон, чи зоны, мæ фыртыхстæй нæ хъуыды кодтон, мæхи 
цъыфы кæй нæмын мæхи къæхтæй». 
«Сау сыджыт сæ бахæра, уæ сау сыджыт сæ бахæра!» — 
æлгъыста йæхинымæр æмæ æркасти йæ къæхтæм. 
Иуыл дзы къалос чъиллоны æмпъузæнтæ ныууагъта, иннæ 
сыгъдæг уыди, уатдарон. Йæ сыгъдæг къахы уындæй йæ зæрдæ 
барухс, ныццин кодта, цыма æцæгæйдæр исты ссардта, цыма 
æнхъæл кæмæн нæ уыди, ахæм æхсызгон хабар фехъуыста. 
«Иу къахы чъизи ницы у, — цин кодта, — иу къахæй дæхи 
цасфæнды дæр ма нæм цъыфы, иннæ къах сыгъдæг у, иннæ къах 
та дæ сурмæ кæны. Мардæрцыд дыууæ синæй къуылых у. Иу 
синæй къуылых иттæг нæ чиуы». 
Пъолсæрфæн голлагæй цырд сæрфта йæ къах, стæй йæ къах- 
вæдтæ, æмæ йын цавæрдæр æхсызгон æнкъарæн рог кодта йæ 
зæрдæ, æрбайрох дзы ис йæ маст дæр. Нал æй фæндыд истæ- 
уылты хъуыды кæнын. Сæрфт куы фæци, уæд дурынæй рауагъ- 
та сæн æмæ йæ анызта. Агуывзæ йæм æгæр къаннæг фæкаст, 
æркæстытæ йæм кодта æмæ та йæ ногæй æрыдзаг кодта. 
— Уымæй та Джерджи мæрдты рухсаг уæд, — загъта æмæ йæ 
анызта. 
Йæ зæрдæ бахъæлдзæг æмæ хъæрæй ныхасмæ рахызт: 
— Амæй та мæхи цæрæнбон уæд бирæ. Бæззын æмæ ноджы- 
дæр цы бæззон, уыцы амонд мæ уæд. Искæйтимæ цæрын алкæ- 
мæн дæр æнцон у, фæлæ чи бæззы, уый хъуамæ иунæгæй дæр 
йæ цард йæхицæн адджын кæна. Хъуамæ дын дæхиимæ дæр уа 
æнцон, æмæ дын уæд цæрын æнцон уыдзæн. Дæ цæрæнбон бирæ 
уæд, Матрона. Дæ хъæбулы ном куыд нæ хъусыс, афтæ уымæ 
дæр йæ мады æвзæры кой ма ныхъхъуысæд, — зæрдæбын куыв- 
тытæ скодта йæхицæн. Æмæ æртыккаг дæр анызта. 
Йæ зæрдæйы дзæбæх чемы ныххаудта æмæ та тыргъмæ ра- 
цыд. Æнæввæрсон цæстæнгас ахаста хъæууынгыл. Къолаты размæ 
ма лæууыди Бага. Æвæццæгæн ын устытæ сæ цинæй лæугæ-лæу- 
уын адардтой, æмæ йын рацæуын нал æнтысти. Ронбасты онг-иу 
æркъæдз, афтæмæй сын цыдæртæ дзырдта. Райхъуыст-иу йæ 
худын: 
— Хе-хе-хе-хе. 
Йæ уæлвæд — устыты чыр-чыр. 

399 
Роман 
Дæ уды фарн 
— Хи-хи-хи. 
— Уæрагсаст фæу, — ралгъыста йæ, — фæндаджы сæрдæнты 
хай фæу. 
Стæй йæхиуыл сбустæ кодта: 
— Бын бауай, Матрона, адон хуызæттæ кæй бамæстджын 
кæнынц. Адон сæхæдæг фидиссæгтæ куы сты. Уадз æмæ уынг- 
ты æвзæр куыйтау къæу-къæу кæной. Æз дæуæн зæгъон, адæ- 
мау адæймаджы цур исты дзурын бауæнддзысты. Фæлæуут, — 
бартхъирæн сæм кодта, — æз та уын, уæ зæрдæтæ куыд атоной, 
ахæм ми бакæндзынæн. Карчы фыд, уæливыхтæ æмæ парахат 
фынг ныззилон сихормæ. Иугай-дыгай та мæм уæхи бæргæ лас- 
дзыстут. Уæ хæдзæртты дæр дзаг фынгтыл куынæ фæбадут. Уæ 
къæбæртæй уæ цæст ахæрын дæр нæ уарзы. Фынг дæр та æры- 
вæрдзынæн, нозт дæр та æрхæсдзынæн æмæ та фæндырæй дæр 
дилæлæ-милæ-лæ кæндзынæн. 
Хъæубæстырдæм æртхъирæнгæнæджы каст акодта æмæ 6а- 
худт: 
— Хæрзаг та кæмæндæрты æхсызгон уыдзæн. 
Дыккагхай 
1 
Адæймаг куы фæцуды, уæд йæ цард зæронд кауы хуызæн 
свæййы — алырдыгæйты йæм быцæутæ æвæрын фæхъæуы, цæ- 
мæй бынтондæр ма афæлдæха, адæм æй сæ къæхты бын бынтон- 
дæр ма банай кæной. 
Æмæ уый дæр бирæ азты дæргъы йæ кæлæццаг цардмæ æвæрд- 
та быцæутæ, уыцы быцæутæ уыдысты алы æмæ алыхуызон 
æфсæнттæ, æнæсæрфат æфсæнттæ, фæлæ йын царды æндæр 
ницыуал баззад, æмæ ма уыцы æфсæнтты фæрцы йæхицæн ад- 
джын кодта йæ цард, уыцы æфсæнтты фæрцы ма йæм здæхт 
царды зыд. Ныр ын уыцы быцæутæ дæр æмхауд æркодтой, афæл- 
дæхтысты. Чатрийы æмуазæджы фенды фæстæ йæ æнæсæрфат 
æфсæнттæй ницыуал аззад, айсæфтысты, æмæ йæ уд дзедзы- 
лойгæнгæ иунæгæй аззад — æнæныфс, æнæфæхæцæгæй. Зæрдæ 
та уæддæр зæрдæ у, æмæ йæ сыджытæй дарддæр йæ тæлфынæй 
ницы æрсабыр кæндзæни. Йæ хъæбул ссарыны ныфс йæ уды 
куы амард, уæд бирæ азты дæргъы цы æнæсæрфат цардæй цард, 
уымæ æнæнхъæлæджы фыдызнаджы цæстæй ракаст, уыцы цард 
æртхъирæнгæнæгау сыстад йæ цæсты раз æмæ йын тас уагъта 
йæ уды, ныууыгъта йæ сæрæй къæхты бынмæ — раст цыма йæ 
мæстæй æнæнхъæлæджы фæсонт, йæ зонд фесæфта æмæ йæ хуы- 
здæры амардта: æмæ ныр йæхи куы æрæмбæрста, йæ зонд йæ- 
химæ куы ’рцыд, уæд йæ фыдрæкæнды уæлхъус зыбыты иунæ- 

Гуыцмæзты Алеш 
Уацмыстæ 
400 
гæй аззад, ахæм фæсмонгонды тас æй уыгъта сæрæй къæхты 
бынмæ. Æмæ уыцы тасæй æнкъардта: уый та ногæй йæ хъæбулы 
ссарыны ныфс бацыд йæ уды. Иæ хъæбулы ссарыны ныфс та 
бацыд йæ уды, æмæ йæ хъæбулы номæй йæ ивгъуыд цард, йæ 
æнæсæрфат цард фыдракæндау стад йæ уды сыгъдæг æнкъарæн- 
ты раз, кæрзыдта дзы йæ зæрдæ, æмæ та, йæ ахуырмæ гæсгæ, 
агуырдта æфсæнттæ; агуырдта æфсæнттæ йæ æнæсæрфат цар- 
дæн, агуырдта æфсæнттæ йæ хъæбулы номы раз йæ уды тæри- 
гъæдтæ сраст кæнынæн, фæлæ зæрдæ цæуыл фæлæууыдаид, ахæ- 
мæй ницæуыл хæст кодта, æмæ йæ хъуыдыты йæхи æппæрста 
йæ ивгъуыд цардмæ, йæ царды змæстыты райдианмæ, йæ царды 
стырдæр дудгæбæттæм. Кæдæй райдыдтой йе ’намонд царды 
бонтæ? Хæстæй. Хæсты азты бонтæй. 
Джерджийæ цалдæр мæйы дæргъы нал уыд бæрæг, ницыуал 
фыста. Уæдмæ хъæуæй бирæтæ райстой сау гæххæттытæ, æмæ 
Матронайæн дæр æнхъæлмæ кæсынæй йæ уд æрдуйæ нарæгдæр 
сси. Æнхъæлмæ касти Джерджийы фыстæгмæ, фæлæ уыцы 
æнхъæлмæ касты уыйбæрц тас уыд, уыйбæрц æвирхъау тас, æмæ- 
иу постхæссæг сæ хъæумæ куы фæзынд, уæд-иу къахæй къухмæ 
базыр-зыр кодта: æнхъæлмæ каст хабар базонынмæ, фæлæ уыцы 
рæстæджы дæ бæлццонæй исты хабар фехъусын æмæ фыдрын- 
чынмæ бадын иу уыд — фыдрынчынмæ бадын, дæ тарф рынчын 
дыууæйыл куы уа, æмæ куынæ зонай, чысыл фæстæдæр дæм 
хуыздæрæй ракæсдзæн, фæдзæбæхдæр уыдзæн æви дзы фæстаг 
улæфт схаудзæн. Уый дæр Джерджийы фыстæгмæ афтæ 
æнхъæлмæ каст, уал мæйы фæстæ йæ зæрдæ джитæнтæ кодта, 
æмæ-иу кæуын дæр нæ уæндыди: нæ уæндыди кæуын, йæ бæлц- 
цон фæндагыл кæй ис, æмæ Хуыцаумæ исты хъыг куы фæкæса, 
уый адæргæй. Йæ кæуындзæг та ,йæ уæгъд нæ уагъта, йæ кæуын- 
дзæг та йын йæ хурхысæртæ æхсыдта. Æрмæст-иу хъæубæсты 
ног хъыджы рæстæджы суагъта йæ тыппыртæ. Уæд-иу ын фæци 
фадат йæ зæрдæйы æмбæхст мæстытæ судзаггаг цæссыгтæй ра- 
лæмарын, судзаггаг хъарджытæй. 
Уыцы рæстæджы сæм фæзындысты хицауады æрвыст 
лæгтæ... 
Хæдзармæ фæзындысты æнæнхъæлæджы, сызмæстой хæдзар, 
иу гыццыл къуым дæр æнæсгæрст нал ныууагътой, иу гыццыл 
гæххæтты гæбаз дæр æнæбакæсгæ нæ фесты. Хæстæй Джер- 
джийæ цы фыстæджытæ æрцыд, уыдон семæ ахастой. Ницы сын 
бамбæрста се ’нæнхъæлæджы митæн — касти сæм, æмæ йæ зæрдæ 
йæхи къултыл хоста, бамбарынхъом ницы уыд, фæлæ хатыд: 
цыдæр фыдбылыз сæмбæлд Джерджийыл, цыдæр фыд æрцыд 
йæ бæлццоныл, æмæ мæнæ йæ хæдзар сау хæлд баци, ракалд йæ 
хæдзары цæджындз. 
Хицауады лæгтæ хъæубæсты дæр фæфарстой хæдзаргай, хи- 
цæнтæй. Суанг ма-иу сывæллæттæй дæр хъæууынджы кæуыл 

401 
Роман 
Дæ уды фарн 
амбæлдысты, уый дæр-иу хибармæ акодтой æмæ йæ афтæмæй 
ракъах-бакъах кодтой. Цы сын хъуамæ загътаиккой хъæубæстæ! 
Сеппæт дæр æй зыдтой: Джерджи хæстмæ ацыд æмæ дзы ныр 
цалдæр мæйы дæргъы бæрæг нал ис. Хъæубæсты ’хсæн та, дам, 
куыд царди? Куыд хъуамæ цæра удæгас адæймаг йæ хъæубæсты 
’хсæн? Джерджи дæр адæмæй уæлдай куыд хъуамæ цардаид йæ 
хъæубæстимæ? 
— Тынг хорз, тынг адджынæй... — загътой хъæубæстæ. 
Æмæ та уæд уыдон рафæрс-бафæрсыл схæцыдысты: хæстæ- 
джытæ сын чи ис, кæмыты цæрынц æмæ æндæр ахæмтæй. Стæй 
афардæг сты. 
Уыдон афардæг сты, фæлæ уæдæй фæстæмæ йæ хæдзар хæ- 
дзары хуызæн нал сси, уæдæй фæстæмæ хæдзар цудын райдыд- 
та, бонвыддæрмæ фæци. Хъæубæстæ фыццаг бонты æлгъыстой 
уыцы æрвыст лæгты, Джерджийы цæуæн фæндæгтæн сæ нывон- 
дæн хастой, стæй рацæй-рабон, æмæ чидæртæ зулмæ кæсын рай- 
дыдтой йæ хæдзармæ, чидæртæ дзы æнæууæнчытæ райдыдтой 
йæ хæдзарыл. Хъæубæсты ’хсæн сау гæххæттытæ куыд фылдæр 
кодтой, афтæ хъæубæстæ дæр сæхи тынгæй-тынгдæр тигъ кæ- 
нын райдыдтой Джерджийы хæдзарвæндагыл æмæ сæм, æппын- 
фæстаг, знаджы цæстæй ракастысты, туджджын сын фестад 
Джерджийы хæдзар. Йæ чысыл хъæбулы йын нырма йæхи 
æмцахъхъæнтæ райдыдтой схойын, нырма йын йæхи æмцахъ- 
хъæнтæ фидис кодтой, стæй та — стыртæ дæр. 
Уæды онг дæр йæ бæлццоны мæтæй мæтмæрдтæ кодта, фæлæ 
уæд хъæубæстæ æмхуызон зæрдæйыуагыл уыдысты: сеппæтдæр 
мæрдджын æмæ æнхъæлцау уыдысты, æмæ-иу сæ иумæйаг мас- 
тыл æмхуызонæй мæтгæнгæ фæрæзтой кæрæдзи фæрцы, кæрæдзи 
фæрцы хъæцынхъом уыдысты сæ мастыл. Фæлæ уæдæй фæс- 
тæмæ, цыма хæсты æппæт æвирхъау хабæртты аххосæгтæ дæр 
сæ хæдзарæй цыдысты, уыйау ыл сæхи атигъ кодтой. Æмæ йæ 
уд йæ хъуырмæ сси, йæ бон нал уыд хъæубæсты фыдæх цæс- 
тæнгас уромын. Йæ гыццыл хъæбул-иу хъæууынгæй кæугæ æмæ 
гъе-гъегæнгæ куы ’рбацыд, уæд-иу суанг йе стджыты гакъæттæй 
схъæрзыдта, зыдта йæ, цæуыл та кæуы йæ хъæбул, йæ чысыл 
зæрдæйы уидаг, йæ хъæбысы-иу æй ныттыхта, нылхъывта-иу 
æй йæ риумæ. 
— Цы кæныс, мæ зæрдæдарæн? Цы кæныс, хъæбул? 
— Нæ мæ уадзынц, джиджджи, — куыдта-иу йæ зæрдæйы 
уидаг хæкъуырцц куыдæй, ставд цæссыгæй, — семæ хъазын мæ 
нæ уадзынц. 
Йæ гыццыл хъæбул-иу æм æлхъывта йæхи æмæ-иу фыркуы- 
дæй зыр-зыр кодтой йæ чысыл уæнгтæ. 
Адæймаджы Хуыцау куы ралгъита, уæд æй хур бон дæр арв 
æрцæвы. Йе ’ппæт бæллæхтæ йын цыма фаг нæ уыдысты, уыйау 
уыцы рæстæджы æрцыд Егнаты усы хабар дæр. 
26 Гуыцмæзты Алеш 

Гуыцмæзты Алеш 
Уацмыстæ 
402 
2 
Хæст цы аз райдыдта, уыцы аз æрхаста Егнат ус. Фидыц- 
джын æмæ æгъдауджын чызг уыд Зарæ. Хъæубæсты ’хсæн æндæр 
дзырд нæ уыд — Егнат æмæ, дам, Джерджийы цы амæндтæ фæци, 
уый — никæй. 
Цалдæр мæйы дæр нæ ацардысты, афтæ акодтой Егнаты дæр 
хæстмæ. Зарæ æвгъæддон уыд, æмæ йыл йæ бинонтæ хъæцын- 
хъом нæ уыдысты, колхозы куыстмæ дæр æй нæ уагътой. Йæ 
хицау йæ фыртæй сау гæххæтт куы райста, уæд ын уый фæстæ 
йæхæдæг загъта, цæмæй йæхи хъахъхъæна. Æвæццæгæн, уыцы 
дудгæбæтты Егнатæн тарст. Тарсти, мыййаг, ууыл дæр исты куы 
’рцæуа, æмæ йæ кæстæр хъæбул куы февæстаг уа. 
Джерджийæ уыцы мæнг хабæрттæ куы райхъуыстысты, уæд 
ма-иу сæ Зарæ абæрæг кодта — уый размæ адджынæй цардысты, 
æмæ æвзонг чындз йæ хъæубæсты фыдæх йæ зæрдæмæ ницы 
уанæбæрæджы айста. Æцæг сæм фыццагау арæх нал цыд, æвæц- 
цæгæн, йæ бинонты аргъуцæй, фæлæ-иу сæм уæддæр æрбахауд. 
Тагъд æнхъæлцау уыд, мæй дæр æй нал хъуыд, афтæ сæм иу 
бон æрбауад. Ныхæстыл фесты, уæд адæмæн сæ ныхæсты сæр 
иууылдæр иу уыд, æмæ сæм дзуринæгтæ куыд нæ уыдаид. 
Æппынæрæджиау Зарæ батагъд кодта, хæдзары, дам, мæм хæц- 
дзысты. 
Йæ чысыл хъæбул хæдзарæй куыд рауад, уый хъуыды дæр 
не ’ркодта. Асинты бын бамбæхст, æмæ Зарæ асинтыл куы æрцæй- 
хызт, уæд ын йæ къахмæ фæлæбурдта. Зарæ фæтарст, асинтæй 
ратылд æмæ асинты раз къæйдуртыл йæ тъæпп фæцыд. 
Куыннæ фæтарстаиккой сеппæт дæр?! Сывæллон дæр фæ- 
тарст æмæ ныцъцъæхахст кодта. Ныцъцъæхахст кодта Матрона 
йæхæдæг дæр æмæ йæм æрызгъордта. 
Чидæртæ ма атыгуыр сты сæ алыварс. 
Зарæйы сыстын кодтой. Уый фыртасæй ныффæлурс æмæ 
зыр-зыр кодта. Чи йын йæ къухтæ æууæрста, чи йын йæ къæми- 
сæнтæ сæрфта хуылыдз хæцъилæй æмæ чысыл фæстæдæр фæ- 
хуыздæр, йе ’муд æрцыд. Кæрты йæ бандоныл æрбадын кодтой. 
— Ницы мын у, — æппынæрæджиау баныфсджын уый, — 
æрмæст нæ бинонтæн мацы зæгъут. 
Æмæ уæд йе ’муд æрпыд Матрона дæр. Загъта йæхицæн: 
фыдбылызæй фервæзтæн. Йæ хъæбулы æрцахста æмæ йæ ахæм 
над фæкодта, ахæм, æмæ нырма дæр йæ кæуын йæ хъустыл уайы, 
нырма дæр йæ къухтæм фыдызнаджы цæстæй кæсы. 
Зарæ йæхæдæг ацыд сæхимæ. Устытæ дæр апырх сты. 
Фæлæ хъуыддаг ууыл нæ ахицæн. Сахат дæр нæма рацыд, 
афтæ Егнаттырдыгæй сыхъуыст адæмы хъæлæба. Уайтагъд йæ 
зæрдæ ауазал, йæ зæрдæ ныдздзынæзта: нæй, Хуыцау та йыл 
ногæй рахæтыд, Хуыцау та йын ног фыдбылыз йæ сæрыл æртых- 

403 
Ромаи 
Дæ уды фарн 
та. Ницы зыдта, цы бакæна, уымæн. Ныццæуа Егнаттæм, æмæ 
кæд Зарæ æвзæрдæр у, уæд æй йæ бинонтæ дурадзагъдæй ра- 
сурдзысты. Ма ныццæуа, æмæ йын уый та йæ цæсгом бар нæ 
дæтты. 
Нæ фæлæууыд йæ зæрдæ, ныццыд сæм. 
Егнатты размæ та æрбатыгуыр сты устытæ. Егнаты мад æй 
куы федта, уæд йæ размæ лæбурæджы къахдзæфтæ ракодта, йæ 
сины сæртыл авæрдта йæ къухтæ. 
— Уæ, мæнæ иу абырæджы хæдзарæй уынгæджы фестæм, — 
хъарæггæнæгау ивæзта йæ ныхас, — уæ, сау хæдзар бауой, ацы 
уынгæджыйы ма нæ ноджы цæрын чи нæ уадзы. Уæ, дæ хъæбу- 
лы быныл баззайай, æрмæхсæстæй дзы аззайай, æрмæфтыд дзы 
фæуай. Уæ, нæ уынгæджыйы ма нæ чи уынгæджы кæны, уыдо- 
ныл мæ бон акæна. 
Уромæг æй нал урæдта. Судзаггаджы мæрдджын кæй у, ар- 
вуацйллайы хуызæн фыртæн хæрнæджытæ кæй скодта, уый дæр 
дзы ферох — йæ ног марды йын исчи куы ралгъита, уый дæр 
ницæмæуал дардта; цыма йæ фырты марджытæ дæр уыдон уыды- 
сты, уыйау йеппæт мæстыты азар дæр калдта уыдон хæдзарвæн- 
дагыл. 
Егнаты фыд кæрты дзоныгъимæ архайдта, галтæ йыл ифтыгъ- 
та. Дзоныгъыл уыд куыф æвæрд, куыфы — хуыссæнгæрзтæ. Йæ 
усы какула куы фехъуыста, уæд йæ куыст фæуагъта, ракаст 
уыдонырдæм. Куы йæ федта, уæд йæ сæр ныттылдта. 
— Зонут æй, — æртхъирæн кодта, — мæнæ-мæнæ чындзыл 
исты æрцыд, уæд уыл арт бандзардзынæн. Цъыбыртты сыгъд 
уæ бакæндзынæн. 
Хъæуы устытæй чидæртæ сæ хъæбысы рахастой Зарæйы, куы- 
фы йæ нывæрдтой. Зарæ хъæубæсты зæрæдтæм сеппæтмæ дæр 
уайсæста, æмæ йæ ныр Матрона хъæрæй хъæрзгæ куы федта, 
хъæрæй уынæргъгæ, уæд бамбæрста: хъуыддаг бынтон æвзæр у. 
— Мæлын, джиджджи, — зæрдæхалæн уынæргъд кодта Зарæ, 
æмæ йæ цæссыгтæ цыхцырджытæй калдысты, — мæлын, джидж- 
джи. 
Уынæргъыдта æмæ йæхимидæг рафт-бафт кодта, йе тæрттæм 
лæбурдта дыууæ къухæй. 
— Уæ, кæуæндон фæуа сæ хæдзар нæ сафджытæн, — хъарæг 
кодта Егнаты мад, — уæ, иронвæндæгтæ фæкæной нæ сафджыты 
хæдзармæ. 
Уый та йæ мидбынат бандзыг, адæргæй зыр-зыр кодта, нæ 
зыдта, цы ми акæна, цы фæкæна йæхи. Зарæ, ацы хъæубæстæй 
ма йæм хорз цæстæй чи каст, уый йæ цæсты раз фыдутæхсæны 
мард, фыдутæхсæны хиды цад фестад, хъæрзгæ зæрдæ, æмæ йæ 
бон нæ уыд — бацæуа йæм, истæмæй йын феххуыс кæна, исты 
ныхас æм скæна. Зарæ-иу æм хъæрзгæ-хъæрзын знаджы цæс- 
тытæ æрбазылдта, йæ былтæ-иу базмæлын кодта, æмæ уыцы 

Гуыцмæзты Алеш 
Усщмыстæ 
404 
былты змæлдæй уымæн та йæ тых састи. Æмбæрста: ныр ын 
æцæг зындон фестдзæн йæ цард ацы хъæубæсты ’хсæн. 
Зарæйы рынчындонмæ аласта йæ хицау. Йемæ ацыдысты йæ 
идæдз файнуст æмæ йе ’фсин. Седанты къахырæй ахызтысты, 
нал зындысты хъæумæ, уæддæр ма устытæ тыгуырæй лæууыды- 
сты æмæ кастысты сæ фæстæ. Уый дæр ма иудзæвгар сæтдзæйæ 
алæууыд йæ мидбынат, стæй згъорæгау акодта сæ хæдзармæ. 
Хæдзары йæхи тæрхæгыл æрæппæрста æмæ ныгъгъе-гъе кодта, 
ныккуыдта, ныдздзынæзта. Ныр æцæгдæр ацы бæллæхы азым- 
джын кæй сты, Егнаты мады фыдæхы ныхæстæм сдзурæн дæр 
кæй нæй, уый йын ноджы æвдæрзта йæ уд, æмæ йæ бон ницыуал 
уыд кæуынæй дарддæр; нал дæр истæуыл хъуыды кæнын, нал 
дæр истæуыл дзурын, æгасæй дæр фестад кæуындзæг, кæуын- 
дзæджы къуыбылой, æмæ куыдта судзаггаджы куыдæй. 
Афтæ бирæ рæстæджы фæстæ æваст йæхи куыды уынæры 
æхсæнты æрыхъуыста ноджы кæйдæр куыды уынæр æмæ фес- 
тъæлфыд. Ацагуырдта йæ хъæбулы. Сывæллон никуыцæй зынд 
æмæ сæргъуыйау. Бакаст тæрхæджы бынмæ. 
Йæ хъæбул, йæ чысыл хъæбул, йæ зæрдæйы уидаг тæрхæ- 
джы бын къуымы батымбылтæ, къуыммæ йæхи нылхъывта æмæ 
куыдта йæ мады кæуынмæ. Уый фенгæйæ ноджы йæ зæрдæ тъæп- 
пытæ фæцæйхаудта, йæ зонгуытыл æрхауд тæрхæджы раз æмæ 
йæм ивæзта йæ къухтæ: 
— Цы архайыс уым, хъæбул, цæуыл кæуыс? Рацу мæхимæ, 
цард дын фестон. 
Уый, æвæццæгæн, нæмынæй тарст æмæ ноджы йæхи къулмæ 
нылхъывта. 
Бавнæлдта йæм, æмæ йын йæ цонгыл рахæцыд: 
«Ма тæрс, хъæбул, ма тæрс. Дæхи джиджджи дæ никæмæн 
бауадздзæн нæмын». 
Сывæллон фыртæсæй зæххыл дæлгоммæ ныххауд, йæ чысыл 
къухтæй зæххыл ныддæвдæг æмæ йæ тыбыртæ цæгъдæгау кодта. 
— Джиджджи, джиджджи... — фыркуыдæй нал фæрæзта улæ- 
фын. 
Тыххæй йæ раласта тæрхæджы бынæй: нæ куымдта, йæхи 
рæдывта йæ хъæбысæй, фæлæ куы базыдта, нæмгæ йæ нал кæны, 
уæд æрсабыр, йæ хъæбысы ныттымбылтæ æмæ хæкъуырцгæнгæ 
куыдта. 
— Джиджджи, — алы дзырды фæстæ дæр-иу зæрдæуынгæг- 
гæнæн хæкъуырцц скодта сывæллон, — æз æй нæ раппæрстон. 
Æз хъазгæ кодтон. 
Уый йæ нылхъывта йæ риумæ, ацы дунейыл ма йын ахсджиаг 
чи у, ацы уæзæгыл ма йæм знаджы цæстæй чи нæ кæсы, уыцы 
гыццыл уды æмæ куыдта. Сывæллоны ныхæстæ йæм нæ хъуыс- 
тысты, ницы æмбæрста, æрмæст ма кæуын йæ бон уыди æмæ 

405 
Роман 
Дæ уЪы фарн 
куыдта. Фæлæ цæмæй мауал тæрса, æрсабыр уа, уый охыл мады 
зæрдæ йæ ахуырæй сывæллоны ныхасмæ ныхас сæппæрста. 
— Цæмæн хъазыдтæ, хъæбул, цæмæн? 
— Уæдæ кæимæ хъазон? — уæхсчы схъиудæй хæкъуырцгæнгæ 
куыдта йæ гыццыл хъæбул. 
3 
Егнаты фыд уыцы æхсæв æрбаздæхт фæстæмæ. Бæрæг ха- 
бар ницы æрбахаста — рынчындоны, дам, æй схуыссын кодтой. 
— Цъыбыртты сыгъд сæ бакæндзынæн! — æртхъирæн кодта 
сæ хæдзарырдæм. 
Дыккаг бон устытæй ничи фæзынд, æмæ йæ уды чысыл ныфс 
бацыд: чи зоны, æппæт дæр хорз уа, чи зоны, Хуыцау сауда 
мæгуыр адæмыл. 
— Уæ Хуыцау, — лæгъстæ кодта æрвылуысм йæхимидæг, — 
уæ Хуыцау, мæ уд дæ цæуæн зæххыты фæхъхъау, фехъуысæд 
дæм мæ лæгъстæ, æмæ Зарæйы фыдбылызæй бахиз. Уæ Хуы- 
цау, уæ Хуыцæутты Хуыцау, кæд дæм искуы искæй лæгъстæ 
фехъуыст, уæд уый æмбал мæн дæр бакæн, фехъуысæд дæм 
мæгуыр адæймаджы лæгъстæ — бахиз фыдбылызæй уыцы тæ- 
ригъæддаджы, ма мын сдзырддаг кæн мæ хъæбулы, фыдæлгъыс- 
ты сæйраг мын ма скæн мæ зæрдæйы уидаджы. 
Нæ фехъуыст йæ лæгъстæ Хуыцаумæ. Æртыккаг бон æрбаз- 
дæхт Егнаты мад. Устытæ йыл сæ хæдзары размæ атымбыл сты. 
Матрона сæм ацæуын нæ бауæндыд, скъæты фисынæй сæм су- 
сæгæй касти æмæ фырадæргæй гæв-гæв кодта. 
— Уæ, цы царæфтыд фæдæн, мæнæ адæм, цы царæфтыд! — 
хъарæг кодта Зарæйы æфсин. — Уæ, иу азы дæргъы дыууæ хат- 
ты судзаггаджы зиæнттæ цы хæдзарыл æрцæуы, уый тæригъæ- 
дæй арв дæлæмæ цæмæннæ ’рхауы, зæхх цæмæннæ аскъуыйы... 
— Дыууæ хатты судзаггаджы зиæнттæ? — ныззыр-зыр кодта. — 
Уæдæ Зарæ дæр... Уæдæ сындзджын арты судзинаг фестæм! 
Уæдæ нын ныр зæххыл цæрыны бар нал и? 
Фыртæссæй нындзыг йæ мидбынаты, æмæ йæ бынатæй фек- 
куырсын йæ бон нал уыд. 
— Кæдæм фæлидзæм? Кæм бамбæхсæм? — фарста йæхи, стæй 
йæ зæрдыл æрбалæууыд, йæ хъæбул йæ цуры кæй нæй, æмæ 
уыцы æппæрст акодта йæхи хæдзармæ. Сывæллон хæдзары нæ 
уыд. 
— Доме! — сирвæзти дзы æвирхъау цъæхахст. 
Æмæ ницыуал базыдта. 
...Сывæллон фæскъул хъазыд. Йæ мады хъæр куы фехъуыс- 
та, уæд хæдзармæ сызгъордта. Хæдзары пецы фарсмæ йæ мады 
зæххастæрдыл дæргъæй куы федта, уæд фергъуыйау, ивæзта йын 

Гуыцмæзты Алеш 
Уацмыстæ 
406 
йæ къух хæрдмæ, фæлæ йæм уый куы ницы дзырдта, уæд адæр- 
гæй нырдиаг кодта. 
— Джиджджи! — тъизыдта тарст сывæллон æмæ ивæзта йæ 
мады цонг. 
Сывæллон йæ тарстæй æппынфæстаг æддæмæ ралыгъд. Сæ 
дыккагхæдзæртты зæронд ус хъæууынджы дæлæмæ фæцæйцыд 
æмæ йæм йæхи баппæрста, ныззезелæг ыл ис. 
— Джиджджи... — тъизыдта тарст сывæллон æмæ зæронд усы 
йæ раздарæнæй ивæзта сæхирдæм. 
— Цы кæны джиджджи? — бафарста йæ. 
— Хæдзары ахаудта, — куыдта уый. 
...Адæттæ йын фæстæдæр йæ хъæбул æмæ зæронд ус ра- 
дзырдтой, йæхæдæг ницыуал æмбарынхъом уыди. 
...Куы æрчъицыдта, уæд йæ уæлхъус лæууыд сæ дыккагхæ- 
дзæртты зæронд ус хуылыдз хæцъилы тымбылтимæ. 
Йе ’муд нæма æрцыд. Йæ цæстытæ фæстæмæ бацъынд код- 
та. Йæ хъуыды йæм тагъд æрыздæхт. Фестъæлфыд. 
— Доме! — сирвæзти дзы уынгæг хъæлæсæй æмæ фæгæпп 
кодта. 
Доме сæ цуры лæууыд. Доны къусыл хæцыд æмæ уырдæм 
йæ цæссыгтæ тагъдысты. Йæ мады сыстгæ куы федта, уæд къус 
аппæрста æмæ йын йæ фæдджийыл атыхст. 
Уый йæ фелвæста йæ хъæбысмæ. 
— Кæм уыдтæ, хъæбул? — æлхъывта йæ йæ риумæ. 
— Кæм хъуамæ уыдаид? — бауайдзæф ын кодта зæронд ус. — 
Цы ’рцыд, цæмæй йын тæрсыс? 
Ныр та уый афарста сонтæй: 
— Цы кодта Зарæ? 
— Зарæйæн ницыдæр у. Ма тæрс. 
Нæ йын баууæндыд йæ ныхасыл. 
— Дзæбæх у? 
— Дзæбæхдæр у. 
Уыцы ныхас æй баныфсджын кодта. 
— Æмæ уæдæ йе ’фсин цæй дыккаг зианы кой кодта? 
— Фаззæттæ уыд йæ гуыбыны. 
— Æмæ? 
— Февзæр и. Йæхи асыгъдæг кæнын йæ бон нал сси, æмæ 
йын сæ йæ гуыбынæй систой. 
— Уæ, туг куыд ныууарыди, хъæбул, дæ мады сæрыл, — скуыд- 
та та уый, — ныр нæ цæрын бынтон куынæуал ныууадздзысты. 
Зæронд усæн сæ уавæрæй йæ зæрдæ суынгæг. 
— Уанцон нæу, чындз, — æррæвдыдта йæ. — Дæхиуыл фæ- 
хæц. Цæмæй тæрсыс? Исчи ма уæм исты сдзурæд. Хъæу нал 
стæм? 
Тыргъмæ куы рахызтысты, уæд æрыхъуыстой хъæубæсты 

407 
Роман 
Дæ уЪы фарн 
уынæр. Хъæубæстæ чысыл дæлдæр æртымбыл сты, æмæ се ’хсæ- 
нæй хъуыст Егнаты фыды ’ртхъирæн: 
— Бафæрсут-ма, цы сæ дарæм, уымæй? Цы дарæм Парсайы 
хæдзарвæндагæй? Цы сæ дарæм æнæхъæн хъæубæстæй? Йæ фыд 
нæ немыцæгты фæдджиты бынæй æхсы, куыдзы хъыбыл та нæ 
ам æвæстаг кæны! 
Хъæуы зæронд лæг Уасил лæдзæджы æнцæйтты бацыд сæ 
цурмæ. Иучысыл сæм байхъуыста, стæй баздæхт Егнаты фыдмæ: 
— Гиго, хъыгджын зæрдæ дæ, уый мах дæр зонæм. Мах не- 
ппæт дæр хъыгджын зæрдæтæ стæм, æмæ нын кæрæдзи хæр- 
гæйæ нæу, кæрæдзийыл нæ фæхæцын хъæуы. Хъæубæсты фарн 
æвæргæйæ у. 
— Цавæр хъæубæсты фарн? — нæ чъил кодта Егнаты фыд. — 
Знæгты зæвæттæ чи сдæры, уыдон хъæубæстаг сты? 
— Тæригъæд ныхас хъæдрæбыны дæр нæ фидауы, Гиго, — 
бауайдзæф та йын кодта Уасил. — Чи зоны, æцæгæлон зæххыл 
йæ мæгуыр стджытæй зæхмæ дæр ницыуал бацыд, æмæ йæм 
ныронг рухсаджы æртах нæ фæхæццæ кодтам. Джерджи не ’нæ- 
зонгæ куынæ уыд, хъæубæсты фидыцы лæппу куы уыд, хъæу- 
бæсты ’хсæн æнæхъæн зиу куы уыд йæхæдæг. 
— Цъыбыртты сыгъд сæ бакæндзынæн! 
— Кæй? — бафарста йæ Уасил. 
— Уæлæ уыцы куыдзы хъыбылы æд хæдзар. 
— Æмæ уый цы ’мбары? Уый сывæллон куы у, гормон, уæд 
сывæллæттимæ хъæбысæй хæцыс? 
— Сывæллон!.. — мæсты ту ныккодта Егнаты фыд æмæ дæр- 
зæг ныхас загъта. 
— Худинаг, Гиго! — тызмæгæй сдзырдта Уасил. — Сывæллон 
æмæ сылгоймагыл куыдз дæр нæ рæйы, æмæ мах хъæубæстæ 
куы стæм! Зонæм æй, Гиго, уыцы сывæллоны аххосæй ноджы 
уæлдай маст баййæфтай, фæлæ дзы кæй баазымджын кæнæм? 
Уæлæ уыцы гыццыл муры? Æмæ исты зонынхъом чи вæййы, 
уыдон дæр куы рæдийынц, уæд уыцы гыццыл та цы зыдта? 
Цæмæй зыдта уыцы гыццыл уд, искæй къахмæ тæрсын кæныны 
охыл куы фæлæбура, уæд ахæм фыдбылыз æрцæудзæн? Зæгъ- 
ма, Гиго, зæгъ, кæй баазымджын кæнæм? Йæ мады? Уæ, гор- 
мæттæ, æмæ уый махæй мæрдджындæр куы у, уæлæ йæ тæри- 
гъæдæй бæстæ куы скъуыдтæ кæны, уæд адæм нал стæм? Гъа, 
кæд Джерджи, æцæгдæр сæрра, æцæгдæр знæгты æвварс рахæ- 
цыд, уæддæр дзы адон аххос цы ис? Уый дæр махау фæндагго- 
ны хицау куы у. Æмæ махæн не сгуыхт лæппуты тыххæй нæ 
цæстытæ ничи къахы, уæддæр рафтыдыстæм, уымæн та йæ сæфт 
фæндаггоны тыххæй алы сахат йæ цæстмæ æхсидав куы дарут, 
уæд уын Хуыцау нал и? Хуыцауы бын нал цæрæм? 
Тыргъæй хъуыста Уасилы ныхæстæм æмæ, йæ хъæбулы йæ 
риумæ нылхъивгæйæ, куыдта къуырма куыдæй. 

Гуыцмæзты Ллеш 
Уацмыстæ 
408 
Уасилы ныхæсты фæстæ хъæубæстæ ныхъхъус сты. Ничи- 
уал сæ ницы дзырдта. Стæй Егнаты фыд æрæджиау йæ дысæй 
йæ цæстытæ асæрфта. 
— Ехх, — ныууынæргъыдта зæрдæбынæй, — мæ куыдзы сæр 
бахæр, Гитлер. 
Стæй баздæхт Уасилырдæм. 
— Бахатыр кæн, Уасил... Афтæ ’нхъæлыс, ацы фыдрæстæ- 
джы ма ноджы искæмæ сдзурын мæнæн æнцон у? Фæлæ мын 
уыцы лæппуйы фæстæ нæ чындзы хабар мæ зæрдæ ноджы ба- 
къуырдта, амардта мæ бынтондæр. Ехх, Уасил, цы тæхудиаг сты, 
ацы заманы йæ фæндаггон фæндагæй дзæбæхæй кæмæн æрыз- 
дæхы, уыдон. Мæ хæдзардарæджы афтид ингæны сыджыт мæ 
зæрдæйыл уæз кæны æхсæвæй-бонæй, æхсæвæй-бонæй мæ ри- 
уыл æнцайы, æмæ мæ бон нал у, Уасил, йæ уромын. Тæхуды, йæ 
сывæллæтты разæй йæ сыджытмæ чи бацæуы... 
Æнæхъæн хъæубæстæн дæр сæ зæрдæтæ бауынгæг сты; æнæ- 
дзургæйæ, зæрдæхъæрзгæйæ апырх сты, сæхи хибар рæттæм 
айстой. 
— Мæрдты дзæнæты фæбад, Уасил. 
4 
Егнаты æрыздæхты фæстæ йын цард бынтондæр зындон фе- 
стад, 
Хъæумæ фæд-фæдыл цыдысты сау гæххæттытæ. Куыдтой 
мæрдджын адæм. Фæлæ кæуын дæр æдæрсгæ нæ уæндыдысты, 
се сæфт бæлццæттыл хъарæг кæнын сæ цæст нæ уарзта — иу 
дæр дзы йæ зиан йæ уæлтæрхæг нæ федта, иуы дæр дзы сæхи 
къухæй нæ сæмбæлын кодтой йæ сыджыты хайыл, æрмæст-иу 
алы сау гæххæтты фæстæ дæр уæлмæрды фæзынд ног афтид 
ингæн. Афтид ингæн та уæддæр афтид ингæн у, æмæ уыцы ингæ- 
ны афтид уæддæр цыдæр ныфс æвæрдта зианджынтæн, бынтон 
нæма æууæндыдысты сæ Хуыцауы цæфыл, æнхъæлцау ма уыды- 
сты сæ фæндаггонтæй. 
Хъæуы куыстхъом адæм нæ тых кодтой сæ куыстытыл. Æниу 
ма дзы цæй куыстхъом адæм уыди — зæрæдтæ æмæ устытæ. 
Æххуыс сын кодтой сывæллæттæ дæр, фæлæ уæддæр не ’ххæс- 
сыдысты утæппæт куыстытыл. Фыдгуыст, фыдтухиты-иу сæ 
æрбайрох сты сæ судзаггаджы зиæнттæ, фæлæ та-иу изæры 
куыствæлладæй куы æрцыдысты сæ хæдзæрттæм, сæ сывæл- 
лæтты-иу, æнахъом, куыстдзагъд сывæллæтты дæргъытæй куы 
федтой тæрхджытыл, уæд-иу куыннæ хъуамæ фемæхстаид сæ 
цæссыг, куыннæ-иу хъуамæ райхъуыстаид сæ хъарæг. 
Уыцы уалдзыгон бон хуссæртты хуым кодтой. Сывæллæттæ 
уыгътой дуртæ æмæ сæ хастой цæндтæм, хуымы кæрæттæм. 

409 
Роман 
Дæ уды фарн 
Зæронд лæгтæ æмæ устытæ та хуым кæныныл уыдысты: чи галтæ 
скъæрдта, чи гутон дардта. Мæллæг, холлагцух галтæ нæ фæ- 
рæзтой гутон, уыцы мæллæг хъомы уисæй цæвын никæй зæрдæ 
тардта, фылдæр сыл хъæр кодтой, æмæ хуымæй хуымгæнджыты 
хъæр æмæ сабиты цъах-цъах æнхъæвзæнтæ кодта алырдæм, хъæ- 
уæн цæрдгъуыз лæвæрдта. 
Æртæ гутонæй хуым кодтой. Гутон дарынхъом дзы Егнаты 
фыдæй дарддæр ничи уыд. Райсомæй изæрмæ иунæгæй гутоны 
къухтыл хæцыд, райсомæй изæрмæ цæнгтæтыгъдæй ауыгъд уыд 
гутоны къухтыл. Дзургæ ницы кодта. Нæдæр галтыл хъæр код- 
та. Бонсауизæрмæ уыцы иугъæдонæй дардта гутон æмæ дза- 
гъырдзæстæй каст гутоны æфсæнмæ, цыма галтæ гутон нæ, фæлæ 
йын йæ зынгхуыст лæппуйы ластой, цыма йын йæ судзаггаджы 
мæрдты нæ фæрæзтой ласын, ахæм хуыз æвдыста. Хаттæй-хатт- 
иу æй устытæ кæнæ æвзонг лæппутæй исчи раивтаид. Фæлæ 
æрмæстдæр нымад минуттæм. Йæ риуы дзыппæй-иу систа тама- 
койы сыфы æууылдтытæ, йæ дзыхы-иу æй баппæрстаид æмæ-иу 
æууилгæ-æууилын каст, чи йæ раивта, уымæн гутон куыннæ 
коммæ кæсы, гутоны хахх куыд зылынтæ кæны, уымæ. Бирæ 
кæсын-иу æм нæ баци йæ бон, йæ сæр-иу ныттылдтаид, йæ тама- 
койы æууылдтытæ-иу фæстæмæ йæ дзыппы ныппæрстаид æмæ, 
тамакойы маст дон ачъыртгæнгæ, æнæдзургæйæ аиуварс кодтаид 
йæ раивæджы. 
Иннæ дыууæ гутоны устытæ æмæ æвзонг лæппутæ дардтой. 
Радыгай, кæрæдзи тагъд-тагъд ивгæ. Матрона дæр — уыдонимæ. 
Нæ арæхст гутон дарынмæ. Æниу иннæтæ дæр уымæй хъау- 
джы ницы рæвдздæр уыдысты æмæ сæхи хурхæй мардтой. Уай- 
тагъд-иу хиды цад фестад. Гутон йæ коммæ нæ каст, дыууæрдæм 
ын цъелф кодта — куы-иу ын згъуыдыл ацыд, куы йын кондыл 
ирвæзт. Æвæлтæрдæй йæ астæуыстæг къæс-къæс кодта, састи 
йæ астæумагъз, æмæ-иу йæ астæуыл слæууын йæ бон нал уыд. 
Йе уæнгтæ-иу афтæ рыстысты, цыма сæ исчи сæхимидæг ныцъ- 
цъæл кодта. Фырфæлладæй-иу гутоны къухтыл ауыгъдæй аззад. 
Гыццыл сывæллæттæ конд хуым змæстой, хъæбысыдзагæй 
уыгътой хуычъытæ. Йæ гыццыл хъæбул дæр уади гутоны фæстæ, 
æмæ-иу, хуычъы ссаргæ, цингæнгæ хъæр кодта: 
— Иу та ссардтон! Дынджыр хуычъы! 
Исчи-иу æй куы раивта, уæд-иу фырфæлладæй аууонмæ ацæ- 
уын дæр фæзивæг кодта, конд хуыммæ-иу пелтъыл æрхаудаид, 
йæ гыццыл хъæбул-иу æм балыгъд æмæ йын-иу йæ разы æркалд- 
таид хъæбысыдзаг хуычъытæ. 
— Ай, цас хуычъытæ дын æруыгътон. 
Уый-иу, йæ хъæбулы йæ хъæбысы бакæнгæйæ, хордта дæр- 
зæг æмæ нуарджын хуычъытæ. Хордта æмæ-иу касти, чи йæ 
раивта, уый дæр йæхиау куыд утæхсæн кæны æгоммæгæс гуто- 
нимæ. 

Гуыцмæзты Алеш 
Уацмыстæ 
410 
Касти йæ хъæубæстæм æмæ дис кодта: ай мæнæ æнæхъæн 
хъæубæстæй æмхуызон уынгæджы куы стæм, неппæты сæрыл 
дæр уыцы иу фыдбылыз куы æртыхст, уæд ма уымæ цы уæлдай 
фыдæхы цæстæй кæсынц йæ хъæубæстæ? Уыдон цы арты су- 
дзынц, уый дæр уыцы арты куы судзы, уæд ма йæ сæ цæст 
схойын куыд уарзы? Цы сын ракодта? 
Сихоры уæгъды афонмæ æввахс уыд, афтæ сывæллæттæ æваст 
атыгуыр сты иу ран æмæ Седанты къахырырдæм сæ цæстытæ 
ныццавтой. 
— Чидæр, æфсæддон нæм ссæуы! — райхъуыст сæ цъах-цъах. 
Сывæллæтты ныхæстæм хъæубæстæ сæ куыст фæуагътой, се 
’ргом аздæхтой Седанты къахырмæ. Цавæрдæр æфсæддон æна- 
хуыр цыдæй тырныдта уыдонырдæм. Хъæубæстæ сæ мидбына- 
ты бандзыгау сты, цавддурты хуызæн сæ мидбынатæй сæ бон 
фезмæлын нал уыд, афтæмæй кастысты æфсæддонырдæм. Уый 
сæм куыд хæстæгдæр кодта, афтæ хъæубæстæ бамбæрстой 
æфсæддоны æнахуыр цыды аххосаг! Цинелджын иукъахыг уыди, 
дæлармлæдзджыты æххуысæй тырныдта уыдонырдæм. 
Сывæллæтты фæндыд йæ размæ азгъорын, фæлæ сæ ныфс 
нæ хастой æмæ хистæртæм бакæс-бакæс кодтой. Хистæртæ дур- 
дзавдау лæууыдысты æмæ сæ цæст нæ истой иукъахыг æфсæд- 
донæй. Алкæй зæрдæ дæр сæ ахъеллæуттæ кодта. 
Кастис æм Матрона дæр æмæ не ’мбæрста: чи уыдзæн уыцы 
иукъахыг æфсæддон, цæмæн афтæ тынг тырны уыдонырдæм. 
Хъæубæстæ сахуыр сты сау гæххæттытæ исын, фæлæ сæ 
бæлццæттæй исчи уæнгхаудæй дæр фæзындзæн, уый хъуыды 
сæм нæ уыди. Æмæ ныр уыцы иукъахыг æфсæддоны уындæй сæ 
зæрдæтæ саджилтæ кодтой, сæ зæрдæтæ ахсайдтой сæ бæлццæ- 
тæм: чи зоны, уыдон бæлццæттæй дæр исчи уæнгхаудæй фæзы- 
на? Афтæ хъуыды кодтой, фæлæ уыцы æфсæддон сæхион куы 
разына, ууыл нæма æууæндыдысты; не ’ууæндыдысты, уыцы 
иукъахыг æфсæддон сæ бæлццон кæй у, ууыл — уыдонæн сæ 
бæлццæттæй уæнгцух ничи уыд, сеппæты дæр æнæниз, æнæ- 
сахъатæй афæндараст кодтой. 
«Уæ, тæхуды, йæ бæлццон ма уæнгцухæй дæр кæмæн сæм- 
бæлы йæ хæдзарыл», — хъуыды кодтой уыдон. 
Афтæ хъуыды кодта уый дæр. Йæ мидзæрдæйы бæллыди, 
уыцы бæлццон Джерджи куы разынид, фæлæ йын уыцы хъуыды 
тас уагъта йæ зæрдæйы, цыма йæ бæлццоны æлгъитгæ кæны, 
цыма йæ фæндаггоны фыдæлгъыст ракодта, афтæ йæм каст йæ 
сусæг тæхуды — уый æнхъæлмæ каст Джерджимæ, хæдзарæй йæ 
куыд арвыста, ахæм хуызы фенынмæ. Ныры онг йæ фæсонæр- 
хæджы дæр нæ уыд, хъуыды дæр никуы акодта, Джерджи йæм 
сахъатджынæй æрыздæха, уæнгцухæй йæ фена. Æгуыппæг тас 
йæ зæрдæйы ныццахст, афтæмæй фæлвæрдта æфсæддоны цæс- 
гом суынын. 

411 
Ромаи 
Дæ уды фарн 
Æвиппайды адæмы астæуæй сыхъуыст Егнаты мады хъæр: 
«Егнат!» 
Уыцы хъæрмæ адæм се ’муд æрцыдысты. Æмгуылф акодтой 
иукъахыг æфсæддоны размæ. 
5 
Уæ адæмы азар дæ басудза, хæстрауадзæг!.. 
Цæй Егнат ма дзы уыди! Йæ галиу къах уæрагæй дæлæмæ 
хауд, æмæ иннæ къахы фарсмæ, кусарты агъдау, ныззæбул. Йæ 
галиу цонджы хъул дæр цæф уыд — цонг æнæхъæнæй дæр батад, 
баруад, ныллыстæг. Уыдонæн ма ницы уыдаид, фæлæ йæ зонд 
дæр рæстмæ нал уыд. Зондцух нæ фæци, йæ зонд йæхимæ уыд, 
фæлæ-иу дзургæ-дзурын адзæгъæлтæ, дзургæ-дзурын-иу йæ зонд 
фæкуыддæртæ: кæй астæу ис, æмæ цы ми кæны, уыдон-иу ын 
фæхæццæ сты. Уæлдайдæр та, нозты хъæстæ куы фæуыдаид, 
уæд. Йæ галиу сæрыфахсыл галы цæфхадыйас нос уыди, дзыхъ- 
нос. Бомбæйы схъис, дам, мын æй атыдта. Нæдæр уазалæн фæ- 
рæзта, нæдæр — тæвдæн. Уайтагъд-иу стыхст, йæ цæсгомыл-иу 
йæ норттæ фесхъиу-фесхъиу райдыдтой. 
— Охх, джиджджи! — хъæрзыдта-иу зæрдæуынгæггæнæг хъæ- 
лæсæй. 
Йæ уындæй зæрдæйы тугтæ тагъдысты. Уæлдайдæр, йе ’на- 
монд хабар дзургæйæ. Цыма йæ исчи уигъгæ кодта, уыйау-иу 
къахæй къухмæ ризын райдыдта, йæ дзыхæй-иу дзырдтæ уый 
бæрц нæ хауд, уынæргъгæ цас кодта, йæ алы ныхас дæр-иу 
уынæргъд уыди, йæ алы ныхас дæр-иу йæ уды æрфытæй афтæ 
уынæргъгæ схауд, цыма мæлæты къахыл адæймаг йæ марæджы 
ном зæгъынмæ хъавыд. 
— Ды йæ зоныс, мæнæн мæ къахы æрдæг кæм ис, уый? — 
фарста-иу йæ цуры бадæджы. — Хæсты быдыры мын кафгæ 
кæны, кафгæ! Мæнæ сымах цы кæфтытæ кæнут, ахæм кафтæй 
нæ, уый бынтон æндæрхуызон кафт кæны. Цавæр æндæрхуы- 
зон кафтæй кафы? Цахæм, цæ, æмæ æнагъæддаджы кафтæй. 
Йæ разæй ма мæ уырыссаг æмбалы армытъæпæн кафыди, туг- 
калгæ æмæ гæппытæгæнгæ. Йæ фæстæ та йæ мæ къахы æрдæг 
расур-басур кæны, алырдыгæй та сыл нæмгуытæ, бомбæтæ ни- 
уынц. Сымах искуы федтат ахæм æнагъæддаджы кафт? Никуы 
федтат! 
Дзырдта æмæ-иу йæ хъоппæг æмæ сырхфæлдæхт цæстытæй 
тагъдысты йæ цæссыгтæ. 
Стæй-иу куы ’рсабыр, уæд радзырдтаид йе ’намонд хабар: 
— Æнæзонгæ адæм кæрæдзийæн туджджынтæ куыд хъуамæ 
уой, уый не ’мбарын. Ницы йын æмбарын, зонгæ дæр кæй нæ 
кæнын, æлгъитгæ кæй нæ фæкодтон, иу мисхалы бæрц дæр æвзæр- 

Гуыцмæзты Алеш 
Уацмыстæ 
412 
дзинад кæмæн нæ сарæзтон, уый мæ мæлæтмæ цæмæн хъуамæ 
бабæлла? Цы йын кодтон? Дæ цъеритæ дын фæтылдтон æви 
дын дæ галтæ адавтон? Гъе дын дæ угæрдæнтæ ныккарстон? 
Уыцы бон дард цыдæр быдыры хæцыдыстæм. Дзæгъæл бы- 
дыр, хъæуы охыл уым æввахс куырой дæр кæм нæ уыди. Æрхытæ 
дзы скъахтам, мæнæ донуадзæн æрхыты хуызæн, уым нынныгъ- 
уылдыстæм æмæ æхстам не знæгты. Знæгтæ зæгъай, кæй мард- 
там, уыдонæн сæ цæсгомы хуызтæ уæддæр куы æвзæрстаиккам! 
Цæй цæсгомы хуызтæ! Æрмæст æй уыныс: дæлæ нæмгуытæ, 
бызычъитау, кæм гуыв-гуыв кæнынц, уым дæхи хуызæн адæй- 
мæгтæ æд сæр, æд къухтæ, æд къæхтæ, дарæсы мидæг де ’рдæм 
сæ уды быцъынæг скъуынынц, нæмгуытæ сæ алыварс ихуарæгау 
кæнынц, уæддæр архайынц дæумæ æрбаххæссыныл, цæмæй дæ 
амарой, цæмæй дæ туджы сæхи сæвдулой. Ай дын ницы кæнгæ 
кæнын, нæ дæ æлгъитгæ кæнын, алы къахдзæф дæр дæм мæлæт 
гæппæввонгæй лæууы, уæддæр нæ чъил кæны, уæддæр дæм лæ- 
буры — хъуамæ, дам, дæ амарон! Цæй тыххæй?! Автоматы хъæ- 
дыл-иу ныззæгæл дæн, мæхинымæр-иу дзырдтон — ма амар, ма 
амар — фæлæ уæддæр мардтон. Цы сарæзтаин? Нæ сæ амар- 
дзынæ æмæ дын дæхи амардзысты. Куы дæм æрбаххæссой — 
лыстæг кæрдæнтæ дæ скæндзысты. Стæй канд дæхи нæ, фæлæ 
ахæм æрра зондахаст кæмæн ис, уый дын дæ бинонтæм куы бах- 
хæсса, уæд уыдоныл дæр кæм бацауæрддзæн? Кæм бацауæрд- 
дзысты ахæм агъуыд куыйтæ сылгоймæгтæ æмæ сывæллæттыл 
дæр. Ницыгæнæгæй мæм ахæм фыдзæрдæйæ чи лæбуры, мæ 
мæлæт ахæм тынг кæй фæнды, уый куы базона, йе ’мбæлттæй 
йын цалдæры амардтон, уæд мын мæ бинонтыл дæр кæм баца- 
уæрддзæн! Кастæн-иу сæм æхсгæ-æхсын æмæ-иу дис кодтон — 
атæппæт нæмгуытæ æмæ æхсæнгæрзтæн æфсæйнаг та кæм ис! 
Хос кæрдынæн цæвджытæ лæг куынæ фæары, цæвджытæ агу- 
рыныл адæймаджы сæр куы разилы, уæд атæппæт дзæгъæлы 
æфсæйнæгтæй цæвджытæ саразæм, нæ хосы муртæ дзы рæстæ- 
гыл æркæрдæм, цæмæй нæ фос зымæджы аирвæзой æмæ дæхи- 
цæн дæр исты уа æмæ дæ бинонтæн дæр. 
Мæ тæккæ цур лæууыд иу уырыссаг лæппу — Иполит. Йæ 
ном дæр мæм худæг касти, стæй æнæуый дæр худæг адæймаг 
уыд. Хъæлдзæг, адæмуарзон лæппу. Йæ ныхæстæ-иу ын иууыл 
хорз не ’мбæрстой, фæлæ куы дзырдтаид, уæд æм мард дæр 
æнæхудгæ нæ фæлæууыдаид. Бирæ йæ уарзтон. Хæцгæ-хæцын 
дæр æнкъард кæнын нæ зыдта. Æнæмæнг хъуамæ истытæ дзура 
æмæ афтæмæй æхса. Æхса, ома цæгъда йе знæгты. 
«Бей их, Игнат, бей!» — хъæр мæм кодта. 
Йæхæдæг ныххуыссыд къанауы сыджытварсыл æмæ афтæ 
зæрдиагæй архайдта, цыма хосгæрдæны тæмæн у, æмæ кæрдæг 
куы фæкæрдиппæрд уа, уымæй тарсти, цыма адæмы нæ цæгъды, 
фæлæ кæрдæг дасы. Æз æм кастæн æмæ дис кодтон — цин та 

413 
Роман 
Дæ уды фарн 
цæуыл кæны, цин? Ау, тæригъæд цы у, уый йæм æцæгæйдæр нæ 
хъары? А, маргæ сæ кæн, æз дæр сæ марын, уымæн æмæ сын 
æнæмаргæ нæй, кæннод нын нæхи марынц, фæлæ цин та цæуыл 
кæныс? Уыдон дæр мад æмæ фыды гуыбынæй куы рацыдысты, 
сывæллæтты хицау куы сты. Уалдзæг сæ идæдзты хуымтæ æнæ- 
кондæй куы зайдзысты, сæрд сæ угæрдæнтæ — æнæкарстæй. 
Стæй сæ тæригъæд та? Æви Хуыцауы бын тæригъæд нал ис? 
Йу рæстæджы ныл арв æмæ зæхх æмхуызон гуыпп скодтой, 
æмæ æмхуызонæй цъæх арт суагътой. Бамбарæн нал уыди — зæхх 
мыл уары уæлейæ къуыбаргай æви мæхæдæг тæхын зæххы гæ- 
бæзтимæ уæлдæфы. 
Бæстæ чысыл куы басабыр, лæг цæстæй æвзарынхъом куы 
фæци, уæд фыццаг цы ауыдтон, уый уыди Иполит: æнамонд 
лæппу сыджыты рагъыл размæ хаудæй баззад, йæ къухтæ размæ 
аппæрста æмæ йæ сæры пырхæнтæ йæ дыууæ къухы ’хсæн магъз 
æмæ сыджытимæ сæмхæццæ сты. Йæхæдæг та, сырх-сырхид 
хъуымацы уадздзагау, æмпъузæнæй зынд сыджыты рагъыл. Йæ 
размæ æппæрст цæнгтæй иуыл армытъæпæн нал уыд æмæ дзы 
туг цыхцырæгау цъыгъгъыст кодта йæ амарджытырдæм, цыма 
сæ ныр та йæ туджы цыхцырæгæй цæгъдынмæ хъавыд. Æз акас- 
тæн, йæ цонджы туг чердæм пырхæндæг кодта, уыцырдæм, æмæ 
мæ сæры хъуынтæ арц абадтысты, мæ туг йæ кусынæй ныллæу- 
уыд, ахæм æнагъæддаджы ныв ауыдтон: йæ армытъæпæн, йæ 
цонджы хъулæй цы армытъæпæн фæхицæн, уый чысыл æддæ- 
дæр схъиугæ кафт кодта быдыры. Гæппытæ нæ, нæдæр схъиу- 
гæ, фæлæ схъиугæ кафт. Ахæм кафт, æмæ йæ уындæй адæйма- 
джы хуылфыдзаумæттæ скъуыдтæ кодтой сæхимидæг. Æнæхъæн 
метры бæрц-иу фесхъиудта уæлдæфы, пака фондзæнгуылдзджын 
армытъæпæн-иу цъилау ныззылди уæлдæфы дæр æмæ эæххыл 
дæр, æмæ туджы пырхæндæг калдта. Уыцы пака фондз æнгуыл- 
дзы-иу зæххыл куы аныдзæвдысты, уæд-иу мæм афтæ фæкаст, 
цыма сæ хицауы буар агурынц, цыма цы цонджыхъулæй фæхи- 
цæн сты, уыцы цонг агурынц, нæ сæ фæнды, фæхицæнгæнæн цы 
буарæй нæй, уымæй фæхицæн кæнын. Стæй ма лæппуйæн йæхи 
цæнгтæ дæр размæ æппæрст уыдысты, æмæ мæм ноджы афтæ 
каст, цыма Иполиты мард буар дæр йæ армытъæпæны фæстæ 
ивазы йæхи, цыма йæ буары хайы рацахсынмæ хъавы, æмæ мæ 
бон нал баци мæхи бауромын — зыдтон æй, Иполит мард у, стæй 
ма удæгас дæр куы уа, уæддæр ын йæ хауд армытъæпæнæй ни- 
цыуал æфтиаг ис, фæлæ уыцы размæ æппæрст цæнгтæ, цыма 
æцæгæйдæр сæ армытъæпæны фæстæ ивæзтой сæхи, цыма æцæ- 
гæйдæр йæ æрцахсынмæ хъавыдысты, цыма уыцы армытъæпæн 
чысыл галиу сывæллон у æмæ йæ цонджыхъулæй æнæбары фæ- 
иртæст, быдыры адзæгъæл æмæ кæрæдзи арынхъом нал сты, 
ахæм хуыз сын уыд, æмæ мæ бон нал баци уыдонмæ кæсын, мæ 
бон нал баци уыдонæн ма баххуыс кæнын, фæгæпп кодтон æрхæй 

Гуыцмæзты Алеш 
Уацмыстæ 
414 
æмæ басырдтон уыцы æнахуыр кафтæй кафæг армытъæпæны: 
уый ахсын нæ куымдта, стæй мæ буар дæр цыдæр æнагъæдда- 
джы тасæй æмыдзаг уыд, æмæ йæ рацахсынæй дæр мæхимидæг 
тарстæн, афтæмæй йæ расур-басур кодтон быдыры æмæ... 
...Æмæ ницыуал базыдтон. 
Цы фæдæн, госпиталмæ куыд бахаудтæн, госпиталы уадзы- 
гæй цас фæхуыссыдтæн, уыдæттæн та ма чи цы зоны. Стæй, 
куы æрчъицыдтон, уæд цы митæ кодтон, уыдонæн дæр ницы 
хъуыды кæнын, ницы сын зонын, уымæн æмæ æгасæй дæр уыд- 
тæн рысты мидæг, æнæхъæнæй дæр уыдтæн рисгæ, судзаг сын- 
чъы хуызæн, æмæ кæд судзаг сынкъ исты зонын æмæ исты хъуы- 
ды кæнынхъом у, уæд æз дæр истытæ хъуыды кæнын уыцы 
тухиты. Фæлæ чысыл куы æрдзæбæх дæн, мæ хъуыды мæхимæ 
здæхын куы байдыдта æмæ куы базыдтон, мæ къахы æрдæг мæ 
уæлæ нал ис, уæд фыццаг мæ хъуыдымæ цы æрцыд, мæ цæсты- 
ты раз цы ауыдтон, уый уыд Иполиты армытъæпæн: мæнæ сы- 
мах куыд уынын, афтæ мæ цæсты раз уыдтон: Иполиты армы- 
тъæпæн быдыры тугкалгæ схъиудтытæ кæны, æмæ йæ фæсте та 
расур-басур кæны мæ къахы ’рдæг — цырыхъдзыхыдзаг дзы туг 
цыхцырæг ныллæууыд, уæлдæф туджы самæхста, уæддæр ра- 
сур-басур кæны Иполиты къухы. Уыцы æнагъæттаджы хабарæй 
афтæ фатарстæн æмæ та бауадзыг дæн. 
Ехх, куыд æрæгмæ базыдтон, Иполит-иу æхсгæ-æхсын цæ- 
уыл цин кодта, уый. Ехх, цы хорз мыл æрцыдаид, уыцы куыйты 
тугæхсæдтытæм ма мæ къух иу хатт куы баххæссыдаид, мæ низ- 
ты æрдæг ахаудтаид, мæ рыстытæ фесæфтаиккой, уыдонæй ма 
иумæ топпы кæсæнæй куы акастаин, уæд, фæлæ мæ хæстмæ нал 
ауагътой. Куыд тынг мæ фæндыд уыдонмæ ма иу хатт топпы 
кæсæнæй акæсын! Ныр æрвылæхсæв мæ фынты æппынæдзух 
гъе уый уынын: мæ къахы æрдæг æмæ Иполиты армытъæпæн 
быдыры тугкалгæ кæрæдзи куыд расур-басур кæнынц. Мæ цæн- 
куыл къахы уындæй дæр уый фæуайы мæ цæстытыл, æндæр 
ницы. Уæ, Иполит, дæ цинæй бацин кæнын ма мын уæд та иу 
сахаты бæрц куы фæуыдаид рæстæг, уæд мæ рыстытæ бæргæ 
ахауиккой, мæ низæй бæргæ фервæзин...» 
...Дзырдта Егнат, æмæ йæ цæсгомы нуæрттæ сонт стъæлфт 
кодтой: цыдæр быдыры уыцы æнæзонгæйы армытъæпæн куыд 
гæппытæ кодта, Егнатæн та йæ цæсгомыл йæ нуæрттæ афтæ рай- 
дыдтой схъиуын. Уый йæм каст æмæ йæ цæстыты раз та Джер- 
джийы уыдта: Джерджи, къуххауд æмæ къаххауд Джерджи æцæ- 
гæлон быдыры расур-басур кæны йæ тугамæхст къах æмæ къух. 
Йæ цæстыты разæй-иу сырдта уыцы ныв, стæй йæ хъуыдытæй 
дæр, фæлæ уыцы æбуалгъы ныв æдзæсгом æгъдауæй æрбынат 
кодта йе ’нкъарæнты, æмæ сурын нал куымдта... 
Уæ адæмы азар дæ басудза, хæстрауадзæг! 

415 
Роман 
Дæ уды фарн 
6 
Фыццаг бонты сæм Егнат æвзæр цæстæй нæ ракаст. Хъæу- 
бæстæ йыл хуымты куы атыгуыр сты, уæд уымæй дæр ферох, 
уыцы хæдзар æм туджджыны цæстæй кæй кæсы; Егнаты уын- 
дæй йыл хуртæ æрбакаст. Къахæй-къухмæ фестади æнхъæлцау 
зæрдæ — чи зоны, уый уæддæр зоны Джерджийы æцæг хабæрттæ, 
чи зоны, ныр Егнаты æрыздæхты фæстæ Джерджийы хæдзар- 
вæндагмæ дæр фарн æрбакæса æмæ сæ тухитæй фервæзой. Уыцы 
æнхъæлцау ныфсæй дзы æппæт дæр æрбайрох, каст Егнаты был- 
ты змæлдмæ, йæ зыд цæстæнгас ахста йæ былты алы змæлд 
дæр, æмæ йын æрхъæц нал уыд — уыцы дзыхæй кæд схаудзæн 
ныфсы ныхæстæ, уыцы былтæ кæд ракæндзысты Джерджийы 
кой. Бафарстаид æй, уыцы хъару йæм нæ уыд, йæ ныфс нæ 
хаста — ацы æнхъæлцау минутты йæ бæлццоны кой йæхæдæг 
ракæна, йæхи дзыхæй схауа Джерджийы ном. Уый фæндыд, уыцы 
ном ацы тæккæ Егнат куы зæгъид, æмæ уыцы ныхæсты фæстæ 
йæ зынтæ бынтондæр куы ахауиккой; уыцы ныхæсты фæстæ 
хъæубæстæм сæрыстырæй куы акæсид, куы сын зæгъид: хъу- 
сут, хъусут, уе ’гæр фæкалат, Джерджийы æцæг хабæрттæм, 
уый æцæгæлон зæххыл уæ сæрвæлтау дывыдоны арты судзы, 
сымах та йын ам йæ бинонты æргæвдгæ кæнут уæ тигъ цæстæн- 
гасæй, уе схуыст ныхæстæй... 
Фæлæ хъæубæстæ æмхуызонæй афтæ сзилæг сты Егнаты алы- 
варс, æмæ фæллад бæлццон дыууæ ныхасы фæд-фæдыл зæ- 
гъынхъом нæ уыд: сеппæт дæр æм æмхуызон æппæрстой сæхи, 
сеппæт дæр æм дзырдтой сæхи дзуринæгтæ. Сæ хъæумæ хæстæй 
фыццаг æрыздæхæг Егнат уыд æмæ алчи дæр афтæ æнхъæлдта, 
цыма хæсты чи ис, уыдон сеппæт дæр кæрæдзи хабæрттæй ис- 
тытæ зондзысты, æмæ йæ бæлццоны тыххæй та чысыл исты 
фехъусын дæр кæй нæ фæндыд: куыд нæ фæндыд, сау гæххæт- 
тытæ цы ныййарджытæ райстой сæ хъæбулты тыххæй, уыдон 
Егнаты дзыхæй ныфсы ныхæстæ фехъусын — ахæм ныфсы ны- 
хæстæ, сæ дудгæ зæрдæтæ сæ дудынæй цæмæй фæлæууыдаик- 
кой, хурты хур сыл цы ныхæстæй æрбакастаид... 
Дзырдтой æмæ йын дзырдтой æнæхъæн хъæубæстæ сæ бирæ 
дзуринæгтæ, уымæн та дыууæ ныхасы зæгъын дæр нæ уыд йæ 
бон — утæппæт хъæлæсты ’хсæн фехъуысынхъом нæ уыд, чи йæ 
фæрсы æмæ йæ чи цæмæй фæрсы, нæ йæм хъуыстысты сæ ны- 
хæстæ, æмæ сæ йæхæдæг дæр цинтæ æмæ хъæбыстæгæнгæ фар- 
ста цæмæйдæрты... 
Утæппæт æнæдзуапп æмæ никæмæхъусæг фарстытæй хъæу- 
бæстæ æмæ Егнат дæргъвæтин рæстæджы кæрæдзи фæфарстой, 
стæй чысыл æрсабыр сты, æмæ сæ уæд Егнат йæхæдæг афарста: 
— Хъæуы лæппутæй хæсты чи ис, уыдонæй та цы хабæрттæ 
хъуысы? 

Гуыцмæзты Алеш 
Уацмыстæ 
416 
Уыцы фарстмæ хъæубæстæ сеппæт дæр дурдзавдау фесты: 
афтæ ныссабыр сты, афтæ, æмæ кæрæдзимæ хъуыст сæ зæрдæ- 
ты куыст. 
...Æмæ уыцы рæстæджы дæргъы хъæубæстæ бавзæрстой но- 
джы иу фыдæвзарæн: 
...Сæ бæлццæттæй сау гæххæттытæ чи райста, уыдон Егнатмæ 
ахæм æнхъæлцау цæстæй кастысты, цыма сæ бæлццæттæ зна- 
джы раз лæууынц, цыма нырма удæгас сты, фæлæ дзы ныр- 
тæккæ Егнат кæй ном зæгъа, уый уыцы тæккæ знаджы къухы 
амæттаг фæуыдзæн, сæ тæккæ цæсты раз сын сæ бинонты ахс- 
джиаджы фехсдзысты. Уыдон сеппæт дæр Егнаты уындæй чы- 
сыл раздæр афтæ баныфсджын сты, æмæ дзы алчи дæр афтæ 
æнхъæлцау уыд: ныртæккæ йын Егнат зæгъдзæни, йæ бинонты 
хуыздæры йын нырма тæккæ знон сæрæгасæй кæй федта, æнæ- 
низ æмæ сæрæгасæй, уый дæр тагьд рæстæджы хæдзармæ кæй 
хъæуы; тагъд рæстæджы нæ, фæлæ чысыл фæстæдæр, дæлæ ма 
сыхаг хъæуы йе ’мбæлттимæ афæстиат æмæ ныртæккæ кæй зын- 
дзæни... Æмæ уæд уыдон ныццин кæниккой æмæ зæгъиккой, сæ 
зæрдæтæ сæ кæй нæ сайдтой, уыцы сау гæххæттытыл кæй нæ 
бау у æн дыдысты... 
Æмæ йæм æнхъæлцау æмæ табуйау лæгъстиаджы цæстæнга- 
сæй дзырдтой: ма зæгъ, ма зæгъ мæ фидыцы бæлццоны ном, ма 
мын багæндон кæн мæ хæдзар, мæ артыл мын дон ма ауадз... 
Цы зыдта Егнат уыдæттæн та? Æмæ нымадта, хъæубæстæй 
хæсты чи уыд, уыдоны нæмттæ. Æмæ-иу уыцы сæфт бæлццæт- 
тæй искæй ном куы загъта, уæд-иу хиуæттæм афтæ фæкаст, цыма 
Егнат сæ сæфт бæлццоны ном нæ загъта, фæлæ сæм фехъуыст 
æхсты хъæр — сæ бинонты хуыздæры сын чи байсæфта, чи сæ 
басаухæдзар кодта, уыцы æхсты хъæр. 
Ахæм зæрдæйыуаг уыд уымæн дæр. Касти хъæубæстæм, каст 
Егнатмæ, йæхинымæр та йын лæгъстæ кодта: «Ма зæгъ, ма зæгъ 
Джерджийы ном, мæ зæрдæ мын ма фехал, æмæ цæрæнбонты дæ 
цæуæн зæххытæн мæ уд снывонд кæндзынæн. Мæ уд дæ сæры- 
бæсты хаст фæуæд, Егнат, æмæ ацы тæккæ ма скæн Джерджийы 
кой. Чысыл фæстæдæр ракæн йæ кой. Зæгъ, æцæгæйдæр, Джер- 
джи йæ хъæубæсты тыххæй йæ туг кæй калы, йæ хъæубæсты 
сæрыл цæрддзу кæй кæны, æмæ цæрæнбонты Джерджийы хæ- 
дзарвæндаг дæ номæн сæхи снывонд кæндзысты». 
Загъта Егнат Джерджийы ном дæр... 
Йæ мойы ном Егнаты дзыхæй фехъусгæйæ нæ фестъæлфыд, 
йæ зæрдæ нæ ныссæххæтт кодта, æрмæст ын чысыл раздæр цы 
зæрдæйыуагæй лæгъстæ кодта, цæмæй йын йæ мойы ном иннæ 
нæмттимæ ма загътаид, ахæм зæрдæйыуаг ыл ныр та бустæ кодта: 
«Де ’гæр фæкалай, Егнат, лæгъстæ дын куы кодтон, мæ уд 
дын нывондæн куы хастон, цæмæй Джерджийы ном ацы тæккæ 
дæ дзыхæй ма схаудаид, уæд дæм куыннæ фехъуыст мæ уды 

417 
Роман 
Дæ уды фарн 
æрдиаг, цæмæн мæ бафтыдтай ноджы хъæубæсты цæсты? Дæ- 
хæдæг дæр хæсты куы уыдтæ. Дæхæдæг дæр, Джерджиау, фы- 
дæвзарæнты куы уыдтæ, уæд æй куыннæ æмбарыс, уымæн дæр 
куыд зын у æмæ йæ бинонтæн дæр. Куыд нæ йæ зоныс, уымæн 
дæр æмæ йæ бинонтæн дæр сæ уд æрдуйæ нарæгдæр кæй сси, 
цæрын сæ кæй нал фæнды, цæрынæн цы зæххыл райгуырдысты, 
уыцы зæххыл сын цæрыны фадæттæ кæй нал ис, уый ды та 
куыд нæ æмбарыс? Куыд нæ дæм хъары?» — бустæ кодта йæхи- 
мидæг, цыма Егнат Джерджийы ном кæй загъта, уымæй йæ æцæ- 
гæйдæр хъæубæсты цæсты бафтыдта. 
Егнат дарддæр нымадта иннæты нæмттæ. Æниу фараст адæй- 
маджы ном зæгъынæн цас рæстæг хъуыд, цас нымаинаг уыдыс- 
ты, фæлæ хъæубæстæй алчи дæр йæ бæлццоны ном фехъусыны 
тасæй афтæ æмдзаг уыд, æмæ-иу Егнат иу номæй иннæ ном зæ- 
гъыны астæу цы цæстныкъуылды бæрц рæстæг бахардз кодта, 
уый сæм æнæхъæн бонцауы бæрц касти. Хъуыстой йæм, сæ улæфт 
ныууромгæйæ, æмæ-иу йæ бæлццоны ном чи фехъуыста, уымæн- 
иу йе суынæргъдимæ йæ бон сулæфын дæр баци. 
Æмæ, æппынфæстаг, Егнат йæхи æфсымæрты дæр куы афар- 
ста, уæд йæ мад йæхи нал баурæдта, сбогъ-богъ кодта. Сæхи нал 
баурæдтой иннæ устытæ дæр, æмæ æмхуызонæй райхъуыст сæ 
судзаггаджы марой. 
Егнат сæм джихæй касти. 
— Цы ныл æрцыд? — фарста сæ сонтхуызæй. — Чи нæ фæ- 
хъуыд? 
Æвæццæгæн æм чысыл раздæр хъæубæсты мæрдджынтæ цы 
лæгъстиаджы цæстæй кастысты, цæмæй сын сæ бæлццæтты ном 
ма зæгъа, ахæм зæрдæйыуагæй сæ фарста ныр та йæхæдæг. 
— Уæ, хъæбул! — хъарæг кодта йæ мад, æмæ йæ дзурын нæ 
уагъта йæ кæуындзæг. — Уæ, мæ ахсджиаг, цы бон ныл ныккод- 
та, мæ бон куы бакалд, уæд ды та кæм уыдтæ, мæ асхджиаг, кæм 
уыдтæ ды та? 
Егнат бынтондæр сæргъуыйау. 
— Куыд кæм уыдтæн? — йæ цæсты гагуытæ хъоппæгæй ра- 
цæйхаудтой сæ къуырфытæй, æмæ-иу куы хъæубæстæм бакаст, 
куы та йæ зæбул къахмæ. 
— Уæ хъæбул, уæ хъæбул! — дзынæзта йæ мад. — Дæ мады- 
зæнæджы бæсты цæй сау халон æртахт нæ мæгуыр хæдзармæ. 
Уæ, мæ ахсджиаг, æз ныфсы хъæбул куы арвыстон мæ хæдза- 
рæй, уæд куыд бауагътай дæ мадызæнæджы бæсты сау халон дæ 
мæгуыр мадмæ рарвитын?! 
Æвæццæгæн ма Егнаты ныфсæй æнхъæлцау уыди йæ сæфт 
хъæбулæн. Нæ баууæндыди йæ сау гæххæттыл, нæ йæ уырныд- 
та — Егнат дæр уыцы хæсты куы ис, уæд, сæрæгас уæвгæйæ, 
куыд бауагътаид йæ хистæр æфсымæры мæлын; нæ йæ уырныд- 
27 Гуыцмæзты Алеш 

Гуыцмæзты Ллеш 
Уацмыстæ 
418 
та — кæд цыфæнды стыр хæст у, уæддæр иу хæст куы у, иумæ 
хæцынц иу знаджы ныхмæ, æмæ дзы кæрæдзи бахъахъхъæнын- 
хъом куыннæ бауыдзысты йæ хъæбултæ! 
Афтæ канд Егнаты мад нæ хъуыды кодта, фæлæ хъæубæсты 
иннæ мæрдджынтæ дæр. Хатгæ йæ кодтой — афтæ нæу, фæлæ 
сæ уырнгæ нæ кодта, сæ хъæубæсты лæппутæн кæрæдзи ба- 
хъахъхъæныны фадат кæй нæй, сæ зын сахаты дзы иу иннæйы 
фарсмæ кæй нæ балæудзæн. Нæ сæ уырныдта уый, æмæ дзы 
ныр алчидæр йæ хъарæджы, йæ судзаггаг зианы кой кæнгæ, цы- 
дæр азымы дардта Егнаты. Æргомæй йæ баазым кæной, уый дзы 
никæй зæрдæ хаста, фæлæ йæ, се сгуыхтыты кой кæнгæйæ, алчи 
дæр уымæй фарста: ды та кæм уыдтæ? Ома йын ды та куыд нæ 
баххуыс кодтай, йæ фарсмæ куыд нæ балæууыдтæ, куыд нæ йæ 
фервæзын кодтай — дæ туг æмæ де стæг куы у, де ’фсымæр, де 
’рвад... 
Егнат уыцы азымтæн, кæй зæгъын æй хъæуы, ницы, æмбæр- 
ста. Дзæккоры цæфтау ыл æмбæлдысты хъæубæсты хабæрттæ, 
æмæ цæмæй уыцы цæфтæ бауромын йæ бон бауа, цæмæй ма 
фæцуда, уый тыххæй йæ иунæг къахæй йæ лæдзджытæ чысыл 
раздæр айста, йæ уæз сыл æруагъта æмæ æртæ æнцойгæнæны 
æххуысæй архайдта уыцы цæфтæ бауромыныл. Йæ цæссыгтæ 
калдысты сау зæхмæ, каст йæ цæссыгты фæдыл уыцы сау зæхмæ 
æмæ архайдта, цæмæй ма фæцуда, цæмæй ма ахауа. Стæй дын 
уыцы æфхæрд æмæ фæллад лæг куы базыр-зыр кæнид йæ лæдз- 
джытыл ауыгъдæй аззад, мæнæ адæймаджы дыууæ цæджын- 
дзыл куыд байтындзай, стæй фыццаг йæ къах фæцудыдта йæ 
быны, стæй та лæдзджытæ фæбырыдысты, æмæ уæлгоммæ зæх- 
хыл ахауд. 
Хъæубæстæ йæм сæхи бакалдтой, рабадын æй кодтой, афæл- 
вæрдтой, цæмæй йæ слæууын кæной йæ къахыл, фæлæ уый сæ 
коммæ нæ бакаст, нæ йæ бафæндыд растын. 
— Хъæбул, уæ хъæбул, — ныдздзынæзта йæ мад æмæ йæ 
ныттыхта йæ цæнгты ’хсæн. Фæлæ уымæ дæр нæ ракаст. Йæ 
армытъæпæнтæй йæ цæстытыл ныххæцыд, æмæ йæ къуырма куыд 
рахызт уынæргъгæ куыдмæ. 
— У-у, куыйтæ! — фæстагмæ-фæстагмæ-иу райхъуыст йæ 
уынæргъын. — У, куыдзы тугæй æхсад адæм! 
Æппынфæстаг æрсабыр, йæ дыууæ къухæй йæ къахы лыгга- 
джы æууæрдгæйæ уынæргъыдта: 
— У, куыйтæ, — йæ цæсты гагуытæ хъоппæгæй рацæйхаудтой 
сæ къуырфытæй. — Тæхуды, мæ дыууæ цонджы хаудæй, уыдонмæ 
ма мæ къух иу хатт куы баххæссид, уыдонмæ ма мын топпы 
кæсæнæй акæсын иу хатт фадат куы фæуаид. Ехх, Иполит, тæ- 
худы дæ цинæй бацин кæныны фадат ма мын куы фæуаид! 

419 
Роман 
Дæ уды фарн 
7 
Уыцы бон фæссихæрттæм нал адардтой хуымты гутон: 
æнæхъæн хъæубæстæй дæр Егнатыл фесты. Фæссихæрттæм Ег- 
нат æмæ йæ бинонтæ рацыдысты хуымæй сæхимæ. 
— Рагацау-иу суадзут галты, — бафæдзæхста сæ Егнаты фыд, — 
æмæ-иу хæдзармæ рацыт. Изæры нæ бæлццоны ном ссарæм. Аку- 
вæм ын. 
Хъæубæстæн дæр се уæнг куыстмæ нал æртасыд. Сæ зæр- 
дæтæ схъеллауаг сты, алкæй дæр ма дзы фæндыд Егнаты цæ- 
мæйдæрты афæрсын. Хуры ма бæндæнбæрцæй фылдæр хъуыд 
нынныгуылынмæ, афтæ суагътой галтæ. 
Хъæубæстæ та ногæй Егнатты кæрты куы ’ртымбыл сты, æмæ 
сæ Егнаты мад афтæ тыгуырæй куы федта, уæд та йæхи нал 
баурæдта, йæ сæфт хъæбулы рисæй сдзынæзта. Уый йæ мойы 
зæрдæмæ нал фæцыд: 
— Кæугæ нал, — загъта йын тызмæг хъæлæсыуагæй. Дзургæ 
йæм тызмæгхуызæй кодта, фæлæ йæ ныхæстæ та лæгъстæгæнæ- 
гау уыдысты. — Кæуынæн фаг у. Ныр та нæ бæлццоныл бацин 
кæнæм. Ныр та нæ бæлццоны ном ссарæм, цæмæй Хуыцаумæ 
дæр мацы фæкæса хъыг æмæ хъæубæсты зæрдæхудт дæр ма 
райсæм. 
Ныр хъæубæстæй алкæй Егнаты цур бадынмæ нал æвдæлд — 
нæлгоймæгтæй чи кусартыл архайдта, чи фынджы кой кодта. 
Сылгоймæгтæ та къæбицы змæлыдысты. Егнаты цур ма дзы чи 
аззад, уыдонæн фадат фæци, æмæ йæ лыстæггай фарстой йæ 
хабæрттæй. 
Уый дæр Джерджийæ исты базоныны ныфсæй чысыл æддæ- 
дæр лæууыд æмæ йын хъуыста йæ хабæрттæм. Бæргæ йæ фæн- 
дыд къæбицмæ бакæсын дæр, иннæ сылгоймæгтау истытæ ар- 
хайын, фæлæ йæ ныфс нæ хаста: исчи та йæ исты ныхасæй куы 
фæрæтъуза, куы та йæ фæрæхойа йæ зулдзæстæй, æнæуынон 
цæстæнгасæй. Нæ йæ фæндыд, ацы тæккæ дæр æм хъæубæстæ 
сæ тигъ цæстæнгас равдисой. Æмæ сæ йæхи хызта. 
— Матрона, — иу рæстæджы йæм адзырдта Егнат, — мæ уынд 
дын хъыг уыди? Уыцы æддейау куыд æнкъардæй лæууыс? 
Йæ ныхæстæй хъуыст хионы бустæ. 
— Мæ уд де ’рцæуæн зæххыты фæхъау фæуæд, — загъта йын 
æмæ йæм æввахсдæр бацыд. 
— Джерджийæ та цы хабæрттæ хъуысы? Кæцæй æрвиты? 
Цы йын хъуамæ загътаид? Йæ цæстытæ донæй айдзаг сты, 
æмæ йæ кæуын тыхæй уромгæ касти Егнатмæ. Сæ алыварс чи 
уыд, уыдон дæр сæм цымыдисæй ныхъхъуыстой. 
— Кæцæй æрæрвыста фæстаг хатт? — афарста йæ ногæй. 
Сæ цуры чи уыд, уыдон гуырысхогæнæг цæстæнгас ын бæрз- 
уисæй нæмæгау надта йæ буар, æмæ йæ уды тыхст бамбæхсын 

Гуыцмæзты Алеш 
Уацмыстæ 
420 
нал баци йæ бон — йæ уды тыхст рарæдывта æддæмæ къуырма 
куыдæй. 
Йæ кæуынæй Егнат фæуыргъуыйау. Джихтæгæнгæ касти куы 
уымæ, куы та, сæ цуры чи лæууыд, уыдонмæ; уымæн та йæ 
кæуын бауромын йæ бон нал уыд, фæлæ уæддæр æвзæрста: Ег- 
нат-иу хъæубæстæй кæмæ бакаст, уый-иу йæ сæр æруагъта, уый- 
иу йæхи сау зæхмæ кæсæг скодта. 
— Матрона! — сирвæзт сонт хъæр Егнатæй, — Джердж?!. 
Йæ иу къах зæхмæ фæбыцæу кодта æмæ йæ иунæг къахы 
уæрагыл растад. Ныхæстæй бафæрсын æй, æвæццæгæн, йæ 
зæрдæ нæ бахаста, фæлæ йæ фарста тарст цæстæнгасæй. 
Уыцы тарст цæстæнгасы уыди æввахс адæймаджы аудындзи- 
над. Уыцы ныхæстæ хъуыстысты, йæ мойы цард адджын кæмæн 
у, ахæм адæймаджы уды æрфытæй, æмæ йæ зæрдæ æрфæлмæнтæ, 
Егнаты дзырдтæ дзы ахæм ныфс бауагътой, ахæм сæрхъуызой 
тых сæ рахатыд, цыма Джерджи æрбалæууыд йæ разы, цыма йæ 
æнæхъуаджы тухитæн сæ кæрон ууыл банцад. 
Кæугæмхасæнты фемæХстысты йæ хъæстæгтæ, кæугæмхасæн- 
ты дзырдта Егнатæн, хицауады лæгтæ Джерджийы кæй агуырд- 
той, сæ хæдзары цард сын кæй сызмæстой, æмæ сыл хъæубæстæ 
дæр кæй сдызæрдыг сты. Дзырдта йын æппæт уыдæттæ æмæ 
дзы лæгъстæгæнæг цæстæнгасæй домдта, цæмæй уый уæддæр 
бамбарын кæна адæмæн Джерджийы уды сыгъдæгдзинад; йæхи- 
цæн ын цыфæнды дæр кæнæнт, æргæвдæнт æй, фæлæ Джер- 
джийы ном ма чъизи кæнæнт. 
Егнаты уыцы лæгъстæты сæр ницæмæн хъуыди. 
— Чи уыдысты уыцы æнаккæгтæ? — фырмæстæй зыр-зыр 
кодта уый. 
Нæ зонæмы нысанæн хъæуккæгтæй чидæр йæ уæхсчытæ фез- 
мæлын кодта. 
— У, худинаггæнджытæ! — фырмæстæй тыфылтæ калдта. — 
Мах хæсты быдыры нæ туг калæм, нæ хуыздæртæ хæсты быды- 
ры цагъды кæнынц, нæ удæгас буæрттæй нын нæ цæнгтæ æмæ 
нæ къæхтæ лыг кæнынц, æмæ нын уыдон та ам нæ бинонты нæ 
уадзынц цæрын!? 
Йæ хъæрмæ, хъæубæстæй цыдæртæ чи архайдта, уыдон дæр 
æрбатыгуыр сты. Егнаты раз æй лæугæ куы федтой, уæд, æвæц- 
цæгæн, афтæ ахъуыды кодтой, Егнат ын йæ мойы æлгъиты, Джер- 
джимæ æртхъирæнтæ кæны, æмæ архайдтой йæ басабыр кæны- 
ныл. 
— Æрсабыр у, — дзырдтой йæм, — æвæццæгæн æм исчи мæс- 
ты уыд æмæ дзы ныр йæ маст исы, æндæра Джерджи не ’нæ- 
зонгæ куынæ уыд. 
Егнат сын не ’мбæрста сæ ныхæстæ: 
— Сымах та кæм уыдыстут, сымах? — хъæр сыл кодта. — 
Хъæубæстæ куы стут! Джерджи уый тыххæй калы йæ туг, æмæ 

421 
Роман 
Дæ уды фарн 
йын ам исчи йæ бинонтæй хынджылæг кæна? Уый сымах тых- 
хæй куы калы йæ туг, уæд ын сымах йæ ном æмæ йæ бинонтæ 
бавæрынхъом дæр нал стут! 
Уый хъуыста Егнаты ныхæстæм æмæ куыдта, куыдта фыр- 
цинæй, æппынфæстаг Джерджийы сæрыл сдзурæг кæй фæци, 
Джерджийы бинонтæн сæрхъуызой кæй фæзынд; куыдта æмæ 
æмбæрста: хъæубæстæ Егнаты ныхæстæй кæй ныхъхъус сты, 
уый сæ фæсмоныл дзурæг кæй у, кæй фæсмон кæнынц, Джер- 
джийыл уыдон дæр кæй фæдызæрдыг сты, ууыл. 
Уыцы изæр уыди йæ царды адджындæр рæстæджыты скъуыд- 
дзæгтæй сæ иу. Фырцинæй ницыуал æмбæрста — нал зыдта кæм 
ис, цы архайы. Нæ базыдта, йæхæдæг бацыд æви йæ исчи бакод- 
та Егнатты къæбицмæ, иннæ сылгоймæгтæ кæм змæлыдысты, 
уырдæм. 
8 
Уæ дæлæмæ æрхауай цард раттæг, кæд куыд зыгъуыммæтæ 
дæ! 
Æнæхъæн цалдæр боны дæргъы хъæубæстæ къæссавæлдæхт 
фесты, цыма сæ исчи ивгæ бакодта — ныры онг æй тынгдæр чи 
схуыста, уый ныр куыдфæндыйæ дæр архайдта, цæмæй йын йæ 
зæрдæ балхæна, цæмæй йын истæмæй йæ зæрдæ ссара. 
Фыццаг бонты бинонтæ Егнатæн Зарæйы хабар не схъæр код- 
той, стæй йын æй куы загътой, уæддæр дзы йæ хъæбулы ном 
басусæг кодтой, аххосджын йæ хъæбул кæй уыд, ууыл æй нæ 
бассы кодтой. Фæлæ адæмы дзыхы цы хабар бафта, уый никуы 
басусæг уыдзæн — чидæртæ йын рафæзмыдта хабары æцæгдзи- 
над. Егнат уымæн дæр ницы стыр нысаниуæг радта, æвæццæгæн, 
йæ фæсонæрхæджы дæр нæ уыд, æмæ сын уыцы чысыл хъуыд- 
даджы тыххæй зæнæг ма рацæуа, цæрæнбонты февæстаг уой. 
Фæлæ рацыд цалдæр къуырийы, цалдæр мæйы, æмæ Егнатмæ 
Зарæйы хабар хъарын райдыдта, æртæфсти йыл. Джерджийы 
хæдзарвæндаджырдæм нырма æргом ницы дзырдта, фæлæ-иу 
чысыл ницæй тыххæй дæр Зарæйы масты хай фæкодта. 
— Æнæсæрфат, о æнæсæрфат, — æфсон æй фæуæд, æндæр- 
иу йæ усыл тай-тай райдыдта, — куынæ иумæ рæхсыс, куынæ 
дæхи æвæрынхъом дæ, уæд цавæр адæймаг дæ! Цы Хуыцау дæ 
скодта ме ’намондæн, дæлæмæ ’рхауа! 
Зарæ, кæй зæгъын æй хъæуы, æмбæрста, йæ мой йæ азымы 
цæй тыххæй дары æмæ та туджджыны цæстæй ракаст Джер- 
джийы хæдзармæ. Стæй канд Зарæ нæ, фæлæ та бинонтæ сеп- 
пæт дæр бонæй-бонмæ ногæй фыдæх цæстæнгас æвдисын рай- 
дыдтой Джерджийы хæдзармæ. Куыннæ сын фæхатыд сæ тигъ 
цæстæнгас, æмæ та йæ зæрдæ схъеллауаг, сæ цæсты бахауынæй 

Гуыцмæзты Алеш 
Уацмыстæ 
422 
та йæхи хизын райдыдта, афтæмæй куывта, лæгъстæ кодта Хуы- 
цаумæ, цæмæй сæм Егнаты бинонтæ фыццагау ма сызнаг уой, 
туджджыны цæстæй та сæм ма ракæсой, æнæхъæн хъæубæстæй 
та сыл ма суæлæхох уой. Уыцы хъуыдыйæ æмризæджы рызти 
йæхимидæг сусæг-æргомæй архайдта, цæмæй хъæубæсты ’хсæн 
алы адæймагæн дæр исты хорзы бацæуа, йæ зæрдæ йын ссара, 
йæхимæ фæхъыг кæнын сæ ма бауадза. 
Уæд æнæнцой фæуæд амондскæнæг! Егнат бонæй-бонмæ карз- 
дæр кæнын райдыдта. Цы бон фæкъæртт и йæ хæрамы дзæ- 
къул? Тæккæ хосгæрдæны рæстæджы уыди. Гъеуæд дæр хус- 
сæртты куыстой. Уыцы удуæлдай куыстафон Егнат районмæ ацыд 
æмæ дзы æнæхъæн æртæ боны ныффæстиат. Куы ’рбаздæхт, 
уæд сæм комкоммæ хуымтæм ныццыд. Сывæллæттæ йыл амбырд 
сты — чи йын йæ лæдзджытæм æвнæлдта, чи йе ’фсæддон хæла- 
фы фадгуытæм. Йæ чысыл хъæбул дæр ын йæ чысыл къухтæй 
ныххæцыд йæ лæдзæгыл æмæ йæ уигъæгау кодта. Егнат лæдзæ- 
гыл фенцой кодта æмæ иннæ лæдзæджы бырынкъæй нырриуыгъта 
сывæллоны. Уый уæлгоммæ йæхи ахаста, зæххыл сæмбæлд æмæ 
йе ’рдиаг ссыд. 
Йæ зæрдæ фæцæйскъуыд уый фенгæйæ. Æрлыгъди сæм. Йæ 
хъæбулы йæ хъæбысмæ фелвæста æмæ йæ нылхъывта йæ риумæ. 
— Де ’гæр фæкалай, Егнат, — йæхи бауромынхъом нал сси, — 
кæд ма æнæуи дæр схуыст цух нæу. 
Æмæ уæд Егнат фыццаг хатт сниудта йæ тæфæбоны ниудæй: 
— Цы ма мын калын кæнут, цы!? — лæбурæгау сæм кодта. — 
Æз ме ’гæр дæр куы фæкалдтон æмæ мæ туг дæр. Æгæр дæр ма 
сæ куы фæкалдтон! Къахæй-къухмæ мыл куы ницыуал баззад, 
ме уæнгтæй кæрæдзийыл куы ницыуал хæцы, уæд ма мын цы 
калын кæнут?! Фæлæуут! — æртхъирæнгæнгæ тылдта йæ лæ- 
дзæг. — Фæлæуут! Æз мæ туг æгæр дæр ма фæкалдтон! Ныр та 
йе ’фсымæрты чи цæгъды, уыдон быныскъуыд хъуамæ скæнон! 
Хъырттызмæлæг сæ куыднæуал уа! 
Егнаты ныхæстæм йæ зæрдæ тъæппытæ фæцæйхаудта. 
— Уæ, мæ тæригъæд дæ баййафа, цы лæг дæ, кæд ныл цы 
уынгæджыйы бонтæ скæнын кодтай, — скуыдта æмæ йæхи ны- 
хæстæй йæ зæрдæ ауазал. 
Фырадæргæй фыццаг хатт ралгъыста йæ мойы æмæ куыддæр 
йæ ныхæстæ йæхæдæг æрыхъуыста, афтæ йыл æртæфсти сæ 
хъуыды — куыд бауарзта йæ цæст йæ мойы ралгъитын? Æцæг 
уынгæджыйы ран уый куы ис, æцæг уынгæджыйы бонтæ уый 
сæрыл куы ’ркодта ацы фыдрæстæджы, уæд ма йæ уый та куыд 
ралгъыста? Егнат æмæ йын Егнаты бинонтæ алывыд кæй ка- 
лынц, халæттау кæй уасынц, йæ цæуæнфæндæгтæ йын кæй æлгъи- 
тынц, уый йын фаг нæу, йæхицæн та ма куыд батасыд йе ’взаг? 
Уыцы хъуыдытæй йæ зæрдæ фыдæхæй айдзаг. Йæ тыхст 

423 
Ромаи 
Дæ уЪы фарн 
фæндаггоны йын йæхи дзыхæй чи ралгъитын кодта, уыдон ын 
æвиппайды туджджын знæгтæ фестадысты. Ныры онг сæм ахæм 
фыдæхы зæрдæ никуы бадардта. Ныры онг дæр ын кæд бирæ 
æнæхъуаджы мæстытæ кодтой, уæддæр зыдта — уый сеппæт дæр 
сæ фыртыхстæй кæнынц афтæ, сеппæт дæр дывыдон арты су- 
дзæгау кæнынц, æмæ уыцы лæгтæ кæй агуырдтой Джерджийы, 
уый тыххæй фæгуырысхо сты сæ хæдзарвæндагыл, сæ фыртых- 
стæй калынц сæ маст Джерджийы бинонтыл, фæлæ алцы дæр 
куы базоной, кæй рæдыдысты, уый куы базоной, уæд ма йæ 
разы къæмдзæстыг дæр фæуыдзысты, йæ разы ныхкъуырд уы- 
дзысты, стыр хатыртæ дзы курдзысты, æмæ та фыццагау ад- 
джынæй цæрдзысты. Ноджы адджындæрæй. Афтæ хъуыды код- 
та æмæ-иу сæм кæд фæхæрам, уæддæр сæм фыдæхы хæрам ни- 
куы фæци. 
Фæлæ йын ныр йæ тыхст бæлццоны йæхи дзыхæй куы рал- 
гъитын кодтой, уæд йæ зæрдæ арæсыд, фыдæхы хæрам сæм фæци, 
æнæуынон ын фесты сæ уынд дæр æмæ сæ ныхас дæр. 
Уыдон та афтæ фенхъæлдтой — ома Егнаты ралгъыста. 
■— Уæ тæригъæд уæ хæдзарæй макуы рацæуæд! — ралгъыста 
йæ Егнаты мад. 
— У, фашисттæ! — сниудта Егнат. — Сымахæн уæ тæригъæд 
арвы бын дæр куынæ бацæудзæн, уæд æй кæмæн хъарут? Уæ 
тæригъæдтæ дæр ма искæй сæрыл хъуамæ æртыхсой! Уæхи сæ- 
рыл хъуамæ æртыхсой! Уæ цæсгæмттæ нæ тугæй хъулон сты! 
Æмæ уæ тæригъæдтæ дæр уæхи сæрыл хъуамæ æртыхсой. 
Знагæй йын знагдæр фестад Егнат. 
— Тæригъæд ныхас чи кæны, уый тæригъæдджынæй фæцæ- 
рæд, — ралгъыста йæ фырмæстæй Матрона. 
— Фæхитæд, — хъæр кодта Егнат. — Йæхионты тугæй йæ 
цæсгом ахуырст кæмæн у, уыдонæй змæлæг мауал рацæуæд! Дæ 
лæг нæ знаджы чъылдымæй цæгъдæнтæ кæны, йæ лæппын та 
нын нæ сывæллæтты нæ уадзы рухсмæ, йæ лæппын та нын нæ 
байзæддаджы цæгъды. Уæ удæгасæй мын цард нал садджын уы- 
дзæн. Уæ удæгасæй адæймаг сабырæй бафынæй уыдзæн? Фæ- 
лæуут! — бартхъирæн сæм кодта. — Кæд ма базонин знагимæ 
хæцын. Хæсты мын уый фадат нал фæци, фæлæ ма, чи зоны, 
Иполиты цинæй бацин кæнын мæ бон бауаид! 
Чи йын цытæ фæдзырдта — хæйрæг йæ зонæг. 
Уыцы бонæй фæстæмæ банкъардта: туджджын знаджы цæс- 
тæй йæм кæсынц Егнаты бинонтæ. Знагæй йын знагдæр у Егнат. 
Æмæ сæ йæхи дæрдты ласта. Нал дзырдта семæ. Се ’мгæрæтты 
нал цыд куысты рæстæджы дæр æмæ æвдæлонæй дæр. Йæ чы- 
сыл хъæбулы та Егнаты æртхъирæнты фæстæ йæхицæй акъах- 
дзæф кæнын дæр нал уагъта. 
Фæлæ сывæллон куыннæ аирвæздзæн къухæй? Ахæм æнæ- 

Гуыцмæзты Алеш 
Уацмыстæ 
424 
вдæлон æмæ фыдгуысты рæстæджы йын æдзух йæ къухыл кæм 
хæцдзынæ? Фæиртæст-иу сывæллон йæ цурæй. Рахъуызыди-иу. 
Уыцы хабарæй къуыри дæр нæма рацыд. Кæрты фыстæ 
æлвыдта. Нæ йæ хæсгард бæззыд, нæ йын фыс лæууыд, æмæ 
дзы афтæ удхаргæнгæ йæ хъæбул айрох. 
Сывæллон ахъуызыд хъæууынгмæ æмæ сывæллæттимæ хъа- 
зыныл фæци. Цы Хуыцауы æлгъыст у — цыма йæ исчи ардаугæ 
скодта — Егнаты æфсымæры сидзæртæй кæстæримæ схъуырду- 
хæн. 
Егнат хъæдæй æрыздæхт æмæ сæ ауыдта. Æрсырдта сывæл- 
лоны. Сывæллон дæр æй ауыдта æмæ лидзынмæ фæци. Кæ- 
цæй аййæфтаид иукъахыг лæг сывæллоны æмæ йыл фырмæс- 
тæй сниудта: 
— У-у, абырæджы лæппын! Кæдæм мын ирвæздзынæ! Дæ 
сучъитæ дын слыг кæндзынæн. 
Уæ, куыд галиу уыд йæ хъæбул дæр, куыд галиу... Фæс- 
тæмæ йæм фездæхт, йе ’рбадæнтæ бахоста æмæ йын афтæ: 
— Мæнæ мын уый бахæр. 
Лæг фырмæстæй цæхæртæ акалдта. Басырдта йæ. Кæм æй 
баййæфтаид æмæ йыл уæд фæсте фæрæт ныххуырста. Фæрæт 
сæмбæлд сывæллоны агъды рæбын, æмæ уыцы цæфæй йæхи нал 
баурæдта, зæхмæ дæлгоммæ йæхи ахаста. Уый фенгæ йæм Егнат 
счепп-счепгæнгæ базгъордта. 
Фæлæ сæ уæдмæ хъæубæстæй уынæг фæци. Æрдугъ сæм код- 
той. Егнат йæхи тыдта, фæлæ йæ чи бауагътаид тугкалгæ сывæл- 
лонмæ! 
...Уыдæттæ фæстæдæр базыдта, йæхæдæг сæ нæ федта. 
Æрмæст хъæубæсты уынæр куы æрыхъуыста, уæд фестъæлфыд, 
йæ сывæллоны йæ цуры куынæ ауыдта, уæд йæ зæрдæ ныссæх- 
хæтт кодта, æмæ йæхи уыцы æппæрст акодта хъæууынгмæ. Хъæу- 
уынджы чидæртæ хæцыд Егнатыл, йæ хъæбул та кæйдæр хъæ- 
бысы йæ гæндзæхтæ цæгъдæгау кодта, æмæ æгасæй дæр уыд 
туджы æвдылд. Тыхы мур нал аззад йе уæнгты, афтæмæй сæм 
йæхи баппæрста. Йæ хъæбулы æрбадæны бынмæ йæ агъд уыд 
раст фондз æнгуылдзы бæзн лыг, царм фæйнæрдæм алыгъд, 
фыдтæ æддæмæ рабырыдысты, туг дзы цыхцырæгау калди, æмæ 
йæ хъæбул æгасæйдæр фестад ахст туджы фæзгъæры хуызæн. 
Фырадæргæй сæррайау. Ницы зыдта, цы аразы, цы архайы. 
Ницы йын базыдта, сывæллоны хъæдгомыл цытæ сæвæрдтой æмæ 
йæ цæмæй ныббæстытæ кодтой, галтæ чи сифтыгъта, æмæ йын 
йæ хъæбулы куыфы цæмæн нывæрдтой. Фæлæ хъæдгомы туг 
куынæуал цыди, бæстытæй йæ куы федта, уæд чысыл йе ’муд 
æрцыд. Йæ алыварс акæстытæ кодта. Йæ алыварс зæхх тугхъу- 
лон дардта. Йæхæдæг дæр, стæй хъæубæстæй дæр сывæллонимæ 
чи архайдта, уыдон дæр уыдысты туджы амæхст. Æмæ куы ахъуы- 

425 
Роман 
Дæ уды фарн 
ды кодта, утæппæт туг йæ хъæбулæй фæцыд, — адæмæй, зæх- 
хæй йæ хъæбулы тугæй адардтой тугхъулон, уæд йæ зонд фæ- 
хæццæ. Фысæлвынæн хæсгард йæ разы зæххыл ауыдта — æвæц- 
цæгæн, уый размæ фыртыхстæй йæ къухы раирвæзт — фелвæста 
йæ æмæ Егнатырдæм йæхи аппæрста: 
— Куыдз! — фæндыди йæ хъæр кæнын йæ тых-йæ бонæй, 
фæлæ фырадæргæй æмæ фырмæстæй йæ хъæлæсы дæгъæлтæ 
сæхгæдтой, æмæ фæсус хырхыргæнгæ, хъуыстысты йæ ныхæстæ: 
— Куыдз! Кæй хъæбулы æргæвдыс, кæ? 
Хъæубæстæй дзы уый æнхъæл ничи уыд. Фыццаг хатт æй 
федтой йæ бинонты сæрыл сдзургæ. Æвæццæгæн, афтæ æнхъæлд- 
той, ома сабыр адæймагæн йæ бон нæу йæ хæдзар бахъахъхъæ- 
нын, йæ бинонты сæрыл сдзурын. Æмæ, æцæгæй дæр, гъеуæд 
фыццаг хатт фæкомхæлд и йæ хъæубæстæм, сдзурын æй кодтой 
æмæ сæм уæдæй фæстæмæ фæкъæйных. 
Егнат дæр æнхъæл нæ уыди, æмæ йæм сæхихъæуккаг чындз 
хæсгардимæ лæбура, фæлæ хæсгарды цыргъ бырынчъытæ йæ 
уæхсчы онг куы бахæццæ сты, уæд ын йæ цонг къухæй атъæпп 
кодта. Хæсгарды бырынчъытæ йын йæ хæдоны дыс æрфаринтæ 
кодтой, йæ цонгыл та йын ныууагътой дыууæ лыстæг тугдзæуæн 
хаххы. 
Уый фенгæйæ хъæубæстæ се ’муд æрцыдысты: бамбæрстой, 
Егнатæй уыцы хæсгарды сиучытæ кæй нæ раздахдзæн йæхигъæ- 
дæй æмæ та сыл атыгуыр сты, йæ хæсгард ын йæ къухæй бай- 
стой. Æниу хъæубæстæм ныхмæ нæ лæууыд, радта сæм хæсгард, 
фæлæ сæ фæсус хъæлæсæй фарста: 
— Бафæрсут-ма йæ, бафæрсут, цæмæн мын æргæвды мæ хъæ- 
булы? 
Егнат дæр йе ’муд æрцыд: 
— Уæуу, мæнæ диссæгтæ! — йæ лæдзджытæй сæ иуæй æрри- 
уыгъта зæхх, — ай ацы хæдзарвæндаг сывæллонæй, усæй, лæгæй 
иууылдæр лæгмарджытæ куы басгуыхтысты. Уæуу, мæнæ мæ 
хæдзары нывæрзæн цас фашисттæ царди. Уæуу, мæнæ... 
Хъæубæстæн дæр Егнаты ми хъыг уыди æмæ йыл фæйнæр- 
дыгæй стай-тай кодтой. Уымæн уæддæр йе ’ртхъирæнтæ фемæх- 
стысты. 
Уый дзурын нал бауагътой. Чидæр галты сæрбосыл ахæцыд, 
æмæ районы рынчындонырдæм адардтой сæ фæндаг. Уый фæс- 
тейæ хъуыста Егнаты æртхъирæнтæм, куыфы чъилыл дыууæ 
къухæй хæцыд, ныккасти-иу йæ хъæбулмæ, стæй-иу ракаст фæс- 
тæмæ. 
— Ма мын агайæд мæ хъæбулмæ, — фæсус хъæлæсæй дзырд- 
та фæстæмæ, — йæ туджы мæ къухтæ сæвдулдзысты. 
— Багъæцут, æз уын фенын кæндзынæн! — фæстейæ йæ хъу- 
стыл уадысты Егнаты æртхъирæнтæ. 

Гуыцмæзты Алеш 
Уацмыстæ 
426 
9 
Йæ хъæбулы агъды лыг тагъд байгас, фæлæ йæхи зæрдæ уæдæй 
фæстæмæ фæхъæдгом. Уæды онг æй никуы бафæндыд йæ хъæу- 
бæстæй искæмæн уæддæр исты фыдæх ми саразын, фæлæ-иу 
ныр йæ хъæбул афтæ тугæйдзæгтæй йæ цæстытыл куы ауад, 
уæд-иу фырмæстæй срызти, бафæндыд-иу æй йæ хъыгдарджы- 
ты бынысæфт. 
Йæ хъæбулы рынчындонæй комкоммæ йæ цæгатмæ акодта. 
Уæды онг йæ цæгатæн бæстон никуы ницы схъæр кодта, тарст, 
йæ цæгат дæр сæхи куынæ бауромой, исты фыдбылызтæ куы 
’рцæуа, æмæ йæ тыхст бæлццон хъæубæстæн дæр æмæ йæ цæга- 
тæн дæр ног фыдæлгъыстыты сæр куы фæуа. Фæлæ ныр сы- 
вæллонæн хæдзармæ акæнæн нал уыд, æмæ йæ бæстон фæрсты- 
тыл куы схæцыдысты йæ ныййарджытæ, уæд йæ бирæ мæстытæ 
бамбæхсын йæ бон нал сси, радзырдта сын йæ хъизæмæрттæ; 
дзырдта сын йæ уды дудгæбæттæ æмæ уыцы æмрæстæджы уыд- 
та, йæ уды дудгæбæттæ йæхицæн куыд зын сты, йæхæдæг сæ 
куыд фæрысти, йæхицæн сæ йæ уд йæ хъуырмæ куыд сси, афтæ 
йæ ныййарджытæн дæр зын кæй сты; уыдон дæр, йæхæдæг куыд 
риссы, афтæ йæ зындзинæдтæй кæй риссынц. Æмæ йæ фæндгæ 
бæргæ кодта, йæ зæронд ныййарджытæн зындзинад куынæ ара- 
зид, сæ зæрдæ сын куынæ риссын кæнид, зæрыбонты сын сæ 
цард йæхи уды рыстæй куынæ хъæстæ кæнид, фæлæ йæ бон нал 
уыд ныр æмæ йæ уды зæгъинæгтæ ма загътаид, йæ уды зæгъи- 
нæгтæ басусæг кодтаид йæ ныййарджытæй — уадз фæлтау уыдон 
дæр фæриссæнт, уадз æмæ сын зын уæд, фæлæ йæ хъæбулы 
кæйдæрты азарæй бахизæд. Æмæ ма канд уый нæ, фæлæ йæ 
зынтæ искæмæ дæр афтæ тынг кæй хъарынц, уый дæр ын йæ 
зæрдæ æлхæдта; зын ын уыди, йæ рисæй сын зæрыбонты сæ 
цард кæй хъæстæ кæны, фæлæ йын сæ иузæрдыг йæ зæрдæ дæр 
æлхæдта — ома æнæсæрылхæцæг нæ дæн, ис ахæм адæм, йæ 
рисыл ын йæхиау чи риссы, ис ахæм адæм, Джерджийы æрцыдмæ 
йын йæхицæй дарддæр йæ хъæбулы чи æррæвдауа, фыдбылы- 
зæй йæ чи бахиза. 
Æмæ сын йæ хабæрттæ конд куы фæци, уæд ын афтæ фен- 
цондæр, афтæ фæрогдæр йæ зæрдæйы маст, цыма йæ тыхст бæлц- 
цон сæ къæсæрыл æрбалæууыд, цыма адæмы æнæбындур дам- 
думтæн Джерджийы фæзынд сæ дзых ахгæдта. 
Йæ мад уæды онг дæр йæхи тыххæй урæдта, йæ мæстытæ 
дзурыны рæстæджы-иу схъарæгау кодта, йæ тæригъæдтæ-иу схъард- 
та Хуыцаумæ æмæ ныр та бынтондæр йæхи нал урæдта, скуыдта 
зæрдæхалæн куыдæй, йæ уæрджытæ йæ къухтæй æрцавта: 
— Уæ, хъæбул, дæ мад амæла, уый дæ чындзы фервыстон 
æви дæ бирæгъты дзыхмæ радтон! Уæ, бирæгъы цармы тыхт 
адæм кæуинаджы сæр бауой. Уæ, уыцы адæмы лæгтæ лыгтæ 

427 
Роман 
Дæ уды фарн 
æрбауой, сывæллонмæ лæгвæрæтджынæй лæбурын йæ сæрмæ 
чи хæссы! 
Куыдта йæ мад æмæ арвмæ асинтæ æвæрдта йæ мæстæй. Йæ 
фыд æнæдзургæйæ бадт æмæ касти зæхмæ. Æрæджиау-æрæджиау 
усы æлгъыстытæм йæ сæрыл схæцыд, фæхъуыста йын йе ’лгъы- 
стытæм иудзæвгар, стæй йæ къух ауыгъта. 
— Ныууадз дæ тардзæгъдæн. Фыдæлгъыст адæймагæн ном- 
гæнæг нæу! — загъта йын, стæй раздæхт йе ’рдæм. — Фыд дын 
нал и, чызг, ныронг мын цæмæннæ исты загътай? 
Цы йын хъуамæ загътаид? 
Йæ фыд æй бамбæрста. 
— Æмæ кæй цæмæн хъæуы мæ дыууæ боны цард, мæ сывæл- 
лон арты куы судза, уæд? Мæ бирæ сывæллæттæ мыл скæудзы- 
сты? Æви ме ’ннæ сывæллæттæ æнæ мæн æнæдарæг баззайдзыс- 
ты?! 
Йæ мад та кæугæмхасæн йæ тæригъæдтæ схъардта. 
— Ныууадз дæ какула, — загъта йын, — уыдонимæ ныр мæ- 
хæдæг дзурдзынæн. Ды та, чызг, мæнæ дæ хæдзары æрбад. Мæ 
бирæ сывæллæттæй куынæ фæлмæцын. 
Йæ хъæбулы рынчындонæй куы кодта йæ цæгатмæ, уæд йæ- 
хæдæг дæр бирæ фæхъуыды кодта: ныццæуа йæ мойы хæдзармæ, 
йæ æргæвдæг хъæубæсты астæумæ æви йæхæдæг дæр йæ хъæбу- 
лы цур йæ цæгаты баззайа; бирæ сагъæсты фæстæ аскъуыддзаг 
кодта: 
— Нæ, уæд Джерджийы ном дзырддаг кæны. Сывæллон æдас 
уæд, æндæр Джерджийы тыххæй мæхæдæг цыфæнды зынтæн 
дæр бафæраздзынæн. 
Ныр æй, йæ ныййарджыты æнувыддзинад банкъарыны фæстæ, 
кæд нал фæндыд йæ цæгатæй æмæ йæ хъæбулы цурæй иу сахат 
дæр фæхицæн уа, уæддæр йæ фæнд нал аивта: 
— Нæ, — загъта сын, — уæд хицауады лæгтæ æмæ хъæубæстæ 
ноджы ахъуыды кæндзысты: Джерджи æцæгæйдæр знаг у, гъе 
æмбæхсгæ кæны. Зæгъдзысты: фæлыгъдысты æгас бинонтæй æмæ 
сæ сæр бафснайдтой, уымæн æмæ сæ зылын зонынц, уымæн 
æмæ йæ базыдтой, ам сын цæргæйæ кæй нæ у. Уадз фæлтау мын 
зындæр уæд, уæддæр уыцы хæдзар кæйдæрты фæндиаг нæ фæкæн- 
дзынæн. Æрмæст сывæллон дзæбæх уæд, æндæр мæнæн ницы у. 
Йæ мад ыл йæхи сцагъта: 
— Цытæ дзурыс, цы? Змæлæг сæ мауал рацæуæд. Бындзагъд 
фæуæнт! Дæ тæригъæдæй тæригъæдджынæй æрцæуæд сæ мæ- 
лæт. Дæ къах дæр никуыдæм уал авæрдзынæ! 
— Нæ, — загъта сын цæхгæрæй. 
Йæ фыд ныхъхъуыды кодта. 
— Ацу, мæ чызг, ацу. 
Мад йæ тыбыртæ фæцæйцагъта: 

Гуыцмæзты Алеш 
Уацмыстæ 
428 
— Никуыдæм ауадздзынæн мæ иунæг хъæбулы! Ничиуал мæ 
хъæуы. Ныууадзæнт мын мæ сывæллæтты. 
Йæ мады ныхас ын хъыг уыд, адæмы æвзагæй æмæ адæмы 
æнæхъуаджы фыдтæй æвиппайды уый дæр Джерджийыл кæй 
суæлæхох, «уый дæр мæ нал хъæуы» дзы кæй загъта, уый йын 
йæ зæрдæ ацæхæраджынтæ кодта. Æмæ та ныккуыдта. 
— Ацу, мæ чызг, ацу, — загъта та йæ фыд. — Уæдмæ кæд 
уыцы лæппуйæ дæр исты хабар хъуысид — уæдæ цы фæуыдаид! 
Ацу, æндæра ноджы сæ дзыхты калмы æвзæгтæ разайдзæн, счъи- 
зи кæндзысты алырдыгæй уыцы лæппуйы. Ацу æмæ сын сæ ны- 
хæстæ æппындæр мацæмæ дар. Сывæллонæн та, мæ цæст æрттив- 
гæйæ, æппындæр мацæмæй тæрс. Мæхæдæг дæр дæ бæрæг кæн- 
дзынæн. Мæхæдæг дæр адзурдзынæн семæ. 
10 
Хъæумæ куы æрыздæхт, уæд ыл хъæубæстæ атыгуыр сты. 
— Куыд у сывæллон? — фарстой йæ æмхъæлæсæй. 
Æвæццæгæн, йæ фæстæ ныхæстæ рауад хъæубæсты ’хсæн — 
æгæр хъæрмуд зæрдæйы уаг æм равдыстой. Сеппæт дæр сæ куыст 
ныууагътой, æмæ чысылæй, стырæй тыгуыр кодтой йæ алыварс. 
— Фæдзурут Уасилмæ дæр, — загъта лæгтæй чидæр. — Æмæ 
Егнаттæн дæр фехъусын кæнут. Ардæм рацæуæнт иууылдæр. 
Цыдæр кæй сфæнд кодтой æнæхъæн хъæуæй, уый йын цы 
бамбарын хъуыд, фæлæ цы, уый нæ ахста йæ зонд æмæ джи- 
тæнтæ кодта. Фæлæ йыл хъæубæстæ иннæ хæттытæй æнувыд- 
дæр кæй сты, уый йын йæ зæрдæ æлхæдта, уый йын сабыр код- 
та йæ тарст зæрдæ. 
Уæдмæ фæзынд Уасил дæр. 
— Чындз, куыд у сывæллон? — бафарста йæ Уасил æмæ йын 
йæ къух райста. 
Уый уыди, æнæхъæн хъæубæстæ дæр цæуыл бадис кодтой, 
ахæм хабар: æгъдауджын æмæ фыдæлты хъуыддагыл хæст зæ- 
ронд Уасил фыццаг хатт йæ къух бадардта хъæуы чындзмæ æмæ 
йын йæ къух райста. Æмæ уыцы мийæ йæ зæрдæ цины гуыпп- 
гуыпп скодта, бамбæрста йæ, цыдæр хорз ыл цæудзæни. Цы 
йын хъуамæ загътаид — хъæуы ацæргæ чындзытæ дæр Уасилмæ 
уайсæстой. Фæлæ йын йæхинымæры йæ зæронд сæрæн йæхи 
ныннывонд кодта. 
Фæзынд Егнаты фыд Гиго дæр. Хъæубæстæ сæ ныхас фæ- 
мынæг кодтой, Егнаты фыдмæ бакæс-бакæсгæнгæ, сусу-бусу рай- 
дыдтой. 
— Æмæ Егнат кæм ис? — бафарста йæ Уасил. 
— Рацæудзæн уый дæр. 
Цыдæр ныхкъуырд хатыд йæхи Егнаты фыд. Йæ сæр æр- 

429 
Роман 
Дæ уЪы фарн 
уадзгæ æнæдзургæйæ сау зæхмæ касти. Уæдмæ фæзынд Егнат, 
æмæ хъæубæстæ ныссабыр сты. Егнат сын фæхатыд сæ ныхъ- 
хъусы аххосаг æмæ, йæ лæдзджытыл æрæнцойгæнгæ, сæрыстыр 
æмæ æнæввæрсон цæстæнгас хаста сеппæтыл дæр. Ууыл йæ цæст 
куы ’рхæцыд, уæд былысчъил худт бакодта. 
— Фарн дæм бадзурæд, Гиго, — бадзырдта йæм Уасил, — нæ 
адæм мæ ныхасæй фембырд сты ардæм. Иучысыл нæ ныхас кæ- 
нинаг ис... 
Чысыл фæлæууыд, Егнатмæ бакаст, стæй йæ ныхас адард- 
дæр кодта: 
— Аныхас кæнинаг нæ ис Егнатимæ. 
— Хъусын дæм, Уасил, — загъта Егнат. 
— Егнат, дæ рынтæ бахæрон, зонæм æй, цы стыр фыд дыл 
сæмбæлд, уый. Фыдтæ æрцæуæнт, фыдбылызы хай нæ чи кæны, 
уыдолыл. Зонæм æй, стыр дудгæбæттæ кæй бавзæрстай. Мæ 
фыдзæрдæйæн ма йæ удæгас буарæй йæ уæнгтæ чындæуа. Стæй 
дæ мæгуыр æфсымæр дæр. Фæлæ цы саразæм, уынгæджыйы 
бон ныл ныккодта æмæ цы стæм, уымæй уал кæрæдзи фæрцы 
хъуамæ хъæцынхъом уæм нæ Хуыцауы цæфыл. Лæг зынты 
хъæуы. Зынты фæразын хъæуы. Мах неппæт дæр æмхуызон 
мæрдджын куы стæм. Бинонтыл зиан куы ’рцæуа, уæд сæ уæл- 
дай мæрдджын чи хъуамæ уа? Æмхуызон мæрдджын вæййынц. 
Мах та иу хъæубæстæ стæм, иу хæдзарæй байуаргæ. Æмæ нæ иу 
хæдзарыл дæр куы ’рцæуа исты, уæддæр æнæхъæн хъæубæсты 
зиан у. Махæй та алы адæймаджы зæрдæ дæр у рæсыд нæ Хуы- 
цауы цæфæй. Æмæ, Егнат, дæ рынтæ бахæрон, зын сахаты кæ- 
рæдзимæ хъуамæ ма фæуæм, фæлæ кæрæдзимæ быцæу лæууын 
хъæуы. Чи у, чи уæ зæгъдзæни, æмæ нæ сæфт лæппуты хабар 
искæмæн æхсызгон уа? Ничи. Иу дæр уæ иннæмæй афтæ нæ 
зæгъдзæни. Æмæ уæдæ нæ зын сахаты кæрæдзи бавæрынхъом 
цæмæннæ стæм? Мæнæн, дæ рынтæ бахæрон, мæ азты нымад 
дæр схæццæ, афтæ бирæ цæрын, фæлæ никуыма фехъуыстон, 
æмæ хъомыл адæймаг сывæллонмæ лæбура. Уымæй дæр — лæг- 
вæрæтджынæй. Уый цы у, Егнат, цы? Нæ хъæубæсты ’хсæн нæ, 
фæлæ нæ ныхасæй дзурæг адæмы ’хсæн дæр никуыма фехъуыс- 
тæуыд ахæм хабар. Бауырнæд дæ, лæппу, куы йæ фехъуыстон, 
уæд, зæгъгæ, мæ цуры фæдæ, уæд мах тыххæй цы туг ныккалд- 
тай, уымæ дæр дын нал фæкастаин, мæнæ дыл ацы лæдзæгæй 
дзæбæхтæ æрзылдаин. 
— Æмæ мæ цæвут. Кæд ма цæвын цух дæн, уæд мæ цæвут, — 
загъта Егнат мæсты æмæ уынгæг хъæлæсæй. 
— Ничи дæ цæвы, лæппу, фæлæ ма агай уыцы сывæллонмæ. 
Сывæллон кæд фыдбылыз бакодта, уæддæр сывæллон у, æмæ 
йæ кæй не ’мбары, уый тыххæй бакодта афтæ. Ды та лæг дæ, не 
знæгтимæ хъуырæй-хъуырмæ хæцыдтæ, æмæ уыцы лæгдзинад 
кæмæ разынд, уый алцы æмбарынхъом дæр хъуамæ уа. 

Гуыцмæзты Алеш 
Уацмыстæ 
430 
— Йæ фыд дæр, æвæццæгæн, сывæллон у, ницы æмбарын- 
хъом у, — мæсты ныхас кодта Егнат. 
— Уымæй та тугтæригьæд ныхас ма кæнут! — батызмæг Уасил. — 
Тæригьæд ныхас никæмæн æмбæлы. Уæлдайдæр та — æфсымæ- 
рæй. Ды дæр ын махæй уæлдай ницы зоныс æмæ йæ æруадз йæ 
адыл. Цы фæдæ, цы, уыцы лæппу? — адзырдта кæмæдæр. 
Кæстæр лæппутæй иу, æртындæсаздзыд Чатри, бацыд Уаси- 
лы цурмæ. 
— Рахабар-ма йæ кæн, цы ис уыцы гæххæтты? 
Уый, æвæццæгæн, Егнатæй тарсти, бакаст æм, бакаст Уасилмæ 
дæр. 
— Уасил мæ арвыста, — загъта уый. — Лаккоты лæппуйы 
гæххæтт, дам, æрбахæсс, цы, дам, дзы фыссы Джерджийы тых- 
хæй. Лаккотæ мын афтæ, гæххæтт, дам, махмæ нæй, районы, 
дам, ис. Æмæ сæрдаримæ районмæ ныццыдыстæм. Районы нын 
гæххæтт нæ радтой, фæлæ нын æй бакастысты. 
— Æмæ дзы цы уыд, уый бахъуыды кодтай? — бафарста йæ 
Уасил. 
— Бахъуыды кодтон. 
— Зæгъ-ма сæ уæдæ. 
— Куыдтæ, дам, стут, иууылдæр, дам, дзæбæх стут. Стæй 
фыссы, мæхицæн дæр, дам, ницы у, нырма, дам, иу цæф дæр нæ 
фæдæн. Нæхирдыгæттæ дæр, дам, ис мемæ, æмæ, дам, уыдонæй 
дæр рæуæг цæфтæй дарддæр зиан никæуыл ма æрцыд. Æцæг, 
дам, цалдæр къуырийы размæ Саджилхъæуккаг Джерджи æвип- 
пайды фесæфт. Ноджы ма, дам, йемæ æртæ уырыссаджы, уæд, 
дам, хæцгæ нæ кодтам. Уый размæ, дам, стыр хæст уыд æмæ, 
дам, æртæ боны нæхи цæттæтæ кодтам. Æмæ, дам, уыцы улæфт 
рæстæджы фесæфт Джерджи. Ноджы ма, дам, æртæйæ. Ничи, 
дам, сын ницы базыдта, цы фесты, уымæн. Уыцы æртæйæ, дам, 
сæ иу уый размæ кæмæндæр дзырдта, цæйнæфæлтау, дам, афтæ 
æнæмæнузæгъæгæй амæлæм, фæлтау, дам, алидзæм, кæнæ, дам, 
немыцмæ нæхи раттæм. Джерджийæ, дам, ахæмтæ ничи фехъуы- 
ста. Иууылдæр, дам, дзы æппæлгæ кодтой. Æрмæст, дам, иу 
хатт афтæ загъта: ацы хæсты фæстæ ма, дам, удæгас чи баззайа, 
уый, дам, куыд амондджын уыдзæни. Æмæ, дам, сын ничи ницы 
зоны, цы фесты, уымæн. Æндæр дзы ницы фыст уыди, — йæ 
сурхид акалд фыртыхстæй. 
Цыдæр ма фæхъуыды кодта, Егнатмæ йе ’рфгуыты бынты 
бакаст æмæ ма йæ ныхасмæ бафтыдта: 
— Районы лæгтæ афтæ, мах, дам, Егнаты куы бафæдзæхстам, 
цæмæй, дам, Матронаиты ма хъыгдара. Джерджийæ, дам, дард- 
дæр цы бæрæг уа, уый уал, дам, фенæм, æмæ, дам, стæй уæд 
нæхæдæг, цы хъæуы, уый кæндзыстæм. Фæлæ, дам, Егнат Мат- 
ронаиты ма хъыгдарæд. Сывæллоны хабар нæ зыдтой. 

431 
Роман 
Дæ уды фарн 
— Æмæ дын афтæ ничи загъта, Егнаты, дам, ма хъыгдарут? — 
фыдаудæн фарст æй акодта Егнат. 
— Ничи, — загъта лæппу. 
— Ды ма æндæр исты зоныс Джерджийы тыххæй? — бафар- 
ста йæ Уасил. 
— Æмæ уый фаг нæу! 
— Фаг у, Егнат, цæмæй Джерджийæ тæригъæд ныхас ма дзу- 
рæм, уый тыххæй. Фæлæ уæм æз уый тыххæй нæ фæдзырдтон. 
Джерджи цы баци, уый хицауад æвзардзысты, хицауадыл махæй 
стырдæр цæстытæ ис. Æз та уый зæгъын, æмæ ды сывæллоны 
йæ адыл куыд ныууадзай. Никæй зæрдæмæ дын цæуы уыцы 
хъуыддаг. Бафæрс-ма хъæубæсты, кæддæра сын сæ былты ра- 
къуырдау нæу дæ ми? 
— Уый сывæллон нæу, уый бирæгъы лæппын у! 
— Лæппу, — батызмæг та Уасил, — æнæхъæн хъæубæсты дæ- 
химæ ма фыдæх кæн. Æви дын хъæубæсты ныхас ницыуал у! 
— Æмæ мын хъæубæстæ æрхæсдзысты мæ хауд къах, куы 
сæм хъусон, уæд? Æви мын мæ хæдзар мæ сывæллæттæй бай- 
дзаг кæндзысты? Ныууадзут мæ иууылдæр! Кæд ме знæгты сæ- 
рыл гæрæхтæ кæнут, уæд мæ æнæхъæн хъæубæстæй дæр нæ 
хъæут! Ныууадзут мæ! 
— Ныхъхъус у! — фæхъæр ыл кодта Гиго æмæ та сау зæхмæ 
ныккаст. 
— Егнат, дæ рынтæ бахæрон, мах иууылдæр нæ хъæубæсты 
хорз фæнды. Æмæ дын зæгъæм: уыцы сывæллонмæ ма дæ къух 
куы фæкæнай, уæд дыл нæ къух сисдзыстæм. Бахъоды дыл кæн- 
дзыстæм. 
— Хъоды? — сирвæзтис дзы дисы хъæр. 
— Гъо! — загъта йын Уасил. — Кæд нын цыфæнды зын уа, 
уæддæр дын дæ рæстаг туг ныккалдæй дæр нал фефсæрмы кæн- 
дзыстæм. Нæ уæзæгæй худинаггаджы хъæр ма хъуамæ айхъуыса. 
— Хъоды? Мæныл? — фарста йæ Егнат. 
— Дæуыл! 
Уымæн саухъулæттæ афæлдæхт йæ цæсгомы хуыз. 
— Æмæ мыл бахъоды кæнут! Кæд æндæр аккаг нал дæн, уæд 
мыл бахъоды кæнут! Кæд адæм нал стут, уæд мыл бахъоды кæ- 
нут! Кард райсут æмæ мæ дзы аргæвдут. Уе знæгты та уæ фæд- 
джиты бын бакæнут. Ту, кæд сымах хъæубæстæ не стут! Фæлæ 
æз нырма удæгас дæн æмæ, цалынмæ удæгас уон, уæдмæ ме 
знæгтæй ме сæфт уындзынæн. Ницæмæй сыл бацауæрлдзынæн! 
Нæ, æз ма Иполиты цинæй цин кæнын базондзынæн! Йæ сæры 
зонд та фæхæццæ æмæ йæм дзурæн нал уыд. 
— Уæ уе ’гæр калат, уе ’гæр, — скуыдта Егнаты мад. — Цы 
ракодтой мæ хъæбултæ, иугай-дыгай мын сæ цæмæн æргæвдут? 
Уе ’гæр калат, мæ лыгтæ хъæбулы мын уæддæр ныууадзут йæ 
мæгуырыл... 

Гуыцмæзты Ллеш Уацмыстæ 432 
Хъæубæстæ кæрæдзимæ бакæстытæ кодтой æмæ чысылгай 
апырх сты. 
— Æз мæ ныхас загьтон. Мауал агайæд уыцы сывæллонмæ! — 
æмæ йæ зæронд сæр ныттилгæ Уасил дæр фæцæуæг. 
11 
Уымæн йæ æртыккаг бон хур бæндæнбæрц дæр нæма суад 
арвыл, йæ райсомы змæлдтытæ дæр нæма фæци, афтæ йæм сæ 
сыхæгты чызг æрбауад фæдисуадæй. 
— Дæ фыд... — дзырдта йæм... 
Йе уæнгтæ ихуазал аисты. Иу уысмы бæрцмæ йæ зæрдæ алыр- 
дæмты ахъеллæуттæ кодта. 
— Цы кодта мæ фыд? 
— Дæ фыд Егнаттырдæм фæцæуы. 
Уынгмæ йæхи уыциу æппæрст акодта. 
Хъæууынджы йæ фыд бæрæгбонарæзтæй йæ сабыр цыдæй 
фæцæйцыд Егнаттæм. Йæ урс цухъхъайыл ын фыццаджы фыц- 
цаг ауыдта сæ фыдæлты сау хъама, æмæ йæ зæрдæ ныссæххæтт 
кодта — йæ фыд бæлцуаты æдзухдæр ирон дарæсы цыд, фæлæ 
уыцы хъама стæм хаттæй дарддæр никуы дардта. 
— Дада! — фæхъæр æм кодта фæстейæ æмæ йæм азгъордта. 
Йæ хъæрмæ йæ фыд æрлæууыд, сабыргай йæм йе ’ргом ра- 
зылдта æмæ, йæ цурмæ куы бахæццæ, уæд æй уыцы уæззаугай 
бафарста: х 
— Цы хабар у, чызг? Исты æрцыд? 
Йæ ныхæстæй йæхæдæг фæуыргъуыйау. 
— Кæм уыдтæ афтæ раджы? — сфæрæзта ма дзурын. 
Йæ фыд бахудт: 
— Куыд раджы ма у? Уæлæ сихорафон куы сси, — ацамыдта 
йын хурмæ. 
Йæ цæгатæй ардæм æрдæг бонцауы цыд у, уæлдайдæр та 
зæронд лæгæн. Æвæццæгæн, æрдæгæхсæв рараст сæхицæй. 
— Кæдæм цæуыс? Цом нæхимæ. 
— Ацу хæдзармæ, — уыцы уæззаугай та йын загъта йæ фыд. — 
Мæн мæнæ хъуыддаг ис, стæй уый фæстæ хæдзармæ дæр бацæу- 
дзынæн. 
— Кæм дæ ис хъуыддаг? — афарста йæ лæгъстæгæнгæ. 
Йæ фыд йе ’рфгуытæ фелхынцъ кодта, иудзæвгар ницы 
сдзырдта. 
— Гиготæм, — загъта æрæджиау. 
— Дада, ма сæм бацу, — ныллæгъстæ йын кодта. 
— Семæ хъуамæ аныхас кæнон. 
— Ма сæм бацу, дада, — ногæй та йын ныллæгъстæ кодта. 

433 
Роман 
Дсе уды фарн 
— Ацу хæдзармæ. Зондамонæг сдæ дæ фыдæн æви куыд у дæ 
хабар? 
— Уæд æз дæр демæ цæуын, — ныххæцыд ын йæ цонгыл. 
Йæ фыд йе ’рфгуытæ нылхынцъ кодта. 
— Ацу хæдзармæ! — загъта йын тызмæгæй. 
Йæ фыд æм тызмæгæй никуы сдзырдта, æмæ йын ныр йæ 
тызмæг ныхасæй фæтарст, ноджы йæ зæрдæ алырдæмты адзырд- 
та... Йæ фыд æй, æвæццæгæн, бамбæрста æмæ йæм бахудт. 
— Ацу хæдзармæ, мæ чызг, ма тæрс. Ацу, æндæра худинаг у 
— адæм нæм кæсынц æмæ афтæ зæгъдзысты, дæ фыд зæрырдæм 
сæрра, кæйдæр хъæууынджы лæбуры, æмæ йæ йæ чызг иргъæ- 
вы.. Лæбургæ нæ кæнын, ныхас кæнынмæ цæуын. 
Уыцы ныхæстæ йæм бахъардтой, æмæ суагъта йæ фыды цонг. 
Уый уæззау къахдзæфтæй фæраст Егнаттырдæм. Егнаттæй сæ, 
æвæццæгæн, уынæг фæци æмæ хæдзары сæхи бааууон кодтой — 
æдде сæ ничи зынд. Хъæубæстæй чи тыргъæй гудзиццытæ код- 
та, чи — хæдзæртты фисынтæй. 
Йæ фыд дæрддзæфгомау йæ цыд фæсабырдæр кодта, фæлæ 
никуы æрлæууыд, комкоммæ бараст Егнаттæм. Хæдзары тæккæ 
раз уæрдоны цур æрлæууыд, исдуг йæ алывæрсты йæ цæст аха- 
ста, стæй сæм бахъæр кодта. 
Иу дзæвгар Егнаттæй зынæг ничи уыд, стæй тыргъы асинты 
сæрмæ разынд Егнаты фыд. Асинты сæрмæ иу цасдæр афæс- 
тиат, æвæццæгæн, дывæнд кодта — ныххиза йе ’нæхонгæ уазæгмæ 
æви уырдыгæй аныхæстæ кæна йемæ. Уæддæр нæлгоймаг сæры- 
стыр у, æрхызт бынмæ æмæ йын йæ фыдмæ дæрддзæфгомау 
æрлæууыд. Уый та, йæ фыд æй кæм ныууагъта, уыцы бынаты 
сагъдауæй баззад, касти дыууæ зæрондмæ æмæ фыртасæй зыр- 
зыр кодта. Нæ зыдта, цы араза: сæ цурмæ ныццæуа æви хæ- 
дзармæ ацæуа. Нæдæр æй иуæрдæм хаста йæ къах, нæдæр — 
иннæрдæм, æмæ адæргæй йæ уæрджыты тых дон кодта. 
Уæдмæ дыууæ зæронд лæджы кæрæдзимæ бакъахдзæфтæ 
кодтой, кæрæдзи къухтæ райстой, цыдæртæ адзырдтой, Егнаты 
фыд ын хæдзарырдæм къухæй цыдæр амыдта, æвæццæгæн æй 
хæдзармæ хуыдта, фæлæ йæ фыд не сразы, уæрдоны уæлды- 
уæттыл æрбадæгау кодтой. 
Сæ миты уындæй уый дæр йæ риуыдзаг сулæфыд, йæ тас 
айсæфт, цавæрдæр æхсызгондзинады хъарм ахъардта йе уæнгты, 
æмæ йæ уыцы æхсызгондзинады æнкъарæн бассы кодта хæдзармæ 
ацæуыныл. Ацыд хæдзармæ, фæлæ мидæмæ бацæуын уæддæр 
йæ бон не сси, тыргъы йæхи бааууон кодта, уырдыгæй сæм йæ 
хъус дардта. 
Дыууæ зæронды цытæ дзырдтой, уыдон нæ хъуыста, фæлæ 
йын сæ сабыр ныхас йæ удыл царды тых æфтыдта. Æхсызгон- 
дзинады хъуыдытæ гуырди йæ сæры, æмæ та йæм æрцыд сабыр 
царды ныфс. Сабыр цард, хъæубæстæ та йыл æнувыд кæм уы- 
28 Гуыцмæзты Алеш 

Гуыцмæзты Алеш 
Уацмыстæ 
434 
дзысты, йæ хъыджы сахат уыдон дæр хъыгджын кæм уыдзыс- 
ты, йæ цинæй — цинджын, ахæм сабыр царды ныфс. Æмæ цин 
кодта, ахæм зондджын фыд ын кæй ис, цин кодта, нæлгоймæгтæ 
уæддæр хъуыдыджындæр æмæ æппæтхъомдæр кæй сты, æмæ 
уыцы хъуыдыйæ йæхиуыл бустæ кæнынмæ фæци: 
«Уæ, куыд æнæрхъуыды дæн, куыд æнæрхъуыды. Куы йæ 
зонын, сылгоймаг цыбырзонд у, ницыхъом у, ницæмæ арæхсы, 
уæд алцы бабæстон кæнынмæ мæ ныфс куыд бахастон, куыд 
бахастон мæ ныфс мæхи зондæй атæппæт змæстытæ æрнывыл 
кæнынмæ. Æви мын фыд нæ уыд? Æви мæ зондджын фыдæй 
мæхи зондджындæр банхъæлдтон. Уый мæ фыдмæ æцæгæлæттæ 
дæр зонд фæрсынмæ куы цæуынц, уæд уый сусæгæй æз куыд 
хъавыдтæн атæппæт зындзинæдтæй фервæзынмæ». 
Дыууæ зæронд лæджы сабыр ныхас æй æфтыдта ахæм цины 
хъуыдытыл, фæлæ уæддæр æмбæрста: уый йæ цин кæнын кæй 
фæнды, ацы тæфæбоны бæллæхтæй фервæзыны ныфс æй кæй 
бацыд, уымæн кæй хъуыды кæны афтæтæ; йæ уды арфдæр рæ- 
бынты та тæлфыд тасы æнкъарæн. Уыцы тасы æнкъарæн уыд 
Егнат. Æмбæрста йæ уынаг зæрдæ: ацы хъуыддаджы дыууæ зæ- 
ронд лæджы сабыр ныхас нæу сæйраг. Сæйраг дзы Егнаты зон- 
дахаст у. Егнат дæр ма куы бадид сæ цуры, Егнат дæр ма куы 
уаид разы дыууæ зæронд лæджы ныхæстыл, уæд, æцæгæйдæр, 
мæнг уаиккой йæ мидзæрдæйы ныгæд гуырысхотæ, уæд ма уый 
фæстæ истæуыл гуырысхо кæнын йæхицæн мæнгарддзинадыл 
банымаид. Фæлæ Егнат уыцы ныхасы хайад нæ исы, Егнат уым 
нæй, æмæ Егнаты сабыр ныхас кæцæй нæ хъуысы, уый йын 
гуырысхойаг у, уæдæ йын цы у?! 
Хур тынг æрæндæвта, æхсæвы æппæрст æртæх айсыст, æмæ 
хъæубæстæ ивылдысты мусырдæм най кæнынмæ. Æмæ-иу хъæу- 
уынгты искæуыл йæ цæст куы схæцыд, уæд-иу фесхъиудта. Фес- 
хъиудта-иу йæ уды рæбынты æмбæхст тасы æнкъарæнæй. Уыцы 
æнкъарæн уыд æрмæстдæр иунæг иу фарстæй: 
«Егнат фæзынд, æмæ цы уыдзæн дарддæр?» 
Æмæ фæзынд Егнат. Æдде нæ уыд, сæ хæдзары уыди. Сæ 
хæдзарæй рахызт уыцы сæрбæрзондæй. Дыууæ зæронд лæджы 
йæм кæй æнхъæлмæ кæсынц, уый цыма хатгæ дæр нæ фæкодта — 
сæ иувæрсты фæцæуæг мусырдæм. Лæгтæ растадысты сæ бына- 
тæй, уæддæр сæм нæ ракаст, не ’рлæууыд, цыма Хъарсы фидар 
басаста иунæгæй, уыдон та тæппуд æмæ гадзрахатæйцæуджытæ 
уыдысты, уыйау семæ дзурын йæ сæрмæ нæ хаста. 
Æвæццæгæн æм йæ фыд цалдæр хатты фæдзырдта, фæлæ 
йæм нæ ракаст æмæ сæ иудзæвгар куы адард, уæд уый онг дæр 
сыхъуыст йæ тызмæг дзырд: 
— Лæппу, дæумæ нæ дзурын! 
Уæд Егнат æрлæууыд. Ракаст сæм, стæй сæм цадæггай раз- 
дæхта йе ’ргом. 

435 
Роман 
Дæ уды фарн 
Тыргъы æмбæхстæй бадын йæ бон нал баци. Тагъд-тагъд ра- 
уад æддæмæ. Мæнгагъуысты сæрæй сагой райста æмæ, мусмæ 
цæуыны æфсон Егнаттырдæм фæцæуæг. Сæ цурмæ нæма ных- 
хæццæ, афтæ æрыхъуыста Егнаты ныхас: 
— Мæн ницы цæринаг ис адæмы æргæвдджытимæ! Фыдæй, 
фыртæй лæгæргæвдджытæ сты! Фашисттæ! Сæ устытæ нæм 
нырмæ хæсгæрдтæй лæбурдтой, ныр та нæм уæлæ сагоимæ æрлæ- 
буры! 
Æмæ уыцы ныхæстæй бамбæрста, рацæуын æй нæ хъуыд, 
фæлæ байрæджы, йæ уындæй та Егнаты марг æвзаг скуыста. 
Дыууæ зæронды разылдысты йе ’рдæм æмæ йæм уыцы дисхуы- 
зæй ныккастысты. Йæхæдæг дæр фæуыргъуыйау, нæ бамбæр- 
ста, цæмæн æм афтæ дисгæнгæ кæсынц, уый? Йæхиуыл йæ цæст 
ахаста æмæ æрмæст гъеуæд бафиппайдта: сагойыл дыууæ къу- 
хæй хæцыд, æмæ йæ хуыз, æцæгæйдæр, уыд лæбурæджы æнгæс. 
Йæ иу къухмæ райста сагой æмæ сæ иувæрсты йæхи фæцæуæг 
кодта. 
— Чызг, кæдæм цæуыс? — фехъуыста йæ фыды хъæлæс, æмæ 
йæ йæ хъæлæсæй бамбæрста, — смæстджын. 
— Мусмæ, — сæрæй сын ацамыдта мусырдæм. 
Егнат хин худт бакодта: 
— Уыцы сагой, æвæццæгæн, иу къухæй нæ фæразыс æмæ 
йыл дыууæ къухæй уымæн хæцыдтæ? Æниу уæззау уыдзæн, 
кæй зæгъын æй хъæуы, уæдæ хæсгарды уæзæн у? 
— Лæппу! — тызмæг æм сдзырдта Гиго. 
Йæ фыд цавддуры хуызæнæй лæууыд æмæ сæм хъуыста. 
— Науæд дæ фыд дард фæндагæй куы ’рцыд йæ номы сиахсы 
хæдзармæ, уæд æй къæбæр æнæ бахæргæ уадзыс? Нæ лымæнты 
раз нæ æнæхъæн хъæубæстæй куыд фидиссаг кæныс! — нал ауæр- 
ста йæ фыдаудæнгæнæн ныхæстыл Егнат. 
Уыцы ныхæстæм сеппæт дæр фæхъус сты. Джерджийы но- 
мæй йын йæхицæн дæр æмæ йæ фыдæн дæр фидис кодта, фæлæ 
уазæгæн къæбæр бахæрыны тыххæй уыцы фидис Егнатæн йæ- 
химæ дæр æмæ йæ фыдмæ дæр кæй хауы, уый бамбæрста, æмæ 
ма æрæджиау цыдæр зæгъынмæ хъавыд, фæлæ байрæджы: Ег- 
нат, Егнаты фыд æмæ Матрона йæхæдæг дæр фесхъиудтой йæ 
фыды æнæнхъæлæджы хъæрæй ныхасмæ: 
— Чызг, ардæм-ма рацу! 
Уый, йæ фыды хуызæн уæззау лæгæн чи не ’мбæлы, ахæм 
сæртæг æмæ хъæр ныхас уыд. Йæ хъæлæсыуаг афтæ карз уыд, 
æмæ мæлæг адæймаг дæр хъыпп-сыпп скæнын нал бафæрæз- 
таид. 
Йæ сагой йæ къухтæй æрхауд, æмæ бацыд йæ фыды цурмæ. 
Лæгъстæгæнгæ бакаст йæ фыдмæ. Уымæн йæ цæстытæ уыдыс- 
ты иннæ хæттытæй бирæ стырдæр. 
Йæ фыд ын йæ цонгыл ныххæцыд. 

Гуыцмæзты Алеш 
Уацмыстæ 
436 
— Гиго! — дзырдта уыцы карз хъæлæсæй. — Ай кæд уæ чындз 
у, уæддæр нырма мæ чызг у, æмæ æз уый бар никæмæн ратдзы- 
нæн мæ цæстæрттивгæйæ, æмæ мын исчи мæ сывæллоны æнæ- 
хъуаджы æфхæра. Боны фæстагмæ, гормæттæ, сылыстæг куы у, 
æмæ сылыстæгыл куыдз дæр куы никуыма срæйдта, уæд æм дæ 
фырт цы ’взагæй дзуры?! Æви йе ’мсæр у?! Æви хосгæрдæнты 
æмзиууæттæ вæййынц?! 
Гиго зæхмæ ныккаст. 
— Уый бæсты хæсгардæй хорз рæхсы, — фæхъуахъ та кодта 
Егнат. 
— Ды, æвæццæгæн, бынтондæр дæ цæсгом бахордтай! Æниу 
дын цæй цæсгом ис! Сылыстæгимæ хыл кæнын йæ цæсгом кæ- 
мæн хъæцы, лæгвæрæтджынæй сывæллонмæ чи лæбуры, уымæн 
ма цæй цæсгом ис! Ахæмимæ мæн ницы дзырддаг ис! Фæлæ дæумæ 
дзурын, Гиго, — баздæхт та уыйæрдæм, — æртхъирæн никæмæ 
кæнын, æртхъирæнтæ тæвдсæртæ фæкæнынц. Мах та, мæнмæ 
гæсгæ, кæрæдзи хорз зонæм. Фæлæ ма йæ ноджыдæр иу хатт 
зæгъын: мæ сывæллоны мын æнæхъуаджы чи æфхæра, уымæн 
никуы ныббардзынæн. Æз уæ уæзæгмæ мæ сылыстæджы уымæн 
нæ рарвыстон, æмæ мын ам нæлгоймæгтимæ тох кæна, йæ тиу- 
тимæ! Кæд уыцы лæппу æцæгæйдæр сæрра, кæд æцæгæйдæр 
знаджы фарс рахæцыд, уæд æй стыр Хуыцау йе знаджы фæн- 
диаг фæкæнæд. Уæхи æрвад куы у, уæхи хъомылгонд куы уыд, 
уæд дзы кæд исчи аххосджьщ у, уæд уæхæдæг стут! Мæ чызг 
æй хъомыл кодта? Мæ чызг ын бауагъта йæ сæры уыцы зонд? 
— Уæдæ æз дæн аххосджын, нæ? — ферттывтой Егнаты цæс- 
тытæ дæр. 
— Æмæ ацы чызг цы аххосджын фæци? 
— Цы аххосджын фæци?! — скарз ис Егнат. — Цы аххосджын 
фæци, зæгъыс? Ракæс-ма мæнæ æмæ йæ бамбарай. 
Егнат йæ дыууæ лæдзæджы ныддыввытт кодта æмæ иу къа- 
хыл лæугæйæ аззад. 
— Æрбакæс-ма мæнæ, — хъæр кодта, — Хуыцау мæ уый тых- 
хæй нæ радта, цæмæй мæ дыууæ къахыл цæуон ацы зæххыл?! 
Æмæ уæдæ æз цæмæннæ цæуын, мæ дыууæ къахæй цæуын цы 
зæххыл хъæуы, ууыл. Æви æз уый аккаг нæ дæн, æмæ зæххыл 
дыууæ къахæй цæуон?! 
— Æмæ дзы ацы чызг цы аххосджын у? — йæ тæригъæддаг 
уындæй æрсабырдæр йæ фыд. 
— Цы аххосджын у?! — фарста йæ Егнат. — Куыд цы аххос- 
джын у? Мæ удхæссæг уынын ме знæгтæй. Ме знæгтæ мæнæн 
иууылдæр иу адæймаджы хуызæн ме ’нæуынон сты. Æмæ мын 
ды цæмæй бауырнын кæндзынæ, мæнæ ацы къахыл Джерджийы 
нæмыг нæ сæмбæлд, Джерджийы нæмыгæй нæ ахаудта мæ къах? 
Гъы? Цæмæй мын æй бауырнын кæндзынæ? Æви мæ утæппæт 

437 
Роман 
Дæ уды фарн 
адæмы ’хсæн æвзаргæ ракодтаид, ома уый уæддæр нæхион у 
æмæ йыл мæ къухæй мацы æрцæуæд!» 
— Ацу хæдзармæ, — загъта йын йæ фыд. 
— Æмæ мæ куыд цæуын кæнут, куыд? — сæррайау та Егнат. — 
Уæртæ уыцы лæдзджыты æххуысæй? Нал мæ фæнды уыцы бы- 
цæутæ мæхимæ æвæрын, нал! Æмæ уæдæ куыд цæуон? Ацæуын 
мæ кæн, гъа! Хорз лæг дæ, æмæ мæ ацæуын кæн! — йæ иу къа- 
хыл гæпп-гæпп кæныныл схæцыд. — Кæд ай цыдыл нымайут, 
уæд æз дæр цæуын, гъа! Цæуын, æмæ йæ фенут, кæддæра кæ- 
дæм фæхæццæ уаин! 
Æмæ иу къахæй гæпп-гæпгæнгæ ачепп-чепп кодта иуырдæм, 
иннæрдæм, стæй йæхи нал баурæдта æмæ зæххыл сæмбæлд. 
— Ацæуын мæ кæнут! — хъæр кодта. — Цæуылнæ мæ цæуын 
кæнут?! 
Ничи йæм ницы сдзырдта. 
Гигойы цæстытæй æртылдысты йæ æнæбаурæд цæссыгтæ. 
— Ацу хæдзармæ, æрулæф, — загъта йын æрæджиау. 
— Нæ, нæ! Хуыздæр лæгтæ фестут сымах æмæ мæ ацæуын 
кæнут! Цæуылнæ мæ цæуын кæнут! — богъ-богъмæ та рахызт йæ 
хъæр.. 
Йæ мад æмæ йæм йæ ус фæфæдис сты. Йæ дæлæрмтты бацы- 
дысты æмæ йæ хæдзармæ акæныныл архайдтой. Уый сын нæ 
куымдта, йæхи тыдта сæ къухтæй. 
— Цæуылнæ мæ цæуын кæнут! Нал мæ фæнды æмæ мæ кæ- 
ной мæ дæлæрмттæй. Нал мæ фæнды, æмæ зæххæй мæхимæ хъæ- 
дын быцæутæ дæттон! Мæн дæр мæхи дыууæ къахæй цæуын 
фæнды, цæрынæн цы зæххыл райгуырдтæн, ууыл! Ацæуын мæ 
кæнут!.. 
Тыххæйты йæ акодтой хæдзармæ. 
Дыууæ зæронд лæджы иудзæвгар æнæдзургæйæ, зæхмæ кæс- 
гæйæ, алæууыдысты, стæй йæ фыд баздæхт Гигомæ: 
— Бахатыр кæнут, гъа. Уæхи фæндиаг уæнт уæ хъуыддæгтæ. 
Гиго бынозæй ныуулæфыд. 
— Цы саразæм, дæ рын бахæрон. Къахæн бæргæ ницы у, 
иннæ дæр ма мын æнæкъахæй дæр куы фæзынид. Фæлæ йæ 
сæры зонд дæр рæстмæ нал у, дæлæмæ æрхауа Хуыцау. Мæ 
сабыр сывæллон бирæгъ фестад, — нал æм сдзырд ис, нал хъу- 
сынхъом у. 
12 
Йæ фыд нынкъард. Аходæны охыл æнæбары цыдæртæ йæ 
дзыхы баппæрста, стæй цæуыны къахыл ныллæууыд. 
— Иу-дыууæ боны уал бафæраз, — загъта йын, æддæмæ куы 
рахызтысты, уæд. — Уыцы лæппу, æцæгæйдæр, сæнамонд, фæлæ 

Гуыцмæзты Алеш 
Уацмыстæ 
438 
Гиго æгъдауджын лæг у, æмæ кæд истытæ кæнид. Уæдмæ лæп- 
пуйæ дæр кæд исты хабар хъуысид. Науæд хæдзармæ рацæу- 
дзынæ. Сывæллонмæ та дæ зæрдæ ма ’хсайæд. Хъæц, мæ чызг, 
зынтæн адæймаг хъæуы. 
Æмæ ацыд. 
Йæхæдæг дæр ма иучысыл хæдзары абадт. Нæ йæ фæндыд 
мусмæ ацæуын, фæлæ куыстытæ сæ тæккæ тынгыл уыдысты, 
æмæ йæ нæ бафæндыд хъæубæсты цæсты йæхи æфтауын, йæ 
сагой райста æмæ ацыд мусмæ. 
Хъæубæстæ, кæй зæгъын æй хъæуы, чысылæй, стырæй зыд- 
той йæ фыды æрцыды хабар, æмæ йæ ныццыдмæ ууыл кæй дзырд- 
той, уый йын цы бамбарын хъуыд — ничи йæ ницæмæй бафарста, 
иууылдæр ныхъхъус сты. Вæййы ахæм цавæрдæр æнæуынгæ ах- 
хостæ, æнæнхъæлæджы иу иннæйы раз йæхи цыдæр къæм- 
дзæстыгæй куы фæхаты. Райсомæй Егнаты ахæм хуызы куы 
федта, уæд ын йæ æдых, йæ тæригъæддаг уавæр йæ зæрдæ ба- 
къуырдта. Ахæм тæригъæддаг ранмæ кæй æрцыд, уым уый цы- 
дæр аххосджын кæй у, йæ чысыл хъæбулмæ дæр дзы цыдæр 
азым кæй хауы, уыцы хъуыды йыл æрхæндæг æфтыдта, уыцы 
хъуыдыйæ цæмæндæр къæмдзæстыг кодта хъæубæсты раз. Æмæ 
уыцы æмрæстæджы йæхæдæг дæр уыдта: хъæубæстæ дæр сæхи 
цыдæр къæмдзæстыгæй хатынц йæ разы, цыдæр ныхкъуырдæй. 
Æвæццæгæн сæм йæ фыды хиуылхæцгæ ми бахъардта, ома мæст- 
джынæй дæр æгъдауджын чи у, уымæн аргъуц куыннæ хъæуы. 
Æнæдзургæйæ куыста æмæ, йæ цæсты зул дардта сеппæтмæ 
дæр. Æмæ та йыл æртæфсти: уый сеппæт дæр тыхст æмæ уырыд 
уавæры куы сты, уый сæ алчи дæр уынгæджы ран куы ис. Цæй, 
цы азымы бадарæн ис Егнаты фыды, йæ хистæр хъæбулæй æнæ 
хъæбул чи аззад, иннæ лыгтæ æмæ æрдæгæррайæ кæмæн æрыз- 
дæхт? Æмæ уæд йе ’ртыккаг хъæбул та? Уый дæр ын фыдæвза- 
рæны куы ис, уæд уæдæ уыдон куыд быхсынц? 
Йæ чысыл хъæбулы тыххæй уый сулæфын дæр куынæ фæ- 
разы, уæд сæ хъомыл хъæбултæ иугай-дыгай кæмæн мæлынц, 
уыдоны ныййарджытыл цы уды фидар ис? Уый ма йæ чысыл 
хъæбулы цæстæй уыны, йæ чысыл хъæбулы ма йæхæдæг 6а- 
хъахъхъæнынхъом куы у, æмæ уæддæр мæтæй куы рафтыд, уæд 
сæ хъомыл хъæбултæ кæмæн мæлынц, сæ хъомыл хъæбулты ба- 
хъахъхъæнынхъом чи нæ у, сæ хъомыл хъæбултæ цыфæнды дзи- 
дзидай сывæллæттæй дæр æвæрæздæр ран кæмæн сты, æмæ сæм 
сæ къух кæмæн не ’ххæсы, уыдоны ныййарджытæ цæнгæтæй 
конд сты? Æви дæ хъæбулы зындзинад дæхи цæстæй куынæ 
уынай, дæхи цæсты раз куынæ уа йæ фыдбылыз, уæд æппæтæн 
дæр æнцондæр быхсæн у? Æви уæд адæймаг стырзæрдæ вæййы? 
Йæ хæдзары цы фыдæвзарæнтæ ис, алкæй хæдзары дæр ахæм 
фыдæвзарæнтæ куы ис, ахæм нæ — ноджы стырдæр, ноджы туг- 
тæригъæдджындæр бæллæхтæ, уæд уæдæ уыдон куыд сты 

439 
Роман 
Дæ уды фарн 
хъæцынхъом сæ Хуыцауы цæфыл? Кæд, мыййаг, адæймаджы 
мæлæт нæу æцæг мардæрцыд, кæд, мыййаг, æцæг мардæрцыд 
уый у, æмæ дæ исчи æнаххосджынæй аххосджын куы кæна тæри- 
гъæдджын хъуыддаджы? Кæд, мыййаг, фыдæвзарæнты фыдæв- 
зарæны сæр дæр æнаххосджынæй æфхæрд у. Æмæ уæд ацы адæм 
кæм фæаххосджын сты цавæрдæр лæгбирæгъы раз? Зонгæ дæр 
æй куынæ кодтой, сæ фæсонæрхæджы дæр куы никуы уыд, æмæ 
кæмдæр зæххыл ахæм æмæ ахæм адæймаг цæры, ахæм æмæ йын 
ахæм адæм ис? Куы ницы йын зыдтой, йæ кой, йæ хъæр дæр ын 
куы никуы фехъуыстой? Уæд кæм фæаххосджын сты атæппæт 
æрмæфтыдæй аззайæг ныййарджытæ? 
Нæ йæ фæндыди ахæм хъуыдытæ кæнын, фæлæ хъæубæсты 
раз йæхи цыдæр къæмдзæстыгæй кæй фæхатыд, стæй хъæубæс- 
ты миты дæр ныхкъуырддзинад кæй фæфиппайдта, уый йæ ар- 
дыдта ахæм хъуыдытыл. Æнæуый дæр фæлмæст æмæ мæстджын 
адæм ныр ноджы æнкъарддæр хуыз æвдыстой. Дыууæ мусы най 
кодтой. Зыгуымы рыг зилахар кодта сæ алыварс, сæ сæрмæ. 
Уыцы рыг ныббадт сæхиуыл дæр æмæ афтæ зынд, цыма уый сæ 
хæццæ æмæ æмтъеры хъуыдытæ рыджы хуызы зилынц сæ ал- 
фамблайы. Уыцы рыгамæхсты ноджы æнтъыснæг хуыз истой, 
æмæ сæ уындæй йæ зæрдæ уынгæг кодта. Æрæджы дæр ма йын 
адджын æмæ æввахс цы хъæубæстæ уыдысты, æрæджы дæр ма 
йыл æнувыд цы хъæубæстæ уыдысты, уыдоны тæригъæддаг уынд 
ын ныр дæр агайдта йæ зæрдæ. 
Фæссихæртты сæм фæзынд Егнат. 
Йæ фенгæйæ хъæубæстæ кæрæдзимæ бакæстытæ кодтой, 
кæрæдзийæн цæстæнгасæй цыдæртæ ацамыдтой, фæлæ дзургæ 
ницы скодтой. Сеппæтыл дæр зынд — йæ фæзынд сын æхсызгон 
нæ уыди. 
Йæхи иуварс ласта Егнатæй, фæлæ йын йæ архайдмæ йæ цæ- 
сты зул дардта. Касти йæм цæсты зулæй, æмæ йæ уындæй йæ 
зæрдæ уæззау кодта; æнæуынон æмæ йын цæстысындз чи фес- 
тад, уый йæхæдæг дæр ахæм тæригъæддаг сси, æмæ йæм цæст 
кæсын дæр нæ уарзта. Кæддæры фидæрттæ, уындджын æмæ 
хъæубæстæн уарзон адæймаджы баивдæуыд хус быдыргъæй. 
Дыууадæс æмæ ссæдзаздзыд лæг нымпылд, нырруади. Иæ сæр 
урс халас адардта, æмæ цыма уыцы сæрыхъуынтæ дæр æндæр 
ранæй сзадысты — хуыйы хъистау уырдыг лæууыдысты йæ сæ- 
рыл æмæ йын æнахъинон хуыз лæвæрдтой, йæ æнæдаст цæсго- 
мы хил дæр халасхæццæ уыд. Уыцы æвдæрзтытæ æнæдаст цæс- 
гом, уыцы пака сæрыхъуынтæ, уыцы змæст цæстытæй калди 
ихæн, тасы ихæн. Æмæ уыцы ихæнæй йедзаг кодта йæ риу. 
Æвæццæгæн, Егнат фæхатыд: хъæубæстæ абон иннæ бонтæй 
хъауджы мадзурадæр кæй сты, уый райсомы хабæртты аххос 
кæй у, æмæ сæм дзырдæппарæнтæ кодта, фæндыди йæ семæ 

Гуыцмæзты Алеш 
Уацмыстæ 
440 
ныхæстæ кæнын. Уыдон-иу æнæбары цыдæртæ загътой æмæ та- 
иу ныггомыг сты. 
Егнатимæ кæй нæ ныхæстæ кæнынц, уый дзы тас уагъта. 
Тынг æй фæндыд, исчи йемæ куы аныхæстæ кæнид, исчи йæ 
хъазгæмхасæнтæй куы бахъæлдзæг кæнид. Йæ тарст зæрдæ ха- 
тыд: хъæубæстæ дзы сæхи кæй хизынц, уый хорзмæ кæй нæ 
расайдзæн, исты хыл та кæй сызмæнтдзæн. Бафæндыд æй, ис- 
кæмæн зæгъа, æмæ йæм исчи истытæ сдзура, фæлæ йæ ныфс нæ 
бахаста. Æмæ мæсты кодта хъæубæстæм, — уыцы лыстæг ха- 
бæрттæ чи не ’мбары. 
«Æвæццæгæн, — хъуыды кодта йæхинымæр, — æвæццæгæн, 
тасджын адæймаг хуыздæр æмбары, тас дзы кæмæй ис, уый цæ- 
стæнгас, æндæра иннæтæ куыд нæ хатынц, сдзурын æм кæй 
хъæуы, сæ мадзурайæ йæ знæт кæй кæнынц». 
Хъæубæстæ та уый не ’мбæрстой. Æмæ Егнат, æцæгæйдæр, 
фæстагмæ тарæрфыгæй-тарæрфыгдæр кодта. Стæй куыдфæс- 
тагмæ рахызт сусæг рæтъузæн ныхæстæм. Йæ рæтъузæн ны- 
хæстæ иууылдæр уыдысты уый бацагайыныл: куы-иу сывæл- 
лæттæм баппæрста йæ ныхас — уый дын хæсгард нæу, зæгъгæ, 
уый сагой у; куы та-иу хистæртæй искæмæ скодта уый афхæрæн 
ныхас. Ничи йæм ницы дзырдта. Фæлæ æгæр-æгæр куы систа, 
уæд æм йæ фыд нал фæлæууыд, сонт зылд æм фæкодта, мæсты 
дзагъултæгæнгæ йæм иудзæвгар фæкаст. 
— Ту! — мæсты ту акодта зæхмæ, хъуынтызæрфыгæй ма йæм 
иу каст фæкодта æмæ та дарддæр йæ мимæ бавнæлдта. 
Æмæ уæд Егнат фæсаст. Иу дзæвгар ма алæууыд мусы. Æнæ- 
бары ма цæмæдæрты февнæлдта, стæй аивтæй йæхи фæиуварс 
ласта, найгæнинаг цъериты ’хсæн бафæсвæд. 
Егнаты ацыды фæстæ хъæубæстæ ноджы ныггомыг сты. Алчи 
дæр сæ аныгъуылд йæ уæззау æмæ æнкъард хъуыдыты, алкæй 
зæрдæ дæр сæ, æвæццæгæн, ахсайдта йæ тыхст бæлццонмæ. Гиго 
сæ бамбæрста. Сагойы æнцой иудзæвгар æнæдзургæйæ алæу- 
уыд, стæй арф ныуулæфыд: 
— Уæ, не сафæг бынысæфт фæуа, кæд нын цы митæ бакодта 
нæ сывæллæттæн, — загъта æмæ, хъæубæстыл йæ цæст ахæсгæ, 
ногæй йæ куыстмæ бавнæлдта. 
Иннæ мусæй хъуыст кæйдæрты хъæлæба, сывæллæтты хъæр, 
фæлæ уыдоны мус уæлмæрды хуызæн фестад; уæлмæрды нæ — 
зындоны хуызæн. Алчи дæр сæ аныгъуылд йæ судзаггаг хъуы- 
дыты, æмæ сæ хъуыдыты ныдздзæгъæлтæ уæвгæ фæдисы лæ- 
бурд кодтой сæ куыстмæ. Галтæ афтæ цæрдæг зилахар кодтой 
мусы зылды æмæ, æвæццæгæн, сæ сæртæ дæр зылдысты. Мусы- 
иу найгæнинаг кæм суæлæнгай, уым-иу райхъуыст чъеурийы хъыр- 
рыст, уыцы хъыррыстмæ ноджы сæ зæрдæтæ хъæрзыдтой, цыма 
сын мæнæ ацы мусы зылды цæгъдынц сæ тыхст бæлццæтты, 
цыма чъеурийы хъыррыст нæ, фæлæ сæ сæфт бæлццæтты стджы- 

441 
Роман 
Дæ уды фарн 
ты хъыррыст райхъуысы, цыма сын хæст сæ сæфт бæлццæтты 
мæнæ ацы ран æмвæз кæны зæххимæ, цыма уый зыгуымы рыг 
нæ, фæлæ сæ сæфт бæлццæтты туджы æртæхтæ ныббадтысты 
сæ сæрмæ. 
Нæ, уый нæ уыди хъæубæсты æмæвнæлд зæрдиаг куыст, хъæу- 
бæсты удуæлдай куыст. Удуæлдай куыст, кæй зæгъын æй хъæуы, 
кодтой, фæлæ сын ацы тæккæ куыст нæ уыд сæйраг, фæлæ сæ 
уды тыхст: сæ уды тыхст уромын нал фæрæзтой, сæ уды тыхст 
сæ афтæ тæлфын кодта, æмæ галæй, лæгæй цъилау зылдысты 
мусы зылды. Æппæт уыцы удаист змæлд рыджы тымыгъы ну- 
æрстæй уыди, йæ хъуыры цы кæуындзæг ныббадт, уый хуызæн. 
Уыцы кæуындзæг цæмæй ма фергом уа, уый тыххæй уыд æрмæ- 
стдæр иунæг иу хос — дæ уды тыхст саф куысты змæлды, цæ- 
мæй дын фыддæртыл хъуыды кæныны фадат мауал уа, цæмæй 
дæ дудгæбæттæ лыстæггай ма æрлæууой дæ зæрдыл. 
Æмæ та уæд йæ сæры фегуырди: ау, сеппæт дæр афтæ æмхуы- 
зон мæрдджын кæм сты, уым кæрæдзи цæмæннæ хъуамæ бамба- 
рой? Цæмæннæ йæ хъуамæ æмбарид Егнат дæр? 
«Æмæ йæм кæд ныххатыдтæ, цæмæй дæ бамбара? — фарста 
йæхи, — кæд ын ракодтай дæ зæрдæйы рæбинаг ныхæстæ?» — 
Йæхинымæр йæ хъуыдытæ кæрæдзиимæ быцæу кодтой: «Æмæ 
дæ бамбардзæн?» «Чи зоны дæ бамбара». 
Æмæ йæ, æцæгæйдæр, æрфæндыд Егнатимæ цæстæй-цæстмæ 
аныхас кæнын, хибарæй, куыд ничи сæ хъыгдара. Радзурид ын 
йæ тыхст уавæр. Ныллæгъстæ йын кæнид, цæмæй Джерджийæ 
цалынмæ исты бæрæг хъуыса, уæдмæ уал сæ уæддæр куыд ныу- 
уадза сæ адыл. Чи зоны йæ бамбара. Чи зоны йæм фехъуыса йæ 
уды тыхст хъæр. 
Æрцыд æм ахæм хъуыды, фæлæ йын гуызавæ йæ зæрдæ 
æхсыдта: куынæ йæ бамбара, куынæ фæчъил уа, æмæ та бæстæ 
йæ сæрыл куы сиса, куы та ферра уа, уæд адæм зæгъдзысты: 
Егнаты аххос цы у — куы æрсабыр вæййы, уæддæр æй йæхæдæг 
хъыззы-хъыззы кæны, æмæ та лæг фæрæдийы. 
Уæддæр æй уыцы хъуыды уæгъд нæ уагъта. Афæнд кодта, 
цæмæй Гигойæн зæгъа йæ хъуыды, фæлæ уымæ дæр йæ ныфс 
нæ бахаста. Æмæ афтæ хъуырдухæнгæнгæ мæцыд йæ удаист 
куысты. 
«Нæ, — æппынфæстаг аскъуыддзаг кодта, — хъуамæ йын зæ- 
гъон. Хъуамæ йын фæстаг хатт ныллæгъстæ кæнон. Цынæ вæй- 
йы, — чи зоны, фæтаса». 
Æмæ æнхъæлмæ касти æмбæлон фадатмæ. Фадат ын фæци 
уыцы изæр. 
Сæ боны найгæнинæгтæ фесты, мæнæу голджытæм сæвгæд- 
той æмæ йæ баластой хордонмæ. Æхсæвы куы ракъæвда кæна, 
зæгъгæ, уый тасæй зыгуым дæр каугуыффæ уæрдæтты бафснайд- 

Гуыцмæзты Ллеш 
Уацмыстæ 
Ш 
той зыгуымдæтты. Уæдмæ æризæрмилтæ, æмæ алчи йæ хæдза- 
ры куыстытæм атагъд кодта. 
Уый дæр дæлхъæу сæрвæттæм ацыд йæ хъом агурæг. Дæл- 
хъæу, цынайы сæрмæ, ададжы былыл бадт Егнат æмæ арæзта 
цыхцыры нук. Хъæубæсты лæппутæ æмæ сывæллæттæн сæрды- 
гон цынайы алы хатт дæр цыхцыр арæзт уыд — фæскуыст хи 
найынæн. Ныр уымæ никæйуал æвдæлд, æмæ, æвæццæгæн, абон 
Егнат мусæй куы рацыд, уæд уый йæ зæрдыл æрлæууыд æмæ 
бабукъ цыхцыр аразыныл. 
Иу дзæвгар æм дардæй фæкаст. Дывæнд кодта — бацæуа йæм 
æви нæ. Стæй æппæтыл дæр йæ къух ауыгъта æмæ йæ цурмæ 
бацыд. Уый йæ, æвæццæгæн, уынгæ нæ фæкодта, гъе та ахæм 
хуыз, равдыста. 
— Егнат, — сдзырдта йæм. 
Лæг йæ куыст фæуагъта æмæ йæм джихæй касти. 
Уымæн та йæ хъуыр ахус æмæ нæ зыдта, цæмæй райдайа 
дзурын. 
— Ныхасаг мæ ис демæ, — загъта йын. 
Уымæн йæ хъоппæг цæстытæ йæ цæсты чъилтæй рацæйхауд- 
той. 
— Егнат, уæддæр дæм мæхæдæг æрбацыдтæн, мæ ных æрба- 
хастон, цæмæй демæ аныхас кæнон. Мæн нæ уырны, æмæ мæ ма 
бамбарай. Знæгтæ куынæ стæм кæрæдзийæн. Ацы фыдæбойна- 
джы хæсты размæ нæ хæдзарæн сæ адджындæр адæмæй иу ды 
куы уыдтæ. Джерджиимæ уын иу хæдон уæгъд куы уыди, уæд 
æвиппайды афтæ знаджы цæстæй ракæсай махмæ, уый мæ уæд- 
дæр нæ уырны. Егнат, дæ низтæ, байхъус мæм, хъуамæ дын мæ 
дзуринæгтæ фæдзурон. Байхъус мæм æмæ мæ бамбардзынæ, мæ 
бон улæфын дæр кæйнæуал у мæ сывæллоны тæссæй. Джер- 
джийæ уыцы ныхæстæ куы райхъуыст, уæд Хуыцаумæ æнхъæл- 
мæкæсæгау куы кастæн нæ хъæуы бæлццæттæй искæй фæзынд- 
мæ — уый, зæгъын, зоны хæсты дудгæбæттæ, æмæ Джерджи 
знаджы фарс кæй нæ рахæцдзæн, уый сын, зæгъын, уæд бамба- 
рын кæнид. Ды нырма фыццаг дæ уыцы адæмæй. Æмæ куы фæ- 
зындтæ, уæд фырцинæй зæххыл дæр куынæуал хæцыдтæн, — 
ныр, зæгъын, Джерджийы сæрыл дæр æмæ йæ бинонты сæрыл 
дæр чи сдзура, ахæм адæймаг фæзынд. Æмæ фыццаг бон Джер- 
джийы сæрыл куы рахæцыдтæ, уæд фырцинæй меппæт дудгæ- 
бæттæ дæр куы æрбайрох кодтон, мæ зынтæ мæм æппындæр 
куы ницыуал кастысты. Уæд, Егнат, дæ низтæ бахæрон, ныр 
дæу дæр цæмæн бауырныдта, æмæ демæ чи схъомыл, демæ æфсы- 
мæры цард чи фæкодта, уый хæсты быдырæй ралыгъди, йе зна- 
джы фарс рахæцыд. Уыцы лæппу дæр æндæр куы ницы фыссы. 
Джерджи, дам, æнæнхъæлæджы фесæфт. Æмæ йæ, чи зоны, ис- 
куы фæсвæд маргæ акодтой, уæд дзы тугтæригъæдтæ цæмæн 
дзурут? Йæ сыджыты хай йын уымы бæсты цæмæн чъизи кæ- 

443 
Роман 
Дсе уды фарн 
нут? Йе знæгтæм куыд алыгъдаид, ам дæр иу уæлдай ми куы 
никæмæн барста, уæд уыцы цъыфхор адæмимæ цæрын йæ сæрмæ 
куыд схастаид? Лидзгæ куы ракодтаид, уæд йæ сывæллоны фе- 
нынмæ та куыд никуыцæй фæзындаид? Стæй хъæубæсты фарн 
фæхудинаг кæнын та йæ сæрмæ куыд хъуамæ схастаид? Худи- 
наджы хъуыддагæй йæм мæлæт хуыздæр куы касти, уæд ныр 
худинаггаджы сæр йæхи кæм фæкодтаид? Нæ, дæ низтæ бахæ- 
рон, Егнат, Джерджи ницы аххосджын у, мæ зæрдæ йæ зоны, 
æмæ дзы цалынмæ исты бæрæг уа, уæдмæ дын лæгъстæ кæнын, 
æфсымæр мын нæй, фæлæ дæ мæхи æфсымæрау курын æмæ 
Джерджийы мацæмæй аххосджын кæн... 
— Мацæмæй йæ аххосджын кæнон? — æнæввæрсонæй йæм 
касти Егнат. — Æмæ уæдæ мæнæ ам афтид кæй у, — йæ къахы 
фарсмæ йæ иннæ къах кæм хъуамæ уыдаид, уым зæхх æрхоста, — 
ам афтид кæй у, мæ къах дзы кæй нæй, уымæй та кæй баазым- 
джын кæнон? 
— Егнат, дæ низтæ, æмæ дзы Джерджи цы аххосджын у. Знаг 
знаджы амæттаг фæуа, неппæты знаг дæр иу куы у, знагцух 
куынæ стæм, мыййаг, нæ утæппæт знæгтæй нæ уд нæ хъуырмæ 
куы ссыд, уæд ма нæ кæрæдзийæ та знæгтæ цæмæн кæнæм, кæ- 
рæдзимæ ма та знаджы цæстæй цæмæн кæсæм? 
— Ныууадз мæ! Ныууадзут мæ! — схъæрзыдта Егнат. 
— Нæ, нæ, Егнат, дæ низтæ бахæрон, æрбайхъус мæм. Кæд 
мын мæ ныхæстыл не ’ууæндыс, кæд Джерджийы æцæгæй дæр 
знагыл нымайыс, кæд афтæ æнхъæлыс, æмæ æцæгæй дæр Джер- 
джи худинаггаджы ми йæ сæрмæ ’рхаста, уæд дын цы кæнон. 
Фæлæ мæ хъæбул та цы гæнæг у? Цы ракодта мæ чысыл хъæ- 
бул та? А, кæд Джерджи æцæгæй дæр сæрра, кæд знаджы фæн- 
диаг фæци, уæд фæндаджы сæрдæнтæ фæуæд нæ тæригъæдæй. 
Фæлæ мæ гыццыл хъæбул та цы ракодта? Мах дæр ын сымахæй 
уæлдай куы ницы зонæм йæ митæн. Мах дæр сымахæй уæлдай 
куы ницыгæнæг стæм йæ хъуыддæгты. Мах дыууæ боны царды- 
стæм йемæ, сымах та гыццылæй фæстæмæ куы схъомыл стут 
иумæ. Уæхи туг æмæ стæг куы у, уæд мах та цы аххосджын 
стæм? Цы аххосджын у мæ гыццыл хъæбул, æмбаргæ дæр куы 
ницы кæны, æмбарынхъом дæр куы ницы у? Егнат, дæ низтæ 
бахæрон, ныууадз мын мæ хъæбулы. Ма мын агай мæ гыццыл 
зæрдæйы уидагмæ. Лæгъстæ дын кæнын, дæ разы мæ зонгуы- 
тыл Хуыцаумæ кувæгау кувын, æмæ мын мæ гыццыл хъæбулмæ 
ма агай. 
Йæ разы йæ зонгуытыл æрхаудта æмæ лæдæрстысты йæ цæс- 
сыгтæ. 
ДУР фестад Егнат, дойнаг дур æмæ йæм ницыуал хъардта. 
— Ницы аххосджын стут! — йæ тасæфтауæг хъæлæсыуагæй 
та рыхыд уый. — Æмæ уæдæ мæ сывæллæттæ хæдзары цæмæннæ 
сты? Усæй, лæгæй æвæстагæй цæмæн бадæм? 

Гуыцмæзты Алеш 
Уацмыстæ 
АМ 
— Æмæ уый гыццыл мур куы у, куы ницы æмбары, æмбарын- 
хъом куы ницы ма у, уæд барæй афтæ бакодта? Къухы зæрдæ- 
йыйас дæр куы нæма у, уый исты куы ’мбарид, уæд афтæ бакод- 
таид? Егнат, дæ фæхъхъау фæуон, дæ низтæ бахæрон, мæхицæн 
мын цыфæнды дæр кæн, фæлæ мын мæ гыццыл хъæбулмæ ма 
агай. Ныууадз мын æй. 
— Дæхицæн... — былысчъилтæ йыл кодта, — æмæ мын мæ 
усы бæсты дæр сывæллæттæ ды ныййардзынæ? 
— Мæ сывæллоны мын ныууадз, æндæр мын мæхицæн цы- 
фæнды дæр кæн, — фырадæргæй рызти æмæ йæ зонгуытыл хау- 
дæй лæгъстæ кодта Егнатæн. 
— Алцæуыл дæр разы дæ? — хинхудт кодта Егнат. 
— Алцæуыл дæр, — куыдта уый æмæ йæм лæгъстæгæнгæ 
касти.. 
— Мæ усы бæсты мын сывæллæттæ ныййар. 
Лæгъстæгæнгæ йæм касти æмæ не ’мбæрста цытæ дзуры, уый... 
— Разы дæ? — худти хинæйдзаг худтæй. 
Касти йæм æмæ не ’мбæрста: уыцы æлгъаг ныхæстæ дзы æнæн- 
хъæлæджы сирвæзтысты æви сæ æмбаргæ-’мбарын дзуры. 
— Ы? — худти уыцы худтæй. 
Æмæ æвиппайды йæ зæрдæ арæсыд. Йæ риу айдзаг æнæуы- 
нондзинадæй. 
— Куыдз, — загъта йын ныллæг, ивазгæ хъæлæсæй æмæ ца- 
дæггай йæ къæхтыл слæууыд. 
Æлгъгæнгæ ныккасти йæ разыбадæг лæгсырдмæ. 
— Куыдз. Иукъахыг куыдз! 
Æмæ ныккуыдта. 
Ныккуыдта, æмæ йæхи аппæрста иуварсмæ, искуыдæм — 
мæрдтыбæстæм дæр уæд, æрмæст ацы æлгъаг адæймаджы цурæй 
дард уæд, мауал ын хъусæд йе ’лгъаг хъæлæс, йе ’лгъаг ны- 
хæстæ; мауал фехъусæд, царды ма ныры онг æлгъагдзинадæй цы 
нæ фехъуыста, уыдон. Ныры онг ын царды цыдæриддæр зын- 
дзинадæй уыд, уыцы зындзинæдтæй цыдæриддæр ристæ бавзæр- 
ста, уыдон ын ныры рисы хуызæн нæ уыдысты. Ныры онг æрмæ- 
стдæр хæцыд йæ мой æмæ йæ хъæбулы сæрыл, йæ цард нывонд 
кодта уыдон номæн, фæлæ йæхи ссæст æмæ дæлдзиныгæй ни- 
куы хатыд. Ныр ын Егнаты æдзæсгом ныхæстæ къæхты бын 
æууæрстой йæ сылыстæджы сæрыстырдзинад, æмвæз æй код- 
той зæххимæ, æвдылдтой йæ цъыфы. Æмæ уыцы рис уыд бын- 
тон æндæрхуызон. 
Æмæ уыцы ног рисы адæргæй куыдта. Куыдта кæмдæр та- 
лынджы цавæрдæр бæласыл банцойгæнгæ. Куыдта æмæ хъуыды 
кодта, адæймаг чысыл куы фæцуды, уæд алцæмæй дæр къæхты 
бынмæ куыд тагъд æрхауы, ууыл. Куыдта æмæ æнкъардта: або- 
нæй фæстæмæ та йæ зынтæм ноджы иу фæндаг байгом, иу къа- 
буз ма та сæм бафтыд, æмæ ма йæ бирæ хæттыты бахъæудзæн 

445 
- Роман 
Дæ уды фарн 
ацы ног зындзинады тыххæй дæр кæуын æмæ хъизæмар кæнын, 
уымæн æмæ адæймаг йæ царды иу хатт цы бавзары, уый та но- 
гæй æнæбавзаргæ нæ фæвæййы, уымæн æмæ йын уырдæм гъе- 
уæд байгом вæййынц дуæрттæ, æмæ дын царды иу хатт дуæрттæ 
кæдæм байгом уой, уырдæм та дын æнæбахизгæ нæй, хæрзæбон 
уа æви фыдæвзарæн, уæддæр. 
13 
Уæ, куынæ загътаид йæ мæстæй уыцы ныхæстæ... 
Егнат кæд тынг хаста йæ зæрдæмæ йæ къахы ахауд, кæд ын 
æцæгæйдæр тынг уæззау уыд уыцы хабар, тынг ыл бандæвта, 
уæддæр дзы кæмдæр сæрыстыр уыд. Сæрыстыр дзы уыд — хæ- 
сты йын йæ хъæубæсты æмæ иннæ адæмы сæраппонд кæй ахауд, 
уыдон сæрыл æй нывондæн кæй æрхаста, уый тыххæй, æмæ 
йæм афтæ каст, цыма йæ ныр адæм хъуамæ сæ къухтыл рахæсс- 
бахæсс кæниккой, йæ цæрайæ цæриккой, тырысайау æй бæр- 
зæндты хъуамæ хæссиккой. Йæ фæсонæрхæджы дæр нæ уыд, 
æмæ иукъахыг кæй у, уый йын исчи бафидис кæна, йæ удæгас 
буары уæнджы ахаудæн ын кады бæсты фидис кæной. Æмæ йын 
æй уый йæ мæстæй куы бафидис кодта, иукъахыг куыдз æй куы 
рахуыдта, уæд æм тынг диссаг фæкаст, диссаг æмæ худæг. 
— Ха-ха-ха! — худтис сæрыстыр хъæлæсæй. — Иукъахыг куыдз! 
Йæ иу къах хоста йæ армытъæпæнæй æмæ хъæр кодта: 
— Ха-ха-ха! Егнат иукъахыг куыдз у! 
Йæ хъæр ын фехъуыстæуыд. Боны дзы кæд чидæртæ сæхи 
дард ластой, уæддæр æм ныр, йæ хъæр фехъусгæйæ, атагъд код- 
той... Цыфæнды уавæрты дæр цымыдис сæ къухыл хæст у адæ- 
мæн. 
Уымæн та адæмы уындæй йæ сæрызонд ноджы хæццæ кодта: 
— Егнат иукъахыг куыдз! Рацыт æмæ йæ фенут — иукъахыг 
куыдз дæн! — æмæ йæ иу къах уæлæмæ схъилгæнгæ ратил-батил 
кодта уæлдæфы. — Æз æцæг куыдз дæн, адон хуызæтты тых- 
хæй йæ къах лыгмæ чи радта. Æз æцæг куыдз дæн, æнæсмудæн 
куыдз! 
Йæ алыварс чи амбырд, уыдон хабарæн ницы æмбæрстой. 
— Цы ’рцыд, Егнат? — фарстой йæ. 
Уый йæ къах ныхъхъилгæнгæ хъæр кодта: 
— Ныр та мын «иукъахыг куыдз» фидис кæнынц! Ныр та мæ 
иукъахыг куыдзæй тонынц! Ныууадзæнт мæ! Сæхи мын ма хъа- 
рæнт усæй дæр æмæ æндæрæй дæр! Ныууадзæнт мæ! Ныццæгъд- 
дзынæн сæ усæй дæр æмæ сывæллонæй дæр. 
Адæм хабарæн цыдæртæ æмбарын райдыдтой. 
Уæдмæ йæм æрхæццæ сты йæ ус æмæ йæ мад дæр. 
Архайдтой йе ’рсабыр кæныныл, фæлæ уый нæ уисæн кодта: 

Гуыцмæзты Алеш 
Уацмыстæ 
446 
— Ме сæфт сæ уынын! Æнæхъæн хæдзарæй дæр мæ тудж- 
джын знæгтæ сты. Уый та ма мын йæхи хъары. Уый та ма мын 
зоныгуылæй лæгъстæ кæны — батæригъæд ын кæн! Уæдæ — ба- 
тæригъæд ын кæн! Æррæвдау æй. Æмæ Егнат йе знæгтæн куы 
тæригъæд кодтаид, уæд мæнæ ам йæ иунæг къахы фарсмæ къах 
нæ уаид? Уæ, æнаккæгтæ! Фараст æвзаджы сласынц, фараст 
æвзагæй дæм сдзурдзысты æмæ, сæхион сæхирдыгæй куынæ 
фæвæййы, уæд та фидистæм рахизынц, уæд та сын иукъахыг 
куыдз свæййын! 
Хъæубæстæй чидæртæ Егнаты дзырдтæ раст нæ бамбæрстой 
æмæ бадиссæгтæ кодтой, сæ цæсгомыл сæ къухтæ авæрдтой. 
— Уæуу, мæнæ иу хæдзарæй нæ сæр саууынгæджы фæци! — 
ныдздзынæзта Егнаты мад. — Уæуу, кæдæм ма сæ фæлидзæм, 
куы ницыуал мæ сæрæн зонын. 
Хъæубæстæ Егнаты ласæгау акодтой йæ хæдзармæ. 
Уыцы ’хсæв ног койаг фæзынд хъæубæсты ’хсæн. Ныхæс- 
тыл иу дæр не ’ууæндыд, гуырысхо кодтой Егнаты ныхæстыл, 
æмæ йыл сæ мидзæрдæйы сæ зæрдæ худти, уæддæр дзырдтой: 
Матрона, дам, Егнатæн, цæмæй йын йæ сывæллоны ма хъыгда- 
ра, уый тыххæй йæхи хъардта... 
14 
Уый та уыдæттæн цы зыдта — фæстæдæр ын сæ радзырдтой. 
Цы зыдта æппæт уыдæттæн, кæд æмæ хъусынхъом дæр ницыуал 
уыди. Æхсæвы, цынайы, бæласыл банцойгæнгæ цас фæлæууыд, 
уымæн дæр ницы базыдта. Хæдзармæ куы ссыд, уæд дæр ницæ- 
мæуал акаст — нал дæр — хъомтæм, нал дæр — кæрчытæм. Рухс 
дæр нал ссыгъта. Æрбадт йæ сынтæгыл æмæ хъуыды кодта, дард- 
дæр цы чындæуа, ууыл. Хъуыды кодта, фæлæ ницы æрхъуыды 
кæнын баци йæ бон, афтæмæй йыл æрбабон. Боны рухс дæр 
æрæгмæ фæхатыд. Фæлæ йæм йæ хæдзары къуымы муртæ сæхи 
куы равдыстой, æнæнхъæлæджы сыл йæ цæст куы ’рхæцыд, уæд 
æрчъицыдта æмæ базыдта — бадгæйæ та йыл сбон и. Йæ зæрдыл 
æрлæууыд, дысон йæ муртæ кæй нæ бабæстæттæ кодта, фæлæ 
йæ æддæмæ ахизын нæ фæндыди, æддæмæ ахизын æм мардæр- 
цыдау каст; йæ зæрдæ йæм дзырдта: цæмæ дзы хизыс, уæддæр 
та дæ исчи истæмæй фæрæтъуздзæн, исчи та дæ истæмæй масты 
хай бакæндзæн. Фæлтау бад де ’хгæд хæдзары æмæ хызт уай 
фыдбылызæй. 
Йе ’хгæд хæдзары дæр йæхи нæ бахызта мастæй. Уырдæм 
æм балæбурдта Зарæ, Егнаты бинойнаг. Хъæр дæр не ’рбакодта, 
дуар дæр не ’рбахоста, комкоммæ йæм уатмæ балæбурдта æмæ 
йын калдта алывыд. Уый йæ уаты куыд бадт, афтæ бадгæйæ 
баззад. Бадти, хъуыста æмæ не ’мбæрста: цæмæн æм æрбалæ- 

447 
Ромап 
Дæ уЪы фарн 
бурдта Зарæ? Лæбургæ сæм йæхæдæг куы хъуамæ бакодтаид, 
адæмы ’хсæн сæ йæхæдæг куы хъуамæ сцъаммар кодтаид, уæд 
ын йæхимæ сæумæраджы цæмæн æрбалæбурдтой? Йæ сæр афтæ 
фæллад уыд, хуыссæгхъæлдзæг æмæ куыстдзагъдæй йе уæнгтæ 
афтæ ныллæмæгъ сты, сæрымагъз афтæ ныкъкъуырма æмæ йæм 
Зарæйы ныхæстæ нæ хъуыстысты, нæ хызтысты йæ зондмæ. 
Æрмæст бадти, каст æм æмæ дис кодта: уæддæр æм цæй тыххæй 
æрбалæбурдта? 
— Цы кæныс, цы? — бафарста йæ æппынæрæджиау. 
Зарæ тыфылтæ калдта: 
— Æдзæсгом! Ныууадз нæ! Сымах нæ багæндон кодтат æмæ 
нæ ныр ныууадзут! Февæстаг мæ кодтат, ныр та мын мæ лæджы 
исыс? 
— Чи дын исы дæ лæджы? — нæ йын æмбæрста уæддæр йæ 
ныхас. 
— Ды, æдзæсгом, ды! Дысон ын цынайы ды нæ хъардтай 
дæхи?! 
— Куыд ын хъардтон мæхи? 
— Тыххæй! — йæ цæсгом сау хъулæттæ афæлдæхт Зарæйæн. — 
Æдзæсгом ус искæй лæгæн йæхи тыххæй куыд фæхъары, афтæ! 
Уыцы ныхæстæм йæ сурхид акалд. 
— Æз Егнатæн... — йæ цæсгом нал бахъæцыд дарддæр бафæр- 
сын. 
— Ту, æдзæсгом! — нытту йыл кодта Зарæ. 
Йæ риуы йын цыма исчи йæ хуылфыдзаумæттæ скъуынгæ 
æркодта — сулæфын йæ бон нал сси, туг ныссæххæтт кодта йæ 
сæрмæ: туг, тæвд туг цавта сæрымагъзмæ, æмæ йæ сæры мæсчъы- 
тæ тъæппытæ хаудтой фæйнæрдæм. 
— Адæм не стут? — фарста йæ фæсус хъæлæсæй. 
Адæргæй та йæ хъуыры дæгъæлтæ æрбахгæдтой. Йæ ком 
ныххус. 
— Ды цы дæ, ды?! 
— Æз? 
— Ды! 
— Мæгуыр адæймаг, æмæ мæ ныууадзут мæ мæгуырыл. Ма 
мæ чъизи кæнут! 
— Чи кæй чъизи кæны?! 
— Уæ, уе ’гæр фæкалат, уе ’гæр, кæд куыд æнæ Хуыцауы 
хай стут. Хуыцауы бын куы цæрут, уæд тæригъæдæй дæр нал 
тæрсут? Æз ма йæм фæстаджы ныфсæн лæгъстæмæ куы бацыд- 
тæн, мæ зонгуытыл йæ разы лæгъстæ куы кодтон — уæддæр, 
зæгъын, адæймаг у, æмæ мæ куыд нæ бамбардзæн; зæгъын æм 
кæд мæ лæгъстæ бахъариккой, ныууадзид мын йæ адыл мæ гыц- 
цыл хъæбулы. Кæд, зæгъын, сырдау йæ фæдыл нал зилид. Æмæ 
уый та цъыфхор куы у, цъыфхор. Уымæн та йæ сау цæсгом 
цытæ бахъæцыд зæгъын! 

Гуыцмæзты Алеш 
Уацмыстæ 
448 
— Цытæ? 
— Куыдз у уый, адæймаг нæу! — загъта æмæ та йæ дысоны 
ныхæстæ сфæлхат кодта. — Иукъахыг куыдз! 
— Цытæ бахъæцыд йæ цæсгом? — фарста йæ Зарæ. 
— Мæ усы бæсты, дам, мын сывæллæттæ ды ныййардзынæ?.. 
— Æмæ йын ды ныййардзынæ сывæллæттæ æцæгæйдæр? 
— Ныййар, дам, мын мæ усы бæсты сывæллæттæ... — загъта 
Егнаты æдзæсгом ныхæстæ æмæ ныккуыдта. 
Ныккуыдта судзаггаджы куыдæй æмæ йæ цæсгом йæ къух- 
тæй бамбæрзта. 
Уæддæр ма ауыдта: Зарæйæн йæ уæхсчытыл йæ сæр сонтæй 
фесхъиудта. Уый уыд, калм ныкъкъуырцц кæнынмæ куы бахъа- 
вы, раст уый хуызæн. 
— Цы? — фарста йæ, ныхæстæй нæ, йæ риуы, æвæццæгæн, 
цы уæлдæф уыд, уый иу сулæфт ракодта иууылдæр, æмæ уыцы 
уæлдæфы къуыбылоимæ схауд йæ фарст дæр. 
Уый йæм ныцыуал сдзырдта. Йæ цæсгом йæ армытъæпæнты 
’хсæн нылхъывта æмæ куыдта. 
— Матрона... — хъуысти йæм Зарæйы хъæлæс. 
Йæ бон нæ уыд æмæ йæм ракастаид. 
— Фыдтæ чи мысы, уый йæ хъæбулы фыдтæ бахæрæд! — 
хъуыстис ноджы йæ карз æлгъыст, фæлæ та йæм ницы сдзырд- 
та. 
Æрæджиау дыууæ къухæй йæ цæстытæ асæрфта æмæ йæм 
ракаст. 
— Оммен уæд, — загъта йын. 
Æмæ та йæ зæрдæ фыдæхæй айдзаг. 
— Оммен уæд, Зарæ, оммен, — загъта та æмæ сыстад. 
Йæ бон нал баци уыйырдæм бакæсын. Æвиппайды фæхатыд: 
канд æнæуынон ын нæ фестадысты ацы адæм абонæй фæстæмæ, 
фæлæ ма цыдæр æлгъаг тæф дæр æмбуды сæ уындæй, зæрдæ 
кæмæй хæццæ кæны, ахæм тæф. 
«Уый æлгъагдзцнад дæр тæф куы хæссы, æмæ йæ куынæ 
зыдтон», — ахъуыды кодта æмæ рацыд йæ цурæй. 
Зарæ æнæдзургæйæ хæдзарæй куы феддæдуар, уæд ма йæ 
фæстæ æлгъгæнгæ адзырдта: 
— Оммен уæд, Зарæ, оммен. 
...Уыцы бон Ёгнат æмæ Зарæ сау диссаджы хыл фесты, æмæ 
Зарæ тæргай алыгъд йæ цæгатмæ. 
Хъæубæстæ дæр базыдтой: уымæн, Матронайæн нæ, фæлæ 
Егнатæн йæхицæн кæй бахъæцыд зæгъын æдзæсгом ныхæстæ, 
æмæ йыл æнæхъæн хъæубæстæй дæр æххы-ту кодтой. 
Фæлæ дам-дум уæддæр дам-дум у. Дам-думтæн та адæмы 
æхсæн хъарм æмæ парахат бынат никуы ис — алчи дæр ын ба- 
зыдта йæ уды рæстдзинад, уæддæр уыцы кой ахъæр и æмæ дзы- 
хæй-дзыхмæ ахæлиу сыхаг хъæуты дæр. 

449 
Ромаи 
Дæ уды фарн 
15 
Зарæйы тæргай алыгъд бирæ нæ ахаста — æртыккаг бон æй 
æркодтой фæстæмæ. Фæлæ Егнат уыцы маст йæ зæрдыл бадард- 
та, уыцы маст æй ноджы сызнæт кодта. 
Уыцы бон дæр хъæу най кодтой. Райсомæй раджы мусмæ 
куы фæцæйцыд, уæд æруыдта Егнаты. Уый æртхъирæнгæнæ- 
джы худт бакодта. 
«Де ’ннæ къах дæр асæттæд, фæндаджы сæрдæнтæ фæу, кæд 
мæ цæсты рухс нæ дæ!» — йæхинымæр æй ралгъыста æмæ мусмæ 
ацыди. 
Йæ зæрдæйы цыдæр тас гуырди, афтæмæй фæкуыста сихо- 
рафонтæм. Сихорыл Егнаты ус сæхимæ суад æмæ куы æрыз- 
дæхти мусмæ, уæд дзы æнæнхъæлæджы схауд, йæ лæг райсо- 
мæй нырмæ кæй никуыцæй зыны. Уайтагъд йæ уæнгтæ æрыз- 
гъæлдысты, йæ зæрдæ ныссæххæтт кодта æмæ, йæ уæрджытæ 
æрцæвгæйæ, мусæй азгъордта. Нал дæр хæдзармæ бауад, ни- 
кæмæ дæр уал фæрсмæ фæкаст. Йæ уæрджытæ йæ цы хастой, 
уымæй дугъ кодта йæ цæгатмæ, йæ хъæбулмæ. Фæндагыл-иу ыл 
чи амбæлд, уыдон хуызтæ уынгæ дæр нæ кодта. Уыдон та, æвæц- 
цæгæн, афтæ æнхъæлдтой, йæ зонд фæхæццæ æмæ уыцы лыгъ- 
дæй уымæн лидзы. Йæ уæрджыты тых бадон, йе уæнгты хъару 
рафтыд, афтæмæй бахæццæ йæ цæгатмæ. 
Уыдон æм дисгæнгæ кастысты. 
Уымæн та улæфт нал фаг кодта, афтæмæй сæ фарста: 
— Сывæллон?.. Кæм ис сывæллон?.. 
Уыдон джихтæ кодтой: 
— Цæмæй йын тæрсыс, — загътой йын, — цъалайы сывæллæт- 
тимæ йæхи найы. 
Æмæ уæд ноджы йæ зæрдæ ауазал, йæ уæрджытæ ныххоста 
æмæ цъалайырдæм йæхи аппæрста. Йæ цæгат дæр йæ фæдыл 
ракалдысты. 
Цъалайы, иу уæлæнгай цады, хъæуы сывæллæттимæ хъазыд 
йæ хъæбул. Цъалайы сæрмæ, къутæрджын былырдыгæй сæм кал- 
мау йæ гуыбыныл фæцæйлæст Егнат. 
Уыцы иу цъæхахст фæкодта йæ хъæлæсыдзаг, æмæ уыцы 
хъæрмæ йæ гуыбыныл бырæг сырд арвмæ фæхауд. Йæ хъæбул 
дæр ауыдта йæ мады æмæ йæм разгъордта Егнаты тæккæ рæзты. 
— Егнат! Егнат! — фæдзæхста йæ хъæбулы, фæлæ йын уый 
ницы æмбæрста. 
Уыцы сырд дæр, æвæццæгæн, йæ æнæнхъæлæджы хъæрæй 
фæуыргъуыйау, æмæ сывæллон йæ рæзты куыд асыффытт код- 
та, уый нæ ауыдта. Сывæллон йæ хъæбысмæ куы балыгъд, уæд 
фырфæлладæй æрхаудта зæххыл æмæ, йæ хъæбулы йæ риумæ 
нылхъивгæ, ныгъе-гъе кодта. 
29 Гуыцмæзты Алеш 

Гуыцмæзты Алеш 
Уацмыстæ 
450 
Уæдмæ сæм æрхæццæ сты йæ цæгат дæр. Йæ фыд уым нæ 
уыд, фæлæ йæ цæгаты хъæуккаг, иу-æхсæрдæс азыккон лæппу, 
йæхи уыцы иу уагъд акодта Егнатыл. Уæдмæ Егнат йæ лæдз- 
джыты æнцой слæууыд, йæ къухы уыд æрмæрины дæргъæн кард, 
йæ дæндæгтæ зыгъарæджы дæндæгтау ныззыхъыр кодта, афтæ- 
мæй йæм дзырдта: 
— Рауай-ма, рауай, куыдзы фырт, æмæ лæгтау аныхæстæ 
кæнæм! 
Лæппу йæ афтæ сырддзастæй куы федта, уæд æм афтид ар- 
мæй йæ ныфс нал бахаста. Къутæрты æхсæн хъилы охыл ницæ- 
уыл схæцыд йæ цæст. Цады былыл, сывæллæттæ сæ дарæс ауын- 
дзынæн цы мих ныссагътой, уый стыдта æмæ балæбурдта Ег- 
натмæ. Уый йæ лæдзджытыл йæ дæлæрмттæй æрæнцад, йæ иу 
къах зæхмæ ныббыцæу кодта æмæ йæм сидти: 
— Рауай, рауай. Æмæ махæрдыгон лæг куыд мæлы, уый дын 
базонын кæнон. 
Æвæццæгæн та хæсты нывтæ змæлыдысты йæ сæры. Лæппу 
хъил æруагъта, Егнатæн кард цы къухы уыдис, ууыл. Кард зæхмæ 
асхъиудта, æмæ лæг йæ къухы цæфмæ йæ дзыхæй февнæлдта. 
Стæй йæ лæдзджытæй иу ныххуырста лæппуйыл. 
— Куыдзы гуыбынæйдзыд! — хъæр кодта, — лæгау ма мæм 
къухæй æрбавнал. О, куыдзы гуыбынæйдзыд! 
Лæппу йæ хъил аппæрста. Къахæй йын фæцæф кодта йæ ар- 
тæнтæ. Егнат йæхи нал баурæдта, къутæрты æхсæнты йæхи аха- 
ста æмæ зæххыл уæлгоммæ сæмбæлд. Лæппу йыл къахæй балæ- 
гæрста: æвæццæгæн, тæрсгæ дæр фæкодта æмæ ссонтау. Егнат 
афæлвæрдта йæ къæхтыл слæууын, фæлæ йæ лæдзджытæм нал 
баххæст, стæй йæ лæппуйы цæфтæ дæр нæ уагътой растын æмæ 
æдыхæй, адæргæй сниуæгау кодта: 
— Цæв, цæв, куыдзæй чи райгуырди! Цæв, фашист, цæв! — 
хъæр кодта йæ фæсус хъæлæсæй, — уæддæр мыл къахæй куы 
фæцыдыстут. О, хъæды сырдтæ, тугмондаг сырдтæ! Мæ къах 
мын ралыг кодтат, мæ сæр мын хæсты ныххуынчъытæ кодтат, 
ме ’рцыдмæ мын мæ сывæллæтты сыскъуыдтат, ныр та мын 
мæ хурх ракæнут! Ракæнут æй, — æрмттæтыгъдæй хылди йæ 
кардырдæм, — гъа мæнæ уын кард, æмæ мын мæ хурх ракæ- 
нут! Æви уæм уый дæр фаг нæ кæсы? Уæд мын ме ’ннæ къах 
дæр ракæнут. Ракæнут мын мæ цæнгтæ дæр. Æмæ уын лыггæ- 
нинаг куы ницыуал уа, уæд та... Стæй мын мæ хурхмæ дæр 
бавналут! Ныллыг кæнут уый дæр! Ныллыг кæнут уый дæр, 
тæригъæд чи нæ зоны, уыцы куыйты цæуæт, — хъæр кодта 
тæригъæддаг хъæлæсæй æмæ йæ къухтæй скъуыдтæ кодта йæ 
сæрыхъуынтæ. 

451 
Роман 
Дæ уды фарн 
16 
«Цы чындæуа дарддæр? — ныхъхъуыды кодта уыцы хабæрт- 
ты фæстæ, — цы чындæуа? Куыд дæ бахизон, мæ хъæбул, Егна- 
ты азарæй? Ам ныууадзæн дæр дын куынæуал ис, цыфæнды 
дæм ма кæсæд, уæддæр та сæ къухæй куы аирвæздзынæ, æмæ 
уæд мæ артыл дон куы кæнын, мæ хæдзар саухæлд куы кæны. 
Искуыдæм фæлидзиккам, æмæ кæдæм фæлидзæм ацы сыгъд 
рæстæджы? Стæй кæмæн ныууадзæм Джерджийы хæдзар та? 
Æви йæ сындзæхгæд скæнæм? Сындзæхгæд дæр æй скæнæм, мæ 
хъæбул, фæлæ нын уый цы ирвæзæн хос у? Ноджы нæ фæстæ 
куы бафтдзысты, ноджы зæгъдзысты: 
«А! Джерджи кæцæйдæр фæзынд, æмæ уын уый амоны уыцы 
зæндтæ! Уæдæ уæхи бамбæхсынмæ хъавут адæмы азарæй! 
Æнæхъæн бинонтæй лидзынвæнд скодтат! Æмæ ноджы цæсты 
куы бахауæм. Стæй дыууæ боны номыл дæр кæдæм фæлидздзы- 
стæм? Ау, дæ фыдæй уымæй хъауджы бæрæг куыд нæ уыдзæн? 
Æмæ дзы исты бæрæг куы уаид, хъæбул, уæд æй бæргæ зонын, 
æппæт дæр та æрнывыл уаид, фæлæ уæдмæ дæр банхъæлмæ 
кæсын куы хъæуы. Æмæ уæдмæ кæм бафæсвæд уæм, мæ зæрдæ- 
дарæн! Кæм дæ бафæсвæд кæнон уæдмæ Егнаты цæстæй? Куыд 
дæ бахизон Егнаты азарæй. Цы бакæнон, хъæбул, рæстæгмæ дæ 
мæхицæй хъуамæ аскъуынон, æндæр куы ницы мæ сæрæн зо- 
нын. Æндæр хуыздæр куы ницы ахсы дæ мады сау сыджытæн 
хæринаджы сæр. Хъуамæ дæ аскъуынон рæстæгмæ мæхицæй, 
хъæбул. Уадз мады рæвдыдæй рæстæгмæ æнæхай аззай, уадз 
уыцы бонты дæ мад дæ уындмæ бæлгæ йæ сæрыхъуынтæ дæр 
тонæд, фæлæ дæ уд æдас ран уæд. Дæ рæзгæ буарыл ма дын 
исты хъæдгом куы фенон, уæд дæ мады уд куы схаудзæни. Ныр 
дæр дын дæ агъды нос фенгæйæ мæхи марынмæ куы ’рцæуын. 
Æмæ искуы куы бахъомыл уай, хъæбул, искуы стыр лæг куы 
суай, æмæ-иу дæ агъды нос æруынгæ дæ мады куы бафæрсай: 
«Джиджджи, ацы нос та мыл кæцæй фæзынд, кæ?» — уæд-иу 
дын цы хъуамæ зæгъон, хъæбул? Афтæ дын куынæ зæгъдзы- 
нæн, дæ чысылæй дæ де ’рвадæлтæй чидæртæ æргæвдынмæ хъа- 
выдысты, дæ тугæй сын дойны уыди. Æмæ уыцы нос баззад дæ 
гыццыл рæзгæ буарыл, фæлæ ма йыл ноджы исты ахæм куы 
фенон, уæд дæ гыццыл уды раз дæ мад йæхи куы ’рбамардзæн. 
Æмæ дæ хъуамæ атонон мæхицæй иу-дыууæ боны, хъæбул, хъуа- 
мæ дæ атонон. Зонын æй — зын дын уыдзæн æцæгæлæтты ’хсæн 
æнæ дæхи Джиджджи, фæлæ дын уым æдас уыдзæни, хъæбул, 
æмæ-иу мæм дæ гыццыл зæрдæ ма фæхъæбæр уæд, дæ низтæ 
бахæрон. Дæ мадæн ноджы зындæр уыдзæни, фæлæ мæн дæ 
цард хъæуы, цард дын фестон, æмæ дын хъуамæ дæ рæзгæ цард 
бахъахъхъæнон, хъæбул. Бирæ дæ нæ ныууадздзынæн, хъæбул, 

Гуыцмæзты Алеш 
Уацмыстæ 
452 
цалдæр къуырийы, дыууæ-æртæ мæйы дæр фестæнт, уæдмæ кæд 
дæ фыдæй дæр исты бæрæг хъуысид. 
Дыууæ-æртæ мæймæ дзы куыд ницы бæрæг фехъусдзыстæм, 
æмæ та уæд иумæ куы уыдзыстæм, мæ зæрдæдарæн. Нымад бонты 
дæ атондзынæн мæхицæй, хъæбул, нымад бонты кæрæдзийæ 
фæиппæрд уыдзыстæм, цæмæй мын удæгас баззайай, хъæбул. 
Мæн дæ цард хъæуы, æз æрмæстдæр дæ цæрайæ цæрын, æмæ 
дын уадз æмæ иучысыл зын дæр уæд, цæйнæфæлтау мын дæ 
гыццыл уд тасы ран уа». 
Куыдта, æмæ йæхинымæр хъарæгæмхасæн нывæзта йæ 
фæндтæ. Фыртыхстæй йæхи йæ цæгатмæ аппæрста. Йæ цæга- 
тæн ницыуал схъæр кодта, æмæ йын уым бирæ баззайæн дæр нæ 
уыд, ныййарæджы зæрдæ зонаг у, фæгуырысхо уыдаиккой йе 
’вдæлон æрцыдыл, æмæ исты бæллæхтæ æрцыдаид. 
Йæ хъæбул йæ хъæбысы ныттымбылтæ, æмæ æддæмæ нал 
хызти. 
— Джиджджи, — лæгъстæ йын кодта, — ам мæ нæ фæнды, 
демæ мæ акæн. 
Уымæ та афтæ касти, цыма йын йæ хъæбул йæ хъуыдытæ 
æмбары, æмæ йæ зæрдæ тъæппытæ хаудта йæ сывæллоны ны- 
хæстæм. Æлхъывта йæ йæ риумæ æмæ дис кодта — уый йæ хъæ- 
бул йæ зæрдæйы кæрдих куы у, уæд æй риуы бамбæхсæн цæ- 
мæннæ ис, æдде цы аразы? 
Æхсæвы йæ цæгаты баззад. Æмæ та сынтæгыл йæхи куы ’руа- 
гъта, йæ чысыл хъæбул йæ дæллагхъуыр куы батымбылтæ, уæд 
та йæм æрцыд уыцы æнкъарæн: удæй æввахсдæр дæм цы уд у, 
уый хицæн буарæй куыд ахицæн вæййы адæймагæй; æвæццæ- 
гæн, адæймагæй цы уæнг фæхицæн вæййы, уый мæтæй иууыл- 
дæр рисгæ фæкæны, Егнат йæ хауд къахы мæтæй куыд риссы, 
афтæ; æвæццæгæн, адæймаджы удæй йæхи чи раскъуыны, уд 
уый цух аззайы, удыл æмхæст нал вæййы, фæлæ уый дæр йæ 
уды кæрдих кæй у, уый тыххæй адджындæр вæййы зæрдæйæн. 
Æви ныййарæджы зæрдæ æрмæстдæр хъæбулы хай у, хай дæр 
нæ, фæлæ æнкъарæн, йæ хæрзамондыл ын чи хъуыды кæны, 
уыцы æнкъарæн, æндæр ницы... 
Дыккаг бон райсомæй раджы ацыд горæтмæ. Уым ын царди 
сæ хъæуккаг чызг Гафи. Гыццылæй иумæ хъомыл кодтой. Гафи 
дзы чысыл хистæр уыди, чындзы дæр раздæр ацыд. Йæ мой 
хæсты размæ хицауады хорз бынаты куыста, ныр ын хæсты уыд, 
фæлæ уæддæр бирæ цыдæртæ уымæй хуыздæр кæй æмбары, 
уый ныфсæй йæм йæхи аппæрста. Гафи йыл замманайы цин фæ- 
кодта. Зæххыл æй æрбадын дæр нæ уагъта. Иу дзæвгар куы 
абадтысты, Гафи йæ хабæрттæй куы ’рфæрстытæ кодта, уæд ын 
цæссыгзгъалгæ фæдзырдта йæ дудгæбæттæ. Фæдзырдта йын 

453 
Роман 
Дæ уды фарн 
йеппæт хъæстæгтæ дæр лыстæггай æмæ дзы цæстæнгасæй куыр- 
дта, цæмæй йын баххуыс кæна. 
— Ныр мын æй сидзæрдонмæ хъуамæ айсын кæнай, — æппын- 
фæстаг ын схъæр кодта йе ’рцыды аххосаг. — Æндæр гæнæн мын 
ницыуал ис. Искуы мын æй ахæм хибар ран ратт сидзæрдонмæ, 
нæхирдыгоны цæст ыл кæм не ’рхæца, Егнаты къух æм кæдæм 
нæ баххæсса. Æрмæстдæр иу-дыууæ мæйы. Æртæ мæйы дæр 
фод. Уæдмæ дæр ницы хабар æрыхъуысдзæн Джерджийæ? Æмæ 
йæ уæд ракæндзынæн. Гафи, дæ низтæ бахæрон, ацы хъуыдда- 
джы мын хъуамæ баххуыс кæнай, — лæгъстæ йын кодта, — хъуа- 
мæ мын мæ хъæбулы айсын кæнай сидзæрдонмæ. 
— Ам æй уадз, — йæ тыхстæй Гафийы зæрдæ дæр суынгæг, — 
æз æм кæсдзынæн. Мæнæ сывæллæттимæ хъаздзæн, æмæ йæхи- 
цæн дæр æмæ дæуæн дæр æнцондæр уыдзæн. 
— Нæ, Гафи, дæ фæхъхъау фæуон, — ныллæгъстæ йын кодта, 
афтæ йæм фæкаст, цыма йæ нæ фæнды, баххуыс ын кæна, уый. — 
Мæ хъæбулы æз ам куы ныууадзон, уæд та-иу æм мæ зæрдæ нæ 
фæлæудзæн, æруайдзынæн та-иу æм, æмæ та уайтагъд фæбæрæг 
уыдзæн, мæ хъæбул кæм æмбæхст и, уый; мæн та уый фæнды, 
æмæ дæуæй дарддæр куыд ничи зона, мæ хъæбул цы ран ис, уый. 
Мæхæдæг дæр æй куыд нæ зонон. Æндæра та-иу сидзæрдонмæ 
дæр мæ сыджытæн хæринаджы зæрдæ нæ фæлæудзæн, абæрæг та- 
иу æй кæндзынæн, æмæ та мæ уынæг фæуыдзæн. Нæ, Гафи, нæ, 
мæхæдæг дæр æй хъуамæ ма зонон. Мæхæдæг дæр æй куыд нæ 
зонон, афтæ мын æй искæцы сидзæрдоны бамбæхс, нæхирдыгоны 
цæст ыл кæм не ’рхæца. Æз-иу дæумæ æруайдзынæн, æмæ дын 
кæд фыдæбон уыдзæн, уæддæр-иу ды абæрæг кæндзынæ мæ зæр- 
дæйы уидаджы, æмæ-иу мын ракæндзынæ йæ хабæрттæ. Мæнæн 
æй нæ райсдзысты, Гафи, дæ нывонд фæуон. Æз æй иннæбон ар- 
дæм ракæндзынæн. Сихорафæтты саустранцтæ кæцæй цæуынц, 
уырдæм æрбацæудзынæ. Дæхи-иу ма равдис. Æз мæ хъæбулы ба- 
фынæй кæндзынæн æмæ йæ бандоныл фынæйæ ныууадздзынæн. 
Æмæ-иу æм уæд ды бацу. Уæ сау туг ныууара ме ’намонд сæры 
къуыдырыл, сау туг! Ды-иу æм бацу, Гафи, дæ фæхъхъау фæуон, 
æмæ мæ хъæбул куы райхъал уа, уæд йæ Джиджджийы куыд нæ 
агурдзæни, мæ фæрстæ йын фехæлой. Агурдзæн мæ зæрдæйы уидаг 
йæ мады, æмæ-иу ын уæд ды зæгъ, йæ мады йын кæй зоныс, æмæ 
йæ кæй бахæццæ кæндзынæ йæ мадмæ. Фæсай-иу æй, сайды фæуа 
йæ мады сæр, æмæ-иу æй дæхиуыл æрæууæндын кæн. Æрæууæнд- 
дзæни дыл мæ зæрдæйы уидаг, чырыстон сывæллон у. Æмæ-иу æй 
уæд ды искæцы сидзæрдонмæ бахæццæ кæн. Ахæм хибар ранмæ 
мын æй фæкæн, нæхирдыгон уынæг мын æй кæм нæ фæуа, Гафи, 
цард дын феста дæ хойы сæр, уый мын сараз, æмæ дын стæй мæ 
сæр цæуæн фæндæгтæн дæр бабæззæд. Сараз мын уый, фæхъхъау 
дын фон, æндæра царæфтыд куы кæнын. 

Гуыцмæзты Алеш 
Уацмыстæ 
454 
Куыдта æмæ лæгъстæ кодта Гафийæн. 
Йæ уындæй Гафийы зæрдæ дæр уынгæг кодта. 
— Хорз. Матрона, хорз, — рæвдыдта йæ дзыхыныхасæй. — 
Мæ бон цы уа, уый сараздзынæн. Мæ бон бакæнын цы нæ уа, 
уый дæр нæ лæджы зонгæты фæрцы бакæндзынæн. Иу сидзæр- 
доны мын æввахс зонгæ ис, æмæ йæ кæд уырдæм айсын кæнин. 
— Ма мын æй зæгъ мæхицæн, фæхъхъау дын фæуон, макæ- 
мæн дæр æй кой скæн, уæд дын дæ хо амæла. Кæм ис, уый 
дæхицæй дарддæр куыд ничи зона, цæст ыл кæм не ’рхæца. Сы- 
вæллæттæн дæр мацы ской кæн, сывæллон дзыхы къæбæл у, 
искæмæнты йæ радзурдзысты, æмæ уæд мæ хæдзар куы хæлы. 
— Ма тæрс, Матрона, — рæвдыдта та йæ дзыхыныхасæй, — 
ма тæрс. 
Иудзæвгар ма абадтысты иумæ. Цалдæр хатты ма йын ныл- 
лæгъстæ кодта, цалдæр хатты ма йын радзырдта, цы аразын æй 
хъæуы, уый, стæй йæ хъæбулмæ атагъд кодта. 
Сихорафæттæм схæццæ йæ цæгатмæ. Ныр æй бынтон нал 
фæндыд, æмæ иннæбонмæ йæ цæгаты баззайа; нæ йæ фæндыд, 
йæ хъæбулы йæ цæгатæй акодтаид иннæбон, йæ уæзæджы комы 
зæдтыл æй ма бафæдзæхстаид, æмæ йæ мад æмæ йæ фыдæн 
мæнг ныхæстæ ракодта: 
— Джерджийы дард хæстæджытимæ бадзырдтон, — загъта 
сын, — æмæ йæ уыдонмæ хъуамæ акæнон. Уыдонмæ йæ ныууадз- 
дзынæн, горæты йын æдасдæр у. Бафæдзæхстон сæ, цæмæй ма- 
кæмæн мацы зæгъой, æмæ йæ ничи зондзæн. 
Йæ мад æмæ йæ фыд бадиссæгтæ кодтой: 
— Никуыдæм ауадздзыстæм сывæллоны. Нæ цуры хъуамæ 
уа. Ныр ын йæ къух уæгъд нал суадздзыстæм. Нæ цурæй æдас- 
дæр ын никуы уыдзæн. 
— Нæ, — цæхгæр сын загъта, — уым ын æдасдæр у. Уæ куы- 
стæй уæ хъуырмæ стут, æмæ та аирвæздзæн уæ къухæй. Егнат 
та йæ хорз зоны, ам кæй ис. Æмæ байсæфдзынæн... 
Йæ фыд æцæгдæр спыхс: 
— Йæ амонд уыд, æмæ ам нæ фæдæн. Фæлæ ныр тæккæ сом 
уьцУдæм цæуын. Сом мæ уырдæм хъæуы æмæ уыцы куыдзы гуы- 
бынæйдзыдимæ ныр, куыд æмбæлы, афтæ аныхас кæндзынæн. 
Ибоны ныхас — нал. Сывæллонмæ лæбурын куыд хъæуы, уый 
йын æз бæстон бацамондзынæн. 
Уый скуыдта æмæ йæ фыдæн ныллæгьстæ кодта: 
— Дада, ма йæм ныццу. Мацыуал ын зæгъ. Æз уæддæр сы- 
вæллоны Джерджийы хæстæджытæм хъуамæ акæнон. Æмæ ма 
сæм ды куы ныллæбурай, уæд ма уыцы æррайы знæт цы скæ- 
най, æндæр цы пайдайы хос у? Сæрра та уыдзæн æмæ та ноджы 
знæтдæрæй бафтдзæн мæ хъæбулы фæстæ. Фæлтау æй уадз. 
Уадз уал æй, стæй рæстæг уыдзæн, æмæ аныхас кæндзынæ йемæ. 

455 
Роман 
Дæ уЪы фарн 
Ныр уый йæхæдæг дæр ныхкъуырд у, æмæ уал иу-цалдæр боны 
æнхъæлмæ кæсдзæн дæ фæзындмæ æмæ уал уæд сабыр уыдзæн. 
Стæй уый фæстæ дæр сывæллоны ам æнхъæл уыдзæн æмæ, ца- 
лынмæ уый ардæм искуы æрæфта, цалынмæ уый базона, сывæл- 
лон ам нæй, цалынмæ кæм æмбæхст и, уый агура, уæдмæ рæстæг 
дæр цæудзæн, æмæ Джерджийæ дæр исты хабар хъуысдзæн. 
Хъæумæ куы ныццæуон, уæд уал хъæубæстæн дæр ницы зæгъ- 
дзынæн, æмæ мæхи кæй ныхъхъус кодтон, уымæй дæр фæтыхс- 
дзæн, хъæубæсты фыдæхæй тæрсдзæн, фæлæ уал рæстæгмæ кæд 
æрсабыр уаид. Афтæ хуыздæр у, Дада, æмæ дын лæгъстæ кæ- 
нын — нырма сæм цæуыны фæнд ма скæн. 
Йæ фыд ныхъхъуыды кодта. 
— Зондджын чызг мын дæ, — загъта йын, — фæлæ уæддæр 
фæстæдæр æз аныхас кæндзынæн уыцы æнæдзæмбы сырдимæ. 
Æмæ сразы сты йæ фæндыл. 
Уыцы бон ацыдысты сæхимæ. 
Æрталынг, афтæ æрхæццæ сæхимæ, фæлæ йæ уæддæр уынæг 
куыд нæ фæци, æмæ йæм устытæ иугай-дыгай цыдысты хæ- 
дзармæ. Цы сын хъуамæ загътаид, йæ дзуринæгтæ сын куыд нæ 
фæдзырдтаид. 
— Мæ хъæбулмæ мæ зæрдæ æхсайдта æмæ йæм ныууадтæн. 
Иу-дыууæ боны йæ мемæ ракодтон. Иннæбон та йæ фæстæмæ 
мæ цæгатмæ кæнын, — загъта сын. 
Устытæ æгæр æрæгмæ куы цыдысты йæ хæдзарæй, æгæр 
куы фæстиат кодтой, уæд æй фæхатыд, — цыдæр дзуринаг ма 
сæм ис æмæ кæрæдзимæ æнхъæлмæ кæсынц, чи йæ зæгъа. 
Æмæ та йæ зæрдæ ахсайдта. 
— Цыдæр мæ сусæг кæнут? — фарста сæ. 
Уыдон кæрæдзимæ бакæстытæ кодтой æмæ ныхъхъус сты. 
— Исты ныл æрцыд? — фарста сæ ногæй. 
— Дысон дын дæ хъомтæ бакодтам, — æрæджиау загъта Уаси- 
лы бинойнаг, фæлæ уæныг никуыцæй разынд. 
— Æмæ? 
— Кæрдоджыны йæ бирæгътæ бахордтой. Райсомæй йæ сы- 
вæллæттæ ссардтой. 
Æвæццæгæн, уыцы азты бирæгътæ дæр хæсты быдырæй са- 
быр рæттæм лыгъдысты æмæ дзугтæй зылдысты хъæуы алы- 
вæрсты. 
Куыд нæ йын уыд хъыг, йæ уæныг ын бирæгътæ кæй бахорд- 
той, уый, уæдæ ма хъыг цы хъуамæ уа, фæлæ йæ уыцы тæккæ 
уыдæттæ не ’ндæвтой: уый фæндыд йæ хъæбулимæ хибарæй баз- 
зайын, йæ хъæбулыл цинтæ кæнын, цы дыууæ боны нæ атона 
йæхицæй, уыцы бонты бæсты дæр ыл ныр узæлын, æмæ цæмæй 
хъæубæстæй тагъддæр фервæзтаид, уый тыххæй йæ мæт нæ рав- 
дыста, куыдфæндыйы цæстæй йæм ракаст. 

Гуыцмæзты Алеш 
Уацмыстæ 
456 
— Цы йын бакæнон. Бирæгъты амæттаг фæуæнт иннæтæ дæр. 
Уыдон кæрæдзимæ бакæстытæ кодтой æмæ цадæггай апырх 
сты. 
«Цы стыр зæрдæйы хицау у, — хъуыды сæ кодта алчи дæр, — 
йæ мастыл мæт кæнын чи нæ зоны, ахæмтæн та цæрын цы 
хъæуы». 
17 
...Æмæ æрхæццæ уыцы бон дæр... 
Горæт æм алы хатт дæр тыхстхуыз касти: цыдæр стыр бæл- 
лæх кæуыл сæмбæлд, адæм кæм сæмхæццæ сты, се стыр фыды 
сарæй кæрæдзи кæм нал æмбарынц, кæрæдзи кæм нал уынынц, 
ахæм мардæрцыдау æм касти горæты хъомпал змæлд; алчидæр 
дзы кæдæмдæр фæтагъд кæны тыхстхуызæй, æнæвдæлонæй, иу 
дзы иннæуыл нæ бацин кæндзæн, зонгæ дзы зонгæимæ нæ аны- 
хæстæ кæндзæн, куы аныхæстæ кæной, уæддæр — цæуыны къа- 
хыл лæудæй. 
Тыхст æмæ зæрдæрыстæй уый дæр йæ хъæбулимæ горæты 
уынгты тырныдта кæдæмдæр. Йæ цæстæнгас-иу искæцы æнæ- 
зонгæйы цæстæнгасыл куы аныдзæвд, уæд ын цыма уыдон дæр 
йæ зæрдæйы риссæгтæ зыдтой, ахæм хуыз æвдыстой, сæ фæл- 
лад æнгасæй-иу ын цыдæр ныфсытæ авæрдтой. Зыдта йæ, афтæ 
нæу, утæппæт адæмæй йын иу дæр не ’мбары йæ зæрдæйы рис, 
йæ æбарвæндоны митæ, фæлæ сæ тыхст цæсгæмттыл нæ уыд 
тызмæг æууæлтæ, æмæ йæм афтæ каст, цыма йæ дзы алчидæр 
æмбары, алчидæр дзы йе ’вварс хæцы... 
Уæдмæ æмбисбон дæр сси. 
Автобусы лæууæндонмæ куыд æввахсдæр кодтой, афтæ тын- 
гæй-тынгдæр зыр-зыр кодта йæхимидæг. Тарсти, Гафи куынæ 
фæзына, уæд дарддæр цы ми кæндзæни, уыцы хъуыдыйæ. Стæй 
ма — Гафи куы фæзына, фæлæ йын куы зæгъа, йæ хъæбулæн ын 
бынат не ссардта, уæд цы ми кæндзæни? Йæ цæгаты мæнг ныхас 
зæгъын сфæрæзта æмæ йын ныр сывæллоны уырдæм ныккæнæн 
дæр^нал и, нæй сын фæстæмæ сæхимæ баздæхæн дæр. Æмæ цы 
фæуыдзысты? 
Уыцы хъуыдытæ йыл ихæнриз æфтыдтой, фæлæ канд уыцы 
хъуыдытæй нæ тарсти, канд уыцы хъуыдытæ йыл не ’фтыдтой 
ихæнриз; йæ уды арфы ма ноджыдæр гуырыди æндæр тас, сусæ- 
гæй, йæхицæн дæр æй нæ хъæр кодта, фæлæ тас зæрдæйы ми- 
дæг йæхи æмбæхсын нæ зоны — тарсти, Гафи куы фæзына, уымæй 
дæр. Карды бын уæууытæй нæу, уæд æнæмæнг хъуамæ фæхи- 
цæн уой йæ хъæбулимæ кæрæдзийæ, уæд рæстæгмæ æнæмæнг 
хъуамæ атона йæ хъæбулы йæхицæй; æмæ йæ уыцы дыууæ æмтъе- 
ры тасы æнкъарæнтæ сæрæй къæхты бынмæ уигъæгау кодтой. 

457 
Роман 
Дæ уды фарн 
Автобусты лæууæндонмæ куы схæццæ сты, уæд фыццаг йæ 
цæст æрхæцыд Гафийыл — кæимæдæрты ныхæстæ кодта æмæ 
сæ агуырдта адæмы æхсæн цæстæнгасæй. Гафийы уындæй адон- 
зоныг, цыма йын ныртæккæ йæ хъæбулыл бирæгътæ ныццæв- 
дзысты сæхи, афтæ фæци, йæ хъæбулы йæ хъæбысмæ фелвæста 
æмæ йæ нылхъывта йæ риумæ. Æвиппайды йæхæдæг йæхицæн 
афтæ æнæуынон фестад, йæ митæ йæм афтæ æлгъаг фæкастыс- 
ты, æмæ йæ уды рæбынæй сдзырдта цавæрдæр фыдаудæнгæнæг 
хъæлæс: 
«Уый дæ хъæбулы цардæн нæ тæрсыс, фæлæ дæ хъæбулы 
дæхицæй цæмæй атонай, ууыл архайыс: цæмæй дæхи удæн зын- 
дзинад мауал аразай, цæмæй æвæлмастæй цæрай, цæмæй дæхи 
удæн сабыр æмæ æвæлмон цард уа. Æмæ йæ ды та дæ хъæбулы 
цард бахъахъхъæныны æфсон кæныс». 
«Цы у уый, цы? — фарста йæхи, — чи у Егнат æмæ дзы 
цæмæй тæрсын? Кæд мæхицæн сабыр цард нæ агурын, уæд Ег- 
наты тасæй куыд тонын мæ хъæбулы мæхицæй? Цæмæннæ фæ- 
цæуын искуыдæм, кæдæмфæнды дæр уæд, авд æфцæджы фæс- 
тæмæ дæр фестæд, фæлæ мæ хъæбул мæхи цур кæм уа, æдас 
мын куыд уа йæ цард. Цæмæн мæ бахъуыдысты, адæм цы зæгъ- 
дзысты, уыдæттæ, кæд æмæ мæ хъæбулы тыххæй цæуы ныхас». 
Фæлæ адæймаджы сконды ис ахæм æбæлвырд цыдæр, йæ 
хъуыдытæ æмæ йæ зæрдæйы фæндты коммæ чи нæ бакæсы. 
Кæд хъуыды афтæ кодта, уæддæр æй цыдæр тых та хаста Га- 
фийырдæм. Гафи дæр сæ æруыдта, йæ цуры лæуджытимæ йæ 
ныхас фæуагъта æмæ сæ кæй федта, уый бамбарын кæнынæн йæ 
сæр бакъултæ кодта. Уый йæ хъæбулы ноджы йæ риумæ тынг- 
дæр нылхъывта æмæ цæстæнгасæй Гафийы хабæрттæй фарста. 
Гафи та йæ сæр разыйы æнкъуыст куы бакодта, уæд бамбæрста — 
хъуыддæгтæ арæзт сты. Фæци. 
Æмæ æвиппайды Гафимæ йæ зæрдæ цæуылдæр фæхæрам. 
Хъыг ын уыди йæ уынд дæр æмæ йæ тæригъæдгæнаг цæстæнгас 
дæр. Цыма йын йæ хъæбулы хъуыддæгтæ нæ арæзта, фæлæ йын 
йæ иунæджы æлгъитгæ кæны, ахæм уазал зæрдæ йæм бадардта. 
Тарсти йын йæ уыцы мадзура тæрсынгæнæн цæсгомы хуызæй. 
Ноджы тынгдæр та фæтарст, исты сæм куы сдзура, уымæй. Гафи 
конд уыд цыдæр тарбын фæлысты æмæ, уыдонырдæм кæсгæйæ, 
йæ ныгъуылд уæхсчыты æхсæн йæ сæр куыд къултæ кодта, уыцы 
хуызы йæм цæмæндæр халоны хуызæн зынд. Ноджы йæм лæм- 
бынæгдæр куы ныккаст, уæд æй бауырныдта, Гафи æцæгæйдæр 
халоны æнгæс кæй у ацы тæккæ. Халон та дзурын кæй нæ зоны, 
халоны хъæлæсы мыртæ та æддæмæ хъуахъ-хъуахъæй кæй рай- 
хъуысынц, уый адæргæй фæтарст Гафийы дзыхыныхас фехъу- 
сынæй — халоны уаст æвзæры нысан у — æмæ иуварс рацыд. 
Гафийæ дæрддзæфгомау æрбадти бандоныл. 
Йæхицæй æнæуынондæр кæмæн уыдысты æбузн адæм. Гафи 

Гуыцмæзты Алеш 
Уацмыстæ 
458 
йын, кæй зæгъын æй хъæуы, зæрдиаг лæггад кодта, æмæ йын 
афтæмæй йæ уынд хъыг кæй у, ноджы ма йæм хæрам дæр кæй 
фæци, уымæй йæ мидзæрды æфсæрмы кодта, фæлæ йæ бон нæ 
уыд, æмæ уыцы æнæнхъæлæджы æнæуынондзинад асырдтаид 
йæ зæрдæйæ: ныр йæ хъæбулы сæраппонды тыххæй æппæт тас 
дæр æнкъардта Гафийы уындæй. Тарсти, Гафи ам кæм ис, уымæй, 
æмæ йæ æдых, æвæрæз уавæры адæргæй йæ зæрдæ уазал кодта 
йæ хæрзгæнæгмæ. 
Йæ хъæбул æнæхъæн бон горæты рацу-бацуйæ ныффæллад, 
йæ хъæбысы ныттымбылтæ æмæ цыдæртæ дыгъал-дыгъул код- 
та. Йæ уды хъæрзтæй йæ сывæллоны ныхæстæ рæстмæ дæр нæ 
хъуыста, афтæмæй йын цыдæртæ дзырдта. Йæ ризгæ цæнгтæй 
йæ æлхъывта йæхимæ, касти йын йæ хурыгуыдыны цæсгоммæ, 
йæ сæры та зилахар кодтой йæ пырх хъуыдытæ. 
Сывæллоныл йæ фæллад æртæфст, стæй йæ ирхæфсæг дæр 
нæ уыд, æмæ цыдæртæ дзургæ уайтагъд афынæй. Нæ йæ фæха- 
тыд, йæ хъæбул йæ хъæбысы куыд афынæй. Бæргæ йæ фæндыд 
йæ хъæбулы истæуылты ирхæфсын, цæмæй æрæгмæдæр афы- 
нæй уа, цæмæй æрæгмæдæр фæхицæн уой кæрæдзийæ, фæлæ 
йын йæ уды тас къуырма кодта йæ зонд, æмæ йæ бон нæ уыд 
истытæ дзурын. Къуыттыйæ касти йæ хъæбулы цæсгоммæ æмæ 
йæ хъæбулы ныхыл, раст йæ æрфыджы сæрмæ, æруыдта гуыр- 
дзæй хаст стъæлф, хъазы къахы хуызæн стъæлф. Уыцы стъæлф 
æм, пырх къухæй æвзидæгау, æртхъирæнтæ кодта æмæ фес- 
хъиудта, æрчъицыдта. 
Æрчъицыдта йæ къуытты уавæрæй æмæ йæ алывæрсты акæс- 
тытæ кодта. Гафи халонау зылди сæ алыварс. Гафийы уындæй 
бамбæрста, дарддæр æй цы аразын хъæуы, йæ хъæбулы æрæ- 
вæрдта бандоныл æмæ сыстад. Ныр лæугæйæ касти йæ хъæбулы 
цæсгоммæ æмæ йыл уыдта уыцы æртхъирæнгæнæг стъæлф, фæлæ 
ныртæккæ йæ хъæбулæй кæй фæхицæн уыдзæн, уый йæ тасыл 
нал æфтыдта. Стыр диссаг æм фæкасти йæ уыцы æнахуыр æнкъа- 
рæн, фæлæ æнæнхъæлæджы йæ зæрдæ афтæ ныддур, йæ хъуы- 
дытæ афтæ нындзыг сты, æмæ йæм ницуал касти йæ фынæй 
хъæбулы ныууадзын, йæ хъæбулы йæхицæй атонын. Касти йæ 
хъæбулы цæсгоммæ, хъуыста йæ хъæбулы æнæзагъд ныхæстæ: 
«Джиджджи, тагъд æрбаздæхдзынæ?» — æмæ йæхимидæг 
дзырдта йæ хъæбулмæ: 
«Тагъд æрбаздæхдзынæн, хъæбул, тагъд». 
Йæ уды арфæй хъуыстысты уыцы ныхæстæ, æндæр ницыуал 
хъуыста, æмæ йæ уыцы ныхæстæ сырдтой йæ хъæбулы цурæй. 
Æмæ ныууагъта йæ хъæбулы бандоныл фынæйгæнгæ. Гафийы 
цурмæ куы бацыд, уæд уыдта Гафийы тæригъæдгæнæг цæсгом, 
йе ’ндзыг зондмæ хъуыстысты йæ ныхæстæ: 
— Æппæт дæр сарæзтон. Ацу, дæхи мауал хæр. Æппæт дæр 
хорз уыдзæн. Ацу хæдзармæ. Æз дæр изæрмæ фæзындзынæн. 

459 
Роман 
Дæ уды фарн 
Æмæ йæ уыцы ныхæстæ дæр сырдтой йæ хъæбулы цурæй, 
æмæ йæ фæндыди уырдыгæй искуыдæм тагъддæр аирвæзын, йæ 
хъæбулы цурæй дарддæр алидзын. Æмæ тындзыдта уый дæр 
кæдæмдæр. Тагъд кодта кæдæмдæр, фæлæ йæ фæсте сырдтой 
уыцы цалдæр ныхасы: 
«Джиджджи, тагъд æрбаздæхдзынæ?» 
«Тагъд æрбаздæхдзынæн, хъæбул, тагъд». 
Фæсте йæ сырдтой уыцы æнæбайрайгæ ныхæстæ, æмæ йæм 
афтæ касти, йæ хъæбулы цурæй дарддæр куы уа, уæд æм уый- 
бæрц нал хъуысдзысты уыцы ныхæстæ дæр. Æмæ тырныдта 
кæдæмдæр... 
Тырныдта кæдæмдæр, æмæ йæ бон нæ уыд, чердæм цæуы, 
уый базона, йæ алывæрсты йæ цæст ахæсса; тæрсгæ нæ кодта, 
фæлæ йæм цæмæндæр афтæ каст, цыма йæ сæрмæ фыдбойна- 
джы халон зилы, æмæ йыл куыддæриддæр йæ цæст æрхæца, 
афтæ халон йæ сау дзых фæхæлиу кæндзæн, æмæ райхъуыс- 
дзæн йæ æбуалгъы хъуахъ. Уый та нæ фæндыди уыцы æбуалгъы 
хъуахъ фехъусын. Хъуыста æрмæстдæр, йæ хъæбул æмæ йæхи 
астæу загъд чи не ’рцыд, фæлæ йæ уды рæбынæй чи сыхъуыст, 
уыцы ныхæстæ: 
«Джиджджи, тагъд æрбаздæхдзынæ?» 
«Тагъд æрбаздæхдзынæн, хъæбул, тагъд». 
Хъуыста уыцы ныхæстæ. Уыцы ныхæстæ йæ сырдтой горæ- 
ты уынгты: иу уынгæй иннæмæ йæхи раппар-баппар кодта, фæлæ 
йæ уæддæр ныхæсты зæлтæ уæгъд нæ уагътой. Æмæ йæ бон 
куынæуал уыд, уæд йæ хæстæджытæй кæйдæр хæдзармæ йæхи 
баппæрста. Уыдон æй тыхстхуызæй куы федтой, уæд æй хынц- 
фарстыл схæцыдысты. Æмæ сын уый йæ дзуринæгты бæсты 
дзырдта, Джерджийæ бæрæг хабар кæй нал хъуысы, æмæ уый 
мæтæй кæй батад. Дзырдта сын ноджы æндæр цыдæртæ дæр, 
фæлæ та йæ уыцы хæдзары дæр æнцой нæ уагътой йæ мæнг 
ныхæсты зæлтæ. 
«Джиджджи, тагъд æрбаздæхдзынæ?» 
«Тагъд æрбаздæхдзынæн, хъæбул, тагъд». 
Æмæ йæ хæстæджытæм дæр бирæ абадын нал сси йæ бон. 
Уыцы ныхæсты хъæлæс та йæ расырдта йæ хæстæджытæй 
уынгмæ. Уынджы дæр та йæ æнцой не ’руагъта уыцы мæнг ны- 
хæсты хъæлæс, æмæ та фырадæргæй йæхи баппæрста йæ хæс- 
тæджытæй æндæр кæмæдæр... Æмæ йæ афтæ æгас бон уыцы 
ныхæсты æнагъæттаг хъæлæс сырдта уынгæй йæ хæстæджытæй 
искæй хæдзармæ, уырдыгæй — уынгмæ. 
Æппынфæстаг изæрырдæм атындзыдта Гафитæм. 
Гафи хæдзары уыд. Рагæй йæм æнхъæлмæ каст. Хибармæ йæ 
акодта æмæ йын дзырдта йæ хабæрттæ: йæ хъæбул æрæгмæ кæй 
райхъал, æмæ йæ цуры дзæвгар кæй афæстиат, стæй куы рай- 
хъал, уæд кæй фæтарст, йæ мады кæй агуырдта æмæ кæй куыд- 

Гуыцмæзты Алеш 
Уацмыстæ 
460 
та; уый йæ йæхиуыл кæй æрæууæндын кодта, дæ мады дын зо- 
нын æмæ дæ дæ мадмæ кæй акæндзынæн, зæгъгæ, йын кæй загъ- 
та, æмæ уæд сывæллон дæр кæй æрсабыр. Сидзæрдонмæ йæ 
куы бакодта, уæд та уым дæр кæй фæтарст, фæлæ стæй йæхи 
цахъхъæн сывæллæтты цур кæй æрсабыр, семæ хъазыныл кæй 
фæци. 
Дзырдта йын Гафи йæ хъæбулы хабæрттæ. Хъуыста йæм. 
Хъуыста Гафийы ныхæстæ, фæлæ-иу дзы цыдæртæ йæ зæрдыл 
нæ бадардта, æмæ-иу Гафи дзырд куы фæци, уæд та-иу æй но- 
гæй хынцфарст кодта искæцы хабарæй, Гафи та-иу ын æй ногæй 
радзырдта. Уæддæр та-иу дзы цыдæртæ нæ бахъуыды кодта æмæ 
та-иу æй ноджы хынцфарстыл схæцыд... 
Æхсæвы Гафитæм баззад. Адæргæй фынæй тагъд баци, фæлæ 
йæ фыны дæр уæгъд не суагъта йæ хъæбулы хъæлæс; йæ хъæбу- 
лы нæ уыдта, фæлæ йæм кæцæйдæр æввахс ранæй хъуыст йæ 
кæугæ хъæлæс: 
«Джиджджи, тагъд æрбаздæхдзынæ?» 
Ныр æй фыныгъдауæй нæ фæндыди йæ хъæбулæн мæнг ны- 
хæстæ зæгъын, фæлæ йын цы зæгъа, цалынмæ-иу ууыл хъуыды 
кодта, уæдмæ-иу йæ размæ суыдта цавæрдæр сау æндæрг, сау 
халоны хуызæн. Уыцы халоны хуызæн-иу йæхи бауыгъта, йæ 
сау дзых-иу фæхæлиу кодта, æмæ уыцы тæккæ кæй фæхъуахъ 
кæндзæн, уый адæргæй-иу батагъд кодта йæ мæнг ныхæстæ зæ- 
гъыныл: 
«Тагъд æрбаздæхдзынæн, хъæбул, тагъд». 
Дыккаг бон дæр сæхимæ ацæуын йæ бон не сси. Зылди, йæ 
хæстæджытæй æмæ ма йæ зонгæтæй кæй хæдзары нæ уыд, уыдо- 
ныл; дзырдта сын, Джерджийæ кæй иицыуал хабар хъуысы, æмæ 
æндæр цыдæртæ. Стæй йын горæты ахæм зонгæ куы ничиуал 
баззад, кæмæ дзы нæ бауад, уæд ацыд кæцыдæр хъæумæ йæ 
иннæ хæстæгмæ. Æмæ афтæ æртæ боны дæргъы хъæуи-хъæу йæ 
хæстæджытыл зылд, дзырдта сын, уыцы тæккæ йæ дзурын цæ- 
уылты нæ фæндыд, æндавгæ дæр æй чи нæ кодта, уыдæттыл. 
Иæ фысымтæ-иу ын йæ размæ куыд ницы æрхастаиккой, фæлæ 
йæ хъуыры къæбæр нæ хызт, æмæ-иу сæфсон кодта, хæрдджын 
дæн, зæгъгæ. Æмæ та, æппынфæстаг, сыдæй мæлгæ горæтмæ 
куы æрæфтыд, уæд йæ дзабыртæ кæмдæр баивта урс дзулы гуы- 
дыныл. Уый дæр йæ бон не сси хæрын, йæ дæларм æй бакодта 
æмæ дзы рох дæр фæци. Афтæмæй иу изæрыгон куыддæртæй 
ныххæццæ сæхимæ. 
Хæдзары фæллад æмæ фæлмæцыдæй йæхи хуыссæнтыл куы 
’руагъта, талынг уаты æгуыппæгмæ куы ныхъхъуыста, йæ уаты 
къуымтæй уынæр куы никуыцæй райхъуыст, уæд ыл æртæфсти, 
йæ хъæбулæй кæй фæхицæн, уый. 
«Кæм ис мæ хъæбул? — ныдздзынæзта йæхимидæг: — Кæм 
ис мæ хъæбул?» 

461 
Роман 
Дæ уды фарн 
Æмæ та ныхъхъуыста уаты талынг æмæ æмыр къуымтæм, 
фæлæ дзы нæ райхъуыст йæ хъæбулы уынæр. Уаты талынг 
къуымты йæ хъæбулы бæсты змæлыд афтид тар, æнагъæддаджы 
тар, æмæ уыцы тар уыди халоны æндæрджы хуызæн. Ныр æм 
бахъардта, Гафи йæм халоны хуызæн цæмæн фæкаст: Гафийы 
уындæй базыдта, йæ хъæбул йæ цуры кæйнæуал уыдзæн рæс- 
тæгмæ, йæ цуры йæ хъæбулы бынат афтидæй кæй аззайдзæн, 
афтиддзинад та тæссаг кæй у, халоны уынд куыд тасхæссæг у, 
афтæ. Фæлæ халоны уынд æрмæстдæр тасхæссæг у, фыдуац- 
хæссæг нæма у, фыдуацхæссæг халоны хъуахъ у æмæ, цæмæй 
уыцы халоны æндæрджы хуызæн йæ сау дзых ма фæхæлиу кæна, 
йæ хъуахъ ма райхъуыса, уый адæргæй йæ уды рæбынæй сы- 
хъуыстысты йæ мæнг дзырдтæ: 
«Джиджджи, тагъд æрбаздæхдзынæ?» 
«Тагъд æрбаздæхдзынæн, хъæбул, тагъд». 
Йæ уды рæбынæй сыхъуыстысты уыцы мæнг дзырдтæ æмæ 
йæ цæрæнбонтæм уæгъд нал суагътой. 
18 
Цардæй бирæ æнхъæлцау чи вæййы, бирæ зынтæ дæр дзы 
уый бавзары... 
Фыццаг бонты йыл афтид хæдзары къуымтæ ниудтой, хæ- 
дзары къуымты талынг æндæргтæ халæттау бадтысты йæ алы- 
варс стæхынæввонгæй, схъуахъкæнынæввонгæй. Фæззыгон уда- 
ист куысты фæстæ-иу хæдзармæ куы ’рбаздæхт фæллад æмæ 
зæрдæсастæй, йæ хъæбулы-иу хæдзары куынæ æрбаййæфта, 
хæдзары æмыр къуымтæ-иу ыл куы сниудтой, хæдзары афтиды- 
иу куы æрыхъуыста йæ хъæбулы æнæзагъд ныхæстæ: «Джидж- 
джи, тагъд æрбаздæхдзынæ?», уæд-иу йæ уд æрдуйæ нарæгдæр 
сси, æхсæвыгон-иу йæхи аппæрста горæтмæ, Гафитæм. 
Ахæм дардвæндаджы фæстæ æрдæгæхсæв кæй къæсæрыл ба- 
лæууай, уымæн зын куыннæ уыдаид йæ уавæр — Гафи йæм загъд 
кодта, дæхи æрæмбар, зæгъгæ, дæ зонд нæ фæцыд, фæлæ уый 
уыдæттæ не ’ндæвтой, уый æрмæстдæр æндæвта йæ хъæбулы 
цард, æмæ-иу ын цалынмæ Гафи нæ фæдзырдта, йæ хъæбул дзæ- 
бæх кæй у, сывæллæттимæ кæй фæцахуыр, сидзæрдоны сæ хъуаг 
кæй ницæмæй уадзынц, уæдмæ-иу йе ’муд не ’рцыд. Æрмæфтау- 
иу йæ къухы цы айста, уыдон уым ныууагътаид, Гафийæн-иу 
ныллæгъстæ кодта, мæ хъæбулмæ мын сæ фæхæццæ кæн, зæгъгæ, 
æмæ та-иу æмæхсæвæджы фæстæмæ сæхимæ рафардæг. 
Фæззыгон куыстыты рæстæг уыд, адæймаджы колхозы куы- 
стытæй йæ уд исынмæ дæр не ’вдæлд, æмæ уый кæм ссардтаид 
æвдæлон бон. Стæм хатт-иу ын фæци боныгон горæтмæ ныууа- 
йыны фадат. Æмæ афтæ цалдæр хатты æхсæвыгæтты хуыснæ- 

Гуыцмæзты Алеш 
Уацмыстæ 
462 
джы цыдæй цыди горæтмæ Гафитæм, йæ хъæбулы хабæрттæ бæ- 
рæг кæнынмæ. 
Æмæ та иу ахæм фæззыгон мæйрухс æхсæв йæ æрмæфтау- 
цимæ йæхи аппæрста горæтмæ. Комы дымæгæй фæдæле, фыццаг 
быдираг хъæуы онг ма йæ иудзæвгар ныууайын хъуыд, афтæ 
иуафон фæстæмæ фæкаст æмæ суыдта дæрддзæфгомау йæ фæстæ 
кæйдæр куыдзы. Ницæмæ йæ ’рдардта, дарддæр йæ цыды кой 
кодта. Фæлæ та иуафон йæ зæрдæ цæмæдæр фæкъæпп кодта, 
фæстæмæ фæкаст: уыцы куыдз иунæг нал уыд, цалдæр уыдыс- 
ты, йæ фæстæ æнæбарыгомау сæпп кодтой. Йæ зæрдæ ауазал, 
быдираг хъæу афтæ дард нал уыд, æмæ йæ фæндыд хъæуы онг 
баирвæзын. Фæстæмæ та куы фæкаст, уæд федта, куыйтæ дæр 
сæ сæпп-уадмæ кæй бафтыдтой. Æмæ уæд йæ зæрдæ ныссæх- 
хæтт кодта, базыдта йæ, куыйтæ нæ, фæлæ бирæгътæ кæй сты. 
Йæхи размæ аппæрста, йæ тых-йæ бонæй згъордта размæ, фæлæ 
хъæу нырма дæрддзæф уыди. Згъоргæ-згъорын фæстæмæ фæ- 
каст: бирæгътæ сæпп-дугъ кодтой йæ фæстæ. Базыдта йæ, хъæу- 
мæ кæй нæ бахæццæ уыдзæн, кæй йæ æрбаййафдзысты, кæй йæ 
ныскъуыдтæ кæндзысты, æмæ уыцы тасы адæргæй æрлæууыд, 
бандзыг йæ мидбынат, ныртæккæ цыдæр æвирхъау хабар кæй 
æрцæудзæн, уыцы хъуыдыйы æнæнхъæлæджыдзинадæй йæ бон 
йæ бынатæй феккуырсын нал уыд, афтæмæй каст йæ фæстæуа- 
йæг бирæгътæм. Æмæ фырдиссагæн федта: бирæгътæ дæр сæ 
цыд фæсабырдæр кодтой, стæй уыдон дæр æрлæууыдысты æмæ 
йæм кастысты дæрддзæфæй. Кастис сæм уый дæр, кастысты 
йæм уыдон дæр, æмæ цы сараза, уый йæ хъуыды нæ ахста. Зыд- 
та йæ, бирæгътæ уыцы лæудæй бирæ нæ фæлæудзысты, чысыл 
фæстæдæр базмæлдзысты, атыгуыр уыдзысты йæ алыварс, гæ- 
базгай йæ ныккæндзысты, йæ сæфт ын зонгæ дæр ничи бакæн- 
дзæн. Æгæрыстæмæй — йæ хъæбул дæр. 
Æмæ, йæ хъæбулы ном æрымысгæйæ, æрчъицыдта йæ къуыт- 
ты уавæрæй. 
«Æмæ уæд мæ хъæбул та? — фарста йæхи, — æмæ уæд мæ 
хъæбул та цы фæуыдзæн? Уæд мæ хъæбул бынтон æнæсæрыл- 
хæцæгæй куы зайы». 
Йæ хъæбулы ном æрымысгæйæ йæ хъуыдытæ базмæлыдыс- 
ты, æххуысагур йæ алыварс йæ цæстытæ ахаста. Хъæу дард у 
нырма, куы ныхъхъæр кæна, æмæ йæ исчи куы фехъуса, уæд- 
дæр æм цалынмæ æххуысмæ лидзой, уæдмæ дзы бирæгътæ се 
стонг басæтдзысты. Стæй йæ хъусгæ дæр чи фæкæндзæн æмби- 
сæхсæв. 
Æмæ та ноджыдæр акæстытæ кодта йæ алыварс. 
Дымдта фæззыгон сабыр дымгæ. 
Йæхицæй чысыл æддæдæр йæ цæст æрхæцыд, сбырæн кæ- 
уыл ис, ахæм бæласыл. Бæлас нæдæр тала уыд, нæдæр, бирæ 
азтæ кæуыл цыд æмæ дардыл чи ныззылд, ахæм. 

463 
Роман 
Дæ уды фарн 
Бæласы уындæй йæ зæрдыл æрбалæууыд, бирæгътæ уæддæр 
бирæгътæ кæй сты æмæ бæласыл бырын кæй нæ зонынц. 
Фæззыгон сабыр дымгæмæ бæласы цъупп змæлыд, тасыд. 
Дымгæ уыйырдæм дымдта, æмæ-иу бæласы цъупп уыйырдæм 
куы ратасыд, уæд афтæ зынд, цыма уый удæгас адæймаг у, йæ 
бон йæ бынатæй фезмæлын нæу, фæлæ йын йæ тыхст уыны 
æмæ йæм æххуыс кæнынмæ йæ къух ивазы. 
Æмæ хатгæ дæр нал бакодта, йæхи бæласмæ куыд аппæрста, 
куыд ыл сбырыд. Фæлæ бæласыл бырæн кæй онг уыд, уый онг 
куы сбырыд, бæласы лыстæг цъуппыл дыууæ къухæй куы ныз- 
зезелæг, уæд ракаст бынмæ: бирæгътæ сабыргай змæлыдысты 
бæласы алыварс, нырма дæрдтыл, стæй фæстагмæ æрбатымбыл 
сты йæ алыварс, рауай-бауай кодтой бæласы бын, хъуыста сын 
сæ хъуыргъуындæг, стæй æрбадтысты сæ фæстæгтыл æмæ, сæ 
мукъутæ хæрдмæ ныхъхъилгæнгæ, кæрæдзимæ дзырдтой бирæгъ- 
ты ’взагыл: 
«Мгъу-у-у-у...» 
Ныр сæ тæрсгæ нал кодта. Бæласы цъуппыл бадт, касти сæм 
бынмæ æмæ дис кодта, цы сæ хъæуы, ууыл, 
Бирæгътæ иудзæвгар рæстæг афтæ сæ фæстæгтыл бадгæ кас- 
тысты уæлæмæ, стæй та сызнæт сты, зылдысты бæласы алы- 
варс кæрæдзи къуырдтытæгæнгæ, стæй дзы иу бæласы бын- 
дзæфхадмæ дæндагæй фæлæбурдта æмæ сниудта, цыма йыл стыр 
тæригъæддаг хабар сæмбæлд: 
«У-у-у-у!» 
Æмæ уæд иннæтæ дæр сызнæт сты: сæ раззаг къæхтæ бæла- 
сыл авæргæйæ æмæ сæ мукъутæ хæрдмæ ныхъхъилгæнгæйæ ком- 
хæлиуæй сдзынæзтой: 
«У-у-у-у-у-у!» 
Хъуыстис сæ дæндæгты къæрцц-къæрцц. Кастис сæм уæле 
бынмæ æмæ дис кодта: цы сæ хъæуы? Цы сын ракодта? Цæмæн 
сæ афтæ тынг фæнды йæ бахæрын? Уыдон дæр удæгас уæнджы 
хицæуттæ куы сты йæхийау, уыдонæн дæр се уæнгты тут куы 
лæдæрсы, цæстæй уынынхъом куы сты, сæ дзыхæй сæхи ’вза- 
гыл дзырдтæ сæппарынхъом куы сты. Мæнæ ацы бæласы мидæг 
туг дæр куынæ лæдæрсы, змæлынхъом дæр куынæ у, æмæ ма йæ 
уый дæр бавæрынхъом куы сси, змæлын йæ бон нæу, афтæмæй 
йæм æрдæбон йæ ирвæзын кæнынмæ йæ цæнгтæ куы ивæзта, 
уæд уыдон та удæгас буары хицæуттæ куы сты, уæд сын йæ 
тугæй дойны цæмæн у? 
Бирæгътæ ноджы знæтæй-знæтдæр кодтой, хъуыст сæ дæн- 
дæгты къæрцц-къæрцц, лæбурдтой йæм уæлæмæ, хъуыст сæ тæ- 
ригъæддаг дзынæзт: 
«У-у-у-у!» 
Уæлейæ сæм уырдыгмæ каст æмæ йæм æрцыди æнахуыр хъуы- 
ды: чи зоны, сыдæй мæлынц æмæ уымæн афтæ кæнынц. Сæ 

Гуыцмæзты Алеш 
Уацмыстг 
464 
мидæг уд тæлфы, æмæ стонгæй чи мæла, уый, кæй зæгъын æй 
хъæуы, хъуамæ истытæ кæна. Йæ хызынæй систа, йæ хъæбулæн 
цы фых карк рахаста, уый, æмæ сын æй раппæрста. 
Æмæ федта ноджы стырдæр диссаг: бирæгътæ сæхи ныццав- 
той карчы мардыл, скъæфтой йæ кæрæдзи дзыхæй, стæй кæ- 
рæдзимæ фездæхтысты, æмæ дзы иу иннæуыл нал ауæрста. 
Æхсæвы æмырдзинад байдзаг се ’нæхъола хъуыргъуындæгæй. 
Хъæу кæд дæрддзæф уыди, уæддæр уырдæм дæр куыннæ 
хъуыст се ’рдиаг: хъæуы куыйтæ фæдисы рæйдæй ныррæйдтой 
нырма хъæуæй, стæй æввахсдæр рæттæй. Куыйты фæдисы 
рæйдмæ райхъуыст иугай адæймæгты хъæртæ, стæй топпы гæ- 
рæхтæ дæр. 
Бирæгътæ, кæрæдзи хъуын-хъис тонгæ, куыдфæстагмæ сæхи 
айстой бæласы бынæй æмæ дард кæцæйдæр хъуыст сæ тæри- 
гъæддаг ниуын. Фæлæ, цалынмæ дзæбæх сбон и, уæдмæ бæла- 
сæй æрхизын нал бауæндыд... 
Уæдæй фæстæмæ æхсæвыгон цæуынмæ йæ ныфс никуыуал 
бахаста. 
Уæдмæ бонтæ дæр цыдысты, æмæ чысылгай æрцахуыр, йæ 
хъæбулæй иппæрд кæй у, ууыл. Егнат дæр æрсабыр, ницыуал 
æртхъирæнтæ дзы хъуыст, æмæ йæ хъæбулы тыххæй йæ зæрдæ 
чысыл æрсабыр. Фæлæ уыцы æхсæвæй фæстæмæ йæ зæрдæйы 
райгуырд ноджы иу хæрам. Хæрам æмæ дызæрдыг. Уыцы æнкъа- 
рæны æфсон та уыд Джерджи. 
«Æцæгæйдæр, кæм ис Джерджи? — Уыцы æхсæвæй фæс- 
тæмæ йæ уæгъд нал суагъта ацы дызæрдыг. — Кæд æгас у, кæд 
æцæгæйдæр знаджы дæлбазыр нæ бакодта йæхи, уæд сыл йæ 
зæрдæ куыд сивта? Йæ зæрдæ куыд лæууы, цæмæй конд зæрдæ 
йын ис, æмæ йæ чысыл хъæбулы макуы æрымыса, исты бæрæг 
ма æрæрвита? Кæд удæгас у, уæд удæгас адæймаджы бон куыд 
бауыдзæн йæ хъæбулы афтæ байрох кæнын? Ау, уал мæйы дæр- 
гъы иу бæрæг хабар куыд нæ æрæрвыста йæ бинонтæм? Йæ 
хъæбулмæ? Йæхæдæг æй куы зонид, кæм ис, уæд æм мæнæ ацы 
тыхст уавæрты дæр куы фæцæуид, æмæ йæ куы ссарид, цæмæй 
йæ фена, цæмæй йæ базона, удæгас кæй у, æнæниз кæй у, уæд 
уымæн йæ зæрдæ куыд лæууы, æмæ йæ бинонтæм мацы æрæр- 
вита? Æви Егнат æцæгæйдæр раст у? Æви æцæгæйдæр йæхи 
знаджы дæлбазыр бакодта? Æмæ ма уæд ам цы фыдæбонæй мæлы 
йæ хъæбулимæ, цавæр хæдзары фарн ма хъахъхъæны, зындоны 
арты судзæгау ма цæма судзынц йæ хъæбулимæ Джерджийы 
хъæубæсты ’хсæн? 
Кæд знаджы фарс нæ рахæцыд, уæд сæм уæдæ цæмæннæ 
исты фыссы? Æви йæ не ’ндавынц йæ бинонтæ? Нæдæр — йæ 
ус, нæдæр йæ хъæбул? Æви йын ничи сты йæ бинонтæ? Æви 
йæхи сæр тыхст кæй у, уый тыххæй дзы байрох сты йæ адджын 
бинонтæ? Æмæ йæ йæхи сæрæй дарддæр ничиуал æндавы?» 

465 
Ромап 
Дæ уЪы фарн 
Уыцы хъуыдытæ йыл стых сты æмæ йæ хуыдуг кодтой. Уыцы 
хъуыды йын афтæ тæссаг уыд, ахæм дызæрдыджы йæ æппæр- 
ста, æмæ уый адæргæй ныр хъæцынхъом дæр уыди, йæ хъæбу- 
лæй иппæрд кæй у, ууыл дæр. Æрымысыд-иу, Джерджиимæ иумæ 
цы бонтæ ацардысты, уыдонæй искæцы скъуыддзæгтæ, Джер- 
джи-иу æм уазал зæрдæ кæм равдыста, ахæм уысмтæ, æмæ йын 
уыцы мысинæгтæ йæ зæрдæ къахтой, хæрам æй кодтой Джер- 
джийы номмæ, сылгоймаджы æнкъарæнтæ йын æлхъывтой йæ 
зæрдæ. 
Уæдмæ фæззæг дæр фæци. Ныллæууыд зымæг. Мит æнæн- 
хъæлæджы афтæ бирæ ныууарыд, æмæ къæсæрæй-къæсæрмæ 
акæсæнтæ нал уыд. Хъæуы лæгтæ æнхъæлмæ кастысты, мит йæ 
уарынæй кæд банцайдзæн, цæмæй комыдымæджы онг дзоныгъ- 
тыл уæддæр афæд кæной. 
Уыцы æхсæв цыдæр зæрдæсастæй схуыссыд. Йæ хъæбулмæ 
йæ зæрдæ ’хсайдта. Æртæ къуырийы бæрц дзы ницыуал хабар 
базыдта. Схуыссыд æмæ фыны цыдæр æнахуыр ранмæ бахауд: 
иууылдæр æнæзонгæ адæм. Мит дзы ахæм мит уыд æмæ хæ- 
дзæртты сæрты калд. Æмæ уыцы хъæпæнæвæрд бæстæйы цæ- 
мæндæр агуырдта йæ хъæбулы. Æмæ йæ суыдта æппынæрæджиау: 
хъæпæны астæу лæууыд йæ хъæбул æмæ йæ къухтæ тылдта, 
хъæр кодта. Йæхи йæм аппæрста, фæлæ йын ницы ’нтыст, нал 
хæццæ кодта йæ хъæбулмæ. Йæ хъæбул та миты хъæпæны ных- 
сти æмæ ныхсти, æмæ йæм стæй куы бахæццæ, уæд йæ хъæбул 
миты хъæпæны нал разынд. Хъæр кодта йæ хъæбулмæ, агуырдта 
йæ миты хъæпæны, фæлæ йæ хъæбул никуыцæйуал зынд, æрмæст 
ын кæцæйдæр хъуыста йæ хъæр, фæлæ кæцæй, уый рахатын нæ 
уыд йæ бон, афтæмæй змæста миты хъæпæнтæ. Хъæр æм кодта, 
хъуыста йæ хъæбулы хъæр, фæлæ кæрæдзи нæ ардтой, æмæ 
афтæ утæхсæнгæнгæ райхъал. 
Æхсæвы адæргæй нал бафынæй. Райсом бон дзирдзуртæ код- 
та, афтæ уыцы æвæд миты алæгæрста горæтырдæм. Йæ тых асаст 
æвæды, афтæмæй тыхамæлттæй куыддæрты уыцы бон изæрыр- 
дæм ныххæццæ горæтмæ. Гафи йæ куы федта, уæд хорзау нал 
фæци. 
— Куыд у мæ хъæбул? — афарста йæ. 
Гафи та йын дзырдта, йæ хъæбул дзæбæх кæй у, æнæниз, 
уыдæттæ. Æмæ та уæд йæ зæрдæ æрсабыр. 
Фæлæ фæхатыд, Гафи цæуылдæр тыхстгъуыз кæй у, цыдæр 
дзы кæй æмбæхсы, æмæ та йæ зæрдæ ахсайдта: 
— Цыдæр мæ æмбæхсыс, Гафи, æмæ мын æй зæгъ, уæд дæ хо 
амæла. 
— Цæй, цы дæ ’мбæхсын, — сбустæ йыл кодта уый. 
Уыцы бон ахæм фæндагыл фæстæмæ здæхинаг нæ уыд, уым 
баззад. Æмæ цас фылдæр касти Гафимæ, уыйбæрц йæ зæрдæ но- 
джы цæуылдæр гуырысхо кодта: Гафи йæхи тыххъæлдзæг дардта. 
30 Гуыцмæзты Алеш 

Гуыцмæзты Алеш 
Уацмыстæ 
466 
Алыхуызты дæр фæлвæрдта Гафийы тыхсты сæр базоныныл, 
фæлæ йын уый ницы дзырдта. Æмæ уæд бынтондæр сдызæр- 
дыг. 
— Гафи, — ныллæгъстæ йын кодта, — куыд у мæ хъæбул? 
Зæгъ мын æй. Зæгъ мын æй, мæ хъæбул дзæбæх кæй у, уый; дæ 
сывæллæттæй, дæ фæндаггоны номæй, Джерджийы номæй расо- 
мы кæн, мæ хъæбул дзæбæх кæй у, ууыл. 
Æмæ уæд Гафи йæхи нал баурæдта, скуыдта. 
Матронайы цæстытæ атарытæ сты. 
— Цы ныл æрцыд? 
— Матрона, — куыдта уый судзаггаджы куыдæй. 
— Цы кодтам? 
— Доме сидзæрдонæй алыгъд. 
Дуне йыл аталынгтæ: 
— Æмæ? — фарста йæ æмæ йæ нæ фæндыд Гафийы ныхас 
фехъусын. 
— Æмæ никуыцæйуал зыны. 
Æмæ йыл аталынг йæ дуне. 
Æмæ йыл уыцы ныхасы фæстæ дуне асæстæй баззад. 
Æртыккагхай 
1 
...Уыцы бон ыл дуне сасæста, æмæ ныр мæнæ дыууиссæдз 
азмæ ’ввахс цæры уыцы асæст дунейы. 
Ныр дыууиссæдз азмæ ’ввахс цæры уыцы асæст дунейы æмæ 
цы аразы, уымæн хатгæ дæр ницыуал кæны. 
Нæ, зæрдæ дæр зоны хи удыл комдзогæй цæуын. 
Бонтæ куыд цыдысты, афтæ йæм æлгъаг æмæ цъаммар кæ- 
сын райдыдта йæ царды фæтк, йæ уæлæхох царды уаг — ныры 
онг буц кæмæй уыди, хъæубæсты сылгоймæгтæй йæхи уæлдæр 
цæй тыххæй æвæрдта, цард ма йæм адджын цæй тыххæй касти, 
уыцы уæлæхох царды уаг. Æмæ дыууæ къуырийы дæр нæма 
рацыд Чатри æмæ йе ’муазæджы фæзындыл, афтæ йын йæ ив- 
гъуыд цард æнæуынон фестад; йæ ивгъуыд сæрысуангæй нæ, 
фæлæ йæ сывæллоны фесæфыны бонæй абоны онг. Йæ хъуыды- 
тыл йæхи бар нал цыд, хи зæрдæйы фæндиаг хъуыдыты бæсты 
зæрдæмæ хъуысыдысты кæйдæр хъæлæстæ: кæйдæр хъæлæстæ, 
йæхи хъæлæсы уынæр кæм нæ уыд, фæлæ йæ зæрдæйæн æввахс 
æмæ æхсызгон чи уыд, ахæм хъæлæстæ. Уыцы хъæлæстæ афтæ 
барджын кодтой йæ удыл, афтæ аргъуцаг уыд сæ уынæр, æмæ 
сæ æфсæрмы кæнын райдыдта йæхи уды раз. Уыцы хъæлæстæ 
йын йæ ивгъуыд цард цавæрдæр тасæфтауæг азымæй дардтой йæ 
цæстмæ. 

467 
Роман 
Дæ уды фарн 
Æмæ тарсти уыцы хъæлæстæй, кæд æмæ сæ хъæлæсы уаг йæ 
зæрдæйæн æддагон нæ уыд, нæдæр æцæгæлон, нæдæр æнæзонгæ, 
уæддæр тарсти уыцы хъæлæстæй. Уыцы хъæлæстæ йын цавæр- 
дæр тасы аууон дардтой йæ сæрмæ, хъуысыдис сæ хионы схуыст 
ныхас — хион адæймаг дæм дæ фыдракæнды тыххæй куы фех- 
хæла, алывыд дын куы акала — раст ахæм схуыст ныхас хъуыст 
уыцы хъæлæстæй дæр. Æмæ уыцы хъæлæсты уынæрæй уый- 
бæрц нæ тарстаид, фæлæ йæ цæй тыххæй схойынц, уый тасæй 
бадти йе уæнджы мигъ, ууыл æй нæ фæндыди хъуыды кæнын; 
нæ йæ фæндыди, уыцы адджын æмæ æввахс хъæлæстæ йæ фы- 
дазымы цæй тыххæй дарынц, ууыл хъуыды кæнын, уый кæ- 
ронмæ бамбарын. Фæлæ йæ уæддæр йæ уды скондæй хатыд: 
йæхицæн æй йæ хъуыдыты дæр йæ бон нæ уыд схъæр кæнын, 
фæлæ йæ хатыди йæ удыскондæй, æмæ йæхи раз йæхимæ ницы- 
уал касти, йæхиуыл йæхи раз лæгæрста цъыф къахæй. 
Тарсти йæ зæрдæ. Тарст зæрдæ та æфсæнттæм æмхиц у, тарст 
зæрдæ та æфсæнтты быцæутыл лæууы, æмæ уый дæр йæхицæн 
мысыд алыхуызон æфсæнттæ. Мысыд алыхуызон æфсæнттæ, 
йæ зæрдæ ма цæуыл фæлæууыдаид, йæ зæрдæ та цардмæ цæй 
фæрцы ахсайдтаид: хъæуы устыты-иу атыгуыр кодта æмæ семæ 
йæхи къæбæр хæрыныл хъардта. Гъе та-иу се ’хсæн ракодтаид 
ахæм ныхас, йæхи сæ цæсты кæм баппара, сæ хъыг сын кæм 
райса, йæ тигъ цæстæнгас ын кæм банкъарой, цæмæй та йæм 
æрцæуа йæ уæгъдибар царды къæйныхдзинад. Фæлæ йын уы- 
дæттæ дæр нæ уыдысты ирвæзыны хос. Йæ æнæзæрдæмæдзæугæ 
ныхæстæ-иу йæ дзыхæй йæ хъусты онг куы сыхъуыстысты, йæ 
хылмондаг тай-тай æмæ æнæфсарм дзырдтæ-иу йæ дзыхы æвза- 
джы змæлдæй куыддæрид тæлфын райдыдтой, афтæ-иу йæ зæр- 
дæйы рæбынæй райхъуыст уыцы хъæлæсты аргъуццаг уынæр, 
æмæ-иу йæхи ныхæстæй йæхæдæг фефсæрмы, йæхи цæсты раз- 
иу йæхæдæг фегад. Кæимæ хыл кодта, уыдон раз дæр-иу йæхи 
æгады бынаты рахатыд. Уый та йæм хъыг касти, йемæ хылгæ- 
нæджы йæхицæй бæрзонддæр бынаты æнæнхъæлæджы кæй авæ- 
ры, ууыл та мæсты кодта. Афтæ-иу смæсты æмæ-иу йæ бон сдзу- 
рын нал сси, нынныхъуырдта-иу йе ’взаг. Мæстæйдзагæй-иу йæхи 
айста хибар ранмæ æмæ-иу уым йæхиуыл бустæ кодтаид: 
«Цы кæныс? — бустæ-иу кодта йæхиуыл. — Цы мард дыл 
æрцыд? Æви адæммæ хæлæг кæнын райдыдтай?» 
«Куыд цы кæнын, — хæцыдаид йæхимæ, — уый цы дзыхæй 
дзырдтон? Уæд та мæ афтæ æлгъитгæ-’лгъитын уыцы арвы уацил- 
лайы хуызæн хъæбул æрбаййæфта. Чатрийы æмуазæгæй зæгъын. 
Хъæбулы хуызæн чи уыд, уыцы уазæгæй». 
«Бын бауай, Матрона, — бауайдзæф-иу кодта йæхицæн, — 
уый, сæрæй, базæронд дæ, иунæгæй цæрынхъом нал дæ, иунæ- 
гæй цæрын нал уæндыс, дæ мард кæйдæр хæдзармæ хæссын- 

Гуыцмæзты Алеш 
Уацмыстæ 
468 
вæнд скодтай æмæ уымæн кæныс ног чындзы æфсæрмытæ. Фæ- 
саууонмæ дæр уымæн тæрсыс кæйдæр фæзындæй». 
Фæлæ-иу уæд йæ уды рæбынæй сыхъуыст æндæр хъæлæс, 
уыцы хъæлæс-иу æй сдзурын кодта æндæр ныхæстæ: 
«Æфсарм, Матрона, æфсарм. Гъа, кæд дæхицæй нал æфсæр- 
мы кæныс, уæддæр дын чи ис, уыдон номæй хъуамæ æфсæрмы 
кæнай, ма сын æгад кæнай сæ ном, дæ митæй сын ма чъизи кæ- 
най сæ цæсгом». 
Уыцы хъуыды йыл афтæ стых, æмæ-иу хъæубæсты устытæй 
исчи йемæ æнаххосæй загъд куы самадта, уæд æм уайдзæфæмха- 
сæн бадзырдтаид: 
«Цы уын кæнын, цы? Цæуылнæ мæ ныууадзут? Мæгуыр 
адæймаг уæ астæу мауал фæцæра. Мæнæн дæр кæмдæр чидæртæ 
куы ис, уæд мын кæд мæхицæй не ’фсæрмы кæнут, уæд уыдо- 
нæй уæддæр фæаргъуц кæнут». 
«Мæнæн дæр кæмдæр чидæр куы ис», — загъта-иу. 
Фæлæ-иу уыцы чидæры йæ хъæбул рахонын нæ бауæндыд 
йæ зæрдæ. 
«Æз дæр хъæбулы хицау куы дæн», — сдзырдта-иу æм йæ 
зæрдæ. 
Уыцы хъуыды йыл куыдфæстагмæ тых кæнын райдыдта. Йæ 
зæрдæйы гуырысхотæ йæ хъуыдытæй фылдæр уыдысты. Йæ 
бон нал уыд æмæ ма истæуыл ахъуыды кодтаид æнæгуырыс- 
хойæ, ницæуыл уал æууæндыд; бæлвырд æй ницыуал аразын 
фæндыд æмæ цыдæриддæр арæзта, уыдон æм дызæрдыггаг кас- 
тысты, гуырысхо кодта йæ алы сныхас æмæ йæ алы акъахдзæ- 
фыл дæр, алцы дæр барын райдыдта. 
«Уæд та раст нæ сарæзтон? Уæд та ма афтæ бакæнын нæ 
хъуыд?» 
Гуырысхо кодта канд йæ аразгæ митыл æмæ хъуыддæгтыл 
нæ, фæлæ йæм йæхинымæр истæуылты хъуыдыгæнгæйæ дæр йæ 
хъуыдытæ дызæрдыггаг кастысты. 
Йæ уды рæбынæй-иу цы хъæлæстæ сыхъуыст, уыдон фæс- 
тагмæ бæлвырд хуыз исын райдыдтой, æмæ сæ кæд уæды онг йæ 
удыскондæй хатыд, уæд æм ныр та бæстонæй хъуысын райдыд- 
той, бæстонæй сæ райдыдта æвзарын. 
Æмæ уыдонæй сæ иу уыд йæ сæфт хъæбулы хъæлæс, æнахъом 
сабийы хъæлæс, йæ зæрдæйы уидаджы хъæлæс. 
Йæ уды рæбынæй йæм хъуыстысты йæ хъæбулы ныхæстæ. 
Йæ уды рæбынæй стадысты, йæ хъæбулæй йæ бон фехъусын цы 
баци, уыцы ныхæстæ, уыцы ныхæстæ чысыл уынæры онг ахста 
йæ хъус æмæ канд уыцы ныхæстæ иæ, фæлæ дзы йæ чысыл 
царды цыдæриддæр йæ бон баци фехъусын, уыдон мисхалы онг 
æгас кодтой йæ уды рæбын æмæ сæ бæлвырд зæлтæй ахстой йæ 
хъустæ. 
Фæлæ-иу йæ удрæбын йæ сабийы хъæлæс куы сыстад, уæд 

469 
Роман 
Дæ уды фарн 
ма йæ чидæр хъыгдардта, иннæ хъæлæс дæр-иу æмдзырд рай- 
дыдта йæ хъæбулы ныхас фæзмгæ: иннæ хъæлæс дæр дзырдта 
раст йæ хъæбулы ныхæстæ, фæлхатт сæ кодта, фæзмыдта йын 
йæ хъæбулы алы сулæфт дæр, æрмæст ас адæймаджы хъæлæ- 
сæй; сабийы хъæлæсæй нæ, фæлæ ас адæймаджы хъæлæсæй. 
Хаттæй-хатт-иу уыцы хъæлæс афтæ тынг стыхджын, æмæ-иу йæ 
зæлты ’хсæн байсæфт йæ сабийы хъæлæс, нал-иу райхъуыст. 
Чи уыд иннæ хъæлæс та? 
Доме. Чатрийы æмуазæг. 
Цы хъуыд уыцы æнæзонгæ адæймаджы, æнæнхъæлæджы йын 
йæ цардмæ кæцæй æрбабырста, йæ сабыр цард ын цæмæн сыз- 
мæста, æдзæсгомæй йын йæ хъуыдытæ йæхирдæм цæмæн аздæх- 
та, уымæн æппынæрæджиаумæ ницы хатыд. 
Фæлæ иу æхсæв куы бафынæй, уæд та йæм фыны фæзынд 
йæ сæфт хъæбул: растдæр зæгъгæйæ та, йæ сæфт хъæбул æм нæ 
фæзынд, фæлæ йæм йæхæдæг ныццыд, бандоныл æй фынæй- 
гæнгæ кæм ныууагъта, уырдæм. 
Йæ фынты йæ сывæллоны агурынæй куы стыхсы, йæ бон 
куынæуал вæййы, йæ уд йæ хъуырмæ куы ссæуы, уæд йæ хъуы- 
дымæ æрцæуы: уым æмæ уым бандоныл фынæйгæнгæйæ куы 
ныууагътон мæ хъæбулы, уæд æй уым цæмæннæ агурын. Æмæ 
адæргæй уырдæм аппары йæхи. Уым æй куы ныййафы æмæ стæй 
куы райхъал вæййы, уæд бирæ фенцондæр вæййы йæ удæн, фыны 
дæр ын йæ сывæллоны уынд бирæ зæрдæдарæн ныфс ратты. 
Фæлæ йæ уым куынæ ныййафы, йæ зæрдæ фæрчытæ уæд рай- 
дайы хауын: фыны дæр ын йæ сабийы уындæй хай кæй нæй, 
уый дæр йæхи аххос фæкæны — ома уый аккаг нæ дæн, æмæ мæ 
Хуыцау аккаг æфхæрд кæны. 
Ныр цал æмæ цал азы цоппай кæны йæ фынты уыцы бандо- 
нæй сæ уæзæджы ’хсæн. Цал æмæ цал хатты аппары фыруын- 
гæджыйæ йæ сæр уыцы бандоны цурмæ... 
Ацы хатт дæр та йæ уым ныййæфта: хуыссыди йæ гыццыл 
хъæбул уыцы тæфæбойнаджы бандрныл уыцы æнæзмæлгæ, уыцы 
сабыр хуыстæй, æмæ йæ ныр уал æмæ уал азы фæстæ йе ’на- 
монд мад фыццаг хатт кæй уыны, йæ агурынæй йыл сау уынгæ- 
джыйы бон кæй уыд, уый йæм хъаргæ дæр ничердыгæй кодта — 
хуыссыди йæхицæн æнæмæт æмæ æвæлмон хуыстæй. Æмæ та 
йæ ныр дæр иннæ хæттытау йæ цæст нæ бауарзта райхъал кæ- 
нын. Иæ цæст æй нæ бауарзта райхъал кæнын, йæ разы йæ зон- 
гуытыл æрхаудта æмæ, кæуын нæ бауæндгæйæ, къуырма цæс- 
сыг згъæлста, афтæмæй касти йæ сæфт хъæбулы цæсгоммæ. Уый 
æппындæр ницæмæй фæивта. Фыццаг куыд уыди, афтæ рухс- 
дзæсгом æмæ худгæ хуры хуызæн уыд ныр дæр. Ныккасти йæм 
ноджы лыстæгдæр æмæ йын йæ æрфыджы сæрмæ стъæлф куы 
ауыдта, хъазы къахы фæды хуызæн — чысыл стъæлф, уæд йæ 
зæрдæ фырцинæй æнæхуызæнон æлхысчъытæ скодта: ныр уал 

Гуьщмæзты Алеш Уацмыстæ 470 
æмæ уал азы йæ сывæллоны алы гыццыл цъыззытт дæр, йæ алы 
гыццыл фезмæлд дæр, йæ къахы чысыл чъизийы онг дæр мин 
æмæ мин хатты æрлæууыдысты йæ зæрдыл, мин æмæ мин хатты 
ауадысты йæ цæстытыл, фæлæ цæмæндæр уыцы стъæлфыл ныр 
фылдæр цин ныккодта, цæмæндæр ын æхсызгондæр уыд ныр 
уыцы стъæлфы уынд. Æмæ йæхи нал баурæдта, йæ саби куы 
райхъал уа, уымæй дæр нал фæтарст, фырцинæй йæ сæр разылд, 
йæ цæстытæ атартæ сты, афтæмæй йæм байвæзта йæ цæнгтæ. 
Байвæзта йæ цæнгтæ йæ хъæбулмæ, йæ хъæбулы ныхы чысыл 
стъæлф æрлæгъзытæ кæнынмæ. Фæлæ йæ цæнгтæ йæ хъæбулы 
онг куынæ баххæссыдысты, уæд, фæджихау, ракаст йæ цæсты- 
тæй... æмæ цы федта: бандоныл йæ хъæбулы раз нæ лæууыд йæ 
зонгуытыл, фæлæ кæд бадти сæхимæ фыиджы фарсмæ. Фын- 
гыл ма бадтысты Чатри æмæ Доме — Чатрийы æмуазæг. Уый 
йæм диссаг фæкаст æмæ дисгæнгæ ныккаст Домемæ — Чатрийы 
æмуазæгмæ. Уымæн йæ ныхыл, раст йæ æрфыджы сæрмæ, ай- 
размæ йæ куыд федта, афтæ ныр дæр бæрæгæй зынд сау стъæлф — 
хъазы къахы фæды хуызæн чысыл стъæлф. 
Уый дæр та йæм диссаг фæкаст. Йæ зæрдыл ма лæууыд, 
чысыл раздæр уыцы стъæлфмæ кæй ивæзта йæ къухтæ, кæй йæ 
фæндыд уыцы стъæлфыл ацинтæ кæнын, фæлæ йæ уыцы стъæл- 
фыл афтæ зæрдиагæй цæмæн фæндыд узæлын, уый йæ хъуыды 
нал ахста. Афтæ йæм фæкаст, цыма уый æрдзæй рахæсгæ стъæлф 
нæу, фæлæ йæ ацы Хуыцауы уазæг йæ ныхыл барæй сарæзта: 
æвæццæгæн æй фæхатыд, уыцы стъæлфы уынд ын æхсызгон 
кæй у, æмæ йын цæмæй йæ зæрдæ балхæна, уый тыххæй йæ 
нынныв кодта йæ ныхыл. Æмæ та йæхи бауромынхъом нал сси, 
бафæндыд æй базонын: ацы Хуыцауы уазæджы ныхыл уыцы 
стъæлф нывгонд у æви æрдзæй рахæсгæ у — йæ къух байвæзта 
уазæджы ныхмæ. 
Фæлæ та уымæ дæр йæ къух куынæ бахæццæ, уæд фæсæццæ, 
лæмбынæгдæр ныккаст йæ размæ æмæ йæм афтæ фæкаст, цыма 
йæ зонд хæццæ кæнын райдыдта: йæ разы нæдæр уазæг уыд, 
нæдæр — фынг, æрмæст йæхæдæг йæ уæрджытыл лæууыди Джер- 
джийы къамы раз æмæ йæм ивæзта йæ къух, Джерджийы къам 
уыд раст уыцы Хуыцауы уазæджы æнгæс... 
Афтæ удхар кодта йæ фыны. Æмæ йæ бон куынæуал уыд 
уыцы фæливæнтæй, уæд стыхст, фæлвæрдта йæ хъæбулмæ æх- 
хуысагур ныхъхъæр кæнын æмæ афтæ хъæр кæныныл архай- 
гæйæ райхъал и. 
Уаты талынг уыд. Йæ фынты утæхсæнæй æмæ уаты талын- 
гæй мæгуыр кодта йæ зæрдæ, цыдæр тас æвзæрд йæ риуы, нал 
уæндыд бафынæй кæнын æмæ сыстад. Цырагъ ссыгъта æмæ 
æрбадти сынтæгыл. 
Ныхъхъуыды кодта æмæ, йæ фын йæ зæрдыл куы ’рбалæу- 
уыд, уæд фестъæлфыд, йæ зæрдæ ныдздзортт-дзортт кодта; æцæ- 

471 
Роман 
Дæ уЪы фарн 
гæйдæр айразмæ уыцы Хуыцауы уазæгæн дæр йæ ныхыл ахæм 
стъæлф куы уыд, раст йæ гыццыл хъæбулы ныхыл цахæм уыд, 
ахæм. Ныр æрлæууыд йæ зæрдыл, айразмæ йæ уазæджы ныхыл 
куы федта уыцы стъæлф, уæд йæ зæрдæ кæй æрфæлмæнтæ, 
фæлæ йæ зæрдыл не ’рлæууыд, йæ хъæбулы ныхыл дæр ахæм 
стъæлф кæй уыд, уый. 
Æмæ та йæ цæстытыл ауадысты йæ хъæбулы хуызтæ, йæ 
мой Джерджийы уæнгты конд æмæ æддаг бакаст, стæй йæ айраз- 
мæйы уазæджы æууæлтæ дæр, йæ цæсты раз та ферттывтой сæ 
дыууæйы ныхыл дæр уыцы иуырдæм фæлдæхт æртыкъахыг чы- 
сыл гакк, се сныхас æмæ сæ хъæлæсы уаг, æмæ утæппæт æнæн- 
хъæлæджы æмхуызондзинæдтæй афтæ фæтарст, æмæ йе уæнгтæ 
æрбампылдысты, сæр уæхсчыты æхсæн нынныгъуылди, æмæ нал 
уæндыд сызмæлын, нал уæндыд æгæрыстæмæй йæ цæстæнгас 
дæр æндæрырдæм азилын. Æмæ йыл уыцы тас йæ уæз нæ уагъ- 
та, бынмæ йæ не ’лхъывта, нæ йæ цъист кодта; уый нæ, фæлæ 
цыма йæхæдæг æд хæдзар, æд сынтæг уæлæмæ-уæлæмæ цыд — 
уæлæмæ, кæдæмдæр: æмæ ныртæккæ кæдæмдæр, рахауæн кæм 
ис, уый онг куы схæццæ уой, уæд уырдыгæй бынмæ æмхауд кæй 
æркæндзысты, уый адæргæй йæ цæнгтæй йæ тæрттæм фæлæ- 
бурдта... 
«Мæ хъæбул у...» — схаудысты хырхыргæнæг ныхæстæ йæ 
уды арфæй. 
Æмæ банкъардта, кæй схæццæ, кæцæй хъуамæ æрхауа, уыр- 
дæм. 
«Мæ хъæбул у», — ныхæстæ нæ, фæлæ йæ уды рæбынæй йæ 
бон баци йæ æнæмыр дзуринаг раулæфын. 
Æмæ йæ цæстытæ атартæ сты... 
2 
Ныры онг йæ буар æмæ йæ удыскондæй цы æнкъардта, ууыл 
ныр басаст йæ хъуыдыты дæр, йæхицæн сæ хъæрæй ныхæстæй 
зæгъын дæр бауæндыд, фæлæ уыдæттæ искæй цур ской кæнын 
нæдæр хъавыд, нæдæр йæ фæсонæрхæджы уыд. Удыскондæй 
æнкъардта — йæ уазæг ын æддагон ма хъуамæ уа, фæлæ зæр- 
дæйы банкъард зæрдæйы фехсайдæй хъауджы нæу, зæрдæфех- 
сайд та — сайды фæуынæй. Æмæ уыдæттæ искæмæн ской кодта- 
ИД> ууыл хъуыды кæнын дæр нæ уагъта йæхи æмæ сыл хъуыды 
дæр никуы кодта, фæлæ ныр уый фæндыд йæ уазæджы царды 
хабæрттæ лыстæггай базонын, цæмæй базона, чи у æцæгæйдæр 
уыцы Хуыцауы сконд адæймаг, йæ æнæнхъæлæджы фæзындæй 
йын йæ цард чи сзыгъуыммæ кодта? 
Æмæ æрæвнæлдта йæ хъуыдытæ æххæст кæнынмæ. 
Цалдæр хатты ской кодта Чатрийы ус Натъайæн, ома дæ чыз- 

Гуыцмæзты Алеш 
Уацмыстæ 
472 
джы хæдзары ма афæрстытæ кæн æмæ базон — чи сты, цы адæм 
сты, лæппу сын æрхæссæггаг у æви сæхи. Натъайæн ницыуал 
хуызы æнтыст йæ чызджы абæрæг кæнын. Стæй йæ абæрæг 
кодтаид, ууыл дæр нæ архайдта. Уый нæ, фæлæ-иу ын куы ской 
кодта, уæд æм ахæм хъуыддагхуыз æмæ сæрбæрзондæй равдыс- 
таид йæхи, цыма Чатрийы ус Натъа нал у. Йæ зæрдæ-иу фæцæй- 
скъуыд, дæлзæхх фæуын-иу æй æрфæндыд, Натъайы раз-иу йæхи 
афтæ ныллæгæй куы фæхатыд, уæд. Натъа, цæрæнбонты йæ 
цуры йæ сæр схъил кæнын чи никуы бауæндыд, цæрæнбонты 
йæхи лæг дæр ма кæуыл æнæрвæссæттæ кæны, хæринаг хæри- 
наджы хуызæн саразын иу хатт йæ бон кæмæн нæма баци, усты- 
ты æхсæнæй исты æдылы æмæ æнæууылд ныхас æнæсæппаргæ 
нырма чи никуы рацыд, уыцы Натъа-иу æй цыма йæ раны æрый- 
йæфта — кастаид, истытæ дзырдтаид æмæ дын йе ’нгасæй æмба- 
рын кодтаид: «Æ-гъи! Мæ цæстыдзаг дын куыд федтон! Мæ къах 
дыл куыд æркъуырдтон!» 
Цæмæй зыдта Натъа, уый мой кæныны мæт кæй нæй, зæры- 
рдæм чындзы фæцæуа, ууыл кæй нæ тыхсы. Рахъавыд-иу хат- 
тæй-хатт йæ сусæггæгтæй йын истытæ ской кæнын, фæлæ та-иу 
йæ къух ауыгъта, уыцы æдылыйæн сæ лæмбынæг куы фæдзурай 
дæ уды риссæгтæ, уæддæр сын куы ницы бамбардзæн, дзырды 
сæйраг дæ цы скæна, æндæр, æмæ ма дын дæ уды схъæрзæнтæ 
та кæцæй хъуамæ бамбара. 
Лæг йæхæдæг дæр никуыцæй зынд, æндæра ма куы фæзын- 
даид, уæд ын загътаид — йæ цæсгом атардтаид æмæ йын загъ- 
таид: уæ хæдзар дæр уал уын куы фенин, зæгъгæ, æмæ стæй сæ 
хъæумæ куы ныфтыдаид, уæд уал дзы искæйты куыннæ афæр- 
стытæ кодтаид, искæмæйты истытæ куыннæ базыдтаид. Фæлæ 
уый дæр никуыцæй зынд. Йæхицæн та уыцы хъæуы Чатрийы 
чызгæй дарддæр зонгæ ничи уыд, стæй дзы кæд уыд, уæддæр 
ын ницы зыдта æмæ уырдæм та æнæ Натъа куыд ныццыдаид? 
Ницы гæнæн ын уыд æмæ æнхъæлмæ касти лæгæн йæхи фæ- 
зындмæ, Домемæ. Æнæмæнгæй кæй фæзындзæн, уый зыдта, уый 
йæ зæрдæ хатыд, фæлæ йын ныр алы бон дæр, алы сахат дæр 
афтæ ивæзтысты æмæ-иу æм мæсты кæнын райдыдта — цыма йæ 
иу-цалдæр къуырийы йæ хъæбул нал абæрæг кодта, йæ ныййа- 
рæг мады ферох кодта, йæхинымæр-иу ыл ахæм бустæ скодта. 
Уый та нæ зынд. Æмæ æнхъæлмæ касти. 
Натъайæн бакой кæнын йæ сæрмæ нал хаста, йæ уды цы ад- 
джын фæндтæ уыд, уыдонмæ йын уыцы мырчъи былалгъæй ра- 
кæса æмæ сыл былысчъилтæ кæнæ, йæ уды сусæг æмæ ахсджиаг 
фæндтыл ын цъыфкъахæй лæгæрда, уый аразын нæ уыд йæ бон. 
Бонтæ та цыдысты. Чатри йæм æй тæккæ хосгæрдæн мæйы 
райдианы æрбакодта. Ныр та хосгæрдæны мæй фæуд кодта. 
Æрхъавыди та йæхи Натъайы раз æрныллæг кæнын: ныр ын хъуа- 

473 
Роман 
Дæ уЪы фарн 
мæ загътаид, уый дæр йемæ кæй ацæудзæн йæ чызджы хæдзармæ, 
æмæ уæд Натъа йæ фырцымыдисæй æнæмæнг сразы уыдзæн. 
Зыдта йæ, уый йын æгæр сæрныллæг ми у, йæхи æгæр дæлæмæ 
уадзы, йæхи адæмы цæсты æфтауы, фæлæ йыл цы сагъæс стых, 
уый номæй разы уыди æппæтыл дæр. 
Натъайæн лæгъстæ кæныны сæр æй нал бахъуыд. 
Натъа нæ абæрæг кодта йæ чызджы, фæлæ сæ чызг йæхæдæг 
абæрæг кодта йæ моимæ — сæ чысыл чызг уынæг æрбауадысты. 
< 
3 
Райсом раджы хъæуы фосимæ йæ хъомтæ куы баиу кодта 
æмæ сæ сæрвæтмæ куы аздæхта, уæд ын Чатрийы гыццыл лæп- 
пу аппæлыд: 
— Абон дын дæ хостæ ссивдзыстæм. 
— Ды та цъеритæ амайдзынæ? — бафарста йæ хъазгæйæ. 
— Æмæ гъа, — уыцы лæджы хъæлæсæй дзырдта уый, — Нене 
æмæ Солтан дæр дысон æрбацыдысты æмæ та сæ, æвæццæгæн, 
Солтан амайдзæн, цыма уый мæнæй хуыздæр зоны. 
Цавæрдæр диссаджы æхсызгондзинад ыл æрцыд сабийы ны- 
хæстæй. Ныр æртæ къуырийæ фылдæр кæмæ æнхъæлмæ каст, 
уыдонæй исты бæрæг кæй уыдзæн, исты бæрæг ныхас сæ кæй 
фехъусдзæн, уый цинæй сабийы истæмæйты афæрсын дæр йæ 
цæсгом нал бахъæцыд, хæдзармæ ратындзыдта æмæ стыр зæр- 
диагæй бавнæлдта сихормæ йæ кусджытæн исты адджын хæри- 
нæгтæ æрцæттæ кæнынмæ. 
Йæ хостæ ныр æнæхъæн къуыри лæууыдысты карстæй, ног- 
карстæй сыл къæвда дæр æрцыд, æмæ сын уымæй бæргæ ницы 
уыдаид, фæлæ уый фæстæ уыцы тæппал хурмæ æгæр бирæ кæй 
фæлæууыдысты, æгæр кæй ныххус сты, кæрдæгæн йæ сыфтæ 
кæй азгъæлдзысты, уый уындæй-иу йæ зæрдæ бауæззæуттæ: 
угæрдæнты кæрдæгæн дæр æмæ таугæ кæрдæгæн дæр йæ сыф 
куы азгъæла, уæд ма дзы цæй ад и, цы ма ахады йæ бæркад? 
Æртæфстис-иу ыл: цы у уыцы хæдзар, хосгæрдæны хосдзау кæ- 
мæй нæ ахиза, хосгæрдæны фæдисы куысты искæмæ куы 
’нхъæлмæ кæсай? 
Хохы куыстытæн сæ сæр хосгæрдæн у, æмæ уæддæр искæмæ 
æнхъæлмæ кæс, хъæууон хæдзар уымæй кадджын у, хосгæрдæ- 
ны дæ хæдзарæй цал цæвæджджыны ахиза, дæ хосдзæутты бон- 
гарст иннæтæн цæстывæрæн куы уа; дæуæн та дæ хæдзарæй 
хосдзæуттæ нæ, фæлæ иу хосдзау дæр куынæ ахиза, хосдзау 
нæ, фæлæ æххуырсгæ хосдзауы дæр цæсты рухсæй куы агурай, 
æгæрыстæмæй, ссивæг æмæ амайæг дæр æххуырсгæ куы кæнай, 
уæд ма уый цæй хæдзар у, уæд ма кæм хъуамæ сахада уыцы 
хæдзары кад, кæй ма цæмæн хъæуы ахæм хæдзары фарн? Ни- 

Гуыцмæзты Алеш Уацмыстæ 474 
кæй. Уыцы хæдзары фарн уæд адæмы къæхты бынмæ æппæрст 
у, æгад æмæ дæлдзиныг у. 
Сихормæ сцæттæ кодта уæзгæ хуын: скодта уæливыхтæ, ар- 
гæвста карк. Рагъыдзуары стырбоны бæгæныйæ ма йæм уыд, 
ныккæнды йæ авджын мигæнæны нывæрдта æмæ уый дæр систа. 
Стырбоны йын уæрыкк æргæвст уыд. Уымæй дæр ма йын баз- 
зад, уымæй дæр иу къабаз сфыхта. Æнæхъæн хъæуы уымæй 
дарддæр никæмæ уыд уазалгæнæн. Лæгдыхæй цы нæ фаг кодта 
йæ хæдзары, хъæубæсты æхсæн дзыхълæуддæр цæмæй уыд, уый 
хыгъдмæ архайдта, гæнæн ын цæмæй ис, уыдон аразын — уадз 
æмæ уыдæттæй уæддæр уа уæлдæр хъæубæсты æхсæн, уыдæт- 
тæй сыл уæддæр тых кæна. 
Сихор куы сцæттæ, уæд ма йæ каст уыд — Натъа дæр йæ 
хосдзæуттæн сихор кæд рахæсдзæн. Нæ йæ фæндыд, фыццаг 
сæм йæхæдæг фæзындаид. Стæй ма хорз зыдта, Натъа та цы 
сихор ныххæсдзæн йæ кусджытæн, æмæ йæ фæндыд йæ басхъа- 
уын — уадз æмæ зоной, кæд йæ хæдзар мæгуыр хæдзар у, уæд- 
дæр дзы алы хатт дæр дзаджджындæр хæрд кæй вæййы, тæрсгæ- 
ризгæ кæй нæ хæры йæ чысыл муртæ. 
Сихор Натъа нæ рахаста, фæлæ йæ чызг Венерæ. Уый йын 
æхсызгондæр уыд — афæрстытæ йæ кæндзæн, йæ зæрдæхсаинаг 
хабæрттæй истытæ бæстондæр базондзæн. Сиахс уæддæр сиахс 
у — кæйдæр лæппу, æцæгæлон — хынцфæрстытæ йæ кæм кæн- 
дзынæ? 
Чызджы ныййæфта æрдæгвæндагыл. Æвæццæгæн, уый дæр 
йæ фæзындмæ æнхъæлмæ каст — ныр ма йæм дард уыди, афтæ 
йæ бафиппайдта Венерæ, йæ хæссинæгтæ зæххыл æрæвæрдта, 
фæлæууыд æм. 
— Цыдæр хуынхæссæджы хуыз дын ис, Матрона, — дзырдта 
йæм чызг. 
— Мæ кусджытæн сихор уæддæр бахæрын кæнон, — загъта 
йын æмæ йæ куы баййæфта, уæд йæ хæссинæгтæ зæххыл æрæ- 
вæрдта, атыхст ыл. — Мæнæ цы хъæбысыдзæгтæ ныддæ! Æвæц- 
цæгæн дæ цух ницæмæй уадзынц уыцы адæм? 
— Бæргæ мæ сæ къухтыл хъуамæ рахæсс-бахæсс кæниккой, 
фæлæ кæм ис ахæм адæм, — худтис уый. 
— Æрцæуæджы-иу йæ лæг æмбарæд, æндæр æнæхъæн зæх- 
хыцъар дæр хæсдзæн йæ къухтыл, дæ нывонд фæуон, Нене. 
— Бæргæ, фæлæ кæм ис ахæм лæг дæр. 
Чызджы ныхæстæй калд амондджын царды комулæфт. Йæ 
цæстытæм ын куы бакаст, уæд дзы федта ахæм цымыдисы стъæл- 
фæнтæ, æрмæстдæр æвзонг адæймаджы цæстыты чи фæсудзы — 
ома æз царды алцы дæр хатын, фæлæ йæ æвдисгæ нæ кæнын, 
зонын ын йе ’мбæхсын. Афтæмæй та, сæхæдæг æмбæхст æмæ 
хины каст кæй фенхъæлынц, уыцы цæстæнгас сыл афтæ комдзог 
рацæуы, афтæ æргом сын фæдзуры сæ мидзæрдæйы хъуыдытæ, 

475 
Роман 
Дæ уды фарн 
æмæ сæ уындæй адæймаджы зæрдæ бангæстæ вæййы — нæ, ныр- 
ма уæ зæрдæтæ сыгъдæг сты, цыфæнды кæнгæ митæ кæнат, уæд- 
дæр уæ зæрдæтæ нырма нæ зонынц, цы у æцæг хиндзинад, цар- 
ды хиндзинад. 
Чызджы уыцы цæстæнгас ма йын æхсызгон дæр уыди — йæ 
кой сæм æнæмæнг уыдаид, æмæ ныр кæд исты хабар базонид йæ 
зæр дæхсаинæгтæй. 
— Уый бæсты ма-иу æй демæ ракæн, ардæм куы фæцæуыс, 
уæд, æмæ йæ мах базонæм, хуыздæр сиахс нæм æмбæлди æви 
нæ. 
Чызг бангæстæ ис. 
— Æмæ ам куы ис. 
— Уæдæ уый дæр уыгæрдæны уыдзæн? 
— Гъо. 
Цæуылдæрты ныхæстæ кодтой, æмæ сæ ныхæстæй йæхæдæг 
фæлмæцыд. Дзуринæгтæ йæм куыд нæ уыдис, фæлæ йæ æндæр 
истæуылты дзурын нæ фæндыд, йæ зæрдæхсаинæгты кой скæ- 
нын та йæ цæсгом нæ хъæцыд; нæ йæ фæндыд, чызг ын йæ 
зæрдæйы рæбинаг хъуыдыты æндæрырдæмты бамбара, йæ мид- 
зæрдæйы йын сыл бабылысчъилтæ кæна, бахуда йыл — ома дæ 
цахъхъæн усæн уыдон цавæр æнафоны митæ сты, цæй чындзы 
цæуын ма дæ æндавы; æмæ æнхъæлмæ каст, Венера йæхæдæг 
кæд ракæндзæн уыцы адæмы кой. Венера та, æвæццæгæн, уымæ 
æнхъæлмæ каст, цæмæй йæ йæхæдæг афæрса уыцы адæмæй, æмæ 
афтæ сæ дыууæ дæр иу кой кæнинагыл хъуыдыгæнгæ æнæбары 
цæуылдæрты ныхæстæ кодтой. 
Уæдмæ угæрдæнтæм дæр бахæццæ сты. 
Хосдзæутты уындæй æрчъицæгау кодта. Мæнæ та йын куыд 
ницы бантыст йæ хъуыддæгтæй истытæ базонын, мæнæ та йыл 
мæрдкъуылымпы куыд бахæцыд. Чызджы истæмæйты кæй нæ 
афæрстытæ кодта, хибарæй сын фадат кæй фæци адзурынæн, 
æмæ уыцы фадатæй кæй не спайда кодта, уый адæргæй йæхимæ 
афтæ смæсты æмæ йæ ныдздзыназынмæ бирæ нал бахъуыд. Ба- 
фæндыд æй: фырмæстæй йæхи зæххыл ныццæва, ныхъхъæр кæна 
адæммæ, æппæтыл дæр йæ къух ауигъа, мацы сын басусæг кæна, 
афтæмæй сын фæдзура йæ хъæстæгтæ, зæгъа сын: 
«Уæ, адæм, адæм, мæнæн мæ бон куынæуал у цæрæнбонты 
иунæгæй алцæуыл архайын, цæрæнбонты алцы дæр мæхимæ куы 
кæсы, æмæ мæ бон куынæуал у. Искæй æххуыс мæ нæ хъæуы, 
фæлæ тыхст рæстæджы искæмæ баулæфын, искæй истæмæй афæр- 
сын, искæй раст зондыл ныхас фехъусын та куыд нæ хъæуы мæ 
иунæг къоппайы. Уæ, адæм, адæм, рацæут æмæ ма фенут, мæ 
бон иунæгæй кæйнæуал у, æз дæр адæймаг кæй дæн, æмæ адæ- 
мау мæн дæр бинонты ныхас кæй хъæуы, хионы сулæфт мæ кæй 
хъæуы, æввахс адæймаджы ныхас. Уæ, адæм, адæм, неппæт дæр 
адæм куы стæм, уæд ма мæн дæр бамбарут, мæ хъæстæгтæ уын 

Гуыцмæзты Ллеш 
Уацмыстæ 
476 
куы кæнын, мæ зæрдæйы тыппыртæ уын куы дзурын. Бамба- 
рут-ма мæ æмæ базонут, уыцы лæппу æцæгæйдæр мæ хъæбул у 
æви мæ сайгæ кæны мæ сыджытæн хæринаджы зæрдæ. Бирæ мæ 
ницы хъæуы, хорз адæм, æрмæст æй базонон, мæ хъæбул кæй у; 
базонон æй, мæ хъæбул кæй у, мæ хъæбул удæгас кæй у, удæгас 
æмæ амондджын, фехъусон мæ удæгас хъæбулы дзыхæй иу ны- 
хас, æндæр мæ куы ницы хъæуы. Æндæр куы ницы хъæуы мæ 
мæгуыр къоппайы. Æрмæст æй базонон, удæгас кæй у, стæй мæ 
мæ цард дæр куы ницæмæнуал хъæуы». 
Фырмæстæй йæ зæрдæ арæсыд, æмæ йæ æппæт уыдæттæ 
бафæндыд хъæрæй зæгъын, фæлæ та, æрвылхаттау, йæ ахуыр 
куыд уыд, афтæ сæ йæхинымæр куы фæдзырдта, уæд ын чысыл 
фенцондæр. Æрсабыр. 
Угæрдæнты куыст уыди йæ тæккæ тынгыл: цыппар цъерийы 
дзы самадтой, амадтой фæндзæм цъери. Цъериамайæг æцæгæй 
дæр се сиахс уыд, Чатри æмæ йæм йæ лæппу та æппаргæ кодтой. 
Натъа архайдта ссивыныл. Цалынмæ уыцы цъери дæр кæронмæ 
самайой, уæдмæ кæй нæ басихор кæндзысты, уый зонгæйæ, сæ 
хæссинæгтæ кæрз бæласыл æрæвæрдтой, бæласы къалиутæй, 
æвæццæгæн, бынхостæн æрцагътой, æмæ йын уый дæр хъыгго- 
мау уыди: искæй къух сындз тонынæй дарддæр ницæмæн бæззы 
— бынхосы тыххæй та кæрз бæласмæ дæ къух куыд хъуамæ 
батаса, фæлтау æй дæхицæн æрцæгъд æмæ дзы зымæгмæ дæ 
фыстæн сыфтæр бабæтт. 
— Мæнæ мын цас кусджытæ ис! — бадзырдта сæм æддозæй 
æмæ сæм куы баввахс, уæд сын салам радта. — Уæ Хуыцау уæ 
алыхатт дæр кусынхъомæй уадза, мæнæн мæ куыстытæ чи 
кæны. 
Натъайæн, æвæццæгæн, уæды онг дæр æрхъæц нал уыди: 
— Дæхæдæг цы бамбæхстæ, Матрона, дæхæдæг? 
— Цы бакæнон, Натъа, æз цæрæнбонты дæр æмбæхстытæй 
хъазын, — хъыг ын уыдис йæ ныхас, цыма йын лæвар кусынц. 
Сиахс сæ ныхасмæ цъерийы сæр йæ кусынæй чысыл фæлæу- 
уыд, ракаст сæм. Сæ уынд ын æхсызгон кæй уыд, уый равдисы- 
нæн сæм бахудт. 
— Хъæбул, дæу дæр фыдæбойнаджы хай фæкодтам, æвæц- 
цæгæн?.. 
Уый та сæм ногæй бахудт. 
— Мæнæн та цы у!.. Сиахс æндæр та цæмæн æнтысы? 
— Дæ хуызæн сиæхстæ-иу цæлы фынгтыл хъуамæ бадиккой, 
фæлæ махмæ уыдæттæй сæрхызт сты, — алхыскъ кодта Натъайы. 
Натъайы, æвæццæгæн, кусын нал фæндыд æмæ йын йæ ны- 
хæстæ ницæмæ æрдардта, халамæрзæн цъерийыл бахъил кодта 
æмæ сæ цурмæ бацыд. 
— Охх, бафæлладтæн! Æнæхъæн угæрдæн иунæгæй æрыс- 

477 
Роман 
Дæ уды фарн 
сывтон. Цом, уæлæ уал бæласы бын абадæм, уæдмæ кæд адон 
дæр амад фæуиккой. 
— Цæй, æз уал дæ бæсты рассивон, — загъта чызг. 
Кастис сæм æмæ уыдта: чызджы æцæгæйдæр кæй фæнды 
истытæ акусын, йæ мой кæм кусы, уым куыстытæ фæрогдæр 
кæнын. Сиахсы змæлдыл дæр бæрæг уыд, зæрдиагæй кæй кусы, 
йæ бинойнаджы номæй йæхиуыл кæй нæ ауæрды. Нæ, уыдон нæ 
уыдысты цæстмæ митæ. Уый уыдис дыууæ æввахс адæймаджы 
иу хъуыды — кæрæдзийыл аудын, кæрæдзи къух фæрог кæнын, 
кæрæдзи ном хъахъхъæнын. Æмæ уыцы сыгъдæг æнкъарæн, 
æвæццæгæн, сæхæдæг дæр не ’мбæрстой, арæзтой йæ, æндæрхуы- 
зон ын аразæн кæй нæ ис, уыцы зæрдæйæ. О, уый уыди амонд, 
ссаргæ амонд кæй фæхонынц, уый: ссаргæ амонд, алы адæймаг 
дæр кæй фæагуры æмæ алы адæймаджы къухы чи нæ бафты. 
Ссаргæ амонд, уыцы амондджын адæм фæстагмæ куыдфæндыйы 
цæстæй кæмæ ракæсынц, куы йыл ацахуыр вæййынц, уæд ын 
стыр аргъ чи нæуал фæкæны, сæхицæн æй æнæмæнг æрцæуæг 
хабарыл чи банымайы, цардæй сæм ахæм хал кæй æрхауд, уый 
æнæмæнг хъуыддагыл гуырысхо чи нæуал фæкæны, сæ цæсты 
фæстагмæ чи саслам вæййы. Адæмæн цы у уыцы ссаргæ амонд, 
уый аргъ ма фæзонынц æрмæст мæнæ йæхи хуызæттæ, Матро- 
найы хуызæттæ — царды уыцы ссаргæ амондæй хай кæй нæ фæци. 
Натъа уыдæттæн цы ’мбæрста: 
— Нæ, нæ, — загъта йæ чызгæн, — стæй йæ рассивдзыстæм. 
— Уæд та дон æрдавон. Стæй сæ къухтæ цæмæй æрæхсдзыс- 
ты? 
Йæ ныхæстæй бæрæг уыди, йæ мойы цурæй йæ кæй нæ хæс- 
сы йæ къах. Æвæццæгæн æй фæндыди йæ мойы хæрзарæхст 
куыстмæ кæсын, фæндыди йæ, цæмæй йын йæ мой дæр кастаид 
йæ куыстмæ, кастаиккой сæм иннæтæ дæр, æмæ сæ уындæй сæ 
зæрдæтæ рухс кодтаиккой, ома кæрæдзи аккаг сты алцæмæй дæр, 
алцæмæй дæр рæсугъд æмæ амондджын сты. 
4 
— Дæ бонæй дæ уа, Матрона, — кæрзы бын нæма æрбадтыс- 
ты, афтæ æрхъæцмæ нал фæлæууыд Натъа, — уыцы адæм та 
дæм ныхæстæ куы æрбарвыстой. 
Уый нæ фæндыд, афтæ зæрдиагæй кæмæ æнхъæлмæ касти, 
уыдонæй исты хабæрттæ Натъайы дзыхæй фехъусын, æмæ йын 
кæд йæ мидзæрды æрхъæц нал уыд исты бæлвырд хабар базо- 
нынмæ, уæддæр йæ цымыдис æргом нæ равдыста: 
— Чындздзон чызг дæн, чындздзон, Натъа, æмæ мын усгуртæ 
мæ къæсæртæ цæмæннæ хъуамæ сæттой?! 
— Нæ, нæ, æцæг дын зæгъын, — батагъд кодта Натъа йæ 

Гуыцмæзты Алеш 
Уацмыстæ 
478 
дзуринæгтыл, — æвæццæгæн дæ нæ адæм дæр феппæлыдысты, 
æмæ, дам, лæппу афтæ, кæд, дам, мын мæ фыдыл æввæрсы, уæд 
дам, нын исты бæлвырд ныхас рарвитæд æмæ, дам, нæ хъуыддаг 
мауал æргъæвæм. 
— Æмæ, дам, ыл куыд баввæрсон? Мæ цæсты кæронæй уæд- 
дæр куы ауынин мæ мойаджы, фыццагон рæстæг ма у? — худтис 
ын йæ ныхæстыл. 
— Цæй, — сæрыстыр æмæ йæм хины каст кодта йæ фыдцъы- 
лыс цæстытæй, — цæрдтæй мæрдтæм куы феввахс дæ. Ссæдзаз- 
дзыд лæппу балæудзæн дæ фæсдуар? 
Хъыг ын уыдысты йæ ныхæстæ. 
— Дæлæмæ æрхауæд амондскæнæг. 
— Ныууадз-ма йæ адыл дæ амондскæнæджы, — фæсæццæ ис 
Натъа, — дæ зæрыбонты мæт бакæн. Хæринаг ма-иу искæй но- 
мыл уæддæр араздзынæ. 
Зын ын уыдысты йæ фæстаг ныхæстæ. Зын ын уыдысты, 
уымæн æмæ раст дзырдта. 
«Гъе бынбауай, Матрона, — бустæ кодта йæхиуыл, — Натъа 
дæр ма зондамонæг кæмæн сси! Уæ дæлæмæ æрхауай амондскæ- 
нæг, Натъайы армыкондмæ хъуамæ цалдæр удгоймаджы 
æнхъæлмæ кæсид, Натъайы арæзт хæринагмæ цалдæр адæйма- 
гæн хъуамæ уаид се скаст, æмæ мæнæн та мæ армыконд мæхи- 
цæй дарддæр мачи хъуамæ хæрид? Цы, цы, фæлæ уыцы амон- 
дæй дæр хъуамæ ма уаин хайджын, æмæ мыл æрвылбон дæр 
исчи бустæ кæна мæ армыконды тыххæй. Æппын ницы, фæлæ 
дын дæ арæзт хæринаджы дæр мачи хъуамæ бафауид. Ацы æдылы, 
цæрæнбонты рæстмæ хæринаджы тæф кæй уæлартæй нæ ракалд, 
уый дæр ма амондджын куы у — йæ арæзт хæринаг кæйдæр 
хъæуы, йæ арæзт хæринагмæ чидæр æнхъæлмæ кæсы, йæ тъыл- 
ланг цæхдон рæстæгыл куынæ сцæттæ кæна, уæд чидæртæ æххор- 
магæй зайынц. Ды та, Матрона, фæнды Хуыцауы раз æвæринаг 
хæринæгтæ сараз, уæддæр никæй хъæуы дæхицæй дарддæр, дæ 
хойрагмæ æнхъæлмæ гæсгæ дæхицæй дарддæр ничи баззайдзæн 
æххормагæй. Уæ, æххормагæй æрцæуа йæ адзал ме ’намондгæ- 
нæгæн! Уæ йæ арæзт хæринагæй хæрæг ма уа ме ’намондгæнæ- 
гæн!..» 
Натъа ныхæстæй нывæста йæ амцæф-уымцæф дзуринæгтæ. 
Уый Натъайы ныхæстæм хъусын сæфсонгæнгæйæ йæ мидзæр- 
дæйы йæхицæн кодта йæ мæгуыры хъæстытæ. Уæдмæ нæлгой- 
мæгтæ дæр фесты сæ цъери амад æмæ æрбацыдысты сæ цурмæ. 
Угæрдæнты ныры онг дæр ног хосы хъарм тæф уæлæнгай ивылд, 
фæлæ ныр нæлгоймæгты æрбацыдæй уыцы тæф фæтыхджын- 
дæр: уыдонæн сæ хид сæ буарыл лæсæнтæ кодта, хидлæхъир 
буарыл цæстæнæвзаргæ бæзнæй ныббадт хосы рыг, æмæ æппæт 
уыцы æмхæццæ тæф туаггомауæй æмбæлд æмбудæнтыл. Уыцы 
тæф цыдæр зонгæ æнкъарæнæй хъыдзы кодта Матронайы зæрдæ, 

479 
Роман 
Дæ уды фарн 
æмæ æвиппайды фестъæлфыд: раст ма ахæм тæфы ад зилахар 
кодта æгас хъæуы алыварс хæсты рæстæджы æмæ хæсты фæстæ 
азты. Æмæ та бабæллыд: куыд нæ у амондджын уыцы адæймаг, 
æрвылбон уыцы тæф йæ бинонтæ кæй хæдзармæ бахæссынц, сæ 
удæгас буæрттæй куысты тæф кæмæн фæкæлы. Куысты тæф, 
царды тæф, дæ цард кæйдæр кæй хъæуы, дæ цард кæмæндæр 
зынаргъ кæй у æмæ цæмæй цæрай, уый тыххæй йæхиуыл чи нæ 
ауæрды; зынаргъ сын кæй дæ, уый ныхæстæй æмæ митæй нæ, 
фæлæ сæ удæгас буæртты тæфæй дæр кæмæн хатай. Уæ, тæху- 
ды, адæймаджы цæрайæ уыцы хиды тæф кæмæй ракæлы, уыцы 
бинонты хицау, уыцы сывæллæтты мад... 
Цы йын æмбæрстой уыдон та йæ хъуыдытæн? Фæлæ сæхæ- 
дæг дæр, сæхицæн æнæмбæрстæй, радысты сæ куысты царддæт- 
тæг тæфæй, радысты сæ кæрæдзийы уындæй. 
— Уæдæ цæхсæм нæхи, и? — йæ цыбырдыс хæдон феппæрста 
Чатри. 
Дон æркæнынмæ Венерæ хъавыд, фæлæ йæ моймæ куы ба- 
каст, цæстæнгасы мадзура æвзагæй кæрæдзиимæ куы аныхæстæ 
кодтой, уæд æм кружкæ радта, иуварс алæууыд, æмæ йыл цыма 
æнæнхъæлæджы хорздзинад æрцыд, йæ цæсгом æгасæйдæр ху- 
рау худт. Чатри фурттытæгæнгæ калдта дон йæ цæсгомыл, йæ 
мæцъис цæнгтыл. Урс майкæ хидхуылыдзæй саубын дардта. 
Лæгæн йæ мæкъуыстæджытæ хурсыгъдæй цух баййæфтой, æмæ 
урс гæрæмæй зындысты йæ цæнгтыл. Нуарджын, фæлæ æддæ- 
мæхæст тæнтимæ, хъуынджын æмæ фидар цæнгтимæ лæг зынди 
арсы хуызæн. 
Чатримæ æгæр лæмбынæг кæй кæсы, уый фæхатыд; фæха- 
тыд, Натъа дæр кæй бафиппайдта, йæ мойы уæнгты конд ын 
æгæр кæй бæрджытæ кæны: йæ цæсгом ныссаудалынг. Ноджы- 
дæр ма куы акæстытæ кодта йæ алыварс, уæд федта — чызг дæр 
бафиппайдта, йæ мад цæуылдæр кæй бамæстджын, стæй цæй 
тыххæй бамæстджын, уый дæр хатыд: иннæтыл-иу йæ цæст ахæс- 
гæйæ сæрыстыр æмæ амондджынæй бакаст йæ моймæ. 
Иннæтæ иууылдæр сæхи куы цæхсадтой, уæд чызг йæ мойы 
къухæй райста кружкæ: 
— Дæ хæдон ралас æмæ ды дæр дæхи цæхс. 
Сиахс уысмы бæрц ахъуыды кодта, стæй бакаст йæ биной- 
нагмæ, цæстæнтасæй йын загъта йæ ныхæстæ æмæ, йæ хæдоны 
хъуырыл фæстæмæ фæхæцгæ, бавнæлдта йæхи æхсынмæ. Чыз- 
джы фæндыд, йæ мой дæр йæ хæдон куы раластаид, йæхиуыл 
дон дзæбæх куы спырх кодтаид, цæмæй йæ буар сулæфа, фæлæ 
йын йæхиуæттæй кæй æфсæрмы кæны, сиахсæн æнæмæнгæй дæр 
куыд æмбæлы, ахæм æгъдау кæй æххæст кæны, уый дæр та йын 
йæ зæрдæ балхæдта: йæ цæстæнгас йæ мойæ атонгæйæ амондд- 
жын хуызæй бакаст йæ мадмæ, ома мой хъуамæ ахæм уа, гъе! 
Ома дæуæн та дæ мой Матронайы хуызæттæм дæр æрхауы! 

Гуыцмæзты Алеш Уацмыстæ 480 
Ацы хатт Натъа дæр бафиппайдта йæ чызджы сæрыстыр æнгас: 
йæ цæсгомы нуæрттæ фестъæлфыдысты, æмæ фыдызнаджы цæ- 
стæй бакаст фыццаг йæ моймæ, стæй та — Матронайырдæм. 
Уый йæхицæй ницы уынæг ацарæзта, цыма се ’хсæн цы ма- 
дзура хъаугъа цæуы, уый нæ хаты, йæхи афтæ равдыста. 
— Ме ’ххормаг кусджытæ, — дзырдта нæлгоймæгтырдæм, — 
исты хус къæбæртæ уæддæр ахæрæм. Сымахæн цахæм сихор 
хъæуы, уый бæргæ хорз зонын, фæлæ адæймаг цыбыркъух куы 
уа, уæд... 
Дзырдта æмæ кæрдæгыл тыд кæттагыл æвæрдта дзидзайы 
кæрдихтæ, уæливыхтæ, карк, авджыдзаг арахъ. Стыр уæгъдхъуыр 
дурыныдзаг бæгæны куы систа, уæд нæлгоймæгтæ бангæстæ сты. 
— Уый хъуыддаг у, гъе, — æргомæй бацин кодта Чатри. — 
Ацы тæвды бæгæны хорз усæй дæр хуыздæр у, æмæ ныххудт. 
Фæлæ йæ усы саудалынг цæсгомыл куы аныдзæвд йæ цæстæн- 
гас, уæд фембæрста, ацы тæккæ йын уыдон æнæууылд ныхæстæ 
кæй уыдысты. 
— Лæппу, рауадз-ма. 
— Ацы уазал бæгæныйæ Уастырджи дæр баназдзæн, — уыр- 
дыгыстæджы бартæ йæхимæ райста сиахс æмæ хатгæ дæр нæ 
факодта, бæгæныйыл кæй бацин кодта, уымæй йæ усы мады 
фыдæх кæй райста — Натъа йæм ахæм цæстытæ сзылдта, ахæм, 
æмæ сæ йæ чызг куы ауыдта, уæд фæтарст йæ мойæн, лæгъстæ- 
гæнгæ бакаст йæ мадмæ: 
— Джиджджи, мах нæ сихор фæстæмæ хæссинаг стæм? 
— Къухы цы уа, уый алыхатт дæр адджын хъуамæ уа, — 
уæлæхох хъæлæсæй загъта, æмæ уый дæр картофджынтæ æрæ- 
вæрдта сæ разы, — адæймаг йæ гуыбыны цы ауадза, æрмæст 
ууыл куы хъуыды кæнид, уæд истытæ ссарынæн та цас хъæуы? 
Йæ ныхæстæ кæмæ хаудысты, уый сиахс æмæ гыццыл лæп- 
пуйæ дарддæр иннæтæн та цы ’мбарын хъуыд; ныр уыцы дыу- 
уæйæ дарддæр иууылдæр бамбæрстой, се ’хсæн мадзура хъаугъа 
кæй цæуы. Фынг æнад кодта. 
Натъайы ныхæстæ йæ ацæхæраджынтæ кодтой, смæсты. Афтæ 
смæсты æмæ исты сдзурын дæр нал сфæрæзта. Стæй æвиппайды 
загъд ныхæстæй йæ маст кæй нæ райсдзæн, уый йæ зæрдыл дар- 
гæйæ хъуыды кодта, цы йын зæгъа; цы йын зæгъа ахæм судзаг 
ныхас, цæмæй бамбара, царды амонды аккаг Натъайы хуызæттæ 
нæ, фæлæ Матронайы хуызæттæ кæй сты: цæмæй бамбара, цар- 
ды æнамонд кæй у, уый дæр Натъайы хуызæн адæймæгты аххос 
кæй у, уый хуызæн адæймæгтæ йын кæй сызмæстой йæ цард. 
Натъайы хуызæн адæймæгтæ куынæ уыдаиккой, уæд уый дæр 
ныр уыдонау амондджын кæй уаид, уый дæр бинонты хицау кæй 
уаид. Уый æнамонд у, Натъайы хуызæн адæймæгтæ йын кæй 
сызмæстой йæ цард, Натъайы хуызæттæ та амондджын сты, сæ 

481 
Роман 
Дæ уды фарн 
цард сын кæй ничи змæнты. Чи сын змæнты сæ цард? Мæнæ 
ацы мадзура хъаугъайы дæр чи у аххосджын? 
Æмæ уыцы хъуыдытæй æвиппайды йæ зæрдæ ауазал. 
«Чи змæнты мæнæ ацы амондджьш бинонты цард ныртæккæ?» — 
фарста йæхи. 
«Чи, чи, æмæ ды, Матрона», — фегуырди йæ хъуыдыйы. 
Йæхицæй сырдта уыцы хъуыды, фæлæ цæрæнбонты раст ныхæ- 
стыл чи сахуыр и, уыцы зæрдæ йын чъил кæнын нал куымдта: 
«Ды, Матрона, ды, — дзырдта йæм йæ зæрдæ, — мæнæ-ма 
сæм акæс: бинонтæ сæхицæн адджынæй кусынц, цæмæй амонд- 
джын уой, ууыл архайынц, æмæ сын æй ды æнад кæныс. Æнад 
сын кæныс сæ кæрæдзийы уынд, се ’хсæн кæй дæ, уымæй. Æнад 
сын кæныс сæ адджын къæбæрхæрд, ды дæхи гуыбыны тыххæй 
кæй сарæзтай æмæ сын ныр сæ разы цы комдзæгтæ авæрдтай, 
уымæй дæр. Æмæ дæ чи цæуыл домдта? Уыдон дæм бацыдысгы 
истæмæ æххуысагур æви сæм ды дæхæдæг бацыдтæ æххуыса- 
гур? Æмæ уæдæ Натъайæ уæлдай иу комдзаг кæй æрæвæрдтай 
сæ разы, уымæй сын цæмæн æнад кæныс сæ цард дæр æмæ сæ 
хæрд дæр? Уыдонæн сæ хус къæбæр дæр кæрæдзийы уындæй 
адджын куы у, уæд дæу чи домдта дзаджджын фынгтыл? Цæ- 
уыл мæсты кæныс Натъайы ныхæстæм? Æви Натъа дæр дæуау 
æрмæст йæ гуыбыны мæт куы кæнид, уæд нарддæр комдзаг не 
’рхастаид сæ размæ? Æви сæ ныр дæр куы бафæнда, уæд сæ бон 
не суыдзæн? Уыдон ма дæуæй хъауджы бинонты мæт дæр куы 
ис: бинонты, сывæллæтты, хæдзары фарны... Зæгъ-ма, зæгъ, 
Матрона, чи кæй цард змæнты? Натъа — дæу æви ды — Натъайы? 
Цæмæн? Цы аххосджын фæци? Цæмæн æнамонд кæныс кæй- 
дæр амондджын бинонты? Кæддæр дын дæхи амондджын цард 
чидæртæ куыд фехæлдтой, афтæ ныр дæхæдæг цæмæн ныхилыс 
кæйдæр амондджын цардмæ? Дæуæн гуыбыны хæлцыл у дæ цард, 
уыдонæн та сæ цард куысты тыххæй куы у. Куыст — адæйма- 
джы хорздзинæдтыл чи ардауы æмæ адæймаджы дзæгъæлы сæнт- 
тæм кæмæй не ’вдæлы». 
Уыцы хъуыдытæ йыл æркалдысты æрвгæлæгау. Йæ уды азым 
æй ныууыгъта сæрæй къæхты бынмæ. Æмæ цæмæй уыцы хъуы- 
дытæй фервæза, йæ зæрдæйы цы удазымты лæсæн фæкъæртт, 
уый рæстæгмæ æрæхгæна, уый адæргæй йæ æвиппайды бафæн- 
дыд Натъайы зæрдæ ссарын: 
— Гъе Натъа, — загъта йын зæрдæбынæй, — ахæм хæринæгтæ 
нæ, фæлæ-иу адæймагæн хус къæбæр дæр куы уаид, æрмæст æй 
йæ бинонтимæ куы хæрид. Хæдзары-иу бинонтæ уæд, æндæр 
курæггаг къæбæртæй дæр фæцæрдзысты. 
Йе ’нæнхъæлæджы ныхæстæм Натъа фæсæццæ. 
— Мæнæ ацы хъæбулты хуызæн хъæбултæ мæ хæдзарæй куы 
рахизид, æмæ сыдæй дæр мæ мæлæт куы ’рцæуид, — архайдта 
Натъайы зæрдæ ссарыныл, — ды тæхудиаг дæ, Натъа, ахæм хъæ- 
31 Гуыцмæзты Алеш 

Гуыцмæзты Алеш 
Уацмыстæ 
482 
бултæ куысты рæстæджы йæ уæлхъус кæмæн æрбалæууынц. 
Мæгуыр мæнæ мæ хуызæттæ сты — мæнузæгъæг кæмæн нæй. 
Сылгоймаг уæддæр сылгоймаг у, уæлдайдæр та хъæбулы 
коймæ, æмæ Натъайы зæрдæ æрфæлмæн. 
— Дзæбæх у, Матрона, — загъта йын, — дæ цард æхсызгон 
кæмæн у, уыдон фæндиаг у. 
— Чи мын ис, чи, Натъа, — дзырдта дарддæр, — мæнæ сымах 
хуызæтты фæрцы куынæ цæрин, уæд цы кæнин? 
Венерæ бангæстæ се ’нæнхъæлæджы хъæрмуд ныхæстæй. 
— Матрона, — загъта йын худгæбылæй, — фæндгæ дæ бакæ- 
нæд, æндæра ахæм адджын бинонты æхсæн бахауис, ахæм, æмæ 
ма дæм бирæтæ тæхуды дæр кæниккой. 
Бинонтæ кæрæдзимæ бакæстытæ кодтой. 
— Цы зæгъынц, цы, уыцы адæм та? — къахæджы фарст акод- 
та Натъа йæ чызджы. 
— Мæнæ Солтаны минæвар æрбарвыстой, — загъта уый æмæ 
йын цæмæй иууылдæр йæ ныхасмæ лæмбынæг байхъусой, бам- 
барой йын йæ ныхæстæ, ахæм лæгъстæгæнæджы цæстæнгасæй 
каст сеппæтмæ дæр. — Доме нæм хæдзармæ æрбацыд: бафæрс- 
ма, дам-иу æй, æмæ, дам, нын исты бæрæг ныхас æрхæсс. Дæ- 
уæй хуыздæр, дам, ацы хъуыддаг ничи сараздзæн. 
Йæ хъæлæсы уаджы уыд уыйбæрц лæгъстæ, æмæ сеппæт дæр 
бамбæрстой: чызджы тынг фæнды, цæмæй йын йæ моймæ лæм- 
бынæг байхъусой, цæмæй бамбарой: йæ мойæн ын адæм ахсджиаг 
хъуыддæгтæ кæй бакæнынц йæ бар, адæмы æхсæн разагъды лæ- 
гыл кæй у нымад, æмæ ахæм адæймаджы ныхасæн та аргъ кæ- 
нын кæй хъæуы. 
Сеппæт дæр сиахсы ныхасмæ æнхъæлмæгæсгæйæ ныхъхъус 
сты. Уый та, алы æвæлтæрд адæймаг дæр куыд фæтыхсы йæ 
бæрнгонд хъуыддаджы, афтæ фыццаг фæкъæмдзæстыг, фæлæ 
йын æнæдзургæ кæй нæ ис, уый зæрдыл даргæйæ тыххуыфт 
бакодта. 
— Æцæгдæр хорз адæм сты, — загъта æрæджиау, — ме ’рва- 
дæлтæ сты, æмæ сæ уый тыххæй не ’ппæлын, фæлæ Уакко нæ 
комы æгъдауджындæр лæг у. Доме та æцæг хорз адæймаг у. Нæ 
хъæуы сеппæт дæр Домейы ныфсæй ныфсджын сты. Горæты йæ 
ныхас кæмдæриддæр кæрдаг у. Нæ хъæуы хъуыддæгтæ аразæг 
уый у. Æмæ мын дзырдта, цæмæй дæм бахатон æмæ сын исты 
дзуапп ныххæссон. Мæнмæ гæсгæ, ахæм адæмимæ цæрынæй ницы 
фæфæсмон кæндзынæ. 
Венерæ йæм касти æмæ разы уыд йæ лæджы арæхстæй. Уый 
йæ ныхас куы фæци, уæддæр ма йæм иудзæвгар фæкаст æнхъæл- 
цауы цæстæнгасæй, ома кæд ма истытæ зæгъид, фæлæ лæг куы 
ницыуал загъта, йæ ныхæстæ кæй фесты, уый æвдисынæн йæ 
дысæй йæ ныхы хид куы асæрфта, уæд Венерæ дæр йæ сæр 

483 
Роман 
Дæ уЪы фарн 
разыйы тылд бакодта: ома дæхæдæг хуыздæр зоныс, иугæр ни- 
цыуал дзурыс, уæд, æвæццæгæн, афтæ хъæуы. 
Куы ннчиуал ницы дзырдта, уæд ныхас йæхимæ айста Натъа. 
— Омæ, Матрона, цы дывæндтæ кæныс? Кæд афтæ хорз адæм 
сты, уæд дзы цæмæй фæфæсмон кæндзынæ? Мæнæ нæ бинонтæ 
иу бон дæр хæдзары куынæ вæййынц, уæд мыл мæ хæдзары 
цыппар къулы тъизгæ фæкæнынц; цыма нын нæ хæдзар исчи 
фæхаста, афтæ нынкъард вæййын. 
— Цæй, цыма дæ нæ фæнды, — худгæбылæй ас лæджы ны- 
хæстæ æрбаппæрста гыццыл лæппу. 
Хъуыста сæм, касти сæм æмæ зæрдæйы цæстытæй уыдта 
æппæт дæр. Гыццыл лæппуйы ныхæстæ, кæй зæгъын æй хъæуы, 
кæйдæр ныхæсты фæстиуæг уыдысты. Цы ’мбары сывæллон та, 
адæймаджы цытæ фæфæнды, уыдæттæн? Цы ’мбары сывæллон, 
царды алы дудгæбæттæ дæр чи бавзæрста, ахæм адæймаджы кæй 
ницыуал фæфæнды, уымæн? Цæй фæндиæгтæ ма вæййы ахæм 
адæймæгтæм, царды йæ рæбинаг фæндтæй иу дæр кæмæн не сæх- 
хæст? Цæй фæндиæгтæ ма хъуамæ уа уый цахъхъæн сылгой- 
магмæ йæ сывæллæтты амондæй дарддæр. Æмæ уыдон та не сты. 
Не сты сывæллæттæ, не сты фæндиæгтæ дæр. Цард та фæн- 
диæгтæй конд у. Фæндиæгтæ кæмæн нал ис, уымæн цард дæр 
нал ис, уым цард дæр байсæфт, фæци. Æмæ ма уæдæ цы ныф- 
сæй цæры? 
«Мæ хъæбулы ныфсæй, — загъта йæхицæн, — мæ хъæбулы 
ныфсæй!» 
Иæ хъæбулы коймæ та йæ хъуыдытæ сæхи аппæрстой дард 
æцæгæлон уæзæгмæ, уыцы æнæхайыры бандонмæ. Уыцы æнæ- 
хайыры бандоныл хуыссыд йæ хъæбул, йæ зæрдæдарæн, æмæ 
фынæй кодта уыцы æвæлмон, уыцы æвæлмаст хуыстæй. Касти 
йæ чысыл зæрдæдарæны цæсгоммæ æмæ йæ хъæбулы цæсго- 
мыл, раст йæ æрфыджы сæрмæ суыдта хъазы къахы фæды хуы- 
зæн стъæлф. Уыцы стъæлф æм пырх къухæй æвзидæгау æртхъи- 
рæн кодта, йæ зæрдæ йын йедзаг кодта тасы æнкъарæнтæй. 
Уыцы тасы æнкъарæнтæ йæ разæнгард кодтой цардмæ, уагъ- 
той дзы ныфс, царды ныфс. Æмæ уыцы царды фæстаг ныфсы 
сæраппонд разы уыди æппæтыл дæр. 
— Хъæбул, — сдзырдта сиахсмæ, — афтæ куы фехъуыстон, 
сæхи лæппу, дам, нæу? 
Бинонтæ кæрæдзимæ бакæстытæ кодтой. 
— Сæхи лæппу нæу, фæлæ-иу алкæмæн дæр йæхи лæппутæ 
дæр афтæ куы лæггад кæниккой! — загъта сиахс. 
— Уымæй та цæмæй тæрсыс, Матрона, — загъта йын Натъа, — 
боныфæстагмæ, дæ муртæ уал ам нырма ма бакъаддæртæ кæн 
æмæ кæд дæ зæрдæмæ нæ фæцæуой, уæд фæстæмæ мæнæ дæ 
хæдзармæ сыздæхдзынæ. 
Иатъайы æдылы банхъæлдта йæхи зондыкъуыбар. 

Гуыцмæзты Алеш 
Уацмыстæ 
484 
«Гъе уæууæй, гъе! — хъуыды кодта йæхинымæр, — адæймаг 
йæхи куы æрныллæг кæны, уæд æм сæрыстырæй чи нæ ракæс- 
дзæн. Уæд ын зондамонæг чи нæуал свæййы!» 
— Сымах кæд здæхут фæстæмæ? — бафарста сæ. 
— Райсом. 
— Хорз, — загъта сын, — изæры уæ хæдзары абæрæг кæндзы- 
нæн æмæ уын зæгъдзынæн мæ ныхас. 
5 
Уыгæрдæнтæй куы рацыд, хæдзармæ куы сирвæзт, уæд бан- 
къардта: йæ хъару бынтондæр асаст. Тыхы мур нал аззад йæ 
уæнгты. Хъæдын тъахтиныл хауæгау æркодта. 
«Цы чындæуа? — хъуыста йæхи уды хъæрзт, — цы чындæуа?» 
Æгад æмæ йæм дæлдзиныг каст зæрыбонты кæйдæр хæдзармæ 
фæцæуын, кæйдæр цæттæ бинонты ’хсæн æрцæрын. Кæйдæр 
хæдзар, æнæзонгæ бинонтæ сæ цæнгты тыхы фæрцы кæй фæца- 
рæзтой, цæст дзы цыдæриддæр уына, суанг къæхтæсæрфæн быз- 
гъуыры онг, æппæт уыдæттæ сæ цæнгты фæллой кæмæн сты; 
æмæ ды уырдæм ныццу, æввонгæй сын дæхи схицау кæн, зæгъ 
сын: ныр адоныл дæр сымахау мæ бар цæуы. Æмæ искæй фæл- 
лад цæнгты фæллоймæ чи цы бар дары? Цæрæнбонты сæ удæй 
артцæгъдæгау цы цард фæцарæзтой, уымæн дæ æввонгæй чи хъуа- 
мæ схицау кæна? Чи дын ратдзæн уый бартæ? Æмæ хæдзары та, 
истæуылты куынæ цæуа дæ бар, уæд дзы куыд хъуамæ фæцæ- 
рай? Куыд хъуамæ цæрай, дæ къухты фæллойæ хай бахаст кæм 
нæй, ахæм бинонты астæу? Хуыснæджы цардæй? Къуымтæ 
æфснайай, хæринаг аразай æви иу ран бадай, уæддæр хат: де 
змæлдмæ дын чидæр, æнæуынгæ чидæр йæ цæст дары, фæрсы 
дæ дисгæнæджы хъæлæсæй: 
«Чи дæ, чи? Цы архайыс ацы къуымты? Кæцæй æрхаудтæ?» 
«Æмæ кæд уый зоныс, — тъахтиныл хаудæй алырдæмты дзæ- 
гъæлтæ кодтой йæ хъуыдытæ, — кæд уый зоныс, æмæ æцæгæ- 
лон хæдзар у, уæд æм цæмæн æппарыс дæхи? Кæд æцæгæлон 
хæдзар у, уæд зæры бонты цы сæрра дæ, цы тых дæ ласы уыр- 
дæм? Цæмæннæуал дын ад кæны дæхи мæгуыр къуым?» 
«Уыцы лæппу, — загъта йæхицæн, — уыцы лæппу...» 
Æмæ та æрыхъуыста зонгæ хъæлæстæ. Æрыхъуыста йæ гыц- 
цыл хъæбулы дзыхы ныхас, уыцы лæппуйы æхсызгон хъæлæс; 
йæ цæсты раз та сыстад уыцы зонгæ стъæлф, — йæ цæстныдзæ- 
вæны уыцы стъæлф афтæ рæзт, афтæ, æмæ æндæр исты уынын 
нал уыд йæ бон. Æмæ уыцы стъæлфы тасуадзæг уындæй хатыд 
йæ зонд; ныры онг ма йын цард адджын цæй тыххæй уыд, ныры 
онг ма цæрыны сæраппонд йæ уд цæуыл хæцыд, уыдонæн сæ 
кой, сæ хъæр дæр нал ис, æрбайсæфтысты. Уыдонимæ æрбай- 

485 
Роман 
Дæ уды фарн 
сæфт йæ цард дæр, йæ царды ныфс дæр. Фæлæ нырма мæнæ 
удæгас куы у. Удæгас адæймаг та йæ фæстаг сулæфты онг дæр 
цæргæ куы фæкæны. Цæргæ чи кæны, уый та истæй ныфсæй 
хъуамæ цæра. Уый та цæй тыххæй цæры? 
«Дæу тыххæй, мæ хъæбул, дæу тыххæй. Æз æй зонын, ды 
удæгас кæй дæ, æмæ цалынмæ цæрон, уæдмæ дæ ныфсæй цæр- 
дзынæн, ды удæгас æмæ амондджын кæй дæ, уый базоныны ныф- 
сæй. Мæн ницы хъæуы, хъæбул, фæлæ йæ базонон, ды, æцæ- 
гæйдæр, мæ хъæбул дæ æви мæм мæ хъæбулы хуызы цæстмæда- 
рынæн фæзындтæ, — куыдта, æмæ йæ мидзæрдæйы лæгъстæ- 
гæнгæ дзырдта йæ айразмæйы уазæгимæ. — Ма тæрс, хъæбул, 
мæн дæуæй ницы хъæуы, куы дæ ссарон, уæддæр дæ хъæбулы 
лæггæдтыл нæ бадомдзынæн. Æз хъæбулы лæггæдты аргъ нал 
дæн, мæ зæрдæдарæн, хъæбулæн мæ хуызæн мад æгады хосæй 
дарддæр ницы у æмæ дæ хъæбулы лæггæдтыл нæ бадомдзынæн, 
мæ сæрныллæгæй дын дæ сæр адæмы раз не ’рныллæг кæндзы- 
нæн, мæ номæй дæ адæмы раз нæ фæкъæмдзæстыг кæндзынæн, 
фæлæ-иу дын сусæгæй дæ дзыхы ныхасмæ уæддæр байхъусдзы- 
нæн. Мады рæвдыдæй цух цы зæрдæ бавзæрста, уымæ дардæй 
уæддæр бакæсдзынæн. Æз дын, хъæбул, æрмæст дæ удæгас уæнг- 
ты змæлд фенон, æндæр лæггад дæ нæ бадомдзынæн. Æцæгæлон 
адæймагау мæм æцæгæлоны цæстæй куы кæсай, дæ ныййарæг 
мад дæм æцæгæлонæй куы фæзына, барæвдауын дæр дæ куынæ 
уæнда, уæддæр де сулæфтæй æхсызгондæр куы ницы уыдзæн 
мæ фæрчытæхауæг зæрдæйæн». 
Куыдта æмæ афтæтæ лæгъстæ кодта йæхинымæры, цыма йæ 
хъæбул æцæгæйдæр йæ разы лæууыд. Хъæбулуарзаг зæрдæйæн 
та йæ сæнтты фадат фæци æмæ нал ауæрста йæхиуыл. Цинтæ 
æмæ лæгъстæ кодта йæхинымæр йæ хъæбулæн æмæ уыцы æмрæ- 
стæджы ноджы хъуыды кодта, фыццаг уал йæ хъæбулæн йæхæ- 
дæг йæхи кæй не схъæр кæндзæн, фæлæ хъæбул дæр уæддæр 
хъæбул кæй у æмæ æппынфæстаг мады зæрдæйы хъарм æнæба- 
фиппайгæ кæй нæ фæуыдзæн, кæй базондзæни йæ мады, æмæ 
йын нырмæ æнæзонгæ æмæ æцæгæлон хæдзар чи у, уым кæй 
разындзысты йæ адджын бинонтæ. Æмæ уыдзæни амондджын. 
6 
Уыцы хъуыдытæ йæ цух нал суагътой, уыцы хъуыдыты амон- 
дæй йæ зонд расыг кодта, æмæ изæры Чатритæм куы бацыд, 
уæд гуырысхотæ æмæ дывæндтыл нал схæцыд. Уый нæ, фæлæ 
ма йæхимидæг дис дæр кодта: цы у, цы, йæ дызæрдыджы сæр? 
Цæй сæрæгады кой кæны, æппæт дæр йæ хъæбулы ссарыны 
сæраппонд куы аразы? Цы сты Натъайы хуызæтты былыс- 
чъилтæ, йæ хъæбулы ссарыны ныфс йæ зæрдæйы куы бацыд? 

Гуыцмæзты Алеш Уацмыстæ 486 
Чатриты бинонты баййæфта æмбырдæй. Уыдысты фынгыл 
æрбадынæввонг. Æвæццæгæн, уымæ æнхъæлмæ кастысты. Натъа 
банæртонхуыз: йæ чызг æмæ йе сиахсы номыл сарæзта дзадж- 
джын æхсæвæр — уыдис дзы ног цыхтæй конд хæбизджынтæ, 
дзыкка æмæ æндæр цыдæртæ. Æвæццæгæн, абон йæ сихор мæ- 
гуыркъухдæр кæй разынд, уый йын йæ зæрдæ бацавта — карк 
дæр рауæлдай кодта. 
Хæринæгтæ фынгыл æвæрд куы фæци, уæд йæхæдæг дæр сæ 
фарсмæ æрбадт æмæ уыйырдæм фæллад, фæлæ сæрыстырæй 
бакаст, ома кæсыс, адæттæм адæймаджы æвдæлгæ нæ ракæны, 
æндæра се ссарынæн та цы хъæуы. 
Чатри æмæ сиахс фæйнæ цалдæр анызтой. Цæмæй йæ зæрдæ 
ныфсджын уыдаид, уый тыххæй йæхæдæг дæр «нæ»-тыл не схæ- 
цыд, се ’мнозт кодта. Хъуыддаджы тыххæй йæ нырма ничи фар- 
ста, фæлæ йын йæ цæрæнбон куы ракуывтой, уæд Натъа дæр 
сыкъа райста, бирæ цыдæртæ йын фæкуывта æмæ йæ анызта. 
— Цæй, Матрона, — фарста йæ аудæг хъæлæсæй, — цы фæнд 
дæм æрцыди? 
Уымæн та кæд йæ фæнд лыггонд уыди, уæддæр æм йæ дзу- 
рын зын касти æмæ ныхъхъус. Ныхъхъус сты уыдон дæр. Ничи- 
уал ницы дзырдта, æмæ йын уыцы мадзура бадт йæ тых саста. 
Æмæ та цæмæй йæ зæрдæ бынтондæр ма æрлæмæгъ уа, йæ ныфс 
та ма асæтта, уый адæргæй батагъд кодта: 
— Цæй фæндтæ ма вæййы мæ хуызæттæм та, — загъта сын, — 
нæ зонын, цы бакæнон. Ме ’нæбары муртæ та цы фæкæндзы- 
нæн? 
Йæ ныхæстæй йын сеппæт дæр бамбæрстой йæ фæнд æмæ 
сæхиуыл схæцыдысты, базмæлыдысты, кæрæдзимæ бакæстытæ 
кодтой. 
— Æ, мæрдтыкъæй макуы фæуай, — байради Натъа, — дæхи 
удæн æнцондæр цы у, афонмæ дæр дæ уый аразын хъуыди... Дæ 
папитыл та цæуыл мæт кæныс — хæдзармæ куы ныццæудзынæ: 
дæ къухты хъиамæт кæдæм бахæссай, уым дын бартæ фылдæр 
уыдзæн. Афтæ дын уæддæр ничи зæгъдзæн — нæ даринаг дæ. 
Уыцы ныхæстæй Венерæйы цæсгом хурау схудт. Сæрыстыр 
æмæ райгондæй бакаст йæ мойырдæм — ома адон иууылдæр дæ 
зондджын миты фæрцы сты, æмæ дарддæр цы аразын хъæуы, 
уымæ дæхицæй хуыздæр ничи сарæхсдзæн. 
Йæ мой йын бамбæрста йæ цæстæнгас. 
— Уыдоныл та цы тыхсыс, Матрона? — йе ’мкъаймæ йæ сæр 
разыйы тылд бакæнгæ, дзырдта сиахс, — Доме мын афтæ фæ- 
дзæхста: кæд, дам, разы у махмæ æрцæуыныл, уæд, дам-иу ын 
зæгъ: йæхимæ цыдæриддæр ис, уыдонмæ, дам, ын йæхи удæй 
дарддæр ничи ницы бар дардзæни, куыд æй фæнды, афтæ, дам, 
сын бакæнæд. Кæд, дам, æй фæнды, уæд, дам, сæ ауæй кæнæд 

487 
Роман 
Дæ уЪы фарн 
æмæ æхца йæхи уды номыл нывæрæд, уыдон, дам, æрмæст йæхи 
сты. Æмæ, æвæццæгæн, афтæ хуыздæр уыдзæн, Матрона. Ма 
тæрс, исты цух чи у, ахæм хæдзармæ нæ ныццæудзынæ. Алцæ- 
мæй дæр цæрæг хæдзар сты. Доме йæхæдæг йæ бинонтимæ го- 
рæты цæры, æмæ Уакко иунæгæй кæй аззайы, æндæр цух ницæ- 
мæй сты. Уакко сын горæтмæ нæ комы — ам, дам, у мæ уæзæг, 
æмæ, дам, ардыгæй никуыдæм фæцæуинаг дæн. 
— Гъе æмæ цы, — нал та фæлæууыд Натъа, — афтæ та ноджы 
хуыздæр. Ауæй сæ кæн æмæ æхца дæхимæ куы уа, уæд дæ куыд 
фæнды, афтæ сын кæндзынæ. Хæдзар нæуæг хæдзар у, æмæ йæ 
æлхæнджытæ уыдзæн. Стурты дæр афтæ. Хъуг мæнæ мах нæ- 
хæдæг дæр балхæндзыстæм. 
Уый ницы дзырдта. 
— Кæд разы дæ, — дзырдта йæм сиахс, — уæд сын иу бонмæ 
сæмгъуыд кæн. Ардыгæй уæдмæ дын бæстонгæнинаг цы уа, уыдон 
æрбæстон кæндзынæ, иннæты та уæй акæн. Уыцы бон дæм ма- 
шинæйыл æрбацæудзысты, мæхæдæг дæр æрбацæудзынæн семæ, 
демæ ласинаг цы уай, уыдон сæвæрдзыстæм, æмæ уыциу цыдæй 
афардæг уыдзыстæм. 
Уый ницы дзырдта. Æнхъæлмæ каст, Чатри та цы зæгъдзæ- 
ни. Чатри сæм уæды онг æнæдзургæйæ хъуыста, фæлæ ныр йе 
сиахсмæ бакаст æмæ нал фæлæууыд: 
— Куыд ын сæ уæй кæнын кæнут, куы, уыцы иу гуыппæй? 
Ай цæрæнбонты сконд хæдзар у, сæныччы хъус куынæ уæй кæны! 
Сæхæдæг дæр ма иу хатт æрбацæуæнт æмæ ноджы бæстон ба- 
дзурæнт. Уæд та йæ ныццыдыл нал разы кæнынц, уæд æй уæл- 
мит, уæлих аззайын кæнынмæ хъавут? 
Чатрийы ныхæстæм йæ чызг бадиссæгтæ кодта: 
— Цытæ дзурыс, цы? — уыцы дисгæнгæ ныккомкоммæ йæ 
фыдмæ, — Доме ахæм адæймаг у, æмæ сывæллоны раз дæр нæ 
фæсайдзæн йæ ныхас. Стæй Солтаны дæр уымæн æрбарвыста, 
æмæ йыл алцæмæйдæр кæй æууæнды. 
— Сымах сывæллæттæ стут æмæ нырма ницы ’мбарут, — цæх- 
гæр сæм сдзырдта Чатри, — цæрæнбонты фæллæйттæ афтæ талф- 
тулфæй къаппа-къуппа кæнииаг не сты. 
Венерæйæн тынг хъыг уыдысты йæ фыды ныхæстæ æмæ йæ 
цæсгом фæтар кодта. Йæ мойы йын сывæллон кæй рахуыдта, 
адæм сæхи хъуыддæгтæ дæр кæй бæрн бакæнынц, уымæн йæ 
ныхас фæсвæд кæй авæрдта, уый нæ ныббарста йæ фыдæн — 
мæсты æмæ йæм гуырысхогæнгæ бакаст: ома дæ кæд æндæр исты 
зæгъын фæнды, ома кæд дæ зæронд хæзгулы ацыдыл нæ дæ 
разы? 
Натъа дæр æндæрхуызон бамбæрста йæ лæджы ныхæстæ, 
æмæ йæ цæсгомы хуыз фæсау: 
— Æмæ лæппу йæхи зондæй дзуры? — фыдæхы хъæлæсæй 

Гуыцмæзты Алеш 
Уацмыстæ 
488 
сдзырдта йæ моймæ, — сæ ныхас ын загътой æмæ йæ æрвитгæ 
дæр уымæн æрбакодтой. 
Чатри фембæрста йæ усы хъæлæсы уаг: 
— Æниу алкæмæн йæ бар йæхи у, — загъта куыдфæндыйы 
хъæлæсы уагæй. — Мæн та дзы цы хъæуы... 
Уый та ницы загъта. Хъуыста сæм, касти сæм æмæ та сын 
фæхатыд сæ мадзура хъаугъа. Уæддæр ын æхсызгон уыд, Чатри 
йæ сæрыл кæй сдзырдта: уæддæр хъæубæсты фарн хъæубæсты 
фарн у, уæддæр ацы хъæубæсты æхсæн фæцард æмæ никæйхъæ- 
уæг къæбылайау аппаринаг кæй нæу, уый йын йæ зæрдæ æлхæд- 
та. Йæ хъуыды аивыны фæнд йæ фæсонæрхæджы дæр нæ уыд, 
фæлæ йын йæ уавæр чидæртæ кæй не ’мбары, йæ царды змæсты- 
тæм ын афтæ уæлæхох цæстæй кæй кæсынц, уымæй йæ риу 
æрхæндæгæй дзаг кодта. 
— Æз дæр мæхи зондæй нæ дзурын, — фæхъыг и Солтан дæр 
йæ каисы ныхæстæм, — Доме мæ уый тыххæй æрбарвыста. Мæ- 
хæдæг дæр, дам, бацæуин, фæлæ, дам, æз уæддæр æцæгæлон 
дæн, æмæ, дам, мæ цуры йæ хъуыды зæгъын куынæ бауæнда. 
Мæнæ уымæн дæр дзырдта, — цæстæнгасæй ацамыдта йæ биной- 
нагмæ, — ды, дам, уæддæр сæхи чызг дæ, æмæ, дам, дæуæн 
æргомдæр зæгъдзæни йæ ныхас. 
Венерæйыл та йæ мойы ныхæстæй хуртæ ракаст. Рæвдаугæ 
цæстæнгасæй йæм касти æмæ йæ сæр разыйы тылд кодта. 
— Гъе æмæ сын зæгъ дæ ныхас, Матрона, — бауырдыг та йæм 
Натъа. 
Æмæ æвиппайды афæлмæцыд йæхи дзæгъæлы ратас-батасæй. 
Лыггонд ын цы хъуыды уыд, уый ма исчитæ раууил-баууил кæна, 
алчи ма дзы йæхи тъысса, алчи ма йын йæхи уынаффæгæнæг 
кæна, уыдæттæ йæм æцæгдæр æгæр сæрныллæг митæ фæкасты- 
сты: 
— Хорз, — загъта сиахсæн, — æрбацæуæд. 
Уыцы дзырдтæ дзы куы схаудысты, уæд сыл йæ цæстæнгас 
ахаста æмæ федта: сеппæтмæ дæр диссаг фæкастысты йæ ны- 
хæстæ — цыма ныронг ныхас æндæр цæуылдæр уыди, цыма æрцæ- 
уæн кæмæн нæй, ахæм дзырдтæ дзы схаудысты, уыйау бинонтæ 
джихтæгæнгæ кæрæдзимæ ракæс-бакæс кодтой. Чатри цæуыл дис 
кодта, уый æмбæрста, фæлæ иннæты дисы сæр цы уыд, уый нæ 
ахста йæ зонд. Цæуыл дис кæнынц — абондæргъы дзы уый куы 
домдтой, цæмæй уыцы ныхæстæ загътаид? Æви йæ сайгæ код- 
той? 
Йæ зæрдæ ауазал йæ фæстаг хъуыдыйæ. Къахгæ йæ кодтой? 
Æмæ уæд Иратаманы чи нæ æрцыд, ахæм митæ сын куы бакæн- 
дзæн! Сæ ном сын фидисæн дзуринаджы сæр куы скæндзæн!.. 
Кастис сæм, æмæ йын сæ сæццæ æнгас йæ зæрдæ саджилтæ 
кодта. 

489 — Роман Дæ уды фарн 
Æппынæрæджиау сæ дзурын сфæрæзта Натъа: 
— Æ, мæрдтыкъæй макуы фæуай! Афонмæ дæр афтæ, гъе! 
Натъа йæм дзырдта цины цæстæнгас æвдисгæ, фæлæ йæ ны- 
хæстæй та хъуыст тæригъæдгæнæджы хъæлæсы уаг. Уыцы тæ- 
ригъæдгæнæг хъæлæс æрыхъусгæ йыл æвиппайды æртæфсти, 
Чатрийæ дарддæр иннæтæ цæуыл дис кодтой: йæ разыйы ныхас 
сын куы загъта, уæд сæ разы аззад æдых, æвæрæз, æнамонд 
æмæ тæригъæддагæй; тæригъæддагæй, иу фæхæцæг кæуыл нæй, 
æмæ иунæджы тасæй æппæтыл дæр разы чи у. 
Уый та нæ фæндыд, æмæ йын исчи тæригъæд кæна; нæ йæ 
фæндыд йæхи тæригъæддагæй уынын, йæхи тæригъæддаджы 
бынатмæ æрæппарын æмæ мæсты кæнын райдыдта. Йæ зæрдæ 
арæсыд. Афæнд кодта, йæ хъуыды цæхгæр аива, фæлæ та йæ 
хъæбул ссарыны ныфс йæ зæрдыл куы ’рбалæууыд, уæд йæ 
мастыл дæндагæй ныххæцыд. 
Уæдмæ хæдзары бинонтæ дæр æрчъицыдтой се ’нæнхъæлæ- 
джы дисæй. 
— Матрона, — цины хъæр сирвæзти Венерæйæ, — уæдæ ныр 
бафайнустытæ стæм. 
Хуыздæр ныхæстæ не ссардта йæ цин равдисынæн. Фæлæ 
сæрыстыр æмæ фæуæлахизуæвæджы цæстæнгасæй бакаст йæ 
фыдмæ — ома йæ ныр дæхи цæстæй федтай, мах сывæллæттæ 
нæ, фæлæ æппæт зонынхъом кæй стæм. 
Ацы хатт Солтан дæр нал бамбæхста йæ сæрыстырдзинад: 
— Кæд æрбацæуой? — фарста йæ, йæхицæн аргъ кæнын чи 
зоны, ахæм лæджы хъæлæсы уагæй. 
Уый та ныхъхъуыды кодта. Чатрийы къуырма цæстæнгасæй 
тыхсти, зын ын уыди, цæрæнбонты йæ сæрыстыр æмæ æнæба- 
сæттонæй чи зыдта, уыдон раз йæхи сæрныллæгæй уынын. Нæ 
йæ фæндыд, сæ мадзура æнгасы сын сæ хъуыдытæ фиппайа, 
фæлæ йын не ’нтыст, фæлтæрд цæстæнгасæй ницы ирвæзт. 
— Абон — хуыцаубон, — дзырдта йæхиимæ дзурæгау, — иннæ 
хуыцаубоны нæ, фæлæ иннæ æртыццæджы æрбацæуæд. Арды- 
гæй уæдмæ мæ муртæн дæр цы кæнинаг уон, уый бакæндзынæн. 
Бæргæ ма уый размæ йæхæдæг иу хатт куы ’рбауадаид, æмæ сæ 
иумæ куы æрбæстон кодтаиккам, уæд хуыздæр уыдаид. 
— Чи? — хинфарст æй кодта Венерæ. — Доме æви йæхæдæг. 
Чызджы æнгасы фæхатыд сæрыстыр былысчъилтæ — ома дæ 
кæд дæ мойаджы фенын фæнды развæлгъау. Æмæ йæ зæрдæ 
арæсыд: æцæгæйдæр æй сывæллоны бынаты куы авæрдтой, цымæ 
ма уыцы кары ис, æмæ æцæгæй дæр йæ ссаргæ амондыл тыхсы, 
цымæ ма уыдонæн сæхи зæрдæтæ цы агурынц, уый дæр уыдæт- 
ты мæт кæны. 
— Куыд чи, — бакаст æм уайдзæфгæнгæ, — Доме йæхæдæг. 
— Хорз, — ныхасы бынтондæр йæхи сбарджын кодта сиахс, 

Гуыцмæзты Алеш 
Уацмыстæ 
490 
— чи зоны ма æрбауайæм уый размæ дæр. Фæлæ цы нæ вæййы, 
куынæ фæзынæм, уæддæр уыцы бон æнæмæнг фæзындзыстæм, 
æмæ уæдмæ дæ хъуыддæгтæ æрбæстон кæн. 
— Хорз, хъæбул, хорз, — загъта йын. 
Йæ ныхæстæ сын загъта, æмæ йын ныр цæуын афон дæр 
уыд, фæлæ йæ цæмæндæр йæ къах нæ хаста. Цыдæр зæгъын ма 
йæ фæндыд, фæлæ цы, уый йæ зонд нæ ахста æмæ, хæдзары 
бинонтыл йæ цæстæнгас хæсгæ архайдта, цы зæгъын ма йæ фæн- 
ды, уый æрымысын. 
Венерæйæн уыд амондджын хуыз. Цыма абон ссардта йе стыр 
амонд, ахæм æнгас æвдыста. Рæвдаугæ æмæ уарзтæмдзаг цæс- 
тæнгасæй касти йæ моймæ. Сæрыстыр уыд, ахæм мой йын кæй 
ис, бирæ йæ чи уарзы, æнувыд ыл чи у, стыр хъуыддæгтæ ара- 
зын дæр йæ бон кæмæн у, йæ мад æмæ йæ фыд цы цардæй 
фæцардысты, ахæм цардæй нæ, фæлæ æмзæрдæйæ кæй цæрынц. 
Йæ мойæ афтæ разы кæй у, уыцы хъуыдыйæ былысчъилтæ код- 
та йæ фыдыл дæр — йæ мадыл ын æнувыд чи нæ уыд, мæнæ ай 
хуызæттæм, Матронайы хуызæттæм дæр-иу чи ’рхаудта. Тæри- 
гъæд кодта йæ мадæн, йæ лæг иузæрдыг кæуыл нæ уыд, йæ- 
хийау æм æцæг амонд кæй не ’рхаудта царды. Уыцы тæригъæд- 
гæнæджы æнгас бафиппайдта Натъа дæр, æмæ йæ чызджы амонд- 
джын хуызæй йæхи дæлдзиныджы бынаты фæхатгæйæ йæхæ- 
дæг дæр тæригъæдгæнæджы каст кодта Чатримæ — ома кæсыс, 
куыд рæдыдтæ, кæуыл-иу мæ баивтай. Чатри дæр цыдæртæ ха- 
тыд йæ бинонты хъуыдытæй æмæ ныхъхъуынтъыз. 
Куыд нæ хатыд уыдæттæ йæ зæрдæ æмæ сæм дарддæр кæ- 
сын йæ бон нал баци, сыстад. 
— Цæй, хорзыл-иу амбæлут. Райсом уæ, æвæццæгæн, нал 
фендзынæн. 
— Хорз, Матрона, — батагъд та кодта йæ дзуринагыл сиахс, — 
иннæ æртыццæджы æнæмæнг æрбацæудзыстæм. Æрмæст афтæ 
ма рауайæд, æмæ дзæгъæлы цыд фæуæм. Мæ дыккагхæдзæртты 
раз мæ ма ныххудинаг кæн. 
— Куыд? — бафарста йæ. 
— Уæд та дæ фæнд аивтай. 
— Æцæг, æцæг, — лæгъстæгæнгæ йæм дзырдта Натъа дæр, — 
æлгъыстаг мын сæ ма фæкæн. 
«Мæ хъуыддæгты алчидæр йæхи мæхицæй бæрнджындæр куыд 
хаты», — ахъуыды кодта йæхинымæр. 
— Нæ, хъæбул, нæ, — загъта сиахсæн, — æрбацæут-иу. 
Куы рацыд, хæдзарæй куы адард, уæд йæ фæстæ не ’ры- 
хъуыста Чатрийы бинонты фыдаудæнгæнæн худт, фæлæ йæ зыд- 
та: ахсæв ма уыцы хæдзары бирæ фæкæндзысты йæ кой, æмæ- 
иу сæ алы ныхасы фæстæ дæр искæмæй сыхъуысдзæн: 
«Хи-хи-хи-хи...» 

491 
Роман 
Дæ уды фарн 
7 
«Æвæццæгæн, мæрдтæм цæуын дæр уымæн зын вæййы, æмæ 
адæймаг цæстæй кæй уыдта, цæст кæуыл сахуыр, уыдон уынын- 
хъом кæйнæуал уыдзæн. Æмæ чи амæлы, уый ма цæй уынын- 
хъом вæййы? Зын, йæ фæстæ кæй ныууадзы, уыдонæн вæййы, 
æндæра ма амæлæг та цæй мæтхъом вæййы. Фæлæ йæ фæстæ 
кæй ныууадзы, цæрæнбонты йæ чи уыдта, уыдонæн æвиппайды 
куы æрбайсæфы, уынынхъом æй куы нæуал вæййынц, уæд сын 
куыд нæ хъуамæ уа зын. Уыдис æмæ нал ис. Цæст æй уыдта, 
къухæй йæм февналæн уыдис, æмæ æвиппайды нал ис, нал æм ис 
къухæй бавналæн, нал æм æххæссы дæ къух. Зын у, уæдæ цы у! 
Зын куыд нæ у, мæнæ ацы папитæ, цæрæнбонты мæ цæнгты 
тыхæй кæй ратыдтон, алы мурыл дæр дзы мæ уды тых кæмæн 
бахардз, мæ уырзты фæд кæуыл баззад, уыдон æвиппайды куы 
нæуал уынон, уæд? Æви сыл цæрæнбонты фыдæбон дæр уый 
тыххæй кæны, цæмæй цæуыл фыдæбон кæны, уыдон фесафы- 
нæй тæрса, уыдон фесафыны тасæй йын цард адджын кæна?» 
Афтæтæ хъуыды кодта, се ’мгъуыды бон куы ’рхæццæ, рай- 
сом раджы куы сыстад æмæ та йæ къуымтыл йæ цæст куы ахас- 
та, уæд. Гадзрахатæй рацæуæджы хуызæн хатыд йæхи, йæ зæрдæ 
тыхст, æмæ, исты ми кæнын æфсон, йæхи раппар-баппар кодта. 
Йемæ аласинаг цы дзаумæттæ уыд, уыдон къуымты алы рæтты 
тыхтытæй лæууыдысты, къултæ гомгæрццæй аззадысты, æмæ 
сæ уындæй йæ уд ихæн кодта. Уый размæ бон хъыбыл аргæвста. 
Хъыбылы фыд фынгыл æвæрд уыдис уæнггай, тугæйдзæгтæй, 
æмæ уыцы туджы тæфмæ йæ уд уæлæмæ хаудта; цыма кусарт 
нæ, фæлæ фыдракæнд сарæзта; цыма æргæвдæн кæмæн нæй, 
ахæм цыдæр аргæвста æмæ йæ ныр цы фæкæна, уый нал зоны, 
афтæ дзы тарсти. Хатæны астæу æрмттæдæлармæй лæууыд, йæ 
къуымтыл йæ цæст хаста æмæ цы араза, цы архайа, уыдоныл йæ 
хъуыдытæ нал æххæссыдысты. Цæуылдæрты тагъд кæнын та 
йæ æнæмæнг хъуыди — чи зоны, цафон фæзыной. Доме йæм 
йæхæдæг нал æрбацыд, фæлæ ма Солтаны иу хатт æрбарвыста: 
абонæй, се ’мгъуыды бонæй афтæ, уæд, дам, æнæмæнг æрбацæу- 
дзыстæм. Дæ муртæй уал, дам, æнæмæмг бæстон кæнинаг чи у, 
уыдон уал, дам, æрбæстон кæн, иннæтæн, дам, фæстæдæр исты 
хос кæндзыстæм. Æмæ уал уый дæр йæ фос ныууæй кодта. Хуы- 
цаубоны хъæуы лæппутæ базармæ скъæрдтой фысвос, æмæ сын 
уый дæр йæ фысты семæ арвыста. «Цы исой, ууыл-иу сæ рат- 
тут» сын загъта, æмæ йын сæ ауæй кодтой. Хъыбыл аргæвста. 
Хъуг æмæ дыгæрдыджы ам бынаты дæр бирæ æлхæнджытæ уыд. 
Фыццаг сыл Натъа сдзырдта. Бæргæ йæ фæндыд йæ хъуг хуыз- 
дæр хицауы къухмæ раттын, фæлæ Натъа хъуджы аргъ не сдзырд- 
даг кодта, æмæ ма сын æй цы ’фсонæй хъуамæ ма радтаид. Уæд- 
дæр сæ бафæдзæхста: 

Гуыцмæзты Алеш Уацмыстæ 492 
— Цы нæ вæййы, царды алцы дæр æрцæуы, æмæ-иу мын уæд 
мæ хъуг фæстæмæ йæхи аргъыл раттут. 
Ууыл дæр ын сразы сты. Хæдзарæн дæр æлхæнджытæ уыд, 
фæлæ йæ нæ нæ ауæй кодта. 
«Фенон уал, — загъта йæхицæн, — æмæ йæ уæд стæй ауæй 
кæндзынæн. Кæннод уæд та уæлих аззадтæн». 
Дзаумæттæй дæр йемæ аласинаг кæй уыд, уыдон ахæссынæв- 
вонг æркодта. Уæддæр ма йын бирæ цыдæртæ аразинаг уыд æмæ 
уал дзы кæцы сараза, уый нæ зыдта. 
Уæдмæ хъæубæстæ сæ хъом раздæхтой сæрвæтмæ. Æвæндо- 
нæй йæхи атыдта йæ хъугæй æмæ, æхсыр асинтыл æрæвæргæйæ, 
йе стурты хъæуы фосимæ баиу кодта, Хъуг, цыма йæ абонæй 
фæстæмæ кæй нæуал фендзæни, уый зыдта, уыйау фæстæмæ 
ракаст, йæ хъуыр айвæзта æмæ ныууасыд: «Му-у-у!» 
Йæ хъуджы уаст æм зæрдæхалæн куыды хуызæн фæкаст. 
Хъуджы цæстытæ уыдысты цæссыгамæхст, æви йæхи цæссыгтæ 
фемæхстысты, уый нал рахатыд, ныртæккæ адæмы раз куы нык- 
кæуа, уый адæргæй лидзæгау акодта хæдзармæ. 
Нæ, кæуын æм нал цыди. Йæ цæстыты фæлм ныббадт. Уыцы 
фæлм ныббадт йæ уды дæр, фæлæ йæм кæуын нал цыди. Хæдза- 
ры тъахтиныл йæхи куы æрæппæрста, гомгæрцц къултыл æмæ 
къуымты рæдзæгъд тыхтæттыл йæ цæст куы ’рхæцыд, уæд та 
йыл æртæфст: нырма йын бирæ цыдæртæ ис аразинаг. Аразын та 
йæ ницы фæндыд. Къуымтыл йæ цæст хаста, йе змæст къуымтæ 
йын цыдæр йæ зæрдыл лæууын кодтой, фæлæ цы, уый йæ хъуы- 
ды нæ ахста. Кæддæр ма йыл æрцыд мæнæ ахæм хабар, кæддæр 
ма уыд мæнæ ахæм уавæры, кæддæр ма федта мæнæ ацы змæс- 
тытæ, фæлæ кæд? Æппынæрæджиау йæ зæрдыл æрлæууыд: йæ 
ныййарджытæ куы амардысты, нырма йæ фыд, стæй йæ мад, сæ 
хæдзар куы федзæрæг, иунæг тау-къоппайæ сын афæдзæй-афæ- 
дзмæйы кæндтæ куы фæцарæзта, уæд ма хæдзары цы муртæ 
аззад, уыдонæн дæр исты сæрфат хъуыд. Цы сын хъуамæ са- 
рæзтаид? Хæдзар ауæй кодта, хæдзары къуымты цы уыд, уыдон 
та ардæм æрбаласта. Цы бон сæ ласта, гъеуæд дæр раст мæнæ 
абонау, йæ цæгаты хæдзары йæ ныййарджыты муртæ мæнæ афтæ 
бæстытæ æмæ тыхтытæ уыдысты. Æмæ уæд йæ цæгаты хæдзар 
æдзæрæг фæци, æмæ сын сæ бынтæ ардæм ласта, фæлæ ныр та 
кæй хæдзар федзæрæг, кæдæм ласы ацы хæдзары бынтæ? Уæд 
уыцы хæдзары бынтæ сæ хъæбул аласта, сæ хъæбулы хæдзармæ 
бафтыдысты, фæлæ ныр та ацы хæдзары муртæ кæй хæдзармæ 
ласы, кæй хæдзармæ бафтдзысты? 
Уæды бон æмæ йæм абоны бон афтæ æмхуызон кастысты, 
æмæ йын уыцы æнгæсдзинад йæ зæрдæ æррæвдыдта. 
«Чи зоны, — хъуыды кодта йæхинымæр, — чи зоны, ныййарæ- 
джы бынтæ æрмæстдæр хъæбулы хæдзарыл æфтгæ сты, æмæ 
ацы хæдзары бынтæ дæр ацы хæдзары бындарыл бафтой. Уыцы 

493 
Роман 
Дæ уды фарн 
бон дæр раст мæнæ абоны боны хуызæн куы уыд, æмæ кæд 
уыцы бон ныййарæджы бынтæ хъæбулы хæдзармæ бафтыдыс- 
ты, уæд абон адон æндæр ранмæ куыд хъуамæ бафтой? Уыцы 
бон æмæ абоны боны æхсæн куы ницы хицæндзинад ис?» 
Тынг бацин кодта уыцы хъуыдыйыл. Саст зæрдæ æфсон ссард- 
та, æмæ йæ нал фæндыд уыцы хъуыдыйæ фæиппæрд уæвын. 
Утæппæт тыхтæтты астæуæй систа иучысыл тыхтон, йæ чысыл 
хъæбулы дзаумæттæ, ныр дыууиссæдз азмæ æввахс цæсты га- 
гуыйау кæй хъахъхъæдта, нылхъывта сæ йæ риумæ. Йæ риумæ 
сæ æлхъывта, йæ сæрæй та уыцы хъуыды нал цух кодта. 
Æмæ, æвæццæгæн, афтæ фæбадтаид йæ уазджыты æрба- 
цыдмæ, фæлæ йæ хъæуы устытæй чидæртæ абæрæг кодтой. 
Цыдæртæ йын дзырдтой, цыдæртæ йын аразын кодтой, æмæ 
сын уый дæр йæ хъуыддæгтæ сæ бæрны бакодта, йæхæдæг та 
коммæгæс сабийау сæ уæлхъус лæууыд, æмæ йын чи цы дзырд- 
та, уый арæзта. Хъæуы устыты нæ бафæндыд, æгуыдзæджы 
цыдæй ацæуа абон — хъыбылы фыдæй иу цæуæн бауæларт код- 
той, арæзтой цыдæр хæринæгтæ. Уый семæ разы уыд алцæуыл 
дæр. Йæ ацыд сын æхсызгон кæй нæу, йæ цардыл ын кæй тых- 
сынц, уый зынди сæ кæнгæ хъæлдзæг ныхæстыл, сæ ныфсæвæ- 
рæн дзырдтыл. Айхуызæн кусгæ бон, хосæссивæны рæстæджы 
йæ иунæгæй кæй нæ ныууагътой, æгæрыстæмæй Натъа æмæ Ег- 
наты идæдз Зарæ дæр йæ уæлхъус кæй æрбалæууыдысты, уый 
йын йæ зæрдæ æлхæдта, бахъардта йæм: мæнæ ацы хъæубæстæ, 
цæрæнбонты кæй астæу фæцард, уыдон ын алы дудгæбæттæ кæй 
бавзарын кодтой, семæ кæй хылтæ кодта, уымæй дæр ын ад- 
джын кæй уыдысты... Сæ кæнгæ хъæлдзæгдзинад, се змæлд æмæ 
сæ ныхæстæй цыдæр зонгæ нывтæ стъæлфыд йæ риуы, фæлæ 
сæ бæлвырдæй нæ ахста йæ хъуыды, стæй йæ нæдæр фæндыд 
ууыл хъуыды кæнын. 
Кæмæ æнхъæлмæ кастысты, уыдон фæзындысты бонрæфты. 
Æртæйæ. Уæзласæн машинæйы шофыр, Доме æмæ Солтан. Доме 
йæхи машинæйыл æрбацыд, Солтан дæр йæ фарсмæ бадт. Хæ- 
дзары раз машинæтæ куы ’рурæдтой, уæд цыма æстдæсаздзыд 
чызг цыди чындзы, уыйау устытæ батыхстысты: 
— Омæ нæ хъæуы лæг нал ис, лæг?! 
— Цу-ма, — батыхсти Натъа æмæ сывæллæттæй кæйдæр ар- 
выста, — махон хæдзары ис, æмæ уымæ уæддæр фæдзурут. 
Доме æмæ Солтан машинæйæ куы рахызтысты, уæд сыл 
хъæуы сывæллæттæ атыгуыр сты. Устытæй дæр чидæртæ рацыд 
сæ размæ. Солтан, сиахсæн куыд æмбæлы, уымæй барджындæр 
æвдыста йæхи — ома ам хъуыддæгтæ аразæг æз дæн: устытимæ 
аныхæстæ кодта хъæууынджы, уæзласæн машинæйы шофыры 
дæр æрхизын кодта æмæ сæ хуыдта хæдзармæ: 
— Мидæмæ нæ нæ уадзут, мидæмæ? — барджын хъæлæсæй 
дзырдта устытæм. 

Гуыцмæзты Алеш 
Уацмыстæ 
494 
Йæхæдæг сæ размæ нæ рахызт. Тыргъы сæм банхъæлмæ каст. 
Тыргъæй йæ цæстæнгас хаста уазджытыл, касти Домемæ æмæ 
йæхинымæр дзырдта: 
«Уæ хъæбул, уæ хъæбулы хуызæн хъæбул, æгайтма фæ- 
зындтæ, æгайтма ды фæзындтæ, æгайтма дæ мæ цæстæй фед- 
тон». 
Уæдмæ уыдон тыргъмæ схызтысты. Солтан та уымæн дæр 
йæ къух барджынæй райста æмæ йæм дзырдта цыдæртæ. Шо- 
фыр дæр ын райста йæ къух, гуырысхогæнæджы цæстытæй йæм 
бакæстытæ кодта, стæй иуварс алæууыд. Æмæ æппынфæстаг йæ 
разы æрлæууыд Доме: йæ къух ын райста, иннæ къух та йын йе 
уæхскыл æрæвæрдта. 
— Бузныг, — дзырдта йын зæрдæбынæй, — бузныг, кæй ныл 
баввæрсыдтæ, уымæй. Ныр дæуæн хи лæппуйы лæггад чи бакæ- 
на, уый мæнæ æз. 
Хъыггомау ын уыдысты йæ ныхæстæ. Уый йæм æнхъæлмæ 
касти æндæр цавæрдæр ныхæстæм, ахæм ныхæстæм — хъæбу- 
лы комулæфт кæмæй фæхатыдаид, хионы сулæфт кæм бан- 
къардтаид. 
Устытæ хатæны фынг æрывæрыныл архайдтой. 
— Мидæмæ ахизут, — хатыд сæм. 
Солтаны фæндыд фысымиуæг кæнын: 
— Цæй, рæгъытæ нæ кæндзыстæм, — хатыд уый дæр Доме 
æмæ шофырмæ, — иучысыл абадæм, стæй нæ фæндаджы кой 
бакæндзыстæм. 
Натъа фæпарахатзæрдæ: 
— Матрона лæджы æмсæр ус у, лæджы æмсæр, карчы цъиу 
нæу, æмæ йын кады митæ хъæуы. Иу цъус дæр хъуамæ абадат 
æмæ фылдæр дæр. 
Уæдмæ фæзынд Чатри. Йæ фæзындæй сеппæт дæр бангæстæ 
сты. Домеимæ кæрæдзийыл бацин кодтой. Ацы хатт Чатри дæр 
сæрыстыр уыд йе сиахсæй: цыты уазæджы цæстæнгас æм рав- 
дыста æмæ уыцы цæстæнгасæй æмбарын кодта Домейæн — ома 
кæд ды стыр лæг дæ, уæддæр хъуыддæгтæ аразæг Солтан у æмæ 
Солтан та ме сиахс у. Солтан йæ каисы цур фæныхкъуырд æмæ 
фысымиуæджы бартæ уый бæрн бакодта. 
Тыргъы иудзæвгар аныхæстæ кодтой. Уæдмæ фæзынд Къола 
дæр. 
— Цæттæ нæма стут? — бафарста Чатри устыты. 
— Æмæ кæд нæ уыдыстæм цæттæ? — парахат зæрдæйæ ра- 
дзырдта Натъа. 
Лæгтæ мидæмæ ахызтысты æмæ фынгыл æрбадтысты. 
Устытæ рауай-бауай кодтой. Уый тыргъы лæууыд æмæ чы- 
сыл сывæллонау сдыгъуырццæг, цы аразын æй хъуыд, уыдæт- 
тæн ницыуал хатыд. Фæндыди йæ лæгты цур абадын, Домейы 
ныхæстæм хъусын, фæлæ афтæ аив кæй нæу, уый æмбæрста 

495 
Роман 
Дæ уды фарн 
æмæ йæхи фæхибар кодта. Рацыд æддæмæ. Æрбæрджытæ кодта 
йе скъæт. Скъæт уыди афтид æмæ хæрзмарзт. Сæхгæдта йæ. 
Гуыдыр ыл сæвæрдта. Уый дæр æм фаг нæ фæкаст. Гыццыл 
лæппутæй кæмæдæр фæдзырдта æмæ дуар цалдæр зæгæлæй ных- 
хуыдтой. Æмæ та дарддæр цы араза, уый нал ахста йæ зонд. 
Къæбицы бæсты йын цы къæсгонд уыди, уырдæм бацыд, къуы- 
дыр бандоныл йæхи æрæппæрста æмæ ныккуыдта; ныккуыдта 
къуырма куыдæй, ставд цæссыгæй. Куыдта æмæ кæугæ-кæуын 
йæ цæстытыл уад, иу хатт сæ раджы мæнæ ацы къуымы йæ мой 
Джерджи Цупылимæ куы æрæййæфта, уыцы нывтæ. 
Хибарæй абадын æй бирæ нæ бауагътой хъæуы устытæ. Иугай- 
дыгай йæм цыдысты уырдæм, цыдæртæ йын дзырдтой, цыдæр 
ныфсæвæрæн ныхæстæй йæ ирхæфстой æмæ та-иу ахызтысты 
æддæмæ. Сæ кæнгæ хъæлдзæгдзинады, сæ ныфсæвæрæн дзыр- 
ды та банкъардта цавæрдæр зонгæ митæ, цавæрдæр зонгæ уавæр, 
фæлæ цы, уый æрцахсын та не сси йæ бон. Йæ зонд ныкъкъуыр- 
ма æмæ истæуыл хъуыды кæнынмæ нал арæхст. 
Æмæ уым къуыдыр бандоныл бирæ куы фæбадт, устыты ны- 
хæстæм бирæ куы фæхъуыста, уæд æм иу афон фæзынд Натъа 
æмæ йыл сбустæ кодта: 
— Ныр дын цы митæ сты уыдон? Лæгтæ стынхъус сты æмæ 
худинаг у, иу каст сæм уæддæр бакæн. 
Хæдзармæ куы бахызт, уæд лæгтæ æцæгæйдæр стад уыдыс- 
ты. Чатри йæ куы æруыдта, уæд сыкъатæ æрыдзаг кæнын код- 
та: 
— Цæй, Матрона, амондджыны къах авæр нæ хъæуæй, — ра- 
куывта æмæ Домейырдæм баздæхт, — Доме, Матрона лæгæмсæр 
ус у, лæгæмсæр усы цард фæкодта нæ хъæубæсты астæу, æмæ 
кæрæдзи бавæрынхъом цы уат, уыцы хорз уын бауарзæд Хуы- 
цауы цæст. 
— Чатри, — дзырдта йæм Доме, — уеппæтæй дæр стыр буз- 
ныг. Уæ лæггад мæныл уæд. Матрона та йæхи хæдзары куыд 
барджын уыд, уыцы бартæ йын уыдзæни нæ хæдзары дæр. Æмæ 
махæй аразгæ цы уа, уымæй нæхиуыл нæ бацауæрддзыстæм. 
Лæгтæ сæ фæстаг рæгъытæ банызтой æмæ æддæмæ ахызтыс- 
ты. Устытæ февнæлдтой фынг æфснайынмæ. 
— Ныр фæндаджы кой дæр бакæнын хъæуы, — тыргъæй хъуыст 
Чатрийы хъæлæс, — ракæ-бакæ ницыуал пайда у. Хæссинаг дзы 
цы ис, уыдон машинæмæ хæссын хъæуы. 
Æмæ чысыл фæстæдæр хæдзар æмызмæлд сси. Устытæй иутæ 
фынг æфснайдтой, иннæтæ февнæлдтой дзаумæттæ хæссынмæ. 
Дзаумæттæ хæссынмæ сын æххуыс кодтой лæгтæ æмæ сывæл- 
лæттæ дæр. Хæдзар сæмтъеры. Йæхицæй дарддæр дзы алчи дæр 
цæуылдæр тагъдгæнæг сси, цæуылдæр тыхстысты, фæдисы змæл- 
дæй змæлыдысты. Хъуыст, уæззау дзаумæттæй кæй хастой, уыдо- 
ны къæс-къæс, лыстæг мигæнæнты дзыгъал-мыгъул, сывæллæт- 

Гуыцмæзты Алеш 
Уацмыстæ 
496 
ты хæццæ ныхас, хистæрты уынаффæгæнæг хъæлæс. Касти 
æппæт уыдæттæм æмæ, хæдзар чысылгай куыд афтид кодта, 
афтæ та йæ хъуыдыйы змæлын райдыдта, абондæргъы йæ зонд 
кæй нæ ахсы, уыцы цавæрдæр зонгæ хабар, зонгæ уавæр. 
Æппынфæстаг, хæдзар хæссинаг дзаумæттæй куы раафтид 
æмæ фынгæй ист ногæхсад мигæнæнты тæф куы банкъардтой йе 
’мбудæнтæ, уæд йæ зæрдæ фестъæлфыд: раст ма зианы афæдзы 
боны вæййынц адæм ахæм зæрдæйы уагыл. Абондæргъы устыты 
кæнгæ хъæлдзæгдзинад, сæ ныфсæвæрæн дзырдтæ æмæ йын сæ 
тыхст цæстæнгас уый лæууын кодта йæ зæрдыл æмæ уый нæ 
ахста йæ зонд. 
Хæдзарыл гуыдыр куы сæвæрдтой, устытæ æмæ йыл сывæл- 
лæттæ хæрзбоны нысанæн сæхи куы бакъултæ кодтой æмæ, 
æппынфæстаг, машинæмæ куы баирвæзт, уæд та йæм æрцыд уыцы 
хъуыды: ахицæн афæдзы бон дæр, афæдзæй афæдзмæйы кæндтæ 
фесты, æмæ ныр алчи дæр йæ хæдзармæ цæуы. 
Кæдæм? Кæцы хæдзармæ? 
Цыппæрæм хай 
1 
Зæрыбонтырдæм сног чындз дæ, Матрона... 
Ныр цалдæр боны ацы хъуыдыйæ дарддæр йæ бон ницæуыл 
уыд хъуыды кæнын. Цалдæр боны кæйдæр хæдзары, кæйдæр 
бинонты астæу, кæйдæр уæзæгыл æрмæстдæр ацы хъуыды змæ- 
лыд йæ зæрдæйы, йæ туджы цавды, йæ алы фезмæлды. Уыцы 
хъуыды йын нæдæр цины хос уыди, нæдæр масты хос, нæдæр 
æм фæсмон æвзæрд — æрмæст ын цавæрдæр æбæрæг æрхæндæ- 
гæй æмдзаг кодта йæ уды сконд, уыцы æбæрæг æрхæндæг йæ 
удмæ лæдæрсти фарсты ныхæстæй: цы уыдзæн дарддæр? Уыцы 
фарсты ныхæстæ дæр нæ уыдысты йæ дарддæры цæринаг бонты 
тыххæй — йæхи хъысмæтыл куыддæр суæлæхох. Æндæр цымы- 
дис гуырыди йæ зæрдæйы — чи сты ацы бинонтæ? Чи у, мойы 
охыл зæрыбонты цæрынмæ кæмæ ’рцыд, уый кæнгæ фырт? Уыцы 
хъæбул? 
...Хъæбул... 
Ацы ныхасæй тас æвзæрд йæ риуы, æмæ цæмæй уыцы тасы 
æнкъарæн ма тæлфыдаид йæ хъуыдыты, уый адæргæй чысыл 
ницæй тыххæй дæр йæхицæн бустæгæнгæ дзырдта: 
«Зæрыбонтырдæм сног чындз дæ, Матрона...» 
Бустæгæнæгау дзырдта йæхицæн ацы дзырдтæ, фæлæ йæхи- 
уыл æцæгæй бустæ кæнын йæ фæсонæрхæджы дæр нæ уыд, 
нæдæр сæ фидисæн дзырдта: хъуг дуцынмæ цыдаид, йе дон хæс- 

497 
Роман 
Дæ уЪы фарн 
сынмæ, йе хæринаг кодтаид — æппынæдзух дæр йæ хъуыдыты 
ацы дзырдтæ уыдысты, фæлхатт сæ кодта йæхинымæр, æмæ йæ 
хъуыдыты ивылæнтæн арæзта гæрæнтæ, тыхта сæ уыцы дзырд- 
ты кæнгæ хæрвы. Уæддæр æнкъардта — йæ хъуыдыты ивылæн- 
ты уыцы уынгæг хæрвы тыхтæй бирæ кæй нæ бауромдзæн, кæй 
ратондзысты, кæй æрæнцайдзысты иунæг иу сагъæссаг дзыр- 
дыл... 
...Хъæбул... 
...Æрæнцайдзысты ацы дзырдыл, æмæ æндæр истæуыл хъуы- 
ды кæнын йæ бон нал уыдзæн. Зыдта йæ — уый æнæмæнг афтæ 
уыдзæн. Зыдта йæ: ардæм дæр уыцы иунæг иу сагъæссаг дзыр- 
ды тыххæй кæй æрхаудта; зыдта йæ: ам, — кæйдæр хæдзары, йæ 
алы фезмæлд дæр уыцы дзырды тыххæй кæй у, æмæ йæхиуыл 
мæнгæфсон бустæгæнгæйæ йæ риуы цы æбæрæг æрхæндæг 
æвзæрд, уый уыд норст æнкъарæнты æртхъирæн. 
Зыдта ма ноджыдæр — йæ цард йæхи æвæндонæй бынтондæр 
раивта, ныссыхуылтæ, схæццæ. Ныр цал æмæ цал азы дæргъы 
царди æрмæст йæхи фæндонмæ гæсгæ, адæммæ хорз фæкæсой 
йæ хъуыддæгтæ æви æвзæр, уыдæттыл хъуыды кæнын дæр нал 
зыдта, систа сыл йæ къух, йæ царды фæткæн равзæрста йæ зæр- 
дæйы домæнтæ. Фæлæ ныр та? Ныр цыдæр фыдбылызы тых 
сбарджын йæ удыл, йæ алы ми, йæ алы акъахдзæфмæ дæр касти 
дызæрдыггæнгæ — кæд, мыййаг, афтæ аразын нæ хъуыд, кæд, 
мыййаг, зæрдæмæ нæфæцæуæг акъахдзæф сарæзтон? Æмæ ар- 
хайдта йæ алы лыстæг хъуыддагыл дæр лæмбынæг хъуыды кæ- 
нын. Æгæрыстæмæй йе сныхас дæр райдыдта лыстæггай луа- 
рын, нал æй фæндыди, искæй зæрдæмæ чи нæ фæцæуа, искæй 
зæрдæ йыл цæмæй фæхуда, ахæм ныхас дзы сирвæза. Цæмæн? 
Кæйдæр бинонты ’хсæн кæй цард, кæйдæр бинонты ’хсæнмæ 
кæй æрцыд, уый йæ тæрсын кодта — ома сæ зæрдæмæ куынæ 
фæцæуон, сæ зæрдæ мыл куы бахуда æмæ мын куы зæгъой: 
«Цы дын зæгъæм, уый зоныс, Матрона, фæцу-ма, кæцæй 
æрцыдтæ, уырдæм фæстæмæ, мах æнæ дæу дæр адджын цард 
кодтам, æмæ нæ дæ сæр иттæг æхсызгон нæ хъæуы». 
Нæ! Раст зæгъгæйæ, йæхæдæг дæр æнæ ацы бинонтæй æвзæр- 
дæр нæ царди йæхицæн. Уый нæ, фæлæ ма йæхи афтæ хатыд, 
цыма йе уæнгтæ баст сты, цыма йæ азмæлæнты бæндæнтæ тыгъд 
ис. Фæлæ уæддæр ацы хæдзарæй фæцæуын нырма йæ фæсо- 
нæрхæджы дæр нæ уыд. Уый тыххæй нæ, æмæ æппынфæстаг 
йæхицæн мой ссардта. Нæ! Ахæм мæйттæ куы кодтаид, уæд æм 
уымæй хуыздæр æмæ æвзонгдæр адæмтæ бирæ хæттыты хаты- 
дысты. 
Уый æндæвта æрмæстдæр иунæг хъуыддаг: 
«Чи у, мойы охыл зæрыбонты цæрынмæ кæй фæдыл æрцыд, 
уый кæнгæ фырт? Уыцы хъæбул?» 
32 Гуыцмæзты Алеш 

Гуыцмæзты Алеш Уацмыстæ 498 
Ацы фарст ын æвдæрзта йæ зæрдæ; афтæ тынг ын æвдæрзта 
йæ зæрдæ æмæ йыл уæлдæф дæр инджынахстау уæз кодта. 
Чатри æмæ йæм Доме фыццаг хатт куы фæзындысты, уæдæй 
фæстæмæ сызмæст йæ цард, уæдæй фæстæмæ фæиппæрд йæ цард 
йæ уæгъдибар фæндагæй. Ардæм дæр уый тыххæй æрцыд. Фæлæ 
хъуыддаг базоныныл нæ тагъд кодта. Хъуыддаг цæмæй базыд- 
таид, уымæн агуырдта алыхуызон мадзæлттæ, фæлæ дзы тæрсгæ 
дæр кодта æмæ йыл фæстæмæ-фæстæмæ хæцыд. Æнхъæлмæ 
каст, бинонтæм кæд æрхаудзæн ныхас ацы хабары тыххæй, йæ 
зæронд мой йæхæдæг кæд ской кæндзæн, йæ кæнгæ фырты кæм 
æмæ цы хуызы ссардта, уыдæттыл. Æнхъæлмæ каст хъæубæс- 
тæм дæр — уыдонæй дæр хабар зонджытæ куыннæ уыдзæн, æмæ 
уæд искæй бинонты хабæрттæ æддагон куыд лыстæггай радзура, 
афтæ сæ бинонтæй ничи радзурдзæн. Бинонты æмбæхст хабæрт- 
ты дзых хъæубæстæ сты. 
2 
Сабат æмæ хуыцаубоны сæ хæдзар фæрныг хуыз райсы: Доме 
æмæ йæ бинойнаг сæ зæнæгимæ æрцæуынц сæ уæзæгмæ. Ныр 
дæр та фæзындысты. Йæ мой, зæбулрихи зæронд лæг, сæфсæрм 
вæййы йæ байзæддаджы дзырдæппарæнтæй. Сæфсæрм вæййы 
йæхæдæг дæр, æмбары — нал фидауынц уыдон цахъхъæнтæн 
æнафоны митæ. Фæлæ йæ тынгдæр стыхсын кæны Домейы хис- 
тæр чызджы цæстæнгас, стæй Домейы бинойнаджы хинæйдзаг 
хъуызгæ мидбылхудт.... 
Дзаг машинæ чъиппагай бахастой хæдзармæ. Матрона дæр 
сын аххуыс кодта, стæй ус æмæ чызджытæ чъиппатæ халынмæ 
куы æрæвнæлдтой, уæд йæхи аиуварс кодта æмæ сæм каст хæ- 
лæггæнгæ. «Тæхудиаг, — уынгæг зæрдæйæ хъуыдытæ кодта йæ- 
хинымæр, — тæхудиаг уыцы ныййарджытæ, сæ хъæбултæ сæ 
алыварс афтæ кæмæн атыгуыр вæййынц. Цы тæхудиаг сты уыцы 
ныййарджытæ, сæ хъæбултæ афтæ, уæд та ма иунæг иу хатт 
кæуыл бацин кæнынц. Кæс сæм, Матрона, æрттæдæлармæй, — 
бауынгæг йæ зæрдæ, — ды зæнæджы рæвдыдæй æрмæхсæст дæ, 
æмæ кæс, цæрæг хæдзары бинонтæ кæрæдзиуыл цин кæнын куыд 
зонынц, куыд зонынц кæрæдзи рæвдауын. Уæ, тæхуды, ахæм 
фидыцы бинонты хицау чи у». 
Доме йын, æвæццæгæн, фæхатыд йæ зæрдæйы уаг. 
— Матрона, — хионы бустæ йыл скодта, — хæдзары фысым 
ды дæ ныр ам æмæ цы уазæджы лæуд кæныс? Мах уазджытæ 
стæм, æмæ нын фынг авæр. 
Уыцы ныхæстæм йæ зæрдæ бафæлмæнтæ. 
— Мæ уд уæ фæхъхъау, — загъта сын, — кæд, зæгъын æз 
фыстæм акæсон? 

499 
Роман 
Дæ уды фарн 
Зæронды дæр нæ бафæндыд, йæ зæнæджы цурæй йæ ауадза, 
уый. 
— Фыстæ никуыдæм ацæудзысты, фæлæ ды дæр мæнæ сы- 
вæллæтты цур абад. 
— Бабуся, — дзырдта йæм Домейы кæстæр чызг Аллæ, йæ 
цæсгом хуры гуыдыны хуызæн, къæйных æмæ хъæлдзæг зæр- 
дæйы хицау. Йе ’фцæгыл ын йæ къухтæ атыхта æмæ худти худгæ 
хурау, — бабуся, дæ цахъхъæн ус афтæ кæм æфсæрмытæ кæны, 
уым æз чындзы куы фæцæуон, уæд та куыд кæндзынæн? 
— Аллæ,’— йæ цæстытæ йæм бахъулæттæ кодта йæ мад. 
— Дæ хуызæн хуры гуыдыны хуызæн чызг кæй хæдзармæ 
бацæуа, уым дæ сæхæдæг æфсæрмы кæндзысты, — йæ сæр ын 
æрлæгъзытæ кодта, æмæ йæ цæстытæ бауымæл сты: цавæрдæр 
хи туг, хи стæджы ад ын кодта Аллæ, цæмæйдæрты йын йæ 
зæрдыл лæууын кодта йæхи æвзонджы бонтæ. 
Фынгыл сæ æрбахæссæггаг хæринæгтæ куы æрæвæрдтой, уæд 
уый дæр пецы бынæй æртæ ногконд хæбизджыны райста æмæ 
сæ фынгыл æрæвæрдта. Райсомæй сæ скодта, зыдта йæ — æнæ- 
мæнг кæй æрбацæудзысты æмæ афтæ цæмæн хъуамæ зæгъой, сæ 
хæссинæгтæм сын æнхъæлмæ кæсы, йæхæдæг æнæрхъуыды у, 
гъе — æнæфæцарæхст. Фæлæ йын уæливыхтæ кæнгæ-кæнын дæр 
йæ зæрдæ æлхъывта иу хабар — уыдон горæтаг уæздан адæм 
сты, чи зоны йын йæ армы кондыл æввæрсгæ дæр нæ кæной. 
Уæливыхты уындæй Доме йæ армытъæпæнтæ кæрæдзийыл 
æрцавта. 
— Ай, æз нæ зонын, хæдзары æфсин цы у, уый! Матронайы 
фæрцы та нæ хæдзар бацæрæгхуыз. 
Зæронд лæгæн дæр æхсызгон уыд Матронайы æрхъуыды. 
Райсом æй хыссæкъухæй куы федта, уæддæр бахудæнбыл. Фæлæ 
ныр ахæм хуыз равдыста, цыма йæ фырты ныхас йæ зæрдæмæ 
нæ фæцыд. 
— Æмæ нæ хæдзар æдзæрæгхуыз кæд уыд? 
— Æдзæрæгхуыз никуы уыд, фæлæ-иу дзы не ’рбацыдмæ 
хъарм хæбизджынтæ дæр никуы æрбаййæфтам, — загъта Доме. 
— Джиджджийы фæстæ, — æрбаппæрста йæ ныхас Аллæ. 
— Уый дæр раст у, — загъта зæронд лæг æмæ фенкъард. 
Уыцы ныхæстæм иууылдæр фенкъард сты. 
— Цæй, мæнæ нæ кæнгæ мады цæрæнбон бирæ уæд, Алычкæ, 
— акуывта Доме. 
— Джиджджийы фæстæ, — æрбаппæрста та йæ ныхас Аллæ. 
Доме йæм йæ цæстытæ бахъулæттæ кодта, æмæ Матрона бам- 
бæрста: сеппæтæн дæр зын у, ацы хæдзары бирæ кæй уарзтой, 
уый бынаты ныр æцæгæлон чидæр кæй бады; æцæгæлон чидæр, 
ацы хъарм цардмæ æппындæр бар чи хъуамæ ма дарид, зонгæ 
дæр кæй нæ кæнынц, рæвдыд кæмæй нæ зонынц, кæй нæ уар- 

Гуыцмæзты Алеш 
Уацмыстæ 
500 
зынц, фæлæ сæ астæу кæй бады, уый тыххæй алкæй дæр ахæм 
хуыз равдисын кæй фæнды, цыма йæ уарзынц, цыма сын æцæ- 
гæлон нæу, цыма уый дæр сæ бинонтæй у; бамбæрста, Доме йын 
йæ цæрæмбон барæй кæй ракуывта Аллæйы ныхæсты фæстæ, 
цæмæй йæм бинонтæ æмхуызон туджджыны цæстæй ма ракæ- 
сой, цыма сын сæ Джиджджийы уый амардта, цыма сæ уарзон 
нана ацы хæдзары кæй нæуал ис, уым истæмæй æххосджын у. 
Джитърийы комдзаг уыд йæ дзыхы æмæ нынныхъуырын нал 
куымдта, йæ кæуындзæг йæ хурхы сæры онг ссыд æмæ рæдывта 
æдæммæ, уый та фæндыд йæ джитърийы комдзаг нынныхъуы- 
рын, фæлæ йæ бон нæ уыд, йæ кæуындзæг ын нæ уагъта йæ 
джитърийы комдзаг нынныхъуырын, джитърийы комдзаг та йын 
йæ кæуындзæг нæ уагъта рарæдувын æмæ йæ улæфæн нал уыд. 
Фырадæргæй йе уæнгтæ срызтысты. 
Уæддæр та фæтых йæ мастыл, нынныхъуырдта йæ комдзаг 
дæр æмæ йæ кæуындзæг дæр. Нæ йæ бафæндыд кæйдæр бинон- 
ты раз йæхи æдых æмæ тæригьæддагæй равдисын. 
Райсомæй нырмæ куыд тынг æнхъæлмæ каст: кæд æрбацæу- 
дзысты йæ горæтаг адæм? Кæд æрбацæудзысты йæ горæтаг адæм 
æмæ кæд базондзæн — æввæрсынц ын йæ армы кондыл æви нæ? 
Хъуыды кодта: кæд мын мæ армы кондыл æввæрсой, уæд мæм 
бынтон æцæгæлоны цæстæй нæ кæсдзысты. 
Цæмæндæр-иу февзæрд йæ хъуыдыйы: 
«Уæд мæ туг, ме стæгæй сты». 
Ныр бамбæрста: цыфæнды дзæбæх цæстæй йæм ма кæсой, 
уæддæр-иу сæ Джиджджийы коймæ сеппæт дæр иумæ иу зæр- 
дæйы хуызæн фестдзысты, уыйæрдæм æрбакæсгæ-иу сæ схау- 
дзæн иунæг иу фарст: 
«Чи у ацы æцæгæлон? Чи нын бацахста нæхи Джиджджийы 
бынат? » 
Чысыл йе ’муд куы ’рцыд, уæд йæ цæст аивæй ахаста йæ 
горæтаг адæмыл æмæ фæхатыд — Доме æмæ йын Аллæ адджы- 
нæн хæрынц йæ армы конд, стæй зæронд лæг дæр. Фæлæ хис- 
тæр чызг æмæ йæ мад, цыма йын стыр удыбæстæ аразынц, ахæм 
хæрд кæнынц уæливыхтæй. Æмæ та бамбæрста: уымæй дæр ахæм 
хуыз равдисынмæ хъавынц, цыма сын æввахс адæймаг у, цыма 
æцæгæйдæр сæ былыцъæрттæ хордтой йæ армы конд фенынмæ. 
Уæддæр ын æхсызгон уыд, Доме æмæ йын Аллæ æнæцæст- 
мæмитæй кæй æввæрсынц йæ фых хойрагыл. Хистæр чызг хуы- 
зæй дæр йæ мады хуызæн у, Аллæ та йын цæсгомæвæрдæй мы- 
сын кодта йæхи кæддæры цæсгом. 
«Аллæ дæр мæ туг æмæ ме стæгæй у», — фестъæлфыд йæ 
сæры. 

501 
Роман 
Дсе уды фарн 
3 
— Абон Джиджджийы уæлмæрдмæ ссæуæм, — бауынаффæ 
кодтой бинонтæ. 
Уымæн та æрхæндæг йæ зæрдæ бацавта. 
«Абон Джиджджийы уæлмæрдмæ ссæуæм?» 
«Мæнæн та чи цæудзæн мæ уæлмæрдмæ, чи мын цæудзæн 
мæ уæлмæрдмæ, удæгасæй куы никæй хъæуын, уæд? Стæй дæм 
цæугæ дæр чи хъуамæ скæна? Æви афтæ æнхъæлдтай, дæ цæр- 
гæйæ адæмы æнувыдæй цух цы аззадтæ, уый дын мæрдтыбæс- 
тæм фиддзысты, къордгæйттæй цæудзысты дæ ингæнмæ æмæ 
дæ алы бон дæр рухсаджы цæссыгæй æнæ хай нæ уадздзысты? 
Гъе мæгуырæг Матрона, уый удыгæсты æхсæн куыд ис æнамонд 
æмæ амондджынтæ, мæрдты ’хсæн дæр афтæ куы у. Уый мæрд- 
ты ’хсæн дæр куы ис амондджынтæ, æмæ йæ æз куы нæ зыдтон. 
Куыннæ дзы ис амондджынтæ, уæдæ æрвылбон — æрвылбон ма 
уæд, æрвылмæй фестæд — йæ зæнæг рухс кæмæн зæгъынц, йæ 
ингæн цæссыг æмæ зылдцух кæмæн нæ уадзынц, уыдон æмæ 
æнæхицау мæрдтæ иу сты; æнæхицау мæрдтæ, дæлсыджыт кæй 
фæкæнынц, æмæ йæ ныгæнæн бонæй дарддæр рухсзæгъæджы 
номыл бацæуæг кæй ингæнмæ нал вæййы. Уæ, тæхуды, йæ ингæ- 
ны сыджытмæ йæ хъæбултæ рухс кæмæн зæгъынц. Уæ, тæхуды, 
уыцы мадæлтæ, дæлсыджытмæ дæр кæй уарзынц, дæлсыджытмæ 
дæр кæй хъуыды кæнынц. Уæдæ æз цы ’рсырдтон, æз? Æви 
зæхх цы хорздзинæдтæ радта, уыдонæй мæнæн хай нæй — нæ- 
дæр цæргæйæ, нæдæр мæрдтыбæсты. Уæ, дæлæмæ ’рхауай, Хуы- 
цау, иу хицоны хъæлæс арвæй зæххы астæу кæмæн нæ радтай...» 
— Матрона, немæ уæлмæрдмæ нæ цæуыс? — æрыхъуыста 
Домейы ныхæстæ. 
— Цæмæннæ цæуы? Уадз æмæ рацæуа, — загъта зæронд лæг. 
Йæ зæрдæ йын бацагайдтой сæ кæнгæ уæздан митæ — ома кæ- 
сыс, мах дыл æддæмæ ницæмæй хæцæм, алцæмæй дæр дæ фæр- 
сæм. 
«Æмæ мæ цы фæрсут? Цы сæрнизæн цæуын æз та уæл- 
мæрдмæ? Уый фарст нæу, уый адæймаджы ницæуыл нымайут, 
адæймагæн тыхми кæнут. Уый тыхми у, уæдæ æндæр цы у? 
Фæнда мæ, нæ фæнда, уæддæр ныр хъуамæ уемæ ацæуон, æндæра 
зæгъдзыстут — нæ марды нын ницæмæ дары, йæхимидæг æй 
æлгъиты. Цæмæн æй æлгъитын? Цы мын ракодта? Кæм ис, уым 
дзæнæты бадæд. Фæлæ мын сымах уæ марды азымæй мæ цæс- 
тытæ цы къахут? Хъуамæ ссæуон уемæ, æмæ та мын уым дæр 
уæ митæй бамбарын кæнат: махæн, мæнæ ам ингæны дуры бын 
чи хуыссы, уый куы у нæ къуымы ахсджиаг, уæд ды та чи дæ? 
Йæ бынаты дæхи цы схицау кодтай? Æмæ мæ уæдæ æндæр цæмæ 
кæнут уæлмæрдмæ? Уæ мардæн мæ фæлдисут? Æмæ æз нырма 

Гуыцмæзты Алеш Уацмыстæ 502 
искæмæн фæлдисинаг нæ дæн. Никуыдæр уыдзынæн. Скæнат 
мæ уæлмæрдмæ æмæ уæ мардмæ ныдздзурат: «Джиджджи, мæнæ 
дын дæ ингæныл ацы усы фæлдисæм. Цалынмæ цæра, уæдмæ 
дын дæ хæдзары дæ куыстытæ кæндзæни, стæй куы амæла, уæд 
та дын уымы бæсты уыдзæн цумагæнæн». Афтæ, нæ? Нæ. Мат- 
рона искæй мæрдтæн йæхи нæ фæлдисы. Матрона æрмæстдæр 
йæ хъæбулы номæн ныффидар кодта йæхи æмæ, цалынмæ цæра, 
уæдмæ йæ хъæбулы цæуæн зæххытæн хъуамæ кува, уæдмæ йæ 
хъæбулы цæрайæ хъуамæ цæра». 
Æнæнхъæлæджы та йæм йæ хивæнддзинад æрыздæхт: 
— Нæ, — загъта сын, — адæмæй худинаг у. Уæхæдæг ацæут. 
Æз та фыстæм акæсон. Бирæгъ арæх у, æмæ сыл исты æрцæу- 
дзæн. 
Йæхи расайдта æмæ фыстæ агурынмæ рацыд. 
«Хуртæ дыл ракæсæд, Матрона, — хæцыд йæхимæ, — мой 
мой кодтай æмæ дын уый та мой. Цæр цæттæ хæдзары дæ моимæ, 
дæ мойы цæттæ бинонтимæ. Цы ма дæ хъæуы: цæттæ хæдзар, 
цæттæ бинонтæ! Нæдæр дæ сывæллæттæ хъомыл кæныны 
æфсæрм ис, нæдæр хæдзар скæныны æфсæрм — Хуыцау дын сæ 
цæттæйæ радта, æмæ цæр. Уæд дæлæмæ æрхауæд, — ралгъыста 
карзæй, — уæд дæлæмæ æрхауæд!» 
Йе ’нæнхъæлæджы хъуыды йын йæ зæрдæ ацæхæраджынтæ 
кодта: 
«Цы сын дæн æз? — фарста йæхи, — цумагæнæн? Цумайы 
ус, уæдæ æндæр цы? Цумайы ус, æххуырст, искæйон. Уæдæ сæ 
æндæр цæмæн хъуыдтæн, цæмæн мæ æркодтой? Мæ тыхст цард 
мын зыдтой, тæригъæд мын фæкодтой æмæ мæ сæ нæргæ хæдза- 
ры уымæн æрбалæууын кодтой — ды дæр, дам, зæрыбонты цар- 
дæй исты фен, Матрона, дæ цæрæнбонты фыдæбæттæ, дам, дын 
фаг сты. Уæдæ! Æрмæстдæр цумайы усæн. Сæ фыдмæ сын зи- 
лын хъæуы, хæринаг ын аразын хъæуы, æхсын æй хъæуы. Стæй 
сын фосы фæстæ дæр куыннæ сбæздзынæн, фосы бынтæ дæр 
сын куыд нæ рамæрздзынæн. Уæдæ урсагимæ дæр архайын 
хъæуы: уæд æхсыр дуцынæй зæгъай, уæд цыхт ахсынæй, уæд 
царв цæгъдынæй. Æмæ æппæт уыдæттæ чи хъуамæ араза? Чи, 
чи, æмæ ды, Матрона! Уæдæ дзы моймæ фæцæуынæй дарддæр 
æндæр ницы хъуыди? Кус æмæ хырх! Фæлæ кæмæн?» 
Йæ зæрдыл æрлæууыдысты Доме æмæ Аллæ, æмæ уыдон 
номæй йæ маст цадæггай æрысыст. 
«Мæ зæрдæ рæдийын нæ зоны... Нæ зоны зæрдæ рæдийын. 
Уыдон мæ туг æмæ ме стæг сты». 
Йæ зæрдæ æрфæлмæн æмæ сыл йæхимидæг бабустæ кодта: 
«Цард уын фестон, кæд мæм сымах та æддагоны цæстæй куыд 
ракæсут...» 

503 
Роман 
Дсе уды фарн 
4 
Изæры змæлдтыты фæстæ та бинонтæ æрбатымбыл сты. 
Матрона ацы хатт йæхи барджындæр æвдыста. Сихорыл йæ адæм 
уæлмæрдæй куы æрыздæхтысты, уæд сæм каст, йæ цæст сыл 
хаста æмæ фæхатыд: уый нырма дæр æцæг хъыгджын зæрдæ 
куы сты, сæ зианыл нырма дæр куынæ æрцахуыр сты. Сæ би- 
нонты ахсджиаг сæ хæдзары кæй нал ис, уымæй æцæгдæр куы 
фæхъæдгом ацы бинонты цард. Ныр та сæм тæхуды бакодта. 
«Уæ, тæхуды, сымах кæй хъæбултæ стут, уæ цы тæхудиаг у, 
сымах йæ мардыл дæр афтæ иузæрдыг кæмæн стут, уыцы ус, — 
хъуыдытæ кодта йæхицæн, — æз та сыл цы бустæ кæнын? Цы 
бустæ кæнинаг фесты? Сæ хъыгыл сæ хъыг кæнын дæр нал уа- 
дзын? Сæ зæрдæйы тыппыртыл хъæцынхъом кæй сты, уымæй 
дæр сын бузныг хъуамæ зæгъис, Матрона, цæмæй дыл æцæгæй- 
дæр æрцахуыр уой, цæмæй банкъарой — сæ зиан хъыг кæмæн у, 
сæ хорз — æхсызгон, уый сын æддагон адæймаг кæй нæу». 
Сеппæтæй æнкъарддæр уыд Доме. Тыргъы иудзæвгар æнæ- 
дзургæйæ фæлæууыд, стæй бинонтыл йæ цæст ахаста æмæ, Мат- 
ронайы зæхмæ кæсгæ куы федта, уæд арф ныуулæфыд. 
— Афтæтæ, гъе, — загъта æбæрæг хуызæй æмæ Матронайы 
цурмæ бацыд. Уымæн йæ къæхтæ йæ быны бадонзоныг сты æмæ 
йæм джихæй æнхъæлцау каст кодта. — Афтæтæ, гъе. Нал ис 
нæхи Джиджджи. Никуыуал дæр нæ рæвдаугæ бакæндзæн, ни- 
куыуал дæр — схойгæ. Хуыцау нæй, æндæра Джиджджийы хуы- 
зæн адæймæгтæ хъуамæ мæлгæ кæниккой?.. 
Æмæ та бакаст Матронамæ. 
— Мах иуæй-иу хатт нæ хъыгыл фæвæййæм, Матрона, æмæ- 
иу дæм уый хъыг ма фæкæсæд. Нæ зианыл нæма æрцахуыр стæм. 
Ды йæ куы зыдтаис, уæд æй ды дæр уарзтаис, ахæм адæймаг 
уыд. Ды та-иу дæ зæрдæмæ хъусынтыл ма фæу. Ам дæумæ зул- 
цæстæй чи бакæса, ахæм адæймаг нæй. Стæй, бауырнæд дæ, 
цæмæйдæрты нæхи Джиджджийы хуызæн дæ, де сныхасæй мæм 
хионы хъæлæс райхъуысы. 
Матронайы йæ мидбынат æрхауынмæ бирæ нал бахъуыд: уый 
йæм æввахс уды хъæлæс дзырдта рæвдаугæ; рæвдаугæ хъæлæс, 
хицоны бустæ кæмæй хъуыст, хицоны уайдзæфтæ йын чи кодта. 
Йæ зæрдæ афтæ æрфæлмæнтæ, æмæ йæ цæссыгтæ бауромын 
йæ бои нал сси, фемæхстысты йæ цæссыгтæ. Чысыл ма бахъæуа 
Домейы йæ хъæбысы ныттуха; йæ риумæ нылхъива, йæ зæр- 
дæйы уидаг кæй æнхъæлы, уый æмæ йын зæгъа: «Доме, кæд ма 
зæрдæ исты зонынхъом у, уæд ды мæ хъæбул куы дæ. Кæд 
афтæ нæу, кæд мæ хъæбул нæ дæ, уæд ма мын уеппæт дæр 
æргомæй радзурут, кæцæй æрхаудтæ ацы хæдзармæ? Чи дæ ный- 
йардта? Чи у дæ ныййарæг?» Фæлæ та йæхи баурæдта. Йæхи 
баурæдта, йæ фæндтæ куы ныссуйтæ уой, уый тасæй. 

Гуыцмæзты Ллеш Уацмыстæ 504 
— Цард уын фестæд мæ уд, — загъта сын æрхæцгæ хъæлæ- 
сæй. 
Уыдон ын, кæй зæгъын æй хъæуы, не ’мбæрстой йæ цæссыг- 
ты аххосаг æмæ фæсæццæ сты, джихтæгæнгæ кæрæдзимæ бакæ- 
стытæ кодтой. 
— Бабуся, цæуыл кæуыс, цæ? — дисгæнгæ йæ фарста Аллæ 
æмæ йе ’фцæгыл æртыхсæгау кодта. 
— Зонын æй, зын дын у, — загъта йын Доме, — фæлæ ницы 
кæны. Тагъд ныл æрцахуыр уыдзынæ. 
Уыцы ныхæстæм та йæ зæрдæ суынгæг. 
— Цард уын фестæд мæ уд, — загъта сын ногæй. Æмæ ма йæ 
ныхæстæм бафтыдта: — Цы амондджын уыдаид, сымах кæй хъæ- 
бултæ стут, уыцы мад. 
...Æмæ та ныр, изæры змæлдтыты фæстæ, бинонтæ куы æрба- 
тыгуыр сты, уæд йæхи уæгъдибардæр хатыд, ныхасгæнгæ сын 
сæ ныхасы йæхи нæ тъыста, фæлæ-иу рæстæгæй-рæстæгмæ уæд- 
дæр иугай ныхæстæ сæппæрста. Бинонтæ дæр æй нæ тыхсын 
кодтой сæ фæрстытæй, æмæ уый дæр йæ цымыдис æмбæхсгæ 
къæрцхъусæй хъуыста сæ ныхæстæм. Фæлæ нæй — уый цы ха- 
бæрттæ базонын фæндыд, уыдон кой дзы ничи кодта. 
«Быхс, — загъта йæхицæн, — бон цæуы æмæ фарн йемæ хæс- 
сы. Зæрондæй уæддæр истытæ базондзынæн, зæронды уæддæр 
ракъахдзынæн æфсонмæ-’фсæнтты». 
Æхсæвæрыл куы ’рбадтысты, уæд зæронд лæг цалдæр куыв- 
ды фæстæ ракуывта хъæбултæн. Уый æгасæй дæр хъустæ фес- 
тад. 
— Дæуæн ницы уыд зæнæг, Матрона? — бафарста йæ До- 
мейы бинойнаг. 
Æмæ уый афæнд кодта, йæ хъæбулы тыххæй æппæт дæр ра- 
дзурын; радзура сын йæ хабæрттæ, æмæ Доме æцæгæйдæр кæд 
йæ хъæбул у, уæд йæ мады куыд нæ базондзæн; куыд нæ базон- 
дзæн, чысылæй цы дудгæбæттæ бавзæрста, уыдонæй истытæ, 
куыд ницы дзы æрлæудзæн йæ зæрдыл — цыппар азæй йыл фыл- 
дæр куы цыд. Фæлæ та йæхи баурæдта. Йæ дзуринæгтыл фæс- 
тæдæрмæ фæхæцыд. Йæ койаджы сæрмæ æрæвналын дзы цы- 
дæр тас уагъта. 
— Хуыцау дæлæмæ æрхауæд, — загъта уынгæг хъæлæсæй. 
5 
Æхсæвы йæхи сынтæгыл куы ’руагъта, уæд ацы хæдзары 
фыццаг хатт банкъардта хуыссæнгæрзты тафс — ныры онг хуыс- 
сæнгæрзтæ йæ буармæ æввахс нæ цыдысты, хуыссæнгæрзтæ-иу 
дæрзæг æмæ хъыррыстгæнгæ ныдзæвдысты йæ буарыл, æмæ-иу 
стыхст, кæрзыдта-иу йæ зæрдæ. Ныр Домейы аудгæ хъæлæсы 

505 
Роман 
Дæ уды фарн 
фæстæ йæ зæрдæ куыд æрфæлмæнтæ, афтæ хуыссæнгæрзтæ дæр 
сойæвдылдау æндæгъдысты буарыл, хъæрмуст æмæ йын адджын 
тæф хастой. 
Иннæ хатæны хуыссыдысты йæ горæтаг бинонтæ. Зæронд 
лæг та æдде тыргъы. Рæстæгæй-рæстæгмæ-иу æм æрбайхъуыст 
бинонтæй искæйы сынтæджы хъыррыст, кæнæ та тыргъæй йæ 
мойы дæргъвæтин æрхæцгæ улæфт. Уыцы уынæрæй дæр æм амон- 
ды тæф калди. Ныр цал æмæ цал азы дæргъы нал фехъуыста 
бинонты уынæр хуысгæ уатмæ æхсæвы æгуыппæджы. Цы хорз 
у, æрдæгæхсæв куы райхъал уай, дæ алыварс талынг бæзджы- 
нæй куы бада, ды та ма дæ фыдфынты мæцгæ фезмæлынхъом 
куынæ уай, æмæ афтæмæй куы æрыхъусай дæ бинонты уынæр, 
дæ бинонтæй искæй сынтæджы хъыс-хъыс, гъе искæй ныхас. 
Уæд адæймагмæ уыцы талынджы æмæ уыцы фыдфынты дæр 
хур æрбакæсы, амонды хур. Ехх, тæхуды йæ цæргæ-цæрæнбонтæ 
йæ адджын бинонты ’хсæн чи арвыста. Цымæ сылгоймагæн йæ 
адджын бинонтæй зынаргъдæр цы ис ацы царды... 
Цы ис ацы царды уымæй зынаргъдæр, фынæйгæнгæйæ дæр 
дæ бинонты хъæлæба куы хъусай дæ мидфынмæ, дæ адджын 
фын дын дæ бинонты хъæлæба куы фескъуына; гъе фыдфынтæ 
куы уынай, куы утæхсæн кæнай, дæ утæхсæн дын исчи куы 
хъуса, куы дæ райхъал кæна æмæ дæ куы бафæрса: 
«Джиджджи, цы кæныс, цы? Цæуыл хъуырдухæн кæныс?» 
Нæй, уымæй зынаргъдæр ницы ис, æвæццæгæн, сылгойма- 
гæн. Æвæццæгæн, сылгоймаг цæргæ дæр æрмæст уый тыххæй 
кæны, цæмæй йæ зæнæджы уынæр хъуса, Хуыцау æй уымæн 
сфæлдыста, цæмæй йæм хъуыса йæ зæнæджы удæгас ныхас, 
цæмæй фыдæбон кæна йæ зæнæджы сæраппонд; фыдæбон кæна, 
куса æмæ уа амондджын. Иунæг иу сылыстæг дæр нæ рахон- 
дзæн йæхи амондджын, йæ хъæбулты тыххæй чи нæ фыдæбон 
кæны, йæ хъæбулты цин æмæ мæтæй йæ зæрдæ йедзаг кæмæн 
нæу. 
6 
Уыцы ’хсæвы хуызæн адджынæн никуыуал бафынæй. Хуыс- 
сæнгæрзтæ йе ’мбуар æрцыдысты, хатæны уæлдæф ын æрхъарм, 
хатæны уæлдæф ыл уазалæй йæ уæз нал уагъта æмæ суанг рай- 
соммæ йæ къах нал атылдта. Уæддæр йæ ахуырмæ гæсгæ райсо- 
мæй раджы райхъал и. Иннæ хæттытау ацы хатт сынтæгыл бирæ 
нал афæстиат, бафæндыд æй, æцæгæлон къуымы ад ын чи нæ- 
уал кæны, уым истытæ змæлын æмæ сыстад. 
Æдде бæстыхъæд æппæтæй дæр æвдыста хорз боны миниу- 
джытæ. Хæхты цъуппытæ арвы цъæх фæдджитыл сæхи æргом 
кодтой зонгæ нывтæй. Райсом раджы хæхбæсты комы доны уынæр 

Гуыцмæзты Алеш Уацмыстæ 506 
тыхджын вæййы. Тыхджын æмæ иугъæдон. Æмæ ныр дæр йæ 
уынæр æнæферхæцгæйæ æнхъæвзæнтæ кодта. Райсомы змæлд 
хъæуы нæма стыхджын, æмæ-иу искуыцæй йе стуры уаст, йе 
куыдзы рæйын куы райхъуыст, уæд топпы гæрахау зæлыд комы 
гакъæтты. Сæумæйы сатæг уæлдæф æппæтæй дæр цæттæ уыд 
боны змæлды хъæлæбайæ байдзагмæ. 
Лæгтæ уæддæр раздæр сыстадысты. Хæдзары фарсмæ кæр- 
до бæласы бын лæууыд йæ зæронд мой æмæ касти ададжырдæм. 
Ададжы къададоны уæлхъус айдагъ майкæйы лæууыд Доме æмæ 
уазал дæрзæг донæй æхсадта йæхи. Чызджытæ æмæ сæ мад ныр- 
ма, æвæццæгæн, фынæй кодтой. 
Горæтаг адæм райсом раджы аходæныл зæрдæйæ кæй сты, 
уый куыд нæ зыдта æмæ сугтæ хæссынмæ рацыд. 
Цалынмæ цъыхыры сугтæ саста, уæдмæ Домейы бинойнаг 
дæр тыргъмæ рацыд æмæ сын худгæбылæй салам радта: 
— Уæ райсом хорз. 
— Дзæбæхæй цæр, чындз. 
Уый дæр бæргæ фæндыд, чындз æй куы рахонид, исты хъарм 
ныхæстæ йæм куы скæнид: хъарм ныхæстæ — æфсинæн йæ чын- 
дзы тыххæй æвæрд цы ныхæстæ вæййынц цæргæ-цæрæнбонты, 
ахæм рæвдыд дзырдтæ, фæлæ йæ цæсгом нæ бахъæцыд. 
— Дзæбæх райсомтæ дыл цæуæд, — загъта йын зæрдæбынæй. 
Домейы бинойнаг йæ хицауы цурмæ рацыд æмæ цæуылдæр- 
ты ныхæстæ кодтой. Уæдмæ уый сугтæ æрцъæлтæ кодта æмæ 
сæ хæдзармæ ахаста. 
Йæ зæронд мой йæ чындзимæ цы хъарм зæрдæйы уагæй 
дзырдта, уый йын йæ зæрдæ балвæста, ног æнæзынд æнкъарæн 
ын райхъал кодта йæ уды: уый зæрдæйæн канд хъæбул куынæ 
вæййы адджын, фæлæ ма, дæ хъæбул йæ цард кæимæ сбæтта, дæ 
хъæбул йæ цард кæимæ баиу кæна, уый дæр рæбинаг куы свæййы 
зæрдæйæн. Æцæгæлон, æнæзонгæ адæймаг, тугхæстæг дын чи 
нæ у, уый дæ хъæбулимæ йæ цард куы сбæтта, уæд уый дæр 
хъæбулы хуызæн куы свæййы. Уæ, цы тæхудиаг у уыцы мад, 
хъæбулы хицау чи у; уæ, цы тæхудиаг у уыцы мад, йæ хъæбул 
амонд кæмæн ссары; куыннæ у тæхудиаг уыцы мад, йæ хъæбул 
йæ цæсты раз йæ рæз кæмæн хæссы; дæ хъæбул дæ цæсты раз 
йæ рæз куыд хæссы, уымæ кæс, йæ лæджы ранмæ куыд хизы, 
уый уын æмæ зон: мæ хъæбул йæ ранмæ ахæццæ æмæ тагъд 
бадыууæ уыдзысты; æмæ куы бадыууæ уой, дæ хъæбултæ æцæ- 
гæйдæр бирæ кæнын уæд райдайдзысты, афтæ ныббирæ уыдзы- 
сты, æмæ ды куынæуал уай, уæддæр дæ фæстæ сæ бæрцыл но- 
джы бæрц æфтдзæни, комыдзаг адæм суыдзысты дæ хуылфæй 
рахизгæ хъæбулæн йæ хъæбултæ æмæ уыдон хъæбултæ. Зон 
æппæт уыдæттæ, æмæ дæ хъæбул йæ лæджы ранмæ куыд хиза, 
афтæ дæ мидзæрдæйы æвзар, дæ хъæбулы фæстæ чи æрцæуа, 
уый номыл райстбавæрд зæгъинæгтæ, уæды онг кæй никуыма 

507 
Роман 
Даз уды фарн 
загътай, дæ уды рæбын та рагæй чи тæлфыд. Тагъд мад чи суа, 
дæ хъæбулы хъæбулты мад, ахæм сылыстæгæн та мадмæ куын- 
нæ разындзæн удæн адджын дзуринæгтæ? Уæ, тæхудиаг фæуа 
уыцы мад, йæ хъæбулы номæй искæй сылыстæгмæ «чындз» ба- 
дзурыиы ныфс кæй вæййы... Пецы раз йæ зонгуытыл лæугæйæ 
арт кæныныл архайдта æмæ нывæзта йæ уды рæбинаг сагъæстæ. 
Афтæмæй иннæ уатæй æрыхъуыста Домейы чызджыты ныхас. 
Йæ арт кæнын фæуагъта æмæ сæм ныхъхъуыста. 
— Дура, — хъуысти хистæр чызджы ныхас. 
— Сама ты дура, .— дзырдта Аллæ. 
Ныхæстæ цы сты, уый нæ зыдта, фæлæ дзæбæх ныхæстæ 
кæй не сты, уый ахста йæ зонд æмæ йын хъыг уыдис, Домейы 
хуызæн лæджы сывæллæттæ æнæуаг ныхæстæ кæй кæнынц. 
Ныхъхъуыста сæм ноджы лæмбынæгдæр. 
— Кæд дæ фæнды, хæснаг скæнæм, — дзырдта Аллæ. 
— Дура, æз æй æнæ хæснагæй дæр зонын — зæрæдтæн сы- 
вæллæттæ нал фæгуыры. 
— Гуыры, — нæ састи Аллæ. 
Сæ ныхæстæм йæ сурхид акалд. 
— Уæдæ папæ æмæ мамæ нырма зæрæдтæ дæр не сты æмæ 
уыдонæн дæр куынæуал гуыры сывæллæттæ, уæд уыдон та тынг 
зæрæдтæ куы сты? 
Чысыл афæстиаты фæстæ райхъуыст Аллæйы дзурын: 
— Уый мамæ папæмæ раджы æрцыд чындзы æмæ сын уый 
тыххæй нал гуыры сывæллæттæ, фæлæ бабуся та нырма гъеныр 
æрцыд чындзы, æмæ чындзы чи æрцæуы, уымæн та сывæллон 
райгуыры. 
— Нæгъ! Нæ гуыры! 
— Гуыры. Гуыры. Папæ дын уымæн фæдзуры, гъе, ды дæхи 
йеддæмæ никæй уарзыс æмæ дæ нæ фæнды, бабусяйæн гыццыл 
сывæллон уа. 
— Ницы ’мбарыс нырма. Зæрæдтæн сывæллæттæ нал фæгуы- 
ры. 
— Райгуыры, — нæ састи Аллæ, — уæдæ фарон газеты афтæ 
фыст куы уыд, иу тæтæйрагæн, дам, девяностоаздзыдæй рай- 
гуырд сывæллон æмæ нырма дедушка æмæ бабусяйыл восемьде- 
сяттæ дæр куынæ цæуы. 
— Гъеныр ницы ’мбарыс, æмæ дын æй куыд зæгъон, зæрæд- 
тæн сывæллон цæмæннæуал фæгуыры. 
— Зонын. 
— Цы зоныс? 
Ныртæккæ сæ, чи не ’мбæлы, ахæм ныхæстæ кæй схаудзæн, 
уый адæргæй афæлвæрдта исты сдзурын, сæ ныхас сын фескъуы- 
иын, фæлæ йæ бон не сси, йе ’взаг нындзыг. 
— Сывæллон цæмæн райгуыры, — хъуыста Аллæйы хъæлæс. 
— Цæмæн? 

Гуыцмæзты Алеш 
Уацмыстæ 
508 
— Цæмæн, цæ, æмæ лæг æмæ усæн сæ цуры ничи вæййы æмæ 
кæрæдзи цур схуыссынц æмæ кæрæдзийæн фæпъатæ кæнынц. 
— Ну и что? — хъуысти хистæр хойы былысчъил ныхас. 
— «Ну и что, ну и что», — афæзмыдта йæ Аллæ, — цыма йæ 
киноты никуы федтон æмæ йæ нæ зонын. 
— Ницы зоныс. 
— Дæхæдæг ницы зоныс, — хъуысти Аллæйы мæстджын ны- 
хас, — æмбаргæ дæр ницы кæныс æмæ дын математикæйæ трой- 
кæтæ дæр уымæн ис. Троечница! 
— Уæддæр æй нæ зоныс, сывæллон цæмæн райгуыры. 
— Зонын. 
— Нæ йæ зоныс! Æмæ дын æй зæгъгæ дæр нæ кæндзынæн. 
Ты этого еще не поймешь. 
Дарддæр хъусын сæм йæ бон нал баци. Схуыфыд. Суынæр 
кодта. Пецы трубаты суджы лыггагæй бахоста — сæ милтæ 
æрцæгъдын æфсон. Чызджытæ сæ ныхас фескъуыдтой, рай- 
хъуыст сæ нымæг сусу-бусу, стæй дзы кæцыдæр æддæмæ ахызт, 
тыргъæй æрбайхъуыст йæ къахы уынæр. Цæмæндæр æм афтæ 
фæкаст, уый æнæмæнгæй Аллæ кæй хъуамæ уа æмæ ныртæккæ 
хатæнмæ кæй æрбахиздзæн. 
Æцæгæйдæр, чысыл фæстæдæр дуар фегом, æмæ къæсæргæ- 
рон алæууыд Аллæ. 
— Бабуся, — æрбадзырдта йæм къæсæргæронæй мидбылхудгæ. 
— А, мæ гыццыл хъæбул, — йæ бон нал баци Аллæмæ йæ 
хъарм зæрдæйы уаг бамбæхсын. — Куыд раджы сыстадтæ, мæ 
чызг? 
Æмæ йæм хъæбул сдзурын кæй бауæндыд, уымæй йæхиуыл 
хуртæ ракаст. 
— Æри æз дæ бæсты сарт кæнон, — йæ уæлхъус алæууыд 
Аллæ. 
— Нæ, нæ, дæхи ныммил кæндзынæ, — аиуварс кодта чызджы. 
Пецы сугæвæрдтыл фæтæген бакалдта, спичкæ сыл ацагъта 
æмæ слæууыд. Чызджы иу къухæй æрбахъæбыс кодта. 
— Нæма сæххормаг дæ, мæ чызг? 
— Æмæ исты Беллæ дæн, — бабылысчъилтæ кодта йæ хистæр 
хойыл, — ацафон Беллæ фæхæры. 
Дыууæ чызджы ныхас нырма йæ хъустыл уад æмæ Аллæйыл 
йæ цæстæнгас æрхаста. 
«Æцæгæйдæр, цы ’мбарыс нырма лæг æмæ усы цæрдтытæн, 
— хъуыды кодта йæхинымæр, — нырма дæ чызгон миниуджытæ 
сæхи æргом æвдисын дæр куынæ райдыдтой». 
Уæдмæ та дуар æрбайгом, æмæ мидæмæ æрбахызт чызджы- 
ты мад. Йæ къухы лыстæг къалиуыл халгонд уыд цалдæр къал- 
махи кæсаг. 
— Алычкæ, папæ дын фарелтæ æрцахста. 

509 ; Роман Дæ уды фарн 
— Ой, — ныццин кодта чызг æмæ кæсæгтæ йæ мады къухтæй 
раскъæфта. 
— Бабуся, сфыц-ма мын сæ, гъо, æмæ дзы æз Беллæйæн ма 
раттон. 
Уый базивæг кодта кæсæгтæ фыцынмæ. Зыдта йæ, горæтаг 
адæммæ ногахст къалмахи кадджын кæй у, æмæ сæ рæстмæ куынæ 
сфыца, уæд сæ зæрдæхудты кæй бацæудзæн. 
— Дæ нывонд фæуон, — загъта йын, — æмæ æз кæсæгтæ 
фыцынмæ куынæ арæхсын. Дæ мад сæ хуыздæр афыцдзæн. 
— Æмæ сæ цы хъæуы, — загъта Аллæйы мад, — мæхæдæг сæ 
афыцдзынæн. 
— Афыц, — загъта йын, — æз та хъуццытæ радуцон. 
7 
Домейы чызджыты ныхас йæ хъуыдытæй нал хицæн кодта. 
Æфхæрды охыл æй нæ райста йæ зæрдæмæ, фæлæ сæ ныхасы 
фæстиуæгæй йæ риуы ныббадт цавæрдæр уазал мигъ æмæ йæхи- 
цæн дæр йæ бон нæ уыди йæ зæрдæйы уаг бамбарын: иуæй йæхи 
йæхæдæг æвæрдта цавæрдæр хынджылæггаг уавæры, мæнæ цыма 
чысыл сывæллæттæ чындзы цæуынтæй хъазт æрымысыдысты 
æмæ уыцы хъазтæй хъазынц — сывæллæттæн æрвылхатт дæр 
куыд вæййы — æцæгхуызæн, йæхи дæр ын се ’мцахъхъæн акод- 
той æмæ хъазынц уыцы хъазтæй, уымæй дæр — йæхæдæг чын- 
дзы бынаты; æмбаргæ адæм сæм кæсынц æмæ йын худынц йæ 
æнæраны хъæзтытыл — чи зæрдæхæларæй, чи та — хъуынтъы- 
зæрфыгæй. 
Фæсаходæнты сæ Солтан æмæ Венерæ дæр куы абæрæг код- 
той, уæд бафиппайдта; сылгоймæгтæ æрвылхатт дæр куыд фæ- 
кæнынц чындзæхсæвы кæнæ ног къæйтты цур, афтæ Венерæ 
æмæ Домейы бинойнаг уæлдай хъармзæрдæ æвдыстой сæ лæг- 
тæм. Аллæ уыдæттæ нæ хатыд, фæлæ йæ хистæр хойы цæстæй 
нæ ирвæзтысты уыцы хъармзæрдæ ахастытæ: йæхи-иу фæтарæр- 
фыг кодта, йæ цæсгомыл-иу разынд æнæразыдзинады фæдтæ. 
Уый йæм диссаг фæкаст. Лæмбынæгдæр æм йæ цæст куы æрдард- 
та, уæд рахатыд: Аллæйы хо æппæтæй дæр рæвдз уыд йæ æцæг 
сылыстæджы кармæ бахизынмæ; йæ сылыстæгон миниуджытæ 
æппæтæй дæр сæхи къæйныхæй æргом кодтой. Нырма кæрæ- 
дзийæ дард чи лæууыд, кæрæдзимæ чи нæма æрбаввахс, уыцы 
риуæвæрдтæ дæр æвдисæн уыдысты сылыстæджы фидыцы аха- 
дындзинады фæстейæ кæй ницæмæй зайынц. 
«Уæ æнæнтыст макуы æрбайуай, — хъуыды кодта йæхины- 
мæр, — уый ныридæгæн царды хæрзтæй хай ратонынмæ дæ бæт- 
тæнтæ куы тоныс, уый ныридæгæн нæуæг цард аразынмæ дæхи 
куы æрцæттæ кодтай». 

Гуыцмæзты Алеш Уацмыстæ 510 
Ныры онг, Аллæйæ хъауджы, уымæ цæмæндæр уазал зæрдæ 
дардта. Ныр æм уыцы хъуыдыйы фæстæ æрхъармзæрдæ. Йæ 
цæстытæм-иу ын куы бакаст æмæ-иу ын йæ цæстытæ куы федта, 
цардмæбæллæг сылгоймаджы цæстыты цы арт фæсудзы, уыцы 
арты стъæлфæнтæй, уæд ын цæстæнгас йæ зæрдæ æлхæдта. Разы 
уыд йæхинымæр, нырма хæрз æвзонг уæвгæйæ цард аразыны 
хъуыдытæ йæ зæрдæйы кæй тæлфынц, ууыл. Йæхинымæр кæи- 
мæдæр быцæугæнгæ нывæзта, адæймаг йæ цард аразын сæрысуан- 
гæй кæй хъуамæ райдайа, дзырд цардыл куы цæуа, уæд барын 
кæй никæмæн хъæуы, æгæрыстæмæй — де ’ввахс хиуæттæн дæр, 
науæд алы æфсæнтты æмæ алы æфсæрмыты руаджы адæймагæн 
йæ цард ныкъаппа-къуппатæ вæййы, æмæ дæм стæй де ’намонды 
рæстæджы иу хион дæр нал фæдаргъ кæндзæн йæ къух; хи цард 
аразгæйæ адæймаг йæхи уды цард кæй нæ фæаразы, фæлæ бирæ 
адæймæгты цард — дæ хъæбулты цард, дæ хъæбулты хъæбулты. 
цард æмæ ма дæхæдæг уынгæ дæр кæй нæуал фæкæнай, дæ ном 
дын мысгæ дæр чи нæуал æркæна, уыцы хъæбулты хъæбулты 
даргъ æмæ уæрæх байзæддаджы цард дæр... 
8 
Хæхбæсты уыцы афон хос ссивынæй дарддæр ницыуал куыст 
вæййы. Хос ссивæнты рæстæг удуæлдай куыст у, фæлæ уыдо- 
нæн сæ æхгæд зæххы гæппæлты хос фаг кодта сæ нымад хъом- 
восæн æмæ æхсæны уыгæрдæнтæм нал ныхылдтой. Сæ зæххы 
хæйтты æхгæдмæ дæр зæрдæ не ’хсайдта •— æфсæнбыд телæй 
æмбонд уыдысты: Матрона ардæм куы ’рцыд, уæд ын йæ зæ- 
ронд мой йæ хъомвосы фæстæ, стæй уыдон фенын кодта — ис- 
тытæ акусыны ’фсон æй цæхæрадæтты азилын кодта æмæ, хæ- 
дзармæ куы ’рцыдысты, уæд раппæлыд: 
— Нæ комы мæнæй дарддæр йæ зæххы хæйттæ æфсæнбыд 
телæй æхгæд никæмæн сты. 
Суг дæр сын зымæгвагæй фылдæр уыд ласт, картоф къахы- 
нæн та нырма раджы уыд, æмæ Доме бафæнд кодта комы доны 
кæсаг ахсын. Алычкæ дæр нал ныллæууыд. Мад хистæр чыз- 
джы дæр æрвыста йæ фыдимæ, фæлæ уый нæ акуымдта — нæ, 
дам, уарзын кæсаг ахсын. 
Æххæст ма карк дæр аргæвд, зæгъгæ, Домейæн карк куы ар- 
гæвдын кодтой, уæд уый Алычкæимæ кæсаг ахсынмæ ацыд. Хи- 
стæр чызг нымæт рахаста, кæрдобæласы бын æй байтыгъта æмæ 
нымæтыл дæлгоммæ ныххуыссыд; йæ роцъо йæ армытъæпæн- 
тыл æруагъта, армытъæпæнтæ — нымæтмæ, афтæмæй цæуылдæр 
хъуыды кодта; цæуылдæр хъуыды кодта, йæ къæхтæй та, сы- 
вæллонау, хæрдмæ скъæдзгæнгæ, хъазыд. Йæ æдзынæг ныхъ- 
хъуыды йын лæвæрдта ас адæймаджы хуыз, йæ хъазт та — хæрз 

511 
Роман 
Дæ уды фарн 
сабийы æнгас. Иунæгæй йæхи кæй фæхибар кодта, уымæй Мат- 
ронайы зæрдæ бамæгуырхуыз: 
«Æвæццæгæн, йæ чызгон мæткæнинæгтыл хъуыды кæны», — 
ахъуыды кодта йæхинымæр. 
Чызджы удыхъæды цас фылдæр фиппайдта сылыстæгон ми- 
ниуджытæ, уыйбæрц æм æввахсдæр кодта. Ахъавыд: йæ цурмæ 
бацæуа, йæ чызгон койæгтыл ын ныхас æрæфтауа, фæлæ йæ 
ныфс нæ бахаста. 
«Фæлтау ын йæ мады рарвитон йæ цурмæ», — загъта йæхи- 
нымæр æмæ хæдзармæ рацыд. 
Домейы бинойнаг уæдмæ фынг систа æмæ æхсадта фынгæй 
ист мигæнæнтæ. 
«Æххæст ма уыдон абæстон кæна, стæй йæ арвитдзынæн», — 
загъта йæхинымæр æмæ, карчы ныллопъо кæныны тыххæй цы 
дон бауæларт кодтой, уымæ арт бандзæрста. 
Дон æнæуи дæр æхсидынхъус уыд æмæ уайтагъд рафыхт. 
Карчы къуырф тасы нывæрдта æмæ йыл уырдæм æхсидгæ дон 
аскъæрдта. Хуылыдз бамбулиты тæф йе ’мбудæнтыл куы ауад, 
уæд æй бафæндыд, Домейы бинойнаг æм куы фæкæсид карк 
лопъо кæнынмæ. Нæ уарзта ацы тæвд доны удæст бумбулиты 
тæф: иппæрд, æдзæрæг, ныккæлын æввонг чи у, ахæм къæсыл 
къæвда куы фæуары, къæвда æмбыд хъуариты æмæ кæлæддзаг 
æндзæлмтты ’хсæнты куы ’ртæдзы, ды иунæгæй куы бадай уыцы 
æркæлынæввонг къæсы, æмæ дыл уыцы чъизи къæвдайы дон 
куы лæдæрса, раст ахæм уавæры фæхаты йæхи ацы хуылыдз 
бумбулиты тæф банкъаргæйæ. 
Уæдмæ Домейы бинойнаг мигæнæнтæ æхсад æмæ сæрфт 
фæци, хъавыд Матронамæ фæкæсын. Матронайæн кæд йæхи дæр 
фæндыд, карк аразынмæ йæм куы фæкæсид, уæддæр йæ фыццаг 
хъуыдыйы фæсвæд нæ авæрдта. 
— Иу карк афыцынхъом не суыдзынæн? Уый мæхи бар уадз, 
ды та уæртæ дæ чызджы цурмæ ауай æмæ йын истытæ аны- 
хæстæ кæн. Чызджы зæрдæ мады хуызæн чи зоны, æмæ уый та 
ныр чындздзон чызг у. 
Уымæн æхсызгон уыд, йæ чызджы йын чындздзон кæй рахуыд- 
та, йæхимидæг бабуц, фæлæ уæддæр æфсонæн загъта: 
— Чындздзоны кармæ йæ бирæ анхъæлмæ кæсын бахъæу- 
дзæн нырма. 
— Нæ, нæ, дæ нывонд фæуон, афтæ ма хъуыды кæн, — нæ йæ 
суагъта дзурын, — бакæс-ма йын йæ гуырыкондмæ! Мад куыд 
фæхъуыды кæны, чызг уымæй бирæ раздæр бахизы йæ кармæ, 
бирæ раздæр райдайы хъуыды кæнын йæ чызгон мæткæнинæг- 
тыл. Уый фæлтау æй йæхи цур сывæллон мауал хон, чызг уый 
цахъхъæнæй æрра митæм æмхиц у, стæй йæ хибарæй дæр бирæ 
ма уадз, йæ цуры-иу арæхдæр абад, йæхæдæг цæуылты хъуыды 
кæны, ахæм дзуринæгтыл-иу аныхæстæ кæн йемæ. 

Гуыцмæзты Алеш Уацмыстæ 512 
Уый йæм дисгæнгæ бакаст: 
— Æмæ йæ уæдæ цы хонон йæхи цур? 
Матрона йæ карк лопъо кæнын фæуагъта, йæ астæу сраст 
кодта æмæ бумбулиты хуылыдз тæфæй чысыл рæстæг фервæ- 
зыны фадат банкъаргæ, йæ сæрыл æддоз ахæцыд. 
— Ма дæр æй сывæллон хон, ма дæр чындздзон чызг. Уый 
дын æз, йæхи цур куы уай, уæд зæгъын. Сывæллон æй куы 
хонай, уæд дыл цъусгай нал æууæнддзæн, алцы кæй нæ зоныс, 
уый йæ бауырндзæн, суæлæхох дыл уыдзæн æмæ дын алцы нал 
дзурдзæни, йæ дзуринæгтæ дæ райдайдзæн æмбæхсын, райдай- 
дзæни дæ сайын, схивæнд уыдзæн, уый цахъхъæн чызгæн та 
уымæй тæссагдæр ницы ис. Фæлтау-иу йемæ æмсæр адæймаджы 
ныхæстæ акæн, уый цахъхъæн куы уыдтæ, уыцы хабæрттæй-иу 
ын истытæ радзур, стæй ма йын æрмæст сылгоймаджы дзури- 
нæгтæй дæр истытæ хаттæй-хатт куы сæргом кæнай, уæддæр 
хуыздæр уыдзæн. Уæд æй бауырндзæн, ды алцы зонынхъом дæр 
кæй дæ æмæ дæ сайынвæнд нал кæндзæни, йæхæдæг-иу дæ фæрс- 
дзæни истæмæйты. Фæлæ йæ чындздзон чызг дæр ма хон йæхи 
цур. Уæд йæхимæ ныззындзæн, цы афон ын у, уыцы афоны 
митæ нал кæндзæни. Алцæмæй дæр фæзмдзæни сæ кармæ ацæ- 
уæг сылгоймæгты, æмæ йæ уыцы кæнгæ митæ хъыгдардзысты. 
Иæхи хуызæн нал уыдзæн. Æмæ, гæнæн ис, исчитæ йыл худгæ 
дæр бакæна, искæмæнты худæджы сæр дæр басгуыха. Фæлтау- 
иу æй бауадз æмæ-иу хаттæй-хатт сывæллоны митæ дæр акæна. 
Нырма нæдæр æцæг чындздзон чызг у, нал дæр сывæллон у, 
æмæ-иу ын искуыдæй-искуыдмæ йæ сывæллоны митæ дæр йæ 
цæстмæ ма бадар, — дзырдта йын зæрдæбынæй æмæ дзургæ- 
дзурын йæ цæстытыл ауад, æрдæбон Беллæ нымæтыл хуысгæйæ 
цæуылдæр куыд ныхъхъуыды кодта, йæ къæхтæй та сывæлло- 
нау куыд хъазыд, уыцы ныв. Тынг æй фæндыд, чызджы мад æй 
дзæбæх куы бамбарид, исты хорзы сын куы бацæуид. 
Уый йæм джихтæгæнгæ хъуыста. 
— Матрона, — бафарста йæ дисгæнгæ, — чызджытæ дын куынæ 
ис, уæд утæппæт лыстæг хабæрттæ афтæ бæстæттæ кæцæй зо- 
ныс? 
Æвæццæгæн æм диссаг фæкаст, ома ай цахъхъæн зæронд ус, 
иу хицон, иу мæнузæгъæг кæмæн нæй, уый нырыккон чындз- 
дзон чызджы хъуыдытæ фæлгъауын кæм сахуыр; диссаг æм фæ- 
каст уый, æмæ Матрона йæ цæсты фæкадджын, касти йæм аргъуц- 
гæнгæ, йæ цæстыты ссыгъд, сылыстæг сылыстæгмæ æввахс цæ- 
мæйты у, уыцы райстбавæрдты хъарм зæрдæ. Уый Матрона дæр 
куыннæ фæхатыд æмæ йын кæд æхсызгон уыд, уæддæр æй уыдæт- 
тыл бацин кæнынмæ нал равдæлд, Домейы бинойнаджы фæстаг 
ныхæстæм йæ зæрдыл æрлæууыд, знон та йæ, сывæллæттæ йын 
ис æви нæ, уымæй кæй фарста. 
«А-гъа, — загъта йæхинымæр, — чызджытæ мын кæй нæй, 

513 
Роман 
Дæ уды фарн 
уьш зоныс. Уæдæ уый дæр зондзынæ, лæппу мын кæй уыд, кæй 
мын фесæфт æмæ уый кæй агурын. Кæй йæ агурын, уый, чи 
зоны, æмæ зоныс, фæлæ йæ ацы хæдзары дæр кæй агурын, уый, 
мæнмæ гæсгæ, нæ зоныс. Уый хорз у æви æвзæр, уый мæхæдæг 
дæр нæ зонын, фæлæ уадз æмæ рæстæгмæ афтæ дæр уæд», — 
загьта йæхинымæр. 
Æргомæй та загъта: 
— Уыдæттæ та цы зонын хъæуы. Зæрдæйы хъустæ мыл куы ис. 
Домейы усы фæндыд зæрдиаг ныхæстæ йын куы зæгъид. 
— Матрона, — дзырдта йæм хионы хъæлæсы уагæй, — дæхæ- 
дæг нын ницы хъæр кæныс, фæлæ нын Венерæ дæ хабæрттæ 
ракодта, æмæ мæм диссаг кæсы, æппын никуыцæйуал разынд дæ 
лæппуйы фæд? 
— Никуыцæй, — загъта уынгæг хъæлæсæй. 
Йæ уавæрæй Домейы усы цæсгом дæр бамæгуырхуыз. Мат- 
рона фæхатыд: ныртæккæйы хуызæн хъармзæрдæ ныхасмæ, чи 
зоны, никууал æрхауой, æмæ ныр гæнæн цы ис, уымæй йæ ра- 
къахын хъæуы Домейы хабæрттæй — йе схæсджытæ дзы цы зо- 
нынц, уыдон йæ ус æнæбазындæй куыд ныууагътаид? Хатыд 
уыдæттæ, фæлæ Домейы бинойнаг йемæ зæрдиаг ныхас кæй кодта, 
уый та йæ истæмæйты ракъахынмæ кæй хъавыд, уымæй йæхимæ 
комдзогцæуæджы хуызæн зынд æмæ йæ хъуыдыты нывæзты 
къуыхцы кодта, цæмæй райдайа, уый йæ зонд нæ ахста. 
— Йæ ном та дын цы хуынди? — бафарста йæ Домейы биной- 
наг. 
— Доме. 
— Доме? — бафарста йæ уьга. 
— Доме, — загъта ногæй, æмæ æвиппайды йæ хъæбулы номæй 
йæ зæрдæ æрфæлмæнтæ, байрох дзы ис, Домейы бинойнаджы 
цæмæйдæрты ракъахын кæй хъæуы æмæ йын ахæм фадат тагъд 
кæйнæуал фæуыдзæн, — Доме хуынди мæ хъæбул дæр, йæ сæ- 
рыбæсты хаст æрцæуон, дæ лæгимæ æмнæмттæ сты, æмæ дын 
дæ лæгмæ уый тыххæй мæхимидæг уæлдай хъармзæрдæ дарын. 
Йæ фыды тыххæй нæм фыццаг хатт куы фæзынд, æмæ йæ ном 
Доме кæй хуыйны, уый куы базыдтон, уæд дæр мæм дзы хи 
хъæбулы рухс æрбакалд. Ардæм дæр, æвæццæгæн, не ’рыфты- 
даин, уый Доме куынæ хуындаид, уæд. Фæлæ, зæгъын, мæ хъæ- 
булы ном уæддæр хъусдзынæн, цы хæдзары цæрон, уым, æмæ 
уымæй уæддæр рæвдаудзынæн мæхи, — загъта зæрдæбынæй æмæ 
æвиппайды йæ фæстаг ныхæстыл фæфæсмон кодта; чысыл ахъуы- 
дыгæнгæ фæфæсмон кодта йеппæт æргом ныхæстыл дæр. 
Домейы бинойнаджы дзыхæй Домейы хабæрттæй истытæ 
фехъусынмæ хъавыд, афтæмæй та йæхи уды сусæгтæй йæхæдæг 
цыдæртæ срæцыгъта. Йæ ныхæсты фæстæ, ардæм зæронд лæ- 
джы фæстæ нæ, фæлæ сæм Доме кæцæй æрхауд, уый базоныны 
тыххæй кæй æрцыд, уый куы раргом уа æмæ йын æнæнхъæлæ- 
33 Гуыцмæзты Алеш 

Гуыцмæзты Алеш Уацмыстæ 514 
джы йæ фæндтæ йæ хъуыры куы фæбадын кæной, уый адæргæй йæ 
сурхид акалд. Бакаст Домейы бинойнаджы цæстытæм. Уый цæс- 
тыты æцæгæйдæр сыгъдысты цымыдисы стъæлфæнтæ. Уый йын 
бьштондæр йе уæнг амардта, архайдта исты æрхъуыды кæнын, фæлæ 
та йæ зонд фæкъуырма æмæ йæ бон хъуыды кæнын нал уыд. 
— Цал азы йыл цæуид ныр? — фарста йæ Домейы ус. 
Йæ ныхасы уаджы сылгоймаджы цымыдис нæ уыд, фæлæ 
нæлгоймаджы зæрдæхсайд хъæлæсы уаг. 
— Сымахоныл цал азы цæуы? — бафарста йæ æмæ йæм æнæн- 
хъæлæджы æрцыд йæ ныхæстæ бараст кæныны ныфс. 
— Цыппар æмæ дыууиссæдз азы. 
Уыцы ныхæстæм йе ’муд æрцыд, фервæзт йæ къуытты уавæ- 
рæй æмæ йæхимидæг бацин кодта: 
«Уæддæр дзы цыдæртæ ракъахтон. Цал азы йыл цæуы, уый 
уæддæр базыдтон. Иу аз та алырдæм дæр фæрæдийæн ис». 
— Уæдæ дзы мæ хъæбул æхсæз азы хистæр у, — загъта мæнг 
ныхæстæ, — мæ хъæбулы райгуырдыл ныр дæс æмæ дыууис- 
сæдз азы бæрц цæуы. 
Фæндыдис æй уæлæхох хъæлæсыуагæй дзурын æмæ, æвæц- 
цæгæн, уый йæ къухы дæр бафтыд — йæ ныхæстæй цыма До- 
мейы усæн фенцондæр, афтæ рахатыд. 
9 
Иудзæвгар ма куы аныхæстæ кодтой, уæд æй бауырныдта: 
йæ гуырысхо дзæгъæлы уыд, Домейы ус ницæуыл фæдызæр- 
дыг. Æмæ æхсызгонæй сулæфыд. Ныры онг бæстон никуы ахъуы- 
ды кодта, ацы бинонтæй базонынмæ цы хъавы, уый йын развæл- 
гъау куы рахъæр уа, уæд цы ми хъуамæ кæна, ууыл æмæ йæм йæ 
митæ фæкастысты хуыснæджы хъуыддагау: цыма ацы бинонтæй 
цыдæр давынмæ хъавы, сæ адджын цард сын змæнтынмæ хъавы 
æмæ йæ куы фæхатой, уæд фыдгæнæджы бынаты аззайдзæн, 
ахæм тасы ран банкъардта йæхи. 
«Мæнæ куыд æнæсæрфат митæ кæнын, — хъуыды кодта йæ- 
хинымæр æмæ йæ зæрдæ бауæззæуттæ. — Мæнæ мæ уды су- 
сæгтæ æмбæхсын дæр куыд нал зонын. Нырма куынæ ехсы къæрцц 
хъуысы, куынæ бæхы хуыррытт, уæд цы æнæрхъуыды митæ 
кæнын? Уæд мæ уды æнамондæй цæмæн хъæстæ кæнын кæйдæр 
бинонты адджын цард? Æви æцæгæйдæр мæ уды æнамонд мæ 
фæстæ æфтыд фæци æмæ уый сарæй кæйдæрты дæр цæрын нал 
уадзын? Æмæ уæд хъуамæ мæрдтæм ме стджытæ дæр мауал ба- 
хæццæ уой. Кæд афтæ сæнамонд дæн æмæ кæйдæр бинонты ад- 
джын царды къæмау хауын, уæд мæ мæрдтæм дæр мацыуал ба- 
хæццæ уæд!» — æлгъыста йæхи æмæ архайдта, мацæуыл хъуыды 
кæна. 

515 
Роман 
Дсе уды фарн 
Уый та йæ къухы не ’фтыд. Йæ хъуыдытæ йæ ссы кодтой 
аендæр хъуыдытæм, иу хъуыды йæ ардыдта æндæр хъуыдыйыл 
æмæ йæ хъуыдытæ та, йæ царды цы федта, уыдонæй дарддæр 
æндæр цæуыл хъуамæ уыдаиккой. Йæ царды искæй бинонты 
амонд кæй хæлдта, уыцы хъуыды йæхицæй сырдта, йæхи дзы 
тылиф кодта, фæлæ зæрдæйы цы стъæлфа, уый хъуыдытæм 
куыннæ хъуамæ фæхæццæ уа. Йæ уды рæбын сызмæлыдысты, 
йæ уæлæхох царды рæстæджы-иу йæхицæн рæстæгмæ цы лæгты 
бакъаддæртæ кодта, уыдоны устыты æртхъирæнтæ, уыцы 6и- 
нонты царды змæстытæ; æртæфсти йыл, йæ æнæсæрфат уды 
домæнты сарæй иу нæ, фæлæ бирæ бинонты амондджын цард 
кæй къахыртæ кодта. Утæппæт хæццæ-мæццæ хъуыдытæ æмæ 
æмтъеры царды скъуыддзæгты ’хсæн йæ зæрдыл æрлæууыд йе 
’нæуаг царды райдиан: Цупылимæ сыл уыцы æнагъæттаг хабар 
куы ’рцыд æмæ йыл уый æфсонæн хъæусоветмæ куы бахъаст 
кодта — тыхæй мыл хæцыд, зæгъгæ, уæд Цупылы бинойнаг фæ- 
тарст, йæ лæджы йын æцæгæйдæр куы ’рцахсой; фæтарст йæ 
лæгæн ахсынæй æмæ йын кæд, æвæццæгæн, уыцы рæстæджы 
зæххы цъарыл уымæй, Матронайæ æнæуынондæр ничи уыд, 
уæддæр йæ бинонты адджын цардыл хъуыдыгæнгæ зылди Мат- 
ронайы фæстæ, хъахъхъæдта йæ æмæ йыл иуахæмы хибарæй 
куы амбæлд, уæд хыл æмæ цъæхахсты бæсты йæхи баппæрста 
Матронайыл æмæ йыл ныттыхст; ныттыхсти йыл, афтæмæй куыд- 
та æмæ йын лæгъстæ кодта, цæмæй йын йæ бинонты цард ма 
фехала, йæ хъæбулты йын æнæ дарæг ма ныууадза — фæстæмæ 
йæ хъаст райса, æмæ йын йæ бинонты дарæджы ма æрцахсой. 
Уый та фæуыргъуыйау, йæ бынаты ныддур, афтæмæй касти Цу- 
пылы бинойнагмæ æмæ не ’мбæрста, цæмæн ыл тыхстытæ кæны 
ацы ус, тыхстытæ нæ, фæлæ йын йæ дзыккутæ цæмæннæ нытто- 
ны, дур цæмæннæ сисы æмæ йын дзы йæ сæр цæмæннæ ныцъ- 
цъæл кæны. Æрæджиау куы æрчъицыдта, куы æрæмбæрста, Цу- 
пылы ус дзы цы домы, уый, уæд æм бахъардта йæ чъизи мийы 
фæстиуæг: мæнæ цахæм адæймаджы цард сызмæста æнæнхъæ- 
лæджы, мæнæ цы сыгъдæг уды цард счъизи кодта, мæнæ цы 
диссаджы æвдисæн ис, ус йæ лæджы куыд хъуамæ уарза, уымæн. 
Уый та ахæм уарзтæй уарзта йæ мойы? 
Никуы уарзта Джерджийы! Фыццаг æй нæ хатыд, фæлæ 
фæстагмæ йæ сæфты къахыл куы ныллæууыд æмæ æндæр лæг- 
ты дæр куы федта, уæд ыл æртæфст: йæ хæзгултæм цы зæр- 
дæйæ тырныдта йæ буар, Джерджимæ дæр йæ райдианæй фæс- 
тæмæ æндæр ницы уæлдай æнкъарæнæй тырныдта йæ уд. Нæ йæ 
уарзта. Уый уыди, сылгоймаг иунæгæй куы баззайа, уый адæр- 
джы тас. Хæсты размæ сæ царды райдианы Джерджиимæ цы 
рæстæг ацард, уыцы цъус бонты йæ нæ рахатыд, стæй ма ноджы 
хæсты рæстæджы Джерджийæ куы ницы хабар хъуыст, хъæу- 
бæстæ йыл куы суæлæхох сты, уæд ноджы уыцы тас стыхджын 

Гуыцмæзты Алеш 
Уацмыстæ 
516 
æмæ йын уыцы тасы æнкъарæн бынтондæр схæццæ ис уарзты 
адимæ, сылгоймаджы уды домæнтæ æмæ йын уарзт фæивддзæгтæ 
сты, фæлæ Джерджи хæстæй куы ’рыздæхт, утæппæт æвирхъау 
хабæртты рæстæджы афтæ тьшг кæмæ æнхъæлмæ каст, йæ хъи- 
зæмæрттæ кæй номы цур ницæмæ дардта, уый сæрæгасæй куы 
’рыздæхт, уæддæр ма йæ уды дудгæбæтты рыстæй ницы хатыд. 
Фæлæ иудзæвгар куы ацардысты, уæд ыл æртæфсти: нæ уарзы 
Джерджийы! Хæсты уыйбæрц зынтæ чи федта, хæстæй къуыхтæ 
æмæ æвдæрзтæй чи ’рыздæхт, уыцы мой йæ цæсты бонæй-бонмæ 
хъуамæ кадджындæр кодтаид, хъуамæ йыл хъæцынхъом дæр ма 
уыдаид. Æмæ йæ фæндыди, архайдта, цæмæй йын Джерджи ахæм 
уыдаид, æмæ ууыл цас фылдæр архайдта, уый бæрц йæ мидзæр- 
дæйы та хатыд — йæ зæрдæ йæм хъæбæрæй-хъæбæрдæр кæны, 
йæ зæрдæ йæ мойы цурæй æддæмæ тырны. Уыцы æнагъæттаг 
зæрдæйы уаг æй хурхæй мардта, йæхицæн тыхми кодта, афтæ- 
мæй архайдта, цæмæй йæ мойы сæрыл царвау тайа æмæ нæ ха- 
тыд, йæхицæн тыхми кæй аразы, уымæй ноджы йæхицæй Джер- 
джийы дарддæр кæй кæны. Æппынфæстаг ыл æртæфст: йæ дуд- 
гæбæтты дæр Джерджимæ нæ, фæлæ йын йæхи уды фарнæн, йæ 
сылгоймаджы удыхъæдæн æппæтæй дæр дзуапп чи дæтты, ахæм 
моймæ, ахæм æввахс адæймагмæ æнхъæлмæ касти. 
Джерджи та ахæм нæ уыд. 
Уæддæр æппæт амæлттæй дæр архайдта, дыууæ æввахс уды 
кæрæдзиимæ куыд хъуамæ цæриккой, афтæ цæрын. Хуыцау та 
уæле кæсы. Хуыцау та æппæт дæр уыны æмæ мæнгард удыхъæ- 
дæн барын нæ зоны. Иæ зоны барын æмæ йыл ныккалдта йæ 
азар, басыгъта йæ Хуыцауы азар. 
«Уæ, арвы цæфæй басудза дæ сæр, Матрона, кæд цæрæнбон- 
ты ды дæхи удæн дæр ницы базыдтай, — йæхи фыдæлгъыст 
кодта йæхинымæр, — цæрæнбонты дæхи удæн дæр куы ницы 
базыдтай, цæрæнбонты дæхи уд куы у тæригъæдджын Хуыцауы 
раз, æмæ ды та адæмæн куы хъардтай дæ тæригъæдтæ. Хуыцауы 
бын тæригъæдджын чи у, уый та искæуыл тæригъæдджынæй 
куыд хъуамæ бахуда? Адæймаг мæлынæн гуырд куы у, мæн дæр 
амæлын куы хъæуы æмæ куы амæлон, уæд Джерджийы сыгъдæг 
уды раз та цы цæсгомæй хъуамæ æрлæууон? Ме стыр дудгæбæт- 
ты дæр Джерджимæ куы æнхъæлмæ кастæн, адæмы фыдæх дæр 
уый номæй куы ницæмæ дардтон, фыдæлгъыст ын чи кодта йæ 
мæгуыр хæдзар, уыдонæн Джерджийы рæстаг уды тæригъæд куы 
хъардтон æмæ къуырццæвæны йæ номы раз мæхи удæй тæригъæд- 
джындæр куы ничи разынд. Уыцы дудгæбæтты йын йæ ном 
бахъахъхъæнынмæ куы хъавыдтæн æмæ йын йæ ном мæхæдæг 
куы счъизи кодтон. Зæгъын ын йæ ном сыгъдæгæй бавæрон æмæ 
ма уый тыххæй мæ ахсджиаджы дæр мæхицæй куы фæиппæрд 
кодтон. Уæ, мæ ахсджиаг хъæбул, дæ фыды номы тыххæй дæ 
мæхицæй куы атыдтон æмæ мæ стæй цæрыиы сæрæй дарддæр 

517 
Роман 
Дæ уды фарн 
куы ницыуал хъуыд, дæ фыды ном къæхты бынмæ уæд куы 
æрæппæрстон. Уæ, мæ ахсджиаг хъæбул, цæрæнбонты мæхи уды 
митæн дæр куы ницы базыдтон, æндæра уый куы зыдтаин, дæ 
фыды ном дын æндæр ницæмæ дарын, уæд ма дæ гыццыл зæр- 
дæйы хъыджы та цæмæн цыдтæн! Цæмæннæ фæлыгъдыстæм иумæ 
Егнаты азарæй? Уæ, Егнат мæрдты йе стджытæй дæр фæхъæрза 
нæ тæригъæдæй, иу адæймагæй та дæ куыд нæ бахъахъхъæд- 
таин? Æви де ’намонд мадæн цæрæнбонты йæхи удæй адджын- 
дæр ницы уыди, æмæ дæу дæр йæхицæй уымæн атыдта? Йæхи- 
цæй дæ уымæн атыдта, цæмæй йæ сау удæн æнцондæр уыдаид, 
йæ сау удæн иунæгæй царды фæндтæ нывæстаид? Уæ, мæ ахсд- 
жиаг, дæ мад, æвæццæгæн, æцæгæй дæр сау уд уыди, йæхи удæй 
дарддæр æй ничи хъуыди, йæ сау уды фæндиаг цæрыны фæндтæ 
кодта æмæ ныр мæнæ йæ цард куы фæци, йæ иу къахæй ингæны 
былыл куы æрлæууыд, гъеуæд æй æрхъуыдысты йæ хъæбул дæр 
æмæ йæ хъæбулы фыды ном дæр? Гъеуæд æй æрхъуыди, йæ сау 
уды йын чи баныгæна æмæ йыл зæрдиаг куыдтытæ чи фæкæна, 
уыцы ахсджиаг хъæбул. Уæ, мæ ахсджиаг, уæд дын дæ мады 
зæрдæ мæрдты зындоны арты фæсудза, ды куы базонай дæ мады 
мард æмæ ууыл зæрдиаг куыд куы фæкæнай. Дæу йæхицæй чи 
атыдта, уыцы сау уд кæуыны аккаг нæу, зæрдиаг куыды аккаг, 
хъæбул. Мардыл кæуын кады нысан у, хъæбул, æмæ-иу уый 
аккаг ма скæн дæ мады сау уд. Дæ мад удæгасæй кæуинаг у, мæ 
ахсджиаг, фæлæ дæ уый сæр та макуы бахъæуæд. Удæгасæй 
кæуинаг хиуæттæн æгады хос у, æмæ макуы базон, дæ мад удæ- 
гасæй кæуинаг кæй у, зын уыдзæни дæ сæрыстыр удæн...» 
Йæхимидæг хъарæгæмхасæн хъуыдытæ нывæста æмæ йæ 
фæстаг хъуыдытæй йæ зæрдæ сæнкъуыст* йæ зæрдæйы бын цы- 
дæр фæлæууыд, сулæфын йæ бон нал баци æмæ чысыл фæстæ- 
дæр йæ бон куы баци сулæфын, уæд йæ зæрдæйы рыст йæ улæф- 
тимæ схауд, схъæрзыдта удисæгау хъихъхъæрзтæй. 
10 
Чысыл рæстæджы дæргъы кæй ныхъхъус, уый, æвæццæгæн, 
Домейы бинойнаг йæхирдыгонау бамбæрста æмæ йæ нæ бахъыг- 
дардта, æнæдзургæйæ стыгъта æмæ карста хъæдындзтæ, фæлæ 
йын йе суынæргъд куы фехъуыста, уæд æм фæзылд. 
— Цы кæныс, цы? Исты дæ срыст? — бафарста йæ дисгæнгæ. 
— Мæ зæрдæйы бын цыдæр фæлæууыд, сыджытæн хæринаг 
фæуа. 
— Зæрдæйы хос дын радтон? 
— Нæ, нæ хъæуы, — загъта йын æмæ йæ зæрдыл æрбалæу- 
уыд, æрдæбон дзы, Домейы ус ыл цæмæй фæдызæрдыг уа, ахæм 
ныхæстæ кæй схауд æмæ батыхст, йе ’нæнхъæлæджы ныхъхъус 

Гуыцмæзты Алеш 
Уацмыстæ 
518 
æмæ йе ’нæнхъæлæджы схъæрзтæй йын ногæй фадат кæй дæтты 
фæдызæрдыгæн, уый тасæй батагъд кодта йæ рæдыд бараст кæ- 
ныныл. — Нæ хъæуы, — загъта йын рæвдаугæ хъæлæсæй, — ацы 
хуылыдз бумбулиты тæф гыццылæй фæстæмæ дæр нæ уромы 
мæ зæрдæ, мæ улæфæнтæ мын ахгæны. 
Фæлæ Домейы бинойнагмæ куы бакаст, уæд бамбæрста, исчи 
сывæллон кæй нæу æмæ йæ æнцæнтты кæй нæ асайдзынæ: До- 
мейы ус кæд аудгæ хъæлæсæй дзырдта, уæддæр дзы йæ цæстæн- 
гас æмбæхста æмæ уыцы æмбæхсгæ цæстæнгасæй бамбæрста, 
йердæм барæй кæй нæ кæсы — ома йе ’муд æрцæуа æмæ ма 
фæхата, йе схъæрзты аххосæгтæй йын цыдæртæ кæй æмбары. 
— Æмæ мын загътаис, — йæхи бынтондæр ницыуынæг скодта 
Домейы ус, — мæхæдæг æй ацæттæ кодтаин. 
Уый батагъд кодта Домейы усы дызæрдыг рæстæгыл айса- 
фын. 
— Æмæ, зоныс, цæмæннæ уарзын ацы хуылыдз бумбулиты 
тæф, — дзырдта æмæ архайдта, цæмæй йæм уый дæр комкоммæ 
кæса, — гыццыл ма куы уыдтæн, уæд мын нæхимæ мæ цæгаты иу 
дзыгъуыр бæдул уыди. Рæсугъд бæдул уыди, раст хъæддаг бæ- 
лоны хуызæн. Æрмахуыр æй скодтон, мæ фæстæ-иу узгæ-узгæ 
радугъ-бадугъ систа. Иу хатт арахъ уагътам. Цуайнаджы сæр си- 
стам, тæвд æнтыд хъуамæ гарзтæм равдæлон кодтаиккам, æмæ 
уыцы рæстæджы бæдул тæвд æнтыды ныххауд. Фелвæстон ма 
йæ тæвд æнтыдæй, мæ сывæллоны зондæй йæ уазал доны фæтъыс- 
тон. Нæма амард, йæ дзых фæхæлиу-фæхæлиу кодта, тылдта 
йæ базыртæ, æз та йæ уазал доны æхсадтон æмæ æхсадтон, 
афтæмæй куыдтон, йæ хуылыдз бумбулиты тæф та мын мæ 
улæфæнтæ æхгæдта. Йæ дзых ма удисæджы фæхæлиу-фæхæ- 
лиу кæй кодта, уымæй мæ сывæллоны зондæй æз та афтæ 
æнхъæлдтон, уыцы æвзæр тæфæй нал у йæ бон улæфын. Æмæ 
бæдул куы амард, уæд уыцы бонæй ацы бонмæ мæ удхæссæг 
фестад хуылыдз бумбулиты тæф. Сывæллон диссаг у, ницы 
дзы рох кæны, — дзырдта, æцæгæйдæр иу хатт йæ цæгаты кæй 
федта, ахæм хабар æмæ йæ фæндыд, Домейы ус дæр ын йæ 
ныхæстыл куы баууæндыдаид. 
Дзургæ-дзурын дзы йæ цæстæнгас нæ иста, касти йын йеп- 
пæт æууæлтæм æмæ уыдта: Домейы ус дæр-иу ракасти йердæм, 
фæлæ йæм иу хатт дæр комкоммæ никуы бакаст, нæ йæ цымы- 
дис кодта, цы уынгæг хъæлæсы уагæй дзуры, уыцы ныхæсты 
рæстдзинад йæ цæсгомыл фена. Цы бамбарын æй хъуыд: До- 
мейы ус æм æфсоны хъуыст кæны, чи зоны йын йæ ныхæстæ 
дæр хъусы, фæлæ хъуыды та æндæр цæуылдæр кæны. 
Домейы ус ын хъуыста йæ ныхæстæ: 
— Гыццыл алцæмæй дæр тæригъæд у, — загъта йын æнкъар- 
дæй. 
Æмæ ныхъхъус. Ныхъхъус йæхæдæг дæр. Фæндыди йæ ис- 

519 
Роман 
Дæ уды фарн 
тæуылты дзурын, фæлæ цы дзура, уый нæ зыдта æмæ ныхъ- 
хъус. 
Уый дæр йæ куыст фæуагъта æмæ йæм ныхъхъуыста æнхъæл- 
цау зæрдæйæ. 
Ацы хатт сæ дыууæ дæр иу уысмы дæргъы кæрæдзимæ кас- 
тысты комкоммæ æмæ тыхстысты сæ мидзæрды: Домейы ус тых- 
сти йæ зæгъинаг зæгъынæй, уый та — цы фехъусдзæн, ууыл. 
Æмæ уый сæ дыууæтæ дæр æмбæрстой. 
— Зæгъæм, дæ сывæллоныл уал азы фæстæ искуы амбæлдтæ, 
уæд ма йæ базонис? — батагъд кодта Домейы ус йæ дзуринагыл, 
цыма йæ æнæхъæн сахат фенхъæлмæ кæсын кодта йæ ныхæс- 
тæм, афтæмæй та уысмы бæрцæй фылдæр нæ ферхæцыд йæ ны- 
хасы. 
Ахæм ныхæстæм не ’нхъæлмæ каст æмæ фæсæццæ. 
— Базонис, зæгъыс? — фарста йæ рохстæй. 
— Гъо. 
Ацы хатт нал батагъд кодта йæ ныхас зæгъыныл. Ницы йын 
хатыд, цæй охыл æй фæрсы æмæ тарсти, исты та куы срæдиа йæ 
уды сусæгтæй. 
— Æмæ гъа, чи йын цы зоны, — загъта хиуылхæцгæ. — Ныр 
йæ сæфтыл дыууиссæдз азы бæрц цæуы. Уый цахъхъæныл ма 
сывæллоны хуызтæй цы бæрджытæ уыдзæн? 
Уый йын йæ хиуылхæцгæ ныхас ницæмæ æрдардта, нæ йæ 
рахатыд. 
— Æппын ыл ахæм ницы нысан уыд, йæ лæджы ранмæ дæр 
йæ уæлæ чи баззадаид? Зæгъæм, искæмæ дæ зæрдæ фехсайдта, 
уæд афтæ цæмæй зæгъай: фенут-ма йæ, кæд ыл æуым æмæ æуым 
нысан ис, уæд мæ сывæллоныл дæр ахæм нысан уыд, — æппын- 
дæр йæ цымыдис æмбæхсыныл нал архайдта уый. 
Цæй охыл æй фæрсы, уый рахатын йæ бон нæ уыд æмæ та 
йæ рохстæй афарста: 
— Нысан, зæгъыс? 
— Гъо. Исты нысан: кæнæ райгуырдæй хаст стъæлф, кæнæ 
нос, кæнæ æндæр исты ахæм? 
Уыцы ныхæстæм йæ зæрдæ фестъæлфыд. 
Домейы ус ын комкоммæ каст йæ цæстытæм, уыцы æдзынæг 
цæстæнгас æй фæдзæхста, ома сайынвæнд ма скæн, дæ цæсты- 
тæм дын кæсын, æмæ дыл дæ цæстытæ уæддæр комдзог рацæу- 
дзысты. Æмæ та æцæгæйдæр йæхæдæг йæхиуыл комдзог куы 
рацæуа, уымæй фæтарст, архайдта йæ зæрдæйы тæлфт æрсабыр 
кæныныл; архайдта йæхи æрсабыр кæныныл, афтæмæй уыцы иу 
рæстæджы хъуыды кодта, ацы хаттæй хуыздæр фадат ын кæй 
никуыуал фæуыдзæн Домейы усы ракъахынæн. Домейы ус дзы 
йæхæдæг цы домдта, уый йын ныр æмбæрстгонд уыди — йæ 
лæджы ныхыл, раст йæ галиу æрфыджы сæрмæ цы æртæкъахыг 
стъæлф уыд. Фæлæ нос... 

Гуыцмæзты Алеш 
Уацмыстæ 
520 
— Ницы стъæлф уыди йæ рæзгæ буарыл, йæ нывонд фæуон, 
урс уæрыккау мын æнæ нысан уыд. Бæргæ мын йæ буарыл исты 
ахæм фæд куы уыдаид, уал азы фæстæ йæ адæмы астæу цæмæй 
базонон, уæд адæмыл иугай уæддæр фæзилин, хъæуи-хъæу æмæ 
сыхгай адæмыл бæргæ фæзилин æмæ йæ афтæмæй уæддæр сса- 
рин, фæлæ йыл ахæм бæрæг фæд дæр куы ницы уыди. 
— Ницы дæр ыл нос уыди? — фарста йæ уый. 
— Нос, зæгъыс? Нос ыл уыди, цард ын фестон, фæлæ рæзгæ 
буар тагъд æгасгæнаг у æмæ ма уал азы фæстæ нос дæр кæм 
разындзæни, — дзырдта æмæ йæ улæфт ныууромгæ цæсты зу- 
лæй хъахъхъæдта Домейы усы алы фезмæлд дæр. 
— Цахæм нос? — йæ сæрыл схæцгæ йæм комкоммæ касти 
уый. 
— Хъæдгомы нос, — барæй цыбыр ныхас кæнын фæлвæрдта 
æмæ йын касти иæ алы фезмæлдмæ дæр. 
— Зынæн ран? — тагъдгомау æй бафарста уый. 
— Йæ къахыл. 
— Йæ къахыл? — фестъæлфыд уый. 
Уыцы ныхæстæм йæ зæрдæ ныссæххæтт кодта. Уыцы ныхæ- 
стæй базыдта, Домейы къахыл, йе та йæ къахмæ æввахс кæмдæр 
ахæм нос кæй ис, йæ бинойнаг æй афтæ цымыдисæй кæй тыххæй 
фæрсы, йæ койæ кæмæн фестъæлфыд. Уымæй фылдæр ницы 
дæр хъавыд Домейы усæй базонынмæ æмæ ныр архайдта, цæ- 
мæй йын йæ гуырысхо асура. 
— Йæ рахиз къахы уæлфадыл, — дзырдта æмæ дзургæ-дзу- 
рын архайдта исты дзæбæх æфсон ссарын, — йæ рахиз къахы 
уæлфадыл ын иу хатт хъуг фæлæууыд, æмæ йын рæстмæ иал 
бахсыст, йæ мады уд схауа, къуылыхгомау дзы цыди, — мæнг 
ныхæстæ кодта æмæ йæхинымæр та йæхи æлгъыста: «Уæ мæ 
къæхтæ ахауой, кæд дзы мæ цæст цытæ зæгъын уарзы. Уæ, дæ 
мады къæхтæ къуыхтæ æмæ лыгтæ æрцæуой, кæд дыл цытæ 
мысын». 
— Æмæ нал раивтаид? — дызæрдыггæнгæ йæ фарста Домейы 
ус, — нал ын сдзæбæх уыдаид? 
— Чи йын цы зоны, — архайдта, цæмæй йын Домейы ус йæ 
ныхæстыл баууæнда. — Æнæхъæн азы бæрц ма мæхи цур уыд, 
æмæ уæд нæ раивта. Уый фæстæ дæр ма кæцæй раивтаид. 
Уыцы ныхæсты фæстæ сæ дыууæ дæр ныхъхъус сты. Се 
’нæнхъæлæджы ныхъхъусæн сæ кусинæгтæм бавналынæй хуыз- 
дæр æфсон ницы ссардтой, фæлæ иудзæвгары фæстæ, сæ дыууæ 
дæр уыцы иу рæстæджы сæ куыст фæуадзгæйæ, кæрæдзимæ 
бакастысты, сæ цæстæнгас кæрæдзийыл сæмбæлд, æмæ уыцы 
æнæнхъæлæджы фемдзастæй сæ дыууæ дæр фефсæрмы сты: 
уыцы фемдзастæй бамбæрстой, кæрæдзи раз æргомдзырд кæй 
не сты, уый сæ дыууæ дæр кæй хатынц, æмæ уый та бинонты 
æргомдзинадыл дзурæг кæй нæу; алчи дæр сæ банкъардта, ныр- 

521 
Роман 
Дæ уды фарн 
тæккæ йæ иннæйы зæрдæ балхæнын кæй хъæуы, æрмæст — æргом 
ныхасæй æмæ уыцы æргом ныхас райдайынæн та хæрз чысыл 
цыдæрæй дарддæр кæй ницы хъæуы. Фæлæ цы, уый сæ зонд нæ 
ахста æмæ ууыл хъуыдыгæнгæ сæ дæргъвæтин мадзура уавæрæй 
тыхстысты. 
Æвæццæгæн, ахæм уавæры кæрæдзийæ афæлмæцыдаиккой 
æмæ æппынфæстаг кæрæдзимæ уазал зæрдæ дæр бадардтаик- 
кой, фæлæ уæдмæ тыргъæй æрбайхъуыст кæйдæр къæхты хъæр, 
æмæ сæ дыууæ дæр æхсызгонæй сулæфыдысты. Сæ хæрзгæнæг 
уыд Беллæ: нымæт йæ дæларм æрбахаста, сынтæгмæ йæ бап- 
пæрста æмæ фæллад, фæстинон хъæлæсы уагæй дзырдта йæ 
мадмæ: 
— Мæн дæр Аллæитæм фæнды. 
— Æмæ сæм ацу, — худтис уый, — мæ хъæбысы дæ ныххæс- 
сон? 
— Дæллагхъæуы куыйтæй нæ уæндын. Стæй дедушкæ дæр 
афтæ загъта... 
Æмæ ферхæцыд. 
— Цы загъта дедушкæ? — фарста йæ йæ мад. 
Уый иуцъус æнæдзургæйæ алæууыд, стæй йæхи фæбарджын 
кодта: 
— Искæй, дам, демæ акæн æмæ, дам, суар сдава. 
Йæ ныхæстыл ын схудтысты, æмæ чызг фефсæрмы, йæхи 
фæхъуынтъыз кодта. 
— Æмæ акæн, — худтис йæ мад, — нæ уыныс, хæдзар дæхи- 
цæй кæстæртæй йедзаг у. 
— Æз æрæгмæ ссæудзынæн, — ныттарæрфыг Беллæ. 
Уый та, Матрона, хъуыста мад æмæ чызджы ныхæстæм æмæ 
цин кодта чызджы уындыл: æхсызгон ын уыд йæ фæзынд, æхсыз- 
гон ын уыдысты йæ ныхæстæ дæр — нырма афтæ æнæхин чи у 
æмæ йæ æнæбары гæдыныхæстæн дæр рæстмæ æфсон ссарын- 
хъом чи нæ у. Уæдмæ йæ карк дæр цæттæгонд фæци, уæларт æй 
аджы бафтыдта æмæ йæ бафæндыд йæхи чысыл æддæмæ асайын. 
— Æз сдавдзынæн суар, — баздæхт чызджы мадырдæм, — 
уæддæр фыстæм дæр акæсын хъæуы. Ды та хæринаджы кой 
бакæн. 
11 
Нырма бон йæ тынгмæ нæ бахæццæ, фæлæ хур афтæ тынг 
æрæндæвта, æмæ зызын уддзæф дæр маргъы базырау ныдзæвд 
адæймаджы буарыл. 
Беллæ йæ фыды машинæйæ райста уæрæхчъил худ æмæ йæ 
ныккодта йæ сæрыл. Уый та донгарзæн дурын райста йемæ æмæ 
рацыдысты. 

Гуыцмæзты Алеш Уацмыстæ 522 
Суар дæр комы доныбылыл уыд, уыцы фарс. Дон стыр уыд, 
дурты сæрты дзы æнæ ныххуылыдзæй нæ ахызтаиккой, æмæ 
Беллæ йæ дзабыртæ фелвæста, хъавыд дзы балæгæрдынмæ, фæлæ 
йæ нæ бауагъта, хидыл ахиздзыстæм, зæгъгæ. Дон-дон иудзæв- 
гар куы суадысты, уæд дыууæ ставд хъæдæй арæзт хиды цур 
федтой кæйдæр машинæ. Машинæйы ничи бадт, йæ дуæрттæ 
æхгæд уыдысты. Домеитæ дæр уым никуыцæй зындысты. 
— Æвæццæгæн, уæлиау сивгъуыдтой, — загъта Беллæйæн, — 
цом, суары цур мæ дурын æрæвæрон, суар дæр баназ, стæй дæ 
сæ цурмæ схизын кæндзынæн. 
Хидыл ахызтысты уыцы фарсмæ. Йæхæдæг æрмæстдæр иу 
хатт уыд суар хæссынмæ æмæ йæ рæстмæ нал хъуыды кодта, 
фæлæ Беллæ фæндæгтæ хорз зыдта — пыхс къутæртæ æмæ егъау 
залмы сыфтыхсæнты бауадысты æмæ, суары донвæды онг куы 
бахæццæ сты, уæд суарырдæм фæхæрд кодтой. Суары дон кæм 
лæдæрст, уым зæххы буар схаудта, згæхæрдау сбур и, бур нæ, 
фæлæ сырххуыз афæлдæхта æмæ афтæ зынд, цыма йыл хæрз 
æрæджы туджы лæсæнтæ уад, æмæ ныр уыцы фæдтæ дон æхсы. 
Уыцы лæхъир зæххы уадздзаг ахæм тæф хаста, цыма ногæр- 
гæвст кусартæн уыцы тæккæ ракалдтой йæ хуылфыдзаумæттæ. 
Æппæт уыдæтты уындæй цæмæндæр йе ’мбудæнтыл æмбæлд ту- 
джы тæф, æмæ йæ зæрдæ бамæгуырхуыз. 
Суармæ куы баввахс сты, уæд æрыхъуыстой кæйдæр хъæлæ- 
ба, æмæ Беллæ фæлæууыд. 
— Папæ! — фæхъæр сæм кодта. 
Ничи сын сдзуапп кодта. 
— Аллæ! — ногæй та сæм фæхъæр кодта Беллæ. 
Дзуапдæттæг та нæ уыд. Æвæццæгæн сæ доны уынæрæй нæ 
хъуыстой. Стæй Беллæйы хъæлæс æнæуый дæр уыд ныллæг æмæ 
фæсусгомау. Горæтаг чызджыты уыцы фæсдинонхуыз хъæлæс 
æм диссаг касти æмæ ныр Беллæйы рæхснæг æмæ мæнгæвæрд 
уæнгты кондмæ кæсгæ хъуыды кодта, ахæм сылыстæгæн та йæ 
бон сывæллон ныййарын куыд бавæййы, ууыл. Домеитæ суары 
цур нæ разындысты. 
Суарæй дæрддзæфгомау уæрæх лæгуынгонды æруыдтой, цæст 
чи басхъауа, ахæм ныв: лæгуыны, зæххыл тыд хъулон-мулон 
гауызыл тæппал хурмæ бадтысты, сæ тæккæ чындзы цæуыны 
кармæ чи бахæццæ, дыууæ ахæм чызджы, бæгънæгæй, айдагъ 
цыбырзылд трусикты æмæ риударæнты; бадтысты æмæ боны 
рухсмæ æдзæсгомæй, æнæгъдауæй æвдыстой се стыгъд буар. Сæ 
бур сæрыхъуынтæ уæгъд калдæй зæу-зæу кодтой сæ гом уæхс- 
чытыл. Сæ разы гауызыл уыди цыдæр хæринæгтæ æмæ цыбыр- 
хъуыр æвгтæ. Æддæдæр дурты ’хсæнæй лыстæг хал фæздæг йæхи 
ивæзта — æвæццæгæн дзы физонæг фыхти. 
Уыдон дæр сæ федтой, фæлæ нæ фефсæрмы сты, къæйны- 

523 
Роман 
Дæ уЪы фарн 
хæй сæм кастысты æмæ хæрзныллæг хъæлæсæй цыдæртæ сусу- 
бусу кодтой. 
Касти сæм æмæ не ’мбæрста, цы адæм сты. Кæддæрты ма 
фехъуыста; уырыссæгтæ, дам, стæй сæхиуæттæй дæр чидæртæ, 
сæрдыгон доны былыл бæгънæгæй фæулæфынц, фæлæ йыл уæд 
бæстон нæ ахъуыды кодта æмæ йæм ницы диссаг фæкасти. Ныр 
æй чызджыты æнæхуызæнон уаг дисыл æфтыдта: диссаг æм ка- 
сти, бонсихорафон æцæгæлон арвы бын дæхи сбæгънæг кæнын 
куыд хъуамæ бауæндай, уымæй дæр — хæрд æмæ нозты уæл- 
хъус; диссаг æм касти: æцæгæлæтты уындæй куыд нæ фефсæр- 
мы сты, сæ буары гом сæ бызгъуыртæй амбæхсыныл цæмæннæ 
архайынц. Уæд та сæ искæй нæлгоймаг æрæййæфта ам, хъæды 
астæу, афтæ бæгънæгæй? Цы нæлгоймаг уыдзæн уый, ахæм хуызы 
сæ хъæды астæу чи æрæййафа æмæ сыл тыхæй ма ныххæца? 
Æмæ уымæй та куыд нæ тæрсынц? 
Диссаг æм фæкастысты уыдæттæ æмæ дисгæнгæ бакаст Бел- 
лæйырдæм. Беллæйы цæсгомыл дисы фæдтæй ницы рахатыд. 
Уый цахъхъæн чызгæн ахæм худинаггаджы уындæй йæ цармы 
тæнцъары бын цахæм сырх уылæн хъуамæ анхъæвзæнтæ кодта- 
ид, ахæм æфсæрмыйы лæсæнтæ йын нæ рахатыд йæ цæсгомыл. 
Уый нæ, фæлæ йе ’нгасыл зынд сæрыстыр æууæлтæ. 
— Чи сты, чи? — бафарста йæ дисгæнгæ. 
— Праституткæтæ, — былысчъилæй загъта уый. 
Йæ ныхас ын нæ бамбæрста. 
— Æмæ цы архайынц? 
— Улæфынц, — загъта сæрыстыр хъæлæсы уагæй. Æмæ ма 
йæ ныхасмæ бафтыдта: — Сæ зæрдæйы дзæбæхæн. 
Чызджы уазал хъæлæсы уагæй фæсæццæ æмæ йæ ницæмæй- 
уал бафарста. Суар куы банызтой, уæд æй цæмæй ардæм цæуын 
мауал бахъæуа, уый адæргæй дурын дæр байдзаг кодта æмæ ра- 
цыдысты. 
Фæстæмæ комы доны онг куы ’рхæццæ сты, уæд дурын бæ- 
рæг ран æрæвæрдта æмæ дон-дон Домеиты агурæг ацыдысты. 
Бирæ нæ бауадысты, афтæ та федтой дыууæ æнæзонгæ лæ- 
джы — уыдон дæр бæгънæджытæ, айдагъ мидæггаг цыбыр хæ- 
лæфты: сæ иу доны астæу лæууыд, иннæ та — доны был. Доны 
был чи уыд, уый сæм чъылдымырдæм лæууыд æмæ йын рæстмæ 
не ’взæрстой йæ гуырыконд, фæлæ иу диссаг уыд иннæмæ бакæ- 
сын: кæм лæууыд, уым дон арф уыд, хæццæ кодта йæ сагæхты 
онг æмæ йæ трусик йæ сагæхты цур рапуситæ; йæ трусикы сæрмæ, 
бæхы æргъомау, æрзæбул йе стыр гуыбын æмæ йын æнагъæт- 
таджы хуыз лæвæрдта. 
«Саубонтæ, — бадис кодта йæхинымæр, — уæртæ йæ цард йæ 
цармы куыд нæуал цæуы, æмæ йæ фыдтæ йæ уæлæ куыд æрлæ- 
бырдысты. Æнхъызт хыссæ дæр ма мигæнæны былæй алырдæм- 
ты афтæ акæлы». 

Гуыцмæзты Алеш 
Уацмыстæ 
524 
Уыдон дæр сæ бафиппайдтой, фæлæ уыцы чызджытау адон 
дæр нæ фефсæрмы сты. Цæмæндæр сæхи афтæ дардтой, цыма 
сæ нæ федтой. 
Беллæйæн сæ уынд хъыг уыди. 
— Куыйтæ! — загъта мæсты хъæлæсы уагæй æмæ размæ атагъд 
кодта. 
Чызджы митæ йæ бацымыдис кодтой: 
— Чи сты, чи? — фарста йæ. 
— Уыцы сылты кавалертæ, — загъта Беллæ æнæввæрсон хъæ- 
лæсы уагæй. 
— Æмæ цы архайынц? 
— Æвæццæгæн та доны хлор калынц. 
— Цавæр хор? — нæ йын бамбæрста йæ ныхас. 
— Хлор. 
Беллæйы хъæлæсы уагæй бамбæрста, йæ фæрстытæй йæ кæй 
фæлмæцын кæны, æмæ ницыуал сдзырдта. Чызджы фæстæ цыд 
æмæ йæ цæстыты ныдзæвæнæй нæ хицæн кодта уыцы лæджы 
æнагъæттаг уæнгтыконд. Уæнгджын адæмтæ та куыд никуы федта, 
фæлæ адæймагыл йæ фыдтæ афтæ æрзæбултæ уой, уый йæ ни- 
куы бауырныдтаид; адæймаг йæ цармы мидæг афтæ мауал цæуа, 
йæ уæлдай комдзæгтæн йæхи буарыл хицæн дзæкъултæ уа, тохъы- 
лы фæхсынтау сæ йæ уæлæ зæузæугæнгæ хæсса, уый æгад у, 
уæдæ цы у? Уый хойраджы æгадгæнæг у, æндæр ницы. Хъуыды 
кодта уыдæттыл æмæ йæ цæстытыл ауад, уыцы лæджы лидзы- 
ны сæр куы бахъæуа, уæд йæ уæлдай фыдтæ йæ уæлæ фысы 
фæхсынтау тъæптъæпгæнгæ куыд фæцæйхæсдзæн æмæ йæ ху- 
дын нал баурæдта, схудти хъæрæй. 
Беллæ йæм дисгæнгæ фæстæмæ фæкаст: 
— Цæуыл худыс, цæ? 
— Уыцы лæгыл, — худтис, афтæмæй дзырдта чызгмæ, — æ, 
хойраджы азар æй басудза, кæд хойрагыл афтæ ничи зыд кæны. 
Исчи дæр ма хойраг æмбæхсынæн йæ удæгас буарæй дзæкъултæ 
аразы? 
Ныр та йын Беллæ нæ бамбæрста йæ ныхæстæ. 
— Кæрæдзи аккаг сты, — загъта æнæввæрсонæй. 
— Чи сты кæрæдзи аккаг? — бынтондæр нал бадт кæрæдзи- 
йыл сæ ныхас. 
Сæ ныхас кæрæдзийыл нал бадт, æмæ уый дæр ныхъхъус. 
Беллæ уыцы чызджыты æнæуаг хуызыл кæй нæ бадис кодта, 
стæй уыцы лæджы ивæзтытæ уæнгтыл дæр, афтæмæй сæм цæ- 
уылдæр кæй фæхъыг и, цæуылдæр сыл йæ зæрдæ кæй худт, уый 
æмбæрста, фæлæ цæй тыххæй, уый нæ ахста йæ зонд; не ’мбæр- 
ста, се ’нæуаг хуызæй дарддæр ма æнæзонгæтæм цæй тыххæй 
хъуамæ фæхæрам уыдаид. Зæрдæйæ хатыд, уыцы адæм ам, æцæ- 
гæлон арвы бын, ахæм хуызы кæй сты, уый гуырысхойаг кæй у, 
бынтон хорз фæндиæгтæ сæм кæй нæ ис, æмæ уый Беллæ кæй 

525 
Роман 
Дæ уЪы фарн 
зоны. Æмæ сæм цы фæндтæ хъуамæ уа? Чи сты уыцы дыууæ 
лæджы, цавæр хор калынмæ хъавынц цæугæдоны? Чи сты уыцы 
чызджытæ та? Сæ устытæ нæ уыдзысты — æгæр æвзонг сты. 
Уæдæ сæ чызджытимæ дæр хъæды астæумæ цæмæн хаудтой, 
стæй куринаг чызджытæ сæ фыдты цур сæхи афтæ дæр кæм 
сбæгънæг кодтаиккой? Уæдæ ма сын чи хъуамæ уой? 
Æмæ йæм æппынфæстаг бахъардта, Беллæ цæуыл мæсты код- 
та, уый. 
«Сæ хæзгултæ сты!» 
Æмæ уыцы хъуыдыйæ цавæрдæр хъарм лæсæн анхъæвзæнтæ 
кодта йæ буары. Сылгоймаг йæ хæзгулимæ гом арвы бын йæхи 
афтæ уæгъдибарæй хата, уый йæ нæ уырныдта. 
12 
— Беллæ! Бабушкæ! 
Сæхицæй чысыл уæлдæр доны тæнæджы бæгъæввадæй лæу- 
уыд Аллæ æмæ сæм йæ къух тылдта. Домейыл сæ цæст никуы 
æрхæцыд. 
Йæ цурмæ куы ссыдысты, уæд Аллæ йæ разæй бедра фелвæ- 
ста æмæ йæ æвдыста Беллæйæн: 
— Федтай, цас æрцахстам! 
Бедрайы æцæгæйдæр уыд иу-цалдæр кæсаджы. Иууыл къал- 
махитæ нæ уыдысты: иу-цалдæрыл дзы, къалмахи йе ’ддаг уын- 
дæй дæр рæсугъд цæй тыххæй у, уыцы æрттиваг тæппытæ нæ 
уыд. Уыдон та, æвæццæгæн, хуыдзыхтæ уыдысты: ацы доны, 
дам, æрмæстдæр къалмахитæ æмæ хуыдзыхтæ ис. 
Беллæ дæр сыл бацин кодта, хъавыд Аллæйы къухæй бедра 
райсынмæ, фæлæ йæм æй уый нæ радта: 
— Уæдæ! — сæрыстырæй йыл бабылысчъилтæ кодта, — ды 
абондæргъы хæдзары бадгæ кæныс æмæ дын сæ ныр æввонгæй 
куы раттин! 
Беллæйæн хъыг уыди йæ хойы ми æмæ уый дæр йæ былтæ 
асчъилтæ кодта: 
— Æмæ мæ цæмæн бахъуыдысты. Зыдыка. 
— Дæхæдæг зыдыка. 
Беллæ цæстæнгасæй ацагуырдта йæ фыды: 
— Æмæ папæ та кæм ис? 
— Куырм дæ? Нæ йæ уыныс?! — схъæр ыл кодта Аллæ. 
Сæ дыууæ дæр акастысты, Аллæ чердæм каст, уыцырдæм: 
сæ бакомкоммæ уидагджын был байбын бахаста, йæ алыварс та — 
уæрæх мал, æмæ уым хуыдымæй зынд Домейы сæр. Хуыдымы 
дон нæдæр змæст уыд, нæдæр бынтон рæсуг, æмæ цæст дзæбæх 
æвзæрста, Доме йæ сæр уидагджын былмæ нылхъивгæйæ, йæ 
къухтæ йæ тых-йæ бонæй байбыны арфмæ куыд ивазы. 

Гуыцмæзты Алеш 
Уацмыстæ 
526 
— Цал кæсаджы æрцахстат? — бафарста йæ Беллæ. 
— Иуæндæс. Ацы кæсагыл бахъуыдыстæм, æндæра фылдæр 
æрцахстаиккам. Папæ афтæ, стыр кæсаг, дам, у æмæ, дам, æй 
куыд ныууадзон, — акъæр-къæр кодта Аллæ æмæ æвиппайды 
фæтæнзæрдæ, Беллæмæ бедра бадаргъ кодта. — Фен-ма сæ, фен, 
куыд дзæбæх сты. 
Беллæ дæр йæ сæрыстыры коммæ нал бакаст, райста бедра, 
дзуццæг бадт æркодта æмæ кæсæгты иугай сгæрста йæ уырзтæй. 
Ногахст кæсæгтæй нырма иуæй-иутæ мард нæ уыдысты, стъæл- 
фыдысты-иу, æмæ сæ Беллæ тарст. Аллæйæн уый æхсызгон уыд. 
Йæ хойы алы фæхъихъыл дæр-иу худæгæй бакъæцæл. 
— Тæппуд! — худтис, афтæмæй-иу ыл йæ къухтæ сцагъта. 
Доме та удхар кодта уыцы кæсаг ахсыныл. Æвæццæгæн, 
уæлиау сбырыд æмæ йæм йæ къухтæ ничердыгæй æххæссыдыс- 
ты. Ноджы йæ байбыны æрфыджы уидæгтæ хъыгдардтой, ных- 
стысты йæ сæры фахсы, рæстæгæй-рæстæгмæ-иу сæм сæвнæлд- 
та йæ иу къухæй, æрцъæлтæ-иу сæ кодта, уæддæр ничердæм 
уыд йæ бон уыцы кæсагмæ баххæссын. Æмæ афтæ дзæвгар рæс- 
тæджы куы фæфыдæбон кодта, уæд иу афон доны бынтондæр 
аныгъуылд. Сылыстæг уæддæр сылыстæг у, æмæ доны был 
æртæйæ дæр фæтарстысты — ма фæхуыдуг уа. 
— Папæ! — тарстæй йæм ныхъхъæр кодта Аллæ. 
Уæдмæ донæй фæзынд Домейы сæр: ныффуттытæ кодта, йæ 
сæр ныттылдта æмæ йæ ронбасты онг доны слæууыд. 
— Алычкæ, — цингæнгæ сæм рахъæр кодта. 
Йæ къухтæ донæй куы сзындысты, уæд ын йæ дыууæ армы 
’хсæн федтой хъыбылыйас кæсаг: уый лæджы къухтæй йæхи 
тыдта æмæ йæ тыбыртæ цагъта. Æвæццæгæн æй тыххæй урæдта 
йæ фидар æрмтты ’хсæн, былгæронмæ ралæгæрста æмæ сурмæ 
æххæст нæма рахæццæ, афтæ йæ тых-йæ бонæй кæсаджы сурмæ 
фехста. Уый донæй дæрддзæф æрхауд, æмæ йæм чызджытæ 6а- 
лыгъдысты. 
Кæсаджы мæлын нæ фæндыд. Кæсаг афтæ зынæй иста йæ 
уд, æмæ йæ уындæй йæ зæрдæйы тугтæ æртагъдысты: зыдта 
йæ, кæсаг кæсаг у, æмæ кæсаг уынæргъын нæ зоны, фæлæ йæм 
диссаг фæкаст, уыцы зынудисæны, уыцы мæлæтдзаг утæхсæны 
кæсаг галау куыд нæ ныббогъ кæны, йæ уд исын афтæ зын кæ- 
мæн у, уый æнæхъæнæй дæр тæригъæддаг хъæрзты хъæр куыд 
нæ фесты, йæ тæригъæдæй бæстæ иууылдæр дон цæмæннæ фес- 
ты йæ фервæзын кæнынæн? 
Кæсаг та йæ мæлæтдзаг кафт кодта цъæнутыл. Уысмы бæрцмæ 
иу-цалдæр схъиуды фæкодта уæлдæфы æмæ иу-цалдæр хатты 
йæхи ныххуырста зæххыл. Чызджытæ хъихъытæгæнгæ зылдыс- 
ты йæ алыварс æмæ йæм нæ уæндыдысты февналын. Æмæ уæд 
йæ зæрдыл æрлæууыд, иухатт-иу раджы Егнат цы хабар дзырд- 
та, уый: йе ’мбалы йын бомбæ куы ныскъуыдтæ кодта, йæ цон- 

527 
Ромаи 
Дæ уЪы фарн 
джы хъулæй йын йæ армытъæпæн куы атыдта, æмæ уыцы ар- 
мытъæпæн туджы пырх калгæ хæсты быдыры схъиугæ кафт куыд 
кодта. 
«Мæ къах мын куы алыг кодтой, — дзырдта-иу Егнат, — уæд- 
иу мæм уый фæстæ афтæ каст, цыма нырма дæр Иполиты къух 
хæсты быдыры йæ туджы пырх калгæ æнахуыр кафтæй кафы, 
æмæ йæ фæстейæ та мæ къахы æрдæг расур-басур кæны». 
Уыцы нывтæй йæ зæрдæ сæнкъуыст. 
«Уæ мæгуыр дæ бон, — йæхимидæг тæригъæд кодта кæсагæн, 
уыцы къух йæ удæгас буарæй фæхицæн, æмæ йæ цы удæгас 
буарæй раскъуыдтой, уый агуырдта, фæлæ ды та цы агурыс? 
Æнæхъæнæй дæр иу уæнг йеддæмæ куынæ дæ, куынæ дыл къах 
ис, куынæ — къух, уæд дæ кæцы буары хай агурыс? Æви ды та 
доны буары хай дæ, æмæ иу уæнджы хуызæн дæр уымæн дæ; 
доны буары хай дæ, донæй дæ раскъуыдтой æмæ дæ удисæны 
хъæр кæнын дæр уымæн нæу дæ бон. Удгоймаджы уæнгтæ та 
кæрæдзийыл куынæ хæцой, уæд хицæн чъылбызгай куыд хъуа- 
мæ схъæрзой, дзидзайы кæрдихтæй дарддæр куы ницыуал вæй- 
йынц. Фæлæ удгоймагæн йе уæнг куы ракæнынц, уæд уыцы уæн- 
гæй дæр туг куы фæцæуы, æмæ дæуæй туг дæр куынæ рахъард- 
та. Æви уд цæрынæн цы цардæн райгуыры, уыцы буары хай у, 
æмæ йæ уыцы цардæй куы фæхицæн кæнынц, уæд ма, мæнæ 
дæуау, удисæны гæппытæ фæкæны, уæд ма йæ цард æрмæстдæр 
удисæны утæхсæн вæййы æмæ уыцы утæхсæн кæмæн бирæ ахæс- 
сы, кæмæн — цъус», — йæхимидæг уынгæгзæрдæйæ нывæста йæ 
хъуыдытæ æмæ касти, кæсаг цадæггай йæ тæлфынæй куыд æрын- 
цад æмæ ма йæ дзых æнæбоны фæхæлиу-фæхæлиу куыд кодта, 
уымæ. 
Аллæ, æцæгæйдæр, Беллæйæ уæндагдæр уыди: кæсаг йæ 
къухмæ куы фелвæста, уæд та уый ногæй стæлфыд, æмæ Беллæ 
фæхъихъ кодта, фæлæ йæ уый нал аппæрста: 
— Папæ, папæ! — хъæр кодта фырцинæй, — мæнæ цæй дын- 
джыр у! 
Æмæ, æцæгæйдæр, раст æрмæрины дæргъæн æмæ цалдæр 
æнгуылдзы вæзн уыди. Йæ рагъы æнæнымæц æрттиваг тæппытæ 
хурмæ тæмæнтæ калдтой æмæ афтæ зынд, цыма уыдон хъоппæг 
цæстытæ сты æмæ хуры рухсы уындæй ныджджих сты. 
Сеппæт дæр цин кодтой сæ кæсагыл, æмæ уый дæр йæ зæр- 
дæйы уаг нæ равдыста: 
— Уый йæхæдæг æнæхъæн сихорваг куы у, — загъта кæнгæ 
цины æнгасимæ. 
Доме йæхæдæг дæр нæ архайдта йæ цин æмбæхсыныл: 
— Аййас кæсаг дзы никуыма æрцахстон, — дзырдта райгон- 
дæй, — æнæхъæн кило æмæ æрдæг уыдзæн. 
Æмæ йæхи бауыгъта: 
— Доны æгæр бирæ фæбадтæн æмæ суазал дæн. 

Гуыцмæзты Алеш 
Уацмыстæ 
528 
Лæг уыд майкæйы. Йæ хæлафы фадгуытæ суанг йæ уæра- 
джы сæртæм счъил уыдысты. Æфсон æй фæци æмæ йын йæ 
буары гæмттæ цæстæнгасæй куы æрбæрджытæ кодта, уæд та йæ 
зæрдæ ахсайдта Домейы бинойнаджы ныхæстæм: лæджы гом 
буарыл иунæг носы фæд дæр никуы уыд. 
— Уазал дæ ма бацæуæд. Доны уазал стджытæ судзы, — загъ- 
та йын кæддæры фехъуыст ныхæстæ, — дæ майкæ уæддæр ныл- 
лæмар, адæймаг фæсонтæй уазал кæны. 
Уый йæ къух ауыгъта: 
— Стæй сæ ныллæмардзынæн. Иу-дыууæ ранмæ ма æхсайы 
мæ зæрдæ æмæ æххæст уыдон дæр басгарон. 
13 
Сæ цурæй рацыд æвæндонæй. Кæронмæ сæ цуры бафæстиат 
уа, уый йæ цæсгом нæ бахъæцыд. Стæй йæ зыдта, Доме йæ цуры 
кæй нæ ныллæмардзæн йæ дарæс, æмæ йæ кæд ныр ацы зæххыл 
æндæр ницыуал æндæвта — цас гæнæн ис, уымæй Домейы 
буармæ бакæсын, уыцы носы фæд ыл цы ран ис, уый базонын, 
уæддæр йæ цæсгом нæ бахъæцыд йæхи бафæсвæд кæна, æмæ 
Доме йæ дарæс куы лæмара, уæд æм сусæгæй бакæса: уый гæ- 
нæн нæ уыд, æмæ, йæхи куы бафæсвæд кодтаид, уæд æй исты 
хуызты ма бафиппайдтаиккой, æмæ сын уæд цы хъуамæ загъ- 
таид, кæйдæр бинонты раз ма йæхи цæмæй сраст кодтаид? Стæй 
йæ нæ фæндыд, гадзрахатæй цæуæгау, сусæгæй гудзиццытæ кæ- 
нын. 
Уый размæ æцæгæлон лæгтæ кæм лæууыдысты, уый онг куы 
’рхæццæ, уæд федта, чызджытæ дæр сæ цурмæ кæй æрцыдыс- 
ты, æмæ ныр сæ цыппар дæр донбылгæрæттæм æввæхсты цы- 
дæртæ кæй æгурынц. Цæугæ-цæуын сæм йæ цæст дардта æмæ 
фæхатыд: уыдон цæст дæр ыл куы схæцыд, уæд сæ агурын фæ- 
уагътой, сæхи та никæйуынæг акодтой. Цæмæйдæр кæй тарсты- 
сты ацы адæм, уый бæрæг уыд, фæлæ сæ тасы сæр цы уыд, уый 
йæ зонд нæ ахста æмæ атагъд кодта, нæ йæ фæндыд искæй хъыг- 
дарын, уымæй дæр — æцæгæлон адæмы. 
Йæ дурын исынмæ куы фездæхт, уæд донгæрон тæнæджы 
йæ цæст æрхæцыд иу гыццыл кæсагыл. Фæтæригъæд ын кодта, 
мыййаг та ай дæр куы ’рцахсой, зæгъгæ, æмæ йæ бафæндыд, 
доны арфмæ йæ куы басурид: къæцæл ыл бахста, фæлæ уый нæ 
фезмæлыд. Æмæ йæм уæд æввахсдæр бацыд, йæ цуры дон къу- 
хæй афæйлыдта, фæлæ та кæсаджы лæппын нæ фезмæлыд. Уæд 
æм къухæй æрæвнæлдта. Уымæ лидзыны фæндтæй ницы уыд, 
æмæ йæ систа йæ къухмæ. Цæй лидзыны фæндтæ ма йæм хъуа- 
мæ уыдаид, мæгуыр, кæсаджы лæппын мард разынд. 
«Уæ мæгуыр дæ бон, — батæригъæд ын кодта, — æвæццæгæн 

529 
Ромап 
Дæ уды фарп 
дын дæ мады æрцахстой, æмæ дæ мады куынæуал ссардтай, уæд 
дæ гыццыл зæрдæ аскъуыди. Цас хъуыди дæ гыццыл зæрдæ 
аскъуыйынæн, дæхæдæг дæр æнгуылдзыйас куынæ дæ. Цу, мæ- 
гуыр дæ бон, чи зоны, дæ мардæн доны уæддæр æнцондæр уа», 
— баппæрста йæ фæстæмæ доны арфмæ. 
Уыцы мард кæсаджы уынды фæстæ йын ныр æцæгæйдæр 
хъыг уыди, Доме кæсаг кæй ахста, цæмæндæр æм æгъатыр ми 
фæкаст кæсаг ахсын, фæлæ Домемæ фæхæрам уыдаид, уый бар 
йæхицæн йæ хъуыдыты нæ лæвæрдта. 
«Уæ дæ сæрыбæсты хаст æрцæуон, — йæхимидæг хъуыды- 
гæнгæйæ саджил хъуыдытæй æвзæрста, Домейы йын йæ зæр- 
дæмæ æввахсдæр чи кодта, уыдон, — уæ дæ сæрыбæсты хаст 
æрцæуон, кæд уыцы кæсæгты тыххæй дæхи цы фыдæбонæй ма- 
рыс. Дæ нывонд фæуа ме ’намонд сæр, кæд мын куыд хæдæф- 
сарм дæ — мæ цуры та цæмæй æфсæрмы кæныс, мæ цуры та 
куыд нæ уæндыс дæ хуылыдз дарæс фелвасын?..» 
Абон йæ хъуыдыты дæр æмæ æргомæй дæр йæ ног бинонты 
астæу йæхи æгæр барджын кæй æвдыста, ууыл ахъуыдыгæнгæ 
йæ зæрдæмæ нæ фæцыдысты йæ митæ. Домейы бинойнаг ыл 
кæй фæгуырысхо, уый дзы тас уагъта, уыцы тасæй йæхи æнкъард- 
та цыдæр фыдвæндгæнæджы бынаты, цыма ацы адджын бинон- 
ты цард халынвæнд кæны, йæ фæндтæ йын Домейы бинойнаг 
рахатыд æмæ йæхи барæй ныхъхъус кодта, цæмæй йæ къуырц- 
цæвæны рацахса, уыйау. 
Иннæмæй та йын Домейы бинойнаджы дызæрдыг йæ уды су- 
сæгдзинæдтæн ныфсы къух лæвæрдта, йæ уды мæтаг сбæлвырд 
кæнынмæ йæ ноджы бацырен кодта. Домейы бинойнаг ыл кæй 
фæгуырысхо, уый йæхæдæг дæр кæй банкъардта, Домейы би- 
нойнаг, æвæццæгæн, уый нæ рахатыд, мæнгæфсон ын кæй скод- 
та, йæ сæфт хъæбулы йын къуылых кæй рахуыдта, ууыл нæ 
фæдызæрдыг, æмæ йын уый дæр рæстæгмæ фадат лæвæрдта йæ 
хъуыддæгтæ аразынæн. Хъуыддæгтæ та йæ стыр хъуыддæгтæ 
аразыны сæр куынæ хъуыди, мыййаг: Домейы бинойнаджы ны- 
хæстæй бæлвырд уыд, Домейы буарыл кæмдæр носы фæд кæй 
ис, æмæ ныр йе стырдæр хъуыддаджы сæр уыд, уыцы нос ыл цы 
ран ис, уый базонын; уыцы носы фæд феныныл баст уыд йе 
сæфт хъæбулы ма ссардзæн æви нæ, уыцы ныфс. 
Хъæууынгты сæхирдæм куы схæрд кодта æмæ та йæ ног хъæу- 
бæстæй кæйдæрты цымыдис гудзиццытыл йæ цæст куы ’рхæ- 
цыд, уæд ацы хатт йæхи æгады бынаты нал авæрдта, йæ митæ 
йæм æгады митæ нал фæкастысты. 
«Уæдæ-ма йæ зониккат, кæйдæр уæзгуытыл цæмæн рахау- 
бахау кæнын, уый, — хъуыды кодта сæрыстырæй æмæ йæм здæхт 
йæ уæлæхох зæрдæйы уаг, — уæдæ-ма сымах дæр уæ хъæбулты 
иу ауынды ныфсæй цæриккат!» 
34 Гуыцмæзты Алеш 

Гуыцмæзты Алеш 
Уацмыстæ 
530 
14 
Домеитæ кæсаг ахсынæй куы ’рбаздæхтысты, уæд Доме уыд 
мæстджын. Йæ чызджытæ сæ кæсæгтæ цингæнгæ æвдыстой сæ 
мад æмæ зæронд лæгæн, уый та лæууыд саудалынг цæсгомимæ, 
æмæ ницы дзырдта. 
— Цы кæныс, цы? — дисгæнгæ йæ фарста йæ бинойнаг, — цы 
дæхи ныхъхъуынтъыз кодтай? 
Æмæ цæмæндæр гуырысхогæнæджы каст бакодта Матронамæ. 
Матрона бамбæрста уыцы цæстæнгас — ома дыл кæд абон æз 
цæмæйты фæдызæрдыг дæн, мæ моимæ дæр уæм ахæм исты ны- 
хас рауад. Ныр æй уыцы цæстæнгасæй бауырныдта — Домейы 
бинойнаджы зæрдæйæ афтæ æнцæйтты нал айсæфдзысты йæ гуы- 
рысхо хъуыдытæ. 
— Папæ кæйдæртимæ фæхыл и, — загъта сын Аллæ. 
— Кæимæ? — йæхи фæсаудалынг кодта ус. 
Доме ницы дзырдта. 
— Кæимæ нæ байуæрстат уæ фос? — ноджы ныхъхъуынтъыз 
— Уыцы куыйтæ та доны хлор ауагътой, — загъта лæг æнæ- 
бары. 
Уыцы ныхæстæм усы цæсгом фæрайдзастдæр. 
— Омæ дæ фыды цæхæрадоны вæййынц, цы дæ нæ фæуа- 
дзы? 
Лæджы зæрдæмæ нæ фæцыдысты йæ усы ныхæстæ. 
— Мæ фыды цæхæрадоны нæ вæййынц, фæлæ се ’нæзакъон 
митæй тагъд нæ комы нал кæсаг баззайдзæн, нал — сырды мыг- 
гаг. Кæйдæр уæзæгмæ æрбацу æмæ æнаккаг митæ кæн! Æниу 
уыдон аххос нæу. Кæй аххос у, уыдонимæ ныр куыд æмбæлы, 
афтæ аныхæстæ кæндзынæн. 
— Æз та дын уый зæгъын, æмæ дæхимæ адæмы æнæхъуаджы 
ма хъыг кæн. Афæдзæй афæдзмæ дзы дыууæ кæсаджы æрцах- 
сыс, æмæ нæ нал хъæуынц, уыцы дыууæ кæсаджы, — зæндтæ 
амоныныл схæцыд ус. 
Зæронд лæджы зæрдæмæ нæ фæцыдысты йæ чындзы ны- 
хæстæ. 
— Æмæ ныр уыдоны тыххæй искуыдæм фæлидзæм! Кæйдæр 
æнаккæгты тыххæй нæ уæзæгæй сыстæм? Уымæй хъауджы 
куынæ ’рлæууой, уæд дзы иу саубон искæй агæрах кæндзынæн, 
— смæсты зæронд лæг. 
— Нæхиуæтты аххос у, уыдон æвастæй нæ цæуынц, æмæ æз 
семæ адзурдзынæн, — загъта Доме æмæ йæ бинойнаджырдæм 
азылд, — марадз-ма истытæ мын фен — мæ дарæс иууылдæр 
хуылыдз сты. 
Уый дæр хъуыста бинонты ныхæстæм æмæ бамбæрста, кæй 
кой кæнынц; бамбæрста, уыцы æцæгæлон адæм-иу йæ уындæй 

531 
Роман 
Дæ уды фарн 
цæмæн фæтарстысты; бамбæрста, уыцы гыццыл кæсаджы лæп- 
пын дæр уыдон къухæй мард кæй æрцыд; йæ цæстытыл ауад 
уыцы лæджы дзæкъултæ гуыбын, æмæ сæм уый дæр æвиппайды 
знаджы цæстæй ракаст, фыдæхæй сæм айдзаг йæ зæрдæ; бафæн- 
дыди йæ Домеитæн радзурын, абон-иу дзы уыцы æнаккæгтæ куыд 
фæтарстысты, уыцы гыццыл кæсаджы лæппыны мардæй куыд 
ссардта, фæлæ Домейы фæстаг ныхæстæй фескъуыд йæ хъуы- 
дыты таг. 
Домейы фæстаг ныхæстæм йæ хъуыдытæй айсæфтысты уыцы 
адæм дæр æмæ Домейы мæстджын дзырдтæ дæр. Уæдæй нырмæ 
йæ хъуыдыйы не ’рцыд, йæ зонд не ’рцахста, Доме йæ хуылыдз 
дарæс кæй ивдзæни. Ныр йæ мидзæрды цæуылдæр тагъд кодта, 
архайдта цыдæр æфсон ссарыныл, фæлæ та йæ хъуыдытæ æнæн- 
хъæлæджы афтæ схылы-мылы сты, æмæ исты æрымысынхъом 
нал уыд, æрмæст зæрдæсастæй каст, Доме йæ дарæс ивынмæ 
хæдзармæ куыд фæцæуы, æмæ йæхи фыдæлгъыст кодта. 
«Цы хабар у ай, — хæцыд йæхимæ, — кæйдæр хæдзармæ 
æцæгæйдæр зæрыбонты цæрынмæ æрцыдтæн æви мæ хъæбулы 
тыххæй? Куыд не ’рцыд мæ сæрмæ — лæг йæ хуылыдз дарæс 
æнæмæнгæй кæй ивдзæни. Кæд ма мын фæуыдзæн ныры хуы- 
зæн фадат? Æз та рагацау уæлхæдзармæ схызтаин æмæ пецы 
трубайы хуынкъæй кастаин. Пецы трубайы хуынкъæй кастаин 
æмæ æппынфæстаг базыдтаин, Доме мæ хъæбул у æви æцæгæ- 
лон чидæр. Базыдтаин уый, æмæ фервæзтаин мæ комдзогцæуæ- 
джы митæй, науæд мæ бон дæр куы нæуал у ацы рафæлив-бафæ- 
ливæй. Уæ, дзæгъæлзад фæуат уыцы адæм, кæд мæ фыдбылы- 
зæн не ’рбахаудтат абон ардæм, уыдоныл куынæ хъуыды кодта- 
ин, уæд мæ къуыдыр сæрмæ куыд нæ æрцыдаид, адæймаг йæ 
хуылыдз дарæс кæй фæивы». 
Йæ хъуыдытæ йын йæ зæрдæ халæттау æхсыдтой, афтæмæй 
каст, Доме æмæ йæ бинойнаг хæдзармæ куыд схызтысты, уымæ. 
— Бабуся, — дзырдта йæм Аллæ, — сихормæ та мын кæсæгтæ 
сфыцдзыстут? 
Зæронд лæг йæ цæст арвыл ахаста. 
— Уыдон æрæгмæ уыдзысты, — загъта йын рæвдаугæ, — уемæ 
сæ ахæссут æмæ сæ уым сфыцдзыстут. Ныр та уал цы ис, уымæй 
басихор кæнæм, æндæра сихорафонæй ахызт, æмæ уе знаджы 
сыдæй марут. 
Сæ ныхæстæм йæ зæрдæ фестъæлфыд. Сæ ныхæстæй йыл 
æрбакалд ныфсы рухс, æмæ батагъд кодта: 
— Æз дæр лæууынæн бахъуыдтæн! Цæуон, æмæ уын сихор 
æрæвæрон. 
Æнæнхъæлæджы æфсон кæй ссардта, ууыл цингæнгæ атагъд 
кодта хæдзармæ. Асинтæм нæма бахæццæ, афтæ йæ нал бафæн- 
дыд хæдзармæ схизын: æвиппайды йæ зæрдыл æрбæлæууыд, 
Доме абондæргъы доны кæй архайдта, æмæ канд йæ æддаг да- 

Гуыцмæзты Алеш 
Уацмыстæ 
532 
рæс нæ, фæлæ йæ мидæггæгтæ дæр хуылыдз кæй уыдзысты, 
æмæ йæ мидæггæгтæ дæр кæй ивдзæн. Йæ зæрдæ йæ нал бахаста 
бæгънæг нæлгоймагмæ гудзиццытæ кæнын. Стæй йын йæ къах- 
уынæр дæр æнæ фехъусгæ нæ фæуыдаид, æмæ йын уый фадат 
кæцæй радтаиккой искуыцæй сæм цæсты зулæй бакæса. Уый 
нæ, фæлæ ма Домейы йæхимæ цы фæхъыг кодтаид, йæ биной- 
наджы гуырысхо та йын уæлдай цы басхъаудтаид, æндæр ницы 
сарæзтаид йæ бацыдæй, æмæ адæргæй асинтыл æрбадт. Нал зыд- 
та, дарддæр цы араза, уый. Йæ зæрдæ йæм дзырдта, йæ фæнд 
сæххæст кæныны тыххæй æппæт дæр кæй хъуамæ аразид, æнæ- 
бары цæлхдуртæ нæ, фæлæ цæуылфæнды дæр кæй ма хъуамæ 
хъуыды кæнид, ныртæккæ дæр асинтыл кæй хъуамæ сызгъорид, 
цыфæнды бæгънæг ма уа Доме, уæддæр сæм комкоммæ хатæнмæ 
кæй хъуамæ балæгæрдид æмæ сæ кæй хъуамæ æрфæрсид, алæ- 
ма, æуым æмæ дыл æуым ахæм нос ис, уæд мæ хъæбул куы дæ, 
мæ зæрдæдарæн, мæ зæрдæйы рæзынæг; æз та — дæ мад, де 
’намонд мад, дæ æнæмæнузæгъæг мад. 
Фæлæ уæд та агъды рæбын уыцы носы фæд нæ разынди? 
Уæд та ма дарддæр цы ми кæндзынæн? Цы ми кæндзæн, уый 
йын лыггонд хабар уыд, фæстæмæ йæ мæгуыр хæдзармæ афар- 
дæг уыдзæн, фæлæ ма дарддæр та цы ныфсæй цæрдзæн. Йæ 
хъæбулы ссарыны ныфс æй куы бацыд, ныфс нæ, фæлæ йæм 
афтæ кæсын куы райдыдта, цыма йæ хъæбулы ссардта; æмæ йæ 
хъæбул кæй æнхъæлы, уый йæ хъæбул куынæ разына, уæд та ма 
дарддæр цы ныфсæй цæрдзæни? 
Бадти асины фыццаг къæпхæныл, æмæ афтæ асиныл бадгæ 
йæхимæ фæкасти тард куыдзы хуызæн — йæ хицæуттæ кæй ра- 
тардтой, æцæгæлæттæ кæй æрцахстой æмæ асины раз кæй ныб- 
бастой, ахæм куыдзы хуызæн. Уыцы хъуыдыйæ йе уæнджы мигъ 
абадт, æмæ агуырдта æфсон, исты æфсон, йæ хъуыды цæуыл 
фæхæца ныфсы охыл. Æмæ ссардта ахæм æфсон дæр. Мадард 
бæгънæг лæгмæ кæсын аив кæй нæу, уыцы хъуыдыйыл фæхæст 
æмæ уыцы хъуыдыйы ныфсæй йæхи æрсабыр кодта. 
«Уæ, дæ нывонд фæуон, мæ хъæбул, — дзырдта йæхинымæр 
æмæ йæм уыцы хъуыды æгæр стыр ныхас фæкаст Хуыцауы бын, — 
уæ, дæ нывонд фæуон, хъæбулы хуызæн хъæбул, кæд дæ, мыййаг, 
уыцы ихджын доны уазал бацыд æмæ дæ сæрыстырæй дæхи 
дæр нæ сæттыс. Уæ, мæ сæр дын амæла, мæ цæсгом та куыд 
бахъæцыд, куыд ахъуыды кодтон, æмæ дын дæ гом буармæ су- 
сæгæй бакæсон. Уæ, мæ сæр дын амæла, куы йæ зыдтон, абон- 
дæргъы уыцы ихджын доны бадыс æмæ æндахы халы онг дæр 
лæцъирæг дæ, уæд уый мæ сыджытæн хæринаджы сæр куыд нæ 
æрцахста. Цыма мыл æндæр хатт бон нал кодта, æмæ дæм æндæр 
хатт нæ бакастаин». 
Уыцы хъуыды йæ баныфсджын кодта. 
«Кæд абон уый мæ къухы нæ бафта, уæддæр та дæ ардæм 

533 
Роман 
Дæ уЪы фарн 
куы хъæуы æмæ та иу бон кæсаг ахсынмæ куыд нæ цæудзынæ. 
Æмæ уыцы бонмæ уæддæр бацæттæ кæндзынæн мæхи. Æз та 
дыууæ уаты астæу къул истæмæй фæхъуынкъ кæндзынæн, бы- 
рау дзы базилдзынæн, æмæ кæсаг ахсынæй куы раздæхай, уæд 
рагацау иннæ уаты бамбæхсдзынæн, æмæ дæм уыцы хуынкъæй 
мæ цæст дардзынæн, цæсты рухс дын фестон». 
Йæ хъуыдыйы дардта, кæйдæр хæдзары дыууæ уаты астæу 
къулы бырау базилын дæр æнцон хъуыддаг кæй нæу, æмæ агуырд- 
та ноджы æндæр амæлттæ. 
«Уый дæр мæ къухы куынæ бафта, уæддæр истытæ кæндзы- 
нæн, ис æмæ дын бон фестон. Хæдзар куы стут, цæрæг хæдзар, 
уæд уæм кæнæ дзуары бон нæ уыдзæни, кæнæ бæрæгбон? Æмæ 
ахæм бон та нæлгоймæгтæ расыг кæнын дæр куы зонынц. Расыг 
адæймаг та йæхи гом кæнынмæ æмхиц куы у, æмæ дæм уæд 
æмбæрзыны æфсон уæддæр бацæудзынæн», — йæхинымæр ны- 
вæста йæ фæндтæ, æмæ сæ йæ зæрдæ рухс кодта. 
15 
Домейы маст тагъд æрысыст. Бинонтæ куы басихор кодтой, 
сæ къæбæр адджынæн куы бахордтой, уæд Доме дæр йæ чеммæ 
æрцыд. Цæуынæн сын нырма раджы уыд, стæй сæ тæвды цæ- 
уын дæр нæ фæндыд æмæ хæдзары раз кæрдо бæласы бын аууоны 
бонасадæн кодтой. Матрона уый размæ зад бафтыдта — йæ зæ- 
ронд мой йын афтæ, бинонтæ, дам, бæгæныйыл зæрдейæ сты, 
æмæ, дам-иу сын се ’рбацыдмæ бæгæны ацараз. Абæрæг æй код- 
та. Хорз разад. Исын афон ын уыд, æмæ йæ систа, сцъæл æй 
кодта. Бинонтæ кæм бадтысты, уымæй æддæдзæф, тагъд кæм 
нæ рааууон кæна, ахæм ран кæттаг байтыдта, зад ыл ныттæнæг 
кодта æмæ уый дæр йæхи бинонты цурмæ байста. Бинонтæ дзырд- 
той, уый дзæбæх кæй нæ зыдта, ахæм хабæрттыл æмæ ахæм 
адæймæгтыл. Сæ цуры йæхи æгæр æцæгæлон хатыд, сæ ныхасы 
йæ бон нæ уыд хайад райсын æмæ йæ бафæндыд йæхи фæхибар 
кæнын, цæмæй бинонтæ йæ уыргъуы уавæрæй ма тыхсой. Æфсон 
агурыны сæр æй нæ бахъуыд, кæрчытæ сæхи задмæ æппæрстой, 
сæ асурынмæ-иу бинонтæй куы чи фæгæпп кодта, куы чи. 
— Хуртуаны цур абадон. Хъæдындзтæ дæр хурмæ ракалинаг 
сты, — загъта сын æмæ рацыд. 
Къæбицæй сивыры мидæг хъæдындзтæ рахаста, хуртуаны 
фарсмæ ма иу кæттаг айтыдта æмæ, зæххыл æрбадгæйæ, багуы- 
быр хъæдындзты сæ хæлуртæй æвзарынмæ. Бинонты ныхас æм 
уырдæм дæр дзæбæх хъуыст. 
Хурмæ иудзæвгар куы абадт, хур æм дзæбæх куы нындæвта 
æмæ куы стæвд, уæд йæ зæрдыл æрлæууыдысты абоны чыз- 
джытæ. 

Гуыцмæзты Алеш 
- Уацмыстæ 
534 
«Ныр æцæгæйдæр ацы тæвды дæ пысултæ ралас æмæ бæгъ- 
нæгæй дæхи хурмæ тæппалæг кæн, — æрцыдис йæ хъуыдымæ 
æмæ худтис йæхи хъуыдыйыл. — Æ хуры рухсæй макуы бафсæ- 
да, кæд хуры бын бæгънæгæй цæуынтæ нæ фæтчы. Хуры бын 
бæгънæгæй цæуынтæ куы фæтджид, уæд ацы тæвды иу адæймаг 
дæр йæ уæлæ пысул нал скæнид, æмæ чысыл сывæллæттау, гом- 
гæрццæй рацу-бацу кæниккам, — æнæфыдæх бустæ сыл кодта 
йæхинымæр, — фæлæ адæймаг уымæн адæймаг у, æмæ адæмы 
зæрдæмæ цы цæуы, уый хъуамæ аразай. Дæ гом буар дын адæм 
иууыл куы уыной, уæд ма кæй цæмæн хъæуы? Дæ буары бæгъ- 
нæг дæ бызгъуыртæй уый тыххæй æмбæхсыс, цæмæй дын адæ- 
мы цæсты аргъуцаг уа. Дæ бæгънæг буар дын хъуамæ иу адæй- 
маг зона æрмæстдæр, цæмæй дзы уыцы адæймаг адæмы астæу 
сæрыстыр уа; сæрыстыр уа, уымæй дарддæр дын дæ буары бæгъ- 
нæг кæй ничи федта. Уæлдайдæр та — сылыстæджы буар. Сы- 
лыстæджы буар иу нæлгоймагæй дарддæр иннæтæн æнæфæтчиаг 
у, бынаты царв бинонтæй дарддæр иннæтæн æнæфæтчиаг куыд 
вæййы, афтæ». 
Йæ хъуыдыты бын та базмæлыдысты æндæр хъуыдытæ. 
«Цымæ кæмæн амоныс уыцы зæндтæ? Дæхицæн сæ цæмæннæ 
амыдтай? Æви ды арвы дуар гомæй федтай? Цæмæннæ сæ амыд- 
тай дæхицæн, кæйдæр устыты лæгтæн дæхи буар быдиттæй куы 
дардтай, уæд?» 
Йæ сурхид акалд уыцы хъуыдыйæ. Нæ йæ фæндыд, йæ норст 
хъуыдытæ йыл сæ пырх ныккалой æмæ батагъд кодта сæ ныссус 
кæныныл. 
«Ис уавæртæ, адæймаджы се скъæрæнты чи аскъæры, адæй- 
маг æдых кæйты ныхмæ вæййы. Куыдзы сæр бахæрæд хæст ра- 
уадзæг! Мæрдтыкъæй фестæд Егнат». 
Йæхи раст кодта йæхи раз, фæлæ фæсмонгонд фыдгæнæгау 
хатыд, йæ уды азымæн уыдон æфсон кæй не сты. Хатыд уый, 
æмæ цæмæй йæ хъуыдытæ йæхирдæм ма фессæндой, уый адæр- 
гæй архайдта абоны сылгоймæгтыл хъуыды кæныныл, се ’нæуаг 
митæн фыдæхы ныхæстæ ссарын æмæ сæ фыдæхы ныхæсты 
ахъаззагдæртæй æлгъитгæ дæр кодта, фæлæ ма уыцы æмрæс- 
тæджы уый дæр хатыд, æмæ сæ йæхинымæр фæтчыгъæдæн цы 
æлгъиты, æндæр сæм йæ зæрдæ кæй нæ фæфыдæх: абон æм сæ 
уаг æмæ сæ митæ диссаг цы фæкастысты, сæ къæйных уæндон- 
дзинадыл сын цы бадис кодта, æндæр ын йæ зæрдæйы фыдæхы 
æнкъарæнтæ не ’взæрын кодтой. Ууыл та нæ саст йæхинымæр. 
Æмæ фæлвæрдта сæ митæм æнæуыноны цæстæй ракæсын. 
«Цы у уый, цы, — хæцыди сæм кæнгæ тызмæг зæрдæйæ, — 
исчи дæр ма гом арвы бын стыгъд буарæй цæуы, уымæй дæр — 
кæйдæр уæзæгыл, кæйдæр адæмы ’хсæн? Хуыцау дын уыцы 
хуыз æмæ уыцы уæнгтыконд уымæн радта, æмæ дын æй алчи- 
дæр æрысгара — къухæй дæр æмæ цæстæй дæр? Æхсæр йæ цъа- 

535 
Роман 
Дæ уды фарн 
рæй йæхи куыд ратоны æмæ сатæгæй куыд рагæпп кæны, афтæ 
ды дæр дæ дарæсæй дæхи фелвас, дæхи æвдис æмæ хъæр кæн: 
«Мæнæ æнæ дарæсæй куыд рæсугъддæр дæн!» Хорз дæхи æвдис, 
æцæгæйдæр афтæмæй фидыцджындæр дæ, фæлæ дæ уындæй 
адæм фæлмæцын куы райдайой, дæ бæгънæг буарæй дарæс куы 
фæрæсугъддæр уа, уæд та ма кæй хъæудзынæ? Уый фæстæ дæр 
ма дæ цæрын куы хъæудзæни, уæд цы ми хъуамæ кæнай? Уæд 
та цæмæ æрхаудзынæ?» 
«Мæнæ мæ ранмæ, — сдзырдта йæ норст хъуыды, — мæнæ 
мæ ранмæ...» 
Йæ кæнгæ хъуыдытыл фæтых сты йæ зæрдæйæ цæуæг зæ- 
гъинæгтæ, æмæ сæ бауромын йæ бон нал сси. 
«Бын бауай, мæгуырæг, кæмæн амоныс зæндтæ, ды дæр уыдон 
хуызæн куы дæ. Уыдон хуызæн нæ, уыдон дæр искуы дæ хуы- 
зæттæ суыдзысты, уыдон нырма дæуæй хуыздæр сты, уыдон 
нырма цæргæ кæнынц, уыдон нырма сæ фидыцы ныфс ис, æмæ 
уымæй ныфсджын сты, фæлæ сæ дон лæмæрст куы фæуа, ныр- 
тæккæ сæ фидыцджын уæнгты æгадгæнæг цы дарæс хонынц, 
уыцы дарæсæй сæ уæнгтæ бибитæ кæнын куы райдайой, уæд дæ 
ранмæ æрцæудзысты. Ды сын уымæн бустæ кæныс, æмæ нырма 
дæ ранмæ кæй не ’рцыдысты, ды сæм хæлæг кæныс, дæ ранмæ 
кæй нæма ’рцыдысты; фæлæ сæ тагъд дæ ранмæ хъæуы, тагъд 
дæ хуызæттæ уыдзысты, — дæ хуызæттæ — æнамонд, æнæмæну- 
зæгъæг, ныхкъуырд, ссæст...» 
«Хуыцау уæ адæмы къæхты бын фæкæнæд, — йæхинымæр 
стыхст æмæ сæ æцæгæйдæр карзæй ралгъыста, — кæд сымах 
дæр мæнау цыфыддæр дудгæбæттæ нæ бавзæрстат æмæ не ’вза- 
рут!» 
Æмæ йын уыцы æлгъысты фæстæ фенцондæр. Уый размæ сæ 
кæнгæ æлгъыстытæ кодта, фæлæ йæхинымæр æгæр куы стыхст, 
уæд йæ ивгъуыд дудгæбæттæ йæ зæрдыл æрбалæууыдысты æмæ 
сæ карзæй ралгъыста; фыдæлгъыст сæ ракодта æмæ йæ удæн 
фенцондæр, йæ ивгъуыд зынтæй йæ удмæ рухсы цъыртт æрба- 
калд. 
— Хуыцау сæ адæмы къæхты бын фæкæнæд, — хъæрæй йын 
йæ хъуыдытæ сфæлхатт чындæуыд йæ зæронд мойы хъæлæсæй 
æмæ фестъæлфыд, акаст Домеитырдæм æмæ сæм ныхъхъуыста. 
— Æмæ афтæ ’нхъæлыс, уыцы æнаккæгтæ æрмæст ардыгæй 
кæнынц сæ тонайы хай? Кæм кусынц, уым дæр афтæ уыдысты. 
Хицауадыл дæр нæ ауæрддзысты, хицауадæй дæр кæндзысты 
сæ тонайы хай æмæ, цы адæмимæ кусынц, уыдонæй дæр, — 
дзырдта Доме. 
— Омæ цы дæхи хæрыс, — дзырдта Домейы бинойнаг, — иунæ- 
гæй сæ сраст кæиынмæ хъавыс? 
— Цæмæн иунæгæй? Иунæджытæ уыдон сты. 
— Омæ сыл уæдæ куыд нæ тых кæнут? — фарста йæ фыд. 

Гуыцмæзты Алеш 
Уацмыстæ 
536 
— Йæ мардæрцыд уый мидæг ис, æмæ уыцы æнаккæгтæ кæ- 
рæдзийыл фидар баст сты, алы æнаккаг дæр дзы йæ иу чъизи 
хъуыддаджы тыххæй иутимæ баст у, иннæ чъизи хъуыддаджы 
тыххæй та — иннæтимæ. Хъуымацы æндæхтау кæрæдзийыл баст 
сты. Сæ чъизи хъуыддæгтæ сæ кæрæдзийыл бæттынц æмæ сæ 
чъизи хъуыддæгты тасæй кæрæдзийыл фидар хæцынц. Цæмæй 
дзы иуы хъуыддæгтæ раргом кæнай, уый тыххæй дæ æнæхъæн 
æфсадимæ хæцын хъæуы. 
«Æвæццæгæн, уыцы адæм дæр адæймаджы фыдбылызтау сты, 
— Домейы ныхæстæм хъусгæ хъуыды кодта йæхицæн, — адæй- 
маджы фыдбылызтæ дæр кæрæдзийы къухтыл хæцынц: исты 
фыдбылыз дыл æрцыд, уæд уымæй нæма фервæздзынæ, афтæ 
иннæ дæ уæлхъус æрбалæудзæн, æмæ дæ афтæ цæрæнбонты 
уæгъд нал суадздзысты. Чи зоны, æцæгæйдæр уыцы чъизи адæй- 
мæгтæ æмæ адæймаджы фыдбылызтæ иу сты, чи зоны, адæй- 
маджы фыдбылызтæ иууылдæр уыцы чъизи адæймæгтæй цæ- 
уынц æмæ кæмæ фæкомхæлд вæййынц, уый раууатмæ æртæ- 
рынц». 
— Омæ сæ цы мæдтæ æмæ фыдтæ схъомыл кæнынц? — хъуы- 
стис æм йæ мойы хъæлæс. 
«Æцæгæйдæр, — хъуыды кодта уый, — афтæ æнаккæгтæй сæ 
чи схъомыл кæны? Æнаккæгтæй нæ райгуырынц, уый бæлвырд 
у, сывæллон удыл хæцæг у, алы сывæллон дæр худгæ зæрдæ у. 
Фæлæ сæ уæдæ уый фæстæ æнаккæгтæ куыд рауайы? Цы аххо- 
сæй счъизи вæййынц сæ удтæ?» 
Æмæ та йæ хъуыдымæ æрцыд, йæхи аххосæй дæр-иу бирæ 
бинонты адджын царды кæй бахауд къæм, бирæ бинонты цард- 
иу уый аххосæй кæй сызмæст. 
— Уыдон галиу гуырдтæ сты, — хъуыст та йæм йæ зæронд 
мойы хъæлæс, алцы дæр сын бантысдзæн, æмæ сæ дæхи хъахъ- 
хъæн. 
«Æвæццæгæн, нæ къуылымпыты сæр иууылдæр тас у», — 
ныкъкъуырма йæ зонд. 
— Папæ никæмæй тæрсы, — хъуыста Аллæйы ныфсджын хъæ- 
лæс. 
«Нæ, дæ нывонд фæуон, — зæндтæ йын амыдта йæхинымæр, 
— тæрсын бирæ цæмæйдæрты хъæуы. Адæймаг тæрсгæ куы ни- 
цæмæйуал фæкæны, уæд æгадыл сразы вæййы. Æз цалынмæ тар- 
стæн, уæдмæ адæймаг уыдтæн; цалынмæ мæ сывæллонæн тар- 
стæн, уæдмæ æгад мæ сæрмæ никуы ’рхастон; цалынмæ Джер- 
джийы хæдзары кадæн тарстæн, уæдмæ тыхджын уыдтæн, ны- 
мады уыдтæн. Стæй уыцы тасыл куы сахуыр дæн, уыцы тасы 
адæргæй тæрсын куы ферох кодтон, уæд сæгад дæн, уæд адæмы 
къæхты бынмæ ’рхаудтæн. Мæхи тыхджын куы банхъæлдтон, 
æппæты æдых ранмæ та гъеуæд æрхаудтæн. Адæймаг æппæты 
æдыхдæр æгады раны у, æгады уавæры...» 

537 
Роман 
Дæ уды фарн 
— Уый дæумæ гæсгæ никæмæй тæрсы, — хъуыста Домейы 
бинойнаджы ныхас, — фæлæ ма йын йæхи афæрс. 
— Нæгъ! Никæмæй тæрсы. Æгонгæй, папæ, искæмæй тæр- 
сыс? 
— Гъеныр никæмæй, — хъуыста Домейы худын хъæлæс, — 
фæлæ гыццылæй хъуынджын лæгæй тарстæн. 
«Æвæццæгæн, Егнатæй», — нырхæндæг и йæ зæрдæ. 
— Æцæгæйдæр, дам-иу гыццылæй кæйдæр номæй куы тарстæ? 
Дæ мад-иу æй дзырдта. Цы хуынди? — фехъуыста Домейы би- 
нойнаджы хъæлæс. 
Уыцы ныхæстæм ыл уæлдæф æруæз кодта, æмæ уыцы уæзы 
тæссæй ныуурæдта йæ улæфт. Сонт каст фæкодта Домейы би- 
нойнаджырдæм æмæ, Домейы бинойнаг дæр уыйырдæм кæй кæсы, 
уый куы ауыдта, уæд йæхи ницыхъусæг акодта. Фæлæ æгасæй 
та фестад хъустæ. 
— Папæ, кæмæй-иу тарстæ, кæ? — хъуыст æм Аллæйы дисгæ- 
нæджы хъæлæс. 
— Хъуынджын лæгæй. 
— Цы хуынди уыцы хъуынджын лæг? — хынцфарст æй кодта 
йæ ус. 
— Æмæ-гъа, нал æй хъуыды кæнын, — фехъуыст æм Домейы 
æнæбары дзуапп. 
— Аллæ, дедушкæйы бафæрс, уый йæ зоны, — нæ уисæн 
кодта Домейы бинойнаг. 
— Цыдæр æй хуыдта, фæлæ мын зæрдæ нал и, æмæ йæ нал 
хъуыды кæнын, — уый та йæ зæронд мой дзырдта æнæбары 
хъæлæсæй. 
— Чи? Папæйы-иу гыццылæй кæмæй тæрсын кодтой, уый? — 
фарста Беллæ. 
Æвæццæгæн сын сæ ныхæстæм дзæбæх нæ хъуыста. 
— Гъо! — мæстæймарæгау æм дзырдта Аллæ! 
— Егнат... 
Æмæ йыл уыцы ном фехъусгæйæ бæстæ æвиппайды æрасæс- 
та. Уæлейæ йыл æмхауд æркодтой уæлдæфын хæхтæ, æмæ уыдон 
уæзæй бæстæ ноджы саудалынг афæлдæхт. Фæлæ уыцы сауда- 
лынг бирæ нæ афæстиат йæ алыварс, йæ хуылфæй æддæмæ цы 
тых тыдта, уый йæ куы базмæлын кодта, уæд уыцы саудалынг 
дæр æрбайсæфт, æмæ йæ алыварс æмхауд æркодта боны рухс. 
Боны рухс дæр афтæ тыхджын уыд, æмæ тары цæст куыд ницы 
æвзары, афтæ уыцы рухсмæ дæр цæст ницы æвзæрста. Фæлæ 
йæ зыдта, уый боны рухс кæй у, стæй канд боны рухс нæ, фæлæ 
йæ хъæбултæй ракæлæг рухс дæр, æмæ уыцы цæстытæ куырм- 
гæнæг рухсы тырныдта йæ хъæбултыл къухæй аныдзæвынмæ. 
Йæ уæнджы тых асаст, фæлæ йæ хуылфæй æддæмæ цы тыхтæ 
рæдывтой, уыдон æй сызмæлын кодтой, йæ цыппæртыл слæу- 

Гуыцмæзты Алеш Уацмыстæ 538 
уын бафæрæзта, фæлæ уымæй дарддæр йæ къухтæ зæххæй схи- 
цæн кæнын нал куымдтой, фæндыди йæ йæ хъæбултæм æххуысмæ 
фæсидын, фæлæ йæ хъæлæс ныххус æмæ йæ бон дзурын нæ 
уыд. Æмæ уæд йæ цыппæртыл атырныдта йæ хъæбултырдæм. 
Афтæ иу-цалдæр хатты йæ бон куы сси азмæлын, уæд йæ къухтæ 
сæхигъæдæй фæхицæн сты зæххæй, æмæ йæ къæхтыл слæу- 
уыд. Ныр æй ницыуал хъуыд, æрмæст йæ хъæбултæм азгъо- 
рын. Фæлæ, иу-дыууæ къахдзæфы куы сарæзта, уæд фæхатыд 
— йæ къах зæххыл куы ’рывæры, уæд уырдыгæй зæхх йæ быны 
фæтасы. 
— Бабушкæ! — фехъуыста Аллæйы фæдисы хъæр. 
Æмæ бамбæрста, уый йæм йæ хъæбултæ рацæуынц æххуысмæ 
æмæ йын тас ницæмæйуал у. Йæ мидбынат æрлæууыд æмæ сæм 
банхъæлмæ каст. Ныр ын æмбæрстгонд уыд: йæ хъæбултæй йæ 
ницыуал тых фæхицæн кæндзæни. 
— Бабушкæ, — йæ хæдразæй сыхъуыст Аллæйы хъæлæс, æмæ 
банкъардта: йæ туг, йе стæджы арм йæ цонгыл аныдзæвд. Дыууæ 
къухæй фæлæбурдта йæ хъæбулы къухмæ, æмæ йæ уырзты бын 
куы банкъардта йæ туг, йе стæджы тугдадзинты цавд, йæ хъæбу- 
лы туджы цавды хъарм, уæд уыцы цин сфæразын йæ бон нал 
баци, йæ зæрдæ бахъарм. 
16 
Уыцы уавæр ын бирæ нæ ахаста. Цъус фæстæдæр йæ цæсты- 
тæй ракаст. Рухс ын йæ цæстытæ нал куырм кодта, æмæ йæ 
уæлхъус Аллæйыл йæ цæст куы ’рхæцыд, уæд æппæт дæр æрба- 
лæууыд йæ зæрдыл. Акаст ноджыдæр йæ алыварс æмæ ’руыдта 
иннæты дæр. Сеппæт дæр — тарст цæсгæмттимæ. 
«Уый сæ мадæн фæтарстысты, сæ бинонты хуыздæрæн», — 
ахъуыды кодта йæхинымæр. 
Ныр йæхи кæмæн бабуц кæна, уыдон йæ уæлхъус кæй лæу- 
уынц, уыцы хъуыдыйы цинæй йæ цæстытæ фæстæмæ бацъынд 
кодта. 
— Æвæццæгæн, хурмæ бирæ фæбадт æмæ хуры тæвдæй бауа- 
дзыг, — æрыхъуыста Домейы ныхæстæ. 
Уыцы ныхæстæ йæм диссаг фæкастысты æмæ та йæ цæс- 
тытæ байгом кодта. Касти сæм, йæ цæст сыл хаста æмæ йæ ныр 
та сæ тарст цæстæнгас дисыл æфтыдта; диссаг æм касти, йæ 
хъæбултæ йыл цæмæннæ цинтæ кæнынц, сæ къухтыл æй цæ- 
мæннæ фелвасынц æмæ йæ фырцинæй цæмæннæ хæрынц. 
— Бабушкæ, — тыхст хъæлæсæй йæ фарста Аллæ, — исты дæ 
риссы? 
Æмæ та Аллæйы ныхæстæй йæ зæрдæ æрфæлмæнтæ. 

539 
Роман 
Дæ уды фарн 
— Хъæбул, — дзырдта йæм уынгæг хъæлæсæй, — мæ хъæбул. 
— Ма тæрс, бабушкæ, ма тæрс, — йæ зонгуытыл лæугæ йын 
йæ уадултæ даудта Аллæ. 
Æмæ та йæ туг, йе стæджы къуханыдзæвдæй йæ зæрдæ фыр- 
цинæй срызт. Чызджы къух йæ дыууæ армытъæпæны æхсæн 
бакодта æмæ йæ нылхъывта йæ риумæ. Йæ зæрдæйы уыгъдæй 
рызтысты йæ къухтæ. 
Ныр æй фæндыди Домемæ дæр, йæ иунæг хъæбул, йæ зæр- 
дæдарæнмæ дæр къухæй баххæссын, йæ зæрдæйы уидагыл къу- 
хæй аныдзæвын, цæмæй йæ бауырна, кæй никуыуал ын фесæф- 
дзæн, 
Йæ къухы хъармæй кæй никуыуал фæцух уыдзæн, æмæ Ал- 
лæйы армытъæпæн суадзгæйæ афæлвæрдта растын. 
— Доме, мæ хъæбул, мæ зæрдæйы уидаг, нырмæ кæм уыдтæ? 
— ивæзта йæ хъæбулмæ йæ цæнгтæ. 
Йæ цæнгтæ ивæзта Домемæ æмæ не ’мбæрста, йæ гыццыл 
зæрдæдарæн йæ мады хъæбысмæ цæмæннæ æппары йæхи. 
Æмæ æрыхъуыста Домейы ныллæг хъæлæс: 
«Æвæццæгæн, сæнттæ цæгъды». 
Нæ, уый йæ хъæбулы хъæлæс нæ уыд, уыцы хъæлæс æм 
Егнаты ныхæстæй æгъатырдæр фæкаст æмæ фырадæргæй йæ 
цæстытæ хъоппæгæй аззадысты. 
— Æвæццæгæн, — хъуыста Домейы бинойнаджы хъæлæс, — 
цы сывæллон ын фесæфт, уый дæр Доме хуынд, æмæ, æвæццæ- 
гæн, уый уайы йæ цæстытыл. 
Уыцы ныхæстæй йæ зæрдæ ауазал, йæ цæстытæ фæстæмæ 
бацъынд кодта æмæ æппæт дæр бамбæрста. Нæ, сæнттæ кæй нæ 
цæгъды, уый йын цы зонын хъуыд; йæ хъæбул, йæ гыццыл зæр- 
дæйы уидаг кæй слæг æмæ мæнæ ныр йæ разы æд ус, æд зæнæг 
кæй лæууынц, уый йын æппындæр гуырысхойаг нæ уыди, фæлæ 
йæ сæхæдæг кæй нæ зонынц, чи сын у, уый кæй нæ хатынц, 
хатгæ нæ, фæлæ сæ фæсонæрхæджы дæр кæй нæй, уый йыл 
æртæфст сæ ныхæстæй; йæ кæддæры гыццыл хъæбул, йæхицæй 
атонын чи нæ куымдта, æмæ фынæйæ йæхицæй кæй атыдта, уый 
ныр æд ус, æд зæнæг лæууыди йæ уæлхъус æмæ йæм касти 
æцæгæлоны цæстæй; æцæгæлон нæ — йе схæссæг фыды дыккаг 
ус. Æмæ йæ цы ныхæстæй баууæндын кæндзынæ, ды йæ мад 
кæй дæ, стæй йæ куы баууæндын кæнай, куы дæ базона, уæд- 
дæр дæм цы цæстæй хъуамæ ракæса? 
«Цы цæстæй мæм хъуамæ ракæсай, хъæбул, мæнæ мæм ныр 
цы цæстæй ракастæ, уымæй хъауджы? Æз дын, хъæбул, мæ хъæ- 
стытæ куы кæнон, мæ зæрдæйы тыппыртæ дын куы дзурон, 
æмæ мæм ды мæнæ гъеныры цæстæй куы кæсай, дæ бинойнаджы 
та афтæ куы афæрсай, сæнттæ цæгъды, зæгъгæ, дæ мад фæрстæ- 
хæлдтæ уæд куы ’рбауыдзæн. Цы цæстæй мæм ракæсдзынæ, 

Гуыцмæзты Алеш 
Уацмыстæ 
540 
хъæбул, уал азы фæстæ дын ныр мæхи æввонгæй куы смад 
кæнон? Афтæ дын куы зæгъон, хъæбул, дæ ныййарæг мад дæ 
разы лæууы, уæд мын цы хъуамæ зæгъай? Цы мын хъуамæ 
зæгъай, хъæбул? Зæгъдзынæ мын, мад дын кæй нæ уал ис. 
Æмæ дæ æз куы бафæрсон, кæд дын мад нал ис, уæд кæм ны- 
гæд ис, уый цæмæннæ зоныс? Æмæ мын уæд ды афтæ куы 
зæгъдзынæ: «Кæд æй нæ зонын, мæ мад кæм ныгæд ис, уæд 
знон кæй ингæнмæ ссыдыстæм?» Уæ, хъæбул, уæд та мæнæ 
гъеныр афтæ дæргъæй-дæргъмæ хуысгæйæ æцæгæйдæр мард 
уæддæр куы фестин. Ацы тæккæ мард уæддæр куы фестин, 
уæд мыл æцæгæлоны цæссыг уæддæр æрæппарис. Æцæгæлоны 
цæссыг мыл æрæппарис, æмæ дæ мады дæр æндæр хорзæх куы 
ницыуал хъæуид. Æз æй базонин, хъæбул, дæ цæссыг мыл кæй 
æрхаудта. Куыд нæ йæ базонин, хъæбул, уд та афтæ куыд хъуа- 
мæ ахъуыза, æмæ дзы æппындæр мацыуал аззайа; мардæй дæр 
мæ уд мæ буарæй афтæ куыд хъуамæ ахъуыза, æмæ мыл мæ 
хъæбулы цæссыг кæй æрхаудта, уый ма базонон. Æмæ мæ уæд 
æндæр куы ницыуал хъæуид. Фæлæ ныр та цы бакæнон, хъæ- 
бул, ды ма мын уæддæр исты зæгъ. Цы бакæнон, хъæбул, дæ 
разы афтæ дæргъæй-дæргъмæ кæдмæ хъуамæ хуыссон? Æмæ 
куы рабадон, уæд цы аразон, уымæн куы ницы хатын. Æцæ- 
гæйдæр сæнттæ цæгъдыны ’фсон скæнин, фæлæ цытæ дзурон, 
уымæн дæр куы ницы зонын. Стæй дæ, хъæбул, мæ цуры куы 
уынон, уæд дæ кæйдæр хъæбулы хуызæн куыд хъуамæ хонон? 
Ныронг дæ хъæбулы хуызæн хъæбул хуыдтон æмæ дæ ныр 
куы базыдтон, мæ хъæбул дæ, уæд та дæ кæйдæр хъæбулы 
хуызæн куыд хъуамæ хонон? Нæ, хъæбул, уæд де ’намонд мад 
амæла, æз дын мæхи куы бамбæхсон. Ды мæ хъæбул дæ, мæ 
зæрдæдарæн æмæ мæм цыфæнды цæстæй ма ракæсай, уæддæр 
æй зондзынæн, уый мæ хъæбулы цæстæнгас у, исчи мæ не схойы. 
Нæ, хъæбул, уæд де ’намонд мад амæла, æз дын мæхи куы 
бамбæхсон. Уæ, хъæбул, цæй саууынгæджыйы бон мыл нык- 
кодта, мад та ма хъæбулæй йæхи кæд æмбæхста? Нæ, хъæбул, 
зæгъдзынæн дын æй, ды мæ хъæбул кæй дæ. Абон дын сæнттæ 
цæгъдыны æфсон дæр скæндзынæн, фæлæ сом уæддæр мæхи 
нæ бауромдзынæн. Райсом куынæ уа, хъæбул, иннæбон дын 
уæддæр раргом кæндзынæн мæхи. Кæд мыл не ’ууæндай, хъæ- 
бул, уæд дæ фæкæндзынæн дæ мæгуыр фыды уæзæгмæ, де 
’рвадæлты дын æртымбыл кæндзынæн, æмæ дын уыдон зæгъ- 
дзысты, ды мæ хъæбул кæй дæ. Уыдон дын фæдзурдзысты 
хъæбул, дæ мады дудгæбæттæ. Зæгъдзысты дын, хъæбул, дæ 
мад цы фыдтæ æвзæрста, йæхицæй дæ цæмæн атыдта, æппæт 
уыдæттæ. Æмæ уæд, хъæбул, ды куыд нæ батæригъæд кæн- 
дзынæ де ’намонд мадæн, куыд ма йыл атигъ кæндзынæ дæхи? 
Хъæубæстæ сусæг кæнын ницы зонынц, æмæ дын уыдон лыс- 

541 
Роман 
Дæ уды фарн 
тæггай фæкæндзысты дæ мады хабæрттæ, хъæбул. Ницы дын 
басусæг кæндзысты, хъæбул, æмæ куы базонай дæ мады дуд- 
гæбæттæ мисхалы онг, гъеуæд та мæм цы цæстæй ракæсдзынæ?» 
Йæ фæстаг хъуыдытæй та йæ риуы базмæлыд йæ уды азым. 
«Ницы йын басусæг кæндзысты? Кæй зæгъын æй хъæуы, 
ницы йын, ницы йын басусæг кæндзысты, — скуыдта йыл йæ 
уды азым басусæг кæндзысты, радзурдзысты йын, йæ мад цæ- 
рæнбонты кады митæ кæй нæ кодта. Радзурдзысты йын уыдæт- 
тæ, æмæ мæ хъæбул сæрныллæгæй аззайдзæн адæмы астæу. 
Адæмы астæу ныхкъуырдæй аззайдзæн, йæ мады номимæ йæм 
æрыздæхдзæн æгады ном дæр, æмæ цæрæнбонты адæмы астæу 
йæ сæр нал схъил кæндзæни, адæм ын фидис кæндзысты йæ 
мады номæй». 
«Уæ, хъæбул! Уæ, хъæбул! — фæлхатт кодта йæхинымæр, 
æмæ йæ йæ хъуыдытæ къахæй-къухмæ уигъæгау кодтой, — уæ, 
хъæбул, де ’гады сæр мæнæ дæ къæхты бын куы хуыссы, уæд 
ыл къахæй цæмæннæ балæгæрдыс, де ’гад дæ къæхты бын цæ- 
мæннæ сæууæрдыс. Ма йæ суадз дæ къæхты бынæй растын, дæ 
нывонд фæуон, æндæра йæ къæхтыл слæууын куы бафæраза, 
уæд дæ бæрзонд сæр бæрзæндты куынæуал хæсдзынæ. Сæу- 
уæрд æй дæ къæхты бын, дæ фæхъхъау фæуон, æндæра æгад- 
дзинад йæхи æмбæхсын куынæ зоны, æмæ куы раста, уæд дын 
дæ сæрæн æгаддзинад куы хæсдзæни. Уæ, хъæбул, дæ нывонд 
фæуон, цы боны гуырд фестæм мадæй, хъæбулæй? Æгаддзинад 
дæ сæрмæ куы никуыцæй хауд, уæд дæ сæр æгадгæнæджы агу- 
рæг кæдæм фæцыдтæ, кæм æй ссардтай æмæ йæ дæхи къухæй 
дæхи хæдзармæ цæмæн æркодтай? Уæ, хъæбул, уæд де ’намонд 
мад ныммæла, уый дын дæ бæрзонд сæр æгад кæнын куы бауа- 
дза. Нæ, мæ хъæбул, дæ мад къæхты бынмæ куыд ’рхаудта, 
афтæ дын дæ сæр адæмы къæхты бынмæ æрæппарын нæ бауадз- 
дзынæн. Æз афтæ æгадæй дæр уæ къæхты бын ныммæлдзынæн, 
фæлæ дыл ме ’гадæй къæм абадын нæ бауадздзынæн. Нæ, хъæ- 
бул, ды æнæ мад æмæ æнæ фыдæй дæ бæрзонд сæр бæрзонд 
уый тыххæй нæ систай, æмæ дын æй ныр дæ мад цъыфы стула. 
Нæ, хъæбул, уæд де ’намонд мад ныммæла, уый дын йæхи куы 
схъæр кæна. Ныры онг æй зонгæ дæр куынæ кодтон, кæм уыдтæ 
æмæ кæм хъомыл кодтай, æмæ ууыл куы уыдтæн хъæцынхъом, 
уæд дын ныр дæ удæгас цæсгом уынгæ мæхи бамбæхсынхъом 
куыд не суыдзынæн. Нæ дын схъæр кæндзынæн мæхи, мæ хъæ- 
бул, цæмæй ме ’гадæй дæ сæрмæ дæр æгад ма ’рхауа. Нæ дын 
схъæр кæндзынæн мæхи, афтæмæй кæсдзынæн, мæ хъæбул йæ 
хъæбултимæ цардæй æфсæст куыд у, æмæ æндæр дæр куы ницы 
хъæуы де ’намонд мады. Ды та-иу мын, хъæбул, кæнгæ мады 
лæггæдтæ уæддæр акæндзынæ...» 

Гуыцмæзты Алеш 
Уацмыстæ 
542 
17 
— Бабушкæ, бабушкæ! — уыгъта йæ Аллæ. 
Йæ цæстытæ та байгом кодта æмæ та йæ цæсгомы сæрмæ 
æсуыдта Аллæйы донызылд цæстытæ. Йæхи фæфидар кодта æмæ 
рабадт. 
— Бабушкæ, цы кæныс? 
Цыма ныртæккæ æрчъицыдта, ахæм æфсон скæнгæ йæ сæр 
ныттылдта. 
— Цы кодтон, цы? — фарста сæ дисы цæстæнгас æвдисгæйæ. 
Ныр ыл иууылдæр атыгуыр сты. 
— Æвæццæгæн, хурмæ дæ зæрдæ бахъарм, — загъта йын Доме, 
— тæрсгæ ма кæн. 
Барæй йæ алыварс йæ цæстæнгас хаста, цыма кæйдæр агуырд- 
та. 
— Бабушкæ, исты дæ хъæуы? 
— Æндæр нæ цуры ничи уыди? — фарста сæ дисгæнæджы 
æнгасæй. 
Æмæ федта, Доме æмæ йæ бинойнаг, сæ кæрæдзимæ бакæс- 
гæйæ, сæ сæртæ куыд батылдтой. 
— Ничи, — загъта йын Доме æмæ йын йæ цонгыл схæцыд, — 
æвæццæгæн, дæ цæстытыл истытæ ауад. Цом, хурмæ мауал лæуу, 
хæдзары чысыл дæхи æруадз. 
Домейы къухы февнæлдæй та йæ зæрдæ ныззырзыр кодта 
йæ уæрджыты магъз та адон, æмæ æцæгæйдæр йæ бон нал уыд 
йæ къæхтыл слæууын. Доме йæ исæгау скодта зæххæй, йæ къух 
ын иннæ фарсырдыгæй йæ дæларм атъыста. Чызджытæ дæр ын 
аххуыс кæнын фæлвæрдтой. Ныр чысыл фæфидар, фæлæ ба- 
рæй йæхи ауагъта: йæ хъæбул ыл кæй хæцы, йæ хъæбул йе ’нцой 
кæй балæууыд, йæ хъæбул æй иу къухæй кæй æрбахъæбыс код- 
та, уый йын ’ппæт зынтæ дæр æрбайрох кодта æмæ архайдта, 
цæмæй йæ йæ хъæбул ноджы тынгдæр балхъива йæхимæ; уадз, 
ма йæ зонæд, йæ мады дæларм кæй балæууыд, фæлæ йæ уæз йæ 
хъæбулы цонгыл кæй æруагъта, уый дæр ын фаг уыд амондæн 
æмæ куывта, цæмæй хæдзары онг сæ фæндаг ныддаргъ уа, цæ- 
мæй уыцы цыбыр рæстæг уæддæр банкъара йæ хъæбулы цон- 
джы хъарм, цæмæй уыцы цыбыр рæстæг уæддæр æруадза йæ 
фæллад уæнгты уæз йæ хъæбулы цонгыл. 
Фæлæ нымад къахдзæфты дæргъæн фæндаг цас хъуамæ ныд- 
даргъ уыдаид. Хæдзармæ йæ бакодтой æмæ йæ сынтæгыл æр- 
хуыссын кодтой. 
Иудзæвгар рæстæджы фæстæ йæ зæрдæ æцæгæйдæр фæфи- 
дар, фæлæ дарддæр цы араза æмæ цы дзура, уый нæ зыдта. 
Бинонтæ дæр ницы дзырдтой, фæрсæджы каст æм кодтой, æмæ 
сæ цæстæнгасæй ноджы тыхсти. Дзурын æй фæндыд, фæндыди 

543 
Роман 
Дæ уды фарн 
йæ истæуылты дзурын — цæуылфæнды дæр уæд, æрмæст хъуса 
йæ бинонты ныхас, фæлæ ныхас цæмæй райдыдтаид, уый йæ 
хъуыды нæ ахста, цас фылдæр лæууыдысты мадзурайæ, уыййас 
æм ноджы зындæрæй-зындæр каст ныхас истæуылты æрæфта- 
уын. Бинонтæн иууылдæр сæ цæстæнгас уыйырдæм уыди, æмæ 
нæ уæндыд сердæм кæсын; дзургæ-дзурын æй æфсон уыдаид 
æмæ кастаид йæ хъæбултæм, йæ цæстытæ рæвдыдтаид йæ хъæ- 
булты уындæй, фæлæ ныр уыцы мадзура уавæры нæ уæндыд 
сердæм кæсын, тарсти Домейы бинойнаджы цæстæнгасæй, тар- 
сти йе ’рдæбоны ныхæстæй — мыййаг ыл ноджы куы фæгуырыс- 
хо уой, хынцфарстытыл æй куы схæцой, æмæ йæхи бамбæхсын 
йæ бон куынæуал суа. Зæрдæ та коммæ нæ каст, зæрдæ та йæ 
хъæбултæм тырныдта, цыма æцæгæлон адæймаджы риуы æвæрд 
уыди æмæ дзы бынат нæ ардта, Хуыцау æй цы риуы равзæрын 
кодта, уымæ тырныдта, уыйау йæ риу къултыл йæхи хоста. Раст 
ма абон Доме цы кæсаг æрцахста, донæй йæ сурмæ куы раппæр- 
ста, уæд уый дæр зæххыл афтæ хоста йæхи. 
Иæ мидхъуыдыты тасæй йæ бинонтæм ракæсын нæ уæндыд, 
æмæ йæ зæрдæ йæ риуы къултыл йæхи хоста. Йæ зæрдæйы 
знæт тæлфтмæ йæ хъуыдымæ æрцыд: ныр, зæгъгæ, мæ зæрдæ 
мæ риуæй æддæмæ ратыдта, уæд цы хуызæн уаид? Æмæ йæ 
цæстытыл ауад: йæ зæрдæ йæ риуæй рахызт — уарзаг æмæ схæс- 
сæг мады хуызы нæ — йæ зæрдæ йæ риуæй рахызт сывæллоны 
хуызы, чысыл сывæллоны хуызы, хуры гуыдыны хуызæн сы- 
вæллоны хуызы. Рахызт йæ риуæй æмæ худæндзастæй рауай- 
бауай кæны бинонты раз, фæлвары бинонтæй искæй хъæбысмæ 
схилын, бинонтæй искæй хъæбысы абадын. Æмæ бинонтæ сеп- 
пæт дæр зæрдæбынæй худтысты сывæллоны митыл. Æмæ би- 
нонтæй алкæй дæр фæндыд, иннæты нæ, фæлæ уый хъæбысмæ 
куы схизид æмæ йæ сывæллоны митæй ууыл куы бацин кæнид... 
Уыцы нывæй йæ зæрдæ æрфæлмæнтæ æмæ йæ цæстытæ бай- 
гом кодта, йæ цæстæнгас ахаста бинонтыл. 
Беллæ уым нæ уыд, æвæццæгæн, æддæмæ ахызт. Гом дуары 
æдде тыргъы лæууыд йæ зæронд мой æмæ йын уыд катайаджы 
хуыз. Æвæццæгæн æм æрбацæуын дæр нæ хъæцыд йæ цæсгом, 
æй кæртмæ ахизын дæр нæ хаста йæ зæрдæ — дывæндгæнæгау 
лæууыд гом дуары æдде æмæ æрбакæс-æрбакæс кодта мидæмæ. 
Мидæгæй, дуармæ æввахс бандоныл бадт Доме, фæллад æмæ 
дыгъуырццæг хуызæй; йæ цæсгомы хуызæй бæрæг нæ уыд, æцæ- 
гæйдæр афæллад æви истæуыл ныхъхъуыды кодта. Домейы хуы- 
зæй фæтарст, фæтарсти — бинонты куы бафæллайын кæна, куы 
дзы афæлмæцой æмæ йæм уазал зæрдæ куы бадарой — ома дæ 
мард нæ хæдзармæ хастай. Уыцы хъуыдыйæ айсæфт йæ фæллад 
зæрдæйы уаг æмæ æххуысагур йæ хъуыдыты йæхи аппæрста 
Аллæмæ. Аллæ лæууыд йæ дæлфæдтæм, сынтæджы гоппыл 

Гуыцмæзты Ллеш Уацмыстæ 544 
дыууæ къухæй хæцыд æмæ йæм касти тæригъæдгæнæджы цæс- 
тæнгасæй. 
— Аллæ, — сдзырдта йæм æмæ йæхиуыл рахæцыд. 
— Цы кæныс, бабушкæ, — бацин ыл кодта Аллæ. 
— Уыцы хуртуанмæ акæс, кæрчытæ йæ ма фесафæнт. 
— Уый мæт та цы кæныс, — дзырдта йæм Домейы бинойнаг, — 
уый Беллæ систа. Фæлæ дæхуыддæг дæхи куыд хатыс? 
— Дæхи дзæбæхдæр хатыс? — фарста йæ Доме дæр. 
Æмæ та Домемæ куы бакаст, уæд федта, лæгæн йæ фæллад- 
хуыз æнгас кæй айсæфт. 
«Уæ дæ фæхъхъау фæуон, мæ хъæбул, уæдæ уый дæ мады 
тыххæй нынкъард дæ, цард дын фестон? Хъæбулы зæрдæ дæр 
гыццылтæ куыд нæ хатдзæни, йæ мад йæ цуры кæмдæр кæй ис, 
уый. Нæ, нæ, хъæбул, цард дын фестон, нал дæ бауадздзынæн 
æнкъард кæнын». 
— Ницыуал мын у, — загъта сын фæстинон хъæлæсæй, æмæ 
сæ ныхæстæ йæ зæрдыл æрбалæууыдысты, — æвæццæгæн, 
хурмæ æгæр абадтæн, æмæ мæ зæрдæ бауæззæуттæ. Ныр мын 
ницыуал у. 
Дзырдта сын зæрдæвæрæн ныхæстæ æмæ растад сынтæгæй. 
— Цæмæн растадтæ? — батыхсти Доме, — æрхуысс уал æмæ 
дзæбæх де ’муд æрцæуай. 
Сæ ныхасмæ йæ зæронд мой дæр мидæмæ æрбахызт. Йе ’ууæл- 
тæй бæрæг уыд, уый дæр кæй фæндыд, цæмæй нырма ма раста, 
фæлæ йæ кæстæрты цур уый зæгъын йæ цæсгом нæ хъæцыд. 
Домейы бинойнаг лæууыд йæ мойы цур. Лæууыд йæ мойы 
цур, йæхи йæм баввахс кодта æмæ йын цыма истæмæй тарст, 
ахæм хуыз æвдыста. Раст ма цъиуджын каркæн вæййы ахæм 
хуыз, йæ цъиутæн истæмæй куы фæтæрсы, уæд. Йæ лæуд æмæ 
йæ былты æвæрдæй бæрæг уыд, иннæ бинонтæн сæ фæсонæр- 
хæджы дæр чи нæ ис, уыцы хабæрттæй уый цыдæртæ кæй хаты 
хатгæ сæ кæд нæ кæны, уæддæр ын йæ митыл кæй гуырысхо 
кæны æмæ йæ кæй нæ фæнды, ацы зæххыл ма йæ мойыл йæхи- 
цæй барджындæр адæймаг разына, уый. 
Домейы бинойнаджы цæстæнгасæй тыхсти æмæ та йæхимæ 
фæхæрам, йæ рафæлив-бафæливæн фаг æфсон кæй не ссары, 
æгæр кæй батагъд кæны æмæ ма йæ бæргæ фæндыд фæстæмæ 
сынтæгыл йæхи æруадзын, фæлæ уымæй ноджы йæхиуыл ком- 
дзог куы рацæуа, уый тасæй слæууыд йæ къахыл. 
— Нæ, нæ, ницыуал мын у, — загъта сын, — æдде мын хуыз- 
дæр уыдзæн. 
— Бауадзут æй, — загъта сын Домейы бинойнаг, — уæлдæфмæ 
йын хуыздæр у. Аллæ, йæ цонгыл ын хæц. 
Сылгоймаджы удыхъæды фæливæнтæ та йын цы зонын хъуыд. 
Домейы бинойнаджы сабыр æнгас æппæтæй дæр æвдыста, æмæ 
бæрæг дæр уыд, ацы хæдзары æцæг хицау чи у. 

545 
Роман 
Дæ уды фарн 
«Уæ мæ уд уæ фæхъхъау фæуа, — табу сын кодта йæхины- 
мæр, — уæ сæрыбæсты хаст æрцæуон, афтæ мын ме ссæст стджы- 
ты уæ къухты хъармæй чысыл бахъарм кæнут, æндæр мæ куы 
ницыуал хъæуы. Æндæр куы ницыуал хъæуы мæ мæгуыр сæры 
къуыдыры». 
...Изæрырдæм, бинонты æцæгæйдæр куы бауырныдта ницы- 
уал тас ын у, æрдзæбæх, уæд Домеитæ сæхи барæвдзытæ код- 
той æмæ цæуыны къахыл ныллæууыдысты. Домейы бинойнаг 
сæ фæстиат кодта: 
— Æз ма Хъæцмæзонтæм ныууайон. Венерæ мæ цæмæндæр 
хъуыд æмæ йæ ауынон, — балæгъстæ кодта йæ мойæн. 
«Цæмæн æй бахъуыд Венерæ?» — фестъæлфыд йæ сæры æмæ 
йæ сурхид акалд; афæлвæрдта, исты хуызы йæ бакъуылымпы 
кæна, фæлæ куыд, уый йæ сæр нæ ахста. 
Йæ къуытты уавæрæй йæ фервæзын кодта Доме. 
— Цæй, — загъта йæ бинойнагæн, — æнæуи дæр æгæр ныф- 
фæстиат стæм. Мæнæ ацы дыууæ боны æрбауайдзыстæм, æмæ 
йæ уæд фендзынæ. 
Машинæйы куы сбадтысты, уæд ма сæм Доме машинæйы ру- 
дзынгæй радзырдта: 
— Тыхсгæ мацæуыл кæнут. А дыууæ боны та уæ æнæмæнгæй 
абæрæг кæндзынæн. 
18 
Изæры æхсæвæр куы бахордтой йæ зæронд моимæ, уæд æм 
йæхи æрлæгъз кодта, хæстæг æм бабадт, æмæ цыма цæрæнбон- 
ты иумæ фæцардысты, уыйау йæхи барджынæй æвдыста. Сæ 
кары æфсарм сæ астæу гæрæнæй лæууыд, фæлæ архайдта уыцы 
æфсармы сæрты ахизын; зыдта йæ, нæлгоймаг уæддæр нæлгой- 
маг кæй у æмæ цыфæнды зæрондæй дæр сылгоймаджы рæвдыдмæ 
æмхиц кæй у; зыдта йæ, нæлгоймаг æмæ сылгоймаджы ’хсæн 
сусæгдзинæдтæ кæд нал вæййы, æмæ йæ сылгоймаджы фæли- 
вæнтæй йæ къухыл тыхта. Зæронд лæг уыцы фæливæнтæ нæ 
хатыд, зæронд лæгæн уыцы фæливæнтæ йæ зæрдыл лæууын код- 
той æцæгæйдæр ног усджын кæй у, æмæ кардзыд нæлгоймаг 
йæхи цæсты раз йæхимæ æгад цæмæйты фæкæсы, уыдон дзы 
рох кодтой. Æмæ, æппынфæстаг, йæ дзыхыныхас æмæ йæ сыл- 
гоймаджы фæливæнтæй зæронд лæджы сæр бынтондæр куы ра- 
зылд — нæлыстæджы туджы цæвæнтæй йæ уæнгтæ куы ’рхъарм 
сты æмæ хыссæйау куы æрфæлмæнтæ — уæд банкъардта, ныр 
ын афон кæй у æмæ цадæггай ныхас æрæфтыдта Домейыл: фар- 
ста йæ, уыцы иунæг хъæбулæй дарддæр ма сын зæнæг уыди æви 
нæ? Зæронд лæджы уæнгты лæдæрсæг уазал туг æрхъарм йæ 
ног æмкъайы фæливæнтæй, йæ ног усмæ æвзонджы зæрдæ ба- 
35 Гуыцмæзты Алеш 

Гуыцмæзты Алеш 
Уацмыстæ 
546 
дардта, æрбаввахс æм ис æмæ йæ нал бафæндыд мæнг ныхæстæ 
зæгъын. 
— Ныр ацы хæдзарæн æцæгæлон нал дæ, — дзырдта йын йæ 
зæронд мой, — иумæ цæрын нæ хъæуы. Сывæллæттимæ, — баф- 
тыдта ма йæ ныхасмæ, — æмæ ды хъуамæ алцы дæр зонай. 
Уый барæй йæхи бамæгуырхуыз кодта: 
— Сусæг мын цы нæ бакæнат, уый зондзынæн. 
— Бинонты астæу сусæгдзинæдтæ нæ вæййы, — загъта йын 
йæ мой, — æмæ дын махæй дæр ничи ницы басусæг кæндзæни. 
Уый ницы загъта. Йæхимæ йын банхъæлмæ каст. 
— Мах уыцы мæгуыримæ æнæзæнæг уыдыстæм, — сагъæс- 
саджы хъæлæсæй дзырдта йæ мой, — зæнæг нын нæ рацыд. Уыцы 
мæгуыр мын бар лæвæрдта, лæгъстæ дæр ма мын кодта, цæмæй 
дыккаг ус дæр æрхастаин: мæн тыххæй, дам, дæхи ма февæстаг 
кæн. Фæлæ йæ цæргæйæ, уый мæ зæрдæ нæ батардта. 
Зын ын уыди йе ’дзард æмкъайыл дзурын æмæ архайдта йæ 
уды тыхст æмбæхсын, архайдта, йе ’дзард бинойнаджы кой кæн- 
гæйæ йæ ног усы хъыг цæмæй ма райса. 
— Фæлæ Хуыцауы фæрцы æвæстаг нæ фестæм, — дзырдта 
дарддæр. 
— Хуыцауы цæст уын Домейы бауарзта? — барæй йæ хынц- 
фарст кодта. 
— Нæ, — загъта йын йæ мой. — Доме нын кæнгæ лæппу у. 
Йæ мой, æвæццæгæн, фæфæсмон кодта, ацы хабарыл ныхас 
кæй æрхаудта, ууыл, æмæ дзырдта зивæггæнгæ. 
— Æвæццæгæн æй уе ’ввахс хæстæджытæй æрхастат? — ба- 
рæй сабыр хуыз æвдыста. 
— Нæ, — загъта та йæ мой, — аргæ йæ скодтам. 
— Кæм? — иу ныхасæй дзы сирвæзти йæ уды тыхст. 
Йæ мой дæр, æвæццæгæн, йæ дзуринæгтæ йæ мидзæрды рау- 
уил-баууил кодта æмæ йын нæ фæхатыд йæ сонт фарсты ныса- 
ниуæг. 
— Зымæджы. Хæсты рæстæджы, — цæуылдæр ныхъхъуыды- 
гæнгæ дзырдта йæ мой, — колхозы сæрдаримæ æфсадæн лæ- 
вæрттæ нылластам горæтмæ æмæ, фæстæмæ куы раздæхтыстæм, 
уæд æй фæндагыл миты уæлæ салдæй ссардтам. Ныссалди... 
— Салдæй? — фескъуыдта йын йæ ныхас йæ сонт фарстæй, 
æмæ уыцы ныхасимæ схауд йæ кæуындзæг дæр: йæ бон нал баци 
йæхи бауромын, йæ цæссыгтæ фемæхстысты æмæ куыдта хæ- 
къуырцгæнгæ; куыдта, афтæмæй архайдта йæхи æрсабыр кæ- 
нын, фæлæ уый йæ бон нал уыд: йæ гыццыл хъæбул йæ мады 
агурæг уыцы фыддон-фыддуры фæндагыл куыд лыгъд æмæ йæ 
хъару куы асаст, уæд æдыхæй миты уæлæ куыд ахаудта æмæ йæ 
гыццыл буар цадæггай куыд салд, уыцы æнагъæттаджы нывæй 
йæ зæрдæ рæсыд, æмæ йæ богъ-богъ тыххæй уромгæ куыдта 

547 
Ромап 
Дæ уЪы фарн 
хæкъуырцгæнгæ æмæ уыцы æмрæстæджы фыдызнагæй-фыдыз- 
нагдæр фестад йæхицæн. 
— Салд уыд, уæдæ цы уыд, — дзырдта йын йæ мой, чысыл 
йæ куыдæй куы ’рсабыр, уæд. — Æвæццæгæн, фæндагыл бирæ 
куы фæлыгъд, куы ничи йыл амбæлд, уæд фыртас, фырфæллад 
æмæ фырадæргæй бауадзыг. Æмæ, цалынмæ æрчъицыдта, уæдмæ 
ныргъæвсти, йæ бон сыстын нал уыд æмæ цадæггай салд. Сы- 
вæллоны цастæ хъæуы? Йæ сæр ма цы змæлыд, æндæр йæ гыц- 
цыл буар иууылдæр салд уыди. Фыццаг æй мард фенхъæлдтам, 
фæлæ йæм дзæбæх куы ’ркастыстæм, æмæ нæм йæ гыццыл цæс- 
тытæ уыцы æдыхæй тæригъæддаджы зылд куы скодта, уæд мæ 
зæрдæ тъæппытæ фæцæйхауд. Митæй йæ феууæрстам, æмæ гыц- 
цылтæ йæ уæнгты йæ туг змæлын куы байдыдта, уæд æй дзо- 
ныгъыл æвæрын дæр нал бауæндыдыстæм, мæ кæрцы тары йæ 
бавæрдтон, йæ гыццыл уæнгтæ йын мæ мидкæрцмæ æууæрстон, 
афтæмæй йæ уды мидæг схæццæ кодтон нæхимæ. 
Йæ мойы ныхасæй йын йæ зæрдæ халæттæ æхсыдтой. 
— Уæ, цард ын фестон, — куыдта, афтæмæй хъарæгæмхасæн 
хаудысты йæ ныхæстæ, æмæ дзы ферох, йæ мой йыл истæмæй- 
ты куы фæгуырысхо уа, уыцы тас дæр, — уæ мæгуыр йæ бон 
фæуа йæ ныййарæг мадæн. 
Йæ зæронд мой разы уыд йæ ног æмкъайы æмзæрдæйæ. 
— Хъæубæстæ æрбамбырд сты, — дзырдта дарддæр йæ мой, 
— хæдзармæ мын æй хъарммæ бахæссын нæ бауагътой. Тыргъы 
йæ митæй ноджы феууæрстой, æмæ сывæллонæн сабыргай йæ 
туг йе уæнгты хъазын райдыдта. Районы рынчындонмæ мын æй 
ласын кодтой, фæлæ йæ уыцы мæгуыр нæ ауагъта: ай, дам, мын 
Хуыцау йæхи къахæй мæ хæдзармæ хъæбул æрбарвыста, æмæ, 
дам, æй искуыдæмты ауадздзынæн? 
— Уæ мæрдтæм ын сыгъзæрин цырæгътæй фæкуывдæуа, кæд 
цы уды хицау уыд де ’фсин, — байрох дзы ис æппæт дæр, — уæ 
дзæнæты фæбада йæ уыцы бæсты. 
Йæ мойæн æхсызгон уыд, йе ’дзард æмкъайæн ын кæй ар- 
фæтæ кæны, уый, æмæ та дзы йæ мидзæрды фæбузныг. 
— Фæлæ сывæллоны уыцы уазал æгæр бахъыгдардта: тæвд 
кодта, артау сыгъди йæ гыццыл буар. Йе ’муд нал цыди: кæнæ- 
иу æппындæр дзурынхъом нал уыд, кæнæ та-иу сæнттæ цагъта, 
æмæ йæ уæд рынчындонмæ аластам. Уыцы мæгуыр дæр рын- 
чындонмæ йемæ ацыд. Æрæгмæ сдзæбæх. Цалынмæ сдзæбæх, 
уæдмæ уый дæр йæ цурæй нæ рацыд, — дзырдта йæ зæронд мой, 
æмæ йæм йе ’рфгуыты бынты бакаст, æвæццæгæн æй фæндыд, 
йе ’дзард бинойнагæн та йын исты арфæйы ныхæстæй куы сса- 
рид йæ ном. 
— Уæ мæрдты цы хуыздæр ис, уый йæ хай фæуа, — арфæтæ 
кодта, йæ хъæбулы йын зын уавæры чи бавæрдта, уыцы адæй- 
магæн. 

Гуыцмæзты Алеш Уацмыстæ 548 
Зæронд лæг сæрыстыр уыд йæ ног бинойнагæй, æппæт æмба- 
рынхъом дæр чи у æмæ дзыхы ныхасæй дæр лæггæдтæ чи кæны. 
— Ныр алцы дæр зоныс, — загъта йын йæ зæронд мой, — 
фæлæ лæппуйы цур макуы мацы ской кæн. Мæнæ нæм гъеныр 
цы ’рхауд ныхас, æндæр йæ фыццагæй фæстæмæ мах астæу уыцы 
хабарыл дзырд никуыуал æрцыд. Æнхъæл дæн, сывæллæттæ 
уыцы хабар зонгæ дæр нæ кæнынц, æмæ йæ уадз æмæ ма зоной. 
Мæ уд йæ фæхъхъау фæуæд, уый мæ хæдзармæ цы бон æрба- 
хаудта, уыцы бонæн, æндæра нæ мæрдтæй уыдаиккам, нæ — 
удæгæстæй. 
— Уæ йæ сæры бæсты хаст æрцæуон, — никуыцæй йæм хъард- 
той йæ мойы фæдзæхстытæ, — æмæ йын уый фæстæ хицон ничи 
разынд? 
— Ничи, — загъта йын йæ мой. 
— Æмæ сывæллон йæхæдæг та цы дзырдта? — бынтондæр 
дзы байрох, кæм ис æмæ цы аразы, уыдæттæ. — Ау, куыннæ йæ 
фарстаиккат йæ хабæрттæй? Афæ æнахъом дæр куынæ уыд æмæ 
уын мацы загътаид? Мацы хъуыды кодтаид? 
— Ницы хъуыды кодта, — цыбырæй йын загъта йæ мой. 
— Æппындæр? — нæ уисæн кодта уый. 
Зæронд лæджы зæрдæмæ нал цыдысты йæ хынцфарстытæ 
æмæ ныхъхъус. Уый та уыцы тæккæ æппындæр ницыуал æндæв- 
та йæ хъæбулæй дарддæр: нал æй æндæвта, базоной йын йæ уды 
сусæгтæ æви нæ; уый æрмæстдæр фæндыд базонын; йæ хъæбул 
сын йæ царды хабæрттæй цытæ радзырдта, йæ гыцпыл хъæбул 
йæ царды хабæрттæй цытæ бадардта йæ зæрдыл. Йæ мæгуыр 
мад дзы афтæ тагъд кæм ферох уыдаид, æмæ сын йæ кой ма 
ракодтаид? Йæ гыццыл зæрдæйы уидаг æнæ йæ мад иу сахат 
куынæ фæрæзта, уæд æй куыд нæ мысыдаид? Куыд нæ йæ мы- 
сыдаид йæ гыццыл зæрдæдарæн, уыцы фыддон-фыддуры дæр 
ма йæ мады агурæг куы алыгъд сидзæрдонæй? Æцæгæлон адæ- 
мы астæу афтæ æвиппайды кæм æртасыдаид йæ зæрдæ æмæ йæ 
мады ма мысыдаид? Йæ мады кой сын ма кодтаид? 
Нæ, цыдæр дзы кæй æмбæхсы йæ мой, уый хатыд, фæлæ 
уый ныхъхъус, ницыуал дзырдта, æмæ йæ цы хуызы сдзурын 
кæна, уый нæ ахста йæ зонд. Æмæ уæд йæ зæрдыл æрлæууыд, 
æрдæбон ын йæ мой афтæ кæй загъта, бинонты æхсæн, дам, 
сусæгдзинæдтæ кæй ма хъуамæ уа; ныр уыцы ныхæстæм хины 
хъуыды февзæрд йæ сæры, æмæ афæлвæрдта, йæ зæронд мойы 
йæхи ныхæстæй басхъауын. 
— Уæ йæ нывонд фæуои Домейæн, — загъта æнкъардæй, — 
кæд æнахъомæй цы зынтæ бавзæрста. Йæ зындзинæдтæ мын 
мæхи зæрдæ дæр сæнкъуысын кодтой. Фæлтау мын уыдон дæр 
куынæ радзырдтаис. Æвæццæгæн ыл уый размæ ноджы зындæр 
хабæрттæ сæмбæлд, æндæра уый цахъхъæн сывæллон ахæм зы- 
мæджы кæдæм хъуамæ лыгъдаид? 

549 
Роман 
Дæ уЬы фарн 
Йæ зæронд мойы йын æцæгæйдæр бацагайдтой йæ ныхæстæ. 
— Æвæццæгæн æй уыцы рынчын тынг баджиз дардта, — æппын- 
фæстаг сдзырдта уый, — æмæ йæ гыццыл хъуыды нал ахста, цы 
йыл æрцыд æмæ кæцæй ралыгъд, уыдæттæ. Куы-иу йæ мады 
кой кодта... 
— Йæ мады? — фестъæлфыд уый, ихæнриз ахъардта йæ уæнг- 
ты, æмæ та дзы æрбайрох йæ уавæр. — Æмæ-иу æй цы номæй 
хуыдта? 
Йæ мой иуцъусдуг ныхъхъус. 
— Уый дæр джиджджи хуыдта. 
— Æмæ? 
— Фарстам æй, кæдæм ралыгъд уыцы хъызты, кæдæм цыд? 
Æмæ, дам — джиджджимæ. Фарстам æй — кæм цæры дæ джидж- 
джи? Æмæ, дам — нæхимæ. Зæгъын, кæм ис уæхимæ? Æмæ, дам — 
джиджджитæм. Фарстам æй, йæ джиджджийы цур ма чи цæры, 
уыдонæй. Æмæ-иу кæйдæрты ранымадта, мæнмæ гæсгæ — сы- 
вæллæтты нæмттæ уыдысты. Æрмæст дзы иу адæймаджы номæй 
тынг тарсти, Егнат æй хуыдта. Цæмæй дзы тарсти, Хуыцау йæ 
зонæг, фæлæ дзы æмризæджы рызти, фынæйæ дæр-иу кодта йæ 
кой, фынæйæ дæр-иу фесхъиудта æмæ-иу хъæр кодта: «Егнат, 
Егнат!» Æвæццæгæн, цыдæр æнæхуыцауы хай адæймаг уыд, 
æндæра уый цахъхъæн сывæллон адæймагæй афтæ тынг куыд 
хъуамæ тæрса? Йæ агъды рæбын стыр нос уыд, æмæ, дам, мын 
уый дæр Егнат алыг кодта фæрæтæй. 
Хъуыста йæ зæронд мойы ныхæстæм æмæ хатыд: йæ риуы, 
йæ зæрдæмæ ’ввахс стымбылтæ калм, хъæстæ калм, æмæ куы 
базмæла, уæд уыцы калм йæ сæр фæхъил кæндзæн, æмæ йын йæ 
хъæстæ æвзагæй фæхæцдзæн йæ зæрдæйыл. Уыцы тасы адæр- 
гæй бадт цавддуры хуызæнæй. 
— Куы та-иу æндæр ныхæстæ кодта, — дарддæр дзырдта йæ 
мой. — Дæ джиджджи кæм ис-иу æй куы фарстам, уæд-иу нын 
афтæ — æз, дам, фынæй куы кодтон, уæд, дам, мын фесæфт. Йæ 
мидвынæйæ дæр-иу фесхъиудта, хъæр-иу кодта æмæ-иу куыдта: 
«Джиджджи, джиджджи! Кæдæм цæуыс? Джиджджи, ма ацу!» 
Йæ гыццыл буар-иу æгасæй дæр хиды суадон фестад. 
Йæ зæронд мойы ныхæсты æдде æрыхъуыста æндæр зæлтæ: 
«Джиджджи, кæдæм цæуыс?» 
«Тагъд æрбаздæхдзынæн, хъæбул, тагъд». 
Уыцы зæлтæ йын, йæ риуы цы калм стымбылтæ, уый куы 
базмæлын кæна, уый адæргæй йæ был йæ дæндæгты ’хсæн ныл- 
хъывта. 
— Ницы бамбарæн уыд йæ ныхæстæй, — хъуыстысты йæм йæ 
зæронд мойы дзырдтæ, — куы та-иу бынтон æндæр цыдæртæ 
дзырдта: чидæр устытæ йæ æддæмæ нæ уагътой, чидæр сывæл- 
лæттæ йын йæ уат истой, æмæ ноджы бирæ ахæм цыдæртæ. 

Гуыцмæзты Алеш 
Уацмыстæ 
550 
Æвæццæгæн æй уыцы фæрынчын баджиздардта, æмæ йæ гыц- 
цыл зонд рæстмæ нал ахста йæ раздæры царды хабæрттæ. 
Дард кæцæйдæр ма йæм хъуыстысты йæ зæронд мойы ныхæстæ: 
дард, тынг æддейауæй. Сæ зæлтæ сын рæстмæ дæр нал ахста. Стæй 
фæлваргæ дæр нал кодта уыцы ныхæстæм ныхъхъусыныл. Уыдон 
æй нал æндæвтой: йæ риуы цы хъæстæ калм стымбылтæ, уый змæ- 
лын райдыдта чысылгай-чысылгай, стæй фæстагмæ сызнæт, знæ- 
тæй уырыхсны кодта йæ риуы, агуырдта йын йæ зæрдæ, цæмæй 
дзы йæ хъæстæ æвзæгтæ аскъæра, æмæ йæ нæ ардта æмæ ноджы 
знæтæй-знæтдæр кодта; ничердæм уыд йæ бон уыцы уазал куырм 
калмæн йæ зæрдæмæ бавналын, æмæ уæд æддæмæ ралæсынмæ фæци 
— мæстыйæ, дæнгæлæй; афтæ ныддæнгæлтæ æмæ йæ хъæлæсæй 
куы сцæйбырыд, уæд ын йæ хъæлæсы фыдтæ дæр йемæ рахаста 
æмæ æппынфæстаг рарæдывта æддæмæ, рарæдывта æддæмæ еу- 
додой куыдæй, судзаггаджы куыдæй. 
19 
Уымæн йæ дыккаг бон йæ зæронд моимæ кæрæдзимæ рæстмæ 
сдзурын нал уæндыдысты. Нал уæндыдысты кæрæдзимæ бакæ- 
сын дæр. Цыма æхсæвы кæрæдзиимæ хыл фесты — æнæфсон, 
æнæбындур хыл — цыма кæрæдзийæн алывыд акалдтой æмæ дзы 
ныр иу иннæйы раз йæхи азымджын хаты, иу дзы иннæмæй æфсæр- 
мы кæны, уыйау кæрæдзимæ бакæсын æмæ кæрæдзимæ рæстмæ 
сдзурын нал уæндыдысты. Ныхас кæныны охыл-иу сæ схауд иугай 
ныхæстæ, цыбыр ныхæстæ, кæрæдзийырдæм æнæкæсгæйæ. 
Æхсæвы йæ цæстытæ кæрæдзийыл нæ авæрдта. Йе ’нæрхъуы- 
ды сонт ми йæ ноджы катайыл бафтыдта. Йæ мой дæр ын йæ 
æнæнхъæлæджы еу-додой æмæ хъарджытыл кæй фæгуырысхо, 
йæ бинонты царды цыдæр сусæг змæстытæ кæй цæуы, уыдæттæ 
кæй фæхатыд, уый ма йын цæй дæуццаг уыд æмæ йæ æппæт 
уыдæттæ катайыл æфтыдтой. Ныр абон уа æви сом, уæддæр йæ 
зæронд мой, Домейы бинойнаг æмæ Домейы ’хсæн сусæг ны- 
хæстæ кæй рауайдзæн, æмæ йæ иу бон кæй æрфæрсдзысты, чи 
дæ, чи, зæгъгæ, уый йын гуырысхойаг нал уыд; гуырысхойаг ын 
нал уыд, йæ хъæбулы хæдзары цæргæйæ, йæхи басусæг кæнын 
йæ къухы кæй нæуал бафтдзæн. 
«Æмæ уæд! Уадз æмæ базоной, Доме мæ хъæбул кæй у, — 
дзырдта йæхицæн, — уадз æмæ йæ базоной, æз сын æцæгæлон 
кæй нæ дæн, фæлæ — Домейы ныййарæг мад. Уадз æмæ йæ 
базоной, æз æнæхицау, æнæхион кæй нæ дæн, фæлæ мын хъæ- 
бул кæй ис, стæй хъæбулы хъæбултæ дæр». 
«Æмæ уæдæ ныр, — хъуыдытæ кодта йæхицæн, — мæ хъæбу- 
лы куы ссардтон, бинонты хицау куы бадæн, уæд сын цæй тых- 
хæй хъуамæ басусæг кæнон мæхи? Мæ хъæбултæй æцæгæлæттæ 

551 
Роман 
Дæ уды фарн 
хъæбулджынтæ куы сты, уæд æз ис хъæбултæй мæхи æнæ хъæ- 
бул куыд хонон? Æцæгæлон адæймаг мæ хъæбултæй хъæбул- 
джын уа, æмæ æз та уыцы æцæгæлон адæймагмæ хæлæг кæнон 
— мæ хъæбулæй хъæбулджын чи сси? Чи мын цы бар дары мæ 
хуылфæй рахизæг хъæбулмæ та?» 
Æхсæвы йæ цæстытæ не ’рцъынд кодта. Утæхсæн кодта йæ 
уаты æмæ архайдта, йæ уды тыхст ын йæ зæронд мой куыд нæ 
хъуса. Фæлæ-иу йе знæт зæрдæйæн куыд нæ райхъуыстаид йæ 
хъæрзын. Йе знæт зæрдæйау йæ быны хъæрзыдта йæ сынтæг 
дæр. Йæ зæронд мой дæр-иу æрыхъал æмæ-иу æй афарста: 
«Цы кæныс? Исты дæ риссы?» 
«Цы ма кæнон, — загъта-иу ын йæхинымæр, — æндæр ма цы 
хъуамæ кæнон?» 
Æмæ та ныр уыцы ныхæстæ æрлæууыдысты йæ зæрдыл. 
Дысон йæ уды тыхст судзаггаджы куыдæй кæй сирвæзт йæ ри- 
уæй, уымæ йын йæ зæронд мой гуырысхогæнæджы цæстæй кæй 
ракаст, уый йын нæ барста йæ мидзæрды; зыдта йæ, уый аххос 
нæу, ахæм уавæры алчидæр фæгуырысхо уыдаид, фæлæ йæ ный- 
йарæджы зæрдæ дзурын кодта, дзурын йæ бон нæ уыд хъæрæй, 
нæ уæндыди, æмæ йыл йæхинымæр бустæ кодта: 
«Цы ма кæнон, — зулцæстæй-иу бакаст йæ зæронд моймæ, — 
æндæр ма цы хъуамæ кæнон? Мæ хъæбултæй дæхи схъæбул- 
джын кодтай, мæ хъæбултæй ды хъæбулджын дæ, æз та — æнæ 
хай, æмæ мæ мæхиуыл кæуын дæр нæ уадзыс? Æви ма мын 
мæхи дæр мæхицæй байсынмæ хъавыс? Æниу мын мæхицæн дæр 
куы схицау дæ. Мæ мой!» 
Ныййарæджы зæрдæ домдта йæхиуæттæ. Ныййарæджы зæрдæ 
агуырдта хъæбулы цинты ад. Æмæ йын йæ ныййарæджы бартæ 
чи байста, уымæ хæрам кодта йæ зæрдæ. Æмæ йæ зæронд мой 
дæр, цыма йын йæ хæрам зæрдæйы уаг æмбæрста, уыйау цыдæр 
къæмдзæстыг хатыд йæхи. 
20 
Йæ зæронд мой Венерæйы истæмæйты бафæрсын йæ цæсгом 
кæй нæ бахъæцдзæн, уый зыдта. Фæлæ Домейы ус æнæмæнгæй 
кæй фæрсдзæни Венерæйы, ууыл дæр дызæрдыг нæ кодта æмæ 
йæ фæндыди чызджы рагацау бафæдзæхсын; æрмæст æй цæмæй- 
ты бафæдзæхса, стæй йæ фæдзæхсты сæрæн дæр цы ’фсон ссара, 
уый йæ зонд рæстмæ нæ ахста. Иу хъуыддаг ын бæлвырд уыди: 
йæ бинонтæ Венерæйы куы бафæрсой, уæд æнæмæнг кæй базон- 
дзысты, Доме æцæгæйдæр кæй хъæбул у. Уый уыди æппæты хуыз- 
дæр мадзал, цæмæй йæ хъæбул дæр ссара æмæ базона йæ мады. 
Уæдæ ма йæ æндæр цы хъуыд? 

Гуыцмæзты Алеш 
Уацмыстæ 
552 
Ацы зæххыл æй æндæр куы ницы æндæвта, цæмæй ссара йæ 
сæфт хъæбулы. Æмæ йæ ссардта. Ныр ма йæ хъуыд æрмæстдæр 
иунæг иу къахдзæф, цæмæй йæ хъæбул дæр базыдтаид йæ мады. 
Ницыуал аразын æй хъуыд, хъуыддæгтæ сæхи бар ауадзынæй 
дарддæр, æмæ уæд йæ хъæбул базондзæни йæ мады. Базондзæ- 
ни йæ мады, æмæ... 
Æмæ дарддæр цы уыдзæн, уый йæ тæрсын кодта. Йæ хъæ- 
бул æй куы базона, уæд ыл цæмæй йæхи ма атигъ кæна, уый 
тыххæй йын ныфсæвæрæн уыдысты йæ ивгъуыды дудгæбæттæ, 
Егнат æмæ йын иннæтæ цы хъизæмæрттæ бавзарын кодтой, 
уыдон. Уыцы зынтæ йын ныфсы быцæуæй стадысты ивгъуыд 
бонты нывтæй, уыцы зынтæ йын къуырццæвæны разындысты 
ныфсы мæсгуытæ; йæ цард ын æнад цы хъизæмæрттæй сси, ныр 
æм æрмæст уыдон кастысты адæймаджы номы аккаг митæ. Йæ 
хъæбул æй куы базона, уæд йæ мадæй сæрыстыр цæмæй хъуамæ 
уа, уыдон уыдысты йæ ивгъуыд зынтæ, уыцы фыдæбæттæ йын 
уыдысты хъæбулы номæн кадгæнæг митæ. 
Йæ зæрдæ йæ хорз зыдта, йæ хъæбул æй куы базона, уæд 
дзы уыцы дудгæбæтты тыххæй куыд сæрыстыр уыдзæни, уыцы 
хъизæмæртты цур йе схæссæг фыды лæггæдтæ дæр кæй байрох 
кæндзæни; рох сæ нæ фæкæндзæн, уыдонæн рохгæнæн нæй, 
фæлæ сын йæ зæрдæйы рæбын сæйраг бынат кæй нæуал разын- 
дзæн, йæ мады æнамонд цард ын кæй фæкадджындæр уыдзæни, 
йе схæссæг фыды лæггæдтæй йын йæ мады зындзинæдтæ аргъу- 
цагдæр кæй суыдзысты. Йæ зæрдæ хатыд æппæт уыдæттæ, æмæ 
ма йæхимидæг дис дæр кодта, йæ ивгъуыд царды цы фыдтæ бав- 
зæрста, æрмæст уыдон кæй разындысты ныр йæ номæн кады 
аккаг, царды ныфс ма æрмæст уыдон фæрцы кæй ис йе уæнгты, 
цард ма йын адджын æрмæст уыдон фæрцы кæй у. 
Фæлæ йæ ивгъуыд цард æрмæст уыцы фыдæвзарæнтыл нæ 
фæуд кодта, йæ ивгъуыд цард ма йемыдзаг уыди æндæр хабæрт- 
тæй дæр, йæхæдæг дæр йæхи раз къæмдзæстыг цæйты тыххæй 
у, йæ хъæбул кæй хъуамæ ма базона, йæ хъæбулæй кæй хъуамæ 
басусæг кæна. 
Æмæ уыдон та куыд хъуамæ басусæг кæна йæ хъæбулæй? 
Цы амæлттæй хъуамæ басусæг кæна йæ хъæбулæй, йæ фыды 
хæдзарæй йын — йæ фыды æгасæй дæр æмæ йæ фæстæ дæр — 
хæзгулдон кæй скодта? Цы хуызы? Уымæн æрмæстдæр уыдис 
иу фæрæз: йæ фыдыуæзæгмæ ссæуынæй йæ баиргъæв, ма йæ 
суадз, цы хъæуы фæцардтæ, уыцы хъæубæсты æхсæнмæ. Фæлæ 
цы хуызы? Цыфæнды фыдтæ ма фæмыс дæ хъæубæстыл, цы- 
фæнды цæстысындз ма фестын кæн дæ хъæбулæн йе ’рвадæлты, 
уæддæр уый цавæр адæймаг уыдзæн, æмæ йæ фыдыуæзæгмæ ма 
ссæуа, йæ райгуырæн къуым ферох кæна, йе ’рвадæлтыл йæ къух 
сиса? Кæд æппын ницы, уæд ма йæ мады сæрыл хыл кæнынмæ 
уæддæр лæбурдзæн йе ’рвадæлтæм. Цы хъæбул уыдзæн уый, 

553 
Роман 
Дæ уды фарн 
æмæ йæ мады æфхæрджыты базона æмæ сæ йæхи бафæсвæд 
кæна, уæд та ма сын иу уайдзæфы ныхас ма зæгъа. Æмæ сæ 
искæмæ иу уайдзæфы ныхас куы кæна йæ мады сæрыл, уæд ын 
уыдон, цы уыд, цы нæ уыд, уыдæттæ куы фæдзурдзысты йæ 
мадæй. Хылы охыл кæмæ бацæуай, уый дын дæ цæсгомыл дæ 
азым куыннæ батъæпп кæндзæни? 
Хорз, йæ хъæбулы ма сардауæд йе ’рвадæлты ныхмæ. Уый 
нæ, фæлæ ма йын лæгъстæ дæр ныккæнæд, цæмæй дзы йæ фы- 
дыуæзæгыл тызмæг ныхас ма сирвæза, йе ’рвадæлтæм хæрам 
зæрдæ ма равдиса. Фæлæ йæ уæд та йе ’рвадæлтимæ цæрын куы 
хъæудзæни, уæд сæ цины дæр æмæ сæ хъыджы дæр сæ цуры 
хъуамæ уа; æмæ сыл йæхи куынæ атигъ кæна, се ’хсæнмæ куы 
æфта, уæд абон уа æви сом, уæддæр ын æцæгдзинадæн æнæба- 
зонгæ куынæ ис; иу мæйы фæстæ уа æви иу азы фæстæ, уæддæр 
ын æнæзæгъгæ куынæ фæуыдзысты, сæрыстыр цы мадæй у, йæ 
сæр бæрзæндты цы мады номæй хæссы, уый цæрæнбонты сæры- 
стыр митæ кæй нæ кодта, фæлæ ма-иу йæ сæр цъыфы дæр кæй 
атъыста, йæ сæр адæмы къæхты бынмæ кæй æрæппæрста, йæ 
фыды ном ын кæй ныффидиссаг кодта, сæрыстыр цы мадæй у, 
ууыл фæстагмæ æгады ном кæй сбадт. 
Æмæ уæд йæ хъæбул йæ бæрзонд сæр хъуамæ æркъул кæна. 
Æмæ уæд йæ хъæбул йæ мады номæй хъуамæ сæрныллæгæй цæуа. 
Æмæ уæд йæ хъæбул хъуамæ йе знæгты фæндиаг фæуа, йе знæгтæ 
йыл сæ къах æркъуырой æмæ йын фидис кæной, зæрдæ кæй нæ 
баурома, ахæм фидистæй. Йæ сидзæры бонты зынтæ йын фаг не 
сты, фæлæ куы ралæг, йæ къахыл куы слæууыд, адæмы рæгъы 
куы рацыд, цæрынæй дарддæр æй царды куы ницыуал хъæуы, 
уæд æвиппайды, æнæнхъæлæджы æгады ном хъуамæ йе ’ккой 
сбада! Йæ мады тыххæй. Йæ мады ссардимæ та йæм хъуамæ 
æрыздæхой йæ зындзинæдтæ дæр. Йæ зындзинæдтæ йыл иууыл- 
дæр йæ мады цур цæуынц. Сабийæ цыдæриддæр зындзинæдтæ 
баййæфта, уыдон дæр ыл йæ мады цур æрцыдысты. Йæ мадæй 
куы фæиппæрд, уæд æм цард дæр йæ мидбылты бахудт, цардæй 
цыдæртæ федта. Ныр та мæнæ ралæг, адæмы рæгъы рацыд, цар- 
дыл фæхæст, цæрынæй дарддæр æй ницыуал хъæуы, æмæ та 
уæд йæ мад йæ размæ æрхызт, цæмæй та йын царды зындзи- 
нæдтæ бавзарын кæна. Уый йын йæ мады фыдбылызы хосæн 
куы сфæлдыста Хуыцау. 
Йæ хъуыдытæ рассæнд-бассæнд кодтой алырдæмты æмæ йын 
æвдæрзтой йæ зæрдæ. 
«Цы дæ хъæуы, цы, фæсмонгонд фæуай, — æлгъыста йæхи, 
— æви дæ хъæбулы тæригъæдæн райгуырдтæ? Уымæн рай- 
гуырдтæ, цæмæй сывæллон ныййарай æмæ цы стырдæр фыдбы- 
лызтæ ис, уыдон мысай æмæ сæ дæ хъæбулæн æвзарын кæнай? 
Дæ хъæбулы, де ’нахъом хъæбулы дæхицæй куы атыдтай, уæд 
ма искуыдæр исчи йæ хъæбулы йæхицæй атоны? Кæд ма чи 

Гуыцмæзты Алеш 
Уацмыстæ 
554 
ратыдта йæ зæрдæйы кæрдихы йæхицæй дæу йеддæмæ? Атыдтай 
йæ дæхицæй, цæмæй сывæллонæн æппæты зындæр цы у, уый 
бавзара — бавзара сидзæры царды сындзкъухы ад. Сывæллон та 
мæлæтæн цы зоны, сывæллон та мæлæтæй цæмæй тæрсы — йæ 
зонд уыйбæрцтæ куынæ ахсы! Сывæллон æрмæстдæр йæ ныййар- 
джыты цухæй тæрсы, сывæллоны стырдæр тас æнæ мад æмæ æнæ 
фыдæй аззайын у. Æмæ уый ды сарæзтай дæ хъæбулæн. 
Фæлæ цард иууыл дæ хуызæттæй нæу, Матрона, фæсмонгонд 
фæуай! Ис дзы хорз адæмтæ дæр, æмæ ды дæ хъæбулы дæхи къу- 
хæй царды дудгæбæттæм куы басхуыстай, уæд уый та æнæнхъæ- 
лæджы Хуыцауы цæхæрадонмæ бахауд, Хуыцауы сконд адæммæ. 
Дæ хъæбулы дæхицæй атыдтай, цы стырдæр фыдбылыз ын 
саразай, ууыл архайдтай, фæлæ дæ фæндиаг нæ фæци. Дæ хъæ- 
булы дæхицæй атыдтай, дæ къух æм нал æххæст, æмæ ма йын 
исты зындзинад сарæзтаис, уый дæ бон нал уыд. Фæлæ йæ ды 
зыдтай, дæ хъæбул кæмдæр кæй ис æмæ удæгас кæй у; зыдтай 
уый, дæ къух æм нал æххæст æмæ агуырдтай, уæддæр ын афтæ- 
мæй дæр цы фыдбылызтæ саразай. Æмæ уæд ды ныллæууыдтæ 
сæфты къахыл. Зыдтай йæ, дæ хъæбул кæмдæр удæгас кæй у, 
дæ къух æм кæй нæуал æххæссы, фæлæ йæ искуы кæй ссар- 
дзынæ æмæ йыл уæд, цæмæй цы стырдæр фыдбылызтимæ фем- 
бæлай, ууыл ныххæцыдтæ. 
Æмæ мæнæ ныр, дæ хъæбул куы схъомыл, Хуыцауы сконд адæм 
æй куы ралæг кодтой, йæхæдæг бинонты хицау куы сси, уæд та йæ 
фæндагмæ æрхызтæ. Загътай — ныр та дын фаг у — æмæ йæ фæн- 
дагмæ æрхызтæ, цæмæй та йын фыдбылызы хос басгуыхай. Сагау 
æнæлаз æмæ сæрыстыр чи у, уый цард та хъуамæ схъæстæ кæнай, 
йæ сæр ын цъыфы сæвдулай, ныффидиссаг æй кæнай; ныффидис- 
саг æй кæнай адæмы æхсæн, ныффидиссаг æй кæнай йæхи бинонты 
цæсты, ныффидиссаг æй кæнай, царвау йæ сæрыл чи тади, йæ 
уыцы схæссæг Хуыцауы сконд адæмы цæсты; æмæ, æгæрыстæмæй 
— æнаккæгтæ æмæ цъаммæрттæ чи сты, кæй ныхмæ тох кæны, 
уыдон цæсты дæр, уыдонæн дæр хъуамæ фадат радтай, цæмæй 
йæм къухбакæнæнтæ ссарой. Уæдæ куыд — дæ хъæбул у, ды та йæ 
фыдбылыз дæ, йæ фыдбылызæн райгуырдтæ. Æмæ ма дын цæрын 
куы антыса, уæд ын, чи цы зоны, цы фыдбылызты ма йæ 
ныссадздзынæ. Уæ, фæсмонгонд фæуай, мæнæйуый, æмæ дын 
цæрын мауал бантыса, кæд æцæгæйдæр дæ хъæбулы тæригъæдæн 
нæ райгуырдтæ. Уæ, йæ хъæбулæн сæрнизы хос цы ныййарæг 
вæййы, уый та ма-иу зæхх куыд фæуромы». 
«Æмæ ма дæ уромы? — загъд кодта йæхимæ. — Мады номы 
аккаг чи нæ разынд, уый та ма цавæр зæхх хъуамæ баурома? 
Хъæбулы ном æгадгæнæг цы мад разыны, уый та зæххыл цæуын 
куыд хъуамæ бауæнда? Иæ, Матрона, де ’гадгæнæг дæр дæхæ- 
дæг уыдтæ, æмæ дын де ’гады ном дæр дæхицæй дарддæр ничи 
байсафдзæни. Нæ, мæ хъæбул, дæ уды низтæ бахæрон, ме ’гады 

555 . — Роман Дæ уды фарн 
номæй дæуыл къæм абадын нæ бауадздзынæн. Де ’намонд мады 
зæхх куы аныхъуыра, уæд йе ’гады ном дæр йемæ ахæсдзæни, 
æмæ дзы дæумæ азым нал æрхаудзæн. Дæ бинойнаджы дызæр- 
дыгтæ дæр дын ингæнмæ мемæ ахæсдзынæн, æмæ йын мæ ингæ- 
ны хуыз та куыд нæ ахгæндзæн йæ дызæрдыгты сдзурæн дзых. 
Нæ, мæ хъæбул, дæ нывонд фæуон, ды мын дæ сæрбæрзонд сæр 
бæрзонд уый тыххæй нæ систай, æмæ дын æй æз æрныллæг 
кæнон. Нæ, хъæбул, æз та дæ мæхи атондзынæн. Атондзынæн 
та дæ мæхи. Ацы хатт дæ афтæ атондзынæн мæхи æмæ дæ раз- 
вæндагмæ куыд никуыуал æрхизон. Сау ингæнæй та цæй здæ- 
хæнтæ ис фæстæмæ, дæ нывонд фæуон, сау ингæны бафснай- 
дзæни де ’намонд мад йæ сæр, æмæ дæ афтæмæй уæддæр ба- 
хъахъхъæндзæни йе ’гады номæй». 
Йæ фæстаг хъуыдытæй йæ зæрдæ æрсабыр, йæ удæн фенцон- 
дæр. Æмæ дис кодта, ныронг уыцы хуымæтæджы хъуыды куыд 
никуы æрцыд йæ сæрмæ. Æппæтæн дæр æнцонæй аскъуыддзаггæнæн 
куы уыд, уæд уый йæ хъуыды куыд никуы ’рцахста. Мæлæты кой 
йæм æппындæр ницы тæссаг касти. Тæссаг нæ, йæ койæ йæ удæн 
афтæ фенцондæр, æмæ ма йе ’рхъуыдыйыл цин дæр кодта. 
Цин кодта уыцы хъуыдыйыл, цыма йæ хъæбулæн æцæгæй 
дæр амонды хос ссардта, цыма ныр йæ хъæбулæн цæрæнбонтæм 
дæр царды зындзинæдтæй ницыуал тас у. 
Сихорафонмæ ’ввахс Венерæйы донмæ цæугæ æруыдта æмæ 
йæ размæ атындзыдта. Ныр æй зыдта, чызджы цæмæйты ба- 
фæдзæхса, уый. 
Венерæ йыл, цыма йæ рагæй нал федта, уый цин ныккодта. 
Цæуылдæрты ныхæстæ кодта йемæ, фæлæ бирæ ракæ-бакæйыл 
нал схæцыд. 
— Венерæ, — загъта йын, — цæмæйдæрты дæ хъуамæ бафæ- 
дзæхсон. 
— Цæмæй? — фарста йæ уый. 
— Æнхъæл дæн, уыцы адæм дæ фæрафæрс-бафæрс кæнынц, 
куыд цардтæн, уыдæттæй. Нæ адæмæй, зæгъын. 
Уымæн хъыггомау уыдысты йæ ныхæстæ. 
— Æмæ мæ уый тыххæй фæдзæхсын хъæуы? Æз дæуæй æвзæ- 
рæй исты зæгъдзынæн? — нæ басусæг кодта йæ хъыджы 
æууæлтæ. — Хорзæй дарддæр мах дæ кой никуы скодтам æмæ 
никуы дæр скæндзыстæм. 
— Зонын æй, — фескъуыдта йын йæ ныхас. — Зонын æй, 
Венерæ, мæ хорзы кой сын кæй кæныс. Ды дæр æмæ Солтан 
дæр. Мæ хорзы кой сын кæй фæкæнут, ам дæр уымæн дæн. 
Фæлæ ма дæ истæмæйты куы фæрсой, уæд сын цы радзырдтай, 
уымæй дарддæр мацыуал радзур. Куы йæ зоныс, цы хуызæттæ 
цардтæн æмæ мæ нæ фæнды, адон дæр уыдæттæ зоной, — дзырдта 
йын æмæ фæхатыд, уыцы ныхæстæй йæхи чызджы цæсты раз 
куыд æгады бынаты авæрдта. 

Гуыцмæзты Алеш 
Уацмыстæ 
556 
— Матрона, уыдæттæй мæ фæдзæхсын хъæуы? — тæргайгæ- 
нæгау æм дзырдта Венерæ. 
— Нæ, нæ, дæ фæхъхъау фæуон, — лæгъстæгæнæгау æм дзырд- 
та, — мæхи дæр мын фæрафæрс-бафæрс кæнынц, уæлдайдæр мæ 
хъæбулы тыххæй. Мæ хъæбулы кой кæнын та мын куыд зын у, 
уый куыннæ зоныс? Мæ хъæбулы тыххæй мыл дæ цæгаты цытæ 
фæмысыдысты, уыдæттæ куыд нæ фехъуыстаис, æмæ-иу дæ мæ 
хъæбулы тыххæй куы фæрсой, уæд-иу сын зæгъ, уыдон, зæгъ, 
раджы уыдысты, æз, зæгъ, уæд гуырд дæр нæма уыдтæн æмæ, 
зæгъ, сын ницы зонын. Егнаты азарæй кæй фесæфт мæ хъæбул, 
уый дæр-иу сын ма ской кæн. Стæй нæ хъæуы, исчи Егнат хуын- 
ди, уый дæр сын ма зæгъ, уадз æмæ уыдæттæ ма зоной æмæ мæ 
хынцрафæрс-бафæрс ма кæной. Афтæ мæ удæн æнцондæр уы- 
дзæн. Дæ уды низтæ бахæрон, ды мын уый куынæ саразай. 
Венерæйы тæригъæдгæнæджы æнгас уыд дæлдзиныггæнæг, 
фæлæ ныр уыдæттæн ницыуал нысаниуæг лæвæрдта. 
21 
Рацыди цалдæр къуырийы, æмæ йыл уыцы къуыритæ хъиа- 
мæттаджы рæстæгау ныддаргъ сты. Бонтæ æмæ сахæттæ нæ, 
фæлæ алы уысмы дæр дзæвгар рæстæг кæй ис, алы уысм дæр 
афæдзау хицæн хæйттыл кæй дих кæны, афтæ йын æнкъарын 
райдыдта йæ дæргъвæтиндзинад. Рæстæг ын хъиамæттаджы ивæзт 
кодта, йæ хъæбултæ йæ цуры куынæ уыдысты æмæ сæ цæстæй 
куынæ уыдта, уæд; рæстæг ын хъиамæттаджы ивæзт кодта, йæ 
хъæбултæ йæ цуры куы уыдысты, æмæ сыл æргом цин кæнын 
куынæ уæндыд, уæд дæр. Йæ хъæбулы хъæбултæм æххæсти йæ 
къух, уыдоныл цинтæ кæнынæн-иу ссардта фадат æмæ æфсон, 
уæлдайдæр та Аллæйы барæвдауынæн, фæлæ уый фыццаджы- 
фыццаг йæ хъæбулыл узæлын фæндыди. О, куыд тынг æй фæн- 
дыди, йæ гыццыл хъæбулы, ныр уал азы фæстæ æд ус, æд зæ- 
нæг кæй ссардта, уый йæ хъæбысы ныттухын, уыцы зæрдæйы 
уидаджы йæ риумæ балхъивын, уый удæгас уæнгтæ йæ къухы 
уырзтæй æрысгарын, фæлæ йæ уый фадат никуы фæци, никуы- 
цæй йæм æххæст йæ къух; æмæ, рæстæг цас фылдæр цыд, афтæ 
бонгай, сахатгай, стæй фæстагмæ уысмгай дæр æнкъарын рай- 
дыдта, дарддæр бабыхсын йæ бон кæйнæуал бауыдзæн, иу бон 
йæхи кæйнæуал бауромдзæн, йæ хъæбулы риумæ йæхи кæй бап- 
пардзæн æмæ йын æппæт дæр кæй радзурдзæн. 
Радзурдзæни йын æппæт дæр, æмæ уæд йæ бон бауыдзæн йæ 
хъæбулыл цинтæ кæнын, уæд йæ хъæбулыл цинтæ кæнынæй 
суадздзæн йæ мондæгтæ. 
Æмæ уыцы цинтимæ йæ хъæбулыл сбаддзæни æгады ном... 
Уыцы хъуыдытæ йæ хурхæй мардтой. Хурхæй йæ мардтой 

557 
Роман 
Дæ уды фарн 
йæ риуы уырыхсныгæнæг хъæбулуарзаг мондæгтæ æмæ хъæбу- 
лы фегады тас. 
Хурхæй йæ мардта йæ хъæбулы бинойнаджы комдзог цæуæг 
цæстæнгас дæр. Домейы бинойнаг ницæмæй уал ауæрста йæ ды- 
зæрдыг æмбæхсыныл, хъузонау дзы йæ цæстæнгас нæ иста, ах- 
ста йын йæ алы сныхас æмæ йæ алы фезмæлд дæр, уæгъд æй нæ 
уагъта йæ хынцфарстытæй, æмæ дзы йæ уд йæ хъуырмæ сси, 
стыхсти дзы; тыхсгæ нæ, фæлæ йын йæ фендæй дæр тæрсын 
райдыдта. Фыдгæнæг комдзогцæуæгæй куыд фæтæрсы, афтæ 
тарсти йæ хъæбулы бинойнагæй æмæ-иу се ’рбацæуыны рæстæ- 
джы куывта, лæгъстæ кодта Хуыцаумæ, цæмæй иннæтимæ До- 
мейы бинойнаг ма ’рбацæуа. Фæлæ уыдон, цыма халыл конд 
уыдысты, уыйау æнæ кæрæдзи нæ цыдысты. 
Æмæ та-иу уæд йæ хъуыдымæ æрцыди мæлæты кой. Уыцы 
хъуыдыйæ рæвдыдта йæ уды, мæлæты койæ-иу æрсабыр сты йе 
знæт хъуыдытæ æмæ архайдта йæ ирвæзынгæнæг фæрæзы 
æууæлтыл бæстон ныхъхъуыды кæнын; мæлæт æм касти сабийы 
хуызæн æцæгæлон, хъæды хъомыл сабийы хуызæн, адæмы уын- 
дæй йæхи чи хизы, æррæвдауын кæй хъæуы, цæмæй дыл æрæу- 
уæнда æмæ дын суа коммæгæс, æрмахуыр. 
Йæ уды тыхст рæстæджы йæхи рæвдыдта мæлæты койæ. 
Фæлæ йæ зыдта, уый нырма æрцæуинаг хабар кæй у, уыцы ха- 
бар цалынмæ æрцæуа, уæдмæ ма цæргæ кæй кæны æмæ цæргæ 
цы хæдзары кæны, уым та йын цæрыны фæрæз кæй нæуал ис. 
Афтæ тагъд баппара йæхи мæлæты хъæбысмæ, уый дæр æй нæ 
фæндыди: уал азы дæргъы цух цы хъæбулы уындæй аззад, уымæй 
афтæ æвиппайды баиргъæва йæхи, уый йæ зæрдæ нæ тардта, 
мады уарзæгой зæрдæ йын уый бартæ нæ лæвæрдта. Æмæ хъуы- 
ды кодта, кæдæм фæхæсса йæ сæр, ууыл. Кæдæм хъуамæ фæ- 
хæсса йæ сæр, кæм хъуамæ ссара ахæм бынат, æмæ йæ хъæбулы 
иу ауындмæ йæхи кæцæй ма раппара? 
Æппæт уыдæттæй хатыд, ирвæзынгæнæг ныфсæй цы ’рцæуи- 
наг хабармæ æнхъæлмæ кæсы, ууыл батагъд кæнын кæй хъæуы. 
Фæлæ мады зæрдæ дæр мады зæрдæ у, æмæ мады зæрдæ домдта 
йæхиуæттæ — йæ хъæбулы цинæй ацæрын; йæ хъæбулы цинæй 
ацæра уæд та ма чысыл рæстæг, нымад бонтæ, нымад сахæттæ, 
нымад уысмтæ. 
Йæ фадæттæ йæ сеппæт дæр æркодтой уымæ, цæмæй батагъд 
кодтаид, царды ма йын аразинаг цы иунæг хъуыддаг баззад, ууыл. 
Йæхи аххосæй хъуыддæгтæ афтæ ныззылдысты, æмæ ма йæ хъæ- 
булы хæдзары йæ хъæбулæн йæхи æцæгæлонæй æвдисынхъом 
цы уысмы онг суыдаид, уæдмæ дæр ын нал уыд фæцæрæн йæ 
хъæбулы хæдзары: Доме ницыма хатыд, фæлæ йæ бинойнаг æмæ 
йæ фыды ’хсæн ныхæстæ кæй рауад, æмæ йын йæ алы сны- 
хасмæ дæр сæ хъус кæй дардтой, уый дæр æй тагъд кæнын кодта 
йæ аразинаг хъуыддагыл. Тагъд кæнын та йæ нæ фæндыд: нæ йæ 

Гуыцмæзты Алеш 
Уацмыстæ 
558 
фæндыд, йæ хъæбулæй йæхи афтæ тагъд атона, йæ хъæбулы 
уындæй ма бафсæда. 
Рæстæг ын хъиамæттаджы ивæзт кодта, афтæмæй рацыд цал- 
дæр къуырийы. 
Иу изæр, нырма не ’рталынг, афтæ сæм фæзынд Венерæ. 
Чызгæн уыдис тарст хуыз, æмæ доны зылдысты йæ цæстытæ. 
Йæ зæронд моимæ фæтарстысты чызджы мæрдджын æнгасæй. 
— Цы кодтам, Венерæ? — фарста йæ, æмæ йæ зæрдæ алыр- 
дæмты ахъеллæуттæ кодта. 
— Зауыр фæзиан, — скуыдта Венерæ. 
— Уæ сау туг куыд ныууарыд йæ мæгуыр мады сæрыл, — 
скуыдта уый дæр. — Уæ цæй сау хæдзар баци йæ мæгуыр мады 
сæр фæззæджы къæсæрыл. 
Йæ зæронд мой сæм касти дыгъуырццæгæй, 
— Нæ хъæуккаг лæппу уыд, — йæ цæссыгтæ сæрфгæ йын 
бамбарын кодта Венерæ, — Уырысы кусынмæ уыд æмæ, дам, 
доны бахауд. 
— Кæд, дам, æй æвæрынц? — бафарста чызджы æппынфæстаг. 
— Иннæбон. Хуыцаубоны, — загъта йын Венерæ. — Цæу- 
дзынæ ды дæр? 
Уый йæ зæронд моймæ бакаст, фæлæ лæг ницы загъта, йæ 
размæ сау зæхмæ каст. 
— Мах Солтанимæ сом цæудзыстæм, — загъта та Венерæ. — 
Иннæбон ацыдаиккам, фæлæ афоныл куынæуал бахæццæ уæм. 
Автобустыл рахиз-бахизыл рæстæг бахъæуы, æмæ ныффæстиат 
кæндзыстæм. 
— Цæудзынæн, уæдæ цы кæндзынæн? — цыдæр хъуыды фе- 
стъæлфыд йæ сæры æмæ батагъд кодта дзурыныл, — æз дæр сом 
уемæ ацæудзынæн... 
Дыккаг бон йæхи сцæттæ кодта æмæ цæуыны æввонг уыд, 
афтæ фæзындысты Домеитæ дæр. Хабар куы базыдтой, уæд бахъыг 
кодтой. 
— Райсом раджы ацæудзыстæм, — загъта йын Доме, — мæн 
дæр мæхи равдисын хъæуы уæ хъæубæсты раз. 
— Нæ, нæ, — батыхсти уый, — мæхæдæг ацæудзынæн. Солтан 
æмæ Венерæ дæр цæуынц. Ды ма цæмæн дæхи тыхсын кæныс? 
Домейæн хъыг уыдысты йæ ныхæстæ. 
— Дæ зиан мах зиан дæр у, æмæ мах нæхи бамбæхсæм? 
Домейы бинойнаг дæр бацин кодта йæ лæджы ныхæстыл. 
— Æз дæр ацæудзынæн райсом уемæ. Дæ хъæубæстæй худи- 
наг у. Афтæ зæгъдзысты, нæ йæ хъуыды кæнынц. 
Домейы бинойнаг дæр кæй цæудзæн, уый йæ ноджы фæтæр- 
сын кодта. 
— Солтан æмæ Венерæ дæр цæуынц. Семæ бадзырдтон, æмæ 
худинаг у, — афæлвæрдта æфсон ссарыныл. 

559 
Роман 
Дæ уды фарн 
— Ницы кæны, уыдонæн дæр зæгъдзынæн, æмæ райсоммæ 
æрлæудзысты. Сæхицæн дæр хуыздæр у. Нæ фæфыдæбон кæн- 
дзысты. Машинæйы сбаддзыстæм, æмæ ма раджы уыдзæн, афтæ 
уым уыдзыстæм. 
Ницыуал сдзурын сæм баци йæ бон. Зыдта йæ, Домейы би- 
нойнагæн йæ цыды сæр цы у, уый, фæлæ исты ’фсон ссарын йæ 
къухы нал бафтыд æмæ æнæбары семæ сразы. 
Фæндзæм хай 
1 
Аходæнафонтæй ахызт, афтæ схæццæ сты Саджилрагъмæ. Сæ 
машинæ Къолатæй æддæдзæф баурæдтой æмæ рахызтысты. Адæм 
æмызмæлд кодтой зианджынты кæрты æмæ хæдзары алфамблай 
дæр. Ахæм афон мæрддзыгой сылгоймагæн куыд æмбæлы, афтæ 
уый дæр йæ цæст адæмыл нæ ахаста, фæлæ æхсгæ цæстæнгасæй 
дæр æруыдта, утæппæт адæмæн ын сæ фылдæр зонгæ кæй сты, 
æмæ ныр се ’нгас уыдонырдæм кæй баздæхтой — машинæджын 
мæрддзыгоймæ — ома чи сты? Ныр ма йын æхсызгон дæр уыд, 
Домеитæ семæ кæй рацыдысты: уадз хъæубæстæ дæр æмæ ком- 
бæстæ дæр фенæнт, уый дæр бинонты хицау кæй у, æмæ йæ 
искуыдæмты къахæй цæуын дæр кæй нæ уадзынц. 
Доме æмæ Солтан мидæмæ нæ бацыдысты. Зианджынты 
къухтæ райстой, ратæфæрфæс сын кодтой æмæ лæгты цур æрлæу- 
уыдысты. 
Йæхæдæг, Домейы бинойнаг æмæ Венерæйы разæй фæцæуæг 
хæдзармæ. Мæрддзыгой, мыййаг, фыццаг хатт нæ уыд, фæлæ ацы 
хатт йæ чындз йæ фæстæ кæй цæуы, чындзы хицау кæй у, уый йæ 
зæрдыл дардта. Асины онг дæр нæма бахæццæ сты, афтæ Венерæ 
скуыдта, скуыдта хъæрæй, дзыназгæ куыдæй, æмæ уый дæр йæхи 
нал баурæдта. Мæрддзыгой сын фæндаг лæвæрдтой, мард цы ха- 
тæны уыд, уырдæм бахизынæн, æмæ дзыназгæ бахызтысты ми- 
дæмæ. Фыццаджы-фыццаг йæ цæст цæуыл æрхæцыд, уый уыд мар- 
ды чырын: мæрдджынты раз сæ судзаггаг марды бæсты хъæдын 
табæты æвæрд уыд зестын чырын æмырæхгæдæй. Æвæццæгæн, 
зиан æрæгмæ сæмбæлд йæ хæдзарыл, æмæ зестын чырын гом кæ- 
нын нал бауагътой. Марды нывæрзæн чысыл фынгыл лæууыд зиа- 
ны хуызист æмæ йæ былты гæзæмæ фезмæлдæй, йæ мидбылты 
цæуылдæр худт цыма мæрдджынты мæстæй мардта; утæппæт мæрд- 
дзыгойы астæу йæ мидбылхудт уыд æртхъирæны хуызæн. 
Зианджынтæ сæ марды мæрдонхуыз дæр кæй нæуал федтой, 
уый йын йæ зæрдæ ноджы бацагайдта, æмæ та ныдздзынæзта. 
Хъарæг кодта æмæ адæмы цæстæнгас здæхта зианы мадырдæм: 

Гуыцмæзты Алеш Уацмыстæ 560 
— Уæ, Зауыр! 
Уæ, цæмæн нæм арвыстай хъæргæнæг, дæ нывонд фæуон? 
Æви æрæджиау дæ мады коммæ бакастæ, 
Æмæ нын чындзæхсæв скодтай? 
Уæ, уæд сау бада дæ мады мæгуыр сæр, 
Кæд ын ды йæ кæрты чындзæхсæв нал скæнай 
Æмæ нæ чындзæхсæвмæ нал æрхонай. 
Уæ, цы сайд фæкодтай дæ мæгуыр ныййарджыты! 
Уыдон дæм хъæбултæм куы æнхъæлмæ кастысты, 
Æмæ сæ ды дæхицæй дæр æнæхъæбул куы фæкодтай. 
Уæ, цы мæгуыр у дæ мæгуыр мады уд, 
Уый дын дæ фендыл хъæцынхъом дæр куынæ уыди. 
Æмæ йын ды дæ мæрдонхуыз дæр куы нæуал равдыстай. 
Уæ, цы мæгуыры бон вæййы уыцы мадыл, 
Йæ хъулон хъæбул йæ хæдзарыл кæмæн нал сæмбæлы, 
«Уæ джиджджи» кæмæ нал бадзуры. 
Уæ, цы мæгуыр у уыцы мад! 
Йæ хъулон хъæбул кæй нæуал базоны, 
Æмæ йæ хъулон хъæбулы чи нæуал базоны. 
Уæ, цы мæгуыр вæййы уыцы мад, 
Хъулон хъæоулы хицау чи вæййы, 
Æмæ йæ хъулон хъæбулы уындæй тæрсын чи райдайы. 
Дæуыл хъæцынхъом дæр чи нæ уыди, 
Уый дын нырæй фæстæмæ дæ уындæй тæрсгæ куы кæндзæни. 
Йæ алыварс устытæ гъе-гъе кæнгæ куыдтой, марой кодтой 
йæ хъарæгмæ, æмæ уымæй дарддæр дзурын йæ бон нал уыди, 
йæ хъуыр æхгæдта æмæ, куы ферхæца, уый тасæй уый дæр иуварс 
алæууыд æмæ ахызт судзаггаджы куыдмæ. Цæстæнгасæй аца- 
гуырдта Домейы бинойнаджы. Уый лæууыд йæ цуры, æмæ уымæн 
дæр йæ фæлурс уадултыл лæдæрстысты йæ цæссыгтæ. Хæдзар 
йемыдзаг уыди сылгоймæгтæй, æмæ утæппæт сылгоймæгтæ сеп- 
пæт дæр згъæлстой ставд цæстысыгтæ. Диссаг уыди, уыцы цæс- 
сыгкалдæй хæдзары астæрдыл цæдтæ кæй нæ бадт, уый. 
«Æвæццæгæн, сылгоймаг фылдæр цæстысыгты дон у, — хъуы- 
ды кодта йæхинымæр, — фæлæ æддæмæ нæ зыны, нæ цæст æй 
не ’взары. Æмæ æддæмæ куыд нæ зынынц, афтæ нал разынынц, 
нæ цæстытæй куы фемæхсынц, уæд дæр». 
2 
Утæппæт маройгæнæг æмæ ставд цæссыгзгъалæг мæрддзы- 
гойы ’хсæн афтæ зынд, цыма ацы судзаггаджы зиан æппæты 
æнцондæрæй уромы йæ мад. Йæ мад, Абиан, мæллæг æмæ æргъæв- 
стгомау ус, нæдæр ставд цæссыг калдта, нæдæр, иннæ устытау, 

561 
Роман 
Дæ уды фарн 
куыдта хъæрæй, гъе-гъе кæнгæ. Йæ цæсгомыл цæссыджы фæд- 
тау бæрæгæй зындысты йæ нуæрттæ; æвæццæгæн, йæ бон дзы- 
назын дæр нал уыд, фæлæ устыты маройæ алкæмæ дæр хъæрдæ- 
рæй хъуыст йæ зынулæфт. Йæ цæстытæ уыдысты афтæ лакъон- 
хуыз, афтæ фæлмбадт, цыма сæ цард цæрæнбонтæм æрмынæг. 
Фæлæ хъарæджы ныхæстæ куы фæхъус сты, устыты æнæ- 
ныхас куыдæй дарддæр цъус рæстæджы дæргъы куы никæйуал 
ныхас æрыхъуыста, уæд уыцы фæлмбадт цæстытæ æнæнхъæ- 
лæджы базмæлыдысты, ауæрæх сты, æмæ сыл разынд æвирхъау 
тасы бæрджытæ; цыма йын мæрддзыгой адæм йæ удæгас хъæбу- 
лы кодтой фыдæлгъыст, цыма йæ удæгас хъæбул атæппæт адæ- 
мы раз цыдæр стыр фыдракæнд сарæзта, æмæ йæ сæ азарæй 
бахизынмæ хъавы, уыйау йæхи баивæзта йæ хъæбулы табæтмæ, 
йæ цæнгтæ æмæ йæ риу цасыл æххæссыдысты, уый бæрц йæ 
хъæбысы ныттыхта йæ хъæбулы марды чырын æмæ адæммæ 
тæригъæддаджы цæстытæ сзилгæ, скуыдта фæсус æмæ хырхыр- 
гæнæг хъæлæсæй: 
— Уæ, цы уын кодтон, мæнæ адæм, зæгъут-ма йæ? 
Цæмæн мын кæугп мæ зæрдæдарæныл, 
Мæ усгур лæппуйыл? 
Уæ, гормон фæуагп, мæнæ хорз адæм, 
Кæд мын мæ хъæбулыл хъарожытпæ кæнын 
Уæ цæстп тпа куыд бауарзта. 
Мæнæн мæ хъæбул Уырысмæ куы фæцыди 
Æхцатпæ кусынмæ. 
Уалдзæджы мын ус курынмæ куы хъавы, 
Чындзæхсæв куы кæнозæни. 
Уæ, уæд дын чындзæхсæв кæнын мауал бантпыса, 
мæ мæгуыр хъæбул, мæ тæригъæдæй, 
Кæд дын æз дæ чыдзæхсæв цæстæй дæр нал фенон! 
Уæ, уæд дын чындзæхсæв кæнын мауал бантыса, 
мæ мæгуыр хъæбул, 
Дæ уымы бæсты, 
Кæд дæуæн уым ничиуал бакома. 
Уæ, мæ мæгуыр хъæбул, мæ зæрдæдарæн, 
Ныр дæ уымы бæсты æнæцыд чызджытæ дæр 
сæхи куы хиздзысты. 
Афтæ дын зæгъдзысты: 
«Уæлæуыл æнæсæрæнæй чи цыди, 
иу чызг кæуыл нæ баввæрсыд, 
Ууыл мах куыд хъуамæ баввæрсæм». 
Йæ хъæбулы æхгæд табæтыл ныддæлгом Абиан æмæ, марой- 
гæнгæ, йе ’нгуылдзтæ хаста табæты фæрстыл; дзынæзта йæ хъæ- 
булы мардыл, йæ æнгуылдзтæ та табæтыл афтæ узæлгæ хаста, 
36 Гуыцмæзты Алеш 

Гуыцмæзты Алеш Уацмыстæ 562 
цыма йæ удæгас, хъомыл хъæбул йæхиуыл æргом цинтæ кæнын 
нал уагъта, æмæ йын ныр фадат фæци йæ хъæбулы удæгас буа- 
рыл уырзтæй баузæлынæн. Йæ чызджытæ бадтысты йæ цуры 
æмæ дзынæзтсй се ’фсымæры мардыл æмæ сæ мады тæригъæ- 
дæй, сæ тæригъæддаг цæстæнгасæй сæ фæндыди сæ мады рыст 
чысыл истæмæй фæрог кæнын, фæлæ сæ бон нæ уыд, æмæ куыд- 
той тæригъæддаджы куыдæй æмæ уыцы куыдæй ноджы схъауд- 
той сæ мæгуыр мады рис. 
Устытæй чидæртæ, семæ Егнаты идæдз дæр, афæлвæрдтой 
Абианы æрсабыр кæнын, скъуынæгау æй кодтой йæ хъæбулы 
табæтæй. 
— Дæхи фæуром, — бабустæ йыл кодта Егнаты идæдз, — дæ 
чызджытæн уæддæр фæтæригъæд кæн. 
Æмæ уæд Абиан фæуагъта йæ хъæбулы табæтыл йæ æн- 
гуылдзтæ хæссын, фестъæлфыд, цыма табæтмæ æндæхтæй хуыд 
уыд, уыйау дзы зынæй йæхи ратыдта, бакаст йæ чызджытæм, 
æруыдта сын сæ тæригъæддаг цæстæнгас, æмæ йе уæнгтæ баз- 
мæлыдысты æнахуыр змæлдæй. Ныр йæ хуыз нал уыд тæри- 
гъæддаджы хуызæн, фæлæ тæссаг, хылгæнæджы æнгас. 
— Нæ лæууын, нæ, Зарæ! 
Афтæ уын куы загътон, 
Мæ хъæбулы мын куы фенын кæнат, 
уæд æрсабыр уыдзынæн. 
Æмæ ма мын мæ хъæбулы фенын кæнут, мæ хъæбулы, 
Æмæ усед æрсабыр уыдзынæн. 
Сымах мын мсе уæлтæрхæг кæйдæр æрæвæрдтат, 
Ай мæ хъæбул нæу, æндæр чидæр у, 
Ай чидæр куы у, æнæзонгæ чидæр, 
Уæд мын æй куыд хонут мæ фидыцы хъæбул, 
Фенын мын кæнут мæ хъæбулы, 
Æмæ уæд, Зауыр амæла, 
Æз ма иу хъыпп-сыпп дæр куы скæнон. 
Хъарæг кæнын дæр йæ бон нал уыд, йæ улæфт ын скъуыдта 
йæ удрæбынтæй схауæг хæкъуырцц, æмæ хъарæг кодта æрхæцгæ 
хъæлæсæй. Ныхæстæй йæ кæй нæ æрсабыр кæндзысты, уый 
устытæ бамбæрстой, æмæ йæ хо, йæхи хуызæн мæллæггомау ус, 
хуыздæр амал не ссаргæйæ, бадзынæзта: 
— Бауадзут-ма йæ, мæнæ хорз адæм, бауадзут, 
Уадз æмæ йæ кæуинаг хъæбулыл 
йæ зæрдæйы тыппыртæ кæуынæй уæддæр суадза. 
Уæ, мæнæ хорз адæм, уæ нывонд фæуа мæ мæгуыр сæр, 
Йæ хъулон хъæбулы номæй сомы кæнын дæр 
цы мæгуыр мад нæ фæуæнды, 
Уый-иу сау бон атæппæт адæммæ куы фæдзуры, 
Уæд-иу сау бон атæппæт адæмы куы æрхоны, 
Цæмæй йын атæппæт адæм йæ хъæбулыл фæкæуой, 

563 
- Роман 
Дæ уды фарн 
Уæд куыннсе кæудзæни уыцы мæгуыр мад. 
Уæ, йсе хъæбулы тыххæй 
кæуынмæ адæммæ чи фæдзуры, 
Уыцы мæгуыр мадæн та ма 
Кæуынæй дарддæр цы йæ бон вæййы. 
Хъарæг кодта ивазгæ хъæлæсæй æмæ йæ хъарæджы фæстæ 
йæ хомæ бадзырдта: 
— Аку, мæ мæгуыр хо, дæ нывонд фæуон, фæлæ дæм цы 
адæм æрцыд, уыдонæй дæр æфсæрмы хъæуы. 
3 
Домейы бинойнагæн цæстæнгасæй бамбарын кодта, æмæ 
уыдон дæр ахызтысты тыргъмæ. Тыргъ дæр йемыдзаг уыди ус- 
тытæй. Утæппæт адæмæн сæ фылдæр йæ зонгæтæ уыдысты; йæ 
зонгæтæн сæ фылдæрæн зындгонд уыди, кæдæмдæр цæрынмæ 
кæй фæцыд, æмæ йын йæ уындыл бацин кодтой. Уæлдайдар та 
хъæубæсты устытæ. Цыма сæм арвы кæронæй æрхаудта, уыйау 
ыл тыхстытæ кодтой æмæ йæ фарстой йæ царды хабæрттæй. 
Йæ зæрдæ рæсыд уыд зианы хъыгæй, фæлæ йыл хъæубæстæ 
афтæ кæй бацин кодтой, уымæй йæ зæрдæ барухс. Йæхæдæг 
дæр сыл цинтæ кодта æмæ фæхатыд: цард æрмæст бинонтæй нæ, 
фæлæ ма æндæр цæйдæрты тыххæй дæр вæййы адджын. Тыр- 
гъæй йæм сæ уæзæджы æвæрдæй цы гæппæлтæ зынд, уыдон ын 
рæвдыдтой йæ цæстæнгас, — уыдон уындæй йе уæнгты æнхъæв- 
зтой хъарм туджы лæсæнтæ, æмæ кæд мæрддзыгой ссыд йæ хъæу- 
мæ, уæддæр йæ бон нæ уыд æмæ йæ уæзæджы уындæй йæ риуы 
цы ’хсызгондзинады тæлмæнтæ æвзæрд, уыдон йæ риуæй асура. 
Стæй сын сурæн дæр нæ уыд. 
Уыдæттыл хъуыдыгæнгæ йæ зæрдыл æрлæууыд, ныр йæ хъæ- 
бул дæр ам, йæ фыды уæзæгыл кæй ис, æмæ сæм йæ зæрдæ 
ахсайдта. Цæстæнгасæй ацагуырдта Домейы бинойнаджы. Хъæ- 
убæстæ æмæ йыл зонгæтæ цинтæ кæнынмæ куы фесты, уæд дзы 
Домейы бинойнаг байрох, æмæ уый æнæзонгæ адæмы ’хсæн æцæ- 
гæлонæй, цыма сидзæр æмæ æнæхицау уыди, уыйау иунæгæй 
аззад; æвæццæгæн, æнæзонгæ адæмы ’хсæн йæхи цы фæкæна, 
уый нал зыдта æмæ иуварсæй дæлдзиныгхуызæй касти уыйыр- 
дæм. Йе ’нæрхъуыды мимæ йæхимидæг бамæстджын æмæ бацыд 
йæ цурмæ. Йæ разы фæныхкъуырд æмæ йæ фæндыд, дзыхы 
ныхасæй йæ куы барæвдауид, фæлæ ахæм ныхæстæ не ссардта. 
— Кæд нæ ныффæлладтæ, дæ нывонд фæуон? — фарста йæ 
азымджын хъæлæсæй. 
— Нæ, — загъта уый. 
Мæрдджын адæмы ’хсæн æнæзонгæ адæймаг кæй сдыгъуырццæг 
вæййы, æмæ уыцы дыгъуырццæгæй мæрдджынтæй йæхи мæрд- 

Гуыцмæзты Алеш Уацмыстæ 564 
джындæрхуыз куыд февдисы, ахæм æууæлтæ зынд Домейы 6и- 
нойнаджы æнгасыл дæр. Бæргæ йæ фæндыди, устытимæ йæ куы 
базонгæ кæнид, устытæн дзы истæмæйты куы раппæлид, фæлæ 
сын æй цы ’фсонæй базонгæ кæна, чи йын у, уый сын куыд 
рахона, уый нæ зыдта; йæ чындз æй рахона, уый йæ цæсгом нæ 
хъæцыд Домейы бинойнагæй, стæй устытæй дæр — афтæ йын 
куы зæгъой, ома кæд счындзы хицау дæ зæрыбонты; йæ зæронд 
мойы чындз æй рахона, уымæй та æфсæрмы кодта. Æмæ та цы- 
дæр дæлдзиныг ран банкъардта йæхи Домейы бинойнаджы раз 
дæр æмæ хъæубæсты раз дæр. 
Æххуысмæ йæм фæзынд Натъа. 
Æвæццæгæн, истытæ архайдта, æмæ йын афтæмæй загътой, 
ома дæ чызг æмæ де сиахс Матронаитимæ æрбацыдысты — 
тыргъмæ куы схызт, уæд сæ цæстæнгасæй ацагуырдта æмæ йæ 
куы суыдта, уæд æм ратындзыдта. 
— Æ, мæ бон бакæла. Матрона, — йæ цæссыгтæ æркалдысты 
Натъайæн, æмæ йæ цыма цалдæр азы нал федта, уыйау йе ’фцæ- 
джы атыхст, — ахæм судзаггаджы хабар фехъусын æнхъæл та 
нæ кæцæй уыдтæ, 
Натъа йæ цæстытæ йæ дысæй асæрфта æмæ Домейы биной- 
нагыл йæ цæст æрхаста. 
— Ай Домейы бинойнаг кæд нæу? — бафарста йæ ныллæг 
хъæлæсæй. 
— Гъо, — загъта йын æмæ йæм хионы зæрдæ бадардта. 
— Уæ, дæ нывонд фæуон, — йæхи бакъултæ кодта Натъа æмæ 
райста Домейы бинойнаджы къух, — æмæ дын дæ хъæбулты цин- 
ты фæфидæм ацы лæггад. 
Куыд нæ йын уыд æхсызгон Натъайы æрхъуыды! Æмæ йæ 
бафæндыд, дзыхы ныхасæй йæ уæддæр куы барæвдауид: 
— Венерæйы мад у, — бацамыдта йæ Домейы бинойнагæн. 
Æндæр та ницы рæвдыд ныхас ссардта, Натъамæ цы хъарм 
зæрдæ бадардта, уый равдисынæн. 
Натъа æмæ Домейы бинойнаг кæрæдзийыл бацин кодтой. 
Уæдæй нырмæ, æвæццæгæн, иннæ устытæ дæр хатыдысты, До- 
мейы бинойнаг чи у, уый, æмæ ныр базмæлыдысты, сдзырдтой 
йæм, йæ къух ын истой, арфæтæ йын кодтой йе ’рхъуыдыйы 
тыххæй, æмæ Домейы бинойнаг дæр барухсдзæгом, сдзурыны 
бон æй фæци æмæ семæ цæуылдæрты ныхæстæ кодта. 
Уæдмæ сæм æрбауад Венерæ дæр. 
Чызг уыд кæуынвæллад, æмæ чызджы уындæй сеппæт дæр 
фæхъус сты. Цыма ныхæстæ куы кодтой, уыцы чысыл рæстæ- 
джы сæм марды уæлхъусæй хъуысæг судзаггаг хъарæджы ны- 
хæстæ нал хъуыстысты, уыйау сæ дзуринæгтыл фесты, ныхæс- 
ты рæстæджы сæ айрох и зиан. 
Венерæйы кæуынвæллад цæсгомы хуызæй сæ ныхæстæ фес- 
къуыдысты, æрыхъуыстой та иннæ мæрддзыгойы марой æмæ 

565 
Роман 
Дæ уЪы фарн 
æвиппайды сæ æвæлмаст æнгас айсæфт, сæ зæрдæты та базмæ- 
лыд, сæ цæстытæй сын æнæвгъау цæссыгтæ чи згъалын кæны, 
уыцы дудгæ рис. 
4 
Йæ хъæубæсты рæвдыдæй йæ зæрдæ æрфæлмæнтæ æмæ йæ 
бафæндыд, йæ хæдзар дæр куы абæрæг кæнид, йæ хæдзары 
къуымтыл дæр йæ цæст куы ахæссид. Домейы бинойнаджы Натъа 
æмæ Венерæйы æвджид фæуагъта — зыдта йæ, уыдон æй иунæ- 
гæй нæ ныууадздзысты, зыдта йæ, йе ’взæры кой дæр ын нырма 
кæй нæ ракæндзысты, æмæ хæдзармæ рацыд. 
Цалынмæ йæ хæдзармæ хæццæ кодта, уæдмæ дзæвгар афæс- 
тиат уынджы — хъæубæстæй æмæ йæ зонгæтæй чи нæма федта, 
уыдонимæ. Йæ хæдзары размæ хъæубæсты сывæллæттæй чи- 
дæртæ лæууыд æмæ йæ куы федтой, уæд ыл сæхи бакъултæ 
кодтой. Сывæллæтты уындæй та йæ зæрдæ хурварс абадт, æмæ 
йæхимæ фæхæрам — сывæллæттæ уæддæр сывæллæттæ сты, æмæ 
сын исты рæвдауæнтæ йемæ куыд нæ райста. 
Йæ хæдзары дуар куы бакодта æмæ мидæмæ куы бахызт, 
уæд ын хатæнты уазал смаг йæ зæрдæ сæлхъывта, йæ къуымтæ 
йæм фæкастысты хасты хуызæн: цыма йын йæ къуымтæ чидæр 
фæкъахта, хæссынæн бæзгæ дзы цы уыд, уыдон фæхаста, æмæ 
иннæты та пырхытæй ныууагъта, ахæм хуыз лæвæрдтой. Цæ- 
рæнбонты йæ къуымты æвæрдыл йæ цæст ахуыр куыд уыд, аф- 
тæмæй сæ нал уыдта: уый размæ куы лыгъд, уæд сæ сызмæста, 
дзаумæттæй кæй йемæ аласта, кæй ам ныууатъта: ам кæй ныу- 
уагъта, уыдон дæр къуымты бæстытæ æмæ тыхтæттæй лæууы- 
дысты, æмæ йын сæ уынд йæ зæрдыл лæууын кодта, ам цæ- 
рынмæ кæй ничиуал хъавы. 
«Оу, мæнæ Хуыцауæн дзуринаг диссаг! — хъуыды кодта йæ- 
хинымæр. — Ацы хæдзары цæрынмæ ничиуал хъавы?» 
Йæ хъæубæсты рæвдыд ныхæстæн, йæ уæзæджы цинæй æмæ 
йæ къухты тыхæй ард папитæй йæ зæрдæ æрфæлмæнтæ, æмæ та 
йæ бафæндыд цæрын: йе ’нæбары муртæ, алы мисхалыл дæр йæ 
цæнгты тых кæуыл бахардз, уыдон уынд йæ удæн афтæ адджын 
уыд, æмæ цыма удæгас удтæ уыдысты, сывæллæтты хъомыл сæ 
фæкодта, æмæ æнæ уый сидзæрæй баззайдзысты, афтæ тæри- 
гъæд æм фæкаст, йæ муртæ æнæхицауæй куы баззайой, уый. 
Йæ зæрдæ бауынгæг æмæ йе змæст къуымтæм кæсын йæ бон 
нал баци. 
«Уыдон та цавæр митæ сты, — хæцыди йæхимæ, — ам цæ- 
рынмæ ничиуал хъавы? Хъæбулты хицау куы дæ, æмæ дæ хъæ- 
булты ныртæккæ ардæм куы хъæуы, уæд сæ ацы змæст къуым- 
тæм æрбакæнинаг дæ? Ацы змæст хæдзары дæ бадгæ куы ’рбай- 

Гуыцмæзты Алеш Уацмыстæ 566 
йафой, уæд дæ афтæ нæ бафæрсдзысты: алæ-ма, Матрона, дæ 
хъæбулты хъомыл кæнынæй дæхи куы бахызтай, уæд дæ уымæ 
дæр нал равдæлд æмæ дæ хæдзæрттæ бафснайдтаис? Æви афтæ 
’нхъæл уыдтæ, æмæ дæ хъæбултæ дæ хæдзары къæсæрæй нал 
æрбахиздзысты? Æви афтæ æнхъæл уыдтæ, æмæ дæ хъæбулæн 
йæ фыды хæдзары хай нал ис. Æмæ дзы уæдæ кæмæн ис хай? 
Кæд мæ хъæбулы нæу ацы хæдзар, кæд мæ хъæбулæн не ’мбырд 
кодтон ацы муртæ, уæд мæ уæдæ кæмæн бахъуыдысты?» 
Тагъд-тагъд æфснайдта хæдзар æмæ йæхинымæр йæхиуыл йæ 
пырх калдта: 
«Нæ, нæ, зæгъ æй, Матрона; мæ хъæбулæй дарддæр ма ацы 
хæдзары муртæм чи цы бар дары? Чи йын цы бар дары йæ фыды 
хæдзармæ? — хъуыр-хъуыр кодта йæхиуыл æмæ архайдта, дзау- 
мæттæй ма, цы аззад, уыдон, йæ цæст сыл куыд сахуыр, афтæ 
æрæвæрыныл. Ничи йын ницы бар дары йæ фыды хæдзармæ. Ды 
йæм дæхæдæг дæр ницы бар дарыс йæ фыды хæдзармæ. Кæд мæрд- 
тæм цæуыс, уæддæр ацу, æмæ дæ Хуыцау фæндаджы сæрдæнтæ 
фæкæнæд, фæлæ йын йæ фыды хæдзармæ ма агай. Йæ фыд дæр 
ам царди. Йæ фыды фыд дæр æмæ уыдон фыдæлтæ дæр. Æмæ 
йæхæдæг дæр ам хъуамæ цæра. Йæхæдæг дæр хъуамæ зона йæ 
фыды хæдзар æмæ дзы цæра. Ды, Матрона, фæсмонгонд фæуай, 
цæрæнбонты æрмæст дæхи уды кой кæныс, ацы хæдзарæн та фарн 
ис, фыдæлты фарн, дæ фарнæй фæрнджын нæу, æмæ мæ хъæбул 
хъуамæ йæ фыды хæдзары фарнæй фæрнджын уа». 
Йæ хæдзар æфснайдта æмæ загъд кодта йæхиимæ. Загъд код- 
та йæхиимæ, æмæ ныронг Домейæ йæхи ’хсæн цы цæлхдуртæ 
уыдта, уыдон æм мæнгæфсон фæкастысты. 
«Цæмæннæ хъуамæ цæра мæ хъæбул йæ фыды хæдзары? — 
фарста йæхи, — цæмæннæ хъуамæ цæра й& хъæубæстимæ? Йæ 
хъæубæсты ’хсæн ма йын цæй знаг ис, знаджы хъæбул амæла. 
Иу знаг ын уыдис — Егнат, æмæ амард. Æндæр ма йын цæй знаг 
ис? Стæй ма Егнат удæгас куы уаид, уæддæр дзы цæмæй хъуа- 
мæ тæрса? Тас ын дзы, гыццыл ма куы уыд, уæд уыди. Ныр та? 
Цæмæй хъуамæ тæрса уæйыджы хуызæн лæппу Егнаты хуызæт- 
тæй? Цы хъом ын у? Ницы! Æмæ уый дæр мард куы у, уæд ма 
йын цæй знаг ис йæ фыды уæзæгыл?» 
Йæ хæдзары муртæ бæстæттæ кодта, фæндыди йæ тагъд кæ- 
нын, фæлæ йын æнтысгæ уыйбæрц ницы кодта — алы чысыл 
дзаума дæр-иу, йæ бынаты æрæвæрыны размæ, йæ къухты иу 
дзæвгар афæстиат, алы чысыл дзаумайы дæр æй фæндыд йæ 
къухты хъармæй схъарм кæнын: узæлыди сыл, цыма йын удæгас 
адæймæгтæ уыдысты, цыма йæ дзыхы комдзæгтæй кæй фæхъо- 
мыл кодта, уыцы сывæллæттæ уыдысты, æмæ сæ чысыл рæс- 
тæджы дæргъы æнæхицауæй фæуагъта. Зыдта æмæ æнкъардта: 
алы чысыл мурыл дæр дзы йæ цæнгты тых бахардз, фыдæбон 
ыл фæкодта. Æмæ сæ уындæй йæ зæрдæ стъæлфыд, цин сыл 

567 
Роман 
Дæ уЬы фарн 
кодта, узæлыди сыл, æмæ йæ хъуыды ахста, бирæ азты дæргъы 
бынтон дзæгъæлы кæй нæ фæцард, цыдæртæ кæй сарæзта, цы- 
дæртæ кæй æртымбыл кодта; цыдæртæ — хæдзар хæдзары хуы- 
зæн цæмæйты вæййы, уыдæттæ. 
Йæ къухы фæллæйттæ йын мысын кодтой йæ царды бонтæ, 
æмæ дзы мæлæты кой байрох. Йæ хæдзары уындæй йын цард 
садджын; цард ын садджын, цы уæзæгыл фæцард, æмæ цы хъæу- 
бæсты ’хсæн, уыдон уындæй дæр. Æмæ йæ æрфæндыд, æппæт 
уыдæттæ йæ хъæбул дæр куы базонид, æппæт уыдæттыл йæ 
хъæбул дæр куы бацин кæнид. 
Æрфæндыд æй, йæ хъæбул дæр куы базонид йæ фыдыуæзæг. 
Йæ хæдзар куы бафснайдта, уæд дуар гуыдырæй бахгæнын 
йæ цæст нал бауарзта. Нал æй бафæндыд, йæ хъæбул йæ фыды 
хæдзар гуыдырæвæрдæй фена. Ныр æй уырнын райдыдта, йæ 
хъæбул йæ фыды хæдзармæ æнæмæнгæй кæй бахиздзæни. 
Фæстæмæ зианджынтæм куы ’рбаздæхт, уæд ацагуырдта йæ 
хъæбулы æмæ йæ хъæбулы бинойнаджы. Ныр æй фæндыди, йæ 
хъæбул исты хуызты куы бамбарид, йæ фыдыуæзæгыл кæй ис, 
æмæ уый та йæ мад кæй у — йæ ныййарæг мад. 
Йæ уæзæгмæ цы хъуыдыимæ ’рбаздæхт, уый фæсвæд авæрд- 
та. Рох дзы нæ фæци, фæлæ йæ фæуагъта рохы бынаты; нал æй 
фæндыд, йæ хъæбул æй ма базона, йæ хъæбулæн йæхи ма схъæр 
кæна, афтæмæй ацæуа а дунейæ. Йæ хъæбул æй куы базона, 
уæд йæ мады æгадæй уый дæр æгад кæй уыдзæн, уымæн дæр 
стыр нысаниуæг нал лæвæрдта. Стæй йæ уырнгæ дæр нал кодта, 
йе ’гадæй йæ хъæбул сæрныллæг кæй уыдзæн; нал æй уырныд- 
та, йæ хъæубæстæ йæм цы иузæрдыг равдыстой, уый ныфсæй. 
Йæ фæлмаст хъуыдытæ тадысты йæ зæрдæйы æмæ та йæ ба- 
фæндыд цæрын. Йæхæдæг дæр æй нæ хатыд, фæлæ уæлтæрхæг 
уыцы судзаггаджы зианы уындæй фæтарст мæлæтæй, уыцы мар- 
ды уынд ын бæстон æмбарын кодта, мæлæт цы у, уый; æмæ йæм 
цадæггай бахъардта, адæймагыл йæ амæлæтæй стырдæр бæллæх 
кæй никуы æрцæудзæни; æнкъардта, цыфæнды стыр бæллæхы 
дæр уæддæр цыдæр аразæн кæй ис, исты хуызты йæ кæй аиуварс 
кæндзынæ, аиуварс æй кæндзынæ, æмæ дын йæ рæстæджы кæд 
цыфæнды зын уа, уæддæр дæ цадæггай байрох уыдзæни. Фæлæ 
мæлæт та? Уый бæллæхты бæллæх у, сæ райдиан æмæ сæ кæрон. 
Æмæ йын зианджынты зиан йæ уд фæтæрсын кодта, ацы зæх- 
хыл зианæй стырдæр фыд кæй нæ ис, уый йæм бахъардта, æмæ 
йæм бынтон мæнгæфсон фæкастысты, йæ хъæбулæн йæхи цæй- 
ты тыххæй нæ хъæр кодта, уыдæттæ. Уыцы цæлхдуртæ йæм 
ницы диссаг фæкастысты марды цур. 
Йæ удивæнты цæхгæр рассæнд-бассæндæй йæ бон ныхъхъуыды 
кæнын нал уыд. Ныр ма йæ зæрдæйы уыди иу фæнд: йæ хъæбул 
исты хуызы куы бамбарид, йæ фыдыуæзæгыл кæй ис. Æрмæст, 
тагъддæр. Цы гæнæн ис, уымæй тагъддæр. Зыдта æмæ хатыдта: 

Гуыцмæзты Алеш Уацмыстæ 568 
уыцы зæрдæйы уаг та йын бирæ нæ ахæсдзæн; чысыл, хæрз 
чысыл цыдæр æй хъæуы, æмæ та йæ зæрдæйы уаг фæивдзæни; 
иу ныхасæй дæр та фæивдзæни йæ зæрдæйы уаг, æмæ та уæд йæ 
хъæбулæй йæхи басусæг кæныныл ныллæудзæн. 
5 
Зианджынты кæрты Домейы ацагуырдта, фæлæ йыл йæ цæст 
никуы ’рхæцыд. Æввахс хиуæттæ æмæ хъæубæсты нæлгоймæг- 
тæн сæ фылдæр уым нæ уыдысты: хæдзары уæле цы фæзгонд 
ахаста, уым дзы чи бадæнтæ аразыныл архайдта, чи агтæм кас- 
ти. Æмæ уый дæр Домейы агурæг йæхи уырдæм аппæрста. 
Кæстæртæ галтыл сыфцæй ластой хъæдтæ æмæ арæзтой ба- 
дæнтæ. Агтæм æввахс Доме кæйдæртимæ лæууыд æмæ семæ ны- 
хæстæ кодта. Сæ цурмæ бацæуын æм аив нæ фæкаст — агтæм 
æгæр æввахс лæууыдысты, æмæ уым сылгоймæгты ницы хъуыд- 
даг уыди. Фæстæмæ аздæхын дæр æй нæ фæндыди. Домейы цур 
иучысыл куы алæууид, истытæ йемæ куы аныхæстæ кæнид, 
æндæр æй ницы ’ндæвта. Дæрддзæфгомау æрлæууыд æмæ ды- 
вæнд кодта, бацæуа сæ цурмæ æви нæ. 
Зианджынты хæдзары æмæ хæдзары раз цы мæрддзыгой адæм 
лæууыд, уыдон, æмæ ам, хæрнæгыл чи архайдта, уыцы адæм кæ- 
рæдзийæ бирæ цæмæйдæрты хицæн кодтой, цыма æндæр æмæ 
æндæр рæттæм хуынд уыдысты, цыма æндæр æмæ æндæр хъуыд- 
дæгты тыххæй æртымбыл сты: хæдзары иууылдæр сылгоймæгтæ 
уыдысты, сылгоймæгтæй алчи дæр архайдта зианы уæлхъус алæу- 
уын, зианыл зæрдæбын куыдтытæ акæнын, судзаггаг хъарæджы 
ныхæстæй иннæты йæхимæ æрыхъусын кæнын, уымæн та рæстæг 
хъуыди, æмæ дзы тагъд ничи ницæуыл кодта; ам, хæрнæгыл чи 
архайдта, уыдон та иууылдæр нæлгоймæгтæ уыдысты, нæлгоймæг- 
тæй змæлгæ чи кодта, уыдонæн уыди тыхстхуыз, фæдисы змæл- 
дæй змæлыдысты, архайдтой, цæмæй æмбæлон лæггад бакæной 
зианы тыххæй æрцæуæг адæмæн, сæ разы мацæмæй фегад уой; 
нæлгоймæгтæй змæлгæ чи нæ кодта, уыдон дæр тыхстысты — сæ 
хæс кæд ахицæн кæндзысты æмæ ацы æнæвдæлон рæстæджы сæ 
хæдзæрттыл кæд сæмбæлдзысты. Уыдис дзы ахæмтæ дæр, æрмæст 
фынг æрæвæрынмæ чи тагъд кодта. Ахæмтæй дзы йæ цæст æрхæ- 
цыд Фæсрагъыхъæуккаг Багайыл æмæ ма ноджы кæуылдæрты. 
Нæлгоймæгтæ иууылдæр кодтой хæрнæджы кой, цыма сæйраг мард 
нæ, фæлæ хæрнæг у. Къола дæр, мæгуыр, йæхи раппар-баппар 
кодта, истæмæй рæвдз куынæ разыной, уый тасæй дзы, æвæццæ- 
гæн, йæ хъæбулы хъæбулы зиан дæр рох кодта. Йæ фырт, Зауыры 
фыд, лæууыди лæггадгæнджыты цур, фæллад æмæ фæлмæцыдæй. 
Нæлгоймæгтæ сæ зианы рæстæджы чъынды цы цæссыгтыл разы- 
нынц, уыцы цæссыгтæ сын мидæгæй сæ уд февдæрзынц, æмæ ма 
адæргæй сæхи аппарынц хæрнæджы куыстытæ бæстон кæнынмæ. 

569 
Роман 
Дæ уды фарн 
Нæлгоймæгтæ фæдисы змæлдæй кæм змæлынц, уым лæууын 
æм аив нæ касти, фæлæ йын цыдæр хæйрæг хæцыди йæ къæхтыл 
æмæ йæ нæ уагъта уырдыгæй рацæуын. Цæмæндæр æй иттæг тынг 
фæндыди Домейы цур алæууын æмæ Домеимæ аныхæстæ кæнын; 
фæндыди йæ, йæ хъæбулы йе ’рвадæлтимæ базонгæ кæнын, цæ- 
мæй йын уыдон радзырдтаиккой сæ хъæуы хабæрттæ: радзырдта- 
иккой йын, сæ хæдзармæ зæрыбонты чи ныххауд, уый ам цы 
дудгæбæттæ ’взæрста, уыдонæй истытæ; ракодтаиккой йын йæ 
хъæбулы кой, йæ хъæбулы йæхицæй куыд атыдта, цæй тыххæй 
æмæ кæй аххосæй. Æмæ йын уыдæттæ куы рахабар кодтаиккой, 
уæд сæм Егнаты кой дæр куыннæ ’рхаудаид; ацы тæккæ йын 
Егнаты ном бирæ цæуылдæрты дзурæг уыд, ацы тæккæ йæ æрмæ- 
стдæр фæндыд, йæ хъæбул Егнаты ном куы фехъусид. Абон нæ, 
нæдæр изæры, фæлæ ацы тæккæ. Цæмæндæр æм афтæ касти, 
æмæ гъеныр, мæнæ ацы тæккæ куынæ фæцарæхса, уæд æрцæу- 
дзæн ахæм хабар, цæрæнбонты дæр сраст кæнæн кæмæн нал уа, 
цæрæнбонтæм йæхæдæг дæр æмæ йæ хъæбул дæр цæуыл хъуамæ 
фæсмон кæной. Хæдзарæй хъуысæг марой æмæ йæ нæлгоймæгты 
фæдисы змæлд ноджы тагъд кæнын кодта уыцы хъуыддагыл. Ныр 
æм æппындæр никуыцæйуал хъардта, йæ номæй йæ хъæбул ис- 
куы ныхкъуырд кæй уыдзæн, æгады ном ын кæй басгуыхдзæн. 
Домейы бинойнагæн алцыдæр æнцонæй бамбарынгæнæн уыд, 
æрмæстдæр ын хъуыд Егнаты кой скæнын, æмæ йæ куы базыд- 
таид, ацы хъæуы чидæр Егнат хуынди, уый, уæд йæхæдæг ра- 
фæрс-бафæрсыл схæцыдаид, æмæ йын Натъа уæддæр ралæхурд- 
таид æппæт дæр. Фæлæ йæм уыдæттæ дæр дæрдтыл хабæрттæ 
кастысты, цæйдæр тыххæй йæ фæндыди тагъд кæнын æмæ тарсти 
чысыл ныкъкъуылымпыйæ дæр; тарсти чысыл ныкъкъуылымпыйæ 
дæр, уыцы чысыл фæкъуылымпыйы аххосæй цыдæр стыр бæл- 
лæх кæй æрцæудзæн, уый адæргæй. Цæй тыххæй тагъд кæны, 
æмæ цы бæллæх хъуамæ æрцæуа, ууыл нæдæр хъуыды кодта, 
нæдæр æй фæндыди ууыл хъуыды кæнын. Æнæнхъæлæджы хæй- 
рæг бацарди йæ уды æмæ йæ ардыдта, цæмæй йæ хъæбулæн йæхи 
схъæр кæна; йæ хъæбулæн йæхи схъæр кæна, æмæ йæ бакæна йæ 
хæдзармæ, йæ фыды хæдзармæ, кæм райгуырди, уыцы хæдзармæ. 
Уæдмæ агты цур лæггадгæнджытæн æвæрдтой фынг, æмæ Доме 
кæйдæртимæ уырдыгæй рацыд, дæрддзæф æрлæууыдысты, цæ- 
мæй сæ лæггадгæнджыты цур æфсæрмæй ма ’рбадын кодтаиккой. 
Кæимæ лæууыд, уыдон, æвæццæгæн, горæтæгтæ уыдысты. Йæ 
хъæбулæн кæмфæнды дæр зонгæтæ кæй разыны, уый йын хъуа- 
мæ æхсызгон уыдаид, фæлæ ууыл ацы хатт нæ бацин кодта, фæл- 
тау ын ам иу зонгæ дæр куынæ разындаид, уæд йæ хъæбул иунæ- 
гæй лæууыдаид, уый та ’фсон уыдаид, æмæ йæ базонгæ кодтаид 
йе ’рвадæлтимæ. Æмæ йын уыдон ракодтаиккой Егнаты кой. 
Йæ хъæбулырдæм æй скъæфта йæ зæрдæ, фæлæ та йæ цурмæ 
бацæуын уæддæр йæ цæсгом нæ бахъæцыд. Æфсæрмы кодта 

Гуыцмæзты Алеш Уацмыстæ 570 
æнæзонгæтæй, стæй йын æнæзонгæты цур зæгъгæ дæр цы хъуа- 
мæ кодтаид? Æддоз æрлæууыд, кæйдæртимæ цæуылдæрты 
дзырдта æмæ йæ цæсты зул дардта йæ хъæбулырдæм. Йæ хъæ- 
булмæ ’ввахс дæргъæй-дæргъмæ хъæдыл бадт расыггæнаг Бага 
æмæ алырдæмты ракæс-бакæс кодта. Ракаст уыйырдæм дæр æмæ 
йыл йæ цæст куы ’рхæцыд, уæд базмæлыд йæ мидбынат, йæ 
цуры бадæгмæ йе ’ргом аздæхта. 
Багайы алы фезмæлд дæр цæуыл дзурæг у, уый йын хорз 
зындгонд уыди æмæ фæтарст, исты æнæууылд ныхæстæ дзы 
куы сирвæза йæ хъæбулы цур: ахæм исты ныхæстæ дзы куы 
схауа, йæ хъæбул кæй ма хъуамæ фехъуса, йæ хъæбул кæй хъуа- 
мæ ма зона. Æмæ уый адæргæй йæ цуры лæуджытимæ йæ ныхас 
æрбацыбыртæ кодта, йæ хъæбулырдæм йæхи байста. 
— Хе-хе-хе, — æрыхъуыста Багайы худт. 
— Цæуыл худыс? — фарста йæ йæ цуры бадæг. 
— Хе-хе-хе, — хъуыста Багайы худын, — Матрона та уын 
фæстæмæ æрыздæхт? 
Чъылдымырдæм æм бадт æмæ йæ нæ уыдта. 
Доме йын фехъуыста йæ ныхæстæ. Иу каст æм фæкодта æмæ 
дарддæр ныхæстæ кодта йæ цуры лæуджытимæ. 
Йæ цуры бадæг хи хъæуккаг уыд. Бакаст Домейырдæм, стæй 
йе ’ргом раздæхта Багамæ æмæ йæхи батызмæггъуыз кодта — 
æвæццæгæн æй зыдта, Доме чи у, уый. Бага уыдæттæн ницы 
рахатыд. 
— Æвæццæгæн, уыцы зæронд лæгæй йæ зæрдæ ницæмæй 6а- 
рухс. Хе-хе-хе! 
— Ныр цы æдылы худтытæ кæныс? — йæхи йæм бахъулæттæ 
кодта йæ цуры бадæг æмæ иннæрдæм азылд. 
Истытæ ма дзы куы схауа, уый адæргæй сæ размæ бакъах- 
дзæфтæ кодта. 
— Хе-хе-хе! Йæ уды цы хæйрæг бады, уый зæронд лæгтыл 
ахуыр нæу, — худтис Бага æмæ йæ йæ разы лæугæ куы ’руыдта, 
уæд йæ хуыз аныхъуырдта. Адæргæй йæ мидбынат базмæлыд, 
схуыфыд, стæй сыстад йæ бынатæй æмæ йæм йе ’лгъаг къух 
радаргъ кодта, — цинтæм цу, Матрона. 
Багайы æнгас уыди æлгъаг, афтæ æлгъаг, æмæ дзы зæрдæ 
хæццæ кодта. Æнæуынон ын фестад, æмæ йæ бон нæ баци, йæ 
къух ын райса. Домейырдæм куы бакаст, уæд ыл æвиппайды 
æртæфсти, æрдæбонсарæй йæ цæй тыххæй фæндыди тагъд кæ- 
нын æмæ цæуыл тагъд кодта — Доме фехтлгыста Багайы ны- 
хæстæ, æмæ йæ цæсгомы хуыз фæсаудалынг. Иæ хъæбулы хъуын- 
тъыз уындæй йæ зæрдæ æнæуынондзинадæй айдзаг, ахæм æнæ- 
уынондзинадæй, æмæ, зæгъгæ, йæ азар Багайы басыгъта, уæд 
уымæй æртхутæджы рыг дæр нал аззадаид. Æрдæбонсарæй йæ 
хъæбулырдæм цы зæрдæйы уагимæ тырныдта, уый йын айсæфт: 
ныр та йæ фæндыд йæ хъæбулæй дарддæр ацæуын, йæ хъæбу- 

571 
- Роман 
Дæ уды фарн 
лæй йæхи æмбæхсын. Йе ’нæнхъæлæджы удивæнты уæддæр йæ 
зæрдæйы рæбынæй стад, кæй та ныкъкъуылымпы: чысыл, хæрз 
чысыл рæстæг та кæй бафæстиат кодта æмæ ныр цы бæллæхæй 
тарсти, уымæн æнæрцæугæ кæй нæуал ис. Цы бæллæх хъуамæ 
æрцæуа, ууыл ныр дæр нæма хъуыды кодта æмæ йæ нæма дæр 
йæ зонд ахста — цы у, фæлæ хатыдта æмæ æнкъардта, йе уыцы 
цавæрдæр бæллæхæн ныр æнæрцæугæ кæй нæуал ис. Уыцы 
мигъынорст тас æй ныр сырдта йæ хъæбулы цурæй. Фæлæ ма 
хатыдта уый дæр, æмæ ныртæккæ ардыгæй æнæ исты зæгъгæ 
куы ацæуа, уæд ма Багайæ, стæй иннæтæй дæр ноджы æндæр 
истытæ кæй схаудзæн, ахæм истытæ, йæ хъæбулы зæрдæ йын 
чи скъаха, йæ хъæбул æм уазал зæрдæ цæй тыххæй бадара. 
Уый та куыдфæндыйæ дæр нæ фæндыд, æмæ йæм Доме уазал 
зæрдæ бадара. 
— Хъæбул, — бахаста йæм йæ ныфс уыцы ныхас зæгъынмæ, — 
абондæргъы ныффæлладаис æмæ цом, хæдзары бадгæ уæддæр 
æркæн. 
Зыдта йæ, уый дæр ын æнæраны ныхас уыд — адæм мард 
рахæссынмæ æнхъæлмæ кастысты — фæлæ цæмæй Бага æмæ ин- 
нæтæ бамбæрстаиккой, Доме йын бавæййаг кæй у, æмæ йæ цуры 
мацыуал срæдыдаиккой, уый тыххæй сæ загъта. 
— Нæ, — загъта йын Доме, — цæмæй бафæлладтæн? 
Йæ хъæлæсы уаг æй нæдæр схойгæ кодта, нæдæр — рæвдаугæ. 
6 
Йæ хъæбулы цурæй куы рацыд æмæ та нæлгоймæгты фæди- 
сы змæлдыл йæ цæст куы ’рхæцыд, уæд ыл æртæфсти: ацы адæм 
дæр, йæхиау, цыдæр бæллæхмæ æнхъæлмæ кæсынц, цавæрдæр 
стыр бæллæхмæ. Зианы тыххæй кæй æртымбыл сты æмæ зианы 
тыххæй кæй тыхсынц, уый та куыннæ зыдта, йæ зонд куынæ 
фæхæццæ, фæлæ зиан ныр цалдæр боны уæлтæрхæг уыди, цал- 
дæр боны йæ уæлтæрхæг уыдтой, сæ Хуыцауы цæф сæхи цæс- 
тæй федтой, бауырныдта сæ, абон та йæ ныгæнгæ хъуамæ бакæ- 
ной, æмæ се ’нгас дæр æмæ сæ фезмæлд дæр мæрдджынхуыз 
хъуамæ уаид, райсом куы ’рбацыд, уæд сæ куыд хъыгзæрдæйæ 
æрбаййæфта, афтæ; фæлæ адæмæн та ацы сахат уыди тыхст- 
хуыз, цыма цавæрдæр стыр бæллæхмæ æнхъæлмæ кастысты, цыма 
сæ бинонты хуыздæр тарф рынчын уыди, йæ уд ма æрдуйыл 
хæцыди, æмæ йæ улæфт, мыййаг, ацы тæккæ куы фескъуыйа, 
уымæй тарстысты. Мæрддзыгойæн сеппæтыл дæр зынди æнхъæл- 
цау тасы æууæлтæ. Цалынмæ фæстæмæ ныздæхт, уæдмæ мард 
æддæмæ рахастой. Адæм базмæлыдысты. Зианы фæстæ хæдза- 
рæй ранкъуыстысты сылгоймæгтæ. Уыцы дыууæ хатæны цыма 
бæхты дугъыйас бынат уыди, уыйау дзы хызтысты æмæ хызты- 

Гуыцмæзты Алеш Уацмыстæ 572 
сты устытæ, æмæ сын кæрон дæр нал уыди. Касти мæрддзыгой 
сылгоймæгтæм æмæ дис кодта: дыууæ, æртæ сылгоймагæн бы- 
дырыйас хæдзар дæр къуындæг куы вæййы, уæд зианы рæстæ- 
джы утæппæт сылгоймæгтæ хæдзары куыд бацæуынц? 
Мæрддзыгойы ’хсæн Домейы бинойнагыл йæ цæст куы ’рхæ- 
цыд, уæд йæ цурмæ йæхи байста. Домейы бинойнаг ын æнæдзур- 
гæйæ йæ къух дæллоз йæ дæларм акодта, æмæ йын йæ уыцы 
хионы февнæлдæй бамбæрста: чидæртæ йын йæ кой ракодтой. 
«Æмæ ма цафон? — хъуыды кодта йæхинымæр. — Ныр æппæ- 
тæн дæр куы байрæджы. Ныр цы æрцыди, уымæн раздахæн куы 
нæуал ис». 
Афтæ хъуыды кодта æмæ касти æмæ уыдта, марды чырын æд 
зиан чидæртæ куыд хæссынц. Цыма æппæт адæттæ уый аххос уыды- 
сты, цыма йæ ныкъкъуылымпыйы аххосæй рахастой хæдзарæй зиа- 
ны, æмæ ныр, табæты чи хуыссы, уый хæдзармæ кæй никуыуал 
бахæсдзысты, уым цыдæр аххосджын у, афтæ йæм касти. Ныр æм 
бахъардта, æрдæбонсарæй ма адæм цы бæллæхмæ æнхъæлмæ кас- 
тысты, уый: хæдзармæ мард бахæссынæй, хæдзарæй мард рахæс- 
сын ноджы зындæр куы у; æцæг зын уый куы у, æмæ дæ бинонты 
хуыздæры чырыны æвæрдæй дæ хæдзарæй куы рахæссай уæл- 
мæрдмæ ныгæнынмæ, цæмæй йын йæ мардыл дæр дæ цæст макуы- 
уал æрхæца, сыджыт æй аныхъуыра, дæ цæстытæн цины æмæ ныф- 
сы хос чи уыд, уый сыджытæн хæрынæн раттай. 
Мæрддзыгой адæм базмæлыдысты, фенкъуыстысты марды 
фæстæ сабыр къахдзæфтæй, сæруагъдæй. Йæ къахайстыл дзы 
ничи тагъд кодта, ацы фæндагыл фыццаджы бар радтой зианæн, 
сæ разæй йæ акодтой уæлмæрдмæ æмæ йæ фæстæ уæнтæхъил 
æмæ сæргуыбырæй, æвæндонæй цыдысты. Афтæ зынди, цыма 
дзы исчи уæлдай къахдзæф куы акæна, уæд ыл иннæты цæст 
æрхæцдзæни, нæ йын ныббардзысты уыцы уæлдай къахайст, æмæ 
дыккаг хатт та уый акæндзысты сæ разæй мæнæ ацы æнагъæтта- 
джы фæндагыл. Æрмæст иунæг иу адæймаг — амæлæджы мад — 
æппæрста йæхи размæ, йæ хъæбулмæ, цыма йын йæ фæстаг ацæ- 
уæн фæндæгтæ æрæхгæнынмæ хъавыд: 
— Уæ, хъæбул! 
Уæ, хъæбул! Уæ, мæ зæрдæдарæн! 
Ды дсе мады коммсе куынæуал ксесыс, 
Ды дсе мады ныхасмсе куынæуал хъусыс, 
Ды дсе мæгуыр мадæй тæргай куы цæуыс 
Ацы судзаггаг фæндагыл! 
Æмæ ацу! 
Ацу! 
Ахæм цыд акæн, æмæ 
дæ мæгуыр хæдзарыл куыд нæуал сæмбæлай, 
Ды ацы фæндагыл куы ацæуай, 
Уæд мын Зауыр амæла, 

573 
Роман 
Дæ уды фарн 
Дæу ма дсе мæгуыр хседзары къæсæрæй 
æрбакæсын дæр куы æрбауадзон! 
Уæ, хъæбул! Усе, мæ зæрдæдарæн! 
Уæ, мсе зсердæдарсен хъсебул, 
Мсе зæрдседарæн, 
Мæрддзыгой адæм сабыр къахдзæфтæй тырныдтой марды 
фæстæ. Цыма дзы алкæй дæр фæстæмæ фездæхын фæндыд, 
фæлæ йæ йæ фæстæ æмгуырæй цæуæг адæм нал уагътой раздæ- 
хын, уæлмæрдмæ йæ сæ разæй ссыдтой, ахæм тасæфтау æнгас 
уыди мæрддзыгойы уыцы сабыр къахайстæн. 
«Афтæ кæрæдзийы фæрцы схæццæ вæййæм уæлмæрдмæ, — 
хъуыды кодта йæхинымæр æмæ Домейы бинойнаджы цонг йæ дæ- 
ларм нылхъывта, — кæрæдзи уæлмæрды онг схæццæ кæнæм, иуы 
дзы уым ныууадзæм, афтæмæй раздæхæм; раздæхæм, цæмæй та 
дыккаг хатт дæр — абон кæнæ сом, сом кæнæ иннæбон — уыцы 
цыдæй искæй схæццæ кæнæм уæлмæрдмæ, искæй та дзы бафсна- 
йæм, цæмæй дын искуы дæхи дæр бафснайой, æнæныгæд дæ ма 
ныууадзой. Æмæ хорз у, мæнæ ацы æнагъæттаг цæуæнты ныййа- 
рæг йæ хъæбулы разæй куы фæцæуы, хъæбул дзы йæ ныййарджы- 
ты куы фæхизын кæны, — Доме фæсте кæмдæр кæй ис, уый йæ 
хъуыдыйы даргæйæ нывæста йæ сагьæстæ, — ныййарæджы ингæнмæ 
дзы хъæбул куы ныдздзыназы, фæлæ цы мæгуыры бон вæййы уыцы 
ныййарджытыл та, мæнæ ацы æнагъæттаджы цыдæй йæ хъæбулы 
фæдыл чи рацæуы? Уый адæймаджы амæндтæ бирæ куы сты, иу 
куынæ у амонд дæр, æмæ дзы Хуыцау алы адæймаджы дæр кæцыйæ 
дæр куы фæхайджын кæны, цыдæр амонд ын куы ратты». 
Уыцы хъуыдытæй фенцондæр йæ удæн: уымæ дæр цыдæр 
амонд кæй æрхаудта Хуыцауæй, тагъд æй мæнæ афтæ Доме уæл- 
мæрдмæ кæй хизын кæндзæни, йæ хъæбул æй æнæмæнгæй кæй 
баныгæндзæни, уыцы хъуыды йын рæвдыдта йæ уд. 
7 
Мард ингæны куы ауагътой, уæд адæм ахæлиу сты. Уæлмæр- 
ды ма баззад нымад адæм. Цалдæр лæппуйы фæдисы змæлдæй 
змæлыдысты, белтæй цырд архайдтой; архайдтой ингæн сыджы- 
тæй байдзаг кæныныл. Ингæн æнцонтæй йедзаг кæнын нæ куымд- 
та, йæ æнæбын арф дзых комхæлиуæй дардта, зыдæй ныхъуырдта 
сыджыт; æмæ æппынфæстаг куы байдзаг, йедзаг нæ, фæлæ обау 
амад сыджытæй куы разынд, уæддæр зæххы æмхуызон нал 
баци — удæгас хъæдгомæй æрхуыссыд уæлмæрды æмæ йын уыд 
æртхъирæнгæнæджы хуыз. 
Мард ныгæныны рæстæджы дæр ын Домейы бинойнаг йæ 
цонг не суагъта, цыма та дзы куы фæиппæрд уа, уымæй тарсти. 

Гуыцмæзты Алеш 
Уацмыстæ 
574 
Адæм куы ахæлиу сты, уæд сæм Доме дæр йæхи байста, æмæ 
ныр æртæйæ æддоз лæугæ кастысты, ног марды сыджыт куыд 
фæдисæй норста. 
— Матрона, — дзырдта йæм Домейы бинойнаг йæ номæй, — 
дæ сæрыхицау та кæм ныгæд ис? 
Æрдæбонсарæй йæхи дæр уый фæндыд — йæ хъæбулæн йæ 
фыды ингæн куы фенын кæнид — фæлæ Багайы ныхæсты фæстæ 
йæ хъæбулмæ дзурын нал уæндыд. Ныр ын фадат фæци æмæ сæ 
бакодта Джерджийы ингæнмæ. 
— Мæнæ ам ныгæд ис уыцы мæгуыр, — загъта сын æмæ лæгъ- 
стæгæнæджы каст кодта Домемæ; лæгъстæгæнæджы каст кодта 
Домемæ æмæ йæ цæмæндæр иттæг зæрдæйæ фæндыд, йæ хъæ- 
булы цæсгомыл иу нуар уæлдай змæлд уæддæр куы бакæнид. 
Доме нæ, фæлæ Домейы бинойнагæн уыди тыхстхуыз: йæ 
цæстыты алыварс цы нуæрттæ уыд, уыдон стъæлфыдысты. Джер- 
джийы ингæны дуры раз дзуццæг бадт æркодта æмæ дуры фыс- 
тыты рыгтæ сæрфта йæ уырзтæй. Доме æнкъардæй лæууыд йæ 
уæлхъус æмæ уый дæр касти дуры фыстытæм. 
— Æртиссæдз азы дæр куынæ фæцарди, — загъта æрæджиау. 
Уыцы ныхæстæм æй бафæндыд йæ хъæбулæн йе ’нæзонгæ 
фыды тыххæй истытæ радзурын. 
— Хæстæй цæнкуылтæй æрыздæхт, — дзырдта сын уынгæг хъæ- 
лæсæй, — немыцы къухмæ бахауд, æмæ йыл фæстагмæ уыцы фы- 
дæвзарæнтæ æртæфстысты, йæ астæу фæсахъат, йæ уат нал систа. 
Куыннæ йæ фæндыд Джерджийы тыххæй сын исты зæрдæ- 
бын ныхæстæ ракæна: йæ дзуринæгтæ йæхимидæг æвзæрста, 
фæлæ йæм йæ ахсджиаг дзуринæгты зæгъыны хъару нæ уыд, йæ 
уды рæбинæгтæ дзурыны бæсты дзы хаудысты уазал дзырдтæ, 
иударон ныхæстæ. 
— Хæсты фæстæ дæр æрæгмæ æрыздæхт, — архайдта истытæ 
дзурыныл, — кæмдæр рынчындоны хуыссыд уатон рынчынæй 
æмæ фæстæмæ йæ уæзæгмæ æрцæуын нал фæнд кодта: сахъат 
æмæ уатон рынчынæй æрцæуын йæ сæрмæ нал хаста. Уыцы лæг- 
хорты къухтæм кæй бахауд, уымæй йæхимæ туджджыны цæс- 
тæй каст, йæхицæн æй нæ барста. 
— Уый аххос дæр кæм уыдаид, — дзырдта Доме, — æвзæр 
рæстæджытæ уыд хæст куы фæци, уыцы азты. Немыцы къухмæ 
чи бахауд, уыдон хицауадырдыгæй тынг хъыгдардтой. Уæйгæн- 
джыты цæстæй сæм кастысты. 
— Зыгъуыммæ зондыл хæст адæймæгтæ бирæ ис, адæмы азар 
сæ басудза, — дзырдта уынгæг хъæлæсæй. — Хæстæй куы ’рыз- 
дæхт, уæд нæ дуарахæсты бакодтой. Ацы мæгуырæн йæ бон цæ- 
уын нæ уыд, уæддæр-иу æм районæй æрбарвыстой, æрцу, дам, 
æмæ-иу æй галтыл нылластам. Галтыл-иу æй нылластам, уым-иу 
æй удхарæй фæмардтой сæ дæлгоммæ ныхæстæй, æмæ-иу æй 
фæстæмæ æррайы хуызæнæй æрбаластам. Æррайы хуызæн-иу 

575 Роман Дæ уЪы фарн 
уыди, мæгуыр, уыцы ракъах-бакъахы фæстæ. Йæ дзыхæй-иу 
къуыригæйтты ныхас нал схауд. Уатон рынчын уыд, уæддæр æй 
æдзух хъахъхъæнгæ кодтон, зæгъын, йæхицæн исты куы кæна. 
Уый та йæм хъыг касти. Хицауады æнæууæнк ын йæ зæрдæ 
скъахта, æмæ йæ уæлдай хъахъхъæд кæй кодтон, ууыл дæр гуы- 
рысхотæ райдыдта. Æмæ-иу адæргæй скуыдта. Тæнзæрдæ уыди, 
мæгуыр. Алы ныхас дæр йæ зæрдæмæ хаста. 
— Мæрдты рухсаг уæд, — æрыхъуыста Чатрийы хъæлæс æмæ 
фестъæлфыд. Чатри, бел æмæ лом йæ къухы, афтæмæй æрбалæ- 
ууыд сæ уæлхъус. — Мæрдты рухсаг уæд, — дзырдта Чатри, — 
Джерджи æнæхъæн комыаргъ лæг уыди. 
Домейы бинойнаг уæдæй нырмæ дзуццæджы бадт æмæ ныр 
æнæзонгæ лæджы æруынгæ слæууыд. 
Ныр цыппарæй дæр æнæдзургæйæ лæууыдысты æмæ касты- 
сты Джерджийы ингæны дурмæ. 
— Уыцы лæг та кæм ныгæд ис, — æрæджиау бафарста До- 
мейы бинойнаг, — дæ сывæллоны дын марынмæ чи хъавыд, уый? 
Уыцы ныхæстæм та фестъæлфыд: Домейы бинойнаг бирæ цы- 
дæртæ кæй зоны ныр, уый ма йын цы ’мбарын хъуыд. Æмæ 
ныхас истытæ куы расайа йæ фæстæ, уый адæргæй батагъд код- 
та дзурыныл: 
— Доме, дæ нывонд фæуон, мæнæ дын Чатрийы цур иу хъуыд- 
дагæй хъуамæ балæгъстæ кæнон. Мæ цахъхъæн адæймаг бирæ 
нæ цæры, æмæ мыл, мыййаг, искуы исты куы ’рцæуа, уæд-иу мæ 
мæнæ ацы мæгуыры фарсмæ баныгæнут. Зонын æй, зын уын 
уыдзæн уырдыгæй ардæм фыдæбон кæнын, фæлæ дын лæгъстæ 
кæнын, мæ мард-иу мын ацы раныл сæмбæлын кæнут. 
Домейы бинойнаг ын йæ иу къух йе уæхскыл æрæвæрдта æмæ 
йæ æрбахъæбыс кодта. 
— Матрона, — дзырдта йæм йæ номæй, — мах нырма кæрæ- 
дзиимæ бирæ ацæрын хъæуы. Нырма нæ кæрæдзийæн бирæ цы- 
дæртæ зæгъын хъæуы. Тынг бирæ. Мæлæт та кæдæм ирвæзы? 
Нæ, уыцы узæлд кæнгæ ми нал уыди. Домейы бинойнаг æцæ- 
гæйдæр ныр бирæ цыдæртæ зыдта æмæ йыл хицоны цинтæ код- 
та. Æмæ уыцы цинтæй йæ сæр разылд, йæ уæрджытæ йæ быны 
адон сты: уал æмæ йыл уал азы фæстæ хъæбулты номырдыгæй 
чидæр бацин кодта. Ныр куы амæла, уæддæр йæ ингæныл йæ 
хъæбулты номæй цæстысыгтæ æрхаудзæн. 
— Нæ, нæ, дæ сæрыбæсты хаст æрцæуон, — ныр та Домейы 
бинойнагæн лæгъстæ кодта, — зынг зæгъынæй ком нæ судзы, æмæ 
мæныл дæр мæхи ныхæстæй ницы ’рцæудзæн. Фæлæ мæ уæддæр 
искуы уырдæм хъæуы, æмæ уæ рагацау уымæн фæдзæхсын: мæ 
зæронд сæр ныр уе ’вджид у, æмæ-иу мæ ам баныгæнут. Зæры- 
бонты мын мæ зæрдæ кæм барухс кодтат, уым ма-иу мын æххæст 
мæ амæлæты фæстæ дæр уыцы хорздзинад саразут. 

Гуыцмæзты Алеш Уацмыстæ 576 
Дзырдта æмæ йæхи бакъул кодта йæ чындзы уæхскыл. Ныр 
æй зыдта, йæ чындз дæр æм æфсины зæрдæ кæй дары. 
— Дæу куыд фæнды, алцы дæр афтæ уыдзæн, Матрона, — 
дзырдта йын йæ чындз, — фæлæ нæ нырма бирæ цыдæр хъуыд- 
дæгтæ аразын хъæуы иумæ. 
— Хуыцау дæ дзæбæхæй уадзæд, Матрона, — загъта йын Чат- 
ри дæр. 
— Уæ дæ хъæбулты хурæй бафсæдай, Чатри, мæнæн ацы хъæ- 
булты чи фенын кодта, — арфæтæ кодта Чатрийæн, — мæ зæры- 
бонты мæ зæрдæ барухс адон фæрцы. 
— Æмæ дын исчи стæм? — хиндзæстæй йæм касти Домейы 
бинойнаг, — дæ хъæбултæ стæм. Афтæ нæу? — ныр та йæ мо- 
йырдæм аздæхт. 
Домемæ уæлдай митæ фæкастысты йæ бинойнаджы ныхæстæ 
æмæ, цæмæй йæ бинойнаджы ма фæныхкъуырд кæна, уый тых- 
хæй йæм уый дæр йæ мидбылты бахудт: 
— Матрона нын мады бынаты ис æмæ нын цы зæгъа, ууыл 
дыууæ нæ зæгъдзыстæм. 
— Мады бынаты нын нæй, фæлæ нæ мад у, — нал уисæн 
кодта ус. 
Йæ чындзы ныхæстæм йæ сурхид акалд, йæ зæрдæ рызти, 
æмæ йæ уæрджытæ йæ быны фæдыдагъ сты; куы ’рхауа, уый 
адæргæй дыууæ къухæй фæхæцыд йæ чындзы уæхсчытыл. 
Лæгтæм æцæгæйдæр уæлдай митæ фæкастысты устыты æнæ- 
раны узæлдтытæ æмæ иннæрдæм азылдысты. 
Уый та æнæбон æмæ æдыхæй, стъæлфгæ зæрдæимæ дыууæ 
къухæй хæцыд йæ чындзы уæхсчытыл æмæ сæ нал уагъта, куы 
ахауа, уый адæргæй; хæцыд йæ чындзы уæхсчытыл, æмæ йæ 
къухты бын йæ хионы туджы цавд куы банкъардта, уæд æй ба- 
фæндыд æцæгæйдæр йæ чындзы æфцæгыл ныттыхсын, йæ чын- 
дзы йæ хъæбысы ныккæнын; хатыдта æмæ æнкъардта: уыцы 
хъуыддаг саразынæн æй чысыл, хæрз чысыл фезмæлд йеддæмæ 
ницы хъæуы, æмæ уæд байгом уыдзæн йæ чындзы дзурæн дзых; 
байгом уыдзæн йæ чындзы дзурæн дзых æмæ зæгъдзæни йæ 
мойæн, зæрыбонты сæм цæрынмæ чи ныххаудта, уый сын мады 
бынаты кæй нæ ис, фæлæ сæ мад кæй у, Домейы ныййарæг мад, 
æмæ мæнæ кæй ингæны уæлхъус лæууынц, уый та — йæ фыд. 
Æнкъардта уыдæттæ, фæлæ уыцы чысыл фезмæлд саразыны 
хъару йе уæнгты нал уыд æмæ йæ чындзы уæхсчытыл хæцгæ йæ 
цæстæнгæс æххуысагур ахаста йæ алыварс. Сæ алыварс уыди 
ингæнтæ, æмыр ингæнтæ, кæрæдзимæ æввахс-æввæхсты — цыма 
уыдон дæр кæрæдзи уæхсчытыл хæцыдысты æмæ сыл афтæмæй 
æрхъула кодтой. Утæппæт ингæнты ’хсæн бæрæгæй зынд ног 
ингæн, бур-буридæй, бур сыджыты рæдзæгъдæй, æмæ лæвæрдта 
ахæм хуыз, цыма марды гом дзыхы бур дæндаг уыд. Æппæт 
уыдæттæн уыд æртхъирæнгæнæджы хуыз, æмæ йæ чындзы уæх- 

577 
Роман 
Дæ уды фарн 
счытæй йæ къухтæ феуæгъд сты. Уæлмæрды мæрдты ’хсæн йæ 
хъæбултимæ кæй аззад, уымæй йæ зæрдæ ауазал, йе ’муд æрцыд. 
Акасти лæгтырдæм: уыдон сабыр къахдзæфтæй фæцæйцыдысты 
хъæуырдæм. Хъæумæ здæхынæн афон кæй у, афонмæ адæм фын- 
гыл кæй æрбадтысты, уыцы хъуыдыйæ та йыл æртæфсти: 
«Байрæджы, ныр æппæтæн дæр байрæджы». 
Йæ чындз, æвæццæгæн, æнхъæлмæ касти цавæрдæр ныхæстæм. 
— Цом, хъæбул, — æмбæхста дзы йæ цæстæнгас, — хъæубæс- 
тæй худинаг у. Ныккæсæм сæм. 
— Матрона, — нæ уисæн кодта Домейы бинойнаг, — афтæ 
æнхъæлыс, æмæ йæ нæ зонын, цыдæр дзуринæгтæ дæм кæй ис 
æмæ сæ махæй кæй æмбæхсыс? 
Исты ныхæстæй йын хъуыд йæ зæрдæ ссарын. 
— Ис, — загъта йын, — æмæ мæнæ нæхимæ куы ныздæхæм, 
уæд дын сæ радзурдзынæн. 
— Алцы дæр? — бангæстæ йæ чындз. 
— Алцы дæр. Æрмæст ныр уыдæттыл мауал дзурæм, — дзырдта 
йæм лæгъстæгæнгæ, — цалынмæ иумæ æртымбыл уæм, уæдмæ 
макæмæнуал мацы ской кæн, дæ низтæ бахæрон. 
— Домейæн дæр? 
— Домейæн дæр. 
— Хорз, — загъта йын Домейы бинойнаг æмæ та йын йæ къух 
йæ дæларм фæцавта. 
Уæлмæрдæй раздæхгæйæ ма иу каст фæкодта ног ингæнмæ. 
Ног ингæн бур-буридæй æрттывта иннæ ингæнты ’хсæн. Зæхх 
йæ алыхуызон бæрджытæ æвдыста алы ран дæр, æрмæст уыцы 
ингæны бур сыджыт, ныронг хуры рухс кæмæ нæ бакалд, ны- 
ронг арф ныгæд чи уыд, уый цæстысхъауæн къуыбырæй æр- 
хуыссыд зæххы сау цъарыл æмæ йæ æнæхуызæнон бур æрттыв- 
дæй цин кодта хуры рухсыл; цин кодта, кæимæдæр ын фадат 
кæй фæци сæ бынæттæ баивынæн æмæ ныр цæрæнбонтæм уæлæ- 
уыл кæй баззайдзæн. 
8 
Изæрмæ бирæ нал хъуыди, хуры бæрджытæ хæхты бæрзæнд- 
тыл дæр уæлæмæ сæхи тагъд-тагъд исын райдыдтой, афтæ адæм 
зианджыны фынгæй сыстадысты. 
Фынгыл Домейы бинойнаг йæ цуры бадти, фæлæ ам зайынмæ 
кæй хъавы, уый зæгъыны фадат æй нæ фæци, йæ зæгъинæгтыл 
фæстæмæ-фæстæмæ хæцыд. Æмæ ныр, фынгæй куы сыстадыс- 
ты, Доме дæр сæ куы ссардта, æмæ цæуыны къахыл куы ныллæу- 
уыдысты, уæд сын æппынфæстаг загъта йæ фæнд: 
— Уæ нывонд фæуон, сымах мæм куы фæхъыг уат, — дзырд- 
та сæм лæгъстæгæнгæ, — фæлæ æз абон, æвæццæгæн, нæ ацæу- 
дзынæн. 
37 Гуыцмæзты Алеш 

Гуыцмæзты Алеш 
Уацмыстæ 
578 
Уыдон æм кастысты гуырысхогæнгæ. 
— Цæмæннæ? — фарста йæ Домейы бинойнаг. 
— Æрдæбон мæ цæхæрадæттæ абæрæг кодтон, æмæ мын дзы 
иуы æмбонд кæйдæр хъомтæ батыдтой, — дзырдта сын, æрдæ- 
бонсарæй цы ’фсæнттæ мысыд, уыдон, — цъеритæ фесæфтой, 
æмæ, зæгъын, уыцы æмбонд искæмæн саразын кæнон. 
Йæ ныхæстæ афтæ лæгъстæгæнæг æнгасимæ дзырдта, æмæ 
йын уыдон дыууæ нал загътой йæ ныхасыл, кæд сын хъыггомау 
уыди, ам кæй зайы, уый, уæддæр. 
— Æмæ дæм кæд æрбауайон? — бафарста йæ Доме. Уæддæр 
æм фæстæмæ æнæмæнгæй кæй хъуамæ æрбаздæхой, уый йæ хъуы- 
дыйы дардта, — æмæ йæ ныр Домейы ныхæстæй ныфс бацыд, 
хъæргæнæг æрвитыны сæр сæм кæй нæуал бахъæудзæн. Йæ хъæ- 
булы зæрдæ ма царды иу хатт кæй фæриссын кæндзæни, уыцы 
хъуыды йын ныр уыд цины хос. 
«Афтæ у, — ахъуыды кодта йæхинымæр, — хъæбулы зæрдæ 
хъуамæ мадыл фæрисса». 
— Цæмæн фыдæбон кæнут? — дзырдта сын æфсонæн, — мæ- 
хæдæг ныццæудзынæн. 
— Уæдæ ма кæй тыххæй батыхсын кæнæм нæхи? — барджы- 
ны ныхас æм кодта Доме. 
— Сомизæр дæм æрбауайдзыстæм, — загъта йын Домейы би- 
нойнаг. 
— Ой, цæмæн тыхсын кæнут уæхи, — загъта сын ногæй. 
Йæ хъæбулæн ма йæ фæстаг хатт цы мæнг ныхæстæ зæгъын 
хъуыд, уыцы зындзинадæй дæр фервæзт, æмæ йæ ныр фæнды- 
ди, йæ хъæбулты ма исты æфсæнтты куы афæстиат кæнид, ис- 
тытæ ма семæ куы адзурид, истæмæйты сæ куы барæвдауид. 
Уæдмæ сæ цурмæ æрбацыд Солтан. Йæ фæстæ — йæ биной- 
наг, стæй йæ каистæ дæр. Венерæ дæр нæма цыд æмæ Солтаны 
хизын кодтой. 
— Уæ, уæ нывонд фæуон, — Доме æмæ йæ бинойнагыл йæхи 
бакъултæ кодта Натъа, — кæд нын сымах афтæмæйты уадзинаг 
уазджытæ не стут. 
— Æмæ сæ цæмæн уадзæм афтæмæй? — бафарста йæ Чатри, — 
хæдзар нын нал ис? 
Æрдæбонсарæй дæр æй тынг фæндыд, йæ хæдзармæ бакæнын 
сын ской кæна, фæлæ йыл истæмæйты куы фæгуырысхо уой, 
уый тасæй не суæндыд. Ныр ын Чатрийы ныхæстæм фадат фæци: 
— Æмæ мæнæ нæхи хæдзары раз куы стæм, — лæгъстæгæнгæ 
дзырдта Домейы бинойнагмæ, — цы къуымы цæрæм, уый уынгæ 
уæддæр фæкæн. 
Домемæ уый аив нæ фæкаст: 
— Цæй, зианы фынджы фæстæ ма искæмæ чи фæцæуы? 
— Æмæ мах искæй хæдзармæ цæуæм? — уайдзæфгæнæгау ын 
загъта йæ ус. 

579 
Роман 
Дæ уды фарн 
Домейы ныхæстæ уымæн дæр хъыггомау уыдысты. Доме уый 
фембæрста æмæ батагъд кодта йæ рæдыд бараст кæныныл. 
— Цом, — ахæцыд Чатрийы цонгыл, — иучысыл хæдзармæ 
бакæсæм. 
— Ацыт, — загъта сын Чатри, — æз дæр ныртæккæ фæцæуын. 
Хæдзармæ куы бахызтысты, æмæ къуымты йæ цæст куы аха- 
ста, уæд йæ зæрдæ барухс. Сихорыл кæй фæцарæхсти, йæ 
къуымтæ кæй афснайдта, æмæ йæ йæ хъæбултæ змæстытæй кæй 
не ’рбаййæфтой, уый дæр ын фаг уыд цин кæнынæн. 
«Ныр мæ хъæбултæ сæ хæдзармæ фæндаг базыдтой æмæ йæм 
цæудзысты, — цин кодта йæхинымæр, — цæудзысты йæм æнæ 
мæн дæр. Æрбацæудзысты-иу ацы хæдзармæ, æмæ-иу мæн ам 
куы не ’рбаййафой, уæд-иу уæддæр æрлæудзынæн сæ зæрдыл. 
Адæймаг кæй зæрдыл æрлæууы, уыдонæй та рох нæу. Æмæ æз 
дæр рох нæ уыдзынæн мæ хъæбултæй». 
Фынджы цур сæ абадын кодта æмæ тагъд-тагъд архайдта ис- 
тытæ æрæвæрыныл. Хæдзары ма цыдæртæ разынд: нозт, цыхт, 
джитърийы цæхджынтæ, фæлæ дзы кæрдзыны къæбæр нæ уыди, 
æмæ йæ уый тыхсын кодта. Кæрдзын ссарын кæй хъæуы, Натъа- 
йæн уый зæгъын йæ цæсгом нæ хъæцыд, Натъайæн та уыдæттæ 
йæ фæсонæрхæджы дæр нæ уыдысты. 
Уæдмæ фæзынд Чатри дæр. Цалдæр торне кæрдзыны æмæ 
дзидзайы кæрдихтæ æрбахаста йæ къухы, æмæ фынг рафидыдта. 
— Нæ фынг рафидыдта, — загъта Солтан. 
— Кæмæй рафидыдта, уыдон бирæ фæцæрæнт, — загъта До- 
меитырдæм бакæсгæ, — мæ сæр сæ нывонд. 
Чатри уыцы арфæтæ йæхирдæм бамбæрста: 
— Фынг дæр æмæ хæдзар дæр мæнæ Домейы хуызæттæй фи- 
дауы, Матрона, æмæ уыдонæн ракув. 
Уый йедзаг сыкъа райста. 
— Мæ сæр сæ нывонд, — ракуывта зæрдæбынæй, — ацы хæ- 
дзармæ ныр фæндаг базыдтой, ацы хæдзары дуæрттæ ныр адон 
тыххæй уыдзысты гом, æмæ йæ мæ фæстæ дæр æдзæрæг кæнын 
цы нæ бауадзой, уыцы амонд сæ уæд. Мæ цахъхъæн адæймагмæ 
цæрыны фзендтæ нал вæййы, æмæ æз куы амæлон, уæд-иу ацы 
хæдзары дуæрттæ рæстæгæй-рæстæгмæ уæддæр цы байгом кæ- 
ной, мæ уд сын уый фестæд. Сæрд-иу уын улæфыны бынатæн 
уæддæр бабæздзæн. Мæнæн дæр æндæр ничи ис, зæрыбонты ма 
адон фæрцы ракастæн мæ цæстæй, адон уындæй ма барухс мæ 
зæрдæ, æмæ ме ’нæбары муртæ дæр адонæн фæдзæхсын. Чатри, 
нæ хъæуы ма хъуыддаджы лæг ды баззадтæ, æмæ дæуæн фæ- 
дзæхсын мæ зæгъинæгтæ: æз ныр зæронд дæн, чи зоны, райсом 
дæр амæлон, уæд мын мæ мæгуыр муртæм ничи ницы бар дары, 
мæнæ ацы дыууæ хъæбул æмæ сæ хъæбултæй дарддæр. Чатри, 
дæ нывонд фæуон, мæ фæстæ дæр-иу сыл мæн тыххæй хи хъæ- 
булты цин бакæнут, уæхи туг æмæ стæгау-иу сæ барæвдаут, мæ 

Гуыцмæзты Алеш 
Уацмыстæ 
580 
фæдзæхст ныхæстæ та-иу уæ рох мæ фæуæнт. Зæрыбонты сæ 
уындæй мæ зæрдæ барухс, æмæ цæрæнбонты сæ байзæддагимæ 
зæрдæрухсæй фæцæрæнт. Æвзæр зæрдæ сæм чи бадара, уый та- 
иу мæнæ ацы арахъау судзæд æмæ дудæд. Ацы хъæбулты низтæ 
та мæ хуылфы ацæуæнт, —загъта æмæ, йæ зæрдæ куы суынгæг 
уа, уый адæргæй сыкъа анызта. 
— Матрона, — дзырдта йæм Натъа, — цыма райсом цæрынмæ 
нал хъавыс, уый фæдзæхстытыл куы схæцыдтæ. 
— Адæймаг кæд амæлдзæн, уымæн чи цы зоны, Натъа, — 
загъта йын, — мæнæн та алы хатт уый фадат нæй, æмæ мæ хъæу- 
бæстæн ацы хъæбулты ныффæдзæхсон. 
— Цæй, гъеныр ахæм ныхæстæ цæмæн хъæуынц? — фефсæр- 
мы Доме. 
— Ой, Матрона дæр æвзæр куы ницы зæгъы, — йæ фарс ра- 
хæцыд Чатри, — ацы хъæубæстæм афтæ арæх нал æфтдзæн, æмæ 
адæймаг та йæ зæгъинæгтæ хъуамæ зæгъа. Матрона бирæ фæцæ- 
рæд, фæлæ æгъдау æгъдау у, ацы хъæубæсты ’хсæн фæцард 
æмæ йæ муртæ кæмæн фæдзæхсы, уый хъæубæстæ дæр хъуамæ 
зоной. Дæ фарн бирæ уæд, Матрона. Доме, — баздæхти Домеи- 
тæм, — Матрона уæздан ныхæстæ загъта, æвæццæгæн, уыцы 
уæздандзинад уæхицæй аразгæ у, æмæ уæ цæрæнбонтæ бирæ 
уæнт. Ацы хæдзары фарн Матронайыл баст уыди, æмæ ныр иугæр 
Матронайы афтæ фæнды, уæд-иу амæй фæстæмæ сымах дæр не 
’хсæнмæ цы цæуат æмæ ацы хæдзары фæцудын куыд никуы 
бауадзат, уый амонд уæ уæд. Матронайы сымахæй ныфс ис, æмæ 
уæ ныфсæй ацы хæдзар куыд никуы фæцуда, уый дунескæнæг 
Хуыцау зæгъæд. Чи уын ис, уыдонимæ цардæфсæст ут. 
— Ма тæрс, Матрона, ацы хæдзар никуы фæцуддзæн, — загъ- 
та Домейы бинойнаг. 
— Дæ нывонд мæ сæр, — йæхи йæм бакъултæ кодта. 
Домейы бинойнаджы ныхас нæ фæцыди Чатри æмæ йæ бинон- 
ты зæрдæмæ — сæхирдыгонау æй бамбæрстой, æмæ сын хъьптомау 
уыди, æцæгæлон адæймаг, æцæгæлон хъæубæсты кæйдæр хæдза- 
рыл йæхи æвиппайды кæй сбарджын кодта, æмæ фæхъус сты. Доме 
йæхæдæг дæр ницы ’мбæрста йæ бинойнаджы ныхæстæн æмæ йæм 
цалдæр хатты дисгæнгæ йæ цæстæнгас базылдта. Лæгтæ ма фæйнæ- 
фæйнæ анызтой, æмæ Доме йæ бинойнагмæ бадзырдта: 
— Ныр нын цæуын афон дæр у. 
— Цы тагъд кæнут, — архайдта исты æфсæнтты йæ хъæбулы 
афæстиат кæныныл, — къахæй цæуын уæ куынæ хъæуы, абадут-ма. 
Домейы бинойнаг æй бамбæрста: 
— Матрона, — йæ цæст æм æрныкъуылдта, — иу-ма йын дæхи 
къухæй бадар. 
Домемæ диссаг кастысты йæ бинойнаджы уæлдай митæ, 
дзургæ йæм ницы скодта, фæлæ йæ сæр банкъуыста. Уæдмæ 
Солтан сыкъа æрыдзаг кодта æмæ йæ Матронамæ авæрдта. Уымæн 

581 
Роман 
Дæ уды фарн 
ныр фадат фæци йæ хъæбулыл къухæй аныдзæвынæн, æмæ йæм 
бацыд, йæ иу къух ын йæ уæхскыл æрæвæрдта, иннæмæй йын 
сыкъа йæ дзыхыл сдардта: 
— Уый чи нæ аназа æнæдзургæйæ, уый мын мæ ингæнмæ 
ныккæсæд, — расомы йын кодта. 
Йæ хъæбулы уæнгты хъарм йæ армытъæпæны бын банкъард- 
та, æмæ йæм афтæ фæкаст, цыма йæ къух йæ хъæбулы уæхс- 
кимæ æмхæст баци, иу уæнг систы, æмæ йæ хъæбулы тугдадзин- 
ты цавд йе уæнгты анхъæвзта; йæ зæрдæ йæ нал хаста йæ къух 
йæ хъæбулы уæхскæй сиса, цыма йæ лыг ракæндзæн йæ хъæбу- 
лы буарæй æмæ йын фæрисдзæни. Фæлæ Доме сыкъа раджы 
анызта, æмæ йæ хъæбулы уæхскæй йæ къух куы фæхицæн, уæд 
æм диссаг фæкаст, афтæ æнцонæй йæ кæй райста. 
Лæгтæ сыстадысты, æмæ се сыстадæй йæ зæрдæ къултыл 
йæхи ныххоста: ныр хъуамæ йæ хъæбулы ахизын кæна, цæмæй 
йæ макуыуал фена. 
— Фæлæуут-ма, — дзырдта сæм сонтæй, — уæ фæндагæн уын 
акувон. 
Йæ былтæ рызтысты, æмæ цыма къæзæнæг уыд, йæ ныхæстæ 
афтæ хъуыстысты. 
— Хорз фæндæгтыл цæут кæддæриддæр, — куывта сын, æмæ 
сыкъа дæр рызти йæ къухы. — Лæгтыдзуары фæдзæхст ут, кæд- 
дæриддæр уæ Лæгтыдзуар йæ рахиз базыры бын дарæд. Мæ уд 
уæ цæуæн зæххыты фæхъхъау. Кæд искуы исчи фæндагыл цыди 
æмæ йæ фæндаджы амонд уыд, уæд уыдон æмбал ут сымах дæр. 
Йæ зæрдæ хæлбурцъ кодта, æмæ йæ уды рæбынæй йæ хъæ- 
булæн раарфæ кæнын йæ бон нæ уыд; цы дзырдта, уыдон дæр 
æм кастысты кæйдæр ныхæстау, ацы тæккæ йæ æндæр цыдæртæ 
зæгъын фæндыд йæ хъæбулæн, йæ ризгæ былты æхсæнæй дзы 
къæзгæ цы дзырдтæ хауд, уыдон нæ, фæлæ бынтон æндæр цы- 
дæртæ. Уыцы ныхæстæ, йæ уды рæбын йæ зæрдæйы хæлбур- 
цъы чи сæфти, уыдон зæгъын йæ бон кæй нæ бауыдзæн, стæй 
сæ куы сæппара, уæддæр ныхæстæй нæ, фæлæ кæуыны зæлтæй 
кæй сыхъуысдзысты, уый адæргæй æндæр ницыуал загъта. 
— Дзуары лæджы куывтытæ кæныс, — худти Натъа. 
Лæгтæ рахызтысты, ахызтысты Натъа æмæ Венерæ дæр. 
Домейы бинойнаг фæсте аззад æмæ йын ныр та уый ныззезелæг 
йæ цонгыл. 
— Чындз, — суæндыди йæм уыцы номæй, — чындз, цард дын 
фестон, ныр ацы хæдзармæ фæндаг базыдтай æмæ-иу æй мæ 
фæстæ дæр федзæрæг кæнын ма бауадз. 
— Ма тæрс, — худтис Домейы бинойнаг, — мæхицæй дын 
сомы кæнын. Фæлæ гæдыхъæдау кæй ризы, уый куы фæхатыд, 
уæд æй дисгæнгæ афарста: — Цы кæныс, цы? Уазал сдæ? Ризгæ 
куы кæныс? 
Цы йын хъуамæ загътаид. 

Гуыцмæзты Алеш 
Уацмыстæ 
582 
— О. Суазал дæн. 
Уæдмæ Доме æмæ Солтан машинæйы сбадтысты. Сæ цурмæ 
куы бахæццæ сты, уæд Доме машинæйæ йæ бинойнагмæ йæ къух 
радаргъ кодта, дæтты йæм хæцъилы тымбыл: 
— Авг-ма асæрф. Рыг ыл ныббадт. 
Домейы бинойнаджы разæй фæци æмæ Домейы къухæй уыцы 
хæцъилы тымбыл райста, райста хæцъилы тымбыл, йæ армы- 
дзыхъхъы йæ нылхъывта æмæ авг сæрфыныл барæуæг, авг сæр- 
фыны æфсон цинтæ кодта йæ хъæбулы машинæйыл. 
— Хорз у, — загъта йын Доме. 
Хæцъилы тымбыл йæ армыдзыхъхъы нылхъывта æмæ иуварс 
алæууыд. 
— Цæй, хорзæй уал баззайут, — загъта Домейы бинойнаг дæр 
æмæ машинæйы сбадт. 
Уыцы хæцъилы тымбыл йæ къухы нылхъывта æмæ тарсти, 
исчи сæ машинæйæ фæстæмæ куы рахиза æмæ йын æй куы байса. 
— Сом дæм æрбацæудзынæн, — машинæйæ йæм радзырдта 
йæ хъæбул æмæ машинæ скусын кодта. 
Базыдта йæ, ныртæккæ анкъуысдзысты, ацæудзысты, ацæу- 
дзысты, æмæ уый дæр ацæудзæн... Кæдæм?.. 
— Доме, — сирвæзти дзы сонтæй. 
Уый машинæйæ йæ сæр радардта: 
— Ы? 
Æмæ фæхъуыды кодта: тас у, сæ цурмæ куы бацæуа, уæд йæ 
къухы цы хæцъилы гæппæл ис, уый йын куы байсой, уый дæр 
ын куы байсой, уый дæр ын семæ куы аласой. Цæмæндæр ныр 
йе стырдæр æнхъæлц ацы хæцъилы гæппæл уыди. Æмæ сæм ни- 
цыуал сдзырдта. Касти сæм дзагъырдзæстæй. Касти сæм дза- 
гъырдзæстæй æмæ дис кодта, цæмæннæ цæуынц? Цы ма дзы 
байсынмæ хъавынц? Цыдæриддæр æм уыди, уый ныр уыдоны 
куы у, куы ницы сын бавгъау кодта, йæхицæн дзы куы ницыуал 
ныууагъта, уæд ма дзы цы байсынмæ хъавынц? Цы ма йæм ис? 
Куы ницыуал æм ис... 
Машинæ йæ бынатæй куы феггуырст, фæндаджы фæзилæнтæ 
йæ се тары куы амбæхстой, уæд хæцъилы гæппæл йæ дæларм 
акодта æмæ атындзыдта хæдзармæ. 
9 
Хæдзармæ куы баирвæзт, уæд дуар йæ фæстæ æнгом рассыд- 
та. Ныр æй зыдта, уыцы дуарахгæд цы нысын кæны. Мыййаг та 
йæм цард адджын куы фæкæса, æмæ та уыцы дуар куы байгом 
уа йæ фæстæ йæ удæн, уый тасæй дуар дæгъæлæй сæхгæдта 
æмæ æрбадт сынтæгыл. 
Изæры бæрджытæ æхгæддуар хатæнмæ дæр ардтой ф.æндаг, 

583 
Роман 
Дæ уЬы фарн 
чеуылдæрты хъуызыдысты мидæмæ æмæ къуымты, хæдзары 
къултыл æмæ æндæр рæтты сæхи æргом кодтой сау æмпъузæн- 
тау, мæрддзыгойы дарæсау, марды хæррæгътау. 
Сынтæгыл æрбадт æмæ, йæ къухы цы хæцъилы гæппæл уыд, 
уый райтынг кодта. Хæцъилы гæппæл разынд хæдоны дыс, нæл- 
гоймаджы хæдоны дыс. Уыцы хæдон, ацы дыс кæуыл уыд хуыд, 
уый кæддæр Доме йæ уæлæ кæй дардта, йæ уæнгты хъарм дзы кæй 
баззад, ууыл хъуыдыгæнгæйæ дысы скъуыддзаг йæ дæллагхъуыр 
ныккодта, ныттыхта йæ йæ дæллагхъуыр æмæ йыл хаста йæ ризгæ 
къухтæ. Хæдоны дысæй цавæрдæр дыздызгæнаг тых æнхъæвзта 
йæ удмæ, æмæ фæхатыд, уый йæ хъæбулы туджы цавд кæй у, йæ 
хъæбулы буары хъарм. Зыдта йæ, ныр æй цы аразын хъæуы, фæлæ 
уыцы хæдоны дысы цы хъарм банкъардта, уый æнæхъæнæй дæр 
йæхи буармæ куы равдæлон кæнид, уыцы хъуыды йæ фæстиат 
кодта. Хæдоны дысы та уыйбæрц хъарм баззад, æмæ йыл цас фыл- 
дæр хæцыд, уыйбæрц ын тынгæй-тынгдæр æндæвта йæ удмæ. 
Æмæ афтæ, уыцы хæдоны дыс йæ дæллагхъуыр ныттухгæ, 
хъуыды кодта, ацы хæцъилы гæппæл дæр ын йæ хъæбулæн бирæ 
хæрзты кæй бацыд, тæвд боны йæ хурæй кæй хызта, уазал боны 
— уазалæй; хъуыды кодта ууыл, æмæ æнæнхъæлæджы æрцыд 
йæ хъуыдымæ: чи зоны, йæ хъæбул дæр искуы æрцагура йæ 
мады дарæс, ныттуха йæ йæ дæллагхъуыр æмæ дзы банкъара йæ 
мады зæрдæйы хъарм? 
Уыцы хъуыды йæ æркæсын кодта йæхимæ. Йæ дарæсæй цы- 
дæртæ йæ зæрдæмæ нæ фæцыд. Сыстад æмæ къуымты цыдæртæ 
ацагуырдта, цыдæртæ ивта йæ дарæсæй æмæ хъуыды кодта, да- 
рæс дæр канд дарæс кæй нæу, уазал æмæ йæ æнтæфы тыххæй кæй 
нæ дарынц адæм, фæлæ ма сын ноджы бирæ хæрзты кæй бацæуы: 
æппын кæд ницы, уæд ма сын сæ гом буары æфсæрмаг уæддæр 
æмбæхсы. Æнæ дарæсæй адæм цы ми хъуамæ кæниккой, ууыл куы 
ахъуыды кодта, уæд цæмæндæр йæ зæрдыл æрлæууыдысты, ай- 
размæ доны был бæгънæгæй цы чызджыты федта, уыдон. Æмæ та 
йæм ныр дæр диссаг фæкаст уыцы чызджыты æнагъæттаг ми. 
«Уæ адæмы азар уæ басудза, — нæ та баурæдта йæхи, æмæ 
сæм хæцыд йæ мидзæрды, — кæд сылгоймаг йæ гом буарæй не 
’лхæны адæмы зæрдæ. Сылгоймаджы Хуыцау уымæн сфæлдыс- 
та, æмæ сылгоймаг уа. Сылгоймаг йæ цардыл йæхæдæг цуан куы 
кæна, уæд ма уый цæй сылгоймаг у. Алы сылыстæг дæр йæ гыц- 
цылæй фæстæмæ уымæ куы фæтырны, цæмæй йæ ранмæ ахæццæ 
уа: гыццыл чызджы фæфæнды — сыстыр уа, куы бахъомыл вæййы, 
уæд æй фæфæнды — счындздзон уа, йæ чындздзон кары йæ фæ- 
фæнды чындзы ацæуа, чындзы фæцæуын та йæ уый тыххæй фæ- 
фæнды, æмæ йын сывæллон уа, мад уа. Æмæ цалынмæ дæ уыцы 
ранмæ ахæццæ уай, цалынмæ мад суай, уæдмæ чи не ’мбæлы, 
ахæм митæ аразын куыд хъуамæ бауæндай? Куы йæ зоныс, ис- 
куы дын сывæллæттæ уыдзæн, æмæ дæ миты тыххæй дæ хъæбул- 

Гуыцмæзты Алеш 
Уацмыстæ 
584 
ты раз ныхкъуырд уыдзынæ. Нæ, мады ном стыр у, Хуыцау сыл- 
гоймаджы уый тыххæй сфæлдыста, цæмæй мад суа, æмæ уыцы 
номы тыххæй алцæуыл дæр хъæцын хъæуы, мады ном сæрысуан- 
гæй сыгъдæгæй æвæрын хъæуы, мады ном стыр ныхас у Хуыцауы 
бын æмæ йæ алцæмæй дæр хъахъхъæнын хъæуы, цæмæй искуы 
дæ хъæбулты раз ныхкъуырд ма уай, цæмæй искуы дæ хъæбултæ 
сæ мады номæй сæрныллæг ма уой адæмы раз. Мад кæй дæ, уый 
тыххæй дæ канд дæхи хъæбултæ нæ, фæлæ иннæты хъæбултæ 
дæр сæрыстыр хъуамæ уой. Хъæбул дын ис æви нæй, дæ цуры ис, 
гъе сæфт у, уæддæр нæ Хуыцау уый тыххæй сфæлдыста, цæмæй 
мадæлтæ уæм, æмæ уыцы ном та сыгъдæгæй æвæринаг у, уыцы 
номæн счъизигæнæн нæй, цæмæй нæ хъæбултæ уой амондджын 
æмæ сæрбæрзонд, цæмæй нæ хъæбултæ сæхæдæг дæр сыгъдæг 
æмæ рæсугъдæй тырной сæ ранмæ». 
Йæ дарæсæй цыдæртæ раивта æмæ йæ фадыварцæй йæ зæрдæ 
куы барухс, уæд та сынтæгыл æрбадт, уыцы хæдоны дыс та 
балхъывта йæ риумæ. 
— Уæ хъæбул, уæ мæ зæрдæдарæн, — стыхст æмæ хъæрæй 
ныхæстæ кодта, йæ риумæ цы хæдоны дыс нылхъывта, уыимæ, — 
æз дæу бахиздзынæн æгадæй. Бахиздзынæн дæ æгадæй, хъæ- 
бул. Сайгæ дæ нал кæнын, цард дын фестон, ингæны къæсæрыл 
дын уæддæр мауал зæгъон гæдыныхæстæ. Ды, хъæбул, цардæй 
цæмæй бафсæдай, уый дын фестæд дæ мады уд, дæ мадмæ æцæ- 
гæлоны цæстæй уымæн ракастæ, æмæ дын æцæгæлон у æцæгæй 
дæр. Дæу дæ мад йæхицæй куы фæиртæста, уæд дзы тагъд бай- 
рох дæ, цард дын фестон. Рох дзы нæ фæдæ, мады зæрдæ уæд- 
дæр мады зæрдæ у, æмæ мады зæрдæ та йæ хъæбулы никуы фе- 
рох кæндзæни, фæлæ ды дæ мадæй куы фæиртæст дæ, дæ мад дæ 
цæстæй куы нæуал уыдта, дæ мады ныфс куы асасти, дæу кæй 
нал ссардзæн, уымæй, уæд дæ мады зæрдæ фæтарсти, хъæбул; 
тарст адæймаг та йæхимидæг аныгъуылы, йæ зæрдæмæ ныхъхъу- 
сы, æмæ сылгоймаг йæ зæрдæмæ куы ныхъхъуса, уæд дзы æдыхы 
хъæрæй дарддæр куы ницы фехъусы. Сылыстæг царды быцæу- 
тимæ дæр æдых у, æмæ ма уыцы царды быцæутæй афтид куы 
абады, уыцы царды быцæутæ йын куы ракæлынц, уæд бынтон 
куы сæдых вæййы. Нæ, хъæбул, уæд дæ мады мардыл дæр ма 
скæуай, æз ма дын ингæны къæсæрыл дæр мæнг ныхæстæ куы 
зæгъон, æз ма дæу куы фæсайон. Сылыстæгæн алы хатт царды 
быцæу уый нæ разыны, кæимæ фæцæры, йæ цард кæимæ сбæтты. 
Адæймаджы уды цæуæнтæн, æвæццæгæн, хæйрæджытæ сты фæн- 
дагамонæг, æмæ адæймаг йæхæдæг дæр нæ фæзоны, цы фæнда- 
гыл æй ацæуын хъæуы. Адæймаджы уды сдзурæнтæ алыхуызон 
сты, нæ удты мидæг зæйбадæнтæй ныхъхъус вæййынц æмæ цы 
уынæрмæ раскъуыйдзысты, уый нæхæдæг дæр куынæ фæзонæм. 
Ды дæ мадæй куы фæиртæстæ, дæ мады ныфс куы асаст, 
искуыцæй ма разынай, уымæй, уæддæр ма дæ мад ныфсджын куы 

585 
Роман 
Дæ уЪы фарн 
уыди: зыдтон æй, мæ зæрдæ йæ хатыди, куынæ дæ ссарон, уæд- 
дæр ды удæгас кæй дæ, цæргæ кæй кæныс, æмæ мын дæ цардæй 
цард адджын куы уыди. Æмæ ма ноджы, цард дын фестон: сылы- 
стæг уæддæр сылыстæг у, æмæ дæ фыд дæр искуыцæй кæй фæ- 
зындзæни, уый дæр мыл базыртæ куы сагъта, уыцы ныфсæй дæр 
ныфсджын куы уыдтæн. Дæ фæстæ ма уыцы ныфсæй цардтæн, 
кæд, зæгъын, дæ фыд искуыцæй фæзынид. Дæ фыды ныфсæй 
ныфсджын уыдтæн, афтæ мæм касти, æмæ уый куы фæзына, уæд 
дæуæн дæр æнæ ссаргæ кæй нæй, дæ фыды фæзындимæ ды дæр 
кæй разындзынæ. Дæ фесæфты фæстæ мын царды æнхъæлцаутæ 
иууылдæр дæ фыды фæзындимæ баст уыдысты. Æмæ дæ фыд 
куы фæзынди, цалдæр азы фæстæ йæ хæдзар куы ссардта, уæд та 
мæ зæрдæйы царды ныфс куы бацыд. Загътон та: ныр мæ зын- 
дзинæдтæ фесты, æмæ мæ цæрынæй дарддæр ницыуал хъæуы. 
Фæлæ, хъæбул, куы ма дын æй загътон, адæймаг йæ цард 
кæимæ сбæтты, уый алы хатт йæ царды быцæу нæ разыны. Дæ 
фыд афтæ æдыхæй фæстæмæ куы æрыздæхт, уæд ма мæхи хъа- 
руйæ мæхи удмæ цы быцæутæ æвæрдтон, уыдон дæр мын куы 
æркалдысты. Нæ, хъæбул, уæд дæ мады мардыл дæр ма скæуай, 
ды афтæ куы ахъуыды кæнай, æмæ дæ фыд цæнкуылтæй кæй 
æрыздæхт, уый тыххæй йыл суæлæхох мæ зæрдæ. Дæ фыд аф- 
тæмæй куы ’рыздæхт, уæд фыццаг бонты ды дæр куы айрох дæ 
мæ зæрдæйæ. Айрох дæ мæ зæрдæйæ, ныр дын мæнæй хъару- 
джындæр сæрылхæцæг кæй фæзынд, уый ныфсæй. Ныр дæ сæрыл 
дæр æмæ мæ сæрыл дæр æцæгæй чи сдзура, æппæтæй дæр нæ чи 
бахъахъхъæна, уый кæй фæзынд, уыцы хъуыдыйæ алы бæрн дæр 
бакодтон дæ фыды æвджид. Сывæллонау мæхи бакъул кодтон йæ 
ныфсы бын, æмæ мæм афтæ касти, цыма ныр бæстыл цыфæнды 
стыр фыдтæ куы цæуа, уæддæр нын тас ницæмæй уал у, дæ фыд 
æппæт дæр сараздзæн æмæ æппæт аразынхъом дæр у. Утæппæт 
фыдæбæтты фæстæ мæхимæ фæкастæн æнахъом сывæллоны хуы- 
зæн, æмæ æнахъом сывæллон йæ ныййарджыты æппæтхъом куыд 
фенхъæлы, афтæ æз дæр мæхи баппæрстон дæ фыдыл. 
Дæ фыд та ахæм нæ уыд. 
Хъæбул, иу ныхас дын хъуамæ зæгъон, дæ нывонд фæуон, 
æмæ мæм дзæбæх æрбайхъус: царды дæ ныфсы охыл чи цы 
æнхъæлцау у, уый дæм куынæ разына, уæд цыфæнды стыр хъуыд- 
дæгтæ араз, уæддæр зæрдæйы цыдæр ахæм лыстæг уидæгтæ, 
аскъуыйы, æмæ бандæдзæн кæмæн нал вæййы. Уды мидæг уыцы 
лыстæг уидæгтæ аскъуыйынц, æмæ адæймагæн йæ цонг куыд 
ахауа æмæ йæ хауд цонгмæ куыд фæкæсы, афтæ уæлдайæ аз- 
зайы: уыныс æй, ай дæ цонг уыди, дæ дарæг цонг, йе змæлды 
фæрцы змæлыди дæ зæрдæ дæр, фæлæ цыдæр фыдбылыз æрцыд, 
дæ цонг дæ буарæй ахаудта, уыныс æй, дæ цонг дæ уæнгтæй 
куыд фæхицæн, æмæ дæ куыд нæ фæнды, дæ дарæг цонг фæс- 
тæмæ дæ уæнгтыл куы андæдзид, куы та сызмæлид де уæнгты 

Гуыцмæзты Алеш Уацмыстæ 586 
змæлдæй. Фæлæ хауд цонг нал æндæдзы дæ уæнгтыл; уый нæ, 
фæлæ йæ уыныс, куыд сафтид и, де уæнгты цы туг æнхъæвзта, 
уымæй, де уæнгты змæлд æй нал змæлын кæны, де уæнгты стъæл- 
фтæй нал стъæлфы, æмæ дæ цонг кæй уыди дæ буары иу хай, 
уый адæргæй йæм кæсыс тæригъæддаг кастæй, фæнды дæ, исты 
хуызы йæ фæстæмæ дæ буарыл бандадзай, æмæ уымæн та гæ- 
нæн нал ис, уый та дæ туджы цавд нал хаты. 
Афтæ уыд дæ фыд дæр. Уыйбæрц ныфс кæмæй æвæрдтон, 
уыцы дудгæбæтты дæр ныфсджын кæй ныфсæй уыдтæн, уый 
мæ удæн разынд æцæгæлон адæймаг. Куы дын æй загътон, хъæ- 
бул, уый тыххæй нæ, æмæ цардæфхæрдæй кæй æрыздæхт. Нæ, 
хъæбул, мæхи дæ разы рæстытæ нæ кæнын, нæдæр дын гæды- 
ныхæстæ зæгъдзынæн, мæхи дæ уый тыххæй нæ тонын, æмæ мæ 
ингæны къæсæрыл дæу фæсайон, гæдыныхас дын зæгъон, фæлæ 
дæ фыд æцæгæйдæр æндæр адæймаг разынд. Ивгæ нæ фæкодта, 
цы уыд, уый уыди, йæ удыхъæд афтæмæй баззад, æмæ йын йæ 
удыхъæды миниуджытæм уыцы фыдæвзарæнты фæстæ куы ’рка- 
стæн, кæй ныфсæй ныфсджын уыдтæн, уый бæстон куы бам- 
бæрстон, уæд мæм цард дæлдзиныгæй-дæлдзиныгдæр фæкаст. 
Æз сывæллонау ныфсы хъарумæ кæмæ æнхъæмæ кастæн, уый 
йæхæдæг сывæллоны æдыхæй ноджы æдыхдæрæй æнхъæлмæ 
касти мæ хъарумæ. Уæ, хъæбул, ды йæ нæ зоныс, куыд-иу мæ 
фæндыд, уыйбæрц ныфс кæмæй æвæрдтон, уый мæ удыл бар- 
джын кæй у, мæ удыл æрмæстдæр уый бар кæй цæуы, уый базо- 
нын; куыд-иу мæ фæндыд, рынчынæй дæр, уатон рынчынæй дæр 
уый куы уаид хæдзары хъуыддæгтæ аразæг; æппын ницы, фæлæ 
мæ удыл йæ бар кæй цæуы, уый мын йæ дæрзæг митæй уæддæр 
куы равдисид, йæ къух дæр мæм куы сисид, нæмгæ дæр мæ куы 
фæкæнид, цæмæй йæ базонон, мæ удыл чидæр барджын кæй у, 
чидæр нæ, фæлæ мæ мой, мæ хъæбулы фыд, уал азы кæмæ 
æнхъæлмæ кастæн, уал азы меппæт фыдæбæттæ дæр кæй номы 
цур ницæмæ дардтон. Æппын ницы, фæлæ мæхицæй тыхджын- 
дæр кæй у, мæхицæй æппæтхъомдæр кæй у, ууыл куы баууæн- 
дыдаин, уæд мæ бауырныдтаид, кæмæ æнхъæлмæ кастæн, уый 
æцæгæйдæр ме стыр ныфс кæй уыд. 
Дæ фыд та ахæм нæ уыд. Уый уыд æдых сывæллоны хуы- 
зæн, æппынæдзух кæйдæр цæстæнгасмæ чи ’нхъæлмæ кæсы, ахæм 
сывæллоны хуызæн. Æмæ мæ зæрдæмæ цы лыстæг уидæгтæй 
уыд баст, уыдон цадæггай скъуыйын райдыдтой, скъуыдысты 
уыцы лыстæг уидæгтæ, æмæ... 
Уæ хъæбул, уæ мæ зæрдæдарæн. 
Уæддæр та дын цыдæртæ раст нæ дзурын, дæ нывонд фæ- 
уон. Нæ, хъæбул, сайгæ дæ нæ кæнын, гæдыныхас дын нæ ра- 
кæндзынæн, фæлæ цы дзурын, уыдонæй цыма мæхи дæ разы 
раст кæнын, афтæ мæм кæсы. Æндæр цыдæр ныхæстæ дын хъуамæ 
зæгъин, фæлæ уыцы ныхæстæн та ном нæ арын, дæ разы мæхи- 

587 
Роман 
Дæ уды фарн 
уыл комдзогæй цæуæгау цæуын, æмæ дын уый тыххæй дарддæр 
ницыуал зæгъдзынæн, цард дын фестон. Зæгъдзынæн ма дын 
æрмæст уый, æмæ адæймаг царды йæхи кæимæ бабæтты, уый 
хъуамæ йæхи хуызæн уа, кæннод сæ цард никуы рауайдзæн, 
æмæ цæрыны æфсон сæхи сайгæ, кæйдæр цардмæ хæлæггæнгæ 
æгады цард фæкæндзысты. Уый дын мæ ныхас у, мæ хъæбул, 
æмæ йæ дæ зæрдыл бадар. 
10 
Хæдзары ма йæ зæрдæ цæмæ æхсайдта, уыдон бæстон кодта. 
Нæ йæ фæндыди, исты йæ фæстæ æнæзæрдæмæдзæугæйæ ныу- 
уадза. Систа фынг дæр. Æрмæст сыкъа æмæ дурын йæ цæст нæ 
бауарзта фынгæй сисын. Æмæ йын æфснаинаг дæр куы ницыуал 
уыд, уæд сыкъа æрыдзаг кодта æмæ, Бынатыхицаумæ цы къуыммæ 
фæкувынц, уый размæ йæ зонгуытыл æрлæууыд бæгъæмсарæй, йæ 
зонгуытыл æрлæууыд, йæ иу къухæй хæцыд уыцы хæцъилы гæп- 
пæлыл, иннæмæй — сыкъайыл æмæ афтæмæй скуывта: 
— Уæ, а Бынатыхицау! 
Цæрæнбонты дæумæ лæгъстæ кæнын, ме Стырбоны кувина- 
гæй дæр дæумæ куывтон, æмæ мæ къаты боны къæбæрæй дæр. 
Æвæццæгæн мын æххуысгæнæг уыдтæ, æмæ зæрыбонты мæ 
зæрдæ мæ хъæбулы уындæй кæй барухс, уый дæр дæ фæрцы 
уыди. Ныр ма мæнæ фæстаг хатт дæ разы зоныгуылæй лæууын 
æмæ лæгъстæ кæнын: ацы хæдзарæн йе ’цæг хицау йæ къах къæ- 
сæрæй æрбавæрын æрбафæрæзта, æмæ йæ мæ фæстæ куыд нæ 
федзæрæг кæна, уыцы амонд мын ратт. Ацы хæдзар Хуыцаумæ 
кувæг хæдзар уыд, æмæ кæд искуы истæмæй Хуыцауы ном 
рæстмæ не ссардтам, кæд куыд æмбæлы, афтæ-иу ын не скуыв- 
там æмæ уымæй стыр Хуыцауы нæхимæ фæхъыг кодтам, уæд 
уыцы азар мæ сæрыл æртыхсæд. Мæ хъæбулы цард та мын, 
стыр Хуыцау, даргъ æмæ уæрæх ауадз. 
Уæ Мадымайрæм! 
Ды хъæбулы хицау дæ, кæд искуы исчи хъæбулы зынтæ бав- 
зæрста æмæ хъæбулы номыл йæхи æрхаста, уæд уый ды уыдтæ, 
æмæ дæм фехъуысæд мæ лæгъстæ дæр: демæ мæхи нæ барын, 
дæ хъæбулы номыл дын мæ хъæбулы нæ абардзынæн, фæлæ мад 
кæм дæ, уым алы мады зæрдæйы уаг дæр æмбарыс, æмæ мæ 
хъæбул дæ уазæг фæуæд. 
Мадымайрæм, ды сыгъдæг уд дæ, цæмæй дæм нæ ныхас фе- 
хъуыса, уый тыххæй дын урс уæрыккæй ссарæм дæ ном; æз дын 
урс уæрыкк нæ хæссын нывондæн, ахсæв дын урс уæрыкк-нывон- 
дæй скувын нæ баци мæ бон, фæлæ мад кæм дæ, уым хорз куы 
зоныс, мадæн йæ хъæбулæй йæхи атонын куыд риссаг у, æмæ 
ахсæв æз, цæмæй мæ хъæбул зæххыл сæрныллæг ма уа, адæмы 

Гуыцмæзты Алеш Уацмыстæ 588 
схойгæ цæстæнгас макуы банкъара, уый тыххæй дзы тонын мæхи, 
уый тыххæй нывондæн хæссын мæ сæр, æмæ дæм бахъарæд мæ 
мæгуыр зæрдæйы уаг, фехъуысæд дæм мæ зæрдæйы схъæрзт. Ды 
мад дæ, æмæ мады зæрдæйы схъæрзт дæ хуызæн ничи бамбар- 
дзæни: уæ, Мадымайрæм, æз хъæбулы номæн нывонды аккаг нæ 
дæн, фæлæ уæддæр мæхи нывондæн хæссын йæ сæрвæлтау, йæ 
номы тыххæй, æмæ мын мæ хъæбулы ном æгадæй бахиз, мæ хъæ- 
булы мын бахъахъхъæн адæмы схойгæ цæстæнгасæй. 
Уæ хъæбул! 
Уæ, дæ нывонд фæуа дæ ныййарæг мад, дæумæ та ма цы 
номæй бадзурон, цы ныфсæй ма дæм бакъул кæнон мæ сæр фæ- 
стаджы сахат — мæ сæр де ’гадгæнæг кæй у, уый тыххæй куы 
батындзыдтон фæстаджы сахатмæ. 
Уæ хъæбул, уæ мæ зæрдæдарæн, ма тæрс, дæ нывонд фæуон, 
нæ дын бауадздзынæн дæ сæр æгад кæнын. Æрмæст-иу, мæ хъæ- 
бул, цæстырухс дын фестон, æнæныгæд ма ныууадз дæ мады, 
схæццæ-иу æй кæн уæлмæрдмæ. Адæм дæр мæ схæццæ кæндзы- 
сты уæлмæрдмæ, цард дын фестон, махмæйы адæм мардæн стыр 
кад кæнынц, мардæй æвзæр нæ дзурынц, æмæ дæ мадæн дæр 
скад кæндзысты, мæ хъæбул. Скад кæндзысты дæ мадæн дæр, 
мæ хъæбул, цæстысыгтæ æмæ йæ хъарджытимæ схæццæ кæн- 
дзысты йæ бынатмæ, фæстаг æгъдау раттыныл дзы йæхиуыл 
ничи бацауæрддзæн. Мæрддзыгой адæм дын æппæлдзысты мæ- 
нæй, радзурдзысты дын, цы фыдтæ бавзæрстон; дзурдзысты дын, 
хъæбул, мæ дудгæбæттæ, æмæ-иу сæм лæмбынæг байхъус, ма-иу 
сæ сфæлмæц, ма-иу сфæлмæц дæ мады хабæрттæй. Зонын æй, 
хъæбул, ме ’гады митæ дын не схъæр кæндзысты, бамбæхсдзыс- 
ты сæ дæуæй, æмæ ды мæ дудгæбæттæ куы базонай, уæд дæм 
æз арвæй зæххы астæу æппæты сыгъдæгдæр адæймаг фæкæс- 
дзынæн, мæ уæззау хабæрттæй дæ зæрдæ бамæгуырхуыз уыдзæ- 
ни, æмæ, чи зоны, дæ уды рæбынæй схауа дæ уæззау улæфт, 
схъæрзай дæ къæхты бынæй, æмæ дæ цæстытæ донæй айдзаг 
уой, цæстырухс дын фестон. Дæ цæссыгтæ æркæлдзысты, æмæ 
дæм, чи зоны, гъеуæд искуыцæй бахъара, æз дын бынтон æцæ- 
гæлон адæймаг кæй нæ уыдтæн, цыдæр бавæййаг дын кæй уыд- 
тæн. Зонын æй, хъæбул, дæ зæрдæ æнæмæнгæй фехсайдзæни, 
чидæр æввахс адæймаг дын кæй уыдтæн, фæлæ-иу уымæй уæлдай 
адæмы хынцфарстытыл ма схæц, адæм дын сæхæдæг цы дзурой, 
уымæй дарддæр сæ мацæуыл дом, ма-иу тырн æппæт базонынмæ; 
дæ зæрдыл дар, йæхимæ йæ къух чи райсы, уый Хуыцауы бын 
бынтон рæстагæй кæй нæ фæцарди, цыдæр тæригъæдджын кæй у, 
æмæ тæригъæдджын адæймагмæ та зæрдæ фæхъæбæр кæнын кæй 
зоны. Дæ зæрдыл-иу дар уыцы хабар æмæ-иу адæмы дзурæн дзых 
йæхи адыл бауадз. Уыдон дын радзурдзысты, æз адæймаг цæ- 
мæйты уыдтæн, уыдæттæ. Уыдон дын радзурдзысты, мæ номæй 
сæрбæрзонд цæмæйты уаис, æрмæст уыдæттæ. Æмæ йæ кæд базо- 

589 
Ромаи 
Дæ уЪы фарн 
най, æз дын чи дæн, уæд мæ номæй сæрыстыр уыдзынæ æмæ дæм 
иу адæймаг дæр дæ мадæй кадджындæр нал кæсдзæни ацы зæх- 
хыл. Уæд дæм мæ фæстæ мæ ном кадджынæй æрыздæхдзæн. Зон 
æй, хъæбул: адæймаг адæмы раз нæ, фæлæ йæхи раз куы вæййы 
тæригъæдджын, уæд ын уыцы тæригъæд йæ мæлæты фæстæ ныб- 
барынц; ныббарынц ын æй, уыцы тæригъæды сæхæдæг аххос- 
джын кæй уыдысты, æрмæст уый тыххæй. Æндæр адæм барын 
ницæмæн зонынц. Æмæ ницы дæр барынц. 
Сыкъа анызта æмæ слæууыд. Нозты фæстæ йын цард куы 
садджын уа, уый тæссæй сыкъа æмæ дурын бафснайдта. Арын- 
джы сæрæй бæндæн райста. Цары æндзæлмттæ цы дæргъæй- 
дæргъмæ амад хъæдтыл æнцадысты, уыдонæй иуыл дыууæрды- 
гæй хуыд уыд æфсæйнаг сиучъытæ — дзидза ауындзынæн. Къæ- 
лæтджын бандон ын йæ быны æрæвæрдта æмæ скаст цармæ. 
Цар æгæр бæрзонд уыди. Уæд иу табуреткæ къæлæтджын бан- 
доныл æрæвæрдта, аннæ та — бандоны раз. Скасти та хæрдмæ. 
Æппæт дæр ын цæттæ уыд. Йæхиуыл йæ цæст æрхаста, йæ да- 
рæс барæстытæ кодта, æмæ йæ цæстæнгас æрзылд къуымты. 
Дуармæ куы фæкомкоммæ, уæд фæхъуыды кодта, дæгъæлæй æхгæд 
кæй у. Сом æй дæгъæлæй æхгæдæй куы ’рбаййафой, уæд æй цьæл 
кæнын кæй бахъæудзæн, уый адæргæй дуары дæгъæл æрзылдта æмæ 
дуар байгом кодта: гом дуары æдде æрыхъуыста адæмы хъæлæба. 
Нæ йæ фæндыди, адæмы хъæлæба хъусгæ ацæуа цардæй, стæй йæ 
хъуыдымæ æрцыд, уыг æмæ ма æндæр мæргътæ дæр марды цæс- 
тытæ къахынмæ æмхиц кæй сты, æмæ дуар уæгъдæхгæд акодта. 
Ныр æй зыдта, йæ хъæбул дзы кæй ацыди, æмæ йæ хъæбулы 
кæй никуыуал фендзæни; зыдта, цæрæнбонты цæмæй тарсти, 
уыцы рæстæг кæй æрцыд: ныр æнустæм фæхицæн и йæ хъæбу- 
лæй, ныр арвæй зæххы астæу ахæм тых нал ис — йæ хъæбулы ма 
кæй фендзæн, ахæм ныфс ын чи радта, ууыл æй чи баууæндын 
кæна. Фæлæ уыцы хъуыды нæ уыд тасæфтау. Цæрæнбонты цæ- 
мæй тарст, уыцы сахат куы ныллæууыд, уæд ын уый йæ уды тас 
нал æвзæрын кодта; уый нæ, фæлæ ма дзы сæрыстыр дæр уыди, 
æмæ сæ фæхицæнæй рæвдыдта йæ уды. Йæ уд ма рæвдыдта 
ноджы иу хъуыдыйæ: йæ хъæбулæй фæхицæн и> йæ хъæбулы 
никуыуал фендзæни, фæлæ ма йæ йæ хъæбул йæхæдæг фендзæ- 
ни, æнæмæнг ма йæ фендзæни. Базона йæ æви нæ — йæ мад кæй 
у, йæ ныййарæг мад, уæддæр ма йæ иу хатт æнæмæнгæй фен- 
дзæн; фендзæни йæ æмæ стæй зондзæн: кæм æмæ цы ран ис. Йæ 
бынат ын зондзæн йæ хъæбул, æмæ йæ æндæр ницы хъæуы. Цы 
ма йæ хъæуы æндæр? Ницы. Адæймаджы цы хъæуа, уый йæ 
къухы куы бафта, уымæй дарддæр æй зæххыл куы ницыуал 
хъæуа, уæд ахæм адæймаг амондджын у, уæдæ цы у! 
Нал æй фæндыд хъуыды кæнын, цард та йын куы садджын 
уа, уый тасæй. 
«Ныр мын цæуын афон у», — загъта йæхицæн. 

Гуыцмæзты Алеш Уацмыстæ 590 
«Кæдæм? Кæдæм?» — фæдисы дзæнгæрджытæ йыл цагъта 
цардйе ’нусон змæлдæй. 
Йæ зæрдыл æрлæууыдысты Багайы ныхæстæ. 
«Мæ уды цы хæйрæг бады, уымæй дæр фервæзын кæнон мæ 
хъæбулы», — бахудти йæ мидбылты. 
Бандоныл цы табуреткæ æрæвæрдта, уымæ куы схызт, уæд 
бæндæн абæрстытæ кодта, йæ иу кæрон ын цæггонд сарæзта, 
иннæ кæрон ын баста æфсæйнаг сиучъытæм æмæ, бæндæны кæ- 
рон йе ’лхъывд къухты æхсæн здухгæйæ, йæхинымæр дзырдта 
йæ хъæбулмæ: 
«Уæ хъæбул, уæ мæ зæрдæдарæн... 
Мæнæ ацы синаджы гæппæл, мæ хъæбул, дæу æгадæй чи ба- 
хиза, уыцы хæрзгæнæг у, æмæ-иу ыл бацин кæн; зæрдиагæй-иу 
ыл бацин кæн: дæу дæ мады æгадгæнæг номæй бахиздзæни, дæ 
мады та йæхи сæры æгадæй бахиздзæни ацы синаджы гæппæл. 
Уæ хъæбул! 
Мæхиуыл хъарджытæ кæнын, дæ фæхъхъау фæуон, мæ мар- 
дыл мын зæрдиаг куыдтытæ ничи скæндзæни, æмæ мард та мард 
уымæн фæхуыйны, æмæ йыл зæрдиаг куыдтытæ исчи скæна; 
цыфæнды мард дæр мард у, хъæбул, æмæ мардæн та зæрдиаг 
куыдтытæй фæкæнынц стыр кад, зæрдиаг куыдтытæй стырдæр 
кад ын ницæмæй уал саразынц, æмæ мæныл та зæрдиаг куыд- 
тытæ ничи бакæндзæни, æмæ мæхæдæг мæхиуыл уæддæр бакæ- 
нон зæрдиаг куыдтытæ, хъæбул. 
Уæ хъæбул, уæ мæ зæрдæдарæн хъæбул! 
Уæ, мæ зæрдæдарæн хъæбул, мæ зæрдæдарæн!» 
Уæдмæ бæндæны кæрон сиучъытæм бастгонд фæци. Бæндæ- 
ны иннæ кæрон йæ хъуырыл æркодта, иучысыл æй къухæй æрæл- 
хъывта æмæ бандæттæ йæ къахæй ариуыгъта. 
Йе ’ппæт уæз дæр йæ хъуырыл куы ’рынцад, уæд æвиппайды 
йæ зæрдыл æрбалæууыд уыцы хæцъилы гæппæл, Домейы хæдо- 
ны дыс йе тары æвæрдæй кæй айрох, æмæ ахæм рæстæджы ис- 
кæй дарæсæй исты ахæссын кæй нæ фæтчы. Ныр дыууæ къухæй 
дæр фæлæбурдта йе тармæ, агуырдта уыцы хæдоны дыс, фæлæ 
къухтæ йæ коммæ нал кастысты, нæ йæ ардта, æмæ уæд фæлæ- 
бурдта бæндæнмæ: бæндæныл дæр йæ къухтæ цъелф кодтой, йæ 
бон нал уыд йæ хъуыры æлхъывд чысыл фæуæгъд кæна æмæ та 
уæд ногæй фæлæбурдта йе тармæ. Йæ къухтæ нæ æмæ нæ хæст 
кодтой йæ хъæбулы хæдоны дысыл, æрмæст йæ дарæс йæ уæлæ 
сыхуылтæ кодта, æмæ йæ ныр афтæмæй — сыхуылтæ дарæсы 
æмæ уыцы хæцъилы гæппæлимæ ацæуын нал фæндыд а дунейæ. 

Чиныджы ис: 
Хьазиты Мелитон. Уды фарн. Разныхас 5 
радзырдтæ 
Æхсæвидар 26 
Дæ чъызгæ уарзт 48 
Уæлзæххон саудзыдзыда 65 
Фæлдурæджджын æх:сæв 88 
Фыддон-фыддуры фæстæ æрцæуæг уалдзæг 96 
Тымыгътæ 101 
Дæ-дæ-дæй 103 
Тыфылтæ калдта ус 104 
Махмæ хæхбæсты 107 
Райстбавæрд зæгъинæгтæ 109 
Æви 124 
Хуымæтæджы сæнттæ 129 
Ивгъуыды æндæрг 134 
Дис 143 
Кæстæр лæппуйы аргъау 146 
Урс фынтæ 168 
Куы фæниуынц куыйтæ 199 
Кæйдæр хуызтæй æмбырд сурæт 208 
Индиаг хæрæфырт 212 
Æнæхудгæйæ 228 
Æнæхайыры бындз 232 
Æрхæцæн нысæнттæ 235 
О, уый æз дæн, Ритæ 238 
Кæйдæр аууон 260 
Пысырайы уидæгтæ 269 
Царды зыд 286 
Бæхы уаргъ æмæ чысыл лæппу 292 
Иу фысымы уазæг 322 
Давд 340 
Нырыккон æвзæгтæ 346 
Уацмысфыссæджы æвдисæнтæ 351 
Азарут иронау, лæппутæ 354 
Пахуымпар 357 
Роман 
Дæ уды фарн : 360 

Литературно-художественноее издание 
ГУЧМАЗТЫ АЛЕШ АЛЕКСЕЕВИЧ 
Произведения 
на осетинском языке 
Редактор М.Л. Будаева 
Художник В. С. Григорян 
Технический редакторÆ В. Ядыкина 
Компьютерная верстка 3. С. Мисиковой 
Сдано в набор 25.02.14. Подписано к печати 29.05.14. Формат 
бумаги бОхЭО1/,*. Бум. офс. № 1. Гарн. шрифта «Кудряшов». Пе- 
чать офсетная. Усл.-п.л. 37. Учетно-изд. л. 35,33. Тираж 500 экз. 
Заказ №134 от 04.06.2014. С 9. 
Министерство культуры Республики Северная Осетия-Алания. 
ГУП РСО-Алания «Издательство «Ир», 362040, г. Владикав- 
каз, проспект Мира, 25. 
Отпечатано с готовых диапозитивов в типографии ООО «Ме- 
диа-Полис», 344038, г. Ростов-на-Дону, пр. М. Нагибина, 14 а. 

