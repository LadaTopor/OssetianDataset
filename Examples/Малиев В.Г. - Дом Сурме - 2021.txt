МАЛИТИ 
МСО 
<;ур/1\Ей 
Дигорон æвзагмæ 
Скъодтати Эльбруси 
тæлмац 
Дзæуæгигъæу 
2021 

ББК 84(2Рос=Осе) 
М-17 
На обложке использована картина 
Б. Дзиова «Подсолнухи» 
Малити, Васо. 
М-17 Сурмей хæдзарæ [Текст] : роман / Малити Васо ; дигорон æвзагмæ 
Скъодтати Эльбруси тæлмац. — Дзæуæгигъæу : Ир, 2021 — 339 ф. 
[Текст непосредственный] 
Малиев, Васо Георгиевич. 
Дом Сурме. 
18ВЫ 978-5-7534-1688-9 
Роман известного писателя, поэта, драматурга, литературного критика Васо 
Георгиевича Малиева «Дом Сурме» — «Сурмейы хæдзар» давно полюбился 
взыскательному осетинскому читателю. 
Данное издание представляет собой перевод романа на дигорский язык, 
осуществлённый талантливым поэтом Э. Скодтаевым. 
Книга рассчитана на массового читателя. 
ББК 84(2Рос=Осе) 
©МалиевВ. Г., 1992 
© Скодтаев Э. Б., перевод, 2021 
© Гаппоева Н. У, дизайн, 2021 
18ВЫ 978-5-7534-1688-9 ® Оформление. ГУП «Издательство «Ир», 2021 

I 
— Нæ! — загъта Цæрæг. 
— Гъо! — загъта Бэлæ. 
Дууæ цæстингаси — дууæ арцей циргъ финдзи — кæрæдзебæл 
исæмбалдæнцæ æма нихбуцæуæй лæуунцæ. Кæрæдзей фæлварунцæ. 
Æма æваст Цæрæги зæрдæбæл æрбалæудтæй æ мадæ Сурмей фæдзæхст: 
«Налгоймаги алли дзурдæн дæр дзуапп ка дæтта, уæхæн силгоймагæй 
дæхе гъæуай кæнæ!» Даргъ цæститъæфалтæ кæрæдземæ куд хæстæгдæр 
кодтонцæ, уотæ идзулд парахатдæрæй ивулдæй цæсгонбæл, дон уæл- 
билæ къанауи билтæй куд ракæлуй æма берæ къабæзтæй фæйнердæмæ 
куд фæххæлеу уй, уотæ. Æнхæст ка нæма басор æй, уæхæн тарбун мора 
хуарæнау уомæл æрттивд кодтонцæ гагутæ, сæ арфи æгæр æдзинæг, 
æгæр карз сугъдæнцæ дууæ хуæрзминкъий электрон цирагъи. 
«Гæр?» — цæбæлдæр бадес кодта Цæрæг, фал цæбæл, уой уай- 
тагъд æрбайронх æй — гъуди сæри хъанзи цæстифæнникъулдæй фул- 
дæр нæ рафæстиат æй, уайтагъд æрбайсафтæй æнæном, æнæсæрфатæй. 
Фæлмæцуй тухкастæй, æнкъаруи^-æ цæстити уорситæбæл æхсинцъи 
тухлæмæрст тауæгау, кунæг тæщъæдæ куд хæлеу кæнуй. Фал æваст 
гъæрæй ниххудтæй Бэлæ, æхе фæстæмæ рагæлста, æ сæр лæмæгъ æрау- 
индзæгау æй даргъ къелай ниллæг тегъæй. Уорс тæнæг цъинда уæллаг- 
гурæ гури æмбæрцæ райвæзтæй, бæрæгдæрæй равдиста бæрзонд реутæ. 
Цæрæг деголæгæнæги урзау æхебæл æнкъаруй Бэли цæстингас 
— руги тæнæг фæлмæ æ сатæгсау æрттивд кæмæн æрминæг кодта, 
еци циргъфиндз туфлитæбæл, хæлафи туйсаст ханхæбæл; цæстингас 
схъæрттæй фунукхуз сæрдигон пинджакки æфцæкъуатæмæ, уордигæй 
рæуæг гæпп бакодта даст бæрзæймæ, æрзилдæй сæрбæл, мæнæ сабургай 
мулдзугау æрхилдæй тæрнихбæл æма туасау ниссагъд æй тæккæ фин- 
дзихъæли. 
— Цæбæл гъуди кæнис? — бафарста кизгæ сагъæсхуз гъæлæсиуа- 
гæй, фал æ цæстæнгасæй не суæгъдæ кодта æ нисан. 
Лæхъуæн е ’уæнгтæ ивазæгау базмалдæй. Æ дзиппæй систа сигарет- 
ти къопп, хæстæг æй бахаста Бэли цæститæмæ: 
— Ескæд фæууидтай ауæхæн сигареттæ? Мæ зонгæ «Интуристи» 
косуй. 
3 

— 0! — зæрдиуагæй бадес кодта Бэлæ. Скъæфæгау ракодта сигарет- 
ти къопп Цæрæги къохæй, — ци рæсугъд æй! 
Кæсуй имæ цæмæдесæй, уæдта ин æ сæр гъавгæ исигон кæнуй. 
Кæстæр æнгулдзи даргъ нихæй гъавгæ райхалдта тæнæг æвзестæ сифæ, 
исиста еу сигарет, æ фарсбæл ин сугъзæринæхуз латинаг финст бака- 
стæй, исæсмуста имæ, уæдта ’й Цæрæгмæ бадаргъ кодта. 
— Дессаги хуæрздæф. Думæ! Æз дин нигки хуæздæр сигареттæ æр- 
баласдзæнæн. 
— Кæцæй? 
— Куд кæцæй? Англисæй. 
— Æма ку бадзубанди кодтан. 
— Куд бадзубанди кодтан? 
Сигарети кæрон сцæхæр æй, фал ма имæ Цæрæг уæддæр спичкæ 
дардта, цалинмæ е ’нгулдзæ нæ расугъдæй, уæдмæ. Æрмæстдæр фиц- 
цаг суолæфти хæццæ рауадзуй тамакуй фæздæг æнæгъæнæй дæр æ рæу- 
гутæмæ. Уой фæсте, кæд сигарет цъиргæ зæрдæбунæй скæнуй, уæддæр 
си хъури берæ нæбал раервæзуй, фал уойхигъд æ ростæ радунсунцæ, 
уорс къубулæнттæ ракæлунцæ финдзæй, уæдта дæргъвæтийнæ фуй- 
æй размæ рацъопп унцæ билтæ. Устур æхцæуæндзийнадæ банкъардта 
Цæрæг никотини тæфæй. 
— Рахсай! — кизги даргъ дууæ æнгулдзи сагелæй бахæстæг æнцæ 
Цæрæги цъухмæ. — Æз дæр æй фæййинон. Ракæсай, нæ цори хæстæг 
еске ес? 
Сигарет къохæй нæ бахаста æ цъухмæ, фал имæ бахæстæг кодта æ 
цъопгонд билтæ. Карз хуфæг хъурæй тухгæлст ракодта тамакуй хъуæцæ. 
— Мæнæ марг! — хорхгондау фæсос гъæлæсæй гъæрзгæ сдзурдта 
Бэлæ, уæдта цума хорхи хæтæлти æхгæд æнхæст нæма байгон æй, уой- 
йау зинæй исуолæфтæй, — куд æй думетæ? Гъа, дæ хуарзæнхæй, мабал 
мин æй фæййинун кæнæ. Æхуæдæгка куд дзæбæх тæф кæнуй. 
Цæрæгмæ бунтон хеуон, бунтон зинаргъ фæккастæй Бэлæ. Тамаку 
куд æнарæхст думд кæнуй, уомæ кæсгæй биццеуæн æ зæрди ци гъар æх- 
цæуæндзийнадæ æнгъæвзтæй, е уайтагъд, фæсмонæй тæрегъæди астæу 
ка лæууй, уæхæн цидæр æнкъарæн фестадæй. Аци кизги уоди конди 
уоййасæ хевæндæ сæрустурдзийнадæ адтæй, æма Цæрæгмæ уотæ кас- 
тæй, цума алци дæр бакæндзæнæй... алци дæр ин бантæсдзæнæй... Фал 
ин нур æвеппайди е ’нарæхст змæлдтити фæййидта сувæллони æназум 
æбондзийнадæ. «Хуарз нæй, — æхецæн бауайдзæф кодта Цæрæг, — 
алцæмæ дæр содзийни бунмæ кæсæгау листæг кæсун. Гъе-мардзæ, лæ- 
хъуæн, нур, зæгъгæ, дин дæхе листæг сарсейнæй æрфæлсодзæ, уæд ди 
минкъий цъата не ’рæвзуридæ!». 
— Инженер бæргæ дæ, фал уæддæр фæстеизад дæ! — загъта Бэлæ. 
Цæрæг цума æ ходæг туххæй уорамуй, уоййау æ билтæ кæрæ- 
дземæ æнгон нилхъивта, æхе къелабæл фæстæмæ рауагъта, арвирдæмæ 
скастæй. 
4 

— Ха-ха, — бахудтæй е, æма тамакуй уорс фæздæги дууæ æмиасæ 
къубулойни ратахтæнцæ æ цъухæй. — Мæ уæледарæс дæ зæрдæмæ нæ 
цæуй? 
— Гъи, уæледарæс! — билæскъелæй исфæнзта кизгæ, — ма тæрсæ, 
нур фиййæуттæ дæр модæ гъæуагæ нæбал æнцæ. Фал дæ зунди рахаст ба? 
— Формæ æма медес еу æнцæ. Аййевади сæйрагдæр закъон. 
— Аййевади закъонтæ адæймаги цардмæ неци барæ дарунцæ. 
— Дарунцæ. 
— Дарæсмæ гæсгæ адæймагæн æ еумæйаг культурæ базонæн ес? 
— Ес. 
— Нæ ми æруагæс кæнуй. Зæгъæн, дæуæн дæ дарæс æма дæ зундра- 
хасти ’хсæн берæ будуртæ ес. 
— Ка ’йзонуй. 
Цæрæги хъурихатт уæхæн æнæмæтæ сабур адтæй, æма Бэлæмæ 
уотæ фæккастæй, цума ин æ дзубандитæ гиризмæ хатуй. 
— Æцæгæй зæгъун, æцæгæй, — тагъд-тагъдæй фæййагайдта дзо- 
рунмæ кизгæ. Фæццæйистадæй, уæдта къелай тæккæ тегъæбæл æрбад- 
тæй, уæргути сæртæ кæрæдземæ æнгом æрбалхъевгæй, æ дæллаггури 
къæбæзтæбæл дууæ къохемæй рахуæстæй, фал бæзгин сау хъумац, ци 
адтæй, уомæй фулдæр ивазун нæ бакумдта. — Ду уотæ æнгъæлис, æма 
дæуæй зундгиндæр неке æй. Фал берæ гъуддæгтæмæ хуæнхаг фæстеизад 
цæстæй кæсис. 
Цæрæгмæ, иннæ хæттитæй игъауги, аци изæр буцæу кæнун нæ цудæй. 
Хор Уазай цъопмæ куд хæстæгдæр кодта, уотæ ставд-зæнгæ пæлæх- 
сар сосгъæди уæрæхзилд аууон даргъæй-даргъдæр ивæзгæ гъузтæй 
скæсæнæрдæмæ, æрбахъæрттæй сæ къæхти бунмæ, уæдта сабургай 
схизтæй уæргутæмæ. 
Парки адæн фулдæрæй-фулдæр кодтонцæ. Цæрæг æма Бэли ба- 
комкоммæ хор исцирен æй. Æригон силгоймаги æфцæги ниттухстæй 
æртæ-цуппаранздзуд сувæллон, æ минкъий æнгулдзитæй ниддæвдæг 
æй æ мади пъолций æфцæкъуатæбæл. Æвæццæгæн, æ сæр зелуй. Бæрæг 
æй, мадæ дæр хуарзау ке нæбал æй, æхемæ ’й æлвасуй галеу къохæй, 
рахесæй ба хуæцуй æ бадæни æфсæн тегъæбæл. Цæрæг уинуй: уоддæр, 
цади билгæронмæ æ финдз æрбахаста бæлæгъ æма дзухълæуд фæккодта. 
Ци æртæ кизги си бадтæй, уони цъæхахст райгъустæй. Сæ еу — «скъæ- 
рæг» — арæхстгай систадæй, кеугæ размæ бацудæй, фиййаг сбуцæу код- 
та билгæронмæ. 
— Ци нигъгъос дæ? — Цæрæг кæцирдæмæ нимдзаст æй, уоцирдæмæ 
гурусхæгæнæгау фæккастæй Бэлæ дæр. — А-а. Кизгуттæмæ кæсис? 
— Нæ, — загъта Цæрæг, — ес уæхæн кизгуттæ, æндаг бакастæй 
биццеутæмæ æнцон басæттæн ка фæккæсуй. 
— Уой цæмæ гæсгæ зæгъис? 
Цæрæг неци сдзурдта. Æрæстæфтæй, кизги ростæ зинна-нæзинна 
куд фæссурх æнцæ. Цума æ фиййицъæсгити тæнæг кæрæнттæ зир-зир 
5 

кодтонцæ, уотæ имæ фæккастæй. Фæттагъддæр æй æ уолæфт, æма уæл- 
дæфи сцъирдæй реу бæрзонддæр ку ссæуй, уæд финдзæй райгъусуй 
хуæрз цубур цъæхснаг скъотт. Мæстгун ке æй, уой фиццаг бæрæггæнæн. 
Цидæр езгарддзийнадæ фæззиндтæй æ цæсгонбæл, æ билти рахес 
къум зинæнвæрсон медбилхудти хузæн змæлдæй фæрсмæ райвæзтæй, 
æма, еугæзæмæ ка фæттуппурдæр æй, уоци уадоли бæрæгастæу аййев 
фæхъхъулуф æй. «Нæ! Цæугæ кæндзæнæн, æнæмæнгæ цæугæ кæнд- 
зæнæн, дæ бицъинæг ку скъунай, уæддæр». Аци гъудийæй Бэлæн фен- 
цондæр æй. Æ цæсгонбæл фæззиндтæй фудæнæни цийнæ. Æ цæститæ 
минкъий æрцъундæ кодта, — барæй æви имæ идард хуæнхти сæрмæ 
ауигъд хори зингцæстæ бæласи сагелæ къалеутæй ке никкомкоммæ ’й, 
е æй гъигæдардта, е зин равзарæн адтæй. Фал бабæй Цæрæг æ финдзи- 
хъæлтæбæл мулдзуги æхсилкъау æнкъардта къæйних цæстингас. 
«Цифæнди уæд, — рагъуди кодта е, — уæддæр силгоймаг гъæуама æф- 
сармдзаст æма фæлмæндзæстуг уа». 
— Ма бабæй мин райдайæ лекцитæ кæсун, — Бэлæ систадæй, — æз 
фæццæун. 
— Кумæ? — десгæнгæ имæ скастæй Цæрæг. Систадæй æхуæдæг 
дæр. 
— Нæхемæ. 
— Цæмæн? Дæ зæрдæ бабæй естæбæл рахудтæй? 
— Нецæбæл. Æндæр ескæмæн кæсæ дæ лекцитæ. 
— Гъо, фал кино фæййинун гъæуй. Билеттæ туххæй ку ’ссирдтон. 
— Мадта сæ хъазардæрбæл рауæйæ кæнæ æма дæ фудæбæнтти аргъ 
райсдзæнæ. 
— Хуарз, — загъта Цæрæг æма ранæхстæр æй, — цæуæн, уæхемæ 
дæ бахъæртун кæнон. 
Фал Бэлæ æ бунатæй нæ фенкъустæй. 
— Цæй, ци ма лæууис, — е ’ргом имæ æнхæст дæр нæ разелгæй, 
æрлæудтæй Цæрæг. 
— Дæхецæн ма зин кæнæ, неке мæ раскъæфдзæнæй, — загъта Бэлæ. 
Цубур къахдзæфтæй ледзæгау расуффутт кодта Цæрæги рæзти. 
Цæрæг рамæстгун æй: «Цитæ ин нихъуæрун?». Æндæрæрдæмæ разе- 
лунмæ гъавта, фал æ бон ракъахдзæф кæнун нæ бацæй, цавддорау æ 
медбунати лæудтæй æма кастæй кизги фæдбæл. Лæмбунæг фаст дзиг- 
готи бæрзонд цъопмæ, нарæггомау тумбул иуæнгтæмæ. Æнгонæлвæст 
тасгæ-уасгæ астæумæ. Раст, æнæ аййепп къæхтæмæ. 
«Гъи», — цидæр æнæбæрæг мур схаудтæй Цæрæги реуæй, æма 
тагъд-тагъдæй фæрраст æй æ фæдбæл. 
Изæйрон уазал ирдгæ стахтæй Терки уолæнтæй, еу бæласæй ин- 
немæ пæррæститæгæнгæ, æвæццæгæн, æгæр бакъуæрдта æ базуртæй 
сосгъæди сифтæртæй еуей, æма е дæр зирзиргæнгæ сабургай æрхаудтæй, 
минкъий раздæр дууæ æригон адæймаги кæми бадтæнцæ, еци къеламæ. 
Ралæудтæй рагвæззæг. 
6 

II 
«Идиот! — гъæрæй загъта Бэлæ, æ уати дуар æ фæдбæл куддæр ра- 
къуæрдта, уотæ. — Нур бабæй уой фудæй дæ изæр æнкъардæй рарветæ!» 
Æ туфлитæ раласта, дуаргæрон сæ æрæвардта æма æ къæхтæбæл 
бакъуæрдта хæдзаридарæн фæлмæн дзабуртæ. Æ иннæ дарæс нæ рай- 
йивта, хæдзари бадуни зæрди н’ адтæй. «Еске дæр ма ауæхæн дзæбæх 
изæри хæдзари бадуй!» — загъта æхенимæр. Ниллæг тъахтийнæбæл 
æрбадтæй, æхемæ къела хæстæгдæр æрбанхуæрста, æ къæхтæ ибæл дзи- 
уарæвæрдæй æрæвардта æма æхе фæстæмæ рауагъта. «Уæд та еске те- 
лефонæй ку ’рбадзоридæ», — æхенимæр лихстæгæнæгау бакодта Бэлæ 
æма æ цæститæ æрæхгæдта, арф ниууолæфтæй. Кæрæдземæй зинна-нæ- 
зинна фæххецæн æнцæ, ка ’рлæмæгъ æй æма уомæй бæзгиндæрхуз ка 
фæцæй, еци гæзæмæ хурст билтæ. Бэлæ æхе хъæбæр нæ хурста, е скъап- 
пи лагъзи ци цалдæр аллихузон пудри къоппи лæууй, уони игон дæр 
некæд бакодта. Æ рæсугъддзийнадæбæл æ зæрдæ хъæбæр даруй, фал æй 
косметики сæр æппундæр нецæмæн гъæуй, зæгъгæ, æнхæст уотæ ба нæ 
нимайуй. Уогæ, Бэлæ æхецæн аргъ кæнун зудта; къахæй сæрмæ кæми 
зиндтæй, еци шифонери стур айдæнæмæ кæсгæй, цид, æ цæсгон еу æма 
дууæ хатти нæ ниррохс уй. Хъал медбилтихудтæй, конд æма федауци 
амондæй. Фал фæууй уæхæн бонтæ дæр, æма æхемæ бунтон фудцъулуз 
ку фæккæсуй. Еци уазал æнкъарæн æй æрахæссуй, уарий дзæмбу æх- 
сæрæцъеуи куд райахæсса, уотæ — æвеппайди баргин æма æгъатирæй. 
Æма уæд исмадзора уй, æ цæстингаси къæйних сæрустурдзийнади дууæ 
электрон цирагъей рохс бунтон æрминæг уй, цума сæмæ ток фагæ нæ- 
бал цæуй, цума цæсгон нæрсгæ никкодта, дæлбарæ адæймаги æнæбари 
идзулди хузæн хъæбæр ка æй æма ’й æдулихуз ка кæнуй, уæхæн цидæр 
æнæхаири къинзгæ рохсæй. Стухсуй. Еугуремæй хъæбæрдæр æхе фæр- 
римæхсуй нæлгоймæгтæй нæ, фал æ хуæздæр æмбал-кизгуттæй. Цума 
кæцæй, цихузи имæ равзуруй еци æнкъарæн? 
Кизгæ уобæл некæд расагъæс кодта, æ къохи æнгулдзитæ фондз 
цæмæн æнцæ, уобæл куд некæд рагъуди кодта, уотæ. 
«И-ди-от!» — дзурд хецæн иуæнгтæбæл дехгæнгæй, мурти нимæ- 
дзæ нимайæгау загъта Бэлæ, фал æ билтæ æгириддæр нæ фезмалдæнцæ. 
«Цæуæн, уæхемæ дæ бахъæртун кæнон!» — æхенимæр рафæнзæгау 
кодта Цæрæги дзурдтæ. — Уæд лæгау лæги хузæн дæхе фæндæ ратæрæ. 
Е ба уайтагъд фæрраст æй... Хуарз! Бæрæг дæмæ уодзæнæй!» 
Æрдæгцъундæ цæститæ нимдзаст æнцæ цармæ, фал неци уидтонцæ. 
«Барæнæуай, барæнæ!» — æртхъерæнгæнæгау бабæй загъта æхенимæр 
Бэлæ, фал фæлмæндæрæй, уомæн æма æ зæрдæбæл æрбалæудтæй, 
уæдæйти сæ хæдзари подъезди дуарæй Цæрæг фæстæмæ сæргубурæй 
куд раздахтæй, е. «Æхемæ мæлæти лæг нæ кæсуй — хумæтæг инженер». 
Æма æ зæрдæбæл æрбалæудтæй уазал зумæгон изæр. Институти къæ- 
сæрæй куддæр рахизтæй, уотæ æ цори æрлæудтæй ниллæг, фал фæтæн 
7 

машинæ. Раззаг дуари авгæ бунмæ сабургай æрцудæй, æма си æндæмæ 
разиндтæй даргъ борбун боцъо. Фиццаг Бэлæ нæлгоймаги зæронд лæг 
рангъæл адтæй, æ рæзти раевгъудæй, цума ’й гъуди дæр не ’ркодта, фал 
æй цидæр тухæ фæстæмæ дуккаг хатт ку фæккæсун кодта, уæд æ цæс- 
тингас исæмбалдæй лæпполæги уазал цæстæнгасбæл. 
— Бахатир кæнæ, кизгæ, — загъта е, — зæгъай мин, дæ хуарзæнхæй, 
— иуазæгуат «Интурист» кæци рауæн æй? 
Фал Бэлæ æ сæр бæрзонддæр исиста æма æ фæндаги кой кодта. 
Цæмæн, уой абони дæр нæ зонуй. Ка ’й зонуй, æгæр уазал цæстæй имæ 
кастæй еци нæлгоймаг. Уæхæн гъæлæсиуагæй, уæхæн хузи бафæрсæн 
ес зæронд уоси кенæ зæронд лæги. «Гъог, — æхенимæр мæстæймарæ- 
гау дзурдта Бэлæ, — фæммæтæрсун кодтай дæ пихцил рехæй. Кенæ фæ- 
сарæйнаг машинæ некæд фæййидтон!» 
Фал уæдмæ æ рæзти сабургай исцудæй еци машинæ. Рульбæл 
уорс-уорсид къохæрходтæй хуæстæй æригон силгоймаг. Æндæр неци 
багъуди кодта еци усми Бэлæ. Фал машинæ фæлмæндзæмбу стаййау æ 
рæзти ку расуффутт ласта æма гъæунги цæхгæрмæ тегъæй ку фæййау- 
уон æй, уæд банкъардта, цъæхснаг уазал изæри ирдги сурхзинг содзинт- 
тæ æ уадæлттæбæл куд æрбандзæвдæнцæ. Цæстæ цидæриддæр рауидта, 
е цалинмæ сæрихъанзмæ хъæрттæй, уæдмæ ма Бэлæ ракодта еу къах- 
дзæф, уæдта бæрзондкъелæ цулухъ къахи бæсти тад издийæй райдзаг 
æй æма хъирристгæнæг метæй истонун нæбал кумдта. Æ цæстити рази 
исистадæй хуæрзæвзонг силгоймаги æмбесонди рæсугъд сорæт: руль- 
бæл хуæцуй, æ сæр фæстеуæз гæлст, финдзи раст рагъ, æнгонæлхъивд 
билтæ... Зекъи схъæл хевæндæдзийнадæ... Æ цæсгони æвæрди адтæй, 
æнахур, зæрдæпарахатдзийнади хузæн тухуаст ка ’й, уæхæн коммæгæс 
фæлмæндзийнадæ, фал е, миййаг, хæлар зæрди уаг кенæ силгоймаги æф- 
сарми гепп нæ ’й — æгæр уазал æрттивд кодта æ цæстæнгас, — е æй 
мед-тухæй райгурæг федар, фал зинæнвæрсон æнцондзийнадæ. Сугъ- 
зæрийнæхуз нимбау æ сæри аллифарс æнахур рохс сугъдæй. Æви зи- 
наргъ сирддзарм ходи бунæй бæрзонд тæрнихбæл серф ка ’рцудæй æма, 
гъоси кæрæнттæбæл æндзæвгæ, æхе къæботмæ ка байста, уоци бор дзиг- 
готæ æрттивтонцæ? Ка ’й зонуй, е хъурбæл даргæ сугъдæг сугъзæрийнæ 
рæхиси тæмæн адтæй. Æ фарсмæ цæбæлдæр арф гъудити ранигъулдæй, 
«Интуристи» иуазæгуатбæл ка фарста, еци рехгун. Еу дæр си имæ нæ 
фæккастæй. Гъуди дæр æй не ’ркодтонцæ. Æма цæмæдæр гæсгæ Бэлæ 
æ цæстæ æрхаста нæуæг цулухътæбал. Уæдæйти дæр ма си куд хъал 
адтæй! Къæлидори паркетбæл къупкъупгæнгæ ку рацæйцудæй, уæд 
къæразги цори лæууæг биццеути къуари буцæу дзубанди фескъудæй. 
Бэлæ лæдæрдтæй, зудæ цæститæ ’й ранихъуæрунмæ ке гъавтонцæ, æма 
мæстмарæнæн цулухъти бæрзонд къелтæй тухуастдæр æрхуаста пъол. 
Нур имæ æ къахидарæс, æ догæ раги кæмæн фæцæй, уæхæн аслан æма 
нецæййаг дзаумайау фæккастæй... Кæмидæр идарди, хъæбæр идарди 
ес æндæр æхсæнадæ. Уоми гъæздугдзийнадæ рæсугъддзийнади хæццæ 
8 

исеу æнцæ. Æма кедæр æнæбæрæг зинæнвæрсон цæстингаси буни Бэлæ 
æхемæ фæккастæй æнæбон æма нецæййаг... 
Цума киной лентъæ æрдæгбæл раскъудæй, уоййау ратар æй сæнтти 
экран. Бэлæ еци-еу гæпп фæккодта тъахтийнæй: райгъустæй телефони 
дæргъвæтийнæ дзæнгæрæг. 
— Ало, игъосун дæмæ, — загъта Бэлæ, къахи финдзæй æ дзабур 
агоргæй, — ке изæр æй, уой хуарзæнхæ дæ уæд. Бадæзудтон, æма ци? 
Цæй, ци дæ гъæуй, уой тагъддæр дзорæ. Уæй? Кумæ тагъд кæнун, е мæхе 
гъуддаг æй. Нæуæгæй билеттæ райстай? Нæ цæун. Ци? Загътон дин, мæ 
зæрдæлецæбæл ходуй. Неци, æррæстæ мæ нæ фæндуй. Гæр, мæхуæдæг 
мæхецæн хецау нæбал дæн? 
— Хецау дæ, — загъта Цæрæг телефон-автомати будки æфсæн дуа- 
ри хуæцæн галеу къохæй æлхъевгæй — ку æй исуадзуй, уæд райгъусуй 
æнисæрст æвдозæнти хъиррист, æма дуар уæрæх байгон уй. Уогæ, е 
’хгæдæй, е ’нæхгæдæй берæ уæлдай нæййес — астæуæй уæлæмæ игон 
æй, æ авгæ ин расаст киндæ ’й. — Хецау дæ, фал хецау дæр еугæн- 
дзон æхе фæндæнттæ нæ фæккæнуй. Ауæхæн дзæбæх изæр дзæгъæли 
фесафунæн æвгъау æй. Ци? Æма айдагъ дæубæл нæ мæтæ кæнун. Нæ. 
Цæмæн? Дæубæл дæр гъуди кæнун. Мæн фæндуй дæ хæццæ радзубанди 
кæнун. Корун ди æма рацо. 
— Мæ бон æй рацæун... — загъта Бэлæ. Æхе къæлæтгини парахатæй 
рауагъта. Æ къæхти къелтæ сбуцæу кодта тъахтийни тегъæмæ, капрон 
цъиндай финдз æгæр ка райвазта, еци хестæр æнгулдзæбæл æрхаунæр- 
вонг дзеудзæрой кодта фæлмæнбун дзабур. — Кæд мæ Англисмæ уа- 
дзис, уæд... Ци нигъгъос дæ? 
Трубки райгъустæй æвдозæнти дæргъвæтийнæ «хъист». 
— Фу! Ало! Цæй, ци фæдтæ? Арази дæ? 
«Нæгъ!» — райгъустæй Цæрæги дзуапп. 
Бэлæ æнæдзоргæй сабургай æрæвардта телефони хæтæл. 
«Бипп-бипп-бипп-бипп». Цæрæг мæстгун къуæрд æркодта трубкæ 
ауиндзæн цæгбæл. 
III 
Цæрæг кинотеатри къæпхæнтæбæл сабургай схизтæй. Æрлæуд- 
тæй бацæуæн дуари цори, уæдта фæстæмæ раздахтæй; къæпхæнтæбæл 
бунмæ хезгæй, æ дзиппи æ къох нитътъунста æма цидæр агурдта. 
Къуæрттæ-къуæрттæй али рауæнти ци берæ адæн лæудтæй, етæ цидæр 
балæдæрдтæнцæ æма имæ сæхе аййевæй æрбаластонцæ. Цæрæг æ къох 
æ сæрмæ бæрзонд ку систа, цъæхгæгъæди билети тегъæбæл дууæ æнгул- 
дзей кæрæнттæй хуæцгæй, уæд ибæл сæхе алирдигæй æрбакалдтонцæ, 
сæ астæуи æй æнгон æрбалхъивтонцæ. 
«Уотæ фæууй æдзохдæр. Ка куд къæйнихдæр æй, уотæ хъæбæрдæр 
лæборуй цардæй дзæбæх хай рарæмодзунмæ!» — æваст рагъуди кодта 
Цæрæг æма гъæрæй загъта: 
9 

— Билеттæ ке гъæуй, дууæ билетти! — æма æ тумбулкъох цидæр 
æрбацæй иннæ къохти æхсæн. Уæдта æхе фæггубур кодта, æ усхъитæй 
адæни фæйнердæмæ схуститæгæнгæй, æхецæн фæндаг райгæрста. 
— Гириз кæнуй, хулиган! — нигъгъæр кодта кадæр, фал ма уæддæр 
се ’гас дæр æмгурфæй æ фæдбæл ракалдæнцæ. Цæрæг къæпхæнтæбæл 
рæуæгæй æрлигъдæй æма комкоммæ бацудæй, еуварс еунæгæй лæу- 
гæ ка райзадæй æма хæлæфи азармæ цæмæдесæй ка кастæй, еци киз- 
гæмæ. Адтæй ибæл донхуз пæлæз, е ’гънæгутæ — уагъд, сау лакæй 
хурст бæрзонд содзийнæкъелæ туфлитæ. Бæрæг адтæй, æ сæрбæл лигъз 
фастæй тъæпæн ка бадтæй, еци дзигготæ рагон къуæрд ке адтæнцæ, уо- 
мæн æма сæ кæрæнттæ сæхе уагæй æмхузæн къæлæттæй хæрдмæ иста- 
стæнцæ, фал усхъитæмæ бæ æнхæст нæма хъæрттæнцæ. Нарæг агъоди 
тъунст даргъ зонтик ци дæларми дардта, уоци къохæй æ реумæ æнæуой 
дæр æлхъевæгау кодта æ минкъий сумкæ, фал биццеу уомæ комкоммæ 
ке æрбаледзуй, е ин гурусхаг ку нæбал адтæй, уæд æй фурадæргæй æ 
хъури буни райвардта æма ибæл æдасдæрæн æ цуппæрдегъон зекъæй 
æрхуæстæй. Цæрæг имæ ку бахæстæг æй, уæд фæййидта фудуинд дзу- 
гъур цæсгон. «Гогузи айкæ», — зинги стъæлфæнау кæмидæр сæри магъ- 
зи мæстмæлæн гъуди февзурстæй æма фæххустæй: æгæр тарст адтæнцæ 
кизги хъоппæгъ цæститæ. 
— Дууæ билетти, — Цæрæг имæ æ армитъæпæни бадаргъ кодта æн- 
цъулдтæ цъæх гæгъæдий гæбазæ, — гъæунцæ дæ? 
Кизгæ æ бунатæй нæ фезмалдæй, æрвдзæфау сагъдæй лæудтæй, 
æдзинæг кастæй лæхъуæни цæститæмæ, фал цума неци уидта. 
— Тагъддæр гъуди кæнæ! — схустдзурд искодта Цæрæп 
Кизгæ æвеппайди раскъафта билеттæ лæхъуæни къохæй, уæдта æ 
сумкæмæ фæллæбурдта, фал минкъий æрттевагæ къума æнарæхст къохти 
æргъæвст архайдæй байгон кæнун нæбал кумдта, æма кизгæ истухстæй. 
Æ зонтик фæууæгъдæ ’й æ дæлармæй. Оу, зæгъгæ, фæгъгъæр кодта, фæм- 
маймæлæбурдта, фал æй нæбал райахæста. Цæрæг æй систа, бадаргъ æй 
кодта æ хецаумæ. Кизгæ, еуварсæй æрбакæсгæй куд æгудзæг зиннуй, уой 
æнкъаргæй хъæбæрдæр исхъурдохæн æй. Æрæгиау сумкæ байгон æй. 
— Мæн еунæг билет гъæуй... Сæхе аргъæй æнцæ? Кæд фулдæр 
гъæуй, табуафси! — зæгъгæ, æхца систа, æрмæст æ къох кæмæ бадаргъ 
кодта, е уоми нæбал адтæй. Æ фæдбæл рауадæй, фал æй уайтагъд æр- 
лæуун багъудæй: лæхъуæн имæ кæсгæ дæр нæ ракодта, уотемæй рай- 
гъустæй æ тузмæг гъæлæс: 
— Нæгъæуй! 
Кизгæ сахæй кæсгæ райзадæй. Æ сумкæ уæрæх байгон æй. Хаунæр- 
вонгæй разиндтæнцæ, ци листæг дзаумæуттæ си адтæй, етæ. Зонтик 
дæларми сабургай куд фæббуруй фæстæрдæмæ, уой лæдæрдтæй, фал æй 
хъæбæрдæр æрбалхъевун ба æ арми не ’фтудæй. 
— Æз дæ зонун! — æвеппайди рагъæр кодта лæхъуæни фæдбæл. — 
Телевизори дæ фæййидтон. 
10 

Лæхъуæн æрлæудтæй. Фæстæмæ ракастæй. Æ медбилтæ хатир 
корæгау бахудтæй, цума æхе æндæр кадæр худта æма имæ е ’цæг номæй 
исдзурдæ ’й. 
— Нæ. Фæррæдудтæ. Фал берæ нæ. Е мæ кæстæр æнсувæр æйэ — 
загъта Цæрæг æма æ них саразта проспекти аллейкæмæ. «Цума ка ’й, 
— гъуди кодта е, — еу бон нæ киномæ истонцæ... Лæвар ин цæмæн ра- 
вардтон билеттæ? Гогузи айкау æ цæсгон дзугъур ке ’й, æрмæстдæр уой 
туххæн. Ести рæсугъд дæр ма ку адтайдæ... Мизд уодзæнæй æрмæстдæр 
къуæрей фæсте. Неци хилæ кæнуй...». 
Фæтталингæ ’й, фал цирæгътæ нæма ссугъдæнцæ гъæунгти. Изæри 
тарцъæх фæлми æнæнимæдзæ, æнæбæрæг дæлдæр-уæлдæр æндæргти 
цæндитау ниннигъулдæй горæт, æ сæрмæ алли рауæнтæй сау трубатæй 
калдæй хъуæцæ — сабур, æнæстуф уæлдæфи нарæг уадздзæгтæй æхе 
зийнадæгæнгæ ивазта арви талингæ къурфæмæ æма кæмидæр исафтæй. 
Зæрæхседи фæстаг тæмæн сугъдæй горæти идард кæрони хуæнхти сау 
силуэтти циргъ цъонггити хуæд сæрмæ, нæуæг стъигъд фусдзæрмттау 
гæзæмæ тоггъæстæсурх дардтонцæ æврæгътæ. 
Цæрæг багæпп кодта, æ бунатæй ка фенкъустæй, еци трамваймæ. 
Пассажиртæмæ нæ ракастæй. Е ’ргом дуарæрдæмæ, уотемæй хæбæц- 
цæ лæудтæй схезæни дуккаг къæпхæнбæл, фал вагон адæнæй æ тæккæ 
идзаг ке ’й, уой æнкъардта. Æма имæ уотæ кастæй, цума се ’гас дæр 
уомæ кæсунцæ, кадæртæ ба, цæмæй æй хуæздæр фæййинонцæ, уой 
туххæй сæ разæй лæугути усхъити сæрти сæ хъæкъæлттæ ивазтонцæ. 
Æма, æ рæстдзийнадæ тагъд ке рабæрæг уодзæнæй, уобæл ка æууæн- 
дуй, уой хузæн æхе цæсти æхе растгæнгæй æ медзæрдæ загъта: «Иннæ 
æрлæууæни рахездзæнæн. Дууæсæдæ метри транваййи лæвар рауайун 
цанæбæрæг фудгъуддаг æй? Уой дæр дуаргæрон лæугæй...» 
IV 
Рагон бульвари фæтæнсифæ, ставдзæнгæ бæлæсти буни тамаку 
уæйæгæнæн киоски цори æрлæудтæй, æ къох æ дзиппи арф нитътъун- 
ста. Æхцай лигъз гæгъæдибæл æнгулдзити кæрæнттæй ку фембалдæй, 
уæд банкъардта, хъæбæр ке сæстонг æй, уой. 
Гъа нур тамаку ракора, уотæ æ зæрди æрбафтудæй, нурма æрæги 
ке байгон кодта, уæхæн замманай сигаретти къопп имæ ке ес, æма еу- 
варс рацудæй киоски цорæй. «Аци бон мæбæл ци ’рцудæй?» — æхе ба- 
фарста сигарет сасодзгæй. Фур катаййæй æ зæрдæ сристæй æма арф, 
реуи ’мбæрцæ суолæфтæй тамакуй фæздæг. «Цæмæн мæ гъудæй техни- 
кон дæсниадæ? Ци æй хумæтæг инженер? Кæддæр журналист исунмæ 
бæлдтæн... Кæмидæр арвгæрони, — гъуди кодта Цæрæг, — фæззиндтæй 
мегъи минкъий къæм; цæстæ ’й нæ феппайдта, уотемæй фулдæрæй-фул- 
дæр кодта, цума æнæбун лæгæтæй æнæнимæдзæ фусти дзогæ рас- 
къæрдæадтæй, уоййау. Цубур рæстæгмæ рахгæдта æнæгъæнæ арви 
11 

къурфæ... Лæгъуз нæй очерки райдайæнæн. Фал идарддæр ба? Кæми 
æй аци нивæй мæ хъайтари рохс амондмæ хед? Логикон бастдзийнадæ? 
Психологий урок. Цума кæд æма кæцæй фæззиндтæй еци мегъи пъæсту? 
Айсоми уæлдай иуонгрæуæгæй систадтæн, уомæн æма фæд-фæди дæс 
бони нæма баниуазтон. Мæ кусти дæр неци зингæ къулумпи адтæй... 
Идарддæр. Бэлæ... Æнæбун лæгæт... Етæ дин мæ зæрдæристи рæууæнт- 
тæ! Ха-ха! Цæбæлти мæхе ухерийæй марун...» Цæрæг æхе баууæндун 
кодта: тухсунæн рæуонæ нæййес. Фал хевæндæ гъенцъун æ кæнон код- 
та, æма уазал зунди раст хатдзæгтæ нецæмæ дæргæй, е ’гурæнбæл дор 
кæмæн ниввæрунцæ æма алли рауæнтæй ка стонуй, уæхæн сауæдонау 
пурхгæнгæ ивулдæй реуи, уод æнæгъæнæй дæр æ уацари бакодта. 
Ескæми бахуæрун гъæуй, зæгъгæ, куддæр загъта, уотæ ин е усхъæ 
фæстегæй тухгин æркъуæрдæ ’й, æма æ маст тухæскъуд æрдойау хæл- 
бохъхъитæгæнгæ хорхи хæтæлтæбæл ратухстæй. Фал еци усми æхебæл 
æрхудтæй. Æ хъур æхсæдæгау рæуæг исхуфтæй æма сабургай фæстæмæ 
разилдæй. 
— Салам, Пони! — цæстити мæстæрттивд уайтагъд æрбайсафтæй 
æма ходгæ кастæнцæ æнæфаст бæзгин сæригъунтæй æхгæд æмдумбул 
сæри тенкамæ. 
— Куййи фурт! — загъта Пони, — ном мин нæййес? 
— Цæй, бафедаудзинан, — нифсæвæрæгау ин æ усхъæ æрхуаста 
Цæрæг æма æ дзиппæй систа сигаретти къопп. 
— Думæ. 
— Æрбадæдтай, фæййинон сæ, — зæгъгæ, къопп райста Пони, 
æркæститæ имæ кодта, уæдта си дууæ сигаретти систа, еу си æ цъухи 
ракодта, инней ба Цæрæгмæ бадаргъ кодта. Къопп æ дзиппи сæвардта. 
Уæгъдæй ин ка райзадæй, билти еци къумæй загъта: 
— Ду уæддæр зæрдиуагæй нæ думис. 
Цæрæг раскъæфунмæ гъавта къопп, фал уæдмæ Поний усхъæ зæн- 
хæмæ фæрсæрдæмæ æвналæгау фæббунмæ ’й — уотемæй арф рани- 
гъулдæй, æдзох æрдæгласти хузæн æрхаунæрвонг к’ адтæй, еци æнæтуй- 
æвæрд хæлафи дзиппи. 
— Салам! — загъта е. —Æмдумд сæ кæндзинан. Дæумæ уонцæ æви 
мæнмæ, уомæй уæлдай нæййес. 
Сдумдта æма скастæй, сугъдæг арвбæл цъæхснаг тæмæн ка калдта, 
еци стъалутæмæ. Æ цъух уæрæх бахæлеу кодта, фал фæздæг, цæндæвæрд 
уорс мегъау ком байдзаггæнгæ, æндæмæ нæ ракалдæй. 
— Хуарз æй, — æрæскъетæгау бакодта æрæгиау. Фиййицъæстæй 
фæздæг рауагъта. Цæрæг ин æнцад кастæй æ алли фезмæлдмæ дæр, 
æхуæдæг дæр ке нæ феппайдта, уæхæн ходæзмолæ ниндзуг æй æ цæсгон- 
бæл. Фал ин æ къоппи байст æнхæст нæма ниххатир кодта æма мед- 
зæрдæ агурдта æ мастесуни мадзал. Парки стур уæрдуни сувæллæнтти 
берæгæйттæй ка фæлласуй, уоци бæхти минкъий муггаг — поний ном 
ибæл цума ка сæвардта? Æви цубур æма иуонгæй тухгин адæн еу æма 
12 

дууæ ес? Уæдта бакастæй уотæ ниллæг дæр нæ зиннуй. Фæтæнусхъæ. 
Зæрдæмæдзæугæ цæсгон. Гъе, æрмæст æ хæлаф... 
— Æрбайгъосай, — загъта Пони, — неци зæгъис? 
— Зæгъун: куййи миуæ ракодтай. 
— Гъо, — исарази ’й е, — мæн еу бон мæ лимæн фидуæйæгæнæг 
радаста. Куййи фурт, зæгъун, ци миуæ кæнис æви дæхеуонтæбæл дæр 
нæ ауæрдис? Ескæмæй, зæгъуй, ку ранихон, уæд мæбæл багъаст кæн- 
дзæнæй. Библи некæд бакастæ? Æз дæр æй некæд бакастæн! Цубурд- 
зурдæй, Библий фæдзæхст «Уарзæ дæ хæстæги» уотæ амцнуй: «Радасæ 
дæ хæстæги». Дæ сигареттæ дин уой туххæй байстон, цæмæй ди никки 
хъæбæрдæр байруагæс уа, кæрæдземæн еске ке нæ ан. Уæздан зæгъис 
æви нæ? 
— Æртæ соми, — е ’хца сæвдиста Цæрæг. 
— Куй ди стæг ку нæ ратондзæй! Цæуæн! 
— Кумæ? 
Пони дзуапп нæ равардта, уотемæй рацæйцудæй, уæдта фæстæмæ 
фæккастæй, æ фæдбæл еске цæуй æви нæ, уой бæрæггæнæгау: 
— Де ’мбуд æхца бафснайæ, æви ’й дунгæмæ сор кæнис? 
Тамакуй хъуæцæ неон цирæгъти ирдвæлорс рохсмæ тæнæгцагъд 
уорс-уорсид цъоппи пох къубулæнттæй бадтæй, цалдæр цуппæрдегъон 
цæгиндзебæл ка æрæнцадæй æма зали урухи ниллæг ка зиндтæй, еци 
царбæл. Ресторан æ тæккæ идзаг адтæй адæнæй. Цæрæг æма Пони лæуд- 
тæнцæ къæсæри цори æма сæ цæститæй агурдтонцæ уæгъдæ бунат. 
— Уинис, — загъта Пони, — далæ къуми къæразги рæбун бадунцæ 
дууемæй. Сæ гури кондмæ гæсгæ ардигон нæ ’нцæ. 
Цæрæг фæккастæй, е ’мбал сигарети змæлдæй кумæ райамудта, уо- 
цирдæмæ. 
— Бæззунцæ. 
— Мадтаразмæ! 
Пони цæугæ-цæун æрхуæстæй Цæрæги цонгбæл, æрæлхъивта ин æй 
æ хестæр æнгулдзæй аркъауи æфсæрау — хæцъæфи науæртæ ливзæба- 
уæр кæсæлгити рæгътау стæлфтæнцæ дирзæг нихи буни. 
Цæрæг æ цонг еци-еу тунд ракодта, фал уæззау, æмир рист байзадæй 
бауæри. 
— Куййи муггаг! 
— С-с! 
— Пони! 
— Ус-с, зæгъун. Ду дæ артист, дæ ном хуннуй Измаил-Бек, æз ба — 
боксер, республики чемпион... 
— Республики чемпион Пони! — æ дзубанди ин раскъудта Цæрæг 
æма ходæгæй бакъуæцæл æй. 
Пони æрлæудтæй зали астæу, е ’ргом раздахта Цæрæгмæ æма гъæ- 
рæй ниххудтæй. Æ амонæн æнгулдзæ сабургай ниццавта е ’мбали пин- 
джакки реуи дзиппи æма ибæл æхердæмæ æрбахуæстæй. 
13 

— Гъе нур цæбæл ходис? — æвеппайди æхе фæттузмæггæнгæй, ба- 
фарста е, — фæндуй дæ, мæхе де ’мбал инженери номæй схонон? 
— Гъей, ниууадзæ дæ миутæ! 
— Мадта дæ зæрдæбæл бадарæ, — æз дæн чемпион Бэй-Булат. 
— Цæмæн дæ гъæунцæ еци титултæ? 
— Еуæрдигæй ном æма интеллигенти культурæ, иннердигæй — кав- 
казаг экзотикæ! Е силгоймæгтæн сæ сæртæ хъæбæр зелун кæнуй. 
— Игъосис, — сæ равзурст тумбул стъолмæ ку бахæстæг æнцæ, 
уæд бабæй сосæггæй æртхъерæнгæнæгау загъта е, комкоммæ кизгут- 
тæмæ ходæндзастæй кæсгæй. — Дæхе, цæйбæрцæ амал ес, уойбæр- 
цæбæл игъæлдзæг æма рæузундхузæй æвдесæ. Эмпириокритицизми 
критикæмæ бабæй ма рахезæ. 
Цæрæг æвеппайди кизгутти стъоли уæлгъос еунæгæй лæугæ рай- 
задæй: Пони сæ гъуди дæр не ’ркодта, уотемæй сæ цорти раевгъудæй, уæд- 
та цæгиндзитæй еуей цорæй е ’мбалмæ тухст хъурихаттæй æрбадзурдта: 
— Айæ ресторан нæ ’й, фал æртиккаг къласи хуæрæндонæ. Еу бунат 
дæр си уæгъдæ нæййес! Телефонæй ци стъол сзаказ кодтон, е дæр ахæст 
æй. Бæргæ сæ исистун кæнинæ, фал æнгъæлдæн фæсарæйнæгтæ ’нцæ. 
— Аци дзубандитæ гæнгæй, æрбацудæй Цæрæги цормæ. 
— Мадта ци кæнæн? — е ’мбали хийнæ ралæдæргæй, гузавæ гъ- 
æлæсæй бафарста Цæрæг. 
Æнгурæ кæсалгæ райахæста: сабургай сæмæ е ’ргом разилдта стъо- 
ли уæлгъос бадгутæй еу — рæсугъд æригон силгоймаг. Фæлорс борбун 
дзигготи цъоппамад прически лигъзфастбæл тæрнихæй минкъий уæл- 
дæр зиндтæй нарæг æвзестæ тæли, — аййев рæнгъитæй ибæл тæмæнтæ 
калдтонцæ мæнгæ хæзнадортæ. Æ цæсти бунтæ æма даргъ тъæфæлттæ 
адтæнцæ æрвхуз цъæх хуарæнæй бæзгин хурст æма сæ аууонæй никки 
стурдæр æма рохсдæрæй æвдистонцæ, рæвдауæн идзулд кæми бадтæй, 
уоци цæститæ. 
— Кæд уæ фæндуй, уæд мах хæццæ сбадетæ, — загъта е, — мах 
уæддæр цæугæ кæнæн. 
— Е мæн, — сабургай сдзурдта Пони. 
— Нæ балæдæрдтæн... — фæрсæги каст имæ бакодта силгоймаг. 
— Уæ салам берæ, — загъта Пони, — уæхæн амонд нæмæ æрхау- 
дзæй, уой æнгъæл н’ адтан. 
— Арфиаг уотæ уæ комплиментæй! 
Стъоли уæлгъос ку ’рбадтæнцæ, уæд Цæрæг æ цæстæ аййевæй 
æрæвардта иннæ кизгæбæл. Е бадтæй æ комкоммæ, вилки дæндæгтæй 
тæбæгъмæ æлхъивта æ бифштекс æма ибæл дууердæмæ хирхау ра- 
хафæ-бахафæ кодта æвзестæхуæцæн карди ком. 
«Неци ин æй», — рагъуди кодта Цæрæг æма хуæруйнаги уиндæмæ 
æ билидæнттæ æруадæнцæ. 
Кизгæ, фидикарстæй еу комидзаги асæ ку ралух кодта, уæд æй вил- 
ки финдзбæл æ гъæлæсмæ хæстæг схаста, уæдта галеу къохæй систа фу- 
жер, цалдæр хуппи си скодта. 
14 

— Æмбæлуй, — загъта Цæрæг æма æ къох байвазта стъоли тегъæ- 
бæл æвæрд менюмæ. 
— Табуафси, — æ комидзаг сабургай æууелгæй, загъта кизгæ æма 
имæ бахæстæг кодта æрттевгæ лигъзцъарæ гæгъæди. 
Адтæй ибæл уæрæхзилдхъур, æнæдус тæнæг бор пъолци. Æ усхъитæ 
ин дæлæрмтти уæнгити æмбарзта тæнæг уорс хизæ, еу халæ сугъзæрий- 
нæ згъæрæрттивд кæми кодта, уæхæн. Æ мудхуз дзигготæ тумбул сæр- 
бæл фæстæмæ лигъзфаст æма, цъиндахæдонæ кæмæй æрцæуа, уоййасæ 
къубулойнæй æрауиндзæгау æнцæ мæкъурбæл. Е ’мбалæй минкъийдæр 
хурст н’ адтæй, æфсæрмигæнæгау кодта гъузгæ каст, цума кæмæдæр æ 
цæстæ сосæггæй даруй. 
Цæрæг меню æрæвардта Поний цори. Е æй æ кæстæр æнгулдзæй 
æнæнвæрсон къуæрд ракодта æма къохи тилдæй райамудта официант- 
кæмæ, ардæмæ, зæгъгæ. 
— Хуæздæрæй уæмæ ци ес, уони аци фингæбæл æркалæ! — мин- 
къий блокнот æма къариндаси састи хæццæ æ сæргъи ка лæудтæй, еци 
рацæргæ силгоймагæн бардзурд дæттæгау тузмæг гъæлæсæй бадомдта, 
уæдта æвеппайди, гириз ке кæнуй, уой æвдесæнæн, эстради конферан- 
сейау æ сæрæй ракувта æма фæлмæн æ медбилти бахудтæй. 
«Атæ радасуйнаг иуазгутæ ку ’нцæ», — рагъуди кодта официанткæ 
æма æ цæсгон фæррохс æй. 
— Табуафси. Æууæндæн дæбæл. Хуарз æфсийнæй хуæздæр ка зо- 
нуй, иуазгути ци гъæуй, уой. 
Официанткæ ку рацæйцудæй, уæд æ къох хæрдмæ бæрзонд систа 
Пони, астæуккаг æнгулдзæ хъæбæр æрæлхъивта хестæр æнгулдзи дирзæг 
алгъ-губун æма етæ кæрæдземæй фæггурæгау фæйнердæмæ ку фесхъиуд- 
тæнцæ, уæд шампайнаги пробки схаудау, райгъустæй тухгин «тъупп». 
— Гъо, хæдæгай. Шампайнаг сæнæ æма шоколади дууæ плитки нæ 
кизгуттæн. Æрмæст тагъддæр. 
Силгоймæгтæ балæдæрдтæнцæ, дзубанди уони туххæй ке цæуй, 
фал ци фæууй, куд фæууй, уæдта мах кой нæ кæнунцæ, зæгъгæ, сæхебæл 
хуæстæнцæ æма æнæдзоргæй «тох кодтонцæ» сæ бифштексти хæццæ. 
Фал официанткæ хунæ стъолæбæл ку æрæвардта, æма Пони «нæ ниуа- 
зæн уин», зæгъгæ, ку загъта, уæд, цума æнтъуснæг пъæззуйæй фæууæгъ- 
дæ ’нцæ, уоййау базмалдæнцæ. 
— Нæ гъæуй, цæмæн... — дзурдта идзулгæй борсæр. 
— Етæ уæлдай миутæ ’нцæ, — загъта иннæ. Цæрæги хæццæ фæк- 
комкоммæ ’й, уæдта æвеппайди æ цæстæнгас цидæр æрбацæй, кæд ма 
кæсгæ лæхъуæни ’рдæмæ кодта, уæддæр. 
Пони байдзаг кодта ниуазæнтæ. 
— Æмбал æнæзонгæ кизгуттæ, — загъта Цæрæг, — фæндуй мæ уæ 
цæрæнбони туххæй баниуазун. 
— Арфæгонд уотæ, æмбал æнæзонгæ лæхъуæнтæ, — загъта ходгæй 
бордзалуг, систа æ ниуазæн æма е ’мбалмæ бакастæй фæрсæги хузи. Е 
15 

дæр дууæ æнгулдземæй æрхуæстæй фужери листæг къахбæл, фал æй æ 
бунатæй нæ фенкъусун кодта. 
— Цæй, базонгæ уæн, — загъта Пони. 
— Базонгæ уæн, — загъта æндиуддæр кизгæ, — мæн хонунцæ Ма- 
ринæ, ме ’мбали ба — Терезæ. 
V 
«Куййи фурт Пони! Гъуддæгтæ бунтондæр исхæлхъой кодта, — мæн 
чемпион схудта, æхе ба актёр», — уоци гъуди сугъта сæри магъз æма 
реугудур, сугъта æнæбанцайгæй, цума егъау фудгæндæ æрцудæй, чем- 
пион æма актёри нæмттæ ке феййевдзи æнцæ, уомæй. Æма æвеппайди 
силгоймаги даргъ нарæг æнгулдзитæ рæвдаугæ райвазтонцæ даргъ хъу- 
ри цъарæ, кæмидæр райгъусæг цъæхснаг къæл-къæл адтæй уодхайраг 
диздизи хузæн, цидæр кинау зилдæй. Хæстæгæй-хæстæгдæр имæ кодта 
æнахъинон, цидæр тасæвзурунгæнæг медбилхудт кæбæл гъазта, еци дзу- 
гъур цæсгон, — æнгъæлдæн билеттæ кæмæн равардта, уоци кизги цæсгон. 
Цæрæг фестъæлфтæй, æ хуссæни рабадтæй. Æ гъостæбæл ма рауа- 
дæй æ карз, дæргъвæтийнæ хур-хури фæстаг мурæ. 
Пъæззуйæй хорхгонд хъури хæтæлтæ фæууæгъдæ ’нцæ æма, дæлдон 
æгæр берæ ка фæцæй, уоййау тагъд-тагъдæй уолæфтæй. Ку ’рсабур æй, 
уæд фæйнердæмæ ракæститæ кодта, кæми дæн, зæгъгæ, фал æ бон æр- 
гъуди кæнун неци бацæй. Уæззау æнтъуснæг зæрдæристæй, додгæ цæфи 
ристæй никкæрзæгау кодта, гъæрæй ниуунæргътæй æма æхе фæстæмæ 
æнæбонæй æруагъта æ хуссæни. Аллихузи езгард æнкъарæнти содзагæ 
æмгулфи уæлдай карздæр æма æгъатирдæр адтæй, бæстонæй ка нæма 
рабæрæг æй æма уой туххæй цæсти никки хъæбæрдæр ка ахидтæй, еци 
ходуйнаги азар. Цæрæг æ цæститæ бахгæдта æма еу цæйбæрцæдæр 
рæстæг уотемæй лæудтæй. Сæр зелæгау кодта. Мæстхалуг содзагæ ци- 
дæр бадтæй æ нихъуæрæнтæбæл. «Дон мæ ку уайдæ... — загъта æхецæн, 
— астæуæй уæлæмæ уазал донæй æрæхснун гъæуй... Сæр — кърантмæ». 
Фал æ бунатæй не сæзмалдæй. «Ходæг æй, — æвеппайди рагъуди код- 
та, — ходæг æй адæймаги цард. Дун-дуйнейи медæгæ зæнхæ атомæй 
минкъийдæр æй. Уобæл ба цæруй минкъий адæймаг. Адæймаги къохи 
ба никки минкъийдæр дзаума — рюмкæ...» Цума ’й рæстæгæй-рæстæг- 
мæ гæрзин æхсæй æрцæвунцæ, уоййау цъæхснаг фæсмон æвеппайди 
зæрдæбæл ратухсуй æма уæд гъæрзæгау никкæнуй: æ зæрди рист æй 
минкъий ку суадзуй, уæд рафæндæ кæнуй хуссæнæй рагæпп кæнунмæ, 
æхе уазал донæй æрæхснунмæ, фал бабæй æ бунатæй нæ фезмæлуй. 
«Гæр, æ цæрæн атомæй минкъийдæр кæмæн æй, еци æнæкæрон 
минкъий уодгоймаги реуи æнæгъæнæ дун-дуйней фагæ рист куд ба- 
цæуй? Адæймаг — материй уæлдæр цъопп, тæккæ агъаззагдæр æма 
вазуггиндæр фæззинд. Хуарз, сæри хъанзæн ес бæрæг асæ, уæзæ, кæрон, 
арми æнцонæй бацæудзæй, æма раги уа, æрæги уа — наукæн æ бон ба- 
16 

уодзæнæй раст уæхæн дзаума скæнун. Фал си уæд гæлдзун гъæудзæнæй, 
бауæри æма зæрди рист ка игурун кæнуй, еци кирæгтæ, ба уойхигъд 
фæттухгиндæр кæнун гъæуй цийнæ æма адгин æнкъарæнти цех. Фæх- 
хуæздæр æй кæнун гъæуй æнæмæнгæ...» 
«Ха-ха, — кæбæлдæр æ меднимæр бахудтæй, — æрдзæбæл фæт- 
тухгиндæр уодзæй, æрдзæн æхе хузæн ка нæй, уæхæн æндæр ести, æма 
уæхæн ба нæййес. Нæййес, «неци» куд нæййес, уотæ...» 
«Дæ цæрæнбон берæ, философ!» — фурмæстæй арфитæ кæнун ка 
райдайуй, уæхæни гъæлæсиуагæй загъта æхецæн. Æма æваст цæстæбæл 
рауадæнцæ силгоймаги æнгом æндæгъд даргъ æнгулдзитæ. Сугъзæрийнæ 
фæтæн къохдарæн кæбæл адтæй, уомæн сæскъунуни мадзал нæбал адтæй 
сунтæги никелæй хурст тумбул къохæй... Æ цæсгонмæ комкоммæ бакæ- 
сун ка нæ бауагъта, еци Терезæ... Сунтæгбæл æрфæлдахун нæ кумдта. Æ 
астæубæл ин дууæ къохемæй хуæстæй Цæрæг æма ’й æхердæмæ ивазта... 
Уæдта... Хæдæгай, Пони æма æ борхелæ ци фæцæнцæ? Иннæ уатмæ 
бацудæнцæ... Æнæмæнгæ уотæ адтæй... Пони!.. Цæбæл ресуй мæ зæрдæ 
уотæ хъæбæр! Ау, æригон лæхъуæнæй силгоймаги хæццæ некема некæд 
фæцæй?!» 
«Корун ди, — загъта Терезæ, — хъæбæр æхсицгæ ди корун, кæд 
æцæг нæлгоймаг дæ, уæд уотæ ма бакæнæ!» 
«Æз, — кизги æхемæ æлвасгæй, дзуапп равардта Цæрæг, — æз, 
æцæг нæлгоймаг ке дæн, æрмæстдæр уой туххæй бакæндзæнæн уотæ». 
«Нæ, — къохдарæн конд кæбæл адтæй, æрмæстдæр ма еци æнгул- 
дзæй уорæдта æхе Терезæ, хуссæни лигъз къахбæл хуæцгæй, — æцæг 
лæг уой æ сæрмæ не ’рхæсдзæнæй». Æма Цæрæг хуссæни кæронбæл æр- 
бадтæй, æ сæри фæхстæ æ армитъæпæнтæй æрбалхъивта; тæнуадæлттæй 
минкъий уæлдæр, уæдта тенкай астæуæй цалдæргай гъуни студта (кæд- 
дæр уотемæй дзæбæх кодта сæ синхæгти зæронд уосæ, æ сæр кæмæн 
ристæй, уони). Æма ин бæлвурд фенцондæр æй. 
Цæрæг ваннæмæ бацудæй. Æ сæрбæл уазал дон рауагъта, æхе 
астæуæй уæлæмæ ницъцъифæ кодта, уæдта дирзæг къохмæрзæнæй æ 
бауæр сурх тæлмити уæнгæ фæххафта... Айдæнæмæ ку бакастæй, уæд 
фæййидта æригон лæппой зæрдæмæдзæугæ саулагъз цæсгон, æнæ- 
маст, тузмæгхуз; растрагъ фиййи буни адтæй арф къурфæ. Æрфгутæмæ 
хæстæг бæрзонд тæрнихбæл æрзæболæ ’й сау дзигготи уæззау бæндзуг. 
Уæрæх цæстити уорсити тоггъолæнттæ ку нæ бадтайдæ, уæд æрвонг 
схонæн адтæй лæхъуæни. Цæрæг æхе зæрдæмæ хъæбæр фæццудæй. 
Æма игъæлдзæгæй æрбаздахтæй фæстæмæ. Торшери уæрæх агъо- 
дæй калдæй æрвхузцъæх рохс, æма уат мæйрохс æхсæвау цидæр æнахур 
æнцойнæдзийнади римахста æ сосæгдзийнæдтæ. Сунтæги къохбæл ауи- 
гъд бор пъолци, уой уæле тæнæг уорс хизæ. Къелабæл капрон цъиндатæ 
кудфæндийæй гæлст. Хуссæни бунæй сæ нарæг фийтæ радардтонцæ сау 
лакхурст туфлитæ. Цума æ буни неци ес, уотæ уæгъдæгæлстæй лæудтæй 
гъæццол. Мудхуз даргъ дзигготæ пурхæй лæудтæнцæ базбæл. Æндæр 
2 Малити Васо 
17 

неци фæййидта Цæрæг. «Дессаг æй, — рагъуди кодта е, — фал силгой- 
маг гъæццоли буни минкъийдæр фæззиннуй, ци æй, уомæй...» 
Капрон цъиндатæ арæхстгай рæбундæр бакодта æма къелай тегъæ- 
бæл æрбадтæй. Æ сахатмæ æркастæй. Æртиккаг сахат райдæдта. 
— Тамаку кæми ссирдæуа? — æхуæдæг дæр æй нæ балæдæрдтæй, 
уоци дзурдтæ си куд схаудтæнцæ, уой. Гъæццол базмалдæй. 
— Дæ размæ стъолбæл мæ сумки фæййинæ. 
— Нæма бафунæй дæ? — е ’нгулдзитæй сигарети кæрон сабургай 
æууæрдгæй, бафарста Цæрæг. 
— Куд уинис, уотæ. 
— Хуæрзфунтæ фæууинæ. 
— Арфиаг уо. 
Уæдта уат уотæ ниссабур æй, æма æвеппайди стъолбæл даргæ са- 
хати цъинг-цъинг райгъустæй. Ка ’й зонуй, нури уæнгæ дæр æй игъуста 
Цæрæг, фал æй гъуди нæ кæнуй. 
— Ци дæ зæрди ес? — æнæнгъæлæги бафарста кизгæ. 
— Нæ дæ балæдæрдтæн, — æрдæгдумд сигарети зинг æртхотæгдо- 
ни хуссунгæнгæй, загъта Цæрæг. 
— Хуссунвæндæ нæ кæнис? 
— Бæргæ, фал кæми? 
— Кизгæ усмæ гъосæй лæудтæй, уæдта бабæй гъæццоли бунæй рай- 
гъустæй æ фæлладхуз фæлмæн дзурд: 
— Кæд дæхе дарун базондзæнæ, уæд... 
Цæрæги зæрдæ фæкъкъæпп кодта. Цидæр тасæмхæццæ æхцæуæн- 
дзийнадæ сауæнгæ къæхти бунæй диздизгæнгæ ссудæй, зæнгти æвеп- 
пайди дзигивнæлдау гæзæмæ ралæмæгъ кодта. 
— Уæд ци? 
— Мадта уотæ баддзæнæ? Дæ фæллад суадзун дæ нæ гъæуй? 
Цæрæг сабургай ласта æ уæледарæс. 
— Рахуссун кæнæ цирагъ, — фарсæрдæмæ рæбундæр бахусгæй, 
æвеппайди тузмæг гъæлæсæй бардзурд равардта кизгæ. Цæрæг арæхст- 
гай æхе æруагъта хуссæни тæккæ тегъæбæл. Æ рахес иуонæ æмбалдæй 
æфсæйнаг цъæти уазал цæгтæй еуебæл. 
— Дæхе фæндондæр рауадзæ, — загъта кизгæ, фал аци хатт фæл- 
мæндæрæй. 
Цæрæг хустæй æнæзмæлгæй. 
— Дзурд равардтай... — бунтон лæмæгъ гъæлæсиуагæй загъта Те- 
резæ. 
— Гъо, — загъта Цæрæг. 
— Хуæрзæхсæвæ. 
— Хуæрзæхсæвæ. 
Æ фæсонтæ кизгæмæ разилдта æма æ цæститæ фæххуæстæнцæ. Фал 
æвеппайди фестъæлфтæй. Кедæр къох æртухстæй æ реубæл, тухгин æй 
æрбалваста, цума ’й е ’уонтæбæл æрфæлдахунмæ... 
18 

«Тæходуй, ци ’рцудæй, е фун ку фестидæ», — уæхæн гъудий хæц- 
цæ æрæскъиттæй Цæрæг æма уати æдзæм тарæй нæуæгæй райгъустæй 
сахати еугæндзон цъинг-цъинг, цума имæ хæстæгæй-хæстæгдæр æма 
карздæрæй-карздæргæнгæ комкоммæ цудæй. Æма бабæй нæуæгæй 
бадес кодта: нури уæнгæ ’й куд нæ фегъуста? Æ фарсмæ сабур, æ уо- 
лæфт дæр не ’гъустæй, уотемæй уæлгоммæ хустæй Терезæ. Æма Цæрæг 
зæрдæресгæй рагъуди кодта: тæходуй фун ку разиннидæ. Фал кедæр 
æнгулдзи кæрæнттæ разел-базел кæнунцæ æ цæсгонбæл, гъузæгау сбу- 
рунцæ финдзи хъæлмæ, уордигæй æргæпп кæнунцæ билтæмæ, зекъи 
конд лæмбунæг басгарунцæ æма бабæй сабургай ссæунцæ уадолæбæл. 
Минкъий раздæр сæ бамбæлдæй егъау сосæгдзийнади бандзæвдау 
стъæлфæгау кæмæй кодта, еци къохи æнгулдзитæ æвеппайди мисти 
уазал къæхтæ фестадæнцæ. 
«Ниууадзæ мин мæ цæсгон! — нигъгъæр кæнунмæ гъавта, фал 
æхебæл туххæй ниххуæстæй: — Мæхуæдæг дæн фудгин...» 
Гъо, фалæ силгоймаг! Æ лæги сæр цæмæннæ гъуди кæнуй... Уогæ е 
мæн гъуддаги нæ ’й. Æз гъæуама мæхебæл дзуапп дæттон. Цæмæн цуд- 
тæн Поний фæдбæл? 
— Бафунæй дæ? — æнахур рæвдаугæ гъæлæсæй бафарста Терезæ. 
— Нæ, — загъта Цæрæг. 
— Еститæ мин радзорай. 
— Нæ зонун, ци дин радзорон. Неци таурæхъ зонун. 
— Цал анзи дæбæл цæуй? 
— Авд æма инсæй анзи. 
— Раттай мин, Бек, сигарет. 
Уæлгоммæ хусгæй, дууемæй дæр думдтонцæ тамаку. 
— Бек ке хонис? — æрæгиау бафарста Цæрæг. 
— Куд ке, — дзуапп равардта кизгæ, — дæу. «Измаил-Бек»... Æгæр 
æфициалон хузи цæуй. Æви дæу нæ фæндуй, Бек дæ куд хонон, е? 
— Куд нæ! — дзуапп равардта Цæрæг. 
«Рандæуинæ? Рандæуинæ? Нæ, е уодзæнæй куййи миуæ». 
— Куддæр ресторани къæсæрæй æрбахизтайтæ, — минкъий 
гъосæй ралæууни фæсте ниллæг гъæлæсæй райдæдта Терезæ, — уотæ 
дæу туххæй рагъуди кодтон: тæходуйтæ мах цормæ ку ’рбацæуидæ. Дук- 
каг хатт уæмæ ку фæккастæн, уæд сумах æцæгæй дæр махæрдæмæ ком- 
коммæ æрбацæйцудайтæ. Телепати, уæй? 
Силгоймаг банцадæй. Æ галеу къохи гъæццоли уæлæ ке дардта, еци 
æртхотæгдони хуссун кодта æ сигарети зинг. 
— Ду мæбæл, æвæдзи, дæ мед-зæрди ходис, — арф ниууолæфтæй 
Терезæ. — Æз æй зонун. Æз дæуæй хестæр дæн. Мæнбæл æртин дууæ 
анзи цæуй. Фал мæ ести хæтагæ силæ ма рахонæ... Мæ бон н’ адтæй, мæ 
зæрдæмæ фиццаг хатт уотæ хъæбæр ка фæццудæй, уой хæццæ — дæу 
хæццæ — фембæлди амондæй мæхе бартасун, æвеппайди мæ фæндаг- 
бæл мæ къах кæбæл скъуæрдтон, еци егъау цийнæбæл раевгъуйун. Æз 
19 

кæддæриддæр бæлдтæн дæу хузæн нæлгоймагмæ. Æма дæ иссердтон, 
æцæг уарзондзийнадæй мæ æнæхай ка фæккодта, мæ уоци хъисмæти фу- 
дæнæн, ссердтон дæ æдеугурæй цалдæр сахаттей æмгъудæй, фал е дæр 
фагæ ’й, æцæг уарзондзийнадæ ци æй, уой бавзарунмæ. Ду, ке зæгъун 
æй гъæуй, дес кæндзæнæ, дæ лæги кæд нæ уарзис, уæд æ хæццæ цæмæн 
цæрис. Нæ ’й уарзун, фал ибæл сахур дæн, сувæллонау рæстзæрдæ æма 
хумæтæг æй... Сауæнгæ минкъий сабийтæй нурмæ зонæн нæ кæрæдзей, 
еу рауæн сгъомбæл ан. Цæмæдæргæсгæ нæбæл уарзæнтти ном сбадтæй... 
Ходæг æй... — цума Терезæ æцæгæй дæр ходгæ бакодта, уотæ фæкка- 
стæй Цæрæгмæ, — е мæ уотæ хъæбæр уарзуй, æма мæмæ уотæ кастæй, 
цума кизги уомæй стурдæр амонд нæ гъæуй. Фал бийнойнæгти æмуод 
царди цийнæ раттун æ бон не ссæй... Уайтагъд фарсмæ е ’ргом бахатуй 
æма бафунæй уй æнцад-зæрдæ æма амондгунæй. Фалæ ма уой фæсте 
æз мæ хуссæни цæйбæрцæ фæррафтуйæ-бафтуйæ кæнун, уой нæ зонуй, 
некæд нецæмæ фехсайдта æ зæрдæ, мæхе коммæгæс æма æновудæй æв- 
десун... Цæмæн... Цæмæн ин гъæуама фæрресун кæнон æ зæрдæ, уадзæ 
æма амондгунæй цæра. Æнæ мæнæй æ бон цæрун нæ бауодзæнæй... 
Терезæ нæуæг сигарет сдумдта. Еу усмæ гъосæй лæудтæй, цармæ 
ниндзаст æй. Уæдта, цума тæрхондони цори æхе раст кæнуй, уоййау ци- 
дæр дирзæг гъæлæсæй загъта: 
— Мæ лæги зæрдристи харзæй мæхецæн неци дзæбæхдзийнадæ 
саккаг кæнинæ. Фал ин æ амонд мори бæрцæ дæр некæд фæгъгъæуаггин 
кæнгæй (уомæн æма е неци зонуй), мæнæн ескæд-еу хатт еу минкъий 
цийнæ райсун мæ бон нæй? Гæр, еци барæ мæмæ нæ хауй? Æз ин мæ 
цард æнæгъæнæй дæр ку снивонд кодтон... 
Æвеппайди цидæр тухæ фæккæсун кодта Цæрæги Терези ’рдæмæ. 
Е тамаку арф ку исæлваста æма зинг ку ферттивта, уæд ин æ мæллæг 
уадæлттæбæл фæййидта цæстисугти даргъ фæдтæ. 
«Гъе, гъе уой гъæуагæ ма адтæн, — загъта æхенимæр Цæрæг. — 
Алли æхцæуæндзийнади дæр рист ес. Алли адæймаг дæр æй æнæсгæрст 
сосæг дуйне. Аци зундгин гъудитæ ма раст дæр ку разиндтæнцæ!». 
— Дæ зæрдæмæ маци хæссæ, — æвеппайди гъуддагхузæй загъта 
Терезæ, — е фур æхцæуæнæй уайунцæ мæ цæстисугтæ. Мæхемæ илгъ 
кæнун. 
Еци рæстæг дуар кадæр æрбахуаста. Цæрæг фæттарстæй, еци-еу 
гæпп ракодта хуссæнæй. Æма æвеппайди гъæрæй райгъустæй силгойма- 
ги мæстмарæн æдзæсгон къæл-къæл. 
— Сабур! — æ хæлафи фадуги æ еу къах рацæвгæй, иннемæй гæп- 
питæгæнгæй, тарст гъæлæсæй загъта Цæрæг. — Кадæр дуар хуайуй! 
Фал кизгæ æ ходунæй не ’нцадæй. 
— Банцайæ, зæгъун! 
— Тæппод! — илгъгæнæгау загъта Терезæ. 
— Ходуйнагæй тæрсун тæпподдзийнадæ нæй. 
— Æма ду, ходуйнаг ци хонис, уой дæ сæрмæ цæмæн хæссис? 
20 

— Ухх! — цидæр æнахъийнон мур схаудтæй Цæрæги реуæй, фал 
дзуапп нæ равардта. 
Фæсдуарæй æрбайгъустæй Поний гъæлæс: 
— Цæрæг, еуминкъий мæ гъæуис. 
Цæлгæнæн — минкъий цуппæрдегъон къум; царæй ка æрауиндзæг 
æй, уоци стур электрон цирагъи карз рохсæй Цæрæги цæститæ ратартæ 
’нцæ. Пони ниллæг уорс скъаппæй райста уруссаг арахъи авгæ ’ма дууæ 
тæнæгбун агувзи. 
— Фæйнæ баниуазæн, — загъта е. 
— Æгæр нин кæнуй, — батухсæгау кодта Цæрæг, фал имæ Пони ци 
ниуазæн бадардта, уой райста. 
— Цæй, куд æй? Дæ къохи ести бафтудæй? — ку раниуазтонцæ, уæд 
бафарста Пони. 
— Æдули фæрститæ ма кæнæ. 
— Хуарз, — загъта Пони æма бабæй арахъ рауагъта агувзити, — 
мæнон хурруттæй хуссуй. 
— Кæдмæ цæрдзæнæ уæхæн æнахъинон цардæй? — æвеппайди ба- 
фарста Цæрæг. 
— Дæу цард дæр хиццагдæр ку нæ ’й! 
— Мæнæн дæуау фатер нæййес. Ауæхæн хæдзарæ мин ку уайдæ... 
— Уæд ци? 
— Уæд... Мæ мади гъæуæй сласинæ... 
— Æма, ке сласай, уæхæн дин ку нæ уа, уæдта? — æнкъардæй загъта 
Пони æма æ агувзæ скъаппæбæл æрæвардта, — мæ мадæ æгас æй, кедæр 
загъдау, фал æндæр лæгмæ æрцудæй. Аци фатер мæнæн ниууагътонцæ: 
сæхецæн хуарз хæдзарæ ес... Цæй... — ниуазгæ нæ, фал агувзи билæ æ 
игон цъухмæ фæкъкъолæ ’й, æма, цума дон ставдхъур мийгæнæни кодта, 
уоййау арахъ æ хъури æрæвгæдта. Уæдта, æ æгæр берæ ралæудтæй мин- 
къий ка фæцъцъæхгомау æй, уæхæн симæрдзагъд къалбаси карст æ гъæ- 
лæси багæлста. «Ниуæзтæ ибæл куд нæ бæрæг кæнуй», — рагъуди кодта 
Цæрæг æма ’й е дæр, е ’мбали фæнзæгау, еци-еу «нихъуæрд» ракодта. 
Идарддæр ци адтæй, уой нæбал гъуди кæнуй... 
«Исистун гъæуй», — нæуæгæй загъта Цæрæг, фал бабæй змæлгæ 
дæр нæ фæккодта. Цидæр зæлланг унæр æй тухсун кæнуй. Æ сæрæн си 
нæбал æй. Цума цидæр æфсæддонти æнгом рæнгъити æхсæн смедæг уй, 
сæ къахист син фехалуй, уоййау ин æ гъудитæмæ балæборуй еци зæлланг 
æма сæ æбæрæг скъуддзæгтæй фæууадзуй. Ци æй, уобæл æ бон рагъу- 
ди кæнун нæй. Фал æвеппайди æ хуссæнæй рагæпп кодта, иннæ уатмæ 
бауадæй æма æ цæстæ рахаста, телефони аппарат кæми уа, зæгъгæ. Æ 
тæккæ къæхтибунæй ниййазæлдæй дæргъвæтийнæ дзæнгæрæг. Цæрæг 
рауидта: пъоли астæути дуаргæронмæ къæдзтæ-мæдзтæ æрбалæстæй 
сау провод. 
— Ало! — райгъустæй хæтæлæй Поний мæстгун гъæлæс, — ци 
æрæгæмæ есис хæтæл?! Телефон дин дæ фиййи буни ку сæвардтон! 
21 

— А, Пони дæ?! — сувæллонау зæрдиагæй бацийнæ кодта Цæрæг, 
— кæцæй дзорис? 
— Мæ кустæй. Цæй, куд дæ? 
— Неци мин æй. Кæми... Ци фæцæнцæ?.. 
— Нуртæккæ уоми уодзæнæн. Игъосис? Макумæ ма рацо. Еумин- 
къий бадзæбæхтæ кæнæ хуссæнтæ, æртайæндони дин цъилин. Мæ хæц- 
цæ æмбал уодзæй. 
— Хуарз, — загъта Цæрæг æма, трубкæ æрæвæрунмæ ку ’ргубур 
кодта, уæд банкъардта цæсти къурфити рабадæг тоги уæззау уолæн æма 
тæнуадæлтти æлвæст дæнг-дæнг. Дзоццæги æрбадтæй, хæтæл нæуæгæй 
исиста æма еу-усмæ уотемæй бандзуг æй цæбæлдæр дузæрдуггæнæгау, 
уæдта сабургай диск æрзилдта. 
Заводи сæйраг механики кабинети райгъустæй телефони дзæн- 
гæрæг. Сæйраг механик Хуасдзау хæтæл исиста: 
— Æй, дæ цæрæнбон берæ уа, нæхе Цæрæг, — загъта е, — хецауадæ 
дæ хъæбæр æхсицгæй агорунцæ. 
— Мæнæн мæ хецау ду дæ... Ци хабар æй?.. Еу бон сабати ке ба- 
кустон, уой хигъдмæ аци бон уолæфун, дæхуæдæг мин ку загътай. 
— Зонун æй, фал дæ уæддæр агорунцæ. Нæ фæззиндзæнæ? 
— Дууебæл æй. 
— Æз син зæгъдзæнæн, нæфæразгæ кæнис, зæгъгæ. Ма ди феронх 
уæд, миййаг дæ еске ку фæрса... 
— Мæнгæдтæ дзубандити сæр си цæмæн гъæуй. Абони мæ бон æй... 
— Зонун æй, зæгъун! Фал дæ агорунцæ! 
— Хуарз! 
— Хуарз! 
Хæтæли еу-усмæ сибиртт дæр ку нæбал игъустæй, уæд æй æривæрун- 
мæ гъавта, фал бабæй Хуасдзауи гъæлæс райгъустæй: 
— Ало! Ало! 
— Ци ма? 
— Ци, уой зонис... — батухстæй Хуасдзау, æма Цæрæг ралæдæрд- 
тæй, æ зæгъунмæ зийнадæ кæмæн кæнуй, уæхæн ахсгиаг хабар имæ 
ке ес. Æма æвеппайди æ цæститæбæл рауадæй дзугъурдзæсгон кизгæ, 
киномæ билеттæ кæмæн равардта. Фуни ке бавзурста, уоци æнадæ, 
тасæмхæццæ æнкъарæнæй зæрдæ цъæхснаг рист скодта. — Дæ хуæрзæн- 
горæггаг мæн, — минкъий къулумпий фæсте, зæрдæбæл æнæнгъæлæги 
ка ’рбалæууй, уæхæн æхцæуæн цæбæлдæр цийнæгæнæгау, æ гъæлæс 
фæббæрзонддæр æй Хуасдзауæн. Фал Цæрæг уайтагъд банкъардта е 
’мбали кæнгæ игъæлдзæгдзийнадæ. —Æфхуæрунмæ дæ гъавунцæ. 
Æма Цæрæгæн куддæр фенцондæр æй. Цума къотæри бунæй егъау 
тогцьух сирди бæсти тикис рабурдæй. Фал тикис сабургай стурдæрæй- 
стурдæр æма тогцъухæй-тогцъухдæр кодта. 
— Цæй туххæй? — æнæ еу унæрæй бахудтæй Цæрæг. Бахудтæй, 
зæгъгæ, кæмидæр хорхи хæтæлтæ минкъий базмалдæнцæ. 
22 

— Нæ зонун. 
— Нуртæккæ уоми уодзæнæн, — æвеппайди загъта Цæрæг. 
— Куд дæ фæндуй, уотæ, — минкъий рагъуди кæнуни фæсте загъта 
Хуасдзау, — фал ку не ’рбацæуай, уæд — хуæздæр! Дæ масти фæдбæл 
ма цо. Уæдта ма етæ дæр сæ тæккæ итингбæл æнцæ. 
— Масти фæдбæл? Ха-ха! Цæй масти фæдбæл? Фудгин нецæмæй 
дæн æма сæ гъуди дæр нæ кæнун. Уоми цидæр æнæлæдæрд гъуддаг ес. 
— Фал уæддæр рагъуди кæнæ. Иди... — цидæр зæгъунмæ бабæй 
гъавта Хуасдзау, фал æвеппайди æ дзубанди фæууорæдта. 
— Ци? — бафарста Цæрæг. 
— Штампгæнæн цехи механикон пресс расастæй. Ка ибæл куста, уой 
колонки æрхъезтæй фæцъцъæррæмухститæ ’й... Дæу фуд æй кæнунцæ... 
Цæрæгæн цума æхе сæр пресси буни æрæлхъидæ ’й, уоййау цидæр 
уæззау рист банкъардта æ тæнуадæлтти. Дзæвгарæ рæстæг фурмæстæй 
сдзорун нецибал сфæразта. Æрæгиау загъта: 
— Мæн фуд æй ка кæнуй, уой хæццæ радзубанди кæндзæнæн... 
Кадæр, æнгъæлдæн, гириз кæнуй. Ардигæй авдисæрмæ бал!.. Гъо, 
хæдæгай, цæмæн дæмæ дзурдтон, е дæр ми æрбайронх æй. Мæ хæццæ 
дæ хонун гъæумæ, исон — хуцаубон, нæ фæллад исуадздзинан... 
— Уæллæй, хуарз бæргæ уайдæ! Фал мæ мади ’рвадæн исон дууин- 
сæйбони кæнунцæ... Иди... Фæндараст... 
Æрдæгскъуд гъудий кæрони ци берæ стъæлфитæ фæууй, етæ фе- 
стадæнцæ цубур муртæ: «бипп-бипп-бипп». Цæрæг трубкæ æрæвардта. 
Банкъардта, дзоццæги бадгæй, æ къæхтæ куд ниндзуг æнцæ. Исистунмæ 
гъавта, фал æй æваст уæззау æмир зæрдæрист æгæр стур уаргъау бунмæ 
æрæлхъивта; пъоли нарæг гаузвæндагбæл æрбадтæй, æ зæнгти стæгрæ- 
гътæ æ къохти цæггондæй æрбатухта æма кæрæдземæ æнгомæлхъивд 
уæраги сæртæмæ æ сæр æркъолæ кодта... 
«Æрæскъиттæй» дуари хъинцмæ. Æ сæр исæргъувта. Æ къохтæ æ 
сунти сæрбæл, æ къæхтæ хæбæццæ, уотемæй æ сæргъи лæудтæй Пони: 
— Уæлæмæ исистæ! 
— Е дин ниуæзт! — цæбæлдæр ходгæй, æ сæр батилдта Цæрæг, фал 
исистуни фæндæ ба нæма кодта, — хути ниуæзт бакодтан! 
— Дæ сæр ресуй? 
— Нæ, фал... Æз фудниуæзти фæсте ку æрæрвонг ун, уæд мæмæ 
цæмæдæргæсгæ уотæ фæккæсуй, цума цидæр устур фуддзийнадæ, ци- 
дæр ходуйнаги миутæ бакодтон. 
— Гъуди дæр æй ма кæнæ! 
Нæуæгæвæрд лæвæрæни сагойни дæндæгтæ куд бауайунцæ, уой- 
йау Цæрæги пихцил сæригъунти смедæг æнцæ Поний музухъ æнгул- 
дзитæ, уæдта сабургай кæхцдзарм нихтæй хафгæ æрæмбурд æнцæ арми- 
тъæпæнмæ. 
— Гъей! Ци миуæ кæнис?! — фурадæргæй фæгъгъæр ласта Цæрæг, 
æ гурæ сивæзтæй, реугудур исраст æй, кæцæйдæр усхъити астæуæй 
хæрдмæ иссудæй къобали римæхст хай. 
23 

— Уæлæмæ систæ, зæгъун, — загъта Пони, æ амæттаг æ къæхтæбæл 
ку слæудтæй, уæд. — Гъе нур цихузæн дæ? Цо, дæхе нихснæ, дæ рехæ 
радасæ, уæртæ дин стъолбæл электрон дасæн. 
— Ци фæцæнцæ? — бафарста Цæрæг. 
— Нæбал æй гъуди кæнис? «Фæндараст» ин ку загътай. Æз дæмæ 
дзурдтон, бахъæртун сæ кæнæн, зæгъгæ, фал дæуæн дæ хур-хур исцудæй. 
— Гъо, — загъта Цæрæг, — адтайдæ. 
— Бауарзта дæ! 
— Ка? 
— Куд ка? Терезæ. 
— Ду ба ’й цæмæй зонис? 
— Æхуæдæг загъта. 
— Æхуæдæг уотæ загъта, бауарзтон æй, зæгъгæ? 
— Уотæ æргонæй нæ басастæй, фал æй дæлгоммæ хатт дзубандитæй 
балæдæрун кодта. 
— Гириз мæбæл кæнис? 
— Нæ, ард дин хуæрун. Дæ телефон ин равардтон. 
— Ци дæмæ ес, ард цæмæй бахуæрай, уæхæнæй? 
Æвеппайди Поний фæсниуæзтæй рæсуд цæсгони идзулд цидæр æр- 
бацæй. 
— Намус. 
— Намус æма Пони. Куй æма лæдзæг. 
Дууæ сауцъæх дзæкъоли æрауиндзæг æнцæ Поний цæстити хуæд- 
бунмæ. Дес сабургай хæрдмæ сцудæй бауæрхуз гæзæмæгъун æрф- 
гутæбæл, тæрнихбæл рабадтæй арф æнцъулдтæ. Дууæ гагуй, алцидæр 
хуарз кæми зиннуй, уæхæн цъæхбун авги хуæрз тæнæг тумбул къæртти- 
тау æнцад æрттивдæй кастæнцæ Цæрæги цæститæмæ. 
— Нуртæккæ дæ æз еу куййи фурти хæццæ базонгæ кæндзæнæн. 
Силгоймæгти нæмгæ кæнуй. 
— Дæхецæн æй уадзæ. Етæ дин ци ’нцæ? — æвеппайди бафарста 
Цæрæг. Фарсбæл кънопгитæй фæрсæй-фæрстæмæ федаргонд адтæнцæ 
цалдæр хузханхи. 
— Етæ аги чертежтæ ’нцæ. 
— Циуавæр аги? 
— Цумуйнаг кæми фæффицунцæ, уæхæн аги. 
— Дæхе ма стауæ. Мах рæстæги конструктортæй фулдæр ци ес?! 
— Гъæууон хæдзарадон институти мехфак ка фæцæй, е дæр æхе ин- 
женербæл нимайуй? 
— Мадта æхе гъæуама цæбæл нимайа, дæумæ гæсгæ? 
— Фиццаг къласи трактористбæл. Уогæ ду квалификаци уæлдæр 
кæнуни курситæй æрæги ку æрæздахтæ! Хатир! 
— Хатир дин фæууæд. Дæхуæдæг сæ исаразтай? — Цæрæг хæстæг 
бацудæй фарсмæ æма лæмбунæг кастæй бæзгин уорс гæгъæдибæл сау 
тушæй хæнхитæмæ. 
24 

— Нæ, Хетæгкати Къоста! — бостæхузæй загъта Пони. Фал ин æ 
куститæмæ гъос ке æрдардæй, еци æргон цийнæ баримæхсунбæл æгæр 
ке архайдта æ мед-зæрдæ, е зин балæдæрæн н’ адтæй. 
— Нæуæг ести æргъуди кодтай? — æ цæстæнгас идарддæр ханхæ- 
нивбæл хæсгæй, бафарста Цæрæг. 
— Нæуæгæй неци... — батухсæгау кодта Пони, уæдта æвеппайди 
карз сæлгъиста «еци къодах Аллагури-фурти». 
— Ка ’й Аллагури-фурт? 
— Ка æй! — исфæнзта ’й Пони æма къæразги тæрвази фæйнæгæй 
æргæпп кодта; комкоммæ бараст æй чертежтæмæ, æма, цума уонæмæ 
дзоруй, уоййау райдæдта. — Нæ заводи директор. Нур фондз æма ин- 
сæй анзи косуй уæхæн бæрнон кусти, æма ин еу зæгъæг нæййес, рандæ 
уо, æма дæ куййи бунат иссерæ, зæгъгæ. Æма ибæл кумæ нæ финстон- 
цæ, хумæтæг косæгæй, зæгъай, инженерæй, зæгъай. Сæрæй, дан, ибæл 
хуæцæг ес. Никки ба ма æ аллифарс æрæмбурд кодта æхе хузæн хамас- 
хуартæ æма думæстæртæ. Заводи сæйраг инженерæй ба æ хуæрифурт 
Будзий райста. Уойразмæ смени инженерæй куста минкъийдæр кустуати 
æма ’й уордигæй ратардтонцæ æ хахуртæ æма æдзæллаг кусти туххæй. 
«Нæхе Понимæ дæр цидæр мæститæ ку ес!» — æвеппайди рагъуди 
кодта Цæрæг æма гъазæгау загъта: 
— Цубурдзурдæй, техникон прогресси хорхбæл бахуæстæнцæ. 
— Дæумæ ходæг кæсуй, фал е æцæгæйдæр уотæ ’й. Мæнæ ардæмæ 
æркæсай, дæу хузæн æнахургонд адæймаг дæр æй балæдæрдзæнæй, 
цæйбæрцæ хумæтæгдæр æма рационалондæр фæндаг ес, аги агрегат 
кустуати еугур домæнтæн дæр æнхæстæй цæмæй дзуапп дæтта, уомæ! 
Мæнæ дессаг! Нæ ’й лæдæрунцæ. Дууебæл бафтауæ дууæ — цуппар! 
Æма етæ нуриккон промышленнон кустуати разамонгутæ ’нцæ! Æр- 
бакæсай: мæнæ аци гæгъæди æй нæ заводи аги нури агрегати схемæ. 
Фиццаг — транспортертæ, дуккаг — хомаг æвзалуй бункер, мæнæ атæ 
æнцæ автоматикон уæзбарæнтæ, шарикон курæнттæ, идарддæр — руги 
эксгаустертæ... 
Цума æфсæнвæндæгтæ æвдесæг картæбæл микропоезд скъардта 
æма, цид, станцитæ амонæг стъæлфитæбæл еу усмæ рафæстиат æй, уой- 
йау амонæн æнгулдзæ зилдæй аги хæйттæбæл, фал Цæрæги цæстæ, хъæп- 
пæресгун инженери уæззау къохи æнæгурусхæ змæлди ци гæзæмæ зир- 
зир æрахæста, е ци адтæй? Ниуæзти фæд æви, æвеппайди ка райгъал æй, 
еци уæлтæмæни уолæн? Цидæр тухст æма разæнгарддзийнадæ исеу æнцæ 
Поний гъæлæси. Е дзурдта, æгæр стур диссертаци багъæуай кæнунмæ 
хуæрз цубур рæстæг кæмæн раттунцæ, уоййау тагъд-тагъдæй æма си раги 
феронх æй, æ цори, æхе загъдау, æнахургонд адæймаг ке лæууй, е. 
— Фæстаг дæс анзи нæ заводбæл бафтудæй дууæ нæуæг цехи, нур 
ба си арæзт цæуй æртиккаг. Ке зæгъун æй гъæуй, аци рагон аги гъомус 
уойбæрцæбæл нæбал сахеддзæй. Заводи разамунд æй бунтондæр нæуæ- 
гæй баййевунмæ гъавуй, заказ равардтонцæ Ленинградмæ. Е паддза- 
хадæн цæйбæрцæбæл ислæудзæй! Нур ардæмæ ’рбакæсай. Ес æндæр 
25 

мадзал. Нæ тæккæ фиййи буни. Æййевун æй нецæмæн гъæуй. Æз агæмæ 
ци æййивддзийнæдтæ бахастон, етæ финст æнцæ сурх тушæй... — æвеп- 
пайди Поний дзубанди раскъудæй. Цæрæг фæстæмæ ракастæй. Дуари 
къæсæрбæл лæудтæй бæрзонд, фæтæнусхъæ лæхъуæнлæг. 
Æ фæййиндæй фиццагидæр Цæрæги зæрди равзурдæй, æ цормæ ба- 
цæунмæ дæ нифс кæмæ нæ хæссай, уæхæн сугъдæгдзийнади æнкъарæн. 
Фæстаг моди хуæздæр нивæфудтæмæ гæсгæ худ уорс, минкъий цъæхбун 
хъазар хъумацæй костюм иуæнгтæ æвдиста, ци ’нцæ, уомæй рæсугъд- 
дæрæй. Тæнæг гæлæбу-галстук æ кæрæнттæ римахста сæнтуорс нейлон 
хæдони æмраст бадæг æфцæкъуати буни. Еудзурдæй, моди бæзгиндæр 
журналти фæрстæбæл ци рæсугъд, æнæфау, æнаййепп нæлгоймæгти ху- 
зиститæ фæууй, уонæй еу цардæгасæй лæудтæй æхе аккаг рамкити — 
дуари тæрвазæй фæлгури æхсæн. 
— Нæ! — загъта е, — нæ бауорамдзæнæй дæ реконструкцигонд аги 
уæлцъарæ уойбæрцæ тæвдæ. Исрæмодздзæнæй. 
— Некæд! — фæгъгъæр кодта Пони. — Алци дæр нимад æй. Уой 
туххæй раййевун гъæуй, фиццагидæр, донфицæн хæтæлтæ, сæвæрун си 
гъæуй, æ диаметр... 
— Хуарз, хуарз! — хузист базмалдæй, æ къох рагацау къохесунмæ 
сцæттæ кодта æма комкоммæ æрбацудæй Понимæ. — Салам, романтик. 
— Романтик бæргæ нæ дæн, — æрбацæуæги къох есгæй, æхе раст- 
гæнæгау дзурдта Пони, — романтик парахатзæрдæ ’й, æз ба фæрæзнитæ 
фæстауæрцæ кæнунбæл мæ уод гъарун. 
— Паддзахадæн фæммæгурæй тæрсис? — æ медбилти фæлмæн ба- 
худтæй иуазæг æма æ къох сабургай æрбадаргъ кодта Цæрæгмæ. 
— Базонгæ уотæ, — загъта Пони, — сæйраг инженери хуæдæййевæг 
Цæрæг, е ба — Хамби. Граф æй хонæн. 
«Сайуй Пони, æз сæйраг инженери хуæдæййевæг нæ дæн»,—дзуапп 
сцæттæ кодта Цæрæг æ мед-зæрдæ, иуазæг ку бадес кæна, зæгъгæ, фал 
«Графи» цæсгон уæлдайхузи ку нæ фæцæй, уæд æхебæл ниххуæстæй. 
Æвеппайди æ сæр десгæнгæ разилдта нæуæг зонгæ æма ин æ цæсти 
кæрæнттæй æркастæй æ бæгънæг губунмæ. Нурма нур æргъуди кодта 
Цæрæг, æ уæледарæс ке нæма скодта, æма æхецæй фефсæрми æй. 
— Бахатир кæнæ, æнсувæр, — загъта Хамби, — дæхебæл ести халат 
ку бакъуæрисæ. Мæ хæццæ силгоймаг ес. 
Минути размæ ин æ ном ка загъта, еци «æнсувæр» бацудæй иннæ 
уатмæ. 
— Ка æй, Граф? — цæмæдесхузæй бафарста Пони. 
— Нæ горæти рæсугъддæр кизгæ. Тургъи лæууй. Еу минкъий 
барæвдзитæ кæнæ хæдзарæ, худонæ си ку саразтай. 
— Нуртæккæ, — загъта Пони æма уайтагъд фендæдуар æй. Иннæ 
уати Цæрæги баййафта æ хæдони къæбæзтæ æ хæлафи коми тъунсгæ. 
— Дæхе дасис? — цæлгæнæни дуарбæл хуæцгæй ма фæстæмæ фæз- 
зилдæй Пони, фал дзуапмæ нæбал бангъæлмæ кастæй. 
26 

Цæстифæнникъулдмæ нæуæгæй фæззиндтæй цъилини хæццæ. 
— Æрбайгъосай, — загъта Цæрæг, — æцæг графи хъозонау ци 
ратæхæ-батæхæ кæнис? 
Пони имæ хæстæг бауадæй, иуазæг кæми адтæй, еци уати дуар- 
æрдæмæ дузæрдугкаги каст фæккодта, уæдта æ билтæбæл æ уæгъдæ 
къохи амонæн æнгулдзæ цæхгæрмæ райвардта, фурхæлæфæй фæтæн 
финдзи фæлмæн хъæл дæр æлхъивд рауадæй æма ратъæпæн æй. 
— С-с! — загъта е. — Уæдæйти дин ке кой кодтон, е æй. Дæндæгути 
техник. Граф. Гæр, коййæй дæр æй некæд фегъустай?! 
— Нæ. Кæд мин кодтай æ кой? 
Цæрæг цидæр сдзорунмæ гъавта, фал, æ хъурбæл ке баста, еци гал- 
стукæй уæлдай имæ игъосæг нæбал адтæй: Пони, æ цъилин æ разæй, 
уотемæй искусийнæ ’й иуазæгдони. 
«Куройни куй», — рагъуди кодта Цæрæг, æ пинджак уæгъдæ гæлст 
æрбакодта æ усхъитæбæл æма, куддæр хæдзари хецауи фæдбæл бараст 
æй, уотæ къæсæрбæл хæрхæмбæлд фæцæй «Графи» хæццæ. 
— Е æндæр гъуддаг æй, — бунтон уазал хъурихаттæй загъта Хамби, 
цума ести æнæуод дзаумамæ кæсуй, уоййау Цæрæгмæ кæсгæй. Уæдта æ 
цæсгон нæ, фал æ гъос фæстæмæ минкъий разилдта æма хуæрзфæлмæн 
гъæлæсæй загъта: — Пони, мæ зинаргъ, мæнæ дин æхца æма еститæ 
æрбадавæ. Коньяк, шампайнæгтæ. Шоколад плиткитæ ди ма феронх 
уæнтæ. 
«Граф», æ уæледарæсæй минкъий бугъæ есæгау, дууæ æнгулдземæй 
гъавгæ нивналдта æ пинджакки медæггаг дзиппæмæ, систа си цал- 
дæр гæгъæдий, нæуæгæй баздахтæй уатмæ, стъолмæ сæ идæрддзæфæй 
багæлста. 
— Æз мæ иуазæгмæ ракæсон, — загъта е æма федар, фал сабур 
къахдзæфтæй рацудæй хæдзарæй. 
Пони æ сæрфун ниууагъта æма кастæй æхцатæмæ. 
Цæрæг кастæй Понимæ. 
Уæдта листæг бугътæ, гæгъæдити скъуддзæгтæ нæуæгæй ратахтæн- 
цæ цъилини разæй дуарæрдæмæ. 
— Æз фæццæун, — загъта.Цæрæг. 
— Барæнæ, æдули ма уо, — æ куст нæ ниууадзгæй, сдзурдта Пони, 
— Графи харзæй похмел искæнæн. Æхца имæ нимади нæ ’й. 
— Хуарзæй байзайæ! 
Цæрæг рацудæй. Уотæ имæ фæккастæй, цума Пони æ фæдбæл ра- 
уадæй. Фал фæстæмæ нæбал раздахта е ’ргом. Тургъи дуари хуæцæнмæ 
куддæр фæццæйæвналдта, уотæ дуар æхуæдæг æрбайгон æй. Æ тæккæ 
комкоммæ, нихæй-нихмæ æрвдзæфау лæудтæй Бэлæ. Æ билтæ кæрæ- 
дземæй фæххецæн æнцæ, фал си хъипп-сун не схаудтæй. Æ хуæдфæсте 
лæудтæй Хамби, æ къохтæй кизги тæнтæбæл хуæцгæй. 
— Бахезæ, бахезæ, æфсæрми ма кæнæ, — сдзурдта е æма размæ æр- 
бахуæстæй Бэлæбæл. 
27 

VI 
Цæрæг гъæунги тротуарбæл куд равзурстæй, уой нæ балæдæрд- 
тæй. Минутти ’рдæги размæ цидæриддæр фæййидта, уонæй ма æ цæ- 
ститæбæл уадæй æрмæстдæр дзæхъирттнæуæг уорс цулухъти лакæрт- 
тивд. Сæ афонæ цума нæма ’рцудæй. Уогæ, фæззæг æй. Æма Цæрæги 
æвеппайди цидæр тухæ фæккæсун кодта арвмæ: «О, — загъта е, — уар- 
дзæнæй. Дзæгъæли не скодта цулухътæ. Нæ горæти уæхæнттæ фиццаг 
хатт уинун. Мæскуй дæр еу-ефстæгтæбæл фæуунцæ...» Цума ин аци гъу- 
дийæй минкъий фенцондæр æй. Æма бабæй нæуæгæй скастæй арвмæ. 
Уæззау, донхуз тар мегъæ кæрæдземæй тухтунд цъоппи егъау цæндтау 
æхе хуæрзниллæг æруагъта горæти сæрмæ æма, цæстæ зинæй ке ахæста, 
уæхæн сабур цудæй лæстæй цæгатæрдæмæ. Æвеппайди гъæунги тегъæ- 
бæл тумбулæлвид акъадзи бæласи сифтæртæ исæрдзæф кодтонцæ, цума 
æ алли къалеуæй дæр цъеути стур къуар еци-еу пæррæст искодта. Цæрæ- 
ги тæккæ къæхти бунмæ æрхаудтæй цалдæр бор сифтæри. Æма гъæун- 
гæ бæлæсти катайхуз сæбар-субур фестадæй. Поний цъилинау дунгæ æ 
разæй лигъз асфальтбæл хаста ругæ æма бугътæ зелдохгæнгæ, сæ астæу 
минкъий сабийти æхсæн æгæр стур гогурайау гæппитæгæнгæ тахтæй га- 
зети стур гæбазæ. 
Цæрæг гъæунги сагелæмæ ку бахъæрттæй, уæд æрлæудтæй. «Кумæ 
цудæуа? — гъуди кодта е. — Аци бон тагъддæр ку фæууидæ...» Æ са- 
хатмæ æркастæй. Æртæ сахати. «Уæд та мæ фатермæ цæуон æма мæ 
фæллад исуадзон... Фал нæ бафунæй уодзæнæн. Æ бæллах уой медæ- 
ги æй... Æма мæхуæдæг хуæздæр дæн уомæй? Æз дæр изæдтæй ку нæ 
дæн... Ци фæккæнон мæхе?.. Уæд ба дин Поний зæрдæ уæд. Æма кæд 
уотæ цæрун гъæуй а дуйнебæл, уæдта?.. Алци дæр рæуæг æма æнцонæй 
кæнуй. Сауæнгæ ма е стур техникон æргъуди дæр... Æз ба? Æрдзæ æр- 
мæстдæр гъезæмарæ кæнунмæ ке сфæлдиста, уæхæн оргæн. Уотæ цума 
ка загъта?». Е усхъæбæл рæуæг сифæ сабургай æрæнцадæй. «Хаунцæ 
етæ дæр...» — загъта æхенимæр æма имæ сабургай исæвналдта. Фал æ 
къох фендзæвдæй кедæр гъар æнгулдзитæбæл. Фæстæмæ ку ракастæй, 
уæд фæййидта: комкоммæ имæ ходæзмолæгæнгæй кастæнцæ, уæдæйти 
Поний хæдзари дуарбæл тасæмхæццæ дес уæрæх ке байгон кодта, еци 
æмбесонди цæститæ. 
— Цæмæн ралигъдтæ? — бафарста Бэлæ, æ фуд ка зонуй, фал рага- 
цау тох самайунмæ цæттæ ка фæууй, уæхæн адæймаги гъæлæси уагæй. 
Цæрæг, цума, ци уинуй, уобæл не ’ууæндуй, уоййау дзæгъæл каст 
кодта, даргъ æрфгути нарæг къæлæтти ци кунæг гъунтæ еу кодтонцæ, 
уонæмæ, фал цидæр æ къæхти буни тæмæнтæ калдта, нæуæгуард ме- 
тау æй гъигæдардта идзагцæстæй кæсунмæ æма æнæбари фæккастæй 
бунмæ: дууæ æхсирхуз уорс цулухъи, сæ бæрзонд къелтæ кæрæдземæ 
æлхъивд, сæ циргъ фийтæ адтæнцæ улинкъи бæрцæ фæйнердæмæ хæлеу, 
уотемæй федар лæудтæнцæ тротуари асфальтбæл. 
28 

— Цæмæн ралигъдтæ? — дуккаг хатт исдзурдта кизгæ, æма Цæрæг 
æ кеми æрцудæй. 
— Æз? Ледзгæ? — десгæнæгау бафарста е. 
— Ледзгæ, раст сувæллони лигъд. 
— Е дæумæ уотæ фæккастæй. 
— Æз, ци фæййидтон, уой зæгъун. 
— Гъо, фал æз дæр цидæртæ фæййидтон. 
Цæрæг уайтагъд фæффæсмон кодта: аци дзурдтæ цума федисгæнæ- 
гау загъд æрцудæнцæ. «Нæ, — рагъуди кодта Цæрæг, — нецæй туххæй. 
Силгоймаги цори дæ фий æруадзæ æма бабун дæ!». 
— Æма уæддæр цитæ фæййидтай? — сувæллони æнарæхст 
миутæбæл, еу минкъий гузавæгæнгæй, æ медбилтæ ка баходуй, уæхæн 
хестæри барæ æхемæ райсæгау, бафарста Бэлæ. 
— Цитæ фæййидтон, уони туххæй дæу дзуапп дæттун неке кæнуй, 
сæребарæ дæ, — загъта Цæрæг, æма кизги цорæй фæрраст æй. 
— Фæллæууæ! — æ бунатæй нæ фезмæлгæй, фæгъгъæр кодта Бэлæ, 
фал Цæрæг не ’рлæудтæй. — Æрлæууæ, зæгъун! 
Кизгæ баййафта Цæрæги æма дзæвгарæ рæстæг æнæдзоргæй цудæй 
æ хуæд фæсте. 
— Куд фуд-зукъур дæ! — æрæгиау загъта е. 
Цæрæг æ цуд фæттагъддæр кодта. Бэлæ ралигъдæй æ фæсте, уæдта 
æрлæудтæй æма сабур, фал катаййаг гъæлæсæй загъта: 
— Æрлæууæ, адæнæй ходуйнаг æй! 
Се ’хсæн æхстбæрцæ идæрддзæг кæмæн фæууй, уæхæн дууæ дуэл- 
йантау дзæвгарæ рæстæг кæрæдземæ æдзинæг кастæнцæ. 
— Цæй, хæстæгдæр рацо, — загъта Бэлæ. — Уæдта æз, кæд ций- 
фæнди дæн, уæддæр силгоймаг дæн. 
— Силгоймаг айдагъ пъолцийæй силгоймаг нæ ’й, — æдухст хъу- 
рихаттæй дзуапп равардта Цæрæг, сабургай æ размæ бацудæй æма æ 
гъостæбæл рауадæй, сувæллонæй-еу, кæрдæги зæнгæй ке скодта, уæхæн 
цъеууасæни цъæхснаг æма цубур æскъотт. «Æ фиййæй скъотт кæнун 
райдæдта», — хевæндæ фудæнæни гъигæмхæццæ цийнæ зинна-нæзинна 
базмæлун кодта Цæрæги билтæ сосæг медбилхудтау. 
— Силгоймаг силгоймаг æй е ’ууæнкæ æма æ сугъдæгдзийнадæй, — 
кизги цори ку ’рлæудтæй, уæд нæуæгæй загъта е. 
— Цæмæй ницъцъумур кодтон ме ’ууæнкæ æма мæ сугъдæгдзий- 
надæ? 
«Куд гумери, куд лæгъуз дæн», — рагъуди кодта Цæрæг. 
— Æз дæу фæрсун. 
Кæрдæги зæнгæй конд цъеууасæни скъотт карздæрæй-карздæр кодта. 
— Ду дæ тæссаг эгоист. Схъæлзæрдæ æма æнæууæнкæ. — Ка ’й зо- 
нуй, цæйбæрцæ медхъаурæ багъудæй Бэли, цæмæй хъурихатт уæхæн са- 
бур æма æдухстæй ниллæг зарау азæла. — Ду дæ... Цифæнди минут дæр 
де ’мбалбæл дæ къох ракъуæрдзæнæ. Зин сахати фенхус кæнуни бæсти 
29 

ледзæги фæууодзæнæ... Гъай-гъай, дæу хузæнтти цори дзуапп дæттун 
сæрмæ æрхæссуйнаг нæй, фал мæмæ уæддæр байгъосæ. Уадзæ æма ’й 
зонай, ду ци гъуди кодтай мæн туххæй, е цæйбæрцæбæл æверхъаудзий- 
надæ ’й, уой... Дæхецæн цардæмбалæн равзарунмæ ке гъавис, уобæл уой 
бæрцæ ма ’ууæндæ... 
Æвеппайди Цæрæг хæрдмæ фесхъиудтæй: арви æбуалгъ гæрах. Кæ- 
цæйдæр цума зæронд машини къæрцц-къæрцц райгъустæй, æнгъæлдæн, 
хæдзари къала сæрæй. Уæрцци айки асæ æртæхæн Бэли тæккæ къæх- 
ти буни, асфальтбæл, æ тъæпп фæццудæй. Иннæ æруадæй æ реубæл... 
Æвеппайди уæллæй, арви хъулуфæй райгъустæй идард зæйи нидæн 
унæр, æма горæт цидæр æрбацæй уаруни æнæнимæдзæ рæхисти фæсте. 
— Тургъæмæ! — фæгъгъæр кодта Цæрæг æма хæстæгдæр хæдзари 
игон дуари фæммедæг æй. Фал уайтагъд фæстæмæ фездахтæй: Бэлæ æ 
бунатæй нæ фезмалдæй. 
— Фæттарстæ? — федисгæнæгау бафарста кизгæ. Æма сабургай ба- 
раст æй тургъæмæ. 
Аууон рауæни ку æрлæудтæнцæ, уæд Цæрæг сæребарæдæрæй суо- 
лæфтæй — уæлдæфи æнтъуснæгдзийнадæ æрбайсафтæй. 
«Æрмæст нæуæг моди туххæн нæ, етæ ма къахæн дæр хуарз æнцæ, 
— Бэли цулухъти фийтæмæ кæсгæй, гъуди кодта е. — Модæ ци æй? 
Уæледарæс бауæрæн цæмæй хуæздæр лæггадæ кæна, уæхæн фæрæзнæ. 
Мадта æ нихмæ цæмæн стох кæнунцæ уойбæрцæ адæн. Кари адæнæй ал- 
кедæр æ нихмæ фæууй. Æма зæнгитæ ку байгон унцæ, уæдта? Æма ци? 
Цæмæн гъæуама æфсæрми кæнæн ходуйнаги игаккау æрдзи федауцæ — 
бауæри рæсугъддзийнадæй?!». 
Æма æвеппайди æ цæститæбæл рауадæй, Графи къохтæ Бэли 
астæубæл куд æрхуæстæнцæ. Кæсалги стæгау маст хорхи ниххастæй 
æма ’й дзæбæх нæ уадзуй æ сæтæ ниннихъуæрун. Æ ком ниссор æй. 
— Æндæр неци зæгъдзæнæ? — бафарста Бэлæ. 
— Æз? Неци. Ду дæхуæдæг цидæр дзурдтай. 
— Ду ескæмæ игъосун нæ уарзис, — арф ниууолæфтæй Бэлæ, — цу- 
бурдзурдæй, æз, ме ’хæс ци æй, уой бакæндзæнæн, уæдта — барæ дæхе. 
Нæ къуармæ, Англисмæ туристон балци ка цæуй, уонæмæ фæдздзурдта 
Фæскомцæдеси обком. Кæрæдзей хæццæ нæ базонгæ кодтонцæ: ка за- 
водæй æй, ка библиотекæй, цубурдзурдæй — финддæс адæймаги алли 
рауæнтæй. Студенткæ си еунæг æз дæн... 
Бэлæ банцадæй, уæдта, æ дзубанди æгæр фæлмæнæй ке цæуй, уо- 
бæл фæсмонгæнæгауæй нæуæгæй райдæдта: 
— Хамби дæр уоми адтæй. Е дæр нæ хæццæ цæуй. Базонгæ ан, мад- 
та иннетæй уæлдай мæхецæй сирд саразтайнæ? Зонгæ дæр куд бацан? 
Комцоммæ мæмæ æрбацудæй æма мин уотæ зæгъуй: «Фау æрхæссæн 
кæмæ нæййес, уæхæн рæсугъддзийнадæ фиццаг хатт уинун». Æз ба- 
худтæн, мадта æдули дзубандитæн æндæр ци дзуапп равардтайнæ? Гъо, 
ку бахудтæн, уæд дин æвеппайди уотæ ку бакæнидæ: «Нæ фæррæдуд- 
30 

тæн!» Фæррæдудтæ, зæгъун, уой æз дæуæй раздæр зудтон. «Гæр, зæгъ- 
уй, еу аййепп ссерæн кæмæ нæййес, уæхæн рæсугъддзийнадæ дуйнебæл 
нæййес?». — «Дуйне æгæр стур æй, райагорун дæ багъæудзæнæй». Е 
ба мин уотæ: «Нæ балцимæ ма къуæрей бæрцæ байзадæй. Ардигæй ку 
рараст уæн, уæд, ку баходай, уæд дæ конд æма дæ уинди еу гъæндзий- 
надæ дæр нæбал уодзæй». Æз бабæй нæуæгæй бахудтæн. Гъе е дин нæ 
зонгæдзийнадæ. Мæнæ, — Бэлæ æ дæндæгутæ базихъир кодта æма си 
кæстæр æнгулдзи нихæй еуей бахуаста, — мæнæ айæ фæссау æй. Еци 
хеппæлой дæр уой кой кодта. Æз, дан, ибæл нæ ранæхстæри агъоммæ 
сугъзæрийнæ коронкæ исæвæрдзæнæн. Сугъзæрийнæ æма æхцабæл ма 
тухсæ, граф Хамби, дан, рæсугъд кизгуттæй мизд нæ есуй. Дæ лæггадæ, 
зæгъун, берæ, фал, адæнæй ци есис, уой дин бафеддзæнæн, ескæмæй 
ести ихæс дарунбæл ахур нæ дæн. Æнгъуд мин равардта, æма имæ æрба- 
цудтæн. Æрбацудтæн, туканмæ, дохтурмæ, библиотекæмæ куддæриддæр 
бацудайнæ, уотæ: гъуддаги фæдбæл... 
Бэлæ нигъгъос æй æма æдзинæг кастæй Цæрæгмæ. Æ цæстити 
нæуæгæй ссугъдæнцæ дууæ электрон цирагъи. 
— Æма ’й раздæр нæ зудтай? — æрæгиау бафарста Цæрæг. 
— Нæ, — батухсæгау кодта Бэлæ, — нæгъа... Раст зæгъун гъæуй, æ 
кой ин фегъустон. 
— Кæмæй? 
— Нæ зонун... Кизгуттæ си цидæртæ дзурдтонцæ... Æхцатæ, сугъ- 
зæринтти койтæ-цидæртæ... Æз уæхæн дзубандитæмæ мæ гъос нæ фæд- 
дарун. 
— Куд баууæндтæ еунæгæй æ хæццæ хæдзарæмæ бацæун? 
Фæццудæй Бэли мора сумки минкъий къумай къупп. 
— Кæсай, — загъта кизгæ æма цидæр дæргъеццон нарæг дзаума 
газети гæбази тухтæй балæвардта Цæрæгмæ, — сибиртт дæр ку скод- 
тайдæ! 
Лæхъуæн газети агъодæй раласта минкъий нарæг кард. 
«Куд байвæд айтæ, кизгуттæ! — рагъуди кодта е, карди æрттевагæ 
коммæ лæмбунæг кæсгæй, — цалинмæ дæ сумкæ игон кæнай, уæдмæ 
Граф æртин дууæ дæндагемæй фараст исласдзæй». 
— Æма дæ æхе хæдзарæмæ нæ хонуй, уой зудтай? 
— 'Ма е ба æхе хæдзарæ нæй? — зæрдибунæй бадес кодта Бэлæ. 
— Нæй. 
Цæрæг кард фæстæмæ нитътъунста æ мæнгæфсон кæрддзæми æма ’й 
бадаргъ кодта æ хецаумæ. 
— Кæд дæ фæндуй, уæд цо фæстæмæ... уордæмæ. 
— Æма дæу фæндуй? 
— Мæн... Нурма къæбæр æууелун мæ бон æй. 
— Ци бакиндæуа, адæн æнхузæн амондгун нæ ’нцæ, — загъта Бэлæ 
æма æвеппайди зæрдиуагæй бахудтæй, — мæ гъæндзийнади хæццæ 
цæун мæ багъæудзæй Англисмæ. 
31 

Комкоммæ бакастæй Цæрæги цæститæмæ, уæдта æ сæр бунмæ æр- 
уагъта. 
— Кæд дин æцæгæйдæр хъæбæр гъулæг æй мæ цуд, уæд нæбал цæун. 
Мæхе дæр куддæр нæбал фæндуй... Мæ бæллец куддæр æрминæг æй. 
Цæрæг дзуапп нæ равардта. Бэлæ цалдæр къахдзæфи ракодта æ 
цорæй, уæдта æрлæудтæй. 
— Уарун банцадæй, — загъта е, — нæхемæ мæ нæ бахъæртун кæн- 
дзæнæ? — æма сабургай рахизтæй гъæунгæмæ. Цæрæг сæргубурæй цу- 
дæй æ фæдбæл. 
VII 
Еци æхсæвæ раст дууадæс сахаттебæл æхсæвдарæн цирагъæй минæг 
рохсгонд уати райгъустæй телефони дзæнгæрæг. 
«Æцæгæй имæ автомат ес?» — бадес кодта Бэлæ æма, бæндæнбæл 
цæуæгау тæрсгæ-резгæ цудæй, арф коми æ уорс пурхæндæг дортæбæл 
калгæ размæ ка лæгарста, еци хуæнхаг дони сæрти хедбæл — бæласи 
кæлдæбæл. 
Кадæр æ къахæй барæй змæлун кодта æрдзон хед, цæмæй Бэлæ фæк- 
кеуа. Æма еци кадæр фиццаг адтæй Цæрæг, уæдта фестадæй сугъзæрий- 
нæ дæндæгути æрттивд. Билгæронæй имæ ходæндзастæй кастæй Хамби. 
. Ниймæдардта хуæцæнгарз. Кизгæ фæстаг усми уæнгæ, кæд циуавæрдæр 
тасæй тухстæй, уæддæр æ зæрдæ дардта, гириз кæнуй, зæгъгæ, фал æн- 
дæрг æвеппайди автоматæй кезу рауагъта: «Тр-рр-рр». Кизгæ расхъиуд- 
тæй хедæй æма... фегъал æй. Æ хуссæни куддæр рабадтæй, уотæ ба рай- 
гъустæй телефони дæргъвæтийнæ дзæнгæрæг. 
— Ало, игъосун дæмæ, — загъта Бэлæ. 
— Нæма бафунæй дæ? — бафарста Цæрæг. 
— Æма мæ фунæй кæнун уадзис? — ходгæй дзуапп равардта Бэлæ. 
— Мæстгун ма дæ? 
— Нæбал... 
— Æз дæуарзун... 
— Æз дæ хъæбæр уарзун. 
— Гъо... дуйнебæл уотæ некема уарзта. 
— Æз дæбæл æууæндун. Æз къодах дæн, нецæййаг... 
— Дæу хузæн сугъдæгзæрди бафхуæрæ нецæййаг уоди гурусхæй... 
Ду мæнæй берæ хуæздæр дæ. Æз мæхемæ хицæ кæнун, дæуæн ба — 
тæрегъæд. Æз иссирдтон дессаги хæзна, ду ба ци иссирдтай?! 
— Бабабæй ниуазтай? — бунтон сабур æма рæвдаугæ гъæлæсæй 
загъта Бэлæ, фал ин Цæрæг æ дзурд нæ фегъуста, уомæн æма дæгар- 
32 

дугургæнгæ исевгъудæй фæстаг трамвай, змæлдæй, хъаугъайæй, ругæ 
æма тамакуй хъуæцæй ка сфæлмæцтæй бонсауизæрмæ, еци гъæунги. 
— Ци загътай? 
— Ниуæзтгун дæ? 
— Нæгъ... Еу минкъий... цубурдзурдæй, фæррасуг дæн... Биццеутæ 
мин туххæй баниуазун кодтонцæ, мæхе нæ фæндадтæй. Дæ бон гъæун- 
гæмæ рацæун нæ ’й?.. Уогæ, æнафонæ ’й... Уæлдай си нæййес. Фæццо 
Англимæ, æз дæ уадзун. Игъосис, фæццо. 
— Уой мин исон зæгъдзæнæ. 
— Нур дин æй зæгъун. Хуæрзæхсæвæ, мæ хъазар. Дæ бон нæ ’й æн- 
дæмæ рацæун? Дессаги æхсæвæ æй... 
— Хуæрзæхсæвæ, мæ... 
— Ци «мæ»? 
— Бипп-бипп-бипп, — Бэли бæсти загъта хæтæл. 
^<Цæууон æма мæ куййи листæни ниссæйон», — рагъуди кодта Цæрæг 
æма телефон-автомати будкæй рахизтæй. Зæронд лæгау нибберигъта, æ 
игон ком æрæгиау æ къохæй рахгæдта, фал имæ хуссун нæ цудæй. 
Адтæй иуонгрæуæг æма зæрдигъæлдзæг. 
«Ауæхæн дессаги æхсæвæ дзæгъæли фесафун царди рæсугъддæр 
бонтæй еуей раханхæ кæнунæй уæлдай нæ ’й, — рагъуди кодта Цæрæг 
талингæ нарæг гъæунги Терки ’рдæмæ цæугæй. — Фунæййæй лæг марди 
хузæн æй. Æма исон сæр ку реса, уæдта? Æма ресæд, ке фуд ин æй. Нур 
аци талингæ гъæунги... еске мæ... Цæй туххæй? Æхца мæмæ нæййес. Мæ 
нæуæг костюм ба? Дæ хæлаф раласисæ, мæ лимæн? Некæд! Æма дин дæ 
тæккæ хорхмæ циргъ карди фий ку дарйуонцæ, уæдта?.. Лæгъуздæр мин 
ци уа, уобæл цæмæн гъуди кæнун алли хатт?.. Цума мæбæл газети не- 
кролог нæ ниммурхур кæниуонцæ? Æнгъæлмæ кæсæ... Хуæрз æригонæй 
трагикон хузи æ цард раскъудæй. Адтæй курдиадгун инженер, æхе рав- 
диста хъæппæресгунæй. Мин фараст сæдæ уалæймаг анзи каст фæцæй 
гъæууонхæдзарадон институт. Мин фарастсæдæ уалæймаг анзи косун 
райдæдта заводи, уордигæй æрвист æрцудæй специализаций курситæмæ 
Мæскумæ. Ку исæздахтæй, уæд куста инженер-инспекторæй. Рохсаг уо. 
Æмбæлтти къуар... Къуар си бæргæ ес, фал æмбæлттæ нæййес... Мæ 
биографийæй куй æстæг нæ ратондзæй. Еу багъудикæнуйнаг цау ма уæд 
дæ царди... Цæмæн байзадтæн горæти? Ме ’мбæлттæ ку байзадæнцæ 
— æз цæмæй æнæлæгдæр дæн? Æз уоци пресс бауорамун кодтон, фал 
æй цехи хецау хевæндæй скосун кодта. Мæйи кæрон, квартæли кæрон, 
пълан. Æз загътон Хуасдзауæн. Мæн фуд си ци ес?..» 
Цидæр тас срæхуста Цæрæги зæрдæ: цæхгæрмæ гъæунги тегъæбæл 
лæудтæй дууæ æндарги. «Фæййеуварс сæбæл кæнон», — сæри ферт- 
тивта аци гъуци, фал æ цуд нæ фендæрхузи кодта. «Цæугæ, — загъта 
æхецæн, — цæугæ, тæппод, размæ!» — «Гъо, фал...», — кæцæйдæр арф 
уæрмæй дзорæгау загъта æндæр гъæлæс, æма тас, пъæззуйау иуæнгти 
сæребарæ змæлд гъигæдаргæ, уодбæл æрбадтæй. 
3 Малити Васо 
33 

Цæрæг игъуста æ зæрди гуп-гуп. Æма ’й карз исæлгъиста: «Дæу 
фудæнæн нуртæккæ сæ тæккæ астæу скусийнæ уодзæнæн». Ку сæмæ 
бахæстæг æй, уæд сæребарæй суолæфтæй: тротуари кæрон лæууæг цуп- 
пар къахемæй дууæ адтæнцæ силгоймаги. 
— Нæбал мæ фæндуй уотемæй цæрун, — сабургай загъта силгой- 
маг, æма тротуари тегъæй гъæунги асфальтмæ æ къах æривæзтæй. 
— Гъо, — никки нидæндæрæй загъта нæлгоймаг, — гъо, фал исон 
цæудзæнæ... 
«Дессаги рæсугъд гъæлæс. Левитан», — загъта æхенимæр дзорæ- 
гау Цæрæг. Æхсæви æнахур æндæргтæ æма Цæрæги æхсæн цæхгæрмæ 
гъæунги асфальтбæл суфцæй ласæгау æрбалæбурдта сифтæри тухæс- 
къуд æмбес. Адæн сæ къæхтæй кæбæл фæххаттæнцæ, уæззау машинт- 
ти цæлхити нивæфтуд дирзæг къелтæ кæбæл фæззилдæнцæ. Цæрæги 
тæккæ къæхти бунмæ урдуг ислæудтæй, уæдта æрфæлдæхтæй. Цæрæг 
сифтæри гæбазæмæ фæккастæй, уæдта фæттæрсæгау, æхуæдæг дæр æй 
нæ балæдæрдтæй, уотемæй æхе раримахста, æ тæккæ фарсмæ ци кæрзæ 
бæласæ лæудтæй, уой аууон. Æ сæр гъузгæ радардта ставд зæнги фæ- 
стейæй æма бакастæй гъæунги иннæ бекъæмæ: æндæргтæ æнæдзоргæй 
лæудтæнцæ. 
— Дæ мадæ... — арф ниууолæфтæй силгоймаг. 
— Феронх ди ’нцæ... æ хуæрзтæ... 
— Æ алли хуарздзийнади дæр уидæ марги ’ртах. Сабургай адæйма- 
ги ка маруй, уæхæн хъилма. 
Силгоймаг Цæрæги ’рдæмæ балигъдæй. Æфсæн къелти гъæр дор- 
астæрд гъæунги ледзæг бæхи цæфхæдти сор къæбар-къубурæй азæлгæ 
бунтон æрбахæстæг æй Цæрæгмæ, уæдта фескъудæй: нæлгоймаг æй рай- 
ахæста цæхгæрмæ гъæунги астæу. 
— Корун ди, Мæдинæ, ма цо! 
— Ниууадзæ мæ, — æ бон ка базонуй, фæййервæзунбæл æ зæрдæ 
ка нæбал фæддаруй, уæхæн адæймагау зæрдæмар кæунгъæлæсæй загъта 
Мæдинæ. 
— Корун ди, — бунтон сабурæй, фал раздæрау азæлгæ æма 
бæлвурдæй, еуминкъий бæзгиндæр гъæлæсæй сдзурдта нæлгоймаг. Сил- 
гоймаг дæр ин сабур, фал гъæддухæй дзуапп равардта: 
— Ма мин лихстæ кæнæ, неци ди рауайдзæй. Е фиццаг хатт нæй. 
Мин хатти ин ниххатир кодтон, нур — нæбал. 
— Мадта нæбал раздæхдзæнæ? 
— Нæбал! 
Цума сæ нимæтин æхсæй æркъуæрдтонцæ, уоййау еу усмæ кæрæ- 
дзей хъуригæнæгау цавддорæй лæудтæнцæ æнахур дууæ адæймаги 
гъ^унги астæу, уæдта нæлгоймаг æвеппайди базмалдæй, еу къахдзæф 
фæстæмæ ракодта. 
— Ка ’й зонуй, æз мæхуæдæг дæр... нæ цæун дæ зæрдæмæ... 
— Солтан, дæхуæдæг æй зонис... Æз дæу уæрзун... 
34 

Силгоймаг рацæйцудæй, райгъустæй æ туфлити къупп-къупп. 
Цæрæг æ аууонлæууæнæй ракастæй. Е адтæй æ рæдуд. Æвеппайди рай- 
гъустæй, æ сæригъунтæ хъел кæмæй слæудтæнцæ, уæхæн тарст цъæ- 
хахст. Цæрæг ма рауидта, нуртæккæ хилæй ка рахецæн æй, уони: рагæй 
ка нæбал фæййидта, уæхæн уарзæнттау кæрæдземæ лигъдæнцæ. Кæрæ- 
дзей æфцæгути ратухстæнцæ. 
«Гъæйдæ-гъа!» — цидæр уазал резæнгæй æдухгæнгæ æма æ фæ- 
сонтæй бæласи цъар хафгæй, дзодздзæги æрбадтæй Цæрæг. Фал æвеп- 
пайди фæстæмæ систадæй, бæласи аууонæй рацудæй. «Цæмæй ми фæт- 
тарстæй, — гъуди кодта лæхъуæн. — Фæттарстæй, гъай-гъай, силгоймаг 
æй. Æз ба мæхе æдулийау бæласи аууони баримахстон. Бацæуон æма си 
хатир ракорон, фал бабæй ку фæттæрсонцæ...» 
Еци усми æ гъостæбæл рауадæй силгоймаги гъæр: 
— Солтан, хæстæг имæ ма бацо! 
— Ма тæрсæ, — нидæнæй загъта Солтан æма бацудæй бæласи 
цормæ. 
Цæрæг æ тæккæ комкоммæ фæййидта нæлгоймаги фæлорс цæсгон. 
Æ галстук ин хорхгæнæгау ралхъивта æ хъур. Барæвдзæ ’й кæнон, 
зæгъгæ имæ сæвналдта. Фал къумæлхиййи бæсти æ зекъи буни ссирдта 
æнæзонгæ лæги тумбулкъох. 
— Ци хабар æй? — бафарста Цæрæг. 
— Хабарбæл дæ гъæуæма æз бафæрсон! 
— Фæрсгæ. Неци ди басосæг кæндзæнæн. 
Лæг ин никки æндагъддæр æрбалваста æ хъур. 
— Мæ тæрсæ, — сабургай загъта Цæрæг, — мæ ливор аци ’хсæвæ 
мæ хæццæ нæ ’й, нæхемæ ’й феронх кодтон. Суадзæ мæ. 
— Æндæр ба дæ неци гъæуй? — загъта «диктори» гъæлæс. 
— Æндæр неци. 
— Саис! Милицæмæ! 
— Ци ма си кæнун? Æгасемæ, дан, хонæг н’ адтæй. — Цæрæг æвеп- 
пайди æ тух-æ бонæй æ арми тегъæй æркъуæрдта æ хорхгæнæги цонги 
нарæг. Æнæзонгæ нæлгоймаг, æ къох ку фæууæгъдæ ’й, уæд æхе нæбал 
бауорæдта æма губурæй еуварсмæ ратахтæй. 
— Маруй æй! — нæуæгæй райгъустæй Цæрæги фæсмæкъур силго- 
ймаги цъæхахст. 
Хæмпосуадолгин лæг æхе нæуæгæй æрбаскъардта лæхъуæнбæл, 
фал е æ бунатæй ку нæ фезмалдæй, уæд боксерау æ тумбулкъохтæй æ 
цæсгон рахгæдта æма губурæй, æрбагæпп кæнун æрвонгæй, ниссабур 
æй. Е цидæр ходæг фæккастæй Цæрæгмæ æма гъæрæй ниххудтæй, уæдта 
сæ цорæй рацудæй. Цалдæр къахдзæфи ку ракодта, уæд æрлæудтæй æма 
фæстæмæ ракастæй. Фæййидта: лæг æма уосæ лæуунцæ гъæбеситугъдау, 
æдзинæг имæ кæсунцæ. Цæрæг сабургай рараст æй æ фæндагбæл. Еу- 
дæс къахдзæфи ку ракодта, уæд æрлæудтæй нæуæгæй. Цидæр тухæ ’й 
раздахта, цудæй комкоммæ, фиццагау имæ æдзинæг ка кастæй, уонæмæ. 
35 

— Солтан, цæуæн, мабал лæууæ,—лихстæгæнæгау загъта силæстæг. 
— Ма тæрсæ... Цума ци кæнунмæ гъавуй... 
— Мæ хъазар лимæнтæ! — загъта трибунæй дзорæгау Цæрæг, — уæ 
надбæл цотæ. Неци мæ гъæуй сумахæй. Арфæ ба мин уой фæсте ракæн- 
дзинайтæ. 
— Цæй туххæй «арфæ»? — резгæ гъæлæсæй бафарста, ливори уа- 
зал цъух фæййинунмæ æма, ка ’й зонуй, уарзондзийнади сæраппонд 
рамæлунмæ æхе ка ’рцæттæ кодта, е. 
— Уой туххæй, æма... — Цæрæг ферхуæстæй: мæйи рохсмæ æ ком- 
коммæ лæууæг æнæзонгæ адæймаги къæхти буни, минкъий æвзестæ 
дортау, уæдæйтиккон сифтæри гæбазæбæл æрттивтонцæ æхсæви ирд 
æртæхтæ, — уой туххæй, æма дæ тæккæ къæхти буни æнамонд сифтæр 
агоруй зæнхæ æма ’й нæ еруй. Листæг имæ æркæсайтæ. Ма-гъа, мæнмæ, 
æ райгурæн бæстæй ка фæххецæн æй, уæхæн скъуддзаг æма тæрегъæд- 
даг карни хузæн кæсуй. Аци сифтæри уотемæй асфальтбæл рамæлун нæ 
фæндуй, уомæн æма уæд дуйнемæ нæуæгæй нæбал фæззиндзæй. Зæн- 
хæ ку ссера, уæдта æ еу хай æхе хузæн сифтæри цæргæ байзайдзæнæй. 
Мæнæн дæр мæ бонтæ аци сифтæрау дзæгъæли фесæфунцæ горæти ругæ 
асфальтбæл, сæ нисан не ссергæй. Кумæ гæлдзетæ уæ уарзондзийнадæ 
аци сифтæрау къæхти бунмæ? 
Силгоймаг æ къахифийтæбæл гъузæгау сабургай бацудæй и лæгмæ, 
æ къох ин æ усхъæбæл æрæвардта æма ин æ гъоси бадзурдта: 
— Зундæйцох æй, мæнмæ гæсгæ. Цæуæн. 
Цæрæг фегъуста аци дзурдтæ æма бахудтæй: 
— Æз æррадонæй ралигъдтæн аци бон. 
— Нæ, — загъта силгоймаг, — сайгæ кæнуй. Ниуæзтгун æй. 
— Хуæрзæхсæвтæ кæнтæ, нивгунæй цæретæ. Æз дæр мæ над дарон. 
Нæ фембæлд нæ кæрæдземæн хуарзæн фæууæд. Æз базонгæ дæн дууæ 
хуарз адæймагей хæццæ, сумах ба бафедудтайтæ. 
— Барæнай, — æ фæдбæл рагъæр кодта нæлгоймаг, — минкъий 
мæмæ байгъосæ. 
Цæрæг æрлæудтæй. 
— Игъосай, — загъта бабæй æнæзонгæ, фал æ гъæлæси раздæри 
бæрзонд уаг æнхæст нæма скæдзос æй азарæй, пластинки зæлти содзий- 
ни унæр цæйбæрцæбæл фæгъгъигæдаруй, уой бæрцæбæл ма ’й хъор код- 
та раздæри тас. — Гъуддаг уой медæгæ нæй. Лæдæрун байдæдтон, хуæрз 
дзæгъæли æфхуæрд ке баййафтай. Зæгъай нин, дæ хуарзæнхæй, ка дæ? 
— Уомæй ци уæлдай ес, — дзуапп равардта Цæрæг. 
— Дæ Хуцауи хатирæй, бæласи аууон цæмæн баримахстай дæхе? 
«Кедæр сосæг дзубандимæ игъосун дæр хуарз гъуддаг нæ ’й», — ра- 
тъуди кодта Цæрæг æма загъта: 
— Мæхе лæгъуз банкъардтон æма бæласи буни æрбадтæн. 
— Æнгъæлдæн нæ устур хатир ракорун багъæудзæнæй, Мæдинæ, — 
фæстæмæ æ уосæмæ ракæсгæй, загъта е. 
36 

— Гьо, — фæлмæн гъæлæсæй исдзурдта Мæдинæ æма сæ размæ 
æрбацудæй, — зæгъай, дæ ном ци хуннуй? 
— Базонгæ уæн, — нæлгоймаг æ къох æрбадаргъ кодта Цæрæгмæ. Æ 
уазал минкъий армæй ин ралхъивта е ’нгулдзити кæрæнттæ,—Дзасболи- 
фурт. Е ба не ’фсийнæ, Мæдинæ. 
— Пони, — загъта Цæрæг, фал æваст ферхуæстæй. — Профессор 
Дзасболи-фурт? Æз дæ рагæй зонун... Фæсаууонмæ, — æма æвеппай- 
ди гъæрæй ниххудтæй, — е дин фембæлд, гъе... Мæн Цæрæг хонунцæ... 
Фæддзаутæй. Æз дæ зонун... Нæхе гъæуккаг ку дæ! 
— Нæхемæ, нуртæккæ нæхемæ, — профессор Дзасболи-фурт Цæрæ- 
ги цонгбæл рахуæстæй, — Сурмей биццеу. Мæнæ дессаг! 
— Уанцон нæ ’й фæсæмбесæхсæвæ! — загъта Цæрæг. 
— Дæхе загъдау... Нæ бон бæласи хауд сифтæрау фесафтæй, фал нин 
æхсæвæ кумæ ледзуй? — Цæрæгмæ комкоммæ кæсгæй, медбилти бахуд- 
тæй Мæдинæ. Æнкъард гъæлæси ниллæг азæлд æма мæйрохси сосæг 
фæлмæ цидæр æхцæуæн фæлмæндзийнадæ лæвардтонцæ æ цæсгонæн. 
Æвæццæгæн, æнæнгъæлæги исæмбохæг цаутæй рæстæгмæ ке райронх 
æй, еци хили нивæ нæуæгæй æрбаймиста, æма æ зæрдæрист иснæуæг 
æй. Цидæр æнкъарæнæй уой ниллæдæрдтæй Цæрæг. «Нæ, — рагъуди 
кодта е, — æз ку рандæуон, уæд сæ хилæ иснæуæг уодзæнæй. Æнæмæн- 
гæ сæ хæццæ гъæуама аци ’хсæвæ еске уа. Уæрдуни дæр хатгай æртик- 
каг цалх багъæуй». Фал гъæрæй загъта: 
— Æндæр хатт. Нур æгæр исæнафонæ ’й. 
— Цитæ дзорис! — фæгъгъæр кодта профессор æма Цæрæги æ фæд- 
бæл ласæгау ракодта, — мæнæ ами хæстæг цæрæн... 
Дууæ сахаттей фæсте Цæрæг нæуæгæй лæудтæй, цæф ибæл ци 
бæласи буни суадæй, уой зæнги æнцойнæ. Æ цæстæнгасæй агурдта уоци 
сифтæри гæбази, фал е хæстæг некæмибал адтæй, æвæццæгæн æй дун- 
гæ фæххаста. «Мæн бонтæ дæр уоййау еугай æнахъинонæй исæфунцæ, 
— гъуди кодта Цæрæг, — исæфунцæ, дунгæ сæ кумæдæр хæссуй... Гæр, 
абони бон дæр дзæгъæли фесафтæй? Хуарз гъуддæг ку саразтон, бий- 
нонти цард фехæлун нæ бауагътон...» 
Цæрæг цудæй Теркæрдæмæ. Æ цæститæбæл уадæй профессор 
Дзасболи-фурти библиотекæ. Урух уати бæрзонд фарс еу кæронæй ин- 
немæ сауæнгæ цари уæнгæ идзаг æй амæй-ай хуæздæр æма хъазардæр 
киунугутæй. Æ бæллец æхе цæстæй фæййидта... Æрмæст — кедæр 
хæдзари... Цал анзи ибæл цæуй? Æ уосæбæл ба?.. Æма Цæрæги цæ- 
ститæбæл рауадæй, Мæдини бæрзонд тæрнихбæл ферс ка ’рцудæй æма, 
гъоси кæрæнттæбæл æндзæвгæ, æхе зекъæмæ ка бахаста, еци бор дзиг- 
готи ставд уолæнтæгонд бæндзуг. Æ хъурбæл æрттивта сугъзарийнæ ли- 
стæгцæгрæхис... 
«О, — загъта æхенимæр Цæрæг, — хъæбæр хуæрзконд силгоймаг 
æй, фал Бэлæ, гъай-гъайдæр, рæсугъддæр æй. Æппун неци, фал уæддæр 
æвзонгдæр нæ ’й? Æз æй уарзун, уарзун, дун-дуйне ка байдзаг кæна, 
уæхæн уарзтæй...» 
37 

Æма æвеппайди, цума ин æ гъости тъунст бæмпæг-æхгæнæнтæ фел- 
вастæй, уотæ фæссахау æй Терки æхцæуæн, фал æнæгъæнæ горæтбæл 
игъусæг æгæрон сæр-сæрæй. Е ’рæмбуйникъæдзтæй æрæнцойнæ код- 
та билгæрон амад æмбонди тумбуллигъз тегъæбæл æма æдзæллаг ка- 
стæй, егъау кæсæлгити æвзестæ рæгътау сæ фудуаг змæлди мæйрохсмæ 
ка ферттевуй, еци æнæнимæдзæ кæрæдзей æййевæг уолæнтæмæ. Уазал 
ирдгæ хуæнхаг дони листæг пурхæндæгæй æхснадта зæрдæнцойнæ- 
гæнæг æвдадзау ниуæзтæй тæвдæ уадæлттæ. 
Адтæй æмбесонди иристойнаграгвæззæги сабур мæйрохс æхсæвтæй 
еу. Арвбæл стъалутæ уотæ карз æрттивтонцæ, æма адæймагмæ уотæ ка- 
стæй, цума етæ дæр зæнхон æнцæ, æма... Нæуæгбони назу бæласæбæл 
ауигъд цирæгътау... æрмæстдæр цæстрæвдауæн гъазæнтæ æнцæ. Мæййи 
æнæзингæ хурдзини тæккæ растæмбес байдзаг æй бæзгин уорс æхсирæй, 
æ уæзæ нæбал уорамуй æма æрæнцадæй Уазай тæккæ цъопбæл. 
«Гæр, — загъта Цæрæг, — уæхæн дессаги нивæ фæййинуни туххæн 
ци рæстæг бæхарз кæнай, е дзæгъæли исæфтбæл нимад æй? Æмбесонди 
рæсугъддзийнадæ. Ауæхæн æхсæвæн æрмæст æ фæййинуни туххæн дæр 
ес райгурæн... Куд дзæбæх æй...» 
Æрбадумдта, иуæнгти иннердæмæ ка хезуй, уæхæн уазал дунгæ. 
Скæсæни даргъ тæлмитæй бид тарбун æврæгъти губунтæ срохс æнцæ, 
мæйрохсæй ирддæр к’ адтæй, уæхæн арти идард æрттивдæй. Кæцæйдæр, 
горæти кæронæй, райгъустæй заводи гудокки дæргъвæтийнæ уаст. Дунгæ 
æрбахаста фиццаг трамваййи æфсæн цæлхити дæгар-дугур. Мæйæ фæ- 
цæй хуæнхти аууон, æма Уазай цъоппи сау æндарг фæстæрдигæй прожек- 
тортæй рохсгонд мрамор циртдзæвæнау хъелæй лæудтæй дуйней сæрмæ. 
VIII 
Гъæуи сæрмæ тар гъæди ниллæг рагъæй æ билæ сдардта хор. Бæр- 
зонддæр бæлæсти пихцил сæртæ бæлвурд разиндтæнцæ: еу æндаргау сæ 
æмхузон ка кодта, уоци аууæнттæ се ’хсæнæй райсафтæнцæ, цума сæ 
сæуæхсед сурх хъумаци гæппæлæй арæхсгæ фæххецæнтæ кодта. Фал 
уæлдай бæлвурддæр зиндтæнцæ, хори тæккæ комкоммæ ка слæудтæй, 
еци бæлæсти циргъ цъоппитæ: хæрдмæ суайун цæйбæрцæ сæ бон ад- 
тæй, уой бæрцæ хорæн скарстонцæ æ зинг губун æма уотæ зиндтæй, 
цума кедæр гъар гудун миститæ бахсидтонцæ æма ма си минкъий морæ 
райзадæй. Фал цалдæр минутей фæсте хор фæххецæн æй рагъи тегъæй, 
æма хонсари фæхстæ ссугъдæнцæ сугъзæрийнæхуз цъæх æрттивдæй: 
æппунæдзох скæсæнмæ ка фæлгæсуй, уоци къæрæзгити æвгитæй фес- 
хъиудтæй хори тунæ, æма, ка ’й зонуй, ескæми идард бæлццони цæсгон- 
бæл сæмбалдæй. Сабур, æнæмегъæ сæуми еу уæхæн къæм ссерæн 
н’ адтæй, фæстæдæр бони тæмæн ка фехала. Фæддзаути Сурме, æ къохи 
листæг уеси саст, уотемæй цудæй цæхгæрмæ гъæунгтæй еуебæл гъæу- 
гæронæрдæмæ æ бор гъоги фæдбæл. Бæрæг адтæй, уотæ тагъд некумæ 
38 

кодта, цæуй уæззау къахдзæфтæй, зийнæдтæгæнгæ гъог, æ къæдзели 
пихцил æ хауд тæнтæмæ исрæцогъуй æма, æхе ’гъдауæй цалинмæ æрха- 
уй, уæдмæ ’й нæ фезмæлун кæнуй. Хатгай фæллæборуй фæснæдтæ ру- 
гæйдзаг æма къахæйнад кæрдæгмæ, æма имæ уæд Сурме æ уеси гæбазæй 
февзедуй. Гъог фæстæмæ æ хъоппæгъ цæстæй фæккæсуй æма минкъий 
фæттагъддæр кæнуй æ цуд. 
Гъæугæронмæ ку бахæццæ ’нцæ, уæд Сурме идардмæ æ сæри кувдæй 
салам равардта, æ даргъ лæдзæги къобалабæл дууæ къохемæй ка æрæн- 
цойнæ кодта, еци зæронд гъонгæсæн, уæдта æ гъоги сунтæ цалдæр цæфи 
æркодта уесæй æма ’й баскъардта æргъаумæ. Фæстæмæ фæззелунмæ куд 
гъавта, уотæ æ цæстæ æрахæста дууæ æнахур æндарги нартихуари идард 
хумæмæ хæстæг. Æрлæудтæй æма сæмæ къохаууонæй ракастæй. 
— Етæ нæ догъиуайгутæ ’нцæ, спъæртсментæ, — æрбаймæдзурдта 
зæронд гъонгæс, — рæхги райони соцеристæ уодзæй, æма сæхе цæттæ 
кæнунцæ. 
— Ка ’нцæ, ка? — бафарста Сурме æма сæмæ æдзинæг кастæй. 
Дууæ адæймаги, гæппитæгæнæгау, уæраги сæртæ уæлиау, сауæнгæ реу- 
гудури уæнгæ есгæй, лигъдæнцæ гъæуæрдæмæ. 
— Ка ’нцæ, ку зæгъай, уæд, — æ лæдзæг æ рæхес къохæй æ фæд- 
бæл ласгæй, Сурмемæ минкъий хæстæгдæр æрбацудæй гъонгæс, — нæ 
физкультури ахургæнæг Æдарцти Аслæнбег, иннæ ба се ’рваддæлти киз- 
гæ Алимпадæ æй æви Олимпадæ — ци нæмттæ не ’ргъуди кæндзæнцæ! 
Сурме, зæгъун, ци дзамантæ нæбæл æрзилдæй! Нуртæккæ гæппитæн 
дæр æхца федунцæ. Уæдта минкъий дæр нæ... Уæртæ Адзити Болай фурт 
богалæй косуй, кедæрти рампурсуй, æма ин дуйней æхца бафедунцæ. 
Галауан саразтонцæ горæти, машинæ балхæдтонцæ... Хуцауардистæн, 
Сурме, мæ рæстæги уæхæн гъуддæгтæй цæрæн ку адтайдæ, уæд абони 
гъонгæсæй нæ хафинæ... Медхонх дор мæн бæрцæ ка гæлста? 
Зæронд лæг, æ сæр цæбæлдæр десгæнæгау телгæ, хæстæгдæр бацу- 
дæй фонсмæ, æ лæдзæг хæрдмæ систа æма сæбæл рагъæр кодта. Гъоми 
иннæ кæронæй райгъустæй е ’мбали къуззитт. Куддæр фонс сæ бунатæй 
фенкъустæнцæ, уотæ гъæунги тегъæй æрбазиндтæй æригон дзугъур- 
дзæсгон кизгæ, стур цуппæрдегъон зекъæгин, адтæй ибæл донхуз 
пæлæз. Е тардта æ разæй гъог æма иуонæг, фуртагъдæй ку сæ еумæ ба- 
уайуй, лæдзæгæй февзедуй, ку иннемæ. Сурмей цормæ ку бахъæрттæй, 
уæд ин æ сæрæй уæздан ракувта æма хайуантæмæ лæдзæгæй æвзедгæ 
гъони баййафта. 
Сурме гъавта рацæунмæ, фал æй æ цæмæдес бауорæдта: аци кизги 
нури уæнгæ гъæуи некæд неке фæййидта. Сабургай гъæунги ку рараст 
æнцæ, уæд имæ аййевæй фæрсмæ бакастæй: 
— Ке дзæбæх кизгæ дæ, ке? Нæ дæ гъуди кæнун. 
Кизгæ къæндзæстугæй æ медбилти бахудтæй. 
— Гъай-гъай, — загъта е, — ду мæ нæ зондзæнæ. Æз Стур Дигорæй 
дæн, Гæтæгти Гуймани кизгæ. Ахадатæмæ фатери цæрун... Фонс дæр 
39 

уони ’нцæ, — æхе растгæнæгау ма бафтудта æ дзурдтæбæл, цума ’й еске 
фудгин кæнуй, еске фонс дæхе бакодтай, зæгъгæ. 
— А-гъа, — æ сæр аразий тилд бакодта Сурме, уæдта цидæр æрбай- 
миста æма, е ’ргом Гуймани кизгæмæ разелгæй, æрлæудтæй. Уæдæйти 
æ гъоги кæмæй тæрсун кодта, еци уеси саст æ дæларм рацавта, уæгъдæ 
къохæй ба ирæмбуйникъæдзæбæл æрбахуæстæй, цума уес арфдæр ба- 
римæхсунмæ гъавуй, уоййау. — Фæллæууай-ма, фæллæууæ, Æхсæути 
хуæрифурт нæ дæ? 
— Гъо, — кизгæ аци хатт комкоммæ бакастæй Сурмемæ. Бæрæг ад- 
тæй, хъæбæр ке бадес кодта зæронд уоси фарстбæл. 
— Дæ мадæ Борæти, нæ? 
— Гъо, — никки хъæбæрдæр бадес кодта кизгæ, фал Сурмей дес 
дæр минкъийдæр н’ адтæй. 
— Мæ зæрдæ ’й базудта, — загъта Сурме æма æ уес æрхаудтæй: 
æ къохтæ сивазта кизги цæсгонмæ, æ уадолтæбæл ин æ армитъæпæнтæ 
æривардта æма рæвдаугæ гъæлæсæй дзурдта: 
— Æрбадтай, мæ хор, æрбадтай, мæ бони радæ, Борæтий дзæбæх 
кизгæ, нæхе Борæтий кизгæ, æз а дæ мæ хъури ракæнон. Цæрмæстъигъд 
æй бакодтай, мæ зæрдæ, дæ рунтæ дин рахуæрон. 
Кизгæ сувæллонау æ медбилти ходгæ æ сæр æркъолæ кодта Сурмей 
тæрнихмæ, æ гъæбеси ’й æрбатухта, къохтæй зæронд уоси нарæг, фал 
гъæддух усхъитæбæл гæзæмæ æндзæвгæй. 
— Хæстæг ан, уой нæ зудтон... — фудгинау загъта кизгæ. 
— Тогæй хæстæг нæ ан, нанай хор, фал зæрдæй махæй хæстæгдæр 
к’ адтæй? — æ армитъæпæнтæ ма Сурме рæвдаугæ æрхаста кизги уазал 
уадолтæбæл æма ранæхстæр æй, — еу гъазтикизгуттæ адтан Борæтий 
хæццæ. Æма ’й кафунмæ ка рамбулдтайдæ? Хуæнхбæсти уæхæн фæн- 
дурдзæгъдæг кæми адтæй? Æма ибæл хор æнафони ку ранигулдæй... Ду 
ма уæд ци адтæ... 
Сурме æ сæрбæттæни къæбазæ схаста æ билтæмæ æма æнæдзоргæй 
æ цуди кой кодта. 
— Сурме, — æвеппайди райгъустæй сæ хуæдфæсте тагъд ледзæг 
адæймаги гъæлæс, — гъæунги астæу цæбæл хъуритæ кæнис нæ нæуæг 
ахургæнæгæн? Æви ’й рагацау дæхецæн киндзагæн снисан кодтай? — 
зæгъгæ, æ фарсмæ лæф-лæфгæнгæ æрбалæудтæй бæрзонд, къæсхур, 
фал фæтæнусхъæ нæлгоймаг спортивон тæнæг цъæх цъинда хæлаф 
æма, æ æфцæкъуатæбæл цалдæр уорс нарæг уадздзаги зилд кæмæн ад- 
тæй, уæхæн хæдони. Е адтæй, уæдæйти Сурме хумгæрон ке фæййидта, 
еци æнахур æндæргтæй еу — Æдарцти Аслæнбег. Еу минкъий медæмæ 
хауд уадолтæ фурхуæрзхастæй дардтонцæ æхсирхуз уорс, кæд пудрæй 
цаг^д н’ адтæнцæ, уæддæр. Æ бакастмæ гæсгæ гъæуккаги хузæн н’ ад- 
тæй, цума æ фиддæлти фиддæлтæ дæр горæти райгурдæнцæ, уоййау æ 
цæсгони æвæрди адтæй цивилизаций урзæвнæлд. Фал ин æ цæсти къур- 
фити стгутæ лæвардтонцæ еу минкъий азиаг хузæ. Аци стæг хъаболти 
40 

денгизи айнæг билгæрæнттау берæ æности фехснадтонцæ берæ адæ- 
нихæттити тогтæ, фал кæронмæ слигъз кæнун нæ бакумдтонцæ. Æнæ- 
фехæлгæ геппифæд цудæй фидæй фуртмæ, фæлтæрæй фæлтæрмæ. Ку, 
цид, фæмминкъийдæр уидæ, ку ба, цид, никки тухгиндæрæй разиннидæ 
мангойлаг тоги гъæстæ. Фиддæлти æносон игакæй Аслæнбеги рæсугъд 
цæсгон адтæй тузмæгхуз... 
1230 анзи финддæсанздзуд фазæнттæ — алайнаг биццеу Æдарц æма 
Мæйрохс лигъдæнцæ Терки билгæрæнттæбæл Сау гъæди. 
Фæстегæй сæ сурдтонцæ цалдæр мангойлаг бæхгини. Æверхъау 
фудгол æ бæхти къæхти буни зæрондæй-нæуæгæй адæни кæми инайæ 
кодта, еци гъæуæй куддæр-æгъдауæй раервæзæг фазæнттæ гъæдæмæ 
ку балигъдæнцæ, уæд æхсун райдæдтонцæ сагъæдахътæй. Дууæ тух- 
гæнæги æрхаудтæнцæ зæнхæмæ, фал Æдарци реуи дæр фат ниссагъдæй. 
Мæйрохс е ’нсувæрмæ ку фæцæй, уæд æй æртиккаг нукер æ дзигготæй 
райахæста. Кизгæ фæранки бæдолау фæстæмæ фæллæбурдта æма, е 
’знаги цонгбæл уотæ фæххуæстæй, æма бæзгин сирддзар кæрци дусæй 
тог исгъардта. Æхе размæ фехста æма æ сугъзæрийнæхуз бор дзигготæй 
бæндзуг райзадæй мангойлаги къохи. Фал идардмæ нæ ралигъдæй. Уай- 
тагъд бабæй æй райахæста Чингиз-хани æфсæддон æма ин дæндагæй 
æ дæлахъурбæл, берæгъ тог куд фæцъцъируй саги хорхæй, уотæ них- 
хуæстæй, еугай даргъ гъунтæ кæбæл æрзæболæ ’нцæ, еци сау билти 
кæрæнттæбæл тог рагъардта æма фæдгæнгæ æрцудæй кизги игон реумæ. 
Мæйрохс уадзугæй æрхаудтæй. Нукер ин æ хъæппæлтæ нискъудтæ код- 
та æма æдзард бауæрæн тухмиуæ бакодта. Уæдта систадæй. Гъа, нур æ 
фæтæнком къæдзæфий кардæй æ амæттаги уорс губун скæрда, зæгъгæ, 
уотæ Æдарц рабадтæй, æ рахес къох æ гъоси кæронбæл рамбалдæй, 
— æ фæстаг хъауритæй райвазта æрдуни бос, уæдта ’й исуагъта. Фат 
«туф», зæгъгæ, минкъий фæтътъæлланг ласта æма тухгæнæги тæрнихи 
тæккæ астæу ниххастæй... Æдарц ма фæййидта, мангойлаг размæ куд 
бахаудтæй, уæдта æ цæститæ ратар æнцæ, сабургай зæнхæбæл æрху- 
стæй æма æ уод исиста... Мæйрохс фæллигъдæй хуæнхтæмæ, Æхсинтти 
комбæл бахизтæй Гурдзимæ. Уоми ин мангойлагæй райгурдæй фурт, æ 
фазон æнсувæри кадæн æй «Æдарц» схудта. Ку мардæй, уæд æ еунæ- 
гæн бафæдзахста, ескæд мин уæддæр ду мæ фиддæлти зæнхæ бабæрæг 
кæнæ, зæгъгæ. Æдарц ракурдта гурдзиаг кизгæ æма сæнхæст кодта æ 
ниййерæги фæндон — æ бийнонти хæццæ ралигъдæй Ирæмæ. Æдарцæн 
дæр райгурдæй фурт. Е ку багъомбæл æй, уæд ракурдта ирон кизгæ. Уой- 
фæсте, цалдæр фæлтæри дæргъци, Æдарцти муггаг сæ къабæзтæ фулдæр 
кодтонцæ ирон æма æстæн хатт кæсгон тогæй. Гъе æрмæст Аслæнбегæн 
æ фиди фиди мадæ адтæй уруссаг кизгæ, немуцаг хуæрифурт. 
Гъе, гъеуал тоги сеу æнцæ, нуртæккæ Сурмей фарсмæ ка цудæй, еци 
дууинсæйанздзуд нæлгоймаги бауæри. 
— И? — зæгъгæ æ фарст фæттухгиндæр кодта æ тухуолæфтæй æма 
дзугъурдзæсгон кизгæмæ бакастæй. — Æццæй, Зæринæ? 
41 

— Е ба дин ци дзубанди æй, мæ бони радæ, æ мадæ Борæтий хæццæ 
дууæ хуæрей цард ку фæккодтан, — бостæхуз æма æнкъардæй загъта 
Сурме. 
— Ха-ха, — зæрдибунæй бахудтæй зæронд уоси уæхæн хатдзæгбæл 
Аслæнбег. — Æгайтима ин æ мади дæр зудтай, е никки хуæздæр! 
— Нæ, нæ, хæдзарæмæ бунтон æндагон хонун гъæуй... Е сумах- 
мæ, нури фæсевæдмæ, нимади нецибал æй, фал цалинмæ хæстæгдзий- 
надæбæл авд фæлтæри нæ рацæуа, уæдмæ нæ фæткуй дууæ муггагей 
æхсæн æнкъай агорун. 
— Гъо, фал сумах кæрæдземæн ку неци бауотæ, — æ кæнон нæ уа- 
гъта Аслæнбег. 
— Уомæ ма игъосæ, мæ хор, — рæвдаугæ гъæлæсæй исдзурдта Сур- 
ме кизгæмæ, уæдта æхе фæттузмæгхуз кодта æма æ армитъæпæнæй æс- 
хуайæгау рæуæг æрцавта Аслæнбеги фæсонтæ. — Рандæ уо, æдзæсгон, 
кизги ци нифсæрми кодтай. 
— Аслæнбег гъæрæй ниххудтæй æма фæстæмæ фæккастæй. 
— Олимпиадæ! Раййафæ! 
— Асланбек Сафарович, — загъта, æ ледзунæй нурма нур ка бан- 
цадæй æма спортивон тагъд къахдзæфтæй сæ фæсте ка цудæй, еци киз- 
гæ. — Æз дин зæгъун, Заремæ тъæпæнкъах æй. 
— Нæй, — Олимпиадæ сæ цормæ ку ’рбахъæрттæй, уæд загъта 
Аслæнбег. — Кæцæй æй зонис? 
— Æзинæ ин æ бæгъæмбад къахи фæд фæййидтон. Нæ зонун, — за- 
гъта кизгæ билæскъелæй, — фал тренировкитæмæ ку нæ цæуа, уæд си 
неци рауайдзæнæй.... Цума мæнæн æнцон æй боницъæхтæбæл систун, 
уæдта уойфæсте скъоламæ... 
— Дæхе кой кæнæ, — загъта Аслæнбег æма, дзубанди фæуд ке æй, 
уой æвдесæнæн Сурмей цонгбæл æрхуæстæй. — Ци финсуй ме ’рдхуард?! 
— Де ’рдхуард дæр дæхе хузæн, — рабостæ кодта Сурме, — анзмæ 
еунæг хатт фæффинсуй, уой дæр дууæ дзурди... Дзæбæх, æнæнез дæн, 
уæ зæрдæ мæмæ ма ’хсайæд... 
— Рагæй æй нæбал фæййидтон, рагæй... 
— Гæр, — æвеппайди схаудтæй Зæринæй, фал еци усми рагъуди 
кодта, е ’нæнгъæлæги дес æгæр æнæбундорон ке æй, æма фефсæрми ’й 
æхе нæуорамуни æведауцæй. — Иди... Горæт идард ку нæ ’й... 
— Е цæмæ гæсгæ зæгъис, мæ къона? — æ дзубанди ин нæ ралæдæрд- 
тæй Сурме. 
— Цæрæг, зæгъун, уæхемæ куд нæ цæуй. 
— Уой кой нæ кæнæн, е ба куд нæ цæуй, мæйæ дууæ хатти рабæрæг 
кæнуй æ зæронд мади, — цидæр разæнгардæй райдæдта Сурме, цума 
нури уæнгæ дæр аци дзубанди ракъахунмæ фадуат агурдта, — фатерæй 
ин ^æрдæ æвæрунцæ... Куд уодзæнæй, нæ зонун... Æнæ горæт мæ нæбал 
уадзуй, — æнæбари ести гъуддагбæл ка исарази уй, уой худт бакодта 
зæронд уосæ, — Аслæнбег иннæ биццеуи кой кæнуй, æнгæрттæ ’нцæ, 
Урали фæууй. 
42 

— Æз æй æзинæ фæййидтон, — загъта Зæринæ. 
— Ке, Дзамболати? — десгæнгæ бафарста Аслæнбег. 
— Нæ, Цæрæги, — бахудтæй Зæринæ, — билеттæ мин мæ къохи 
фæссагъта... 
— Æма уæ кæрæдзей зонетæ? — бафарста Сурме. 
— Нæгъа, — къæндзæстугхузæй дзуапп равардта Зæринæ æма ба- 
бæй нæуæгæй бахудтæй. — Æз æй базудтон. Æз дæ, зæгъун, телевизори 
фæййидтон. Е ба мин уотæ, е, дан, мæ кæстæр æнсувæр адтæй. 
— Кæцæй æрхаудтæй и лæгъузæн кæстæр æнсувæр? 
— Ами цидæр ес, — æ амонæн æнгулдзæ æртхъерæнгæнæгау ба- 
тилдта Аслæнбег æма хийнæ каст æрбакодта зæронд уосæмæ, — уæл- 
лæй, Сурме, æууæнкæ некæбæлбал ес. Куронгæсмæ дзæкъоли æрдæг 
нартихуар еунæгæй некæд фæххастай? 
Æвеппайди Олимпиадæ гъæрæй ниххудтæй. Нурми уæнгæ, цума 
ескумæ тагъд кæнуй, фал е ’мбæлццонтæй æ бон æхе ратонун нæ ’й, уой- 
йау æ цæстæ фæстæмæ дардта æма цудæй санкъехи бæрцæ раздæр. Нур 
имæ æ ахургæнæги мæстæймарæн загъд уотæ ходæг фæккастæй, æма æ 
цъæхснаг къæл-къæл бауорамун нæ фæразта, æхе иннердæмæ разилдта, 
æ цæсгон æ къохæй рахгæдта æма гъæунги астæу ниггубур æй, цума æ 
хъури ести ниххастæй æма уой тухгин рауолæфтæй рагæлдзунмæ гъа- 
вуй. Дунгæн ковæг рæхснæг гæдибæласау зæнхæмæ æртасуй, уæдта ’й 
ходæндзæг ку суадзуй, уæд æ астæу минкъий сраст кæнуй. 
— Уæртæ къолибадæг! — фæрсмæ кастæй Сурме, кизги ходунмæ 
æнæбари ходгæй, — нури уæнгæ дæр дин уой зæгъун ку гъудæй... 
Зæронд уоси фæлмæн цæстити арфæй æнæнгъæлæги æхст фа- 
тау ферттивта цидæр зуст фæккаст, фал уой Зæринæй фæстæмæ неке 
æрæстæфтæй. 
— Дæ сæр зæрондæй гириззаг фæууæд, — фиццагау æ медбилти 
худтæй, уотемæй гъазгæ-ходгæй ралгъиста Аслæнбеги. Æма æ цæсгон, 
кедæр рæвдауæгау нæуæгæй исрохс æй. Фал кæмидæр зæрди байзадæй 
езгарддзийнади игъæстæ. «Гириз гириз æй, фал силгоймагмæ мæн доги 
уæхæн æвзагæй ка дзурдта? — рагъуди кодта е. — Уогæ рæстæг уæхæн 
æй, ка ’й зонуй, рагон миутæ æгæр уæззау адтæнцæ...». 
Æдарци-фурт минкъий фæддузæрдуг æй, кæд æгæр æндиуд гъазæн 
дзурд зæронд æхемæ æфхуæрдæн райста, зæгъгæ, фал ибæл æндаг бака- 
стæй нецæмæй фæббæрæг æй æ рæуæг фæсмон. Цæсгонбæл гъазта пара- 
хат ходæзмолæ. Æ цæстæнгас ефтигъд фатау æвеппайди фæккомкоммæ 
’й Зæринæмæ. 
— Уæхемæ цæуис æви еци фæдæй скъоламæ? 
— Скъоламæ, — æнæбари дзуапп равардта кизгæ. 
— Дæ уроктæ фæстагдæр æнцæ? 
— Нæ, фиццæгтæ. 
— Гъæйдæ мадта, Сурме, Дзамболати мин бафæрсæ, писмо имæ ку 
финсай, уæд. 
43 

— Хуарз, хуарз, мæ хор, — æ сæр ковæгау телгæй дзуапп равард- 
та Сурме æма сабур къахдзæфтæй сосенади сæрти бахизтæй Зæрини 
хæццæ. 
Аслæнбег ба æ къох æрæвардта Олимпиади усхъитæбæл æма рараст 
æнцæ сосебæл скъолай æрдæмæ. 
— Фи! Ци фудуинд æй, — æвеппайди загъта Олимпиадæ. 
— Ка? — кæд фау кæмæ хауй, уой хуарз лæдæрдтæй, уæддæр бафар- 
ста Аслæнбег. 
— Нæ нæуæг ахургæнæг. 
— Сумахæн уомæй ци уæлдай ес? 
— Куд ци уæлдай? Æхца федун нæ нæ гъæудзæй зоопаркмæ, — 
цъæхснаг гъæлæсæй ниххудтæй Олимпиадæ, фал Аслæнбеги цæсгонбæл 
еу науæр дæр ку нæ фезмалдæй, уæд фæгъгъос æй. 
— Де ’взаг мудибиндзи фатæй игъаугидæр нæ ’й: æ цæф ресагæ 
’й, фал æхе мæлæт дæр уомæй фæууй. Не ’мбæлуй ахургæнæги туххæй 
уæхæн дзурдтæ кæнун. 
— Æма ’й æз еунæг дæуæн зæгъун. 
— Æз, фиццагидæр, дæ ахургæнæг дæн. Мæ цонг мин скъунис! 
— Нæ, ду, фиццагидæр, ме ’нсувæр дæ. Ахургæнгутæ берæ ’нцæ, ме 
’нсувæрти нимæдзæн ба мæ еу къохи æнгулдзитæ дæр фагæ ’нцæ. 
— Уомæ гæсгæ син гъæуама сæ дзурдмæ фулдæр игъосай. 
— Æма мæбæл дæ зæрдæ ескæд фæххудтæй? 
— Адтæй уæхæн дзамантæ дæр. 
— Нæбал уодзæй, мадта. 
— Фæййиндзинан. 
— Ериси ку рамолон, уæд мин ци балæвар кæндзæнæ? 
— Мæ лæвар дæ цæмæн гъæуй, рамболæ приз. 
— Нæ, ци ’мболон, е мæхе гъуддаг æй. Фал мин ду ци ратдзæнæ? 
— Фондз. 
— Фи! — сбостæ кодта кизгæ æма тухгин схустæй фæстæмæ рагæл- 
ста Аслæнбеги къох æ усхъитæй. 
— Олимпæ, ма фудуаг кæнæ! 
— Цийфæнди ку уа, уæддæр маймулий хузæн æй! — æвеппайди ба- 
бæй гъæрæй ниххудтæй кизгæ. 
— Ка? — нæуæгæй бафарста Аслæнбег. 
— Ка? Цума æй нæ зонуй. Сосæггæй имæ куд кастæ, уой нæ фæй- 
йидтон, æви? 
Аслæнбег æрлæудтæй. Цидæр зуст дзурд зæгъунмæ гъавта къæ- 
сибæдæг кизгæн, фал е къæпхæнæй къæпхæнмæ галеу къахбæл гæпгæн- 
гæ скъолай дууæуæладзугон азгъунсти асинттæбæл фæууæлбилæ ’й, 
хъандзал ставд пружинæ ин æ фæсте тухгин ниггупп кодта толдзæ- 
гъæдæй конд уæззау дуар... 
44 

IX 
Кърантæздохæнмæ бавналдта Олимпиадæ, сабургай æй разилдта. 
Уазал дони еугай уæззау æртæхтæ æрхаудтæнцæ мадард бæгънæг ба- 
уæрбæл дон пурхгæнæни листæг сарсийнæй, æма Олимпиадæ æ медбу- 
нат скафта, е ’уæнгтæ фелхъивта фурадæргæй, уæдта никки хъæбæрдæр 
æрæздухта минкъий æфсæйнаг тæли, æма, цума ревæд тæнæг нейлон 
пъолций евгед райзадæй, уоййау зиндтæй æригон кизги æнаййепп гури- 
конд тæрккъæвдай уорс æртæхти астæу. Цума ’й æнæнимæдзæ æвзестæ 
бæндæнтæ цирки артистау хæрдмæ сабургай есунцæ, уоййау зиндтæй 
еуварсæй бакæсгæй, æ къохтæ хæрдмæ ку сивазта, уæд. Сæумон трени- 
ровкæй фæллад, хедгъæстæ бауæр уайтагъд уазал дони æхецæн фестун 
кодта егъау æхцæуæндзийнадæ, æма кизгæ æ цæсгон дæрдта цухцурæги 
тæккæ испирингмæ. 
Кизгæ адтæй уæхæн кари, æгæр адгин æма æгæр тæссаг бæллец 
æнафæнттæмæ цæститæмæ хуссæг ку нæбал фæууадзуй. Кизгæ адтæй 
уæхæн кари, нæлгоймаги æнæнгъæлæги бамбæлдæй æгоммæгæс бауæр 
зингсугъдау ку фестъæлфуй, трамваййи, автобуси, е ба æндæр рауæн, 
адæн дзæвгарæ ’кæми сдзугур унцæ, уоми æ къундæг уавæрæй арази ку 
фæууй, фал æ билтæ барæй размæ ку рацъопп кæнуй æ тухст æма æ маст 
бавдесуни сæраппонд... 
Къох сабургай æрцудæй реугудурбæл, æрхизтæй губунмæ. Къох 
фæстæмæ ссудæй дæлахъуртæмæ, уæдта, цума еуварсмæ æнæбари фæг- 
гурдæй, уоййау æхе бауорæдта, карки айкæй стурдæр ка н’ адтæй, уæхæн 
къубусбæл. Æма, кизги нур еу цæйбæрцæдæр рæстæг хорхæй ка маруй, 
уоци катай нæуæгæй смедæг æй зæрди. 
«Мæ реу биццеуи реуи хузæн тъæпæнæй байзайдзæнæй», — зæрд- 
ристæй рагъуди кодта Олимпиадæ æма хертайæни астæу сахæй кастæй 
кумæдæр, фал неци уидта, цума уорс мегъæмæ ниссæццæ ’й. «Æма кæд 
æрдзæй ести гъæуаггин дæн, уæдта? Кæд силгоймаг унæн нæ бæззун?..» 
Æ резгæ къохтæй æ бæгънæг минкъий реутæ бааууон кодта, цума ин 
æ ходуйнаги гъæр еске ку фæййина, уомæй фæттарстæй æма æнæбонæй 
дзоццæги æрбадтæй. Фал еци минут нарæг фарси фæстейæй биццеути 
æртайæндонæй æрбайгъустæй Аслæнбеги дзурд: 
— Олимпæ, ами ма дæ? 
— Гъо. 
— Фæттагъд кæнæ, дæс минутей фæсте — дзæнгæрæг! 
— Гъо. 
— Куд дæ? 
— Хуарз. 
— Цæугæ мадта урокмæ. 
— Гъо. 
Фарси фæстейæй райгъустæй дони сæх-сæх æма нæлгоймаги фут- 
титæ. 
45 

«Е ба цума ци гъуди кæнуй мæн туххæй, — æвеппайди рагъуди код- 
та Олимпиадæ, — мæ аййепдзийнадæ мин уомæй хуæздæр ка зæгъуниау 
æй...» Æ цæстæ æ хъæбæр, идзагцар бæгънæг æгъдтæбæл ку ’рхуæстæй, 
уæд æхецæй фефсæрми æй. 
«Тæходуй, дæхемæ еуварсæй æндæр адæймаги цæстæй æрбакæсæ», 
— загъта æхенимæр æма рацудæй æртайæндони иннæ хатæнмæ, дарæс- 
ауиндзæнæй æриста фæлмæнгъун стур хесæрфæн, æхе си бæстон нис- 
сæрфта, уæдта рагон нарæг скъаппæмæ бацудæй. Сабургай æ уæле скодта 
æ дзаумæуттæ. Æ сæр ма еу хатт рауурста хесæрфæнæй, уæдта æхе размæ 
фæггубур кодта æма æ цæсгон фæййаууон æй бунмæ æрхауæг цубурæлвид 
бæзгин сау дзигготæй. Цæмæй тагъддæр расор уонцæ, уой туххæй сæ е 
’нгулдзитæй сцагъта, уæдта сæ ставддæндаг сæрвасæнæй ниффаста. 
Коридори ку фæццæйцудæй, уæд æй æрфæндадтæй раледзун æма 
къласи дуар æ сæрбæл бахæссун. Фал кизгæн уæхæн миутæ ке не 
’мбæлуй, уæлдайдæр уой кари скъоладзауæн, е æй бауорæдта. Уæдæй- 
тиккон гъенцъунæй æ зæрди еу мори бæрцæ дæр нæбал райзадæй: æнæ- 
нез, нæуæгæртад бауæри царди æнгъæвзгæ цийнæй бунат н’ адтæй са- 
гъæсæн. Къæсæрбæл æхе скъуæрдта Аланбæл. 
— Сабурдæр, кумæ гæпп кæнис! — загъта Олимпиадæ æма еуварс 
расхуста е ’мкъласони. 
— Сабур. Ахургæнæг уоми ’й, — æ фæдбæл дуар æхгæнгæй, загъта 
биццеу. — Мел æрбахæссун ми феронх æй. 
— Радгæс дæ? 
— Гъо. Дæ дзигготæ ба цæмæй схурстай? 
— Ду цæмæй æрбамæлай, уæхæн маргæй. 
— Салам! — загъта Алан æма ралигъдæй æ цорæй. 
— Æмбæлуй? — дуар урух байгон кодта æма гъæрæй бафарста 
кизгæ, фал, ахургæнæги стъоли уæлгъос Зæрини лæугæ ку фæййидта, 
уæд æй фæстæмæ раздæхунмæ берæ нæбал багъудæй, уой бæрцæ гъулæг 
ин адтæй æ фæййиндæ. «Куд ми феронх æй, фиццаг нæмæ математики 
урок ке ес», — фæсмонгæнгæ рагъуди кодта æма барæй дуар æ фæд- 
бæл тухгин æрбакъуæрдта. Знаги цори сæрустурæй ка ’рлæудтæй, уой- 
йау къæйнихæй десгæнæгау комкоммæ кастæй æригон дзугъурдзæсгон 
ахургæнæгмæ. Зæринæ æхемедæгæ батухстæй, уæдæйти гъæунги 
фурæфсæрмæй æ цæсгони сурхгъолæнттæ кæмæн рабадтæй, еци кизгæн 
уæхæн æндиуд, тохмæ седæг миуæ бакæнун æнгъæл н’ адтæй, кæд æ 
цъæхснаг къæл-къæл æ зæрдæмæ нæ фæццудæй, уæддæр: «Цæй æдули, 
цæй æнарæхст дæн», — æвеппайди æхемæ æрбамæстгун æй Зæринæ, 
тог скалдæй æ ростæмæ, фал цæсгонбæл дзугъуртæй неци фæззинд- 
тæй, æрмæст еу минкъий фæссагъæсхуз æй. Цидæр сдзорунмæ гъавта, 
нури уæнгæ си æ цæстæнгас ка нæма райста æма барæй æхе æдулихуз ка 
скодта, еци скъоладзаумæ — нæуæгæй алли рауæнтæй райгъустæй киз- 
ги разæнгардгæнæг ходун, — фал еци рæстæги къæсæрæй æрбахизтæй 
Алан, цуппæрдегъон мели къæртт финсæн фæйнæги тегъæбæл æривард- 
46 

та æма партæти ’хсæнти æ бунатмæ фæццæйцудæй. Олимпиадæ дæр æ 
фæдбæл рараст æй. Фал æй Зæринæ æруорæдта сабур, æ медтухст ин ка 
фæмминæг кодта, уæхæн тузмæг гъæлæсæй: 
— Дæуæн барæ нæма равардтон. Аци хатт ма фæууæд, фал иннæ 
хатт дзæнгæрæги фæсте дуар мабал æрбайгон кæнæ. Сбадæ. 
— Дæхуæдæг мæ нæ фæййидтай? — æ бунатмæ, Алан кæми æрбад- 
тæй, еци партæмæ цæугæй, загъта Олимпиадæ, — тренировки фæсте хе 
æхснун нæ гъæуй, æви? 
Зæринæ стъоли уæлгъос æрбадтæй, уæдта унæр бунтон ку басабур 
æй, уæд, Олимпиадæмæ комкоммæ кæсгæй, загъта: 
— Ахурдзауæн урокмæ байрæги кæнуни барæ нæййес. 
Фæстаг парти хъис-хъис исцудæй, цума ’й сæтгæ киндæадтæй. 
— Мадта еристи уæхуæдтæ догъ кæнетæ! 
— Ку багъæуа, уæд радогъ кæндзинан. 
— Фи! — бахъур-хъур кодта нæуæгæй Олимпиадæ, æрмæст аци 
хатт ниллæгдæр гъæлæсæй, фал æ мастбæл æфтуйгæ ци бакодта, æндæр 
минкъийдæр ба нæ фæцæй, — радогъ кæндзæнæнцæ! Фиццаг бунат ний- 
йахæссетæ, уæ хуарзæнхæй. 
Нæуæгæй райгъустæй кедæрти ходун. 
— Уайгæ машинæй тагъддæр неке кæнуй, фал мах догъкæнунæй 
адæймаг хъæбæрдæр гъæуй, æма уобæл фæцæй нæ дзубанди, — зæгъ- 
гæ, Зæринæ æнæргъудийæй фæццæйхатта журнали гъæугæ фарс, фал 
æй æваст фæстæмæ æруагъта. Æндаг бакастæй еунæг еци фезмæлдæй 
рабæрæг æй æ медхъурдохæн, фал уой дæр еуварсæй кæсгутæй неке 
бафеппайдта. Æрмæст, журнали стур сифæмæ, цæйбæрцæ æмбæлуй, 
уомæй фулдæр ку кастæй, уæд скъоладзаутæ базмалдæнцæ, кæцæйдæр 
райгъустæй сосо-босо, сауæнгæ ма кадæр, æнгъæлдæн, æ бунатæй дæр 
систадæй, тагъд-тагъдæй ралигъдæй æма фæстæмæ фездахтæй. Фал ма 
Зæрини багъудæй цалдæр секунди, цæмæй æ зæрди гупп-гупп сосæг арф 
уолæфтæй æрсабур кæна. Еци цубур рæстæг берæ цæбæлдæрти рагъуди 
кодта æригон ахургæнæг. Цума æхемедæгæ нæ, фал, бауæри æнде кæми- 
дæр ка фæззиндтæй, уæхæн æнкъарæнæй зæрдæресгæй балæдæрдтæй: 
«Нæ ибæл фæууæлахез уодзæнæн». Æма æхе æфхуардта, уæдæйти имæ 
дуаргæронæй ка никкомкоммæ ’й, уой цæстæнгас ке нæ бауорæдта, уой 
туххæй. Цума ’й аци кизги хæццæ фембæлд уотæ цæмæн стухсун кодта? 
Рæстæг н’ адтæй аци фарстæн дзуапп раттунæн. 
Партæй къелай æхсæн раздухсунæн цæйбæрцæ фадат адтæй, Заремæ 
уойбæрцæбæл е ’ргом разилдта фæстæмæ. «Кæмæ кæсуй?» — рагъуди 
кодта Олимпиадæ æма бакастæй Аланмæ: е раздæрау сæргубурæй лæуд- 
тæй æ сæргъи, фал нур пъолмæ нæ, фал цæсти бунти гъузгæ каст кодта 
Зареми ’рдæмæ. «Аци бунти хумæгæнæгмæ неке кæсуй, æ цæститæ си 
куд ниццавта», — рагъуди кодта кизгæ. Æма гъæрæй ниууолæфтæй. Æ 
зекъæмæ æ къохтæ сбуцæу кодта. Æ цæститæ кæрæдзебæл фæххуæстæн- 
цæ уайтагъд. «Фал уобæл æндæр хатт радзордзинан...» — кæцæйдæр 
47 

идардæй райгъуста ахургæнæги дзурд æма æ сæрбæл туххæй-фудти 
схуæстæй. 
— Нур ба, — Зæринæ журналмæ æргубур æй, номхигъдбæл æ 
кæстæр æнгулдзæ бунмæ æрцудæй, æма еу рауæн, сифи астæумæ хæстæг, 
æрлæудтæй. 
— Заремæ. 
Заремæ æнæзийнадæй фестадæй. Бæрæг адтæй, æнæнгъæлæги фар- 
стæй къурццæвæнмæ ке нæ бахаудтæй. 
— Мæ бунатæй дзорон æви фæйнæги размæ рацæуон? 
— Уæздан адæймаги миуæ бакæнæ, — зинна-нæзинна æ цæсгон 
фæррохсдæр æй Зæринæн, фал е, ка ’й зонуй, зæрди цийнæ æвдесæг 
н’ адтæй: цалинмæ дзубанди цудæй, уæдмæ имæ хори тунæ къæразгæй 
æрбакастæй, æма æ фæтæн тæрнихбæл разиндтæнцæ, нурмæ бафеппай- 
æн кæмæн н’ адтæй, уæхæн листæг æнцъулдтæ. 
Олимпиадæ æ къох парти лагъзи бацавта, абони сæумæцъæхæй ами 
ке ниввардта, еци бор устур партфел хæрхæргæнгæ раласта. Партæбæл 
æй ку ’ргæлста, уæд бабæй æ цæстæнгас сæмбалдæй Зæрини цæстæн- 
гасбæл, фал ахургæнæг уайтагъд е ’ргон раздахта фæйнæги цори дзуап- 
дæттæг кизгæмæ. 
Олимпиадæ систа тетрад, дууæ сифи си сæскъудта. Дзæвгарæ 
рæстæг тетрæдтæ, киунугутæ, уæдта хизини æвæрд иннæ дзаумæуттæ 
деголæгæнæгау фæрракалæ-бакалæ кодта. 
— Алан, — æ партфел æхгæнгæй, загъта Олимпиадæ, — мæ ручкæ 
феронх кодтон. Рахсай, неци дæмæ ес, цæмæй рафинсон. 
Биццеу ин ручкæ равардта. Олимпиадæ æ галеу къохæй бааууон 
кодта, ци финста, уой. Уæдта гæгъæди банхуæрста Алани цормæ æма 
ибæл ручкæ æрæвардта. Биццеу стур, рæсугъд дамугъатæй финст бака- 
стæй: «Уарзис æй?» 
Алан цæмæйдæр фæттарстæй. Ахургæнæги ’рдæмæ фæккастæй: 
ручкæ ин цума хæрдмæ сесун нæ кумдта, уоййау æй сабургай æхердæмæ 
гъузгæ æрбаласта. 
«Ке?», — тагъд-тагъдæй рафинста æма ручкæ æ бунати райвардта. 
«Зареми». 
«Цæмæн дæмæ уотæ кæсуй?» 
«Уомæн æма е нæ къласи тæккæ рæсугъддæр кизгæ æй». 
«Ка загъта?» 
«Æз». 
«Фæррæдудтæ. Ес ма си». 
«Ка?» 
«Е мæхе гъуддаг æй». 
1«Кæд мæ æмбалбæл нимаис, уæд мин æй зæгъæ». 
Алан тъафæмæ куддæр фæццæйæвналдта, уотæ ибæл æндæр къохи 
фондз æнгулдзи сæ кæрæнттæй æрæнцадæнцæ, æма армитъæпæн, фондз 
цæгиндзебæл лæууæг тугурау, æ аууон фæккодта финститæ. Цума кадæр 
48 

стур уæззау бæлдойæй скъолай фарс æндæрдигæй æмир хуаст никкодта 
æма азгъунст базмалдæй, уотæ фæккастæй биццеумæ. Фал е адтæй æхе 
сæрмагонд зæрди фæдесгъæр: реугудури медæгæ цидæр тæссаг гъæрмос 
дон фæппурх æй æма æрдæгнихъуæрд æнадæ комидзагау хъури рабадтæй. 
— Æз, — загъта Зæринæ, — еске финстæгутæ кæсун нæ уарзун æма 
уи корун, баримæхсетæ бал сæ. 
Фал Алан, идарддæр ци адтæй, уой цума æ медфунмæ уидта, уоййау 
фæййеппард æй дуйнейæй. Æрмæст ма банкъардта, кадæр ин, æнгъæл- 
дæн, Олимпиадæ адтæй, æ фарс е ’рæмбуйникъæдзæй тухгин куд æр- 
бакъуæрдта, фегъуста кедæр дзубандий æнæбаст скъуддзæгтæ... «Тæп- 
под... Куд ниффæлорс дæ», — е дæр, æнгъæлдæн, æ синхаг кизгæ адтæй; 
Алан ма æ медбилти дæр бахудтæй, гъома, игъосун дæ, зæгъгæ, фал æ 
фæлорс тæрнихбæл фæззиндтæй хеди листæг æртæхтæ, æ цæститæ æв- 
гин цæститау æдзинæг, æнæникъолгæй кастæнцæ ахургæнæгмæ, фал 
уингæ неци кодтонцæ: мæлæти тас байахæста Алани уод, зæрдæ фæ- 
десгъæр кодта: «Нуртæккæ раскъундзæнæн. Нуртæккæ ниппурх уодзæ- 
нæн... Нуртæккæ, нуртæккæ...» 
«Гæр, уотемæй? Урокки бадгæй, — æнæбун фæсмон æрбалхъивта 
реугудур. — Гæр, мæнæ уотæ, бадгæ-бадун? Мæ бийнонти дæр нæбал 
фæййиндзæнæн? Æдули æма ходуйнаги мард?..» 
Алан тухуолæфт кодта, æнкъардта, æ тæрнихбæл хеди ’ртæхтæ фул- 
дæрæй-фулдæр куд кæнунцæ, фал æ бунатæй не ’змалдæй, бадтæй цавд- 
дорау æма худтæй æ медбилтæ, — маке маци балæдæра... Уæлдай тух- 
уастдæр ба æфсæрми кодта Олимпиадæй, — уæхæн æнæбон, тарст æма 
нецæййагæй æй æвеппайди æ фарсмæ ку ’руина. «Нæ! Мæлæт хуæздæр!» 
— загъта æхенимæри æма сосæггæй æ пульсбæл е ’нгулдзæ æривардта. 
— Еу... дууæ, æртæ, цуппар... — æ бон не ’ссæй зæрди æверхъау 
гуп-гуп банимайун æма адæргæй базмалдæй. Фал имæ уотæ фæккастæй, 
цума зæрдæ æ кустæй банцадæй, реуи нецибал ес, æрмæст ма æ тæвдæй 
æнкъаруй æхе. Таси тæккæ æгъатирдæр уолæн ниццавта реугудур. 
Фурлигъдæй æ уод тагъд ка сесдзæй, уæхæн бæхи цæфхæдти гъæрæй 
тагъддæр гæбар-губур кодта зæрдæ. Уæдта цидæр студта, цидæр тæвдæ 
содзгæ зæйау реу фæххæлеу æй æма фæндон суолæфтæй. Æ пульсмæ 
фæллæбурдта Алан. Цума æппундæр некæми неци ’рцудæй, уоййау 
зæрдæ æнцад æ куст кодта. 
Æрмæст ма ибæл еске æрбамбæлди хузæн цидæр дзигигæнгæ змал- 
дæй. Æнахур, мæлæтæй фæййервæзти егъау цийнæ æнгъæвзгæ рацудæй, 
минкъий раздæр адзали тас кæми абузтæй, еци уодбæл. 
Алани фæндадтæй ескæмæн ести хуарз ракæнун, фал ци? Фæрсмæ 
бакастæй Олимпиадæмæ, фал е, æ зекъæй кæрæдзебæл æвæрд тумбул- 
къохтæбæл æнцайгæй, сабур бафунæй æй. Æма æ зæрдæбæл æрбалæуд- 
тæй гæгъæди. Ци фæцæй? Ходуйнаг... Фал æй, æнгъæлдæн, ахургæнæг 
нæ райста. Олимпиадæмæ уодзæнæй. 
«Дохтурмæ бацæун гъæуй, — рагъуди кодта биццеу. — Æнæмæн- 
гæ, æнæмæнгæ». Æ медунафæ ин æхцæуæн адтæй, уомæн æма — дессаг 
4 Малити Васо 
49 

куд нæ ’й, — цума рагæй кæмæ бæллуй, уæхæн цидæр нæуæгдзийнадæ 
ин ссердзæнæй дохтур æ царди æма уомæй фæттухгиндæр æма фæккар- 
хуздæр уодзæнæй. Фал зудта, еунæг дохтурмæ дæр ке нæ бацæудзæй, 
уомæн, æма уæд рагъæр уодзæнæй æ лæмæгъдзийнадæ, тæрегъæд ин 
кæндзæнцæ, фал æй æнхæст лæгбæл нæбал нимайдзæнцæ е ’мбæлттæ... 
уæлдайдæр ба — Олимпиадæ. Æма иссодзæг хускъæ къуæцæлти артау 
тагъд минæггæнгæ цудæй æ цийнæ. 
«Гъо, — загъта зæрдмæгурæй æхецæн, — æз сахъат лæг дæн. 
Гъай-гъай, хе дзæбæх кæнун гъæуй. Æрмæст нур нæ. Мæнæ дæс къла- 
си ку фæууон, уæд. Дохтурмæ бацæудзæнæн, институтмæ ку бахауон, 
уæд...» Аци гъудийæй бабæй фенцондæр æй Аланæн, уомæн æма уæхæн 
æригон адæймаг нæййес, федæни бони цидæр царди фæрæзнæ, цидæр 
амал ка нæ уинуй, идардæй кæсгæй авд хатти стурдæр æма гъомусгин- 
дæрæй ка разиннуй, уоци нифсдæттæг рохс ке нæ æндавуй... 
— Æдарцти Олимпиадæ, — гъæрæй загъта ахургæнæг. 
Алан æ гъудитæй æрæскъиттæй. Æ синхагмæ фæккастæй. Е 
фестъæлфтæй, фæйнердæмæ ракæститæ кодта æма, кæми бадуй, уой ку 
æрлæдæрдтæй, уæд æхе лæмбунæг игъосæг ракодта. 
— Æз дæумæ дзорун, Олимпиадæ, — сдзурдта бабæй Зæринæ, æма 
кизгæ систадæй. — Зæгъай, нуртæккæ дзубанди цæбæл цудæй? 
Олимпиадæ сæрбæрзондæй комкоммæ кæстæй фæйнæгмæ. 
— Æз дæу фæрсун. 
Фал дзуапп нæ райгъустæй. 
— Сбадæ, — загъта Зæринæ, — еуминкъий æфсæрми кæнун дæр 
гъæуй. 
— Абони бонивайæнти фестадтæн! — бахъурхъур кодта кизгæ, æ 
бунати бадгæй, — мадта ма... 
— Æз мæ дзурд загътон, — тузмæг, нæлгоймаги гъæлæсæй ин æ 
дзурд раскъудта ахургæнæг, — æма уой туххæй нæбал дзордзинан... 
— Еунæг тренировкæмæ дæр нæбал фæццæудзæнæн, — кæунгъæ- 
лæсæй загъта Олимпиадæ, — цума мæхецæн ести агорун!.. 
Кизгæ къæразгæй ку рагæпп кодтаидæ, кенæ ба æ ахургæнæгбæл 
тумбул къохæй ку ралæудтаидæ, уæд уотæ нæ бадес кодтаидæ Зæринæ. 
Аци гирццæ кизгæн æ зæрдæ æрбаунгæг уодзæнæй, уой æнгъæл некæд 
адтæй. Æма балæдæрдтæй: æнарæхст, гоби, фуд-зæрдæ лæгау бафхуард- 
та æригон уоди сæрустурдзийнадæ. Бафхуардта, е ’мбæлтти æхсæн хъал 
кæмæй адтæй, æрдзæ ин курдиадау уæлдай боцдæрæн ке балæвар код- 
та, еци бауæри уæлмонц. Е ’нæргъуди гумери дзубандитæй ин къумух 
адæймагау æрниллæг кодта æ бæллец. Зæринæ æрвдзæфау æ медбуна- 
ти лæудтæй æма комкоммæ кастæй, æ бунккаг билæ сосæг хæкъурццæй 
зир-зир кæмæн кодта, еци рæсугъд саби кизгæмæ. Ахургæнæги къохи 
æнгулдзитæ адæргæй кæрæдзей медæгæ рауадæнцæ æма сæ къæр-къæр 
исцудæй. Цидæр исдзорунмæ гъавта, фал уæдмæ ниййазæлдæй дзæн- 
гæрæг, æма скъоладзаутæ сæ бунæтти базмалдæнцæ. 
50 

X 
Фæсуроктæ Зæринæ тагъд къахдзæфтæй цудæй æ фатермæ. «Уæхæн 
лæгъузæй ци бакодтон, уотæ хъæбæр цæбæл фæсмон кæнун?» — гъуди 
кодта е æма æ цæститæбæл æнæсцохæй уадæй Олимпиадæ. 
Абони имæ дуаргæронæй гирццæхуз æма сæрустурæй ка кастæй, е 
нæ, партæбæл ка бафунæй æй, уæдта фæстагмæ ахургæнæги уайдзæф- 
мæ æ кæун ка нæбал бауорæдта, еци Олимпиадæ дæр н’ адтæй, е адтæй 
дæргъæлвæс гурведауцæ саби-кизгæ спортивон дарæси, абони сæумæраги 
гъæунги ке фæййидта. Фал цумæ аци цау, иннæ цаути æ аууон бакæнгæй, 
уотæ ирдæй цæмæн байзадæй зæрди, киунуги фарсбæл ставд къариндасæй 
ке баханхæ кæнунцæ, уæхæн сæйраг гъуди æвдесæг бунатау. Цанæбæрæг 
дессаг æй, минкъий кизгæ кедæр гъазæн дзурдбæл ке бакъуæцæл æй 
ходæгæй? Цæмæн ин æримисун кодта æ хестæр хуæрæ Зарети? 
Е адтæй тугъди фæсте стонг æнзти — уæд Зæринæбæл аст-фараст 
анземæй фулдæр нæма цудайдæ. Заретæ скъолайæй æрбацудæй. Æ хъу- 
мацæй конд хизин зурнæйзилд къохгин рагон гъæдин хуссæнбæл ба- 
гæлста æма стъоли цори æрбадтæй. Æ цæсгон адтæй æнахур фæлорс, æ 
цæстити цума циуавæрдæр тас ниндзуг æй, уоййау хъоппæгъ, æ билтæ 
фурлæмæгъæй сæхе æгъдауæй минкъий байгон æнцæ... «Æ сæр сабур- 
гай æрхаста стъоли тегъæмæ. Дзæвгарæ рæстæг лæудтæй уотемæй, цума 
фунæй бацæй, уæдта минкъий æ сæр базмæлун кодта, фæстæмæ рака- 
стæй Зæринæмæ æма бафарста: 
— Хуæруйнаг нæмæ неци ес? 
— Ес, — загъта Зæринæ æма дуари æнде фæцæй. Минкъий 
фæстæдæр æрбахаста цигъди æрдæг! Хурхи финкæ æртæхгай лæдæр- 
стæй Зæрини къохæй зæнхæмæ, бæрæг адтæй, æ цонг си арф ке рауагъта. 
— Ци миуæ бакодтай, къæсибадæг! — æ бунатæй фæггæпп кодта 
Заретæ æма, кедæр цæфæй æхе рагацау гъæуайгæнæгау, æ сæр куддæр 
фæстæмæ рагæлста, уæдæйтиккон лæмæгъ къохтæ тогцъух хъæрццигъа- 
тæ фестадæнцæ. Зæринæ цихти къæртт æ реумæ хъæбæр æрбалхъивта, 
къохбæл федардæрæн æ зекъæй æрхуæстæй æма уæгъдæ къохæй балæ- 
борæ-балæборæ кодта æ хуæри цæсгонмæ, цæмæй имæ е хæстæг ма æр- 
бацæуа. Æваст æ нихтæ фæлмæн бауæри ранæхстæнцæ. Зарети цъæхахст 
иссудæй. Зæринæн цигъд æ къохтæй æрхаудтæй, æргъæй исæрст лигъз 
æма кæдзоссæрфт зæнхæбæл ратулдæй, минкъий мортæ си рахаудтæй. 
Зæринæ æ хуæри цæсгонбæл нихти цъæррæмухститæй рагъарæг тоги 
фæдтæ ку фæййидта, уæд æхе дæлгоммæ æргæлста зæнхæбæл, æ къæхтæ 
æма æ къохтæ цæгъдгæй, нирдеуагæ кодта: 
— Исистæ уæлæмæ, фæлхæрст! — илгъгæнæгау сабургай загъта 
Заретæ, стъоли сæргъи æрбадтæй, никки лæмæгъдæр æма тæрегъæд- 
дагдæрæй, фал æ цæстити тасæнгæс æрттивди бæсти аци хатт адтæй ма- 
сти тæмæн. 
— Ду дæхуæдæг дæ фудгин, дæхуæдæг! — никки хъæбæрдæр нирде- 
уагæ кодта Зæринæ. — Æз дин цигъд æрбахастон, ду ба мæ нæмгæ кæнис. 
51 

— Нæ мæ гъæуй дæ цигъд, — мæстгунæй загъта Заретæ, — хæндуг- 
мæ æвналæн ке нæййес, уой нæ зонис? Исистæ, зæгъун! 
Зæринæ æ кæунæй банцадæй, æ бунати рабадтæй, фал исистуни 
зæрди нæма адтæй. 
— Æма судæй ку мæлай, уæдта? — загъта е æма бабæй æ зæрдæ 
сунгæг æй. 
Заретæ аци хатт дзуапп нæ равардта. Ка ’й зонуй, уомæн дæр æ 
зæрдæ сунгæг æй, фал æ медхъурдохæн æнцонæй ка равдеса, уæхæнт- 
тæй н’ адтæй. 
— Цæйбæрцæ дзорун кæнис дæхемæ? — æрæгиау загъта е æма 
æхуæдæг исистадæй, æргубур кодта зæнхæмæ, æ еу къохæй цигъд 
исиста, иннæ къохæй ба уорсаги мортæ рауигъта, уæдта дони гогойнæ 
райста æма æндæмæ рахизтæй. Е ’рбацудмæ Зæринæ исистадæй. 
— Цигъд æрæхснадтон, — æ комидæнттæ тухнихъуæрд никкæнгæй, 
загъта Заретæ, — нæуæгæй æй ниввæрæн æ бунати, æма нæ ку фæрса, 
уæд, неци зонæн, зæгъгæ, зæгъдзинан. 
— Бахуæрæн æй, — бостæхузæй сдзурдта Зæринæ, — нæмунæй 
уæлдай ма нин ести кæндзæнæй? 
— Нæмунæй бæргæ неке тæрсуй, — къех æма сагъæсхузæй хæдзари 
астæу лæудтæй Заретæ, уæдта цигъд дууæ дехи ракодта æма си еу хай 
æрбадардта æ кæстæр хуæрæмæ: 
— Ци уа, е уæд! 
Зæринæ зудæй хуардта æма фæрсмæ æфсæрмихузæй кастæй æ 
хуæрæмæ. Е æвеппайди æ медбилти бахудтæй, сауæнгæ ма æ сæр дæр 
куддæр фæггубур æй, уотæ ниннихъуардта æ комидæнттæ, Зæрини ад- 
гин цъæм-цъæммæ уæлдай парахатдæрæй ка æруадæй... Уæдта сабургай 
искомидзаг кодта. Æма, æвæццæгæн, уæди хузæн нивгун некæдбал ад- 
тæй Зæринæ. Игъæлдзæг æма боцæй кастæй æ хестæр хуæрæмæ. Æма 
цидæр загъта, Заретæ ниххудтæй гъæрæй, æ комидзаг цъухæй ку ’рхауа, 
уомæй фæттарстæй æма е ’нгулдзæй æ цъух рахгæдта. Уоци рæстæг дуар 
æрбайгон æй... Æма уойфæсте Зæрини бон феронх кæнун нæбал бацæй... 
Нæ фидиуосæ, аргъæутти силберæгъ ка фестуй, уæхæн н’ адтæй. Зунд- 
гин æма хæдзардзин æфсийнæ. Ка ’й зонуй, еуминкъий къиндигомау 
дæр адтæй. Ка ’й зонуй, æхе сувæллæнттæн дæр арфæ нæ ракодтаидæ 
еци рæстæг, уæхæн гъуддæгтæ фæййингæй... 
— У-у, гормонтæ, фæстауæрцæ куд нецæбæл кæнетæ, иуазæг ку 
’рбацæуа, уæд ма ин æ рази ци æривæрдзинан, еминæ бахуæрайтæ! — 
загъта е æма фæстæмæ фæззилдæй. Зæринæ фæййидта: цийнæ æрбай- 
сафтæй Зарети цæсгонæй. Цума æ цъухи дор бахаудтæй æма æ дæндæ- 
гутæн уомæй тарстæй, уоййау ма æ комидзаг сабургай æрæууилдта, æма 
æй цихъуæргæ нæ ракодта, уотемæй æ билтæ минкъий бахæлеу кодта, 
æма æ хъоппæгъ цæстити ниндзуг æй æнахур тас. 
Уæдæй фæстæмæ еци цау æнцойнæ нæбал уагъта Зæрини... Æма ’й 
нур дæр еске ку бафæрсидæ, тæрегъæддагдæр гъуддагæй æ царди ци 
52 

фæййидта, уæд, æнæмæнгæ, æ зæрдæбæл æрлæууидæ аци хабар... Фал 
еумæйагæй ци ес æрдæгæууилд комидзаг æма æвзонг цардæфсæст кизги 
къæл-къæлæн? Циуавæр æнæуингæ бастдзийнадæ ес се ’хсæн? Зæгъæн, 
Заретæ æнкъардæй ку бадтайдæ æма тæрсгæ-резгæй ку хуардтайдæ æ 
цигъди морæ, уæд, ка ’й зонуй, фидиуосæ уотæ не смæстгун адтайдæ. 
Æ давд æвæрæнбæл уойбæрцæ нæ исмæстгун æй, æстонг кизги ходгæ 
ке фæййидта, е ин цæйбæрцæбæл гъулæг адтæй... Æма Зæринæ дæр кæд 
æгæр æндиуд къæл-къæли туххæй бафхуардта æ ахурдзауи? Хæдзар- 
дзин æфсийнæ фæттарстæй æ бартæн ирæзгæ уоди сæребарæдзийнадæй. 
Мадта цæмæй фæттарстæй Зæринæ ба? Цæмæй? Ау, е ’ндиуд сæр- 
устурдзийнадæй? Кизгæ æхе рабарста, Зæринæ-ахургæнæгбæл нæ, фал 
Зæринæ-силгоймагбæл æма хуæрз æнцонæй фæййидта, берæ цæмæй- 
дæрти ибæл тухгиндæр ке кæнуй: конд æма уиндæй, е ’гъæлдзæгдзий- 
надæй, æ цардæфсæст æнæмæтæдзийнадæй æма, æппунфæстаг, райо- 
ни хуæздæр спортсменкæбæл нимад ке æй, уомæй. Тæккæ тæссагдæр 
е æй, æма Олимпиадæ æ уæлдæрдзийнади æнкъарæн римæхсгæ ке нæ 
кæнуй, фал æй айнæг къæдзæхау æргон æрæвардта, æригон ахургæнæг 
ин æ зæрдæмæ ци фæндаг агоруй, уобæл. Зæринæ ба ин æ нихмæ ци 
æрæвæра? Инæйнондзийнадæ? 
Зæринæ уотæ тухуаст фæттарстæй аци гъудийæй, æма, цума æ мед- 
фунмæ фестъæлфтæй, уоййау æрæскъиттæй æ тарф сагъæстæй, фæй- 
нердæмæ ракæститæ кодта æма, æ нивæн, æ аллифæрсти хæстæг неке 
фæййидта. 
Еске дæ ниллæгдæри бунати ку ’вæра æма уой дæхуæдæг ку лæдæрай, 
уæд уомæй зиндæр неци фæууй. Уæлдайдæр еци сæрбæрзонд адæймаг 
дæ ахурдзау ку разинна... Зæринæ аци æнкъарæнæй еу æма дууæ хат- 
ти нæ гъезæмарæ кодта. Æхуæдæг некæбæл уæлазар кодта, уæдта еске 
схъæл, зинæнвæрсондзийнадæ дæр некæмæн хатир кодта — е ’мбал киз- 
гуттæй райдайæ æма педагогики кафедри профессортæй фæууо... Фал 
нур бунтон æндæр гъуддаг æй... Æхе ахуркæнуйнаг. Æма æвæлтæрд бок- 
серау уотæ æнцонæй ниццæвун бауагъта æ зæрдæ минкъий æдзæсгон 
кизгæн. Æма си Зæринæ æ маст райста! 
Ахургæнæги билтæ базмалдæнцæ æма, еске æ размæ ку фæцайдæ, 
уæд, ка ’й зонуй, фегъустайдæ, æхемæ илгъгæнæгау фурадæргæй е ’взаг- 
бæл ка рабадтæй, еци гъуди: «Ходуйнаг». «Куд нецæййаг дæн, — загъта 
æ меднимæри, — æ сæйрагдæр минеуæг, æ зæрдæргъæвддзийнадæй баф- 
хуæрунæй æндæр мæ бон неци бацæй. О, æз си мæ маст истон, мæ маст, æ 
айсомиккон сæрустур, æдзæсгон къæл-къæли туххæй. Уомæн æма е мæн 
уингæ дæр нæ кодта, æз ба æ цори мæхемæ цидæр æнæбарæ, æнахъинон, 
зæнхæбæл ке некæд неци гъæуй, уæхæн адæймаг фæккастæн!..» 
«Рахуæретæ, рахуæретæ, мæ хортæ, мæхуæдæг дæр уин аци цихт 
дæттуйнаг адтæн, фал иуазгутæмæ æнгъæлмæ кастæн...». Е адтайдæ 
еунæг раст загъд. Еуæрдигæй, ци ’рцудæй, уомæн гæнæн нæбал ес, уæд- 
та ма сабийти хуæрдæ æнадæ ка кæнуй, иннердигæй, иуазгути кой фæ- 
53 

дзæхстау байзадайдæ минкъий зæрдити æма сæ къохтæ уорæдтайонцæ 
иннæ хатт, æртиккаг æма сæйрагдæр гъуддаг ба — уарзондзийнадæ. 
Фал кæд фидиуоси нæ гъудæй еци уарзондзийнадæ, уæдта? Нæ гъудæй! 
Уæхæн адæймаг нæййе, инней уарзондзийнадæ ке нæ гъæуй. Æрмæст 
æй базонæ сфæлдесун æма раттун, кенæ балæдæрун æма райсун. Æма 
Зæринæ æримиста таурæхъ. 
Киндзæ æма æфсийнæ нæ федудтонцæ, цардæнцæ дууæ цифуддæр 
знæгтау еу уæзæгбæл, еу къонай цори. Еухатт зæронд уосæ æруатон æй. 
Киндзæ дохтурмæ фæццудæй, дуйней лæвæрттæ ин фæххаста æма ин 
сгъæр кодта æ рагон сосæг бæлдæ: хуаси бæсти е ’фсийнæн курдта, са- 
бургай ка маруй, уæхæн марг. «Хуарз, — загъта дохтур, — æз дин рат- 
дзæнæн уæхæн хинттæ ’ма кæлæнтæ, де ’нæйнон æфсийни дин сау зæн- 
хæбæл ка бафтауа. Æрмæст дæ зæрдæбæл бадарæ мæ фæдзæхст: цума 
дин а дуйней адгиндæр адæймаг нæййес, цума дин æнæ уомæй бон рохс 
нæ кæнуй, æхсæвæ ба дæ хуссæг нæ ахæссуй, уотæ имæ зелæ. Еудзурдæй, 
бæдоли зæрдæ имæ цума дарис, уотæ дæхе дарæ. Бабухсæ, берæ рæстæг 
нæ уодзæнæй». 
Зæрдиуагæй æнхæст кодта киндзæ дохтури фæдзæхст. Æма имæ 
еу бон кæугæ æрбацудæй: «Дохтур, — загъта е, — æз стур фудгæн- 
дæ бакодтон. Æз нури уæнгæ рæдуйгæ кодтон, ме ’фсийнæй хуæздæр, 
хæларзæрдæдæр адæймаг а зæнхæбæл нæййес: фæййервæзун æй кæнæ». 
«Де ’фсийнæ фæййервазтæй, — æ медбилти ходгæй, загъта зунд- 
гин лæг, — ервæзун ба ’й фæккодтай ду дæ уарзондзийнадæй. Мæ 
«кæлæнтæ» ба адтæнцæ хумæтæг дон». 
Цæбæл дзорæг æй аци таурæхъ? Уарзæ æма дæ уарзонцæ. Фал 
уарзондзийнадæ абстрактон нæ ’й, уомæн æ хузтæ æнæнимæдзæ ’нцæ, 
дуйней гъуддæгтæ куд æнæнимæдзæ ’нцæ, уотæ. Фал æ нихмæ инæй- 
нондзийнадæ кæмæн лæууй, уоци уарзондзийнадæ сугъдæгæй, æнæфæк- 
кеугæй байзайдзæнæй? Нæ... Гъæуама уарзондзийнадæ кæддæриддæр 
уæлахез кæна. Уомæн ба фенхус кæндзæнæй советон педагогикæ. Ревæд 
армæй, æнкъарæнти евгед, тохи рамболæн нæййес. Мадта ци гъæуама 
æривæрон уæддæр еци къæсибадæг кизги хевæндæдзийнади нихмæ? 
Мæ ахургонддзийнадæ? Æма ма мах рæстæги пединститут фæуун дес- 
саг кæмæ кæсуй? 
Кæми ’й еци тухæ, скъоладзаути æ фæдбæл ка цæун кæнуй? 
Кæми ’й агорон? Мæхемедæг æви киунугути? Уарзæ æма дæ уарзонцæ... 
Колдуармæ хæрхæмбæлд фæцæй Сурмебæл. 
— Цæй æрæгæмæ цæуис, мæ хор, дæ хæдзарæмæ, — загъта е æма ин 
æ цонг рæвдаугæ æрдаудта æ армæй. — Дæ фусунти хæццæ берæ фæб- 
бадтæн, æма, ку некæцæй зиндтæ, уæд нæхемæ рараст дæн. 
— Нурма-нур фæцæнцæ мæ уроктæ, — æ гъудитæй æнхæст нæма 
исуæгъдæ ’й Зæринæ æма, зæронд уосæмæ æгæр æргон кæсгæй, уазал 
гъæлæсæй загъта, фал уайтагъд рагъуди кодта, æ цори ка лæууй, уой 
æма куддæр фестъæлфтæй, æ цæсгон расурх æй æма дзугъуртæ дзæв- 
гарæ фæмминкъийдæр æнцæ, бауæри æмхуз ке иссæнцæ, уомæй. 
54 

«Е, æ уодигъæдæ уæхæн æй, æви æхецæй æфсæрмигæнагæ мæ 
цæстæмæ райаразта?» — рагъуди кодта Сурме æма комкоммæ бака- 
стæй Зæринæмæ, фал байрæги кодта, кизгæ уæдмæ æ цæститæ бунмæ 
æруагъта. Сурме силгоймаги æууæлтæй тæккæ хъазардæрбæл нимадта 
æфсæрми кæнуни хъаурæ. Цæстити еунæг ферттивдæй дæр, цид, базуд- 
та, силæстæг къæйних æй, æви тогæй уæздан æй. Æ фурттæн фæдзах- 
ста: нæлгоймаги алли дзурдæн дæр дзуапп ка еруй, уæхæн силгоймагæй 
уæхе гъæуай кæнетæ. 
Аци дзурдтæ ин еухатт Цæрæг гиризгæнгæй загъта: «Æма силгой- 
маг тæрхонгæнæг кенæ адвокатæй ку коса, уæдта?» Мадæ ин дзуапп ра- 
вардта: «Тæрхонгæнæг нæ, фал паддзахæй ку коса, уæддæр силгоймаг 
силгоймаг æй. Æфсарæ рæсугъд гъуддæгтæ кæнунмæ неци гъигæ даруй. 
Мадта хуæнхбæсти Дзагурти Сурæти стур æмбурдтæмæ цæмæн агурд- 
тонцæ? Гъай-гъай. Дзорунмæ дæсни адтæй, мадта зундгин дæр куд нæ 
адтайдæ, фал дзурддзæугæ зæронд лæгти ’хсæн уомæй сæргиндæртæ 
дæр разиндтайдæ. Гъе æрмæст гъуддаг уой медæгæ адтæй, æма номдзуд 
уосæ æхемæ нæлгоймаги хъаурæ дæр ссердта, фал лæгтæй ба силгой- 
маги хъаурæ некæмæ адтæй. Еудзурдæй, нæлгоймаги гъуддаг кодта æ 
силгоймаги æфсарми æнхусæй. Нуриккон бунати лæуд силтæ ба уотæ 
æнгъæлунцæ, цума силгоймаг цæмæй федауй, е син сæ кусти хъори хуа- 
сæй æндæр неци ’й æма хаттæй-хатт сæ цæсгон æгæр суадзунцæ...» 
— Фæстæмæ нæмæ раздæхæ, — загъта Зæринæ æма æнгулдзити 
кæрæнттæй бавналдта Сурмей дусмæ, — хатир бакæнæ, нæ зудтон... 
— Фæстæмæ нæбал раздæхдзæнæн, æгæр берæ фæббадтæн, хæд- 
зарæ æвæгæсæгæй ниууагътон. Мæ цуди сæр дæумæ ’й, мæ хор, баздæхæ 
æма дæ киунугутæ ниввæрæ æма нæхемæ цæуæн. Цо, цо, мабал мæ 
лæуун кæнæ. Борæтий рохсаггаг мæрдтæмæ уой ку базона, мæ хæдзари 
нæма адтæ, уæд ци зæгъдзæнæй. 
Зæринæ батухстæй. Ци загътайдæ, уой нæбал зудта. Хъæбæр æй нæ 
фæндадтæй æ рæстæг фесафун — исон имæ цуппар урокки ес æма сæмæ 
лæмбунæг бацæттæ кæнун гъæуй. Сурме балæдæрдтæй, æ лимæн кизгæ 
æхемедæг куд стухстæй, уой æма ин æ цонгбæл æрхуæстæй. 
— Цæй, уæхемæ дæр ма ци цæуис. Берæ дæ нæ бауорамдзæнæн — 
ци нæмæ ес? Зæгъун, уæддæр фæлмæн дзикка, дæ мадæ ’й берæ уарзта. 
— Æз дæр æй берæ уарзун, — æхцæуæн æма разæнгардæй загъта 
Зæринæ. 
— Цæуæн, мадта, цæуæн, ку дин зæгъун, берæ дæ нæ бафæстиат 
кæндзæнæн... 
— Бахатир кæнæ, — Сурмей фарсмæ цæугæй, лихстæхуз гъæлæсæй 
загъта кизгæ, — æз нуртæккæ... Мæ киунугутæ райвæрон... Мæ къохтæ 
рахснæндзæнæн æма дæ æййафдзæнæн... 
— Хуарз, мæ хор, зæронд уоси цанæбæрæг æййафун гъæуй. 
Зæринæ æ сæрæй ковæгау ракодта æма тагъд къахдзæфтæй бараст 
æй хæдзарæмæ. 
55 

XI 
Хæдзари хецау Ахадати Фидари машинæ лæудтæй тургъи астæу. Е 
горæтæй бон æртæ хатти æнтуд ласуй фермæмæ æма фæстаг цуди кæро- 
ни кæддæриддæр æ фæндаг сæхебæлти ракæнуй. «Ци раги æрæздах- 
тæй абони», — рагъуди кодта кизгæ æма, бæрзонд дзатмай гъæдин 
къæпхæнтæбæл куддæр ислигъдæй, уотæ машини бунæй райгъустæй 
Фидари гъæлæс: 
— Кизгæ, бон хуарз дæр ку нæбал зæгъис? Дæ хуарзæнхæй, уазал 
дони хупп мин, мæ комтæ ниссор æнцæ. 
Зæринæ бæгæни ниуазæн кружкæ æ армитъæпæни рахаста, æрлæуд- 
тæй машини цори. Фидар рабурдæй «Марусяй» бунæй — уотæ хонуй æ 
хуæдтолги, — стур винтæздохæн дæгъæл æривардта кабинæмæ схезæни 
къелæбæл, догъут æма сойнæй гъолæнттæ æхсæккаг курæти дзиппæй е 
’нгулдзити кæрæнттæй систа, бензини æхцæуæн тæф ка скодта, уæхæн 
стур хæцъелæ æма си æ къохтæ дзæбæх ниссæрфта. 
— Æтт, дæ цæрæнбон мин берæ уа, Зæриночкæ, — дон æ билтæмæ 
схаста шофир, æма кæд зудæниуæзт кодта, уæддæр ма си еу минкъий 
хупп фæууагъта, билтæй кружкæбæл кæми бамбалдæй, уобæлти ’й зæн- 
хæмæ æркалдта, гъома, ме ’гъæстæ ибæл ма байзайа, зæгъгæ. Уотæ ад- 
тæй е ’гъдау, æма цифæндий ниуазуйнагæй дæр — берæ уа, минкъий 
уа — æнæ еу æртæх фæууадзгæ н’ адтæй. Уой туххæй фингæбæл бадгæй 
еу æма дууæ ивари нæ баниуазта, еу æма дууæ æфхуæрди нæ баййафта 
берæ хестæртæй, фиддæлти æгъдау цæмæн ихалис, зæгъгæ, фал æ кæнон 
нæ уагъта. 
— Арфæгонд уо, Зæриночкæ, — загъта Фидар æмæ бæгæниниуазæн 
æрбалæвардта кизгæмæ, — биццеути хуæздæр дæ хай. Уæллæхи, нури 
фæсевæд неци лæдæрунцæ, æндæра дæу хузæн кизгæ айфонмæ дæр дзæ- 
гъæли нæ бадидæ. 
Аци дзурдтæмæ Зæрини зæрдæ барæхуста æ сосæг гъенцъуни со- 
дзийнæ. Е æрхуæстæй авгин кружкæбæл, фал ин æ хуæцæн шофир нæма 
суагъта, — мадта æ дзоруйнæгтæ дæр кæмæн ракæна, æ царди фулдæр 
æмбес фæндæгтæбæл цæуй, фал руль гъос, миййаг, нæ ’й, кæд уоййау 
тумбул æй, уæддæр. Зæрини нивæн тургъи фæззиндтæй хæдзари æфсий- 
нæ, Фидари уосæ Аззæ — тумбулдзæсгон ниллæг силгоймаг; æ раздарæн 
адтæй инсади гъæстæ, æ дустæ цонги фæттасæнти уæнгæ фæлдæхт, æ 
къохтæбæл къинси къубæрттæ нихъхъæбæр æнцæ. 
— Кизги дзубандитæбæл ци дарис, — рæгъæр кодта е. — Сурме 
уомæ æнгъæлмæ кæсуй. 
— Æма киндзæхсæвæрмæ нæ цæуæн? — бадес кодта Фидар æма 
бакастæй Зæринæмæ. — Нæ синхаг биццеу гъуддаг бакодта, нæ кустæй 
раздæр уомæн рацудтæн. Минкъий мæмæ бангъæлмæ кæсæ, æма еумæ 
цæуæн. Æфсийнæ, ести бал ин рахуæрун кæнæ, кустæй æрбацудæй. 
— Нæ, æз нæ цæун, — загъта Зæринæ. 
56 

— Цæмæннæ? — бафарста Фидар, кизги дзуапп ин гъулæг адтæй. — 
Дæу дæр хонунцæ. Уæдта дæмæ хонæг ку н’ адтайдæ, уæддæр уоци хæ- 
дзарæн, миййаг, адæгон ку нæ дæн, дæу фæххонуни бæрцæ барæ мæмæ 
нæ хауй? Нæ фал æма баздæхæ, ’ма еу бийнонти хузæн рараст уæн. Ду 
дæр нур нæхе дæ, мадта ке дæ? Æфсийнæ, дæ хунæ цæттæ ’й? 
— Цæттæ ’й, — загъта Аззæ, — фæстаг къере ма уæларт æй. Мæ 
хъæппæлтæ раййевунæй уæлдай мæ нецибал гъæуй. Æцæгæй, Зæринæ, 
нæ хæццæ рацо, — уосæ æ къохтæ æхецæй еуварс даргæй, цуппæрде- 
гъон гъæдин цæгиндзи фарсмæ е ’рæмбуйникъæдзтæй æрæнцойнæ код- 
та дзатмай æмбондбæл. 
— Арфæ уин кæнун, стур арфæ, фал Сурме мæнмæ æнгъæлмæ кæсуй, 
— загъта хатир корæгау Зæринæ. Æ уатмæ бацудæй, уæдта уайтагъд фез- 
дахтæй фæстæмæ æма ледзæгау ратъæбæртт кодта тургъæй гъæунгæмæ. 
— Сурмей ма фæууиндзæнæ, фал уæхæн цийнæ еунæг хатт фæууй, 
— бахъурхъур кодта Фидар æма æ дзаумæуттæ лæмбунæгæй æвæрун бай- 
дæдта æфсæн асикки. — Уæд та ин хуæрун ести бакæнæ, — æ дзубан- 
дитæбæл ма бафтудта уой, фал уæдмæ е ’фсийнæ дæр уоми нæбал адтæй. 
— Ехх! «Маруся», — кабинки сæр æрхуаста шофир, — фондзинсæй мин 
километремæй фулдæр æнæ цалцæггондæй фæддогъ кодтай, фал дæбæл 
газетмæ еу финсæг нæййес. Нур, æвæццæгæн, æруатон дæ... 
Æрæнкъард æй... Ке зæгъун æй гъæуй, Зæрини рацуд дæр æнæфæз- 
зингæ н’ адтæй æ зæрди уагбæл, кæд си кизгæ уайтагъд æрбайронх æй, 
уæддæр. «Машинæ дæр уодгоймаг æй, мадта ци ’й, — рагъуди кодта е, 
— цийфæнди уæд, гадзирахатæй мæбæл некæд рацудæй. Нæуæг ма- 
шинæ дæр мин лæвардтонцæ, фал мæ цæмæн гъæуй? «Маруся» еу фудаг 
биццеуи къохмæ ку бахауа, уæд си дор дорбæл нæбал ниууадздзæнæй». 
Дзатмай къæпхæнтæбæл хезгæй, банкъардта, е ’уæнгтæ куд æруæз- 
зау æнцæ, уой. Æвæццæгæн сæбæл æдосиккон ниуæзтæ æртæфстæй. 
Сауæнгæ фæсахсæвæртæмæ фæббадтæй æ синхæнтти хæццæ финги 
уæлгъос сæ сарай, — уатмæ нæ бакумдтонцæ, сугъдæг уæлдæфи, дан, 
ниуæзтæ хæлардæр æй, — абони ба боницъæхбæл исистадæй. Æ куст 
уæхæн æй, мадта ци бакæна... 
Æ бацудмæ фингæбæл цæттæ адтæй хуæруйнаг: тæнæг къерей кæр- 
ститæ уæлæнгай тæбæгъи, карки синæк æма бодæндзосæ минкъий фар- 
фор кæхци. Цийни бадтмæ цæуа, хъонцци фингæмæ ’й хононцæ, Фидар 
сæхемæ еуминкъий ку нæ рарос кæна, уæд къæсæрæй нæ рахездзæнæй. 
Мадта, хæдзарæмæ ку ’рбаздæхуй, уæддæр еу-ести æнæ рахуæргæ нæ 
фæууй. Фиддæлтæй ин байзадæй аци æгъдау — æхсæни фингæбæл зудæ 
кæнунæй æгадæдæрбæл нимад неци адтæй Иристони. «Уæздан æвналд 
æма сабур комидзаг — адæймаги федауци бæрæггæнæн. Финги фæткæ 
æма рæсугъддзийнадæн лæг гъæуй... Губун нæ фиддæлти ’гъдæуттæн 
неци лæдæруй, мадта киунугæ кæсун дæр нæ зонуй, дуйней рохс некæд 
фæййидта, лæги дзурд некæд фегъуста. Талингæ уæрмау арф æй, стонг 
берæгъау — кæрæф æма æгъатир, Нарти Батразау — тухгин, Сирдонау 
57 

ба — хийнæйдзаг. Æма уой нихмæ фæллæуун нæ гъæуй? Гъæйдæ-гъа! 
Æма лæг е æй, алкæддæр ибæл тухгиндæр ка кæна». — Уотæ фæззæгъуй 
Фидар. Дууæ бони идзаг фингити уæлгъос ку фæббада, уæддæр æ ахсæн 
туппури уæнгæ некæд байдзаг кодта. 
Финги цори къæлæтгин къелабæл æхе æруагъта Фидар, карки 
синæки гъолæ æгæр фунхæй дзæвгарæ фегон æй, исиста æй, уæдта ’й 
фæстæмæ æривардта. 
— Гъей, æфсийнæ! Ци фæддæ? 
— Нуртæккæ, — иннæ уатæй æрбадзурдта Аззæ, — мæ уæледарæс 
феййевон. 
— Рахæссай мин еу арахъи цунд, комидзаг мæ хъури нæ лæсуй. 
Æнæхуæргæй ба куд ранæхстæр уон киндзæхсæвæрмæ?! 
— Дессаг дæ, уæртæлæг, æдосæ-бонмæ си цæйбæрцæ фæууод- 
харæ кодтай, уæддæр æй агоргæ кæнис. Уоми дæр дæ мадта уотемæй 
кæми ниууадздзæнæнцæ, тухниуæзт бабæй дин бакæнун кæндзæнцæ, 
— хъур-хъур кодта Аззæ, фал уæддæр минкъий графинæ æма тæнæгбун 
агувзæ æрæвардта фингæбæл. 
— Гъе, æ бæллæх дæр уой медæгæ ’й, — арахъ агувзæмæ уадзгæй, 
загъта Фидар, — лæгбæл æваст ку никкалонцæ, уæд фæтътъæпæн уо- 
дзæнæй. Фал си рагацау мæ хъур ку рангъæвзон, уæд мæбæл бæхбадт 
дæр кæнæ æстæмæй-астмæ дæр. 
Æ ниуазæн сабургай баниуазта Фидар; никкæрзтæй, карки фид 
бодæндзоси равдулдта æма си искомидзаг кодта. 
— Тренировкæ. Æ саулохи æнахурæй догъи ка уадзуй?! 
— Гъо, хъæбæр æнахур дæ. Ду си ке баниуазтай, уой куройнæмæ 
рауадзæ, — мæйæ фæззелидæ. 
Аззæ агувзæ нæуæгæй байдзаг кодта. Æма графинæ фæццæйхаста 
æ лæги цорæй. 
— Е ба ци хабар æй? — бадес кодта Фидар. 
— Фагæ ’й, фæббабæйресдзæнæ! — лихстæхузæй загъта силгоймаг. 
— Гъæйтт, Пупудзи, — стъоли тегъæ æ тумбулкъохæй æркъуæрдта, 
еу минкъий фегъæлдзæгдæр уогæй, хæдзари хецау. — Дууæ ниуазæни 
зиани фингæбæл федаунцæ! 
Аззæ ралæдæрдтæй æ рæдуд æма батухстæй. 
— Рахæссæ, мадта, уой дæр фæстæмæ графини æркæнон. 
— Уотæ ба кæд фæййиндæй! Дæхе фуд адтæй, дуккаг дæ уадзун нæ 
гъудæй. Нур сæ æртæ бакæнæн, — Хуцауæн дæр æртæ къереемæй фæк- 
кувдæуй. 
Бæсти къумтæй кæми нæ балæудтæй Фидар æ рæстæги! Адтæй 
Воркутай, Магадани, Хабаровски, Астæуккаг Азий, Цæдесон респу- 
бликитæй беретæми, Донбасси... Æма алли рауæн дæр кодта, бунæттон 
уавæртæмæ гæсгæ хъæбæрдæр ка гъудæй æма фулдæр кæмæн фистонцæ, 
уæхæн куститæ, адтæй аразæг, шахтер, асфальтгæнæг, электросварщик, 
шофир... 
58 

Уалдзæги фиццаг мæйи райдайæни, цид, æхе хузæн æмбæлтти 
къуари хæццæ рафардæг уидæ идард балци, æма, цид, гъæубæстæ тил- 
лæг æфснайд ку фæцæнцæ, æрмæст уæд фæззиннидæ æ хæдзарæмæ. 
Зумæг-зумæги дæргъци ба æ фæллад уадзидæ: æ гитари хæццæ зилдæй 
кувдтитæ ’ма киндзæхсæвæртæбæл. Фидар кæми нæ адтайдæ, еци цийнæ 
цийнæбæл нимад нæ уидæ, æма ’й алли хæдзарæ дæр, хуæздæр иуазæ- 
гау, агурдта æ бæрæгбони рæстæг. Фал колхози сæрдари хæццæ нæ фе- 
дудта. Е имæ цалдæр хатти бартхъерæн кодта, æз дин дæ бийнонти дæр 
æмæ дæхе дæр колхози зæнхæй фæссордзæнæн, зæгъгæ. Фал-еу Фидар 
правлений азгъунсти зæронд диванбæл æхе рауагъта, æ гитарæ-еу хъел 
æррæсагъта, кæрæдзебæл дзиуарæвæрд уæргутæбæл, æлвæст тæнтæ æ 
хестæр æнгулдзитæй тухивæзтгæнгæ, зарæгау дзурдта: 
— Ци кæнон, хецау, фараст минкъий дзиби сæ фараст цъухи игонæй 
ку дарунцæ сæ дарæгмæ — курорти горæт Мостигради кадгин гражда- 
нин Фидармæ. Цъеудзух æма галгубунтæн кæцæй ци ’рхæссон, федгæ ку 
неци кæнис, уæд? 
Фал си еухатт нæуæг балци рандæуни агъоммæ тас бацудæй: прав- 
лени, дан, унафæ рахаста, колхозæй æндæр рауæнтæмæ кустагор ка 
ледзуй, уони дзæхæратæ байсуни туххæй. Фидар фæззиндтæй фæндаг- 
гон арæзтæй. Æ уæле — дæрдгун бор телогрейкæ, æфсадæй ке схаста, 
уоци галифе хæлаф æма, сурх стъалуй фæд уорсæй кæбæл байзадæй, 
уæхæн пилоткæ, æ къæхтæбæл — салдати цулухътæ, æ рахес усхъæ- 
бæл — минкъий дзæкъолæ, галеубæл — гитарæ нарæг гæрзбæттæнæй 
ауигъд. Е комкоммæ бацудæй сæрдари кабинети дуармæ, амонæн æнгул- 
дзæ хæдзау фæттасун кодта æма ин æ къæботи сæрæй дууæ хатти ба- 
къуæрдта нæуæгамад, æнæхурст нæзи фæйнæгутæй еуей. Дзуапп нæма 
райгъустæй, уотемæй къæсæрæй бахизтæй, æ ходæ систа æма сæрæй нил- 
лæг æркувта кабинети иуазгутæн — сæрдари стъоли уæлгъос тумбулæй 
бадтæнцæ правлений иуæнгтæ. Етæ сæ сæртæ æмзилд фæккодтонцæ дуа- 
ри гъæрмæ. Сæрдар ма æ къохæй райамудта, дуар рахгæнæ, æнæевдæлон 
дæн, зæгъгæ, фал уæдмæ Фидар æ ходæ нæуæгæй æ сæрбæл æркодта. 
— Зинаргъ æмбæлттæ, æма, фиццагидæр, ду, — е ’нгулдзæй байа- 
мудта сæрдармæ, —ду, нæ бæгъатæр раздзæуæг! Æз цæун æма уи корун, 
цæмæй мæ бийнонтæ гъигæдард мæ баййафонцæ. 
— Хулиган! — æ бунатæй фæггæпп кодта сæрдар Соломон, — 
цæмæн гъигæ дарис правлений æмбурд! Тагъд фендæбилæ уо! 
— Уой туххæй хатир, — нæуæгæй æ сæрæй ракувта Фидар, æ 
ходæмæ сæвналдта, фал æй есгæ нæбал искодта, — нæ мæ евдæлуй хъæ- 
бæр, хуæздæр фадуат мин нæййес, фал мин мæ дзурд ма феронх кæнæ. 
— Дæуæн ци гъæуа, уой æз бакæндзæнæн, атæ еуминкъий фæллæу- 
уай, — æ амонæн æнгулдзæй бавзиста Соломон, æ цори гæгъæдибæл 
ци къариндас адтæй, уой фелваста, уæдта ’й мæстгун гæлст æркодта 
стъолбæл. Æрбадтæй, комкоммæ никкастæй къæсæри цори лæууæг лæп- 
полæги цæститæмæ: 
59 

— Магоса, лæвархуар! 
— Æз? — бадес кодта Фидар æма е ’нгулдзæй тухгин бакъуæрдта æ 
реу. —Æз магоса дæн? Лæвархуар? Уæллæй, хецау, еу сезон мæн бæрцæ ку 
ракосисæ, уæд дæ дæ радикулит дууæ къуæрей арвмæ фæккæсун кæнидæ. 
Рагæй кæмæй гъезæмарæ кæнуй, еци нези коймæ ба Соломон æ бу- 
натæй исистадæй. 
— Милицæмæ бадзорон æви мин ци кæнун кæнис? 
Цума æмбурди фарста, уоййау æ цæстæ рахаста правлений 
иуæнгтæбæл, атæ ба ци нигъгъос æнцæ, зæгъгæ. Еци æдзæм уайдзæф 
Фидари синхаг бригадир æхемæ райста. Æмкъæсæри æфсарæ, сæй- 
рагдæр ба — сувæллонæй ке бавзурста, уоци тумбулкъохти тас æй фæн- 
дон сдзорун нæ уагъта, фал сæрдари зæрдихудт дæр минкъийдæр фу- 
дæнхæ н’ адтæй: 
— Цæсгон дæбæл нæййес æви дæхемæ цæйбæрцæ дзорун кæнис? 
Цо, кумæ дæ фæндуй, уордæмæ, æма нæ ма хъор кæнæ, — бахъурхъур 
кодта е æма æхе иннердæмæ разилдта, гъома, ме ’хæс банхæст кодтон. 
— Æ миутæбæл дзуапп ратдзæнæй! — загъта сæрдар æма бабæй 
æрбадтæй. 
— Дууæ загъди ма æма фæццæун, — æ тумбулкъох æ бунггаг били 
бунмæ зекъæбæл æрæвардта Фидар æма, æнгулдзити æхсæн ци цъасæ 
райзадæй, уоми æрхуфтæй: —Æз дæн сугъдæгзæрдæ адæймаг. 
— Мадта, мадта, — æ дзурд ин æрдæгбæл раскъудта сæрдæр, — 
фудгин мах ан... 
— Ду дæр сугъдæгзæрдæ адæймаг дæ, — загъта Фидар, — фал 
разамунд дæттун нæ зонис. Е дæхе фуд дæр æй, уæдта дæхе фуд дæр 
нæй... Уой еу бони сæри балæдæрдзæнцæ адæн... Корун ди, ма мæ гъи- 
гæ дарæ. Нуртæкки цæун. Тугъди кæдзосзæрдæ тох кодтон. Биццеуæй 
колхози сугъдæгзæрдæй кустон... Давгæ нæ кæнун, сайгæ нæ кæнун. Фа- 
раст сæри гъомбæл кæнун Советон паддзахадæн æма сæ цæмæй дарон, 
мæ кустбæл мин ку неци федис, уæд? Еунæг мæхе уоди мæтæ ку кæ- 
нинæ, уæд некумæ фæццæуинæ. Нур мин мæ зæнхи гæппæл байсунмæ 
гъаветæ? Нæ, мæ хортæ, уомæн гæнæн нæййес. Закъон дæ фондз хатти 
ку сраст кæна, уæддæр дин æй а лæппо нæ ниххатир кæндзæнæй. Гъе 
уой дин зæгъунмæ æрбацудтæн, нæ хъазар хецау. Кæмифæнди ку косон, 
уæддæр æз дæр нæхе паддзахадæн косун. Саламтæ уин курортон горæт 
Мостигради цæрæг Ахадати Фидарæй! 
Бæлццон æ сæрæй æркувта ниллæг æма рацудæй... Уæди рæстæг- 
мæ гæсгæ, цид, минкъий нæ бакуста, фал некæцирдигæй зиндтæнцæ æ 
фæллæнттæ; æгæр ибæл сберæ ’нцæ æ даруйнæгтæ. Раст зæгъун гъæуй, 
нæдтæбæл дæр-еу си раниуазта, дзиппи æхцамæ уойбæрцæ ка лæууй... 
Æ тухсти сахат-еу æ уосæбæл æ маст искалдта: 
— Хуцауи туххæй, ду ци муггагæй дæ, минкъий дæбæл æнгулдзæй 
бамбæлæ æма дæ губунæй сувæллон ку рагæпп кæнуй! 
Æма-еу уæд тумбулдзæсгон ставд-зæнгæ Аззæн дууæ бони æ 
цъухæй хъипп-сун нæбал исхауидæ, æнæдзоргæй, тарæрфугæй, цид, кодта 
60 

хæдзари гъуддæгтæ, фицгæ донæй, цид, æхснун райдаидæ хæдзари æма 
дзатмай пъолтæ, цифæнди кæдзос ку уиуонцæ, уæддæр: хуæрзæфснайд-еу 
ракодта къумтæ, скодта-еу уæлдай адгиндæр хуæруйнаг. Сувæллæнттæй, 
цид, имæ еске ку сдзурдтайдæ, уæд, цид, ибæл сосæггæй сгъæр кæни- 
дæ: «Дæ фидæмæ дзорæ!» — зæгъгæ, æма, цид, еуварсмæ æхе рахатидæ. 
Æхсæвæ ба, сæ бæдæлтти тарф фунæййи афони, арф уолæфтитæ кодта, 
рабадтæй-еу æ хуссæни æма-еу гъæццолæй дзæбæх бамбарзта æ фар- 
смæ æма æ дæлфæдтæмæ хуссæг кæстæр дууæ биццеуей. Æнгæрон-еу 
не ’руагъта æхемæ æ лæги... 
Уарзондзийнади фиццаг æнзтæ-еу Фидар æ бийнойнаги дæргъ- 
вæтин, æдзæм боститæй уотæ хъæбæр истухстæй, æма ин еухатт Аззæ 
æлхийæрфуг æма сæргубурæй æ цори басæ ку æривардта, уæд æй игон 
къæразгæй æд къос фехста. Æной дæр тæститæ к’ адтæй, еци къала стур 
къоси дзæгъал-мугъул ссудæй гъæунги дортæбæл. Фал еци масти тæс- 
саг срæмугъд дæр неци уæлдай сахидтæй силгоймаги цæсти: гъæунгæй 
къос æрбахаста, дон си æркодта, дзатмамæ схезæн къæпхæнти рæбун ка 
лæудтæй, еци рагон æрхи хъувгъанæй æма ’й сабургай берæ фехснадта 
тургъи астæу, уæдта бабæй æй нæуæгæй æрæвардта æ лæги цори. Фидар 
цумдта басæ, æ хурстæй ма минкъий цидæртæ кæбæл райзадæй, уæхæн 
стур хъæзин уедугæй æма фæсмон кодта: цæмæн æй ракурдтон, цæмæн 
мæ гъудæй аци фуд-зукъур? Губун æгæр ке бафсастæй, уомæй æ маст 
никки фæттухгиндæр æй. Æ гитари гæрзбæттæн фарси къуæрд ставд зæ- 
гæлæй суæгъдæ кодта, æ тæнтæбæл ин æрцудæй æ хестæр æнгулдзæй. 
Гъæдин тъахтийнæбæл æрбадтæй æма, цæгъдгæ-цæгъдун дзурдтæ 
имисгæй, зардта: 
— Самарканди мин таджикаг рæсугъд къохмæрзæн равардта, гъей, 
Бухарай мин узбекаг рæсугъд хъумуз бадардта, гъей, Магаданæй мин 
похреу уруссаг салам æрвиста. Æцæг мæ бон æй, æцæг мæ дуйне, ци ма 
дин кæнон, гъей. 
Уæдта æ гитари къилдуни фæйнæг æ армитъæпæнæй рæвдзæ æр- 
хуаста: «Æтт-æтт, тæтт-тæтт!» — зæгъгæ, æ къахифиндзтæбæл рæуæг 
искафта — цурддзийнадæй ин æмбал кæми адтæй гъæубæсти. Пеци 
цори къелабæл цавддорау æнæзмæлгæй бадтæй æ уосæ æма æдзинæг 
кастæй æ фæлмæн дзабури сæракæ фиймæ, цума си аййепп иссердта. 
Сау дууæ бони ку рахецæн æнцæ, æрмæст уæд сдзурдта æ сæрихецаумæ: 
цума се ’хсæн æппундæр некæд неци ’рцудæй, уоййау ниллæг зæллан- 
ггæнагæ гъæлæсæй райгъал кодта Фидари... Æма бабæй цард цудæй æ 
уагбæл. Хæдзари минкъий тухститæ æма къулумпитæ адтæнцæ, инсади 
медæгæ ци цъата фæууй, уой хузæн: рæстæги сарсийнæ сабургай лæуар- 
ста бийнонти федар уарзондзийнадæ æма амонд, хецæн сæ кодта æнæ- 
гъæугæ хæлхъæй. Сæ цуппар хестæр кизгей фарни хæццæ рарвистонцæ 
киндзи Иристони алли гъæутæмæ. «Фиццæгтæ кизгуттæ ке фæцæнцæ, 
уой туххæй сберæ ’нцæ бийнонтæ, æнæ бундарæй куд ниууагътайнæ 
мæ хæдзарвæндæг?» — уотæ фæззæгъуй Фидар, еске ин гиризгæнгæй 
61 

æ цæстæмæ æ «фæллойни æнтæстдзийнадæ» ку бадаруй, уæд. Дууæ фа- 
зон биццеуи æфсади службæ кæнунцæ, уонæй кæстæр кизгæ ахур кæнуй 
скъолай, тæккæ кæстæр биццеутæ ба аци анз бацудæнцæ Хуæнхаг-ме- 
таллургон техникуммæ. Æма æдеугурæй ходгæ-хорти равзурдæн ба- 
гъудæй æрмæстдæр уарзондзийнадæй цъоппидзаг дууадæс анзи, тугъди 
рæстæг ма нимайæ, уотемæй. Фиццаг хор скастæй 1937-аг анзи æнсури 
мæйи гъизт æхсæвтæй еуеми. Уæд ахургæнæг Фæддзаути Геуæргийæн 
дæр фурт райгурдæй — Цæрæг. Æ гъæр ин куддæр райгъуста фидæ, уотæ 
имæ дуар æрбахуастæй, æма уоййадæбæл æ кой, æ гъæр фесавдæй... 
Уомæй æртæ анзей фæсте уалдзæги Олимпиади фиди фидæ Æдарц- 
ти Созурухъой мардæй ссердтонцæ гъæди... 
XII 
— Æма мæ биццеу фæххауæггаг æй, — медæмæ цубур рæстæгмæ 
ке бауадзунцæ, уæхæн æцæгæлон адæймагау, стъолæй еуварс æвæрд 
æнæхурст табуретки тегъæбæл къундæг бадт кæнгæй, дзурдта Сурме. 
Уæззау зин æма тæрегъæдæй æ галеу усхъæмæ еуварсмæ æркъолæ ’й 
сау тæнæг сæрбæттæнæй баст уорс сæр, æ къохтæ æ уæргутæбæл æнæ- 
бонæй лæудтæнцæ, æма, цалдæр даргъ æрдой кæбæл зиндтæй, уоци 
циргъ зекъæ зир-зир кодта. — Æдарцтæн сæ гурусхæ махбæл адтæй, су- 
мах, дан, ни уæ маст истайтæ. 
— Циуавæр маст? — æ уедуг, цума ’й еске ку фæййина, уомæй 
тарстæй, уоййау сабургай тæбæгъи тегъæмæ буцæугондæй, стъолбæл 
æрæвæрдта Зæринæ æма æ фæстаг комидзаг сосæггæй ниннихъуардта. 
— Хуæргæ ракæнæ, хуæргæ, мæ хор, æма уотемæй игъосæ! — æ бу- 
нати базмалдæй Сурме, къохæй райамудта тæбæгъмæ. — Маст хумæтæ- 
ги маст н’ адтæй, биццеути фиди Созурухъо æрахæссун кодта, — иннæ 
цуппар исафæгей хæццæ е дæр мæнгæвдесæн ниллæудтæй. Æма сæ гу- 
русхæ махбæл адтæй. Мæ бон ци адтæй? Фæлластонцæ биццеуи, мæгур. 
Ци зæрдæ ин адтæй, раст æ фиди халдех фæцæй, ристæй ресун нæ зуд- 
та, тасæй — тæрсун. Æ дæлæрмтти ин сæ къохтæ бакодтонцæ милици 
косгутæ, уотемæй æй хæрхæрæй мæ цорæй раластонцæ, уæд ибæл æдеу- 
гур 14 анзи цудæй... Абоний хузæн ма мæ цæститæбæл уайуй: фæстæмæ 
мæмæ фæккастæй æма æ медбилти бахудтæй, уæддæр ма, мæгур, мæнæн 
тæрегъæд кодта. «Ма тухсæ, зæгъуй, мæ сæрæн неци зонун æма тагъд 
нæхемæ уодзæнæн». Æма ’й æцæгæй дæр мæйи фæсте рауагътонцæ... 
Хуæргæ, фингæмæ æппундæр ку не ’рæвналдтай, мæ дзæбæх! Бунтон 
уотæ æфсæрми кæнун дæр хуарз нæй. 
— Нæ, æз хъæбæр хуарз бахуардтон, арфæгонд уо,—загъта Зæринæ, 
— æма уæддæр хабар цæбæл æрæнцадæй? 
— Ку дин зæгъун, — нæуæгæй берæ æнзти медхъурдохæн æма гъе- 
зæмари идард унæрæй срохс æй зæронд уоси цæстингас, — биццеу фæх- 
хауæггаг æй. Æ амонд адтæй, æма е ’знæгти æрваддæлти биццеу, абони ’й 
62 

ку фæййидтан, Аслæнбегæй зæгъун, уой хæццæ лимæнæй цардæй æ 
минкъиййæй фæстæмæ. Мадта ин æ армитъæпæнтæмæ еу бон æркæсай... 
Уæй, мæ бони радæ, куд карз адтæнцæ нæ сау æгъдæуттæ — е ’нсувæртæ 
ин сæ кардæй скæрститæ кодтонцæ. Гъуддаг уотæ адтæй, æма хестæр 
биццеуи æндæмæ нæбал уагътон, уой туххæй æма Æдарцтæ се ’ртхъе- 
рæн нæ уагътонцæ, Нур Цæрæгæн нæ тарстæн, тæрсгæ ин куд нæ код- 
тон, фал, зæгъун, кæд сабиймæ нæ бавналиуонцæ, гæр, фиддæлти фар- 
нæ, адæни æфсармæй нæбал тæрсунцæ? Хестæр биццеу хæдзари тухст 
уидта, еухатт мæн сосæггæй е ’рдхуард Аслæнбегмæ сæ хæдзарæмæ 
бацудæй, æма лæгуæрдунæй сог ласунмæ рандæнцæ. Уоми ба дин гъæ- 
ди, уæ, дæ-дæ-дæй, æ дзорун дæр Хуцауи буни хæран æй, хæрхæмбæлд 
фæцæнцæ Созурухъой æртæ фуртей хæццæ. Кæрдтæ æма фæрæтти хæц- 
цæ сæхе ниццавтонцæ биццеубæл, æнæ фесæфгæ ин н’ адтæй, еу Ху- 
цау æй мардта, иннæ ’й фæййервæзун кодта, табу æхецæн. Аслæнбег æй 
æ фæсте бакодта, мæн хатирæй æй ниууагътæ, уæ тог, уе стæг ку дæн! 
Уæдта, зæгъуй, мæн рамаретæ æ бæсти. Аслæнбег уæддæр федар биццеу 
адтæй. Нæ сæ бауагъта. Æхецæн ба ин, мæгур, æ къохтæ ниллухтæ код- 
тонцæ мах фудæй... Æхсæвæ-бонмæ нæ биццеуæн æ дивилтæ фенгæнттæ 
кодтон, ци нæмæ адтæй, уомæй æма ин дуккаг кæркуасæнти загътон: 
«Цæугæ. Уæрæсе стур æй, судæй си мах рæстæги некема рамардæй, ду 
ба лæг дæ». Фал хевæндæ адтæй, мæ коммæ нæ кастæй. Еске, зæгъуй, 
зæгъдзæнæй, фæттарстæй æма æ фиди уæзæгæй фæллигъдæй. Ескæд, 
зæгъун, рæстдзийнадæ рабæрæг уодзæнæй æма æдзæстхезæй кæсдзæнæ 
адæнмæ, æрмæст дæ ахур ма ниууадзæ. Куд, дан, рандæуон мæ райгурæн 
бæстæй? Дæ райгурæн бæстæмæ, зæгъун, æрмæстдæр мæрдтæй нæййес 
раздæхæн...» 
Æма уæдæй нурмæ гъуди кæнун, фал ин балæдæруни фæткæ нæй- 
йес: стур фæндагмæ ’й ку рахъæртун кодтон æма мæ цорæй ку рараст æй, 
æ минкъий дзæкъолæ е ’рагъи, уотемæй, уæд æ фæсонтæ æнахур зир-зир 
кодтонцæ. Фал е сæумон ирдги уазал багъардта е ’уæнгти æви кæугæ 
кодта. Æма æз æ мадæ дæн, сабибонтæ ма нимайæ, æндæр æй кæугæ 
некæд фæййидтон. Æма уæд фæстæмæ ку раздахтайдæ æма мæнæн, æ 
ниййерæгæн, богъ-богъæй ку фæккудтайдæ, — мадта ма æнæхæстæг, 
æнæкъабазæ бæсти кæмæн фæккæудзæнæй? Фал æй æз нæбал бауорæд- 
тон æма уæдæй нурмæ мæхе хуæрун... 
Зæронд уосæ гъæрзæгау бакодта æма исистадæй. 
— Æз дин нуртæккæ æ хузист равдесдзæнæн, — загъта æма иннæ 
уатмæ бараст æй. Фанери дууæ æмиасæ гæппæлемæй конд рæуæг дуар 
ку байгон кодта, уæд фæстæмæ ракастæй. — Кенæдта дæхуадæг рацо 
ардæмæ. Цæрæги мулк фæййинæ. Гъæздугдзийнадæй нæмæ æндæр 
неци ес. 
Зæринæ фæрсрæбун киунугути цæндитæ ку фæййидта, уæд фур- 
десæй е ’нгулдзити кæрæнттæ æ ростæбæл æрхаста. Уæдæйти æй, Сур- 
мей имисуйнæгтæмæ игъосгæй, æ кæундзæг уодхарæй мардта. Цæс- 
63 

тисугтæ схъум æнцæ цæстити зеллæкти. Фал æ уоди унгæгдзийнадæ 
еунæг уæлдай змæлдæй дæр нæ равдиста. Нур ин æваст фенцондæр æй. 
Цæрæгмæ уойбæрцæ киунугутæ уодзæнæй, уой æнгъæл н ’адтæй. 
Сурмей лæмбунæг цæстæ уайтагъд райахæста Зæрини цæмæдес 
каст киунугутæмæ æма ин æхцæуæн адтæй. Фал раздæрау æнкъардæй 
байзадæй æ цæсгон, уомæн æма æхе хæдзари цифæнди гъуддагбæл дæр 
æргон цийнæ некæд бакодта. 
— Нæ лæгъуз биццеу Цæрæгæй зæгъун, алли æрцуди дæр уаргъ æр- 
ласуй. Анæн се ’мбес Мæскуйæй сласта, æхе гъезæмарæй маруй. Сæр- 
ди каникулти, цид, æхецæн ци каппеккитæ ракуста, уонæй дæр æ губун 
некæд бафсаста. Горæти, дан, мин тагъд фатер ратдзæнцæ, æма сæ уоми 
æрбæстон кæндзæнæн, — дзурдта Сурме æма киунугути сæрбæл æвæрд 
хъæбæрцъарæ альбом рахатта... 
— Цæрæги хузæн æй, — загъта Зæринæ. 
— Магъа... Цæрæги æ мадирваддæлти хузæн хонунцæ, хестæр ба а 
фиди халдех фæцæй... Мæнæ атæ нæ сувæллæнттæ ’нцæ, кизгæ киндзи 
æрцудæй, биццеу ба нур институти дохтурбæл ахур кæнуй. Мæнæ айæ 
ба — нæ киндзæ, уруссаг кизгæ Еленæ. Дзæбæх адæймаг æй, хъæбæр 
дзæбæх адæймаг. Биццеу æхуæдæг стур бунати косуй, уæладзуг хæ- 
дзæрттæ ка аразуй, уони хецау æй. Æхемæ — мæнæ нæ пырсыдателмæ 
ци такси ес, уæхæн, æ кусти дæр ин такси. Еу-æртæ мæйи сæмæ фæц- 
цардтæн дууæ анзей размæ... Дзæбæх мæ барæвдудтонцæ, гъе æрмæст 
æвзаг нæ зудтон æма гобийау кæдмæ бадтайнæ уоми? Биццеу ма иронау 
цидæртæ цъæрæмухститæ кæнуй, фал æй мæнмæ кæми евдалдæй, куст 
ин цæйбæрцæ ес... 
— Æхуæдæг ами некæд адтæй? — бафарста Зæринæ. 
— Некæд. Нæ сæ евдæлуй. Сæ уæгъдæ рæстæг ба денгизи билæбæл 
рарветунцæ, нæ киндзæмæ æндиси лазæ хъæртуй... Æгайтима сæхуæд- 
тæ амондгун æнцæ, æгайтима... Цæунæй ба барæ’— сæхе... Мæн уони 
дзæбæхдзийнадæй уæлдай неци гъæуй. 
«Æдули фæрститæ цæмæн кæнун, — æхецæн æ мед-зæрдæ бауай- 
дзæф кодта Зæринæ, — цалинмæ мæ къах скъуæрун, уæдмæ хъæрæуау 
куд нециуинун!». 
— Цæрæг дæр аци изæр æрцæуйнаг бæргæ адтæй, — загъта Сурме 
æма альбом рахгæдта. 
XIII 
...Раст еци рæстæг Цæрæг рагъуди кодта: «Цума ци цæстæй ракæс- 
дзæй мæ мадæ зæронд иуазгутæмæ. Еу минкъий къиндигомау æй. Æной 
цæй къинди æй, фал æй берæ æнзти тухст цард æгæр сахур кодта фæста- 
уæрцæ кæнунбæл. Комидзаг æ цъухмæ не схæсдзæй, цалинмæ, исон 
ци бахуæрдзæнцæ бийнонтæ, уобæл рагъуди кæна, уæдмæ. Гъай-гъай, 
иуазгутæбæл бацийнæ кæндзæй, фал уæхæн цардæфсæст, берæфæй- 
64 

йинæг адæнæн хумæтæги ирон фингæ цанæбæрæг сахеддзæй сæ цæсти? 
Косарт ба син кæцæй æрхæссæн?.. Кæркитæ ес...». 
Æ усхъæ минкъий рандзавдæй Дзасболи-фурти усхъæбæл. Разæй 
шофири фарсмæ бадтæй Мæдинæ. 
— Гъеууотитæ, — раздæри буцæу еу усми фæсте нæуæгæй райдай- 
гæй, загъта профессор. Цума æвеппайди фегъал æй æ уæлæнгай фунæй- 
йæй, уоййау æ цæститæ минкъий байгон кодта æма æнцъулддзæстæй 
кастæй æ уоси уолæнтæвæрд сугъзæрийнæхуз дзигготæмæ. — Уотæ гъе, 
мæ лимæнтæ. Ци æй коммунизм? Е æй ахургæндти æхсæнадæ, ЮНЕ- 
СКО-й бæрæггæнæнтæмæ гæсгæ инсæййæймаг æноси кæрони дуйней 
алли фæндзæймаг адæймаг дæр исуодзæнæй ахургонд. 
— Мадта мах машинæ инсæййæймаг æносæн æ разæй фæцæй: цуп- 
паремæй — еу профессор, — е ’ргом фæстæмæ еу минкъий разелгæй, 
загъта Мæдинæ. 
Цæрæг æ меднимæр байдзулдæй, фæрсмæ бакастæй æ фарсмæ 
бадæгмæ. 
— Раст зæгъис, — зийнæдтæгæнæгау бакодта Дзасболи-фурт æма æ 
цæститæ фæстæмæ æрæхгæдта. — Лæдзæг фехсæ, æма кандидати зунд- 
гин сæрбæл исæмбæлдзæнæй. Игъосай, Цæрæг, аспирантурæмæ цæмæн- 
нæ цæуис? 
— Æхе сæрбæл дæр лæдзæг ку сæмбæла, уомæй тæрсуй, — Цæрæги 
бæсти дзуапп равардта Мæдинæ æма гъæрæй ниххудтæй. 
Профессор, цума æ уоси гъазæн дзубанди нæ фегъуста, уоййау æ 
медфуни дзорæгау дзурдта: 
— Нæ... ду æнæмæнгæ... æнæмæнгæ гъæуама бацæуай... Æрмæст 
æвзаг... Фæсарæйнаг æвзаг... 
Мæдинæ æхе фæстæмæ разилдта æма еу усмæ комкоммæ кастæй 
Цæрæги цæститæмæ. Цæрæг æхемедæг куддæр батухстæй силгоймаги 
уæхæн æназум æма æдзинæг цæстæнгасæй. 
— Ескæци фæсарæйнаг æвзаг зонис? 
— Нæ зонун, — дзуапп равардта Цæрæг. 
— Нæуæгæй æй ахур кæнун ку райдаисæ, уæдта? Ме ’мбал институ- 
ти англисаг æвзаги кафедри хецау æй. 
— Хуарз уайдæ, бæргæ. Фал уойбæрцæ рæстæг кæми ес? 
— Гæр, аспирантурæмæ дæ нæ фæндуй? 
— Нæ зонун. Уобæл некæд гъуди кодтон. 
Мæдинæ æ сæри змæлдæй æ лæгмæ райамудта: 
— Солтан дин банхус кæнидæ... 
Цæрæг бахудтæй: 
— Суфцæй ласуйнаг ка æй, уомæн науки ци кустаг ес... 
— Уомæй дæр раст зæгъис, — Мæдинæ дæр æ медбилти бахудтæй, 
уæдта æваст фенкъард æй. — Кæддæр мæнмæ дæр адтæй бæллец: ма- 
тематикæ... Мах рæстæги æрмæст æрдзон æма техникон наукити ес хе 
равдесæн... 
5 Малити Васо 
65 

Мæдини дзубандитæмæ Цæрæги цæститæбæл цæмæндæр рауадæй 
Хуасдзау — æдзохдæр сагъæсхуз, саламдæттагæ. Гъузæгау губурæй фæц- 
цæуй талингæгомау коридори, рахес къох уæлдæфи уæрæхтæбæл æрзелуй 
æма, æдзох ке думуй, еци «беломори» ревæд хæтæл æ цъухи ратъунсуй, 
цалдæр хатти æй æ дæндæгтæй æрæууелуй, фал ибæл зинг нæ бафтауй. 
Иннæ къох тухæлхъивд кæнуй реугудурмæ. Хестæр æма амонæн æн- 
гулдзитæй, тæвдæ хъæрхуппæй идзаг тæбæгъи тегъæбæл хуæцæгау, сæ 
кæрæнттæбæл хуæцуй циуавæрдæр документтæн. Фал ма æ дæларм дæр 
цума цидæр æрмæг римæхсуй. «Фал ци?» — рагъуди кодта Цæрæг æма 
нæуæгæй æ цæстæнгас исæмбалдæй Мæдини цæстæнгаси хæццæ. 
— Æз цæмæдæргæсгæ уотæ æнгъалдтон, цума ду адвокат дæ... 
— Нæ фæррæдудтæ, — æ медбилти бабæй фæлмæн байдзулдæй 
Мæдинæ. — Газети берæ нæ бакустон. Фæсаууонмæ фæдтæн юридикон 
институт. Мæ нæуæг дæсниадæ мæ зæрдæмæ хъæбæр цæуй, уой зæгъун 
дæр мæ бон нæ ’й... 
— Е хуарз нæ ’й... — æхецæн дзорæгау загъта Цæрæг, фал уай- 
дзæф æхецæн бакодта — æхуæдæг дæр æ кустæй арази н’ адтæй, æгæр 
хумæтæг æма имæ еугæндзон кастæй. — Алли бон дæр еци-еу цехтæ, 
еци-еу станоктæ... 
Фæффæсмон кодта, æ гъуди гъæрæй ке исервазтæй. 
— Æз раздæр газети кустон, — загъта Мæдинæ. Е ’ргон размæ 
раздахта, æхе фæстæмæ рауагъта æма сугъзæрийнæ дзигготи æнæяазæ 
къубулойнæ гæзæмæ æрæмбалдæй гаузæй æмбæрзт бадæни тегъæбæл. 
Исцудæй профессори хур-хур. 
— Газеттæ сайгæ кæнунцæ. «Курттатаг гæди» лæгæй уæлдай нæ 
’нцæ, — æвеппайди загъта шофир. 
Нури уæнгæ еунæг дзурд дæр не схаудтæй æ цъухæй, цума æ мед- 
бунати ниндзуг æй, уоййау бадтæй æнæсибирттæй. Рули тæли цъопбæл 
фæрсæй-фæрстæмæ ци дууæ стур къохи æнцадæнцæ, сауæнгæ ма етæ 
дæр æзмалдæнцæ, цума машинæ фæндагбæл æхе æгъдауæй догъи уадæй. 
Æ листæг цæститæ дæр æнæникъолгæй æдзинæг кастæнцæ размæ, 
къæразги авгæбæл ци минкъий сау стъæлфæ зиндтæй, уомæ. Адтæй 
ибæл зæрондгомау уæрæхкъелæ тьæпæн къепкæ, æвæццæгæн æй костю- 
ми хъумацæй бахуйун кодта, фал пинджак адтæй дзæвгарæ нæуæгдæр, 
уомæн æма ’й арæх нæ даруй, къепкæ æ сæрæй есгæ нæ кæнуй. 
Кæрздаст фудхуз уадæлттæ адтæнцæ незæфхуæрдау борбун. Губур 
фиййи буни билти кæрæнттæмæ æрцудæй кæрзæлвид бецъо — æнгул- 
дзæй нарæгдæр. 
— Ка дин загъта, сайгæ кæнунцæ, зæгъгæ? — бафарста Цæрæг. 
— Зонун æй, — цума гъуддаг бæлвурдæй еунæг е зонуй æма, ин- 
не^æ ци дзорунцæ, е имæ нимади дæр нæй, уоййау сабур, кудфæндий 
гъæлæси уагæй дзуапп равардта шофир. 
Цæрæг шофери устур дзурдмæ æрбамæстгун æй. Æвеппайди имæ 
уотæ фæккастæй, цума ’й айсонггæй дæр хъор кодтонцæ, сæрбæл арф 
66 

конд к’ адтæй, фал уæддæр тъæпæнæй ка байзадæй, еци къепки уæрæх 
къелтæ. «Ау, æ сæри кæхцæ тумбул нæй?», — бадес кодта æхемедæг Цæрæг. 
Цидæр æхсилкъæ дзурд зæгъунмæ гъавта, фал шофир фæрразæй æй: 
— Сумахæн ба ци уæлдай æй, æхца уин федæнтæ, æндæр, — дзурд- 
та даргъ ивазгæй е æма Мæдинæмæ фæрсмæ бакастæй. 
«Аци ходæй æдулидæр ма ести æргъудигæнæн ес», — шофири къæ- 
боти арф хъулуфмæ кæсгæй, рагъуди кодта Цæрæг. 
— Мæнæ æз мæхуæдæг, зæгъæн, фæррæдудтæн, — æ дзубанди 
идарддæр кодта шофир, — фиццаг уæзласæн машинæбæл кустон. Алли 
бон дæр ме ’ртæ тумани — мæхе. Фæскуст горæти гъæунгти разелæ, 
уайтагъд дæ фæууорæдтайонцæ, ке хæдзари дзаума ласун гъудæй, ке 
косæрттаг, ке гъæдæрмæг, ке картоф, ке ци. Уидæ, цид, уæхæн бонтæ, 
æма-еу, къæр-къæргæнагæ дæс тумани мæ дзиппи сæвардтон. Еуизæр ба 
мæ æртæ лæги бауорæдтонцæ: «Фæндуй дæ цалдæр сахатемæ дæс тума- 
ни ракосун?». Ке нæ фæндуй, е рамæлæд. «Мадта ниццавтан Грозный 
æрдæмæ». Уоми циуавæрдæр совхоз адтæй. «Нæ республикæй идард- 
дæр некумæ». — «Æртæ сахати уордæмæ, æртæ ардæмæ, дæ мизд — дæ 
дзиппи». — «Нæ!» — «Финддæс тумани дин мæнæ, ци ма дæ гъæуй?» 
«Куйтæ, зæгъун, къалатий мæ сумах туххæй ку бантъиронцæ, цидæр 
талингæ гъуддаг аразетæ». — «Уобæл ма тухсæ, дзуапп мах дæттæн». 
Расхустон. Сæдæ хъибили син ами æрбалæуун кодтон. Æмбесæхсæвæ. 
Мин сæбæл схарз кодтонцæ, еу уæхæн ба си пайда фæккодтонцæ. Саг 
лæгтæ ’нцæ. Æгайтима косун зонунцæ. Уæхæн адæн ес, æма сæ цæстæ 
нæ уарзуй. Уомæ цæмæн ес, мæнмæ цæмæннæ ес! Кæд дæ бон нæй, уæд 
дин ке фуд æй? Цард цæрунæн æй, фунæй ма кæнæ. Гъо, æма дин уой 
ку дзурдтон. Нуртæккæ уæзласæн машинæбæл пайдадæр æй. Дзæгъæли 
сбадтæн аци хæрнæгъбæл. 
«Цума стур лæгдзийнадæбæл дзоруй, уоййау куд æргон дзурд кæнуй 
æ цъумур миутæбæл», — бадес кодта Цæрæг. Раст уотæ рагъуди кодта 
Мæдинæ дæр. 
— Гæр, рæуæг машинæбæл ба ракосæн неци ес? — бафарста е. 
— Цидæр капеккитæ. Горæти еу кæронæй иннемæ — скъуд соми 
гæбазæ. Никки ба ма мæ мæ хецау æхецæй некумæ уадзуй. 
— Нæуæгæй бабæй райдайæ уæзласæн машинæбæл косун, — загъта 
Цæрæг. 
— Нуртæккæ мин амал нæма ес, фатермæ кезуй лæуун. Гъæуама 
аци анз райсон. Еунæг еци хуарздзийнадæ ес нæ заводи, фатертæ тагъд 
дæттунцæ. 
— Гæр, æма уæхæн æхцати хæццæ нури уæнгæ дæхецæн дзæбæх 
хæдзарæ куд нæ балхæдтай? 
— Цæмæн? Паддзахадæй мæмæ ци хауй, уой ескæмæн цæмæн 
уадзон? Æртæ уати мин дæттунцæ, æма е мæ фагæ ’й. 
— Уæд та машинæ балхæнæ. 
Шофир гъæрæй ниххудтæй. Уæдта банцадæй. Æма хъипп-сун дæр 
нæбал схаудтæй æ цъухæй. 
67 

Цæрæгмæ уотæ фæккастæй, цума шофир æхуæдæг нæ, фал тъæпæн 
къепкæ кодта еци гъуддæгтæ. Цума уодæгас æй æма зинæнвæрсонæй 
ходуй Цæрæгбæл. Æдоси æнæхуссæг æрæнцадæй бензини æнод тæфи 
хæццæ сæримагъзбæл. Æруæззау æнцæ иуæнгтæ. Æ цæститæ æрæх- 
гæдта Цæрæг. Æма æ цæститæбæл нæуæгæй рауадæй Хуасдзау. «Ци ’й 
гъæуй мæнæй, мæ цæститæбæл цæмæн уайуй? А-а, æзини дзæнгæрæг. 
Ци сфæндæ кодтонцæ цума? Хуасдзау лæгъуз адæймаг нæй. Нæй, фал 
уæддæр куй æй. Уæхæн æгъатир, фудæвзаг, лæгъуззæрдæ цæмæн дæн 
мæ медгъудити? Цæмæн, цæмæн?.. Е адтæй!», — фестъæлфтæй Цæрæг, 
размæ рагæпгæнæгау, æ фæсонтæ фæххецæн æнцæ бадæни горцъейæй, 
æ цæстæ рахаста е ’мбæлццонтæбæл. Профессор фунæй кодта, æ цъух еу 
минкъий бахæлеу æй. Шофир æнæзмæлгæй бадтæй рули уæлгъос. Мæ- 
динæ æхе фæстæмæ рауагъта, æ сæр æрæвардта бадæни тегъæбæл æма 
уотæ зиндтæй, цума кабини ниллæг цармæ кæсуй. 
«Уомæн уæн нæййес, — æхемедæг загъта Цæрæг æма æ цæститæ 
æрæхгæдта. — Хуасдзау н’ адтайдæ. Цифæнди уæд, мæнмæ хуарз зæрдæ 
даруй... 
Кæддæриддæр сагъæсхуз, уæздан... Фал ци гъигæдаруй?.. Цæмæй æй 
уарзонцæ... Аргъ ин алкедæр кæнуй. Цума ин стур аргъ кæнуй, алке дæр 
æхе уотæ æвдесуй... Æхуæдæг дæр æхе уотемæй æвдесуй. Фал цидæр...» 
Гъуди кæмидæр æрдæгбæл раскъудæй. Цæрæг бафунæй æй. 
Ку райгъал æй, уæд фиццагидæр ци фæййидта, е адтæй, гъæу кæмæй 
райдайуй, уоци бæрзонд гæди бæласæ арф къанауи билгæрон æма Аха- 
дати Фидари тургъæмæ бацæуæн хеди гъос. 
— Иннæ тегъæбæл рахесæрдæмæ баздæхæ, — загъта Цæрæг шо- 
фирæн. 
Машинæ æрлæудтæй самандорæй конд минкъий хæдзари цори. Е 
’ндаг фæрстæ адтæнцæ лигъз, æвæццæгæн, еу æма дууæ хатти не ’рцу- 
дæнцæ къирæй цагъд. 
— Айæ ’й мадта дæ хæдзарæ? — бафарста Дзасболи-фурт, æма 
Цæрæг е ’гуппæгдзийнадæй фæууæгъдæ ’й. 
— Гъо-гъо, — загъта е æма машини дуар бакъуæрдта, — цæй хæ- 
дзарæ ’й, мæнæ тагъд горæтмæ ледзæн æма имæ мæ гъос нæ дарун, — 
æ къох ракъуæрдта æ цæрæнуатбæл, уæдта бабæй машини дуар байгон 
кодта, цума си фæстæмæ сбадунмæ гъавуй, уоййау æ гурæ æмбеси уæн- 
гæ кабини фæййаууон æй. 
— Рахезæ! — шофири ходи къелтæмæ æ цæсгон хъæбæр бахæстæг- 
гæнгæй, загъта. 
— Нæ, мæн цæун гъæуй, — æ бунатæй нæ фезмæлгæй, дзуапп ра- 
вардта шофир. 
— Е ба куд æй? Къæбæр уæддæр бахуæрæ. 
— Нæ, — шофир дæгъæл æрзилдта, стартер æрæлхъивта къахæй 
æма машинæ æркуста. 
Дзасболи-фурт рæуаег æрхуаста Цæрæги фæсонтæ: 
68 

— Рауадзæ ’й, уотæ дзурдгонд адтан директори хæццæ. 
Цæрæг æ дзиппæй æхца систа æма ’й бадаргъ кодта шофирмæ: 
— Арфæгонд уо. 
Шофир имæ кæсгæ дæр нæ ракодта. Фал Цæрæг цидæр æнахур æн- 
къарæнæй балæдæрдтæй, аци губурфий имæ дзорун дæр æ сæрмæ нæбал 
хæссуй. «Куййи муггаг, — рагъуди кодта Цæрæг, — баймæкæсайтæ, тур- 
каг султани бадт куд кæнуй». Цæрæг æхца бадæнмæ æргæлста æма дуар 
ракъуæрдта. Машинæ сидзмудзи рацудæй, уæдта цæхгæр фæззилдта, 
кæцирдигæй æрбацудæй, ецирдæмæ æма уайтагъд руги аууон фæцæй. 
— Цæуæнти медæмæ, — загъта Цæрæг æма иуазгути разæй бараст 
æй колдуармæ. 
— Цæмæн ин равардтай æхца? — бафарста Дзасболи-фурт Цæрæги 
фæсте цæугæй, — нæ ин гъудæй дæттун. 
— Нæ зонун, — колдуари минкъий дуар арæхстгай игонгæнгæй, са- 
бургай загъта Цæрæг. — Цæмæдæргæсгæ мæ бафæндадтæй, цæмæй си 
ихæсгинæй ма байзайон. 
— Машинæ мæнæн лæвæрд адтæй... Ци ихæсгин си ан? 
— Кæсайтæ-ма... Е ци æй, — бадес кодта Мæдинæ, æма дууæ нæл- 
гоймаги фæккастæнцæ, кумæ амудта, уоцирдæмæ. Даргъ гъæунги идард 
кæронæй æмвæтæнæй исистадæй ругæ. Бæстондæр никкæсгæй, рав- 
зарæн адтæй, ругæ змæлгæ ке кæнуй. Æрбайгъустæй гъоцити «æм-му», 
фусти бæзгин «бэ-э!» 
— Фонси æргъау æрбаскъардтонцæ, — загъта Цæрæг. 
Раст еци рæстæг сæхе ниллæг скъæтæй райгъустæй уæси дæргъ- 
вæтийнæ уаст. Æма аллирдигæй стахтæнцæ аллихузон унæртæ: уæрик- 
китæ, дæркъити катаййаг гъæрахст, куйти рæйун, уæдта, равзарæн ке 
н’ адтæй, уæхæн æнахур муртæ. Гъæубæсти сæрмæ цума егъау цидæр гæ- 
бар-губур кæнуй, уотæ фæккастæй Мæдинæмæ. Æма нæ фæррæдудæй: 
уайтагъд арвæй æрхауæгау сæ тæккæ цори гъæунги тегъæбæл февзур- 
стæй, æ гуффи æмбес цъæх кæрдæг калд кæми адтæй, уæхæн бричкæ. 
Æ цæлхитæ зæнхæбæл нæбал æндзæвдæнцæ, бæхтæ гæппæй лигъдæнцæ 
размæ, цума брички ласгæ нæ, фал си ледзгæ кодтонцæ. Гуффи дууæ 
тегъебæл æвæрд бадæн фæйнæг хæрдмæ фесхъеуæ-фесхъеуæ кодта, æ 
хуæд разæй ба хæбæццæ лæудтæй 14-15-анздзуд биццеу æма даргъ æх- 
сæй æвзиста бæхтæмæ. Бричкæ сæ рæзти схъиудтитæгæнгæ ку ратахтæй, 
уæддæр ма дзæвгарæ рæстæг æ фæдбæл кастæнцæ бæлццæнттæ. 
— Гъæуккаг идилли! — æрæгиау загъта Мæдинæ. Æ цæсгон цидæр 
æнахур медцийнæй срохс æй: изæйрон сатæг уоддзæфи æрбауолæфтæй 
æрбайсафтæй е ’уæнгти фæллад. Уæлдæф кодта нæуæгдугъд æхсири 
æма сугъд хуаллаги тæф. 
Еци рæстæги медæгæй хæдзари ба дууæ силгоймаги хæлæфæй 
æфснайдтонцæ уат. Машини гъæр сæ къæрæзгити бунæй ку сцудæй, уæд 
Сурмей зонагæ зæрдæ фæкъкъæпп кодта. «Иуазгутæ», зæгъгæ, дуар- 
гæрон къумæй раскъафта цъилин, фал ин æй æ къохæй байста Зæринæ, 
69 

гъосини нарæг хъурæй ин æ кæрæнттæбæл арæхстгай æркалдта цалдæр 
æртæхи дон æма тагъд-тагъдæй сæрфунмæ фæййагайдта зихъиртæ пъол, 
кæд хуæрзæхснад æма кæдзос адтæй, уæддæр. Сурме ба хуссæн дзæбæх 
кæнунмæ февналдта, — етæ дæр хуæрзæфснайд адтæнцæ, фал ма син 
уæддæр сæ уорс æмбæрзæнтæбæл æ армитъæпæнтæ еу кæронæй ин- 
немæ туй æвæрæгау рахаста, уæдта буфетæй хæцъели гæбазæ радавта 
æма, уати фæйнæ къумеми ка лæудтæй, уоци æфсæйнаг хуссæнти хурст 
къохтæ æрсæрфта. 
Уæдмæти дуар æрбахуастæ ’й. Зæринæ фæцæй сæрфт æма цъи- 
лин иннæ уати дуаргæрон райвардта, иуазгутæ куд неци бафеппайон- 
цæ, уотæ. Сурмейæн дæр хæцъелæ æ раздæриккон бунати раримæхсун 
бантæстæй. Къæсæрæй æрбахизтæй Цæрæг. «Бонхуарз» дæр нæ загъта, 
уотемæй дуар урух байгон кодта æма фæстæмæ фæззилдæй: 
— Медæгмæ, æфсæрми ма кæнетæ! 
— Æмбæлуй уæмæ? — бафарста Дзасболи-фурт, къæсæрбæл хез- 
гæй, æ ходæ систа æма комкоммæ бацудæй Сурмемæ, æ сæрæй ин нил- 
лæг ракувта, æ къох имæ бадаргъ кодта: 
— Фарнæ а хæдзари æма уе ’зæртæ хуарз! 
— Фæрнæйдзаг уотæ, æма, ке изæр æй, уой хуарзæнхæ уæ уæд, — 
загъта Сурме æма æ къох сабургæй бадаргъ кодта иуазæгмæ. 
Зæринæ дæр, пеци фарсмæ урдуг лæугæй, æ сæр бунмæ æруагъта æма 
æнæдзоргæй райста профессори къох. Мæдинæ идзулгæй бацудæй Сур- 
мемæ, æ хъури ’й ракодта. Зæронд уосæ уой æнгъæл н’ адтæй, куддæр 
къехæй лæугæ райзадæй, уæдта бордзалуг рæсугъд силгоймаги æ фудхуз, 
фал ставдгъолæ цæнгтæй æхемæ æрбалхъивта, берæ цæрæ, мæ хор, берæ, 
зæгъгæ, ин е ’нгулдзити кæрæнттæй æ лигъз рос рæвдаугæ æрсæрфта. 
Зæринæ дæр, Сурме куд фенарæхст æй, уомæ кæсгæй, рагацау æхе 
хъури кæнунмæ æрцæттæ кодта, фал гъуддаг рауадæй бунтон æндæр- 
хузи: æригон ахургæнæг иуазгути фæззиндæй уотæ хъæбæр ку нæ ба- 
тухстайдæ, уæд æнцонæй бафеппайдтайдæ, борхелæ силгоймаги зæрди 
ке нæ адтæй кизгæбæл хуæри цийнæ бакæнун. Æ къохтæ иуазæг сил- 
гоймаги рагъæбес кæнунæрвонг исиста, фал рауидта, æ тæккæ зекъи 
бунмæ саламдæттæги даргъ æнгулдзитæбæл сугъзæрийнæ къохдарæн- 
ти хъазар дортæ тæмæнтæ куд калунцæ. Æрмæст байрæгæмæ ’й, æгæр 
бахæстæг æнцæ æнарæхст къохтæ иуазæги усхъитæмæ. Мæдинæ кæми- 
дæр зæрди арфи силгоймаги æрдзон æмбодæнæй балæдæрдтæй уавæр 
æма уайтагъд, ниллæг гъæлæсæй баходгæй, хецонау баргинæй æ астæу 
райахæста Зæринæн, æхемæ ’й æрбалваста æма ин æ тæккæ зекъæн 
раба кодта. Фал Зæринæ дæр силгоймаг адтæй æма е дæр ралæдæрдтæй 
иуазæги хийнæ. «Æдулий бунати бабæй байзадтæн», — рагъуди кодта е, 
æма цæсгони дзугъуртæ бæрæгдæрæй разиндтæнцæ. 
I — Дæ изæр хуарз, — æ размæ бацæугæй загъта Цæрæг, уæдта æ 
мади ’рдæмæ е ’ргон рахатта, — куд цæретæ, Сурме? 
Цæрæг æ мади худта æ номæй. Еу си иннебал æргон некæд баций- 
нæ кодта, уæлдайдæр ба — еске цори. Æрмæстдæр еунæг хатт рахъури 
70 

кодтонцæ кæрæдзей, Цæрæг Мæскуйæй курситæй ку ссудæй, уæд. Æма 
цума уойфæсте сæ тæнзæрдæ лæмæгъдзийнадæй æфсæрми фæцæнцæ, 
уоййау дзæвгарæ рæстæг ести кæнун æма дзорунмæ нæбал арæхстæнцæ: 
тухстхуз æма сæргубурæй лæудтæнцæ кæрæдзей цори... 
— Махæн бæргæ неци ’й, уæхемæ ци хабæрттæ ес? — æ сæр аразий 
тилд кодта Сурме æма рæвдаугæ кастæй ку Цæрæгмæ, ку ба — æнæзон- 
гæ иуазгутæмæ. — Биццеу, бадун сæ скæнæ, цæмæн сæ лæуун кæнис. 
— Сбадетæ, уæ хуарзæнхæй, — загъта Цæрæг, — æнкъард ма кæ- 
нетæ. Сурме, зонис, ка ’нцæ, уой? 
— Цæмæй сæ зонун? 
— Дзасболти Солтан, профессор, æма е ’мбал Мæдинæ, адвокат. 
— Берæ цæрæнтæ, кæми ’нцæ, уоми дзæбæх, æнæнезæй фæк- 
косæнтæ. 
— Арфæ уин кæнун, — уæдæйти Сурме ци табуреткæбæл бадтæй, 
уобæл æхе æруагъта Дзасболи-фурт. — Сбадæ, Мæдинæ, ду дæр. Куд 
цæретæ? 
— Неци нин æй, — дзуапп равардта Сурме. — Цæрæн. Бонтæ 
æрветæн. Гъæстаг нецæмæй ан... Барæнæуай, барæнæ... Дайрйай биццеу 
ма уай? 
— Е дæн, уæллæй, — бахудтæй профессор æма стъол æ арми- 
тьæпæнæй рæуæг æркъуæрдта. — Иуазгутæмæ æнгъæл æвæдзи нæ ка- 
стайайтæ. 
— Иуазæг ци хæдзарæмæ нæбал цæуа, е хæдзарæ нæбал æй, мæ хор, 
фал мин сумах хецони адæ кæнетæ, — Сурме Дзасболи-фурти æ хъури 
ракæнунмæ гъавта, фал æхебæл фæххуæстæй: иуазæг æ лæги кари бацу- 
дæй, никки стур ахургонд æй, нæ федауй... — Куд цæруй Дайрйа? 
— Цæруй. Æрхун кæнуй гъæубæл. 
— Цал анзи ’й нæбал фæййидтон... Тæходуй, уомæ ескæцæй 
бакæсæ... Уæ хæццæ ’й куд нæ рахудтайтæ? 
Сурмейæн дзуапдæттæг нæ фæцæй, фал уæддæр æ сæр аразий тилд 
кодта: 
— Æгайтима æруадайтæ, кæми райгурай, уой иронх кæнун нæ 
гъæуй. Æгайтима нæбæл банвæрстайтæ. Рабадетæ еуминкъий, радзу- 
бандитæ кæнетæ. Æз нуртæккæ... 
— Дæ хуарзæнхæй, дæхе мæцæмæй батухсун кæнæ, — загъта 
Дзасболи-фурт. 
— Мæхе цæмæй тухсун кæнун, хуарзæй нæмæ неци ес, ма тæрсæ,— 
загъта Сурме æма хæдзарæй æндæмæ рахизтæй. Цæрæг æй раййафта 
кæркдони цори. 
— Биццеу, иуазгутæ, цид, ку хонай, уæд раздæр игъосун фæккæнисæ. 
— Уотæ рауадæй, æнæнгъæлæги рацудæнцæ. 
— Къинсæ нæййес, еу — нæййес. Æнæ æртæ къереемæй ба фингæ 
куд федауй? 
— Гæр, синхонтæй некæмæ уодзæнæй æнтауæн? 
— Æнтауæн нæхемæ дæр ес, æма е кæд уодзæнæй?! 
71 

— Ахсæви ами уодзæнæнцæ. Исон цауæни цæуæн. 
— Уой зæгъæ. Кæркитæ, æнгъæлдæн, се ’гас нæма ’рбадтæнцæ. 
— Еу? 
— Мадта? 
— Уæхæн иуазгутæн еу ци ’й? 
— Сæ фагæ æй, цигъд нæмæ ес, болгитæ, къеретæ син уодзæнæй. 
Мадта ма син ци? 
— Дууæ сæ фæккæнæ! 
— Исон иннæ иуазæг ку ’рбацæуа, уæдта ин ци ракæндзинан? 
— Уой фагæ дæр си разиндзæнæй. Атæ берæ фæййинæг адæн æнцæ. 
— Иуазæг иуазæг æй, кайфæнди уæд, алкæмæн дæр æгъдау дæт- 
тун гъæуй... Æз дæр сæбæл мæхецæн нæ ауæрдун, — бостæхузæй загъта 
Сурме, фал Цæрæг балæдæрдтæй — æ мади нæ зудта æви! — нуртæккæ 
дууæ каркей къобæлттæ лухгонд æрцæудзæнæнцæ. 
— Ду ами лæууæ, — Сурме кæркдони минкъий дуарæй медæмæ ку 
бахизтæй губурæй, уæд фæстæмæ радзурдта Цæрæгмæ. — Дæхе ницъ- 
цъумур кæндзæнæ. Марауадзæ, буфети кард фæййинæ, инсойнæбæл æй 
радауæ, дзол дæр нæбал лух кæнуй. 
Цæрæг цалинмæ хæдзарæй гъæдин фесдонæгин фæтæнком карди 
хæццæ фæстæмæ здахтæй, уæдмæ Сурме дæр тургъæмæ рацудæй, æ 
дууæ дæлармеми дардта дууæ карки, сæ къæхтæбæл син хуæстæй, уо- 
темæй. Кæркдони мæргъти тарст унæр фæссабур æй. Гъог кауи сæрти 
лæбурдта, ка фæббор æй, уоци нартихуари сифтæмæ. Æ хъур сæмæ уотæ 
тухуаст байвазта, æма æ реугудури бахуæстæй кауæ еуминкъий бакъо- 
лæ ’й дзæхæрадонæрдæмæ, е ’взаг-еу рагæлста, фæкъкъæлæт-еу æй код- 
та нартихуари сифæ райахæссунæрвонгæй, фал-еу ибæл нæ бамбалдæй. 
— Уомæ нæ кæси! — гъоги хæццæ хилæ кодта Сурме, — бафсес ин 
куд нецæмæй ес, æ губун тонгæ кæнуй, уæддæр дзæхæрадонæмæ куд 
лæборуй! Гъæ-гъоу-у, кæд ’знаги хистæн нæ багъудтæ! 
Гъог хуарз зудта, Сурме гириз кæнун нæ уарзуй, æма, æ хъоппæгъ 
цæститæй æ хецаумæ кæсгæй, еуварс рацудæй, уæдта скъæтирдæмæ 
ниууаста. Дзуапп ин равардта æ уæс тæрегъæддаг, мæллæг гъæлæсæй. 
Гъог æ сæр систа, æ гæмæл гъостæ куддæр фæббизиртт æнцæ æма 
никки гъæрдæрæй райгъустæй æ «æм-му», уæдта тагъд къахдзæфтæй 
бацудæй скъæти дуари цормæ æма æрлæудтæй: 
— Доцун æй гъæуй, нæбал фæразуй, — загъта Сурме, Цæрæгмæ 
карк дæтгæй, — уæс дæр тæрегъæд æй. 
— Æ хъур ин скæсæнæрдæмæ дзæбæх саразæ, — æхуæдæг арвмæ 
скастæй æма бакувта, — о-о Стур Хуцау, ахсæвæ де ’хсæвæ ’й æма дин 
хуæздæр косарт ка ракодта, уой хæццæ банимайæ мах дæр. 
Зæринæ рацудæй цинкæхурст кæрдæгхуз къибилай хæццæ, ци дони 
хупп ма си адтæй, уой тургъи къуми æркалдта. 
— Е ба дæ цæмæн багъудæй, мæ хор? — бафарста æй Сурме. 
— Гъог, зæгъун, радоцон, — загъта Зæринæ. 
72 

— Мæхуæдæг, мæхуæдæг, — æ къохтæ сцагъта Сурме, — е ба куд 
æй, ескæддæр ма иуазæг... 
Фал æ дзоруйнаг кæронмæ нæбал загъта. Æгæр хецон имæ фæкка- 
стæй еци минут Зæринæ. Цума æ цори Борæти лæудтæй. Еухатт сæу- 
дарæй донесæни сæри æ гогойни хæццæ куд лæудтай, уотæ. Лæудтæй 
æма кудтæй нидæн хæкъурццæй. «Исахур ибæл уодзæнæ», — сабур 
æй кодта Сурме. «Зонун æй, исахур ибæл уодзæнæн», — кæугæ-кæун 
æхецæн зæрдитæ æвардта Борæти æма æхецæй хъæбæрдæр неке фæн- 
дадтæй уобæл баууæндун, уомæн æма ин æндæр фадуат дæр нæбал ад- 
тæй царди фæрæзнæ ссерунмæ — æ фидæ æруæд райста Зæрини фидæ 
Гуйманæй. Фал ибæл некæд сахур æй. Æ сæрихецау ин адтæй идард, 
æцæгæлон адæймаг. Æнзтæ цудæнцæ, фал дууæ зæрдей астæу ци 
æбуалгъ идæрддзæг адтæй, е кæд фулдæр нæ кодта, уæд минкъийдæр ба 
нæ фæцæй. Фал уой дуйнебæл Сурмейæй æндæр неке зудта. Нæ’й зудта 
Гуйман æхуæдæг дæр, уомæн æма ин æ цардæмбал уойбæрцæ фæлмæн 
рæвдуд лæвардта, уойбæрцæбæл коммæгæс адтæй, æма ин минкъий дæр 
некæд фаггурусхæ ’й æ еузæрдиуондзийнадæбæл. Борæти æхуæдæгка 
æдзох æнгъæлмæ кастæй цæмæдæр, дуйнебæл ка некæдма æрцудæй, 
уæхæн дессаги цæмæдæр, кæд æ бæллецбæл рагæй нæбал æууæнд- 
тæй, уæддæр. Æма тугъди фиццаг анз æ рагон уарзон Иласæй марди 
гæгъæди ку ссудæй, уæд, фиццагидæр ци банкъардта, е адтæй æнахур, 
æнæлæдæргæ, æ сæригъунтæ арцæ кæмæй ’сбадтæнцæ, исæрра унæй 
кæмæй фæттарстæй, уæхæн фудæнæни æверхъау цийнæ. Ка ’й зонуй, 
тагъд хебарæй ке фембæлдзæнцæ, уой рагацау лæдæрдтæй. Æппун- 
фæстаг! Сæ фембæлди бунат мæрдти бæсти ке уодзæнæй, е дæр нæ фæт- 
тæрсун кодта, æхуæдæг егъаудæр фудгæндæбæл ке нимадта, уоци сосæг 
уарзтæй æртхотæг фестæг силгоймаги. Æма рандæй æ уарзони фæдбæл 
æнæ еу уæлдай дзурдæй, æнæ зæрдихудтæй. Азуми неке бадардта. Ку 
мардæй, уæд лæгæн загъта: хуарз уаидæ, сувæллæнттæн мадæн Сæбан- 
ти Сатанай ку байагорисæ. Амурхан æ уарзон уоси фæстаг фæдзæхст 
иссæнхæст кодта — ракурдта Сæбанти бадæг кизги, Зæрини нури фиди- 
уоси. Сахæй кæсгæ байзадæй Сурме, кизгæ уæдæйти кæми лæудтæй, уо- 
цирдæмæ — изæри цъæх фæлмæй æмбæрзт итигъдади арфмæ, цума имæ 
кæцæйдæр, æнæзæгъгæ идардæй евгъуд бонтæ разиндтæнцæ. «Æнамонд 
адтæй Борæти, æнамонд... Æз ба? Бавзаруйнагæй мин ци адтæй, уой бав- 
зурстон, гъай-гъай, фал мæхе æнамонд схонон Хуцауи размæ, е тæрегъ- 
æд уодзæнæй ме ’рдигæй... Биццеутæ — дзæбæх, æнæнез, бунæтти...» 
— Кс! Кс! — райгъустæй æ хуæдфæсте Зæрини гъæлæс. Сурме æ 
кеми æрцудæй. Фæккастæй кизги ’рдæмæ. Кизгæ гъоги тæнтæ рæвдаугæ 
даудта æ армæй, уæдта дзоццæги æрбадтæй; фæтæнхъур къибила æри- 
вардта гъоги фæстаг къæхти буни, арæхсгæ ин æ фæздонæ рауурста æ 
къохтæй. Фал куддæр фæдæг æривазта, уотæ гъог еуварсмæ ралигъдæй, 
къибила æ къахæй бакъуæрдта æма æхсири уорс нарæг цухцурæг зæн- 
хæбæл сæмбалдæй. Зæринæ фестадæй, къибила цурд фелваста, æ ар- 
митъæпæн, цума ин си ести æвæрд адтæй, уоййау гъогмæ бадардта. 
73 

Гъог ин æ къохмæ басмуста æма бабæй еуварс ралæудтæй. 
— Ахур дæбæл нæй, мæ хор, — загъта Сурме æма рæвдаугæ 
гъæлæсæй гъогмæ сдзурдта, — ма тæрсæ, ма, е дæр нæхе кизгæ ’й. 
Нуртæккæ дæмæ дæ минкъий годой дæр рауадздзинан. 
Сурмей дзубандитæмæ гъог æрсабур æй æма ’й Зæринæ доцун 
райдæдта. Сурме бацудæй хæдзарæмæ. Дзасболи-фурт æма Мæдинæ 
цæбæлдæр игъæлдзæгæй дзубанди кодтонцæ, фал уруссагау дзурдтонцæ 
æма сæ зæронд уосæ нæ балæдæрдтæй. 
— Бахатир кæнтæ, — загъта е, — еунæгæй уæ фæууагътан, изæр- 
гъудтæ... 
— Неци кæнуй, — дзуапп равардта Дзасболи-фурт. — Мах мæтæ 
ма кæнетæ, мах нæхецæн игъæлдзæг таурæхътæ кæнæн, фал сумах уæхе 
мацæмæй батухсун кæнетæ: 
— Иуазæгбæл батухсун тухст нæй, иуазæгæн берæ боц миутæ æм- 
бæлуй, — загъта Сурме æма пеци арт кæнун райдæдта. Уалинмæ дуар 
æрбахуастæй æма къæсæрбæл фæззиндтæй Æдарцти Аслæнбег. 
— Аслæнбег! — æ бунатæй фестгæй, фæгъгъæр кодта Мæдинæ, — 
ду ба ами кæцæй февзурстæ? 
— Уой сумахæн загъдæуа, æз нæхемæ дæн, фал, — æ медбилти ход- 
гæй загъта æрбацæуæг æма æ къох бадаргъ кодта Дзасболи-фуртмæ, — 
фиццаг бал мæ сиахси къох райсон, лæгъуз каййес ин дæн, æндæр мæ 
зонидæ. 
— Солтан, мæ хуæрифурт Æдарцти Аслæнбег, зонис æй коййæй, — 
загъта Мæдинæ. 
— Гъо, гъо, зонун æй, зонун, — æ бунатæй систадæй профессор. 
— Куд ми феронх æй, ду дæр аци гъæуккаг ке дæ, — Аслæнбеги æ 
хъури ракæнгæй, дзурдта Мæдинæ, — бадгæ. 
— Нæ. Цубурдзурдæй гъуддаг уотæ ’й... Нуртæккæ сумах цæуетæ 
мæ фæдбæл. С-с! Æнæ еу уæлдай дзурдæй. Цæрæги хæццæ бадзубан^рГ 
кодтон. 
— Бахатир кæнæ, фал мæ фиди хæдзарæмæ дæр нæма бауадан. Уæд- 
та... — цидæр сдзорунмæ гъавта профессор, фал ин Аслæнбег æ дзурд 
æрдæгбæл раскъудта, иуазæги зæрдæ куд нæ фæххудтайдæ, уотæ игъæл- 
дзæгæй гъазæнæмхасæнæй загъта: 
— Ауæхæн рауæнти сиахсмæ дзурди барæ нæ фæххауй, уогæ сиахс 
гъæуама къуми лæууа, фал дин барст фæууæд. Лотерейи билет æма си- 
ахсæй мах амонд нæ фæцæй. Æццæй, Мæдинæ? 
— Раст зæгъис, — ходгæй загъта Мæдинæ. 
— Цæттæ айтæ? 
— Кумæ? 
— Уой фæстæдæр базондзинайтæ. Сурме, хонæг дæн, хонæг. Не 
’рваддæлтæ киндзæ хонунцæ! 
— Амондгундæр къах ка байвардта, уой æмбал æй фæккæнæд Ху- 
цау, — пецмæ согтæ калгæй, загъта Сурме, — фал иуазгути сæ фæллад 
суадзун бауадзæ. 
74 

— Уоми бауолæфдзинан, уоми. Мæнæ Цæрæг зæгъæд! 
Дуарæй æрбахизтæй Цæрæг. Хуæстæй æвгæрст кæркитæн сæ къæх- 
тæбæл, сæ сæртæ ма хъури цъæрттæбæл туххæйти хуæцгæй, æмбалдæн- 
цæ зæнхæбæл. 
— Æз арази дæн, æрмæст фæстæдæр. Æхсæвæр бал искæнæн. 
— Уомæн уæн нæййес! Е кæд уодзæнæй, цалинмæ кæркити пакъутæ 
тононцæ æфсинттæ, цалинмæ фицгæ кæнонцæ! Нæ, ниууадзæн уин нæй- 
йес. Негас дæр фæццæуæн, Сурме, ду дæр. 
— Гъо, мæн гъæуагæ ма ’нцæ, — бахудтæй Сурме. 
— Фæццæуæн, — дуæрæрдæмæ рараст æй Аслæнбег. 
— Раст зæгъун гъæуй, æз ирон киндзæхсæвæр рагæй нæбал фæй- 
йидтон, — загъта Мæдинæ æма бакастæй æ лæгмæ, — цæуæн? 
— Гъема хуарз, — исарази ’й профессор, — бахатир кæнæ, Сурме. 
— Неци кæнуй, бакæсетæ, фæййинетæ, — зæронд уосæ систадæй, 
еу къохи ирæмбуйникъæдзæ инней армитъæпæни æривардта æма дууæ 
æнгулдземæй æрхуæстæй æ зекъæбæл, — гъе, æрмæст æгæр ма ба- 
фæстиат уотæ. 
Тургъæмæ ку рахизтæнцæ, уæдмæ Зæринæ дæр гъог дугъд фæцæй. 
— Æнæцæугæ дин нæййес, — загъта ин Аслæнбег. 
Арахъи тæф исæмбалдæй кизги фийбæл. 
— Бахатир кæнæ, нæ мæ евдæлуй, — æ цорæй рацæунмæ гъавта 
Зæринæ, фал уæдмæ Аслæнбег, æ фæдбæл ка цудæй, уонæмæ фæстæмæ 
ракæсгæй, фæгъгъæр кодта: 
— Зонетæ, аци кизгæ — нæ нæуæг ахургæнæг, мæн æппундæр нæ 
уарзуй, мæ уиндæ ин уæнгæлæй уæлдай нæй, — нæуæгæй е ’ргон киз- 
гæмæ ку рахатта, уæд ма цидæр зæгъунмæ гъавта, фал куддæр фæкъ- 
къех æй Зæрини уазал кастæй. Фал е адтæй цубур усмæ. Силгоймаги 
цæстæнгас ке фæккеун кæна, Аслæнбег уонæй н’ адтæй. Уайтагъд бабæй 
æ медбилти фæлмæн бахудтæй, рагацау æ цæститæ æнахур дирзæг æрт- 
тивд фæккодтонцæ, бæрæг адтæй, нæуæг гириз дзубанди е ’взагбæл ке 
рабадтæй. Фал дзоргæ нецибал скодта, æгæр стур адтæй æ дес: фиццаг 
хатт бандиудта Зæринæ Аслæнбеги цæститæмæ уойбæрцæ рæстæг ком- 
коммæ кæсун: 
— Корун, Зæринæ Амурхановнæ, цæуæн нæ хæццæ. 
— Æз загътон нæ цæун, — æма кизгæ æ къибилай хæццæ рацудæй 
æ цорæй. Фал имæ уæдмæ Мæдинæ бацудæй, æ цонгбæл ин æрхуæстæй: 
— Æцæгæй, Зæринæ, цæуæн мах хæццæ. Æз дæр еунæгæй куд цæу- 
уон, аййев нæй. 
— Хуарз, — загъта Зæринæ, бæрæг адтæй, Мæдини зæрдихудти ба- 
цæун æй ке нæ фæндуй, — нуртæккæ, æхсир бахæссон. 
— Цæуис, мæ хор? — байфарста Сурме, къæсæрæй ку бахизтæй, уæд. 
— Магъа, нæбал мæ уадзунцæ. 
— Цо, мæ хор, цо. Мадта ма киндзæхсæвæртæмæ кæд цæудзæнæ? Æ 
афони федауй алцидæр. Дæхе игъæлдзæгдзийнадæй макæд еуварс кæнæ, 
75 

маст дæ æхуæдæг агордзæнæй, — Сурме райста къибила Зæрини къох- 
тæй, — нæ кæси еци хайуанмæ! Фæссайдта дæ, е ’хсир дин æнхæстæй нæ 
равардта. Æ хийнæн кæрон нæййес. Уæсæн æй ауæрдуй, нуртæккæ ма ’й 
мæхуæдæг радоцдзæнæн. Цо, мæ хор, цо, æнгъæлмæ дæмæ кæсунцæ. 
Зæринæ рандæй. «Сауæнгæ ма мæ гъог дæр нæ бауарзта», — гъуди 
кодта фæндагбæл. Кæд ин Мæдинæ æ цонгбæл хуæстæй, уæддæр цудæн- 
цæ æнæдзоргæй. 
«Æма фудгин ка ’й? — дзурдта æхецæн Зæринæ, — дзæгъæли мæст- 
гун кæнун ци пайда æй. Гæр, Цæрæг мæ нæбал гъуди кæнуй? Уомæн уæн 
нæййес. Е барæй æхе уотæ даруй. Æма, æцæгæйдæр, цæмæн æй гъæуй 
мæ хæццæ зонгæ ун? Миййаг, мæнæ мæ фарсмæ ка цæуй, уоци силгой- 
магау рæсугъд æма боцхаст ку нæ дæн». 
— Циуавæр предмет дæттис? — æвеппайди рафарста Мæдинæ. 
— Ка? Æз?.. Математикæ, — æ гъудитæй фæццох æй Зæринæ. 
— Æз дæ цæмæдæргæсгæ литератор бангъæл адтæн, — Мæдинæ гу- 
русхæгæнæгау фæрсмæ фæккастæй кизгæмæ. — Гъо, математикæ хуарз 
æй. Тæккæ агъаззагдæр нуриккон наукæ. 
— Наукæ кæми ес? — бахудтæй Зæринæ. — Астæуккаг скъолай 
программæй идарддæр не ’вналæн. 
— Гъо, фал науки бундорти хæццæ скъолай зонгæ кæнунцæ. 
— Е уотæ ’й. 
— Дæ куст уарзис? 
— Нæ зонун... — Зæринæ, цума æваст аци фарсти медес дзæбæх 
нæ ралæдæрдтæй, уоййау десгæнгæ бакастæй æ фарсмæ цæуæгмæ, сæр 
аразий тилд бакодта. — Гъай-гъай, уарзун. Ка ’й зонуй, сумах кусти 
хузæн дессаг нæй, фал уæддæр лæгъуз нæй. 
— Мах куст дæр, æнæмæнгæ, хуарз æй, — загъта Мæдинæ. — Эйн- 
штейн зæнхон лæдæруйнади фæткæ ниппурх кодта æ теорийæй, махæн 
ба нæ тох уобæл æй, цæмæй зæнхон лæдæруйнади фæткæ макæд фехæÆГ 
æма дууæ параллелон ханхи макæд фембæлонцæ еу стъæлфи. Махæн 
рæстæг нимад цæуй хумæтæги зæнхон сахæттæй... Ахæсти æнгъуд нин 
еуминкъий фæццубурдæр кæнун ку бантæсуй, уæд цума устур гъуддаг 
исаразтан, уотæ нæмæ фæккæсуй. Нæ, математики хæццæ рабарæн неци 
ес. Мæнмæ гæсгæ е зæнхон гъуддæгтæй идард æй. Уæлдæр æй цифæнди 
аййевадæй дæр. 
— Гæр, е минкъий гъуддаг æй, лæгæн æ бартæ гъæуай кæнун, за- 
къони рази лæги фуд раст исбарун, математикон раст хигъди хузæн? 
— Æ бæллæх е æй, æма мах гъæуайгæнгутæ нæ ан, фал коргутæ... 
Æма азумгинæн æ фуд цæйбæрцæбæл стурдæр фæууй, уойбæрцæ ин 
лихстæ кæнун фулдæр багъæуй. 
— Гæр, уотæ некæд фæууй, бунтон æвуд адæймаг бахауй... 
— Бунтон æвуд... Нæ гъуди кæнун, мæн практики некæд адтæй уæхæн 
цау! Æрмæст фæууй уотæ: аллихузи уавæртæ, психологон фактортæ фæкке- 
ун кæнунцæ раст фæндагæй. Уæхæн адæймаг æндæр фадуæтти лæгъузæй 
ке неци бакæнидæ, уобæл баууæндун кæнун гъæуй тæрхонгæнæги. Е æй 
76 

адвокати сæйраг ихæс. Гъулæггаг æй, фал лæги фудгæндæ ракæнунмæ ка 
бацæттæ кæнуй æма ’й туххæй æбуалгъ гъуддагти донфицæнмæ ка багæл- 
дзуй, еци фактортæ хатгай аууони байзайунцæ. Æрæги адтæй уæхæн цау. 
Æригон специалист, зундгин, стур исонбон кæмæн униау адтæй, уæхæн 
æнгъудæй раздæр исæздахтæй æ балциæй. Раст æмбесæхсæви бахуаста 
æ хæдзари дуар. Фал ин дзуапп дæттæг н’ адтæй. Никки тухгиндæр ба- 
бæй бахуаста, фал бабæй имæ неке ракастæй. Æртиккаг фæлтæрæни 
дæр дзуапп дæттæг нæ фæцæй. Æвæццæгæн, мæ бийнонтæ ами нæ ’нцæ, 
зæгъгæ, рандæунмæ куд гъавта, уотæ æ сувæллони кæун райгъустæй. Уо- 
сæн гæнæн нæбал адтæй æма дуар байгон кодта. Фал тæккæ дессагдæр е 
æй, æма æригон специалист шифонермæ куддæр фæккомкоммæ æй, уотæ 
балæдæрдтæй, æ хурфи лæг римæхст ке ес. Фæууй, мадта! 
— Е ба куд? Лæг? 
— Гъо, лæг, — æ дзубанди идарддæр кодта Мæдинæ, — æ хуæз- 
гол, специалистæн æхе æрдхуард... Хæдзари хецау шифонер пъолбæл 
æрфæлдахта тъæпæнæрдæмæ, æхуæдæг ба ибæл исбадтæй. «Ци миуæ 
кæнис, дæ сæризунд фæццудæй!» — зæгъгæ, æваст æ гъæлæсидзаг ник- 
кудтæй уосæ. Неци, зæгъуй, уру къæппæги бахаудтæй, нуртæккæ æ уа- 
сун райгъусдзæнæй. Æма æцæгæйдæр шифонерæй райгъустæй æнод 
гъæрзун. Нæ, марунмæ ’й нæ гъавта... Фал си еу гъуддаг феронх æй — 
дзаумæуттæй идзаг æнгон шифонери уæлдæф фагæ н’ адтæй. Æма ’й 
бонирдæмæ мардæй раласта æхуæдæг. Фегъосун кодта милицæмæ... 
Мæдинæ банцадæй. Гъæунги цæугутæ бæлццæнттæмæ цæмæдесæй 
кастæнцæ, салам син лæвардтонцæ. Хæдзæртти цори бæлæсти буни 
фæйнæгæй конд даргъ къелабæл бадгутæ-еу систадæнцæ æма-еу цалин- 
мæ иуазгутæ райдард æнцæ сæ цорæй, уæдмæ не ’рбадиуонцæ. 
Арвбæл фæззиндтæй еугай стъалутæ, фал ма цæстæ дзæбæх уидта. 
Уазал ирдгæ гъæдæрдигæй хаста Ирæфи фæлмæн сæр-сæр. 
— Стæрхон ин кодтонцæ? — бафарста Зæринæ. 
— Гъо, — арф ниууолæфгæй загъта Мæдинæ, — гъуддаг мæнмæ 
адтæй. Мæ бон нæ бæцæй, лæгмард æнæбари ке ’рцудæй, уой сбæрæг 
кæнун. Æригон специалисти фæндадтæй, е ’мбал æй цæйбæрцæ баф- 
хуардта, уойбæрцæ уой бафхуæрун. Пълан адтæй хумæтæг: сæумæмæ ’й 
шифонери фæддардзæнæй, уæдта сæ еумæйаг æмбæлттæмæ фæдздзор- 
дзæнæй, уæ уостити гъæуай кæнетæ уе ’рдхуæрдтæй, зæгъгæ, æма ’й 
рауадздзæнæй. Æндæр æй неци гъудæй. Уойфæсте æ дзаумæуттæ æрæм- 
бурд кодтайдæ æма рандæ адтайдæ хæдзарæй. Цæрæнбонтæмæ. 
— Гæр, дæ бон ин фенхус кæнун нæ бацæй? 
— Нæ. Æхе дæр нæ фæндадтæй, цæмæй ин е ’нгъуд фæмминкъий- 
дæр кæнонцæ. 
— Æма сæйраг фудгин ба? Дууæ адæймагей ка бабун кодта, е ба... 
Еци цъаммар силгоймаг... 
— Ай-гъай, сæйраг фудгин е æй. Фал уой азуми бадарæн ес æрмæст- 
дæр æ аморалон æгъдауи туххæй. Æма уой туххæй ба Уголовон кодекси 
статья нæййес. 
77 

— Е ба куд? — æваст æрлæудтæй Зæринæ, фал ин аййевæй æ 
цонгбæл рахуæстæй адвокат. 
— Уотæ, — загъта е, кизги цонг хъæбæрдæр æрбалхъивта æхемæ, 
æма Зæринæ банкъардта æнахур уарзондзийнадæ аци борхелæ рæсугъд 
силгоймагмæ. Фæндадтæй æй æ кæстæр хуæри хузæн коммæгæс ун. 
— Уотæ, — сдзурдта бабæй Мæдинæ æма уазал медбилхудт рагъазта 
æ цæсгонбæл. — Силгоймаг æригон æй, хъæбæр рæсугъд. Цæйбæрцæ 
æма цæйбæрцæ лæгдзийнадæ гъæуй, цæмæй нæлгоймæгтæн нихкъуæрд 
радта уæхæн силгоймаг! Алке бон нæй. 
— Нæ, — æваст мæстгун гъæлæсæй загъта Зæринæ, цума уæдæй- 
тиккон хабæртти фудгин æ фарсмæ адтæй, — дуйнебæл еунæг уæхæн 
силгоймаг дæр нæййес, конд æма уиндæй изæд дæр фестæд, цъумур 
миуæ ниххатир кæнæн кæмæн ес. 
— Æз дæ хæццæ арази дæн, — Зæрини цæхгæр æма æгæр карз 
дзурдтæмæ фæлмæн баходгæй, загъта Мæдинæ, — е æй мах, хуæнхаг 
мораль... Зæрдæ æма бауæри сæребарæбæл фæлдæхт адтæй айнæг къæ- 
дзæх. Гæр, уæд хуæздæр адтæй? — Мæдини цæстити хийнæрттивд 
исæмбалдæй Зæрини цæстæнгасбæл. 
XIV 
Колдуари бæрзонд цæгиндзитæбæл æвдозæнтæй ауигъд æфсæйнаг 
дуæрттæ адтæнцæ итигъд. Асфальтгонд тургъи астæу фæткъу бæласæй 
æрауиндзæг æй фуси сæри асæ электрон цирагъ, æ буни лæудтæнцæ цал- 
дæр гъæуккаг кизги, кæрæдзей дæлæрмтти сæ къохтæ тъунст, уотемæй еу 
рауæн сдзугур æнцæ, цума син урух тургъи бунат нæ фагæ кодта. Се ’хсæн 
æригон кизгæ бадтæй къелабæл æма фæндурæй цагъта. Дууæ минкъиЦ 
биццеуи хуæстæнцæ фæйнæги нарæг гæбази фæйнæ кæронебæл, æрти^- 
каг æй хуаста æ тух-æ бонæй лæдзæги састæй. Уæгъди — сæ фæллойнæ: 
кафунмæ рацæуни фæндæ, æнгъæлдæн, некæмæ адтæй. 
— Гæр, фæсевæд не ’рæмбурд уодзæнæнцæ? — десгæнгæ бафарста 
профессор. 
— Минкъий фæстæдæр, — загъта Аслæнбег, — фæсевæд айфонмæ 
фингитæбæл бадунцæ. Бунат кæмæ не ’рхаудтæй, етæ дæр гъæстагæй нæ 
рандæ уодзæнцæ, — ходгæй загъта Аслæнбег æма тургъæй дзæхæрамæ 
бахезæн дуари цормæ райамудта къохæй, — уинетæ? 
Уоми лæудтæй биццеути къуар. Сæ еу, къæсхуртæ арæзт, бецъогин, 
æ уæле нейлон цубур къурткæ, уорс хæдонæ æма нарæг галстук, цай- 
данæй уагъта ниуæзтæ агувзæмæ, фал æй кæмæ лæвардта, е æй уайтагъд 
нæ райста, къохæй цидæртæ амудта, ку, цид, урдугистæгмæ бакастæй, ку 
е ’мбæлттæмæ; æвæццæгæн, ниуазæн фиццаг ка райса, уобæл цудæй тох. 
Иннæ, бæрзонд, фæтæнтæ арæзт, губунгин, гæлифе хæлаф æма ибæл цу- 
лухътæ, æ еу къохæй хуæстæй тæбæгъбæл, иннæ къохи ба дардта коми- 
дзаг — фиди хунæ, ка раниуаза, уой цъухи рацæвун æрвонгæй. 
78 

— Мæ рæстæги дигорон гъазт гъазт адтæй, — тургъæмæ сах каст 
кæнгæй, сдзурдта профессор. — Гъæйтт-мардзæ, кæбæлти-еу низзил- 
дæй симди фæзæ! Науæд-еу еристи куд бацудæнцæ хуæздæр кафæг биц- 
цеутæ æма кизгуттæ! 
«Аци дзæбæх изæр сугъдæг арви буни ауæхæн рæзбун дзæхæра- 
дони рабадунæн аргъ нæййес, — гъуди кодта Дзасболи-фурт, Аслæн- 
беги фæдбæл тургъи бæрзонд къæпхæнтæбæл сæргубурæй хезгæй, — 
фал дигорон киндзæхсæвæри хевæндæ миутæ кæнун ка уадзуй. Никки 
зæгъдзæнæнцæ... профессор æхецæй хумæтæг адæймаг аразуй. Цæстæмæ 
миутæ... Идитæ...» 
Урух уати кæрæдзей нихмæ æвæрд фæтæн дууæ стъолей сæргъи бад- 
тæнцæ финддæс адæймагей бæрцæ иуазгутæ. Сæ фингæ адтæй хуæрдæ 
’ма ниуæзтæй идзаг: къеретæ æртæ тæбæгъеми æртигæйттæй æвæрд, 
къудурвунх кæркитæ уацари бахауæгау сæ къæхтæ хæрдмæ сдардтонцæ; 
нард фид фурвунхæй балæбурдæй æма разиндтæнцæ фæттасæнти гъол- 
тæ. Уæллæй, хестæри цори стур гогузи мард. Къудурвунх фиди устур 
хъуæлти тæф калдæй алли рауæнтæй. Цъæх гъæдиндзæ, сурх болгитæ, 
хуæргæнæстæ, помидортæ, æйкитæ стъигъдæй, салат... 
Хуæруйнæгти æхсæн алли æртæ къерей цори дæр æвæрд адтæй цуп- 
пæргай æвгитæ: шампайнаг, коньяк, уруссаг арахъ æма минералон дон. 
Финги бæрæгастæу ба æхецæн æрбунат кодта æртæлитруатон графинæ 
дигорон арахъæй æ тæккæ идзагæй, æ фарсмæ ба даргъ авгин кофейники 
— дигорон сау бæгæни. Æвæццæгæн рæнгъæ нæма рауагътонцæ. Иуаз- 
гутæ ку бацудæнцæ, уæд фингæбæл бадгутæ се ’гас дæр исистадæнцæ, 
фал, фингæ раледздзæй, зæгъгæ, кæстæртæй кедæр æрбадун кодтонцæ: 
нæуæг æрбацæугутæн æмбæлæггæгтæ равардтонцæ. 
— Æрмæст уотæ, — загъта финги хестæр, колхози сæйраг бухгалтер 
Дадо, — ниуазгæй ниуазгæ уодзæнæй, фал æй, ке цæмæй фæндуй, уо- 
мæй баййевуни барæ ес. Кæд дигорон арахъ еске нæ ниуазуй, табуафси, 
коньяк, уруссаг арахъ... Силгоймæгтæн — шампайнаг! 
Дзасболи-фурт раарфæ кодта фингæн æма æ ниуазæн раниуазта. 
Уотæ бакодтонцæ Цæрæг æма Аслæнбег дæр. Æртæ кæстæри вилкитæбæл 
цæттæй дардтонцæ комидзæгтæ, ниуазæн ка раевдæлон кæнуй, уомæн 
æ цъухи ратъунсунцæ фиди хунæ. Силгоймæгтæн сæ ниуазæнтæ рай- 
йивтонцæ шампайнæгтæй. Мæдинæ си гæзæмæ схупп кодта. Зæринæ ба 
’й æнæвнæлдæй æривардта. Фингæ сдзолгъо-молгъо æй: «Ниуазгæ æй!» 
Фал силгоймæгтæ ком нæ равардтонцæ. Уой фæсте Дадо æма Дзасбо- 
ли-фурти æхсæн карз тох баеудагъ æй, финги хестæрæн ка сбада, уобæл. 
— Дæуæн æмбæлуй, — дзурдта Дадо, профессори æ цонгæй 
æхердæмæ ивазгæй, — ду иуазæг дæ, уæдта æнзтæй дæр мæнæй 
хестæр дæ. 
— Е дууебæл æй. Уæ хуарзæнхæй, уæ бадт ма ихалетæ, — лихстæ 
кодта Дзасболи-фурт æма æ цонг суæгъдæ кæнунбæл архайдта, фал 
хуæрздзæгъæли: аркъауау адтæнцæ сæйраг бухгалтери æнгулдзитæ. 
79 

— Ма мæ бафхуæрæ! Айбæрцæ адæни ма лæуун кæнæ! — хестæри 
бунатмæ ласæгау кодта Дадо профессори. 
— Некæд, — æ къæхтæ ниббуцæу кодта Дзасболи-фурт дæр, — 
ескæд дæр ма уой фæййиндæй, æма хестæр æ бунат ратта! Ардæмæ нур 
ма цæйбæрцæ адæн цæудзæнæй æма алкæмæн дæр дæ бунат дæтдзæнæ? 
Уæд фингæ æнæ хестæр фæууодзæй. Нæ-нæ-нæ! 
— Гъуддаг уой медæгæ ’й, æма рæнгъæ нæма рауагътан! 
— Иуазæгæн не ’мбæлуй, гъæуама фусунтæй еске бада уæллæй! 
— Уæуу, мæнæ замана, ку нæ ин æнгъезидæ, уæд æй мах нæ зонæн? 
Гъæуæй гъæумæ дæр хецæн æгъдæуттæ ес. 
— Дæ хуарзæнхæй, уадзæ мæ, мæхецæн ами æнцондæр уодзæнæй! 
— Нæ, уой гæнæн нæййес, профессор, алкæмæн куд æнцондæр æй, 
уой ку кæна, уæд колхоз ихæлгæ кæнуй! Дигорон фингæ æнцондзий- 
надæн конд нæй, фал æгъдауæн. 
— Лæдæрун æй, — гъæрзæгау загъта Дзасболи-фурт. Æнкъардта, æ 
фæсонтæбæл æ хулуй хæдонæ куд ниццæфстæй, æ тæрнихбæл хеди фæр- 
дуг сабургай финдзи хъæлмæ куд æргъузуй. Æ уæгъдæ къохæй агурдта æ 
дзиппити финдзсæрфæн, фал æй нæ ирдта. Æ лæги тухст Мæдинæ уай- 
тагъд ралæдæрдтæй. Æ сау минкъий сумкæй систа æхе къохмæрзæн æма 
’й Дзасболи-фуртмæ бадаргъ кодта. Фал е æ къох цæхгæр рарæтигъта, 
«нæ гъæуй», зæгъгæ, æма æ тæрних армитъæпæнæй расæрфта. «Кæми 
бадуй, уой нæ лæдæруй, — цæбæлдæр фæсмонгæнгæй рагъуди кодта 
Мæдини туххæн, — дигорон фингæбæл мæмæ æ къохмæрзæн дæттуй!» 
— Профессор, кæци анзи игурд дæ? — ниуурдуг имæ ’й сæйраг бух- 
галтер. 
— Æз... Мин фарастсæдæ инсæййæймаг анзи... Ду ба? 
— Сайгæ нæ кæнис? 
— Уанцоннæй! 
— Уæллæй, дæ бакастмæ гæсгæ дзæвгарæ хестæр зиннис. Æз мин 
фарастсæдæ æхсæрдæсæймаг анзи игурд дæн, фал уæддæр иуазæгæн 
æмбæлуй сæрæй бадун, — загъта, сæйраг бухгалтер æма стъоли те- 
гъæмæ хæр-хæрæй фæццæйласта æ амæттаги, фал ин хестæри къеламæ 
æгæр ку бахæстæг æй, уæд ин цума æнæбари фæййервазтæй, уотæ æ 
цонг фæууæгъдæ кодта. Фадуат ин равардта æхе ратонунмæ. Уарзта 
Дадо, игъосæг имæ куд уа, æ алли дзурдæн дæр ин аргъгонд куд цæуа, 
æма уæхæн фадуат дигорон фингæй хуæздæр кæми ссердзæнæй? Æма 
æхецæн некæд ниххатир кодтайдæ, æ уæллæй æндæр еске æхуæдæг лæг- 
духæй ку æрбадун кодтайдæ, уæд уой. 
— Уæуу, мæнæ дессаг, — æ армитъæпæнтæ кæрæдзебæл æрцæвгæй, 
бостæхузæй загъта бухгалтер. Æма еци минут æнахур гъудийæй фæттар- 
стæй: кæд ин еске æ хийнæ балæдæрдтæй? — никки разæнгарддæрæй ма 
гъæуама еу фæлтæрæн скодтайдæ æ бунат раттунбæл. Фал профессори 
’рдæмæ нæуæгæй ку ракъахдзæф кодта, уæд æй æрлæуун багъудæй: 
— Прекрати базар! — æ гъæлæсидзаг ибæл уруссагау сгъæр кодта 
Сабан. 
80 

Дадо æ медбунати куддæр фендзуг æй, æ сæр æ усхъити астæу бун- 
мæ ранæхстæй, цидæр æнахур, æнæбон худт бакодта: уæуу, мæнæ дес- 
сæгтæ, арæбий, мадта, зæгъгæ, бахъур-хъур кодта æма æ раздæри бунати 
æрбадтæй. Æма райдæдта дигорон фингæ, æ карз æма рæсугъд æгъда- 
уи хæццæ, æ хийнæ миути хæццæ. Мæдинæ æнгурстеуæни асæ хрустал 
агувзæй бакъуæрдта æ фарсмæ бадæг лæхъуæн-лæги ниуазæн. 
— О, æз дæ зонун, — загъта силгоймаг. 
— Гъуди ма мæ кæнис? — æ медбилти бахудтæй лæпполæг. 
— Куд нæ! Фал дæ профессор ку базона, уæд... гъо, еци бон дæмæ 
куд мæстгун адтæй! 
— Кæд? Кæци бон? Нæ, Дзасболи-фурти коййæй зонун, фал æй 
уингæ фиццаг хатт кæнун, — лæпполæг ма цидæр зæгъунмæ гъавта, фал 
имæ уалинмæ финги хестæр Дадо урдугистæгæн агувзи ’дзаг дигорон 
арахъ февæрун кодта: 
— Ивар! 
— Бахатир кæнæ, цæй туххæй? — æ бунатæй систадæй лæпполæг 
æма фингæбæл бадгутæбæл æ цæстæ рахаста æнхус æнгъæл. 
— Ивар! — загътонцæ цалдæремæй. 
— Гъо, фал... уæхæнæй ци ракодтон? — тухст гъæлæсæй загъта е. 
— Фиццагидæр, — е ’нгулдзæй ин æ галстуки æлхиймæ райамудта 
Дадо, æма е дæр æ реумæ æркастæй, кæд мизези уоми ’й, зæгъгæ, — 
фиццагидæр, дæ уæллæй бадæгæй раздæр раниуазтай, иннемæй ба кувд- 
мæ не ’гъосис. Раниуазæ ’й, ивар æнæдзоргæй ниуазгæ ’й. 
— Хатир, — загъта дæргъдзæсгон лæхъуæн-лæг æма фæккастæй, æ 
уæллæй ка бадтæй, уомæ. Æцæгæйдæр, е æ ниуазæн идзагæй дардта æ 
къохи. — Хатир, фал мин мæ ниуазæн баййеветæ, коньяки хæццæ куд 
исхæлæмулæ кæнон дигорон арахъ. 
Фал сæйраг бухгалтер финги æгъдау дæлæмæ нецæй туххæй æр- 
уагътайдæ. Уæхæн рауæнти ма сауæнгæ колхози сæрдармæ дæр бандеуй 
æрхатун. 
— Е дин ниуазæн нæй, лæхъуæн, фал ивар. Цæйбæрцæ ибæл дзорис, 
æви дигорон æгъдау нæбал ес? 
— Хатир... Хатир... 
— Ивар! Æнæдзоргæй! — схор-хор кодтонцæ æ фарсмæ бадгутæ. 
Лæхъуæн-лæг сабургай ниуазта арахъ. Агувзи бунбæл ма си цалдæр 
æртæхи райзадæй, æма ин æй урдугистæг, æстдæс-нæудæсанздзуд биц- 
цеу, фæстæмæ нæ райста, цалинмæ ’й бунтон не сревæд кодта, уæдмæ. 
— Нæ, кедæр хæццæ мæ исхæлæмулæ кодтай, — хестæртæ дзубанди 
куд не ’гъосонцæ, уæхæн ниллæг гъæлæсæй загъта Мæдинæн, ку ’рбад- 
тæй, уæд. 
— Ау? Аспирантурæмæ бацæуни туххæй нæмæ некæд æрбацудтæ? 
— Нæ! Нæ мæ æргъуди кодтай. 
— Мадта дæ уæд нæ зонун. Еухатти нæмæ еу тип коньякти æртæ 
асикки æрбаласта. Солтан æй, мæгур, фæццæймардта... 
6 Малити Васо 
81 

Сæйраг бухгалтери сæри еци рæстæг рарæгъæд æй хийнæйдзаг 
фæндæ: профессори уосæн, замманай рæсугъд горæтаг силгоймагæн, 
ивар дигорон арахъæй баниуазун кæнун. 
Фадуат ес: е дæр æ ниуазæн раздæр раниуазта, уæдта сосæггæй 
дзубанди кæнуй æ фарсмæ бадæги хæццæ. Гъæуама ин фингæй æрвон- 
гæй маке рандæ уа. Цума æхе куд дардзæнæй ниуæзтгунæй? Фиди нард 
гæппæл æууелгæй Дадо цидæр цибæлхуз, фал баргин цæстæнгасæй ком- 
коммæ кастæй Мæдинæмæ. Фал æ комидзаг куддæр ранихъуардта æма 
урдугистæгмæ, арахъ рауадзæ, зæгъгæ, гъавта исдзорунмæ, уотæ сæрдар 
стъол æ рахес къохи астæуккаг æнгулдзæй æркъуæрдта æма имæ зуст 
каст бакодта. «Æнцад!» — бакастæй Дадо æ хецауи цæстæнгаси. Æма 
гъуди кодта нæуæг кувдбæл. Ка некæдма адтæй, уæхæн кувдбæл. Фал, 
дигорон фингæбæл загъд ка нæма æрцудæй, уæхæн кувд сæйраг бух- 
галтерæн æхе хигъдти рæдуд ссерунæй æнцондæр нæй. Тæккæ карздæр 
ревизори бон дæр н’ адтæй, Дадо æ къох кæми бафинста, уоци гæгъæ- 
дитæмæ минкъий зæрдæхсайæн фæккæнун. 
«Дуйней кустбæлхуæст адæнæй еу уæхæн нæййес, ескæмæн дæл- 
барæ ка нæй, бухгалтерæй фæстæмæ, — фæззæгъуй Дадо, æ зæрдиуагон 
дзубандий ку бацæуй, уæд. — Гъе нур, мæнæ нæхе сæрдари райсæн. Ци 
мин æ бон æй? Мор дæр неци! Сæйраг агрономбæл сгъæртæ кæндзæнæй, 
атæ цæмæннæ бакодтай, уотæ цæмæннæ бакодтай, сæйраг зоотехники 
къуммæ батæрдзæй, гъуддаг раст нæ хæссис, зæгъгæ, сæйраг инженер- 
бæл дæр мадта æ барæ куд нæ цæуй. Фал мæнмæ... Нæ! Æ вæласт мæн 
уæнгæ нæ хъæртуй. Некæд мин зæгъдзæнæй, уотæ бакæнæ, зæгъгæ. 
Гъома, мæнæ лæг дæн, тæрсгæ ми кæнуй, зæгъгæ, уой туххæй нæ, фал 
бухгалтерæн æ куст уæхæн æй. Нæ, мах дæснийадæн си æмбал нæййес!^ 
Гъуди кодта Дадо æма æргъуди кæнун неци фæразта. Мин хат^и 
загъд ка æрцудæй, алке къохæвдулд, базурфехсуд маргъау стæхун ке бон 
нæбал адтæй, уæхæн кувд ракæнун ба æ сæрмæ нæ хаста. Раззаг æртæ 
кувдемæн гæнæн нæййес, — æгъдау уонæй райдайуй, æртæ къерейау 
æнæййевгæ ’нцæ — фиццаг Стур Хуцауи туххæй æй, фал, бадти адæ- 
ни ’хсæн хецауадæй кенæ стур ахургонд адæнæй еске ку разиннуй, уæд 
бæрзондбæл бадæги ном «дуйней фарнæй» раййевуй: хецауадæй тæрсгæ 
кæнуй, ахургæндтæй ба — æфсæрми, рагон гъуддæгтæбæл æууæндуй, 
зæгъгæ. Нур дæр Стур Хуцау, зæгъгæ, фæццæйрæдудæй, фал афонæбæл 
е ’взаги кæрон æ раззаг дууæ æвзестæ дæндагемæй ралхъивта... Æма 
райдæдта! «Дуйней фарнæ...» 
Дуккаг кувд æй Уасгергий туххæй. Фал дæбæл цæмæй динбæл 
æууæндæги ном ма сбада, уой туххæй, æнæмæнгæ, фингæбæл бадæг 
адæни баууæндун кæнун гъæуй, Уасгерги хумæтæг зæнхон лæг ке æй, 
мæнæ раст нæхе хузæн; кæми дæбæл шофири хузи фембæлдзæй æма дæ 
буцатмæ сæрæгасæй бахъæртун кæндзæнæй, кæми æй хецауи къæлæт- 
гин бадæни бадгæ фæййиндзæнæ, — дæ гъуддаг дин райараздзæнæй, 
кæми ба бухгалтери нимайæн къæбæлтæй дзæвгарæ багæлдздзæнæй га- 
леуæрдæмæ... 
82 

— Бакæсайтæ, —- дуккаг седт кæнгæй, æ даргъ радзубандий кæрони 
загъта Дадо, галеу къохи амонæн æнгулдзæй уæлдæф барæхуста Дзасбо- 
ли-фурти ’рдæмæ. — Профессор! Е æхуæдæг Уасгерги нæй, маха ’й 
арвбæл агорæн! Кенæдта мæнæ Хадзимæт! Нæ райпой хецау... Сæрдари 
кой скæнун нæ бандиудта... 
Æртиккаг седт æй, ци гъуддаги фæдбæл æрбамбурд унцæ, уой 
кадæн. Ами дæр Дадо фехсуд дзубандитæй уæлдай неци загъта: «Нæуæг 
амонд, нæуæг фарнæ æрбахизтæй ацибон аци къæсæрбæл, æма ’й дуйней 
фарнæ, Дигори киндзитæй хуæздæр ка фæцæй, уой æмбал фæккæнæд, 
адæн уотæ куд дзоронцæ, уоци гъæуи, уоци хæдзари ауæхæн æма уæхæн 
киндзæ ес, е ’гъдау, æ рæсугъддзийнадæ æмбесондæн кæмæн хæссун- 
цæ...» Æнæ зæгъгæ кæмæн нæййес, уоци æртæ кувдей фæсте ба — дæ 
лæгигъæдæ æма дæхуæдæг; æргъуди кæнæ уæхæн ести, адæни сагъæс 
æма деси ка бафтауа. Гъай-гъай, хæдзари туххæй, мадæ ’ма фиди, дууæ 
муггагей цæрæнбон, киндзи ниййергути туххæй, бæркад, къæсæр æма 
берæ æндæр гъуддæгти туххæй дæр æнæ зæгъгæ нæййес. Фал уоци кувд- 
титæ дæр нæуæг хузи рæсугъд загъд ку цæуонцæ, уæд мийнасæгæнгути 
зæрдæ балхæндзæнæ дæ дзурдарæхстæй. Фал æнæмæнгæ ка æй, уоци 
седтити æхсæнмæхсæнти æвеппайди ести уæхæн, гъæйтт-мардзæ, ести 
дессаг зæгъæ, игон гъæлæсæй дæмæ куд игъосонцæ. Фал неци æргъуди 
кодта сæйраг бухгалтер. 
Æ дæллæй бадгутæй кадæр бахъур-хъур кодта: «Нæ хестæр бафунæй 
æй, седт дæлæмæ нæбал уадзуй». Æма бабæй Дадой багъудæй хумæтæг 
фехсуд дзубандити фæсте е ’взаг дигорон арахъæй рангъæвзун, радон 
кувд никки гъæрдæрæй зæгъунмæ. Уотæ фæууй алли хатт дæр, финги 
хестæри бунат имæ ку ’рхауй, уæд: æхе медæгæ берæ фæхъхъурдохæн 
кæнуй курухони кувд æргъуди кæнунбæл, фал æ фæндон некæд исæн- 
хæст уй, æма уæд бунтондæр сæрдари цæстæнгас æма сæри змæлдмæ 
гæсгæ райдайуй финги æгъдау хæссун. 
Фал фингæбæл бадгæй сæрдар æхуæдæг минкъийдæр нæ тухстæй 
æхе сосæг сагъæстæй. Хуæрзхуз цуппæрдегъон, сæрустур цæсгонбæл æ 
мæтæ æппундæр нæ зиннуй, фал ниуазæнти нимæдзæ куд фулдæргæнгæ 
цудæй, уойбæрцæбæл кодта мадзорадæр; æ аллифарс ци цæуй, уомæ цума 
æ гъос нæбал даруй, уоййау цидæр æнæмæтæхузæй бадтæй. Кæсун рай- 
дайуй фингæмæ, комидзаг нæбал скæнуй, уомæн æма фиццаг кувди фæсте 
тагъд-тагъдæй рахуæруй, æ зæрдæ цæйбæрцæ фæззæгъуй, уойбæрцæ. 
Бæллецтæ фæуунцæ муггаггай. Еуетæ зæрдæн уæлтæмæни цийнæ 
хæссунцæ, иннетæ гъенцъун æма гъезæмарæ. Сабанæн ба æ бæллец маст 
фулдæр хаста æви цийнæ, уой æхуæдæг дæр нæ зудта. Маст уой туххæй, 
æма æ къохи нури уæнгæ ке нецима æфтуйуй, цийнæ ба, ескæд уæддæр 
æ фæндæ ке сæнхæст уодзæнæй, уоци æууæнкæй цудæй... 
Æваст тургъæй райгъустæй фæд-фæди æртæ гæрахи. Сæрдар æ гъу- 
дитæй æрæскъиттæй. Аслæнбег æ бунатæй фæггæпп кодта, ци ’й, зæгъ- 
гæ. Æма бабæй сæрдар ранигъулдæй æ сагъæсти. 
83 

Сабан бæлдтæй æ колхози консервгæнæн цех исаразунмæ. Сабан- 
мæ адтæй æхе сæрмагонд сосæг фæндæ, экономикон нисанæй уæлдæр 
ке æвардта, уæхæн. Гъай-гъай, еци идейæ царди ку рацæуа, уæд бай- 
гон кæндзæнæй нæуæг фæндæгтæ хæдзаради тухгин исирæзтæн, фал æ 
агъаззагдæр ахедундзийнадæ баст æй хумæтæги уодигъæдæ æма царди 
фæткæбæл: раййевдзæнæй колхозони психологи, фæббæрзонддæр ин 
кæндзæнæй æ культурæ... 
Колхозонти хæдзари дзаума рæсугъд, дзихъиртт нæуæгæй ку бай- 
йевæн, уæд е минкъийдæр фæззиндзæнæй сæ психологи, сæ царди фæт- 
кæбæл? 
Фал сугъдæгдзийнадæ еу гъудцаг æй, культури еу хай. Дигорон сил- 
гоймæгтæ æнæуой дæр сæ хæдзæрттæ хуæрз æфснайдæй дарунцæ, фал ма 
сæмæ нæуæг рæсугъд, нуриккон гарнитуртæ ку уа, уæд син фур дессагæй 
ци ракæнонцæ, уой дæр нæбал зондзæнцæ. Мадта тæмæнкалгæ гъæдæй 
конд ниллæг хуссæнбæл дæр хумæтæг æмбæрзæн не сфедаудзæнæй, цъу- 
мур бауæрæй æрхуссун дæр си дæ цæстæ нæ бауарздзæнæй. Е еу. 
Иннæ — культурæ. Киунугæдарæн скъапп еугæр колхозони хæ- 
дзарæмæ бахаудтæй, уæд æй ревæдæй нæбал ниууадздзæнæй. Сабан 
хумгæнæги психологи нæ зонуй, æви? Еу иннемæ гæсгæ æлхæнун райдай- 
дзæнцæ киунугутæ. Æма алли бон, алли сахат киунугути хæццæ хæрхæм- 
бæлд ку кæнай, уæдта си дæ уæгъдæ рæстæги дæ къохмæ еу куд нæ райс- 
дзæнæ? Уæдта иннæ... Уæдта æртиккаг... Ниййергутæ сæ ку нæ кæсонцæ, 
уæдцæр сæ сæ сабийтæ æнæбакæсгæ нæ фæууодзæнцæ. Уотемæй киуну- 
гæ æ бунат ссердзæнæй колхозони хæдзари. Æртиккаг æма сæйрагдæр. 
Лæгъуз хуæруйнаг нæ рахæсдзæнæ еци урух рæсугъд стъолмæ. ÆжС 
цæмæй дæ фингæ фæрзеуи хуарзæй, рæзи дзæбæхæй федауа, уой туххæй 
ба ес еунæг хуасæ — косгæ колхози! Æма косдзæнæнцæ. Хумгæнæгæн æ 
цардæй æ зæрдæ рохс ку кæна, уæд æй хъйамæт кæнунæй уæлдай неци 
гъæуй... Æма еци гъуддæгтæ цæмæй царди рацæуонцæ, уой туххæй цæх- 
гæр фæффулдæр кæнун гъæуй хæдзаради æфтуйæггæгтæ. Уомæн ес хуарз 
фадуат — консервгæнæн завод. Халсари куст исуодзæнæй æ сæйрагдæр 
равналæн. Нуриккон хæдзари рæсугъд дзаума гъæумæ ласт цæудзæнæй 
колхози харзæй, ами уæйæгонд цæудзæнæй æхе аргъбæл... 
Фал æвеппайди колхози зæнхитæмæ хæстæг синхаг райони аразун 
райдæдтонцæ сæкæри завод. Æма Сабан балæдæрдтæй: æ бæллецбæл 
ин стур къæйдор æрфæлдæхтæй. Уоци бон æхемæ фæдздзурдта колхози 
сæйраг специалисттæмæ. Зоотехники нæуæгæй рарвиста Хъæзлармæ, 
кæд уордигæй æрæги исæздахтæй, уæддæр, инженери куйти хуæруй- 
наг бакодта, техникæ æгудзæг уавæри цæмæн æй, зæгъгæ, агрономмæ 
ба бартхъерæн кодта, дæ машинæ дин байсдзæнæн, кустбæл ауодуни 
бæсти ’й дзæгъæл ратæр-батæр ку кæнай, уæд. 
Сæйраг бухгалтерæн ба загъта: «Цо æма дæхуæдæг дæхебæл, куд- 
дæриддæр дæ фæндуй, уæхæн бардзурд ниффинсун кæнæ машинисткæн 
— дæ кустæй ист дæ. Мæ къох бафинсунмæ мæмæ ’й дæхуæдæг æр- 
84 

бахæсдзæнæ. Ниффинсун си кæнæ5 дæуæй е нимайун нæ зонуй æма æ 
кустæй тард æрцудæй, зæгъгæ». 
Дадойæн ма ци гæнæн адтæй, æхуæдæг æхебæл ниммухур кæнун 
кодта бардзурд: уæхæн æма уæхæн «æндæр стурдæр кустмæ ке цæуй 
æййивд, уой туххæй æхе сæрмагонд фæндон æма курдиадæмæ гæсгæ æ 
кустæй цохгонд æрцудæй...» 
Хæсгæ дæр æй æхуæдæг бакодта сæрдармæ къох æривæрунмæ. Фал 
Сабан фæтътъæллæнг кодта: 
— Циуавæр кустмæ? Ке цæмæн гъæуис?! 
— Сабан Созурович! Феронх ди 'й,.горæти хæдзари дзаумæуттæ- 
гæнæн фирми хецау мæ æхемæ косунмæ рагæй ке хонуй, е. 
— Ци?! — цума ин æ додгæ сункъæбæл ранцадæй, уоййау хæдзари 
дзаумæутти коймæ æ маст никки тухгиндæрæй студта. — Фирмæ! Ха- 
ха! Дадо сæйраг бухгалтер кæми уа, е æцæгæйдæр фирмæ уодзæнæй, 
маудта! Фирмæ нæ, фал фермæ! Е ци продукци уадзуй, е хæдзари дзау- 
маубæл нимад æй? Рагон уæззау, гурумухъарæзт шифанертæ, фидхуай- 
æн къудуртæй конд стъолтæ! Къамодтæ-идитæ. Цæугæ, ци дин загътон, 
уой ниффинсæ! Нимайун нæ зонис! 
Фæлтау Дадойæн уотæ ку загътайуонцæ, лæг рамардтай, зæгъгæ, 
е æнцондæр адтайдæ. Фал, нимайун нæ зонуй, зæгъгæ, уобæл некæд 
нецæй туххæй сарази адтайдæ. 
— Кæд еске бухгалтери хигъд зонуй, уæд æй Дадо дæр лæгъуздæр 
нæ зонуй, æмбал сæрдар, — уазал, официалон гъæлæсиуагæй райдæдта 
сæйраг бухгалтер, фал ин е дæр нæ фенхус æй. 
— Рандæ уо дин, зæгъун, — стъол хъæбæр æлхъивд тумбулкъохæй 
уотæ тухуаст æрцавта сæрдар, æма Дадо хæрдмæ фæххаудтæй. 
Æма сæйраг бухгалтер, Сабани куд фæндадтæй, уотæ бакодта. Фал 
дуккаг бон æ кустмæ æрбацудæй, æма цума æппундæр неци æрцудæй, 
уоййау сау хъумацæй худ агъодтæ æ цæнгтæбæл раст усхъити уæнгæ ба- 
кодта æма зæрдиуагæй — ка ’й зонуй, иннæ бæнттæй никки разæнгард- 
дæрæй — райдæдта нимайун... Сæрдар дæр ин, цума æзиниккон хилæ 
нæбал гъуди кодта, уоййау салам равардта. 
Фал заводи егъау азгъунститæ куд ирæзгæ цудæнцæ, уотæ ихæлгæ 
цудæнцæ, Сабан æ сæнтти ке саразта, еци цехи фæрстæ... 
Æма имæ еууæхæни фæдздзурдтонцæ райкоми пленуммæ... 
Сæкæри завод иннæ анз косун райдайдзæнæй, гъæуй хомаг. Аци 
фарстабæл фиццаг хатт дзурдтонцæ пленуми, фал Сабанмæ уотæ ка- 
стæй, цума ауæхæн дзубанди нур дуккаг анз игъосуй, зæрдцъæх си ’й. 
Æма колхози зæнхити фулдæр хайбæл таун райдæдтонцæ сæкæри къ- 
умбул. Халсари кустбæл къох ракъуæрун багъудæй, уомæн æма хæдза- 
радæ бахаудтæй заводи домæнти дæлбарæ. Æфтуйæггæгтæ дзæвгарæ 
фæккунæгдæр æнцæ. Заводи арæзтадæн сæнттæй фæстæмæ æндæр 
фæрæзнитæ нæбал байзадæй. Гъæуи сæрæй ракæсгæй идардæй хуарз 
зиннунцæ заводи азгъунститæ, даргъ тохонатæ, бæрзонд донæлвасæн 
85 

мæсуг. Фал уоцирдæмæ кæсун нæ уарзуй сæрдар. Цума ин æ бæллецæн 
æгæр стур цирт исамадтонцæ. Æдзох æнкъардта, æрмæст е ’мбодæнтæй 
нæ, фал е ’гас бауæрæй дæр, æ уодæй, æ алли тогдадзийнæй дæр, фондз 
анзей размæ Будапешти хæдзаридзаумагæнæн фабрики æ финдзи хъæл- 
тæбæл ка сæмбалдæй, еци лакки содзагæ æма гъæдфадæни æхцæуæн 
тæф. «Уодзæнæй! Æнæуæн нæййес цехæн, — дзурдта-еу æхе меднимæр, 
— иссердзæнæн фæрæзнитæ, ести æргъуди кæндзинан». Фал æ бон æр- 
гъуди кæнун неци адтæй. Æма бабæй а сæрди æ бæллец нæуæгæй ниг- 
гупп кодта реуи. Æрхуссунæрвонг артбæл цума бензин бакалдæадтæй. 
Æ гъостæбæл æрцудæй, цума сæкæри завод æндæр кустуатæн райара- 
зунмæ гъавунцæ. Уобæл æнцонæй баууæндæн ес, уомæн æма экономи- 
кон æгъдауæй пайдайаг н’ адтæй æ арæзтадæ. 
Бадуй нур финги уæлгъос Сабан æма æхе гъудити рандæй. Зæгъæн, 
мæнæ Цæрæг. Лæгъуз биццеу нæй, кæд мæ тоггинбæл нимад æй, уæддæр. 
Уогæ си е ци гæнæг æй? Уæдта е ’нсувæр Дзамболат дæр уотæ нæ бакод- 
тайдæ. Нæ ми æруагæс кæнуй. Еци бон æй Аслæнбег ку нæ фæййервæзун 
кодтайдæ, уæд ин айфонмæ е стæгдар скæдзос кодтайуонцæ золкъитæ. 
Æвеппайди æнахур уазал гъудийæй æ сæригъунти уедæгтæ базмал- 
дæнцæ: æма кæд мæ фиди маргути хæццæ еу фингæбæл бадун, уæдта? 
Фал æндаг бакастæй æ цæсгон уæлдайхузон нæ фæцæй, æрмæст æ билти 
галеу кæрæнттæ цæстиникъулди бæрцæ базир-зир кодтонцæ, уæдта сæ 
кеми æрцудæнцæ. Сабан æ сæр сабургай хæрдмæ систа, цума æ цæстæн- 
гас, æ къохи ке дардта, еци ниуазæнæй туххæйти фæххецæн æй, уоййау. 
Бакастæй Цæрæги ’рдæмæ. Биццеу имæ æ медбилти бахудтæй. Сæрдар 
ин æ сæрæй ракувта, æ ниуазæн исиста æма ’й бадаргъ кодта Цæрæгмæ. 
— Биццеу, мæ ниуазæн лæгæй-лæгмæ! 
Цæрæг уæлдай нецибæл загъта, исистадæй, раниуазта ниуазæн æма 
имæ ’й идзагæй фæстæмæ раздахта. Æма бабæй сæрдар нæуæгæй рани- 
гъулдæй æ гъудити. Нæ. Дзамболати хузæн адæймагихатт лæг æнцонæй 
нæ рамардзæнæй. Цæрæг гъæууонхæдзарадон институт каст фæцæй. 
Инженерæй цæмæннæ косуй æ райгурæн гъæуи колхози? Нæ баком- 
дзæнæй? Мизд ин уоми ци федунцæ, уой ин уæлдайгинтæй феддзæнæн. 
Уæдта æхе райгурæн гъæу... 
Æвеппайди идард кæцæйдæр æ гъостæбæл рауадæй, стъæлфæгау 
кæмæй фæккодта, уæхæн дессаги зонгæ гъæлæс. Олимпиадæ æ сæр æр- 
бадардта, киндзæ кæми адтæй, еци уати дуарæй æма имæ, цидæр мед- 
цийнæй уотæ хъæбæр ка ’рттивта, уоци цæститæй комкоммæ кастæй. 
Æвæццæгæн имæ цалдæр хатти сдзурдта пап, о пап, зæгъгæ, фал æй Са- 
бан не ’гъуста, уотæ арф ранигъулдæй, ниуæзти тæф никки бæрзонддæр 
бæллеццаг хонхмæ ке систа, еци гъудити. 
— Пап, нæхемæ ку цæуай, уæд мæ ма ниууадзæ, киндзи уати уо- 
дзæцæн. Хуарз? — загъта Олимпиадæ. Фæццудæй æвдозæнти фæлмæн 
хъинц æма, кизги сæр кæцæй кастæй, раст уордигæй Сабанмæ кедæр 
ходундзæгæй идзаг цæстау дуари æрхи хуæцæнæй ферттивта минкъий, 
хуæрз минкъий электрон цирагъ. 
86 

XV 
Уомæй сахати ’рдæги фæсте киндзи уатмæ æрбахизтæнцæ Мæдинæ, 
Зæринæ, Цæрæг. Киндзæ камаригун къæртрæзти бадтæй рæбунггаг къу- 
ми кизгутти астæу, фал дуар куддæр фегон æй, уотæ æ бунатæй систадæй, 
æ сæр бунмæ æруагъта. Æ фарсмæ лæугутæй ин кадæр æ цæсгон хизæй 
æрæмбарзта. Нæуæг æрбацæуæг силгоймæгтæ бацудæнцæ киндзи цор- 
мæ. Мæдинæ хизи къабазæбæл хæрдмæ схуæстæй æма ин бакастæй æ 
цæсгонмæ. 
— Саурæсугъд, — медбилти ходгæй загъта е. 
— Гъо, — æ сæр батилдта Зæринæ дæр. 
Киндзи аллифарс хъалагъуртау ка лæудтæй, еци кизгуттæ сæ сбадун 
кодтонцæ диванбæл. Цæрæг æма дæргъдзæсгон дуаргæрон цæбæлдæр 
дзубанди кодтонцæ. Олимпиадæ е ’мцахъæн биццеуи хæццæ цидæртæ 
архайдта магнитофонбæл. Кизгуттæй еу инней къохи фæссагъта диго- 
рон фæндур. 
— Рацæгъдæ, ходуйнаг æй. 
—Æз нæ зонун, мæнмæ ’й цæмæн дæттис! Гъа-уай, Фаризæ, райсæ ’й. 
— Цитæ дзорис, дæ цори æз ци рацæгъдон? 
— Ма бабæй райдайетæ! — фæссæбæл гъæр кодта Олимпиадæ, — 
сæ еу дæр нæбал фæззонуй цæгъдун. Минкъий бауолæфетæ мадта! 
Æма райгъустæй музыкæ. Нæлгоймагæл ка нæ федауй, уæхæн цидæр 
къолибадæгхуз ниллæг бæзгин гъæлæс зардта. Зардта, зæгъгæ, дзурдтæ 
адгин къанфеттау æрдæгцъирдæй хаудтæнцæ æ гъæлæсæй. Фиццаг минут 
æ нифс кафунмæ рацæунмæ неке хаста, еу иннемæ æнгъæлмæ кастæй, 
амидингæнæги ном мæбæл ку сбада, зæгъгæ, уомæй тæрсгæй. Уæдта 
дуаргæрон лæууæг биццеутæй еу фæххецæн æй æма æрбацудæй Олим- 
пиади цормæ, æ сæрæй ракувта æма ин е ’рæмбуйникъæдзæмæ æ арми- 
тъæпæн бадардта. Кизгæ имæ хæрдмæ скастæй, æ медбилти бахудтæй 
æма ин æ усхъитæбæл æ къохтæ æрæвардта. Уойфæсте кизгутти ’рдæмæ 
æрбацæйцудæй фæтæнусхъæ, ставдбæрзæй биццеу, — æ бакастмæ гæсгæ 
атлет адтæй, никки ба ма æ сæригъунтæ цубур æлвид, богалæн куд фæууй, 
уотæ. Е адтæй сæйраг бухгалтери фурт Гермæн. Фурæфсæрмæй æ уæзæ 
æ галеу къахбæл æруагъта, æ еу усхъæ куддæр фæббæрзонддæр æй ин- 
немæй, æ сæр лихстæгæнæги хузæн еуварсмæ æркъолæ ’й, уотемæй æр- 
лæудтæй Æдарцти Аслæнбеги хестæр кизгæ Луизи цори. 
Сæ дууæ дæр ахур кодтонцæ гъæууонхæдзарадон институти. Гъæу- 
бæстæ сæ нимадтонцæ уарзæнттæбæл. 
Кафгутæ бакъуар æнцæ. Цæрæг сæмæ фæрсæнцойнæ лæугæй 
æдзинæг кастæй. Æ цормæ æрбацудæй Олимпиадæ. Кæд фарст ин- 
нетæмæ дæр хаудтæй, уæддæр кæсгæ кодта Цæрæгмæ. 
— Цæбæл æнкъард кæнетæ? 
Цидæр æнахур рохс калдæй æригон кизги цæститæй. Æ лигъз 
уадæлттæ сурхфазæ фæткъуйау æрттивтонцæ хæдзари æнод уæлдæфæй, 
87 

æнæнцайгæ кафунæй, уæдта, кизгутти астæу биццеути цæститæ уой ни- 
санæн ке равзурстонцæ æма алке дæр æ хæццæ ракафунбæл ке архайуй, 
уоци адгин, сæрзелунгæнæн æнкъарæнæй. 
— Цæуæн, ракафæн. 
— Ракафæн, мадта! Уæхæн рæсугъди хæццæ ма мæн хузæн зæронд 
кæд ракафдзæнæй? — загъта Цæрæг. 
Олимпиадæ ин æ къохтæ æ усхъитæбæл ку æрæвардта, уæд имæ ци- 
дæр уæззау фæккастæнцæ. Кафгæ-кафун имæ кизгæ хъæбæр бахæстæг æй, 
æ хъæбæр реу бамбалдæй Цæрæги реубæл. Уæдта æвеппайди цирæгътæ 
фæххустæнцæ, æма Цæрæги билтæ ранихæстæнцæ кизги содзгæ росбæл. 
— Ескæд горæти ку уай, уæд мæ æнæ ссергæ ма фæууо, замманай 
пластинкæ мæмæ ес, — æ билтæй кизги гъосбæл æндзæвгæй сосæггæй 
дзурдта Цæрæг æма æнкъардта æ гъæбестухти æригон федар бауæри 
тæвдæ æма уодарауæн зир-зир. Цæмæй зудта Фæддзауи-фурт, æ уоци 
дзубандийæй æхе егъау гъезæмарæ æма æнæрцæугæ уæззау фæлварæн- 
ти æмних ке æривардта. 
Уæдта цирæгътæ ссугъдæнцæ... 
XVI 
Авдисæри Цæрæг æ кустмæ бацудæй сахати ’рдæг раздæр. За- 
води дуармæ ’й багъудæй еу цæйбæрцæдæр ралæуун: сменæ фæцæй 
æма косгутæ, сæ æвдесæндартæ сæ къохти игонæй даргæ, ракалдæнцæ 
гъæунгæмæ. 
Цæрæг æрлæудтæй заводи тургъи игъосунгæнуйнæгтæ æма бар< 
дзурдти фæйнæги цори. Æхе ном ци гæгъæдибæл адтæй, уой финститæ 
ин цума рагæй зонгæ ’нцæ, уоййау сæбæл æ цæстæ уæлæнгæйтти æр- 
хаста, уæдта бабæй нæуæгæй дамугъагай кæсун райдæдта. Каст сæ ку 
фæцæй, уæд сабургай рараст æй æ кусти бунатмæ. Стъоли уæлгъос æр- 
бадтæй. Æ цæсгон пеллонау содзуй. Е ’уæнгтæ æвеппайди куддæр æр- 
калдæнцæ. Цидæр иуæнгмарддзийнадæ пъæззуйау æрбадтæй бауæрбæл. 
Æма Цæрæг балæдæрдтæй. Балæдæрдтæй, фал æнхæст нæ. «Фæттар- 
стæй Хуасдзау, — гъуди кодта е, — фæттарстæй æма тæрхъосау æхе ба- 
римахста. Куд мæ радаста!..» 
Фал æдзохдæр сабур, саламдæттаг Хуасдзаумæ æ зæрди фудæнхæ 
нæ райгурдæй. Лæгъуз цæстæй нæ кæсуй Цæрæгмæ. Еухатт кустмæ 
афонæбæл нæ фæззиндтæй æма æ бæсти цидæр рæуонæ æргъуди кодта, 
æфхуæрд имæ цæмæй ма ’рхауа, уой туххæй. Уотемæй æхуæдæг æй æ хе- 
цау, гъæуама дзуапп дæр æхуæдæг дома. Фал æхе даруй æмсæр æмбалау, 
кæд æ бунатмæ гæсгæ дæр, е ’нзтæмæ гæсгæ дæр хестæр æй, уæддæр... 
Цæрæг сахæй кастæй тæрхитæ, агрегатти номхигъдмæ, сæ кусти 
æмгъудтæ финст кæми адтæнцæ, уоци документтæмæ, цума си цидæр 
дзæбæх не ’взаруй, уотæ. Уæдта сæ лагъзи иннæ гæгъæдити хæццæ нив- 
вардта. Исистадæй, уати астæу æрлæудтæй. Ханхæхузæ цуппар фæйнæ- 
88 

ги имæ, адæймæгтау дугай къæхтæбæл лæугæй, æдзинæг кастæнцæ. Сæ 
еуей тегъæбæл — игон готовальня æма содзийнау циргъгонд къарин- 
дæстæ. Абисали-фурт бабæй феронх кодта æ косæн дзаумæуттæ е стъо- 
ли лагъзи бафснайун. Нуртæккæ фæззиндзæнæй æма бабæй, фæйнæги 
цори æрлæугæй, арф ниууолæфдзæй: 
— Мах бæсти ами гъæуама хузæгæнгутæ бадтайуонцæ... Сфæл- 
дистадæн æппундæр рæстæг нæййес. Аци æнæхаири деталировкæ нæ 
равгарста!.. 
Еци дзубандитæй райдайуй æма фæууй æ кусти бон... 
Цæрæг бацудæй сæйраг механики дуармæ, рахуæстæй ибæл — игон 
разиндтæй. Бакастæй медæмæ æма десгæнгæй бафеппайдта: цидæр фæ- 
цæй е стъолбæл æвæрд бæзгин авгæ. Никки æ рагон уæрæх къæлæтгин 
бадæни бæсти стъоли фарсмæ лæудтæй хумæтæги къела. Цума ци хабар 
æй?.. 
Еци рæстæг зали дуарæй æрбакастæй директори нимæрдар — æри- 
гон саудзигго кизгæ, æма цума Цæрæги уингæ дæр нæ фæккодта, уоййау 
кабинетæрдæмæ багъæр кодта: 
— Директормæ! 
Директори кабинети æрдæгигон дуари цори лæугæй баййафта сæй- 
раг инженер Кермени. Æ зинг фильтри уæнгæ кæмæн бахъæрттæй, еци 
сигарет ма фæстаг хатт зæрдиуагæй сцъирдта æма ’й бугъгалæн тæскъи 
ниггæлста: 
— Салам! — загъта е, Цæрæги къох федар æлхъевгæй. — Дæ нæуæг 
хецауи нæма зонис? 
— Нæуæг хецауи? Циуавæр нæуæг хецауи?.. 
— Сæйраг механикæй нæмæ нæуæг адæймаг косдзæнæй. 
— Хуасдзау ба? 
— Хуасдзау нур стур хецау æй — директори хуæдæййевæг. 
— Хабар фегъустон, фал уотæ тагъд... Ку неци загъта... 
— Хуасдзау æдасдзийнади техникæ хуарз зонуй, — бахудтæй Кер- 
мен æма къæсæрбæл медæмæ бахизтæй. 
Кабинети стъоли фæйнæфæрсти бадтæнцæ парткоми секретарь, за- 
води сæрдар, Хуасдз’ау, штампгæнæн цехи хецау æма цалдæр инженери. 
— Фæддзауи-фурт, — загъта директор, фал имæ кæсгæ нæ кодта. — 
Дæу фудæй нæ заводи æрцудæй фидбилиз!.. 
— Ка?.. Мæн фудæй?.. — Æ бунатæй фæггæпп кодта Цæрæг, фал уай- 
тагъд фæстæмæ æрбадтæй, директор, цума æ къæмесæнтæбæл биндзæ ра- 
бадтæй æма уой ахæссунмæ гъавуй, уоййау æ къох уæлдæфи ракъуæрдта: 
— Бадæ! Дзурди барæ дин нæма равардтон!.. Æдасдзийнади инже- 
нер дæр æ фагæ æфхуæрд баййафта, фал сæйраг фудгин ду дæ, ду — ин- 
женер-инспектор! Механикон пресс афойнадæбæл цæмæннæ бауорамун 
кодтай? 
Цæрæг бабæй фæггæпп кодта, фал бабæй директор æ къох исиста: 
— Дзурд нæма фæддæн, зæгъун, — фæгъгъæр кодта е. — Дæхе 
дарун дæр нæ зонис, мах ба ди цидæртæ домæн. Фæстаг дууæ анзей 
89 

дæргъци уæхæн фидбилиз нæма ’рцудæй нæ заводи. Косæг сæйгæдони 
хуссуй. Дæ амонд адтæй, æма æ цæфтæ æ цардæн уотæ тæссаг нæ ’нцæ. 
Цехмæ! — Фæгъгъæр бабæй кодта директор æма е ’нгулдзæй байамудта 
штампгæнæн цехи хецаумæ. — Мастерæй æй райсæ дæхемæ, дзæбæх 
ин æрбалвасæ æ идонæ! Æ гъæуккаг фунук ин æрцæгъдæ, ами гъæуккаг 
зæрдиуаги хæццæ косæн нæййес. Уадзæ æма хуæздæр балæдæра, косæг 
кълас ци æй, уой! Зæрдиуагонæй ку нæ коса, уæд мæнæн фегъосун кæнæ. 
— Гъуддаг уой уæнгæ не ’руадздзинан, — æ медбилти бахудтæй 
цехи хецау. 
Нури уæнгæ дæр Цæрæг æхебæл туххæйти хуæстæй, æ кой ин æхе 
цори уотæ æнæфсармæй ке кæнунцæ, цума дзубанди ести æнæуод дзау- 
маубæл цæуй, уоййау, фал нур цехи хецауи дзурдтæмæ æхе нæбал бауо- 
рæдта: 
— Барæ раттæ... — загъта е, æ бунатæй исистгæй, æма банкъард- 
та, уолæфт ин ке нæбал фагæ кæнуй. Æхуæдæг хуарз игъуста æ зæрди 
гупп-гупп æма имæ уотæ фæккастæй, цума ’й иннетæ дæр игъосунцæ. 
Уæлдæф сцъирдта, æ реуи цæйбæрцæ цудæй, уойбæцæ æма ин минкъий 
фенцондæр æй. 
— Дзæхст кæнæ! — тузмæгæй сдзурдта директор. 
Фал Цæрæгмæ уотæ фæккастæй, цума имæ æ медбилти бахудтæй. 
Дуккаг хатт имæ ку фемдзаст æй, уæд балæдæрдтæй, директори игъо- 
сун дæр, хилæ кæнун дæр ке нæбал фæндуй — æ цæстæнгаси гъазта 
фæлмæн ходæндзаст. Æвæццæгæн, æригон инженери цехмæ мастерæй 
ке æрветуй, е имæ стур æфхуæрд нæ кастæй. Фал Цæрæги рæстæг фул- 
дæр гъудæй, уавæртæмæ гæсгæ раст ка адтайдæ, еунæг уæхæн миуæ 
бакæнунмæ. Æма еугур æзмæнст иссæй. 
— Æз æппундæр фудгин нæ дæн! — федарæй загъта е. 
— Боз дæн, — раарфæ ин кодта директор. — Æрмæст цубурдæр. 
— Пресс æз бауорæдтон цуппæрæни еуæндæс сахаттебæл — æ кусти 
æнгъуд фæцæй. Фал дæс минуттей фæсте нæуæгæй скуста. Æз нæуæгæй 
цехи хецауæн загътон, пресс æвæстеуатæй уорæд æма цалцæггонд куд 
æрцæуа. Е мин уотæ: «Хецауадæй барæ райстон, нæ пълан не сæнхæст 
кæндзинан — мæйæн æ кæрон æй...» 
— Цубурдæр! Етæ базари дзубандитæ ’нцæ. Ду дæ бартæ зонай 
гъæуама! Фæдесгъæр цæмæннæ систай? Зæгъæ сæйраг механикæн, сæй- 
раг инженерæн, мæнæн!.. 
— Æз загътон... — Цæрæг ферхуæстæй, бакастæй Хуасдзауи 
’рдæмæ, — æз загътон сæйраг механикæн. Е ба фегъосун кодта дæуæн, 
æмбал директор. Фал сумах пълани мæтæ кодтайтæ. 
Директори цæсгонбæл еу науæр дæр нæ фезмалдæй. Æрмæст æ га- 
леу цæстæ минкъий æрцъундæ ’й. Фал цидæр æгъатæрдзийнадæ адтæй 
еци еунæг фезмæлди. 
— Фæууæд уотæ дæр. Уæддæр дæ фуд минкъийдæр нæ кæнуй. Æз 
дин бардзурд ку равардтайнæ, уæддæр ду гъæуама мæ коммæ ма бака- 
стайсæ уæхæн гъуддаги. Цæбæл дæ ахур кодтонцæ Мæскуй? Хуасдзау! 
90 

Хуасдзау систадæй. 
— Ду мæ номæй ци загътай Фæддзауи-фуртæн? 
Хуасдзау æ усхъитæ кæрæдземæ фелхъивта, æ медбилти десгæнгæ 
бахудтæй: 
— Ку неци... Раст зæгъун гъæуй, мæн фуд адтæй — лæмбунæгдæр 
цæстæй кæсун гъудæй лæхъуæни кустмæ... Фал лæг алке бæсти дæр куд 
гъæуама коса... Цуппæрæни еуæндæс сахаттебæл мах æцæгæйдæр ба- 
уорæдтан механикон пресс, æрмæст штампгæнæн цехи нæ, фал метизти 
участоки... 
Цæрæг сахæй кæсгæ байзадæй Хуасдзаумæ. Нури уæнгæ куд некæд 
бафеппайдта уоци листæг цæстити æрттивд! 
— Сæребарæ дæ, — загъта директор æма, кæд Цæрæгмæ нæ кастæй, 
уæддæр бæрæг адтæй, дзурд кæмæ хауй, е. 
Цæрæг исистадæй, дуаргæронмæ рацудæй, уæдта æрлæудтæй. 
— Æфхуæрун Хуасдзауи хузæн гадзирахатæй цæугути гъæуй! 
Директор бабæй æ галеу цæстæ минкъий æрæнцъулдта. Кабинети ка 
бадтæй, етæ сегас дæр, Цæрæгæй фæстæмæ, балæдæрдтæнцæ, аци биц- 
цæу афонæбæл ку нæ рахецæн. уа, уæд дууæ нихмæлæууæгемæй кедæр 
заводи къæсæрæн «хуæрзбон» зæгъун багъæудзæнæй. Ке, уой дæр хуарз 
зудтонцæ сæ еугурдæр. Æма Кермен схуайæгау кодта Цæрæги æндæмæ, 
дзурдта гиризæмхæццæ гъæлæси уагæй, цæмæй лæхъуæн мацибал ис- 
дзора: 
— Цæуæн, цæуæн! «Биццеуæй рæдуйагæ лæгъуз нæ фæууй». Нурма 
дин фадуат ес де ’фхуæрд арфæй раййевунмæ. Цæугæ мæ разæй! 
Фал Цæрæг æ бунатæй нæ фезмалдæй, комкоммæ кастæй директори 
æрдæгзилд цæстæмæ. 
— Косæг гъæуама сугъдæгзæрдæ уа, — фаллад гъæлæсæй загъта 
директор. — Мах дæ исуйнаг инженер худтан... Æма дæ арфæгонд фæ- 
цан. Биццеуи хатир дин фæууæд. Цæугæ. 
— Нецæмæн мæ гъæуй уæ хатир, — загъта Цæрæг, æрбацудæй ди- 
ректори стъоли цормæ, æнæфæрсгæй райста кæдзос гæгъæдий сифæ, та- 
гъд-тагъдæй си цидæртæ рафинста æма ’й бадаргъ кодта хецаумæ. 
— Фæддзауи-фурт, æдули миутæ ма кæнæ, — загъта сæйраг ин- 
женер æма æ цормæ æрбауадæй, фал байрæги æй, — директор гæгъæди 
райста, бакастæй æй, уæдта ин æ галеу къуми ставд сурх къариндасæй 
бафинста: «Бардзурдмæ...» — æма ’й фæстæмæ æрбалæвардта Цæрæгмæ: 
— Мæ зæрдæ дин зæгъуй хуарздзийнадæ. 
— Хуæрзбон. 
Цæрæг рацудæй. Кермен директори стъоли уæлгъос лæугæй рай- 
задæй, уæдта цума æнæзонгæ бунати æрæскъиттæй, уоййау фæйнердæмæ 
ракæститæ кодта кабинети къумтæмæ, уæдта къæсæрмæ рараст æй. Дуа- 
ри хуæцæнбæл æ къох æривардта æма фæстæмæ разилдæй, фал кæсгæ 
кабинети бадгутæй некæмæ бакодта — æ цæститæ бунмæ æруагъта æма 
еу усмæ лæудтæй уотемæй. 
91 

— Исуйнаг биццеу адтæй, — æрæгиау загъта е, — исуйнаг адтæй. 
Еу минкъий тæвдæ дæр рауй æма е ба æвзонгдзийнади фуд æй. 
Директор раистадæй, исиста, уæдæйти Цæрæги курдиадæбæл æ 
къох кæмæй бафинста, еци ставд сурх къариндас, уæдта ’й фæстæмæ 
стъолмæ æргæлста: 
— Завод сувæллæнтти рæвдауæндонæ нæй. 
— Бахатир кæнæ, Кермен, æз еци биццеуи дæуæй минкъийдæр нæ 
зонун, — загъта Хуасдзау, — хумæтæг гъæуккаг биццеу, фал æ куст нæ 
уарзуй. 
— Уарзуй æви нæ уарзуй, фал лæгъуз нæ куста, — загъта Кермен 
æма дуари хуæцæнбæл æхердæмæ æрбахуæстæй, — æз цехмæ цæун, 
гъуддæгтæ бæлвурддæр базонун гъæуй. 
Цæрæг ма еци рæстæг е стъоли уæлгъос цидæр гæгъæдити хæццæ 
архайдта. Лагъзæй сæ æркалдта, еуети скъудтæгондæй бугъти тæскъæ- 
мæ гæлста, иннети стъолбæл æвардта. Æ цори тæфирфæсгæнæгау лæуд- 
тæнцæ конструктортæ — дууæ лæхъуæни æма дууæ силгоймаги. Фал 
Цæрæг æ тæвдæй дзæбæх нæма лæдæрдтæй, ци бæллахи бахаудтæй, уой. 
Еугæндзон æ медбилти худтæй, цума уæлахез е æй æма ин еске арфитæ 
кæнуй, уоййау. 
— Уадзæ, е ба ’й зононцæ, — æ къох кæбæлдæр ракъуæрдта е, 
цума тæрегъæд уомæн æхецæн нæ, фал хецауадæн киндæуй, уоййау. 
Еци рæстæг имæ цехмæ фæдздзурдтонцæ. Цæрæг зийнæдтæгæнгæ ра- 
раст æй. Цехи къæсæрæй ку бахизтæй, уæд имæ уотæ фæккастæй, цума 
косгутæ сæ куст ниууагътонцæ, еугурæй дæр имæ се ’ргом раздахтонцæ. 
Æ цæстæ рахаста цехи стур азгъунстбæл. Аллихузон тархити сæргъи 
лæудтæнцæ косгутæ. Цех æмгув-гув ку нæ кодтаидæ, уæд адæймагмæ 
уотæ фæккастаидæ, цума адæн сæ медбунæтти ниндзуг æнцæ. Астæумæ 
хæстæг Цæрæг бауидта сæйраг инженери, — е дзубанди кодта ^астер 
æма, æ пресс кæмæн расастæй, уоци оператор Салами хæццæ. Салам 
адтæй рацæргæ нæлгоймаг, губургомау, æ уæле брезент къурткæ. Нур 
фондз æма инсæй анзи косуй аци цехи, нимад æй раззагдæр косæгбæл. 
Æ хузист Кади фæйнæгæй нæ цох кæнуй. Цæрæг аци адæймаги хæццæ 
некæд нецæбæл дзубанди кодта, салам раттунæй уæлдай, фал цæмæдæр 
гæсгæ æ зæрдæмæ цудæй. Мадзора, æнæ уæлдай миуæ ке æй, æвæдзи, 
уомæн. Хæстæгдæр сæмæ ку бацудæй Цæрæг, уæд фæййидта, æ галеу 
къохи арм бинтæй баст ке æй. 
— Уæ бон хуарз, — загъта Цæрæг. Фал имæ неке ракастæй: æвæц- 
цæгæн ин æ дзурд тæрхи унæрæй нæ фегъустонцæ. 
Сæйраг инженер мастери хæццæ хъаугъа кодта, æви ин æ дзурд 
ку не ’гъосонцæ, уомæй тарстæй, е зин равзарæн адтæй. Фал сæ дууей 
цæсгæмттæ дæр куд тар æма тухстхуз адтæнцæ, уомæ гæсгæ Цæрæг 
дузæрдуг нæбал кодта, цæбæлдæр ке фæббуцæу æнцæ. 
— Ду ци бакодтай, уой лæдæргæ кæнис? — гъæр кодта Кермен. — 
Дæу фудæй инженер-инспектори æ кустæй есгæ кæнунцæ! 
92 

— Мæн фудæй цæмæн?! — десгæнæгау бафарста мастер, æртин- 
фондзанздзуд къæбæлдзугсæр, фæтæнусхъæ лæппо-лæг. — Цæмæн, мæн 
фудæй?! 
— Куд, цæмæн? — фарстæн фарстæй дзуапп равардта Кермен. — Ду 
мастер дæ. Мастерæн ба е ’хæс ци æй? Кусти фæсте лæмбунæг сбæрæг 
кæнун штампи уавæр æма, кæд цалцæг кæнуйнаг æй, уæд æй скъладмæ 
рарветæ. Æви еци гъуддæгтæбæл дзубанди фиццаг хатт абони цæуй? 
— Мæнæй аразгæ ци адтæй, уой исаразтон, — æ дууæ къохемæй 
цидæр зæнхæмæ æргæлдзæгауæй загъта мастер, — фæскуст æркастæн 
штампмæ. 
— Гæр, æма, ремонт кæнуйнаг æй æви нæ, уой нæ уидтай? 
— Уидтон æй, гъай-гъайдæр. Æ лухгæнæн кæрæнттæ рагæй дæр 
циргъкæнуйнаг адтæнцæ. Æз уой туххæй загътон цехи хецауæн. Мæнæ 
ме ’вдесæн, — мастер райамудта Саламмæ. Е æ сæр батилдта. 
Сæйраг инженер цидæр сдзорунмæ гъавта, фал æвеппайди фæкком- 
коммæ ’й Цæрæгмæ: 
— Ами дæ ду дæр? — бафарста е æма имæ æ къох бадаргъ кодта. 
— Фæййидтан, — бахудтæй Цæрæг. 
— Неци кæнуй, дæубæл цийнæ кæнуни фадуат мин тагъд ку нæбал 
уа, уомæй тæрсун, — Цæрæги къох ралхъевгæй, зæгъта Кермен, уæдта 
Саламмæ бакастæй, — цæуай, цехи хецауи ардæмæ ракæнæ. 
Цехи хецаумæ берæ æнгъæлмæ кæсун нæ багъудæй. Уайтагъд сæ 
уæлгъос æрбалæудтæй Салами хæццæ. 
— Дзурдтай мæмæ? — бафарста е сæйраг инженери. 
— А ци хабар æй? — бафарста æй Кермен, — инженер-инспектор 
дин загъта: штампæн æ кусти рæстæг фæцæй! Мастер дин загъта, цал- 
цæг кæнун æй гъæуй! Ду ба ’й уæддæр скъладмæ ласун нæ бауагътай. Æ 
кустæй ба æвуд биццеуи ратардтонцæ! 
— Уой æрмæст æ фуди туххæй нæ ратардтонцæ, — цехи хецау æ 
къохæй фæрсмæ райамудта Цæрæгмæ, — æгæр сдзурдта хецауадæмæ... 
Хатир ракурдтайдæ, æма си еу хъипп-сун дæр... 
— Хуарз, — æ дзурд ин æрдæгбæл раскъудта сæйраг инженер, — 
дзубанди уобæл нæ цæуй нуртæккæ. Мæн базонун фæндуй бæлвурдæй: 
ка æй фудгин? 
— Мæнæн сæйраг механик загъта... Директор, дан, æй ремонтмæ 
нæма уадзуй... Нæ пълан не сæнхæст кодтайанæ... 
— Кустуати уагæвæрд æма адæймаги цард уæлдæр æнцæ цифæнди 
пъланæй дæр. Уой багъуди кæнун уал анзи æмбæлуй æз æма дæуæн, за- 
води фиццаг бон нæ косæн. 
— Æз... мæн дæр фæндадтæй, фал нæ разамунд... Косгутæ, дан, æнæ 
премийæй байзайдзæнцæ... 
— Косгути премий мæтæ нæ кæнунцæ кадæртæ, фал сæхе дзип- 
пæбæл æй сæ катай. Цубурдзурдæй, тæккæ абони ниффинсетæ уæ дууæ 
дæр, пресс цæмæннæ бауорæдтайтæ, уой туххæй. Уæдта фудгин ра- 
бæрæг уодзæнæй. 
93 

Цехи хецау æма мастер сæ сæртæ æруагътонцæ. Сæйраг инженер е 
’ргон раздахта Саламмæ: 
— Ду ба уотæ бакæнæ, мæ хор, æма дæ хæдзарæмæ цо æма бауолæфæ. 
Цехмæ мабал фæззиннæ, цалинмæ дин дохтуртæ барæ радтонцæ, уæдмæ. 
— Бахатир кæнæ, Кермен, — æфсæрмигæнгæ райдæдта зæронд 
косæг, — неци цъæррæмухсти туххæй уойбæрцæ дзубанди... 
— Е еунæг цъæррæмухсти туххæй нæ цæуй дзубанди. Дзубанди 
æгъдау æма фæткæбæл цæуй. Уæдта фидбилиз ку ’рцæуа, уæд ма ибæл 
дзорæ... Кустуæтти æгъдæуттæн аргъ кæнун гъæуй. 
—Æз дæр уой лæдæрун, — Салам схуфтæй.—А биццеу мæн туххæй 
æфхуæрд цæмæн æййафуй? Йарæбий, мæнæ мах, зæронд косгутæ, æма 
нæ зæрдæмæ цæуй æ куст. Æрмæст æ хуæдæфсармдзийнадæ дæр берей 
аргъ ку æй... Цæмæн æй есетæ æ кустæй? Уой фуд си ци адтæй? Уæдта 
некæд неке фæррæдудæй, нурма æвзонг ку æй... 
— Салам, æз дин куд зæгъун, уотæ бакæнæ, — загъта Кермен æма 
дуарæрдæмæ рараст æй. Уæдта æрлæудтæй, æ сæр æруагъта, цæбæлдæр 
нигъгъуди кодта. —Æвуд нæй Цæрæг дæр... Фал æй æ кустæй исесонцæ, 
уойбæрцæбæл, гъай-гъай... Цубурдзурдæй, гъуддагмæ каст цæудзæнæй 
нæуæгæй... 
— Гъема ди корæг дæн, — загъта Салам æма имæ хæстæгдæр æрба- 
цудæй, — биццеуи зæрдæ æнцон фæрресæн æй... уæлдайдæр — æнæраст 
миуæ ку уина. Мæхецæй æй зонун, æз дæр биццеу адтæн... Æма мах ами 
косгутæ ан... коллектив. Цæмæн æй не ’хсæнæй æсхуайæн, ци нæ схон- 
дзæнæй? 
— Хуарз, Салам. Æрмæст дин æз ци зæгъун, уой бакæнæ. Цо бал 
уæхемæ. 
— Цъæррæмухсти туххæй мин мæ куст куд уадзун кæнис, Кермен? 
Нæ цех бабæй аци мæйæ дæр пълан ку не сæнхæст кæна, уæд... 
— Ци дин зæгъун, уой кæнæ. Æгъдау æма фæткæ кæми нæ уа, уоми 
пълан дæр нæййес æма еу дæр, — загъта Кермен æма бараст æй дуармæ. 
Цæрæг цудæй æ фæдбæл. Æ хъури ниббадтæй цидæр содзагæ къæндзæг 
æма ’й фæндон суолæфун нæ уагъта. Уæдæйти Салами дзубандитæмæ 
игъосгæй æ зæрдæ сунгæг æй. Уоци мадзора лæг имæ уæхæн зæрдæ 
даруй, уой æнгъæл некæд адтæй. Ци ракодта хуарзæй, кæми равдиста 
æхе, цæмæй æ сæрбæл зæронд косæг уотæ сдзора? Цæрæг ма къæсæрæй 
фæстæмæ фæккастæй, æма фæййидта: косгутæй беретæ кастæнцæ æ 
фæдбæл. 
Кермен æма Цæрæг фæстæмæ баздахтæнцæ администраций аз- 
гъунстмæ. 
— Ардæмæ бал цæуæн, нурма си некема бадуй, — загъта Кермен 
æма баздахтæй сæйраг механики кабинетмæ. 
(Сæйраг инженер Хуасдзауи раздæри бунати æрбадтæй, æ галеу 
къох сбуцæу кодта æ зекъæмæ, рахеси æнгулдзи кæрæнттæй ба сабургай 
къурцц-къурцц кодта стъоли лигъз уæлвæйнæг æма дзæвгарæ рæстæг 
æдзинæг кастæй Цæрæги сæнтсау бæзгин сæригъунтæмæ. 
94 

— Ледзис, мадта? — æрæгиау бафарста е. 
Цæрæг имæ фæккастæй æма æ медбилти бахудтæй. Фæрсрæбун 
æвæрд къелатæй еуебæл æрбадтæй. 
— Ледзгæ цæмæн?.. Цæугæ... 
— Е лигъд хуннуй. Ратагъд кодтай. Æгæр ратагъд кодтай. 
— Нæ сæ фæндуй, ами цæмæй косон. Дæхуæдæг æй уинис. 
— Æма син сæ фæндон дзæбæх ку сæнхæст кодтай, — æхе фæстæмæ 
къелабæл рауагъта Кермен æма æ сæри кæхци лæгун цъопп, мудхуз 
гæзæмæ гъунти астæу хуæрз тумбулæй ка ’рттивта, е фарсбæл бамбал- 
дæй. — Æппундæр тæрсагæ нæ уогæй, бакодтай тæрсаги миуæ. Дæхе 
рæститæ кæнуни бæсти ду гъæуама хатир ракурдтайсæ. 
— Гæр, ду дæр мæбæл не ’ууæндис? 
— Уæдта цехи ракосун дæр пайда æй, — цума ин æ фарст нæ фе- 
гъуста, уоййау æ дзубанди идарддæр кодта сæйраг инженер. — Еу-дууæ- 
æртæ мæйи си ракустаисæ, уæдта дæ дæ раздæри бунатмæ раййивта- 
йанæ. Нуриккон инженер гъæуама дууæ уæхæн æууæли гъомбæл кæна 
æ уодигъæди: сфæлдистадон гъуди æма автоматау еугæндзон гъуддаг 
кæнун. Фудгин Хуасдзау адтæй, æфхуæрд ба ду баййафтай, уомæн æма 
дæ кусти инструкци нæ банхæст кодтай. Фæссайдта дæ гъæуккаг бицце- 
уи психологи... 
Цæрæг кастæй, дууæхстони хузæн имæ ка никкомкоммæ ’й, еци стур 
фиййи цъæстæмæ, уидта син сæ бор гъунтæ, уомæн æма сæ прожекторау 
срохс кодта игон къæразги авгæй фесхъеуæг хори тунæ. 
«Дессаги бон æй», — рагъуди кодта Цæрæг æхцæуæнæй. Бунтон 
сæребарæ ке æй, уомæй фæстæмæ цийнагæй неци зудта, фал уобæл æхе 
баууæндун кæнун нæ уагъта, куддæр æфсæрми кодта æ игъæлдзæг зæр- 
ди уагæй, гъома, гъæлайау цийнæ мастæй куд не ’ртасун, зæгъгæ. Æма 
барæй æхе ниттар кодта, цума хъæбæр тухсуй æхе медæгæ. 
Фал Кермени фæлтæрд цæстæ уидта, ци ин æмбæлуй, уомæй фул- 
дæр: 
— Ду нуртæккæ нæма лæдæрис дæ рæдуд, — стур сæри лæгун кæх- 
цæ фæххецæн æй фарсæй, æма бæрзонд бадæни хъис-хъис исцудæй. — 
Куййи-фурт æ къæлæтгин дæр æ хæццæ фæххаста. 
Цæрæг исистадæй. 
— Цæй, æз цæуон. Уой фæсте æрбауайдзæнæн мæ гæгъæдитæмæ. 
— Сбадæ, ма тагъд кæнæ. 
Цæрæг нæуæгæй сбадтæй. 
— Аци гъуддагæн уотæ ниууадзæн нæййе. Ниффинсæ курдиадæ. 
Цæрæг дзæвгарæ рæстæг неци сдзурдта. 
Æрæгиау къæндзæстугæй райдæдта: 
— Арфæгонд уо... Салам дæр мæ сæрбæл уотæ хъæбæр цæмæн 
сдзурдта, неци ин зонун... Уæ салам берæ... Æз... Мæн ниууадзæ... Завод- 
мæ нæбал бацæудзæнæн... 
— Ци кæнунмæ гъавис? — бафарста Кермен. 
— Нæ зонун. 
95 

— Ескæми дæ куст агорун гъæуй. 
— Гъо! 
Кермен нæуæгæй æхе фæстæмæ рауагъта, сахæй кастæй цармæ, 
уæдта бабæй раст сбадтæй стъоли уæлгъос. 
— А-уæу-уæй! — æ сæр зиангунау батилдта, — дæхе нецæй туххæй 
æнæ фатер фæккæнæ! Уобæл уæддæр рагъуди кодтайсæ. 
— А... а... цифæнди дæр уæд, — æ къох ракъуæрдта Цæрæг, — уо- 
бæл уойбæрцæ нæ ресуй мæ зæрдæ. Хуасдзау уотæ ке бакодта, æндæр... 
Уæхæн разиндзæй, уой æнгъæл ба к’ адтæй. Дууæ сауæриебæл мæ ра- 
уæйæ кодта. 
— Нæ! — загъта Кермен, — дзæвгарæ хъазардæрбæл дæ рауæйæ 
кодта. 
— Куд? 
— Уотæ. Дæхе куд аслан æнгъæл адтæ, уой цæсти уотæ аслан 
н’ адтæ. Фиццагидæр, е байархайдта, цæмæй дæубæл магосай ном сбада, 
гъома, хаййади æгас куститæ дæр мæхуæдæг кæнун, уинетæ, куд хъаза- 
уатон дæн. Цидæриддæр къулумпи кæна куст, е дæу фуд, хуарздзийнæд- 
тæ ба сегас дæр — уой фæрци! 
— Куд? — нури уæнгæ дæр зæрдæй ке æнкъардта, фал дзæбæх 
кæбæл не ’ууæндтæй, уоци æмхæццæ гъудитæ уотæ ирд æма бæлвурдæй 
ке игъосуй, уомæй тæрсæгау фæккодта Цæрæг. 
— Гъе уотæ! — æ дзубанди идарддæр кодта сæйраг инженер, — æ 
нисанмæ цæунмæ ин ка æнхус кодта, уæхæн фадуæттæ саразта хаййади. 
Разамонæг косгути директорбæл ардауй, директори ба уонæбæл. Æма 
уотемæй лæмæгъдæр кæнуй дууети хъаурæ дæр. Уæхæн уавæри æй, 
гъай-гъай, алкедæр æхердæмæ фæккæнунбæл архайуй. Æма уинис, цæй 
уæнгæ сгæпп кодта?! 
Цæрæг æвеппайди æримиста Хуасдзауи дзубандитæ: «Нæ директо- 
ри дзурд махæн закъон æй. Нæ уадзуй пресс бауорамун, неци, дан, ибæл 
æрцæудзæнæй, мæйи кæронмæ ма æдеугурæй æртæ бони ес. Ци нæ бон 
æй? Уæртæ сортæгæнæгау «пълан, пълан» кæнуй...» 
— Дессаг мæмæ е кæсуй, — æрæгиау загъта Цæрæг, — æма мин мæ 
куст некæд сбæрæг кодта, уайдзæф дæр мин некæд нецæй туххæй бакодта. 
Кермен бахудтæй. 
— Еу цæфæй дууæ тæрхъоси: дæ уаг дин ке ихалдта, уой туххæй 
ма дин æхе дæр бауарзун кодта... Фал гъуддаг æрмæст уой медæгæ нæй. 
Аци анз фатер ка райсдзæнæй, уони номхигъди кæройнаг ду дæ. Дæ фæ- 
сте ба — æ фурт — транспортон хаййади хецау. 
— Гъо, фал... — загъта Цæрæг æма æ гъæлæс хæлеуæй райзадæй. 
— Мæ сæр къуæрди дæттун, е дæр Хуасдзаумæ нимади адтæй. Æн- 
дæр, ка ’й зонуй, дæ сæрбæл дæр рахуæстайдæ. Фал æй уæд еу дууæ- 
æртæ анзи æнгъæлмæ кæсун гъудæй æ фурти фатермæ. Ду ба син сæ 
гъуддаг ратагъд кодтай... Æз рагъуди кæндзæнæн, кæд дин ести дзæбæх 
бунат иссерианæ заводи. 
96 

— Кæд уа, уæд... Хуæрзбон... Мæ мадæ гъæуи еунæг æй... Фатер дæр 
мæ цæмæн гъудæй... 
— Фæндараст... 
Цæрæг гъæунгæмæ ку рацудæй, уæд æй æ цæститæ æрцъундæ 
кæнун багъудæй, уотæ карз кастæй рухæни мæйи хор. Бакодта æ сау 
кæсæнцæститæ æма проспекти аллейкæмæ æхе байста. Æ сæри магъзи 
ма азæлдæнцæ Кермени дзубандитæ. Æрмæстдæр дзубандитæ. Цума син 
сæ медес æппундæр нæ лæдæрдтæй, уотæ ин æ зæрдæ некæцирдигæй 
агайдтонцæ. Цума стур мæтæй фæййервазтæй... Фиццаг ниуазæн бауæри 
ци уæлвонг æхцæуæндзийнадæ райгъал кæнуй, уой æнгæс рæуæг æн- 
цойнæдзийнадæ ’й гъигæ дардта аци сæуми хабæрттæбæл гъуди кæнун. 
Никки циуавæрдæр мелодий скъуддзаг хæкъурцгæнæгау ниййеллæг æй 
зæрдæбæл æма ’й уæгъдæ нæ уагъта. Цæрæг цудæй, кумæ, уой æхуæдæг 
дæр нæ лæдæрдтæй. Цудæй, цудæй, æма æнæхаири мелодий гæбазæ тух- 
гинæй-тухгиндæр кодта. Æма горæти кæронмæ рахъæрттæй. Идардæй 
хормæ æвзестау æрттивта æртайæн цади уæлцъарæ. «Цалинмæ Бэлæ ин- 
ститутæй цæуа, уæдмæ мæхе дзæбæх исæртайдзæнæн», — рагъуди кодта 
Цæрæг æма æ къахдзæф фæттагъддæр кодта. Фал æваст цидæр къумух, 
æбæрæг зæрдæристæй æрлæудтæй. Ракастæй фæстæмæ, дунгæмæ ка 
зир-зир кодта, цума горæт уæхæн тæнæг пеллон хъумаци батухтадтæй, 
уоййау нигъулдæй хори тунтæмæ тæмæнкалæг æвзестæхуз фæлми. 
Уоми кæмидæр иннæ хæдзæртти астæу байзадæй заводи азгъунст. 
Æма Цæрæг балæдæрдтæй: æнæхатир тох си цæудзæнæй сæйраг инже- 
нер æма Хуасдзауи æхсæн. Æма фæттарстæй Керменæн, еунæгæй æй 
куд ниууагъта? Уой нуртæккæ гъудæй æнхус... Цæрæг гъæуама ниф- 
финстайдæ курдиадæ, æцæг фудгин рабæрæг адтайдæ... «Куд æнцонæй 
ракъуæрдтон мæ къох еци еугур гъуддæгтæбæл?» — æ зæрдæ сристæй 
Цæрæгæн. Фал фæстæмæ нæбал раздахтæй. 
XVII 
Æхсæвæ-бонмæ нæ бафунæй æй Зæринæ. Æ хуссæни рафтуйæ- 
бафтуйæ кодта, стухстæй, фæййервæзæн кæмæй н’ адтæй, еци сагъæстæй. 
Фæлвардта кинотæбæл гъуди кæнунбæл, æ цæститæбæл-еу рауайун код- 
та, евгъуд къуæре Аййевæдти музеййи ке фæййидта, уоци нивтæ, теа- 
три сценæ зундгонд актери фæлорс æндарги хæццæ. Фал уонæнти сæри 
магъз берæ бауорамун нæ фæразуй, æма нæуæгæй фудæнæнгæнæгау цæ- 
стити рази цардæгасæй исистунцæ дууæ сорæти, дууæ кафæг адæймаги, 
дууæ губуни кæрæдземæ æнгом æлхъивдæй... Æма уæд базмæлуй, æ цæ- 
ститæ десгæнæгау урух байгон кæнуй. Мæйи фæлмæн рохс кæлуй уорс 
лæхцорæнау къæразгæй цидæр æнахур еугæндзон сосæг унæри хæццæ. 
Уой фегъосæн ес аци æгуппæг æхсæви парахат æнцойнæдзийнади... 
Æма тас райахæссуй Зæрини зæрдæ, диз-дизгæнгæ æрцæуй æ бауæр- 
бæл. Фал идардæй æрбайгъусуй куййи рæйун, æма уæд фæууæгъдæ уй 
7 Малити Васо 
97 

æнтъуснæгдзийнадæй. «А ци хабар æй, цæмæй тæрсун?» — æхебæл 
æрходуй æма нæуæгæй æрæхгæнуй æ цæститæ. О, нурма аци уати еу 
цæрæг уод ку уайдæ, уæд ин цæйбæрцæ зæрдæнцойнæдзийнадæ ратти- 
дæ! Еунæгæй мæгурдæр сау гъæди халон дæр нæй», — рагъуди кодта 
Зæринæ. Æма фиццаг хатт æнхæстæй балæдæрдтæй а хестæр хуæрæ За- 
рети æнамонддзийнадæ. Коргутæ ’й минкъий н’ адтæй, фал еуæн дæр 
аразий дзуапп нæ равардта. Никки имæ, æ уосæй ка рахецæн æй, кенæ 
æгæр кардзуд, е ба æхецæй æригондæр ку ’рбамийнæвар кæнуй, уæд æ 
мастæн кæрон нæбал фæууй: «Куд бандиудтонцæ?» Æма сабургай та- 
йуй, цийнæмæ нæбал цæуй, æхе адæнæй еуварс ласуй. Цæй сæраппонд! 
Цæмæн ниххорх кодта æ бауæр æма æ уоди сæребарæдзийнадæ? Цæмæн? 
Æма Зæринæ фиццаг хатт нигъгъуди кодта æ хуæри æнахур карнæбæл, 
куд арф æма си куд идард римæхст æй æ уарзон адæймаги сосæгдзий- 
надæ, уотемæй ба ин æ фондз æнгулдзей хузæн зудта æ алли фезмæлд 
дæр, æ алли гъуддаг дæр, еунæг фæккастæй дæр, цид, балæдæрдтæй, æ 
хуæрæ ци зæгъунмæ гъавуй, уой. 
Ка æй фудгин, æ царди нивæ ке не ссирдта, уоми? Æма бабæй 
нæуæгæй дууæ кафæг æндарги... Кæрæдзебæл куд нитътъæпæн æнцæ, 
æдзæсгæнттæ, уой бæрцæ адæни астæу! Гъа, Олимпиадæ цифæнди дæр 
фæууæд, нурма сæргой æй, нецима лæдæруй, — уогæ дæ дууæ сау си- 
къундемæ æрбауæйæ кæндзæнæй базаргæрон, лæдæргæ мæхуæдæг неци 
кæнун... Фал е цифæнди дæр фæууæд, дзубанди Цæрæгбæл цæуй. Æ 
сæрмæ куд æрхаста... Уæдта рохс рахустæй... Раба ин кодта, æнæмæнгæ, 
уотæ адтæй. Зæринæ бафеппайдта, биццеу имæ æхе куд æргубур кодта... 
Æма кæд уотæ гъæуй, уæдта? Кæд етæ раст æнцæ, æз ба зæронд æгъ- 
дæуттæбæл хуæст, курмæ æма къуруйæй байзадтæн? 
Æхе бабæй иннердæмæ разилдта Зæринæ. 
Æ бон бафунæй кæнун ке нæй, уомæй уотæ хъæбæр тухстæй, æма 
имæ хуссæг, æ мадæй ка раледзуй, уæхæн фудуаг мæстæймарæг саби- 
йау æмгæрон нæбал цудæй. «Цæмæн мæ гъæунцæ, цæмæн сæбæл гъуди 
кæнун, — уæззау зæрдæристи хæццæ æхе æфхуардта. — Ци сæ фæндуй, 
уой кæнæнтæ...» Зæринæ æ цæститæ æрæхгæдта æма бафунæй æй. 
Æригъал æй æ цори къелабæл æвæрд сахати дзæнгæрæгмæ. 
Тагъд-тагъдæй æ дзаумæуттæ ракодта, бæстон бафснайдта æ уат, æрцæт- 
тæ кодта гъæугæ киунугутæ æма тетрæдтæ скъоламæ æ хæццæ рахæс- 
сунмæ, уæдта кърантæй зæронд къибилай дзаг уазал дон æрбахаста, 
нингъæвзта си пъолæхснæн хæцъелæ — бор голлаги æмбес, æ дон ин 
минкъий балæмарста æма райдæдта дзатмай пъол æхснун. Уойфæсте ба- 
евдалдæй тургъæ сæрфунмæ. Уоци рæстæги хæдзари æфсийнæ Аззæ, æ 
тæнæг сау сæрбæттæн æ сæрбæл бæтгæ, рауадæй хæдзарæй æма ниллæг 
зæлланггæнагæ гъæлæсæй хилæ кодта Зæрини хæццæ: 
— Е ба куд æй? Аллибон тургъæ сæрфун дæумæ кæсуй, уæд ма дæхе 
куститæ ба кæд кæндзæнæ?! Æрбайдæдтай, мæхемæ рахæссæ уесойнæ! 
— Гъæйдæ, тургъæ расæрфун цанæбæрæг дессаг æй, — загъта 
Зæринæ æма æ куст идарддæр кодта. Цубуркъах, цæрдæг æма косагæ 
98 

уосæ ма цидæр исдзорунмæ гъавта, фал уæдмæ хæдзари дуарæй æ сæр 
радардта Федар: 
— Гъæй, Пумпудзи, — уотæ хонуй æ уоси, стæвдтæарæзт ке æй, уой 
туххæй, — мæ сæр тъæппитæ хауй, æхсир мин рагъар кæнæ. Зæринæ, 
минкъий ма мæ багъудæй, уæдта дин дæ хецауи урди над скодтаинæ. 
Хуцауæй дин ард хуæрун, дæу хатир ин фæккодтон. 
— Кæмæй бабæй зæгъис? — æ лæги дзурд æнхæст кæнунмæ фæц- 
цæйцæугæй, Зæрини бæсти бафарста Аззæ, фал дзуапмæ нæбал бангъ- 
æлмæ кастæй. — Гъе-гъе, уой гъæр ди нæма райгъустæй нæ зæронди 
бонти, — бостæхузæй бахъур-хъур кодта æма æ лæги рæзти къæсæрбæл 
медæмæ бахизтæй. Федар рацудæй тургъæмæ, фал рагъуди кодта, æ уæле 
майкæ æма галифе хæлафæй æндæр ке неци ес, уой. Фæстæмæ уатмæ 
баздахтæй, цалдæр хатти бафеппайдта, уæхæн фадæварцитургъæмæ ку 
рацæуй, уæд имæ Зæринæ кæсгæ дæр нæбал фæккæнуй, фæййархайуй æ 
цорæй тагъддæр рандæ унбæл. Минкъий фæстæдæр рацудæй, æ косæн 
киртæ хæдони дусти æгънæгутæ æвæргæй. 
— Тамбиййæй зæгъун. Уе скъолай ахури хаййади сæргълæууæгæй. 
— Æма уагæр ци ракодта? — Зæринæ æ сæрфун ниууагъта. 
— Гъæ, неци! — æ къох ракъуæрдта Федар, — гириз кæнун. 
— А-а, — десгæнæгау бакодта Зæринæ æма бабæй сæрфун райдæд- 
та. Федар медæмæ бацудæй. 
«Æдули! — загъта æхецæн, — кизги цæмæн гъæунцæ еци нецæййаг 
дзубандитæ, æ зæрдæ ин цæмæн ресун кæнун...» 
Æрбадтæй стъоли уæлгъос. Æ цори дзол, фæлмæн цихти æрдæг æма 
къудурвунх фиди кæрститæ. Фал хъури хуæруйнаг нæ лæстæй, реугудур 
сугъдæй, тауæг цивзидзосæй содзæгау; комикъолтæ ниссор æнцæ. Фал 
бухстæй, зудта, æ хъури нуртæккæ дони хупп ку раервæза, уæд изæрмæ 
е ’донугæн басæттæн нæбал уодзæнæй, цифæнди ку ниуаза, уæддæр. 
Æхе фæсниуæзти æнтъуснæгæй фæдздзæбæх кæнуй тæвдæ æхсирæй. 
Æдосæ æнафони æрбацудæй хæдзарæмæ, æгæр ниддаргъ æй сæ бадт... 
Æма сæмæ цæйбæрцæ адæн æрæмбурд æй! Дзæхæрай къах æривæрæн 
нæбал адтæй... Хуарз адтæй алцидæр, фæткæ, æгъдаубæл... Æрмæст еци 
бундзуд Тамбий... Хуарз адтæй, ке ибæл не ’рцудтæн. Адæн загътайуон- 
цæ, баниуазта, зæгъгæ. Никки кæстæр æй. Цæветтон, финги хестæр Ма- 
лити Дзега ниуазæн рарвиста гъазтмæ. Е ’гъдау ци адтæй, уой бакодта 
Ахадай-фурт, арфæ ракодта фæсевæдæн хестæрти номæй. 
— Гъе нур ба, — æ дзубандий кæрони загъта е, — тæккæ фуд- 
уинддæр, тæккæ губундзæл, ниуазагæдæр кизгæ рауайæд æма хестæрти 
ниуазæн райсæд. 
Дзæвгарæ рæстæг æ нифс неке хаста еци дзурдти игакæ æхемæ рай- 
сунмæ. Кизгуттæ кæрæдзей сосæггæй схуститæ кодтонцæ. Уалинмæ се 
’хсæнæй фæххецæн æй еу: къæбæлдзугсæр, æрвугцæстæ. Цъинда хæдонæ 
ин, æвæццæгæн, устур адтæй, минкъий ма багъæуа, æ уæргути сæрмæ ма 
’рхъæрта, никки гъазти астæумæ ку рахизтæй, уæд ма ин æ кæрæнттæ бун- 
мæ æривæзтитæ кодта. Æ усхъитæ адтæнцæ фæтæн æма циргъ, æ гурæ 
99 

дæр саги фесунтæбæл амад биццеуау дардта раст, фал цæугæ кодта цубур 
къахдзæфтæй, æма ин е лæвардта цидæр фæлмæндзийнадæ. Къæхтæбæл 
адтæй, фадигъолтæй минкъий уæлдæрмæ ка хъæрттæй, уæхæн ниллæг 
цулухътæ. Е адтæй колхози хуæздæр гъогдоцæг Агундæ. Федармæ идæрд- 
дзæфгомау æрлæудтæй æма æнгъæлмæ кастæй, цалинмæ имæ е ниуазæн 
æрбадаргъ кодта, уæдмæ, уæдта æ сæрæй минкъий ракувта, нæлгоймæг- 
тæбæл æ цæстæ рахаста æма ’й хестæрмæ равардта. 
— Еу кафт иуазæги хæццæ! — кадæр фæгъгъæр кодта биццеутæй. 
Фæндур æрцагъта. Гъазти кегъæре Федари цонгбæл фæххуæстæй, 
æма ’й еци-еу схустæй астæумæ рагæлста. Федари цума нæ фæндадтæй, 
уотæ къохтæ телгæ фæстамæ æ бунатмæ фездахтæй, зæронд лæгæй ма 
цитæ дометæ, зæгъгæ, фал бабæй æ цормæ фæцæй кегъæре. 
— Федар кæми нæ уа, уоми цæй гъазт ес! — загъта е æма Агунди 
размæ бауадæй, æ сæрæй ин ракувта. 
— Гъæйтт! Тæтт-тæтт! — фæгъгъæр кодта Федар, æ гитарæ æ ус- 
хъæй фелваста, биццеутæмæ ’й багæлста. Æ еу къахбæл низзилдæй, 
уæдта хæбæццæ ралæудтæй, æ астæу аллирдæмæ тæститæгæнгæй, 
бадзой-дзой кодта; æнæуингæ бæндæн æхердæмæ ласуй, ставдæнгул- 
дзæ къохтæ ’й кезугай райахæссунцæ æма е ’уæнгтæ стъæлфгæзмæлд 
кæнунцæ, уотемæй æ гурæ фæстæмæ ракъолæ ’й, сæри зæнхæбæл æрæн- 
бæлунмæ удзеснæй фулдæр нæбал гъудæй. Уæдта æхе сабургай исраст 
кодта, е ’уæнгтæ фенцъулдта, æ сæр фæггубур æй, зæронд лæгау уæзбун, 
æнæбонхузæй серуй кизги фæдбæл: æ къах издий хъуæлау дууæ къо- 
хемæй туххæй-фудти студта зæнхæй, фæххæссуй æй иннæ къахбæл гæп- 
гæпгæнгæ. Æма ходунцæ. Æмдзæгъд фæттухгиндæр æй. Уæдта æваст 
— гæрах! Гæрах! Гæрах! Æма фæндури цагъд фескъудæй... Федар дæр æ 
уаргъ æргæлста зæнхæмæ. Фæккастæй, гæрæхтæ кæцæй райгъустæнцæ, 
уордæмæ. Олимпиадæ дамбаца арвирдæмæ даруй æма ходуй. 
— Кæцæй æй райстай? — адæни къуæрттитæгæнгæ гъазти астæумæ 
æрбампурста Аслæнбег. Олимпиадæ биццеути дзугури æ сæр ратъунста 
æма цидæр æрбацæй. 
— Олимпиадæ! Æз кæмæ дзорун? 
— Аслæнбег Сафарович, нæ мин хилæ кæндзæнæ, уæд æй дæттун, 
— кедæр аууонæй æрбадзурдта кизгæ. 
— Рахæссæ ’й ардæмæ. Кæми дин адтæй? — стартон дамбаца æ 
къохи ку бафтудæй, уæд бафарста физкультури ахургæнæг. 
— Абони дæ кабинетæй ку рацудан, уæд æй мæ пъартфели ссерд- 
тон... æрмæстдæр мæ аци киндзæхсæвæрмæ гъудæй. Бæх нæййес, æндæр 
æй хæдзарæмæ батардтаинæ. Аслæнбег Сафарович, некæдбал бакæн- 
дзæнæн уотæ, хатир бакæнæ. 
, — Исон радзубанди кæндзинан, — тузмæгæй загъта Аслæнбег æма 
хæдзарæмæ бацудæй. 
Фæндур! — фæгъгъæр кодта Федар. — Фæндур! Аци къолибадæг 
Турандоти туххæй гъазт цæмæн æруорæдтайтæ. 
100 

— Дæхуæдæг Турандот, — биццеути цорæй æрбадзурдта Олимпи- 
адæ мæстгунхуз хъурихаттæй, фал бæрæг адтæй, Федари дзубандитæ 
имæ ходæг фæккастæнцæ. 
— Уæллæй, æз дæ фидæ ку уаинæ, уæд дин дæ дууæ фæлмæн рес- 
сори дзæбæх æрнæминæ. 
— Ха-ха, — аци хатт гъæрæй ниххудтæй кизгæ, — ци æй бафæн- 
дадтæй; мæ фидæ ку уаидæ... Ке рессортæ нæмай, уæхæнттæ уæхемæ 
минкъий ку нæййес. 
— Æ сæрдар фиди цори дæубæл æнвæрсуй, — загъта кадæр, фал 
еци æхсилкъæ дзурдтæ нæбал райгъуста Олимпиадæ: кизгутти рæнгъи 
разæй къелабæл ци æригон кизгæ бадтæй, е фæндур, æ къохтæ цæйбæр- 
цæ хъæрттæнцæ, уойбæрцæ райвазта æма райгъустæй тухгин æрдзæф. 
Федар æ къохтæ хæрдмæ фехста æма рæуæгæй кизги аллифарс æрзил- 
дæй. Аллирдигæй имæ гъæр кодтонцæ: 
— Хæрдмæхауæ! 
— Фæззæронд кæнис, кизгæ дæ æмболуй! 
— Джамбот Къампотович! — фæгъгъæр кодта Федар æма бабæй 
зæронд лæги кафт кæнун райдæдта. Адæн ходунцæ. Уæдта гъазти зилди 
еу кæронæй иннемæ ратахтæй, æхе фехста, уæлдæфи сæрбехъулойнæ ра- 
кодта æма æ къæхтæбæл ралæудтæй. Исервазтæй адæни деси унæр. Е ад- 
тæй Федари кафти цъопп — «салтъо-мортале-карбюратор» — æхуæдæг 
æй уотæ худта. Нур æй цалдæр анзи некæдбал ракодта æма æ фæййи- 
нун æнгъæл дæр некебал адтæй — æгæр фæккардзуд æй. Æма æрцудæй 
дессаг: æмбесонди мæйрохс æхсæви игъæлдзæгдзийнадæ, дигорон фæн- 
дури цагъд ин раздахтонцæ æ лæхъуæни бонтæ æма ’й нæуæгæй иси- 
стонцæ æвзонгдзийнади базуртæбæл еци уæлвонг дуйнемæ, иссерæн ке 
нæбал адтæй, æностæмæ хуæрзбон кæмæн загъта æма-еу хатгай уотæ 
хъæбæр кæбæл æрхун кодта даргъ фæндæгтæбæл машини рульбæл федар 
хуæцгæй... Гъазтмæ идæрддзæф ка лæудтæй, етæ æрбакалдæнцæ, Федар 
кафуй, зæгъгæ. Дзæхæрадони бадгутæй дæр беретæ сæ фингæ фæууагъ- 
тонцæ, хæдзарæй тургъæмæ фæдеси уайæгау ралигъдæнцæ уоститæ æма 
æфсинттæ. Федар кафта къахифийтæбæл. Агундæ æрлæудтæй æма ин 
æрдзæф кæнуй. Фал бабæй игъæлдзæг шофир æ рæзти сергæ ку æрцу- 
дæй, уæд кизгæ æ дæллаггури къабæзтæбæл фæххуæстæй, минкъий сæ 
фæйнердæмæ райвазта æма къахифийтæбæл кафун райдæдта. Адæн ис- 
хор-хор кодтонцæ æма никки тухуастдæр æрæрдзæф кодтонцæ. Уæдæй- 
тиккон æртæ минкъий биццеуи сæ кустæй уæгъдæгонд æрцудæнцæ, 
ка ’й зонуй, сæхе хъæбæр нæ фæндадтæй, уотемæй æма нур, стур фæт- 
къу бæласи къалеутæбæл бадгæй, игонцъухтæй кастæнцæ кафгутæмæ. 
Сæ бæсти фæйнæги гæбазæбæл дууердигæй хуæстæнцæ уонæй минкъий 
хестæр кизгуттæ, се ’мцахъæн даргъ тæнтъех биццеуæн ба лæдзæги фур- 
хуастæй æ цонг раги бафæлладæй, æ армитъæпæнти фæлмæнбæл ба кæд 
æхсæвæ нæ, уæддæр сæумæй донæйдзаг уорс тæппалæ фæззиндзæнæй 
уоци æнæхаири лæдзæги къубурæй, фал æ куст минкъий фæууадзун 
101 

дæр æ сæрмæ нæ хаста: миййаг, минкъий ку нæбал æй, уæдта Федар 
æхуæдæг кафуй, уæдта Агундæ дæр лæгъуз кизгæ нæй. Æма фæразта æ 
ристæн. 
Дууæ кафæгемæй еу дæр нæ састæй. Федар-еу цидæриддæр ракод- 
та, уой-еу хъæбæр аййевæй рафæнзта Агундæ дæр. Нæлгоймагæн æ хед 
ракалдæй, — арахъ æма æнзти уаргъ уæддæр сæ кæнон кодтонцæ, кизги 
цæсгонбæл нæма фæззиндтæй фæллади нисæнттæ, æрмæст æ цæститæ 
донæй байдзаг æнцæ æма æрттивтонцæ ирддæр, фæцæнцæ идзулддæр. 
Æма Федар рагъуди кодта, «салтъо-мортале-карбюратор» фæффæста- 
уæрцæ кæнун ке гъудæй, науæд аци уедаггун кизги æндæр цæмæй рам- 
болæн ес? Састæй рацæун ба æ сæрмæ не ’рхæсдзæнæй, кæд ин уолæфт 
нæбал фагæ кæнуй, уæддæр. «Гъæй, æнгъæлдæн, æцæгæй дæр æрхæр- 
нæгъ дæ, Джамботт Къампотович». 
Æма æваст æ цæсгон срохс æй æ хийнæйдзаг фæндæй. 
— Джамботт Къампотович, — фæгъгъæр кодта æма æ арми- 
тъæпæнтæ асфальтбæл рамбалдæнцæ, æ къæхтæ фæхæрдмæ ’нцæ æма 
æ къохтæбæл фæццæуй. Райгъустæй бабæй адæни ходун. Агундæ сахæй 
райзадæй. Ка ’й зонуй, нæлгоймаги хæлаф ибæл ку адтаидæ, уæд Аха- 
дай-фурти уоднарæг скодтаидæ, фал ин нур раервазтæй. Кизгæ æ бунат- 
мæ балигъдæй. Федар ма æхе низзилдтитæ кодта, уæдта Агунди цормæ 
бацудæй: 
— Гъе нур ми байруагæс æй, газзетти дæбæл хумæтæги ке нæ фин- 
сунцæ. Ду дæ нæ кизгутти сæрæндæр, берæ нин цæрæ рæсугъдæй, æнæ- 
незæй, биццеути хуæздæр — дæ хай. 
— Цо! — ходгæй загъта Агундæ. — Уой ма си ку нæ фæккодтайсæ, 
уæд еске дæ хæццæ исхуæстаидæ. 
Гъазтæн арфæ ракодта Федар. Фал æй фæсевæд рацæун нæбал уагъ- 
тонцæ, æртумугъ ибæл æнцæ: 
— Рацæгъдæ дæ гитарæй. 
— Нæ, æгъдауи фæдбæл рацудтæн, хестæртæ мæмæ æнгъæлмæ кæ- 
сунцæ. 
Дзæхæрадонæмæ бахезæн дуари цори ибæл фембалдæй Тамбий. 
Федар ин æ цонгбæл æнæдзоргæй æрхуæстæй, бадтмæ ’й бакæнун- 
мæ гъавта, фал Тамбий архайдта уæззау къох æ листæг хæцъæфæй 
суæгъдæ кæнунбæл: 
— Рæсугъд миуæ нæ бакодтай, — загъта е. 
Федар ма адтæй гъазти æмæзмæлд игъæлдзæгдзийнадæ æма е 
’уæнгти тæвди дæлбарæ, æгæр парахат æма рохс адтæй æ зæрдæ, цæмæй 
имæ ахури хаййади сæргълæууæги уазал дзурдти содзийнæ æрбахъæрта. 
— Цæуæн, цæуæн, — Федар бабæй ибæл рахуæстæй дзæхæра- 
донæрдæмæ. 
— Арфиаг уо, — æппунфæстаг æ цонг суæгъдæ кодта Тамбий, — 
уæхæн æвзагæй дзорун не ’нгъезуй скъоладзаутæмæ. Уæлдайдæр ба 
уойбæрцæ адæни астæу. 
102 

Федар æрæскъиттæй: 
— Цæй кой кæнис, цæй? 
— Рессортæ ци хонис? Е циуавæр æвзаг æй? — цума скъоладзауи 
хæццæ дзурдта, уоййау тузмæг æма баргинæй бафарста Тамбий. Федар 
æ хестæр æнгулдзæй гитари гæрзин бæттæн сабургай арфдæр бакодта æ 
усхъæбæл æма бунмæ æркастæй, æ цори уотæ схъæлæй ка лæудтæй, уоци 
минкъий, къæсхуртæ арæзт æртинанздзуд нæлгоймагмæ. Цидæр айуан 
дзурд зæгъунмæ ин гъавта, фал уæдмæ сæ цори февзурстæй Олимпиадæ. 
— Тамби Николаевич, кæсун дæмæ æма финги уæлгъос нæма сбадтæ. 
— Е, æнæмæнгæ ка гъæуй, уæхæн гъуддаг нæй, — загъта ин лигъз 
гъæлæсæй ахури хаййади сæргълæууæг. — Цо, дæхе гъуддæгтæ кæнæ, 
æрмæст æнафонæмæ ма бафæстиат уо ами. 
— Тамби Николаевич, цæуæн уæртæ хæдзарæмæ, — лихстæгæнгæй 
загъта Олимпиадæ. 
— Ку дин загътон, Олимпиадæ, бадунмæ не ’рбацудтæн. 
— Æной дæр хæдзари хецауадæ бадуй, фæлтау мæнæ дзæхæра- 
донæмæ рацæуæд, — фæндон бахаста Федар. Æвæццæгæн си раздæри 
езгард æрбайронх æй: зæрдæ нæ кумдта аци æхсæвæ æхемæ ести маст 
райсун. Фал цæмæй зудта, еци дзурд Тамбийбæл æхси цæфау ке æрцу- 
дæй. «Кæсæ-ма аци бардæласæгмæ дæр, — мæстæлгъæдæй рагъуди код- 
та Тамбий, — цума ин æмсæр дæн, уоййау мæ дзæхæрадонæмæ ласуй, 
цума уоми, хæдзари, мæнæй нимаддæр адæн бадуй...» 
— Циуавæр хецауадæ, — рабостæ кодта Олимпиадæ, — уоци «гогу- 
зи айкæ» кæми бадуй, уоми Тамби Николаевичæн бунат нæбал ес, æви? 
— Ке хонис гогузи айкæ? — бафарста ахури хаййади сæргълæууæг. 
— Зæринæ Амурхановнæ дæр, зæгъун, уоми æй, — хæдзарæмæ æ 
сæрæй райамонгæй, загъта кизгæ. 
Тамбий бахудтæй. Уæдта æхе фæттузмæг кодта: 
— Дæ ахургæнæгæй цитæ дзорис? Хуарз нæй. 
Фал кизгæ æнкъардта, ахури хаййади сæргълæууæг «гогузи ай- 
кæ»-мæ ци зæрдæ дардта, уой æма никки къæйнихдæрæй загъта: 
— Æма ци? Мадта гогузи айкæ нæй? Негас дæр æй уотæ хонæн. 
— Е раст нæй, уотæ ма дзорæ, — фæлмæн гъæлæсæй загъта Там- 
бий, — цума ци ’гъдауæй бахаудтæй уордæмæ? — къохæй райамудта 
хæдзарæрдæмæ. 
— Куд «ци ’гъдауæй»? — æ маст нæбал бауорæдта Федар. 
Фал Тамбий адтæй къæрцгъос педагог. Уайтагъд ралæдæрдтæй æ 
рæдуд: æгæр æнадæ рауадæй сæ дзубанди, фехалдæй, ахургæнæг æма 
скъоладзауи ’хсæн ци арæн ес, е. 
— Цо, мах Федари хæццæ радзубандиаг ес. 
Кизгæ цæхгæр фæззилдæй æма фæрраст æй хæдзарæрдæмæ. 
— Гъа, æз æнахургонд лæг дæн æма фæррæдудтæн, — æхе æнцад 
дарунбæл архайгæй, загъта Федар, — фал ду дæ ахурдзауи хæццæ рæ- 
сугъддæр дзубанди кодтай? 
103 

— Æз ин загътон, ахургæнæги туххæй уотæ дзорун не ’нгъезуй. 
— Нæ фал æма ци, уой зонис? 
— Ци? 
— Зæрини кой ма кæнæ. Ци ’гъдауæй бахаудтæй уордæмæ, е дæр 
дæу гъуддаги нæй, уомæн æма ду æ къахи нихи аргъ дæр нæ дæ. 
— Дæу адæнæн аргъгæнæг ка скодта? Уотемæй дæ бардæ ласунмæ 
нæбал раевдæлдзæнæй. 
— Уомæй дæр раст зæгъис. Фал еу гъуддагæн рæстæг кæддæриддæр 
иссердзæнæй Джамботт Къампотович. 
Тамбий балæдæрдтæй, Федар циуавæр гъуддаги кой кæнуй, уой. 
Уæдта хуарз зудта, дзæгъæл гæрахау уæгъдæ дзурд дæр нæ уарзуй. 
— Нур нæ еске ку бафæрсидæ, цæбæл хилæ кæнетæ, зæгъгæ, уæд ин 
нæ дууæ дæр цума ци дзуапп радтианæ? 
— Уобæл дæхе бафæрсæ, — Федар фæффæлмæн æй, фал ма æ дзур- 
ди хатт дирзæг адтæй раздæрау. 
— Цæй! Иуаруйнагæй нæмæ неци ес! 
— Неци! 
— Мадта ма уæд ци? 
— Къæсибадæг ахур æй кæнетæ, æндæр неци. 
— Ке? 
— Ке? Сæрдари кизги. 
— Ка ’й кæнуй къæсибадæг ахур? — нæуæгæй бабæй схъæл æма 
зинæнвæрсонæй ниллæудтæй Тамбий, уомæн æма æ фондз æнгулдзей 
хузæн ке зонуй, Федар ба идард кæмæ лæууй, уæхæн фарстатæбæл дзу- 
банди ракъахтæадтæй. Е ин фадуат дæттуй æ нихмæлæугути æ зонун- 
дзийнæдти дзæмбутæй дзæбæх, додгæ ристи уæнгæ æрхæфтитæ кæнун- 
мæ. Фал Федар дæр, æ бæрзæй фæрæти буни æдулийау сонт-монтæй ка 
райвæра, уæхæнттæй н’ адтæй; еугæр дзубанди ракъахта, уæд æй бæн- 
дæни къубулойнау фæткæ æма æгъдаубæл ихалдзæнæй, æ кæрон ба ин 
федар балхий кæндзæнæй, гъай-гъай, уæгъдæ æлхий нæ, — буцæугæнæ- 
ги къобалæбæл, суолæфунгъон куд нæбал уа, уотæ. 
— Сумах, — загъта е!.. 
— Цæмæй? — Тамбий фæцæй никки схъæлдæрхуз. Хæрдмæ кæсун 
æй ке гъудæй, е дæр æй цума æ нихмæлæууæгæй уæлдæр æвæруй, уотæ. 
— Цæмæй къæсибадæг ахур кæнæн сæрдари кизги? 
— Уомæй, æма ин алцидæр хатир кæнетæ. 
— Ци ин хатир кæнæн? 
— Мадта аци афонæмæ ами ци архайуй? 
— Æ фиди ’нсувæри хæдзарæ ’й аци хæдзарæ. 
— Дигорон æгъдаумæ гæсгæ дæр, скъолай æгъдаумæ гæсгæ дæр 
уæхæн минкъий сабийæн æ гъар хуссæн байагорун æмбæлуй. 
— Е демагоги æй. Се ’рваддæлтæ алли бон киндзæхсæвæртæ нæ 
кæндзæнæнцæ. 
104 

— Е дæр, мæ хор, алли бон скъоладзау нæ уодзæнæй, нурма берæ 
киндзæхсæвæртæ фæййиндзæнæй, уомæй ин ци тæрегъæд кæнис? — 
Федар баевгъудæй финги ’рдæмæ æма æ уæрæх фæсонтæй бааууон код- 
та æнæгъæнæ дуйне ахури хаййади сæргълæууæгæй... 
XVIII 
Æма дуккаг бон сæумæй Зæринæ ахургæнгути уатмæ ку бахизтæй, 
уæд Тамбиййæн нæуæгæй æ цæститæбæл рауадæй еци фæсонти гæзæмæ 
’змæлд. «Мæхуæдæг дæн фудгин», — рагъуди кодта е кизги дзугъур 
цæсгонмæ кæсгæй. — Мæхе уæхæн бунати мæхуæдæг исивардтон 
æдосæ». 
— Зæринæ Амурхановнæ, нуртæккæ, æвæццæгæн, дæу урокмæ цæу- 
дзæнæн, — загъта Тамбий æма, æ рази кæрæдзебæл бæстон æвæрдæй ка 
лæудтæй, уоци цалдæр журналемæй еу райста, рахатта æй, фал цæститæ 
ци уидтонцæ, уомæй æгæр идард адтæй æ медсагъæс. 
«Æдосæ цидæриддæр æрцудæй, е мæхе фуд адтæй, — гъуди кодта 
ахури хаййади сæргълæууæг. — Ци хуарзмæ æнгъæлмæ кастæн, цæмæн- 
нæ рацудтæн мæ хæдзарæмæ? Цæмæннæ зонун мæхецæн аргъ кæнун?.. 
Сегас дæр мæ ластонцæ дзæхæрадонæмæ. Азгъунсти ба бадтæнцæ «хе- 
цауадæ». Каррикатура! Пароди! Райпой хецау, агроном, бухгалтер, дзед- 
зедай инженер... Ахури хаййади сæргълæууæг ба банимайуйнаг нæй. 
Нæ, скъолайæн аргъ нæййес, нæ кадæ ниллæг æй... Зæринæ, гъай-гъай, 
æнæнгъæлæги бахаудтæй уордæмæ, профессор æма æ уоси фæрци, е ни- 
мади нæй...» 
Тамбий арф ниууолæфтæй. Журнал бахгæдта, уæдта бабæй æй 
нæуæгæй байгон кодта. 
«Нæййе, культурæ нæмæ фагæ нæма ес. Европаг культурæ... Цæмæн 
скъобалæ дæн шофири хæццæ? Мæ сæрмæ ’й цæмæн хæссун? Зæгъæ ин 
«дæ изæр хуарз» æма дæ гъуддаг уобæл рахецæн æй. Æз ба ’й мæхемæ 
уотæ хæстæг æрбауагътон, цæмæй ин фадуат фæууа мæн бафхуæрунмæ. 
Гъо... гъо... Ахургонддзийнадæ — е культурæ нæма æй. Педагогон кау- 
китæн, гъай-гъайдæр, сæ егъау ахедундзийнадæ уоми æй, æма адæймаги 
уодигъæди гурумухъдзийнæдтæ слигъз кæнунцæ. Фал уæддæр культурæ 
никки арфдæр æма парахатдæр æй... 
Æнхæст культурон исунмæ ма дæ æрмæст еунæг процент ку гъæуа, 
уæддæр минкъий гъæуагæдзийнадæн дæр еу уæхæн фæззелæни æнæ 
рабæрæг ун нæййес, æ къæртт кæнун афонæ кæмæн æрцæуй, уæхæн 
сункъау. Е къæпхæнтæбæл уотæ не ’рлигъдтæ, е дæ дзиппæмæ уотæ нæ 
февналдтай, е ба уотæ не схуфтæ. Уæхæн хинæйдзаг æма фурнимд æй 
культурæ. Фал уойхигъд æцæг культурон адæн куд сæребарæ фæуунцæ 
сæ алли фезмæлди дæр æма сæбæл алци дæр куд федауй. Дæхецæй дæл- 
дæр ка æй æ интеллект, æ зонундзийнæдтæмæ гæсгæ, уæхæн адæйма- 
ги æнцонæй æрæвæрдзæнæ æ бунати; æгæр-æгæр ку кæна, уæдта ин дæ 
105 

бæрзонд культурæ фестдзæнæй, сирди кæми бакæнунцæ, уæхæн æнæ- 
уингæ къæлæтгин. Æма дæбæл уæд нæбал фæххуæцдзæнæй, мæнбæл 
æдосæ шофир куд фæххуæстæй, уотæ... Сæрдари кизгæ, дан, ке æй, уой 
туххæй не ’ндеун Олимпиадæн бауайдзæф кæнун! Кæд цæфæй нæ мæ- 
лис, уæд дин е ба рæхуст. Цæмæй зонуй еци бардæласæг, Тамбий коз- 
баугæнгутæй е сæфти хай ке уинуй...» 
Тамбий фæцæй журнали сифтæ фæлдæхт, еуварс æй æривардта, 
ка ’й зонуй, иннæ кълæсти журналтæ дæр æ цори ке лæуунцæ, уой нæбал 
æргъуди кодта æ тарф сагъæстæй æма бабæй нæуæгæй райста, уæдæйти 
кæмæ кастæй, уой, цума си цæмæдæр æркæсун феронх æй, уоййау æй 
нæуæгæй рафæлдахта æма æримиста студенти бонти цард. Æдæрсгæ, 
æргонæй дзурдта, партион æма фæскомцæдесон æмбурдти институти ци 
гъæуагæдзийнæдтæ ес, уони туххæй, критикæ кодта декани, рахсил- 
къæ-еу кодта сауæнгæ ректори дæр... Æма ’й æвеппайди тæппод козбау- 
гæнæг схудта циуавæрдæр шофир. Кенæ институти фæсте кæми куста, 
уоци скъолай фæстеизад методбæл хуæст директори хæццæ ци тох иса- 
мадта, е ба? Райтардтонцæ. Тамбиййи æндиуддзийнадæн ба аргъгонд 
æрцудæй — аци гъæумæ ’й раййивтонцæ скъолай ахури хайади сæргъ- 
лæууæгæй. Æма нур циуавæрдæр колхози сæрдарæй фæттарстæй... Рæ- 
дуис, рæдуис, бардæласæг! 
Дзæнгæрæг. Æ кеми æрцудæй Тамбий. Æ уæлгъос лæудтæй Зæринæ, 
тетрæдтæ æма киунугутæ æ галеу къохæй æ реумæ æлхъивта, æнгъæлмæ 
кастæй, ахури хаййади сæргълæууæг кæд исистдзæнæй, уомæ. 
— Цæуæн мадта, — загъта Тамбий æма дуари ’рдæмæ рараст æй. Æ 
фæдбæл рацудæй Зæринæ дæр. Сувæллæнттæ систадæнцæ æмхузæнæй, 
салан равардтонцæ æрбацæугутæн. Тамбий сбадтæй фæстаг партæбæл, 
бордзалуг биццеуи фарсмæ, Зæринæ ба, æ тетрæдтæ æма киунугутæ 
арæхсгæ стъолбæл æрæвардта, къласи журнал рафæлдахта æма æрбадтæй. 
— Радгæс, игъосун дæмæ. 
Олимпиадæ тетради астæуæй студта дууæ сифи æма сæ сосæггæй 
балæвардта Аланмæ. Уæдта æ билтæ æ армитъæпæнæй бааууон кодта 
æма, ахургæнæгмæ комкоммæ кæсгæй, загъта: 
— Айразмæ уотæ загътай, Заремæй рæсугъддæр кизгæ ес нæ къла- 
си. Ка æй? Нийфинсæ. 
Фал Алан исæзмæлун дæр не ’ндиудта, еуемæй — æ рахес фарсæй 
бадуй ахури хаййади сæргълæууæг, — се ’хсæн еунæг партæй æндæр неци 
ес, иннемæй ба еубонтиккон ходуйнаг... Уæхæн финститæбæл Зæринæ 
Амурхановни къох ку æрæнцадæй... Биццеу бадтæй æнæзмæлгæй, цума 
уолæфгæ дæр нæбал кæнуй, уоййау, æма æдзинæг кастæй фæйнæгмæ. 
— Финсæ, — зæгъгæ, бабæй имæ сосæггæй æрбадзурдта Олимпи- 
адæ. Фал бабæй Алан æ бунатæй нæ фезмалдæй. Зæринæ исистадазй, 
тетрардтæ æ цори дзæбæх цурхтæй лæудтæнцæ, уæддæр сæ систа, ,еæ 
кæрæнттæ син стъолбæл æрхуаста. 
— Уæ фиццаг контролон куст рабæрæг кодта къласæн æ хъаурæ 
дæр, æ лæмæгъдзийнæдтæ дæр. Уотæ гъудигæнæн нæййес, æма бунтон 
106 

лæгъуз зонетæ математикæ, фал æй хъæбæр хуарз зонетæ, зæгъгæ, зæ- 
гъун дæр ма бон нæй. Цубурдзурдæй, еумæйагæй райсгæй, равдистайтæ 
рæстæмбес зонундзийнæдтæ. Е нæ бæззуй. Математикæ — тæккæ рæст- 
дзæвийнæдæр наукæ — уæлæнгайдзийнадæн æппундæр нæ бухсуй. Уæ- 
хуæдтæ рагъуди кæнайтæ, ке хонунцæ рæстæмбес ахурдзау? Е æй уæхæн 
адæймаг, цидæртæ ка зонуй, цидæртæ ба ка нæ зонуй. Фал математикон 
хинцуйнаг æй æнæскъунгæ рæхисау, æма æнхæст зонундзийнæдти хед- 
бæл минкъий дæр фæкъкъулумпи дæ — хедæй рахаудтæ. Уомæ гæсгæ 
математики зæрдæ дарæн нæййес, цидæртæ ке зонæн, уобæл. Уроки 
кæрони уин уæ тетрæдтæ ратдзæнæн, æркæсетæ уæ рæдудтитæмæ, ис- 
кæнетæ си хатдзæгтæ. Абони рæстæмбес бæрæггæнæн кæмæн ниввард- 
тон, е иннæ хатт уæхæн кусти туххæй дууемæй уæлдæр нæбал райсдзæй. 
Уой уæ зæрдæбæл бадаретæ. 
— Ду тæрсагæ дæ, — загъта Олимпиадæ Аланæн. Æ фæлтæрæнтæ 
дзæгъæли адтæнцæ: биццеу цавддорау бадтæй æ бунати æма кастæй 
ахургæнæгмæ. Æрмæст ин дуйне æнæгъæнæй дæр фестадæй Олимпиа- 
ди сосæг дзубанди, цума лæхцорæн æ сæрбæл хауй, уоййау æ гъостæбæл 
азæлуй æ тухгин унæр. 
— Ци нигъгъос дæ? Æз æй зонун, ду æй уарзгæ кæнис. Кæрæдзей 
аккаг айтæ. Æз дæу хузæн тæрсагæ нæлгоймæгтæ нæ уарзун. Æви уотæ 
æнгъæлис, математикæ мæнæй хуæздæр зонис æма дæ мæхецæн хъури- 
гънæгæн дардзæнæн, е ба дæ мæ фунти уиндзæнæн? Неци кæнуй, еу 
минкъий рангъæлмæ кæсæ. Æз æй фæрсгæ кæнун, е ба гобийау бадуй. 
Фи! Нæлгоймаг гъæуама кенæ хъæбæр зундгин уа, кенæ хъæбæр бæ- 
гъатæр. Кæд дæхе фурзундгин æнгъæлис, уæд фæррæдудтæ. Бæгъатæр 
ке нæ дæ, уой ба дæхуæдæг дæр зонис... 
— Æрмæстдæр дууемæй банхæст кодтонцæ куст уæлдæр бæрæг- 
гæнæнти аккаг, — æ дзубанди изолдæр хаста Зæринæ, — фал кæд 
гъулæггаг æй, уæддæр сæ еуемæн æвæрд æрцудæй лæгъуз бæрæггæнæн. 
Кълас базмалдæй. Олимпиадæ дæр фæгъгъос æй. Æ къох сабургай 
æрбурдæй æ билтæй зекъæмæ, зекъæй дæллагхъуртæмæ, дууæ æнгул- 
дземæй минкъий райвазта хъури цъарæ æма тумбулкъохæй æрхаудтæй 
стъолмæ. Æ цæстæнгас сæмбалдæй Зæрини æнахур рæвдауæнхуз æма 
уомæй никки гурусхагдæр цæстæнгасбæл. Æ зæрдæ цæмæдæр фæкъ- 
къæпп кодта æма куддæр баидзулæгау кодта, гъома, е ба циуавæр æнæр- 
цæугæ хабар æй, зæгъгæ, уотæ фегъуста æхе ном æма æ билтæ еувар- 
сæрдæмæ зинна-нæзинна зулунæй райзадæнцæ. 
— Етæ æнцæ Æдарцти Олимпиадæ æма Тогати Алан. Олимпиадæн 
дууæ ниввардтон, æхе рæнгъи вариант бахинцуни бæсти æ синхаги цæт- 
тæ куст ке рафинста, уой туххæй. Алан дæр хуæздæр аргъи аккаг нæй, 
— е ’мбал цæмæй сугъдæгцæсгонæй байзайа, уобæл нæ батухстæй, фал 
ма ин æхуæдæг ранхус кодта раст фæндагæй фæккеунмæ. 
Олимпиадæ æ бунатæй исистадæй. 
107 

— Алани фуд си неци адтæй, — загъта комкоммæ ахургæнæги цæ- 
ститæмæ кæсгæй, — æз ци кустон, уомæн е ци зудта? 
— Ка дин равардта дзурди барæ? — кизгирдæмæ цалдæр къахдзæ- 
фи бакодта Зæринæ. — Сбадæ! 
Олимпиадæ сбадтæй. Фал ахургæнæг фæйнæгирдæмæ куддæр фæз- 
зилдта, уотæ ’й нæуæгæй фæстæмæ фæккæсун багъудæй парти гупмæ. 
Олимпиади къохтæ фæммедæг æнцæ лагъзи, фæццудæй æфсæн къумай 
къæпп, уæдта фæггæпп кодта æ бунатæй, раледзунмæ гъавта, фал пъарт- 
фел ниххастæй стъоли тегъæй къелай æхсæн æма ’й е бауорæдта. Уæд- 
мæ æ размæ бауадæй Зæринæ. 
— Ци хабар æй? — тарст гъæлæсæй бафарста е. 
Фал имæ кизгæ кæсгæ дæр нæ ракодта, æ рæзти расуффутт ласта, 
æма бабæй Зæринæ нæуæгæй фестъæлфтæй дуари æверхъау гупмæ... 
Кълас фестадæй, сæр кæмæй зилдæй, уæхæн æмир æгуппæгдзийнадæ. 
Куд бадтæнцæ, уотемæй цавддортæ фестадæнцæ. Уæд та си еске æ цæстæ 
ку фæнникъулдтайдæ, цардæгас ке ’нцæ, уой нисанæн. Фал Зæринæн 
дæр æ бон н’ адтæй æ бунатæй фезмæлун. Цума ин æ къæхтæ пъолбæл 
ниннихæст киндæй. Цума парти тухгин къæс-къæс æ медфунмæ игъо- 
суй. Уæдта кæцæйдæр идардæй, хъæбæр идардæй райгъустæй цидæр 
æнæбæрæг сосо-босо, æнæхъола, æбæрæг гъæлæсти тухгин унæр. Кадæр 
гъæрæй ниххудтæй. Зæринæ е ’муод æрцæй. Бацудæй е стъоли цормæ, æ 
къохтæй ибæл æрæнцойнæ кодта æма æ цæстæ рахаста къласбæл, фал си 
бæрæг-бæлвурдæй фæййидта ахури хаййади сæргълæууæги растæвæрд 
цæсгон, æ лигъзфаст сæригъунтæ. Хецæнæй фау æрхæссæн нецæмæ ад- 
тæй æ кæндтитæй, фал куддæр цæсти нæ ахидтæй; уой æнгас адæнтæ 
берæ, хъæбæр берæ фæййидта æма ’й æнцонæй исхæлæмулæгæнæн ес 
еске хæццæ, æгæр минкъий ку нæ уайдæ, уæд. Сауæнгæ ма къласи дæр 
уомæй минкъийдæр нæлгоймаг н’ адтæй. Æма æваст æнахур гадзира- 
хатæй цæуæг ходæндзæгæй радæнгæл æнцæ Зæрини хорхи уадиндзитæ. 
Фал æ дæндæгтæй æ билæ æрæлхъивта, минкъий раздæр ка ’рцудæй, уой 
æ зæрдæбæл æрбалæуун кодта ходæндзæги нихмæ æрæвæруни туххæй 
æма хуæрзсабур гъæлæсæй бафарста: 
— Фæцайтæ? Æви ма уæ радзубæнди кæнун фæндуй? Мадта нæ 
куст кæнæн идарддæр. 
XIX 
Уомæй минкъий фæстæдæр Мости гъæуæй горæтмæ рараст æй авто- 
бус. Уотæ берæ адæн си н’ адтæй — æ уæгъдæ рæстæг гъæумæ ка ’рхæс- 
суй, еци иуазгутæ, студенттæ хуцаубони изæрæй, е ба авдисæри сæумæй 
фиццаг рейси рандæунцæ. Олимпиадæ бадтæй къæразги рази, кастæй 
фæндаггæрон бæлæстæ, къотæртæ тæргæбæхтау фæстæмæ куд ледзун- 
цæ, нæуæг хумæгонд будур куройни цалхау куд зелуй æма кумæдæр карз 
хормæ цъæх тæмæнкалæг хуæнхти æрвгæронбæл сабургай куд лæсуй... 
108 

«Неке мæ уарзуй, — зæрдæресгæй гъуди кодта кизгæ, — фал неци 
кæнуй. Мæ сæр ма сæ багъæудзæнæй. Еци дæлæмæдзуд Тамби Нико- 
лаевич дæр æ бунатæй змæлгæ дæр куд нæ фæккодта. Уæд та æфсони 
загъд кæнæ: «Барæнæ, Олимпиадæ, гъуддагмæ уой фæсте æркæсдзинан». 
Хуæрзаг æхцæуæн адтæй мæ рацуд Заремæн. Алани хæццæ ке бадун, 
уой туххæй мæ æ цæстисиндзæн уидта. Цума ибæл устур хуарз æрцу- 
дæй, уоййау мæмæ куд баходæзмолæ кодта. Е ’нкъарæнтæбæл фæххуæ- 
цун дæр нæ фæразуй. Æхуæдæгка сæдæ метри ку рауайуй, уæд тæвдæ 
бони æнкъуæлхау тухуолæфт кæнун райдайуй. 
Еристæмæ мабал бакоминæ?.. Сæдæ метри Заремæ мæнæй хуæздæр 
ледзуй. Хуæздæр, зæгъгæ, цæйбæрцæ хуæздæр, æдеугурæй къахдзæфи 
’рдæг раздæр æрбахъæртуй финишмæ. Фал уæддæр еци дистанций чем- 
пионкæбæл нимад æй скъолай... Æз а уойхигъд даргъ фæндагбæл мæ 
разæй неке рауадздзæнæн... 
Сæдæ метри ци ’й? Неци. Уоми лæги тухæ æнхæстæй нæ разиннуй. 
Е спорт æй? Фондз километри — е æндæр гъуддаг æй. Уоми рабæрæг 
уй адæймаги хъаурæ, физикон цæттæдзийнадæ æма сæйрагдæр — фæра- 
зондзийнадæ. Дессаг, стур дессаг æй, спички æвеппайдий иссугъд æма, 
берæ рæстæг гур-гурæй ка содзуй, уоци артæн еу аргъ ес! Уомæй ма æду- 
лидæр гъуддæг ескæд æргъуди киндæй?» 
Кизги зæрдæ цидæр æнахур рист искодта, цума ибæл берæ циргъ со- 
дзинттæ еумæ фембалдæнцæ. Æвæццæгæн, еци ристи исеу æнцæ е ’гас 
мæститæ, æхемæ æхе медæгæ ци езгарддзийнадæ дардта, уой хæццæ. 
Тæссаг гъуди ниййазæлдæй сæрмæ нæ, фал æ дууæ суйней астæу хед 
рагъаруни агъонми тæвдау: «Æма Заремæ райони еристи цубур догъи 
ку рамбола, æз ба мæ даргъ фæндагбæл фæстаг ку байзайон, уæдта? Хо- 
дуйнаг!» Æма рагацау æ цæститæбæл рауадæй уæлахездзау Зареми цæ- 
стити æрттивд. Сæ еумæйаг æмбæлттæ сегас дæр уомæ балигъдæнцæ, 
сæ хъурити æй кæнунцæ, дæттунцæ ин дидингутæ. Олимпиадæ ба сæр- 
губурæй хæстуолæфтгæнгæ еуварс лæууй. Еунæг, нæййес ин æмбал, нæ 
ибæл ес батухсæг. Сауæнгæ ма син æхцæуæн дæр æй, ке фембулди æй, е. 
Нæ сæ зонуй, æви ци? Фал етæ цифæнди дæр кæнæнтæ, уони мæтæ имæ 
нуртæккæ нæййес. Æ фæххуæрди ходуйнаг ин æ зæрдæ фæйнердæмæ 
скъунуй, маст ин æ хорхи уадиндзитæ æлхъевуй, фæхходуйнаг æй, æ 
сæр хæрдмæ исесун дæр нæбал æндеуй. Хатуй еунæг Алани цæстæн- 
гас æхебæл. Нæлгоймаг! Тæрегъæд кæнунæй уæлдай æ бон кæмæн 
неци ’й, е цæй нæлгоймаг æй... Нецæмæн мæ гъæуй æ гузавæ! Еунæг 
Аслæнбег ибæл тухсдзæй зæрдиуагæй, исмæстгун уодзæнæй. Уæд- 
та адæнæн дзордзæнæй: «Æз дин зæгъун, æ нихмæ ка ’рлæууа, уæхæн 
догъгæнæг нæййес райони. Нæййес! Фал абони сæйгæй фестадæй. Нæ 
’й гъудæй уадзун, мæхе фуд адтæй. Фал фæййиндзинан...» О, Аслæнбе- 
ги хузæн мæ ка уарзуй... Цæрæг ба?.. Æма æ уадæлттæ сурхгъолæнттæ 
исхæттæнцæ, фестъæлфæгау кодта, уæдта сабургай æ аллифæрстæмæ 
ракастæй. Дууæ рацæргæ уоси, сæ еуебæл — пæлæз, иннебæл — цъæх 
цъинда жакет, гъæрæй дзубанди кодтонцæ: 
109 

— Нури кизгуттæ, аба-бау! Маци сæмæ сдзорæ, неке сæ гъæуй. 
Фурти æ мадæмæ хæстæг мабал уадзæ! Æма биццеутæн дæр сæхе фуд 
æй, силгоймаг нæлгоймагæн æ ходæмæ кæсуй... 
— Фæтдзаути Цæрæг, — загъта иннæ æма фæстæмæ гурусхæгæнæ- 
гау фæккастæй, еске æй фегъуста æви нæ, уой бæрæггæнæг, æ билтæбæл 
е ’нгулдзитæ райвардта — гъай-гъай, нур дзурд æнгулдзити æхсæнти 
идард нæбал ратæхдзæнæй, фал Олимпиадæ фегъуста сосæгдзийнадæ: 
— Сурмей биццеуæй зæгъун. Ихæлд æй хонунцæ. Ресторантæбæл, дан, 
расуг силти хæццæ зелуй. 
— Мæгур æ бон Сурмейæн, — æ сæр тæрегъæдгæнæги тилд бакодта 
е ’мбал, — ци дин æ хестæр фурт хæдзарæй рандæй, нур ба иннæ. Нæ 
гъæубæстæй ка фæххауæццаг уй, уомæй хæдзарæн пайда нæбал ес. Мæнæн 
дæр цидæртæ æрцудæй мæ гъостæбæл. Цума, нæ гъæумæ ци нæуæг ахур- 
гæнæг æрцудæй, Зæринæ хуннуй, æнгъæлдæн, уой ин корун кæнунцæ... 
Сæ дзубанди уоййадæбæл раскъудæй. Олимпиадæ æ тæрнихæй бан- 
цойнæ кодта къæразги авгæбæл æма æ цæститæ æрæхгæдта. Æ цæсгон 
адтæй фæлорс æнæхуссæгæй. Гъазтæй ку ’рбацудæй сæхемæ, уæд 
дзæбæх бафунæй æй. Æдосæ ба нæ фунæй кодта. Æрдæгконд хузау æ 
цæститæбæл уадæй циуавæрдæр нæлгоймаги æбæрæг сорæт... Зæрдæй 
æнкъардта: е Цæрæг æй. Фал имæ фæлмæй зиндтæнцæ дессаги тухгин 
атлети фæтæн усхъитæ æма цæнгти думст хæцъæфтæ. Турникбæл зелуй, 
уæдта æхе фехста, цалдæр сæрбехъулойни æркодта уæлдæфи æма зæн- 
хæбæл дзоццæги рабадтæй. Адтæй ибæл уорс тæнæг трико хæлаф æма 
уорс майкæ. Куд рæсугъд ибæл федудтонцæ! 
Фарæ горæти университети спортзали рæуæг атлетти еристи фæй- 
йидта еци адæймаги Олимпиадæ. Æма уæдæй фæстæмæ уадæй æ цæс- 
титæбæл æ сорæт. Фал æдосæ еци æнæбæрæг, æрдæгконд нивæ, кæд æ 
хузæ нæ раййивта, уæддæр Цæрæги сорæт фестадæй. 
Нур, уостити дзубандитæмæ игъосгæй, Олимпиади бафæндадтæй 
Цæрæги тагъддæр фæййинун. Æма зæрдресгæ бафеппайдта, автобус 
хъæбæр сабургай ке хелуй, фæндаггæрон бæлæстæ, фиццаг имæ куд фæк- 
кастæй, уотæ тагъд ке нæ расуффутт ласунцæ фæстæмæ, фал мæстæй- 
марæгау, цума сæ туххæй еске еуварсмæ фæццæйласуй æнæбари, уойй- 
ау ке рабурунцæ къæразги рæзти. Æнгъæлдæн, хуæнхтæ дæр фæссабур 
кодтонцæ сæ симд. «Аци уæрдун нуриккон транспорт æй?», — бафарста 
æхе Олимпиадæ. Æма æ цæститæбæл рауадæй бордзалуг кизгæ тæнæг 
халати, æ еу къах иннебæл æвæрдæй, уотемæй къæлæтгуни бадуй, тама- 
куй фæздæг сабургай æ цъопгонд билтæй уадзгæй кæсуй Олимпиадæмæ. 
«— Кæми ’й Цæрæг? 
— Рабадæ, кизгæ, нуртæккæ фæззиндзæнæй. Ка ин уодзæнæ? 
Æ маст рафунхæй æ æримисæггаг бордзалуг кизгæмæ. Фал гъæуама 
Олидопиадæ æхе хебæлхуæцгæ æма рæсугъдæй равдеса, цæмæй æ бон 
бауа Цæрæги, ци амал ес, уомæй хъæбæрдæр бафхуæрун. Сæйрагдæр 
ба е æй, цæмæй æй устур фæсмони багæлдза. Уой фæсте лихститæ куд 
кæна, хатиртæ куд кора, уæдта... 
110 

— Æ хуæрæ, — загъта тамакудумæг силгоймагæн Олимпиадæ 
æма ’й зинæнвæрсон цæстæнгасæй сбарста къахæй сæрмæ. Фал еци 
тæккæ усми æ сæри февзурстæй, е ’уæнгтæ кæмæй æркалдæнцæ, æхемæ 
æнæбон æма тæрегъæддаг кæмæй фæккастæй, уæхæн гъуди: «Æма ести 
зундгонд æма рæсугъд актрисæ ку разинна, уæдта? Цæрæг æхуæдæг ин- 
женер æй æма тæбæгътæхснæг не ’рбакæндзæй æ хæдзарæмæ... Ка ’й 
зонуй, еци изæр горæтæй сæ хæццæ ка ’рцудæй...» 
Олимпиадæ æхемедæг кæунти уæнгæ стухстæй, зундгонд æма рæ- 
сугъд актриси нихмæ æ бон е ’ууæлтæй æрæвæрун ке неци æй, уой туххæй. 
Фал æй ма басæтта, ма ибæл фæууæлахез уа, уомæн дæр гæнæн н’ адтæй... 
— Нæ, — загъта Олимпиадæ æма дуарирдæмæ фæззилдæй, — æн- 
гъæлмæ кæсунтæбæл ахур нæ дæн. Зæгъæ ин, иуазæгдонæ «Интуристи» 
уодзæнæн. Минкъий мæ æ хæццæ радзубандиаг ес. Исон тæхун Париж- 
мæ еугурдуйнеуон еристæмæ. 
— Ду Олимпиадæ дæ, — æ фурдесæй фæггæпп кодта зундгонд ак- 
трисæ. — Газети дин дæ хузист фæййидтон. 
— Уомæй уæлдай нæййес, хуæрзбон! 
— Минкъий фæллæууæ, дæ хуарзæнхæй! Мæн рагæй фæндуй дæ 
хæццæ базонгæ ун. Æз дæр зундгонд актрисæ дæн. 
— Актрисæ дæр хуарз æй. Æрмæст... 
— Æрмæст ци? 
— Спорт æй бауæри рæсугъддзийнадæ æма уоди сæребарæдзийна- 
ди фæрæзнæ... 
Æма сæрустурæй рацудæй. Фал уоци фæдбæл нæуæгæй фестадæй 
борхелæ актриси цори. Æгæр æй бафхуардта. Е аййев нæй. Æма сæ дзу- 
банди аци хатт райдæдта атæ: 
— Минкъий фæллæууæ, дæ хуарзæнхæй. Мæн рагæй фæндуй дæ 
хæццæ базонгæ ун. 
— Парижæй ку ’ рбаздæхон, уæд мæ байагорæ. Хуæрзбонтæ! 
— Фæндараст! Æнгъæлмæ кæсдзæнæн... 
Олимпиадæ дуар æ фæдбæл æрбансæндта æма урух коридори фæц- 
цæуй, сау лакæй хурст туфлитæй къуппитæгæнгæ. Æ надмæ фæцæй 
Цæрæг. 
— Олимпиадæ! 
Фал имæ кизгæ не ’рлæудтæй. Цæрæг æй фæстегæй æрбаййафта. 
Дессаг, Олимпиадæ сабургай цæуй, Цæрæг ба ледзгæ кæнуй, уæддæр æй 
не ’ййафуй. 
— Олимпиадæ! Корун ди, минкъий æрлæууæ! 
— Нæ мæ евдæлуй. Кæд дæмæ дзорун хъæбæр цæуй, уæд дæмæ æн- 
гъæлмæ кæсæг ес. 
— Ниххатир кæнæ, мæ хъазар! 
— Еунæг хъазар дæр нæ! Дæ хъазартæй еу маргъ уæртæ дæ хуссæн- 
бæл бадуй, иннæ ба дæмæ гъæуи æнгъæлмæ кæсуй. Ами кæми ци ихæлд 
111 

силгоймаг ес, уони хæццæ ресторантæбæл зелис, корунмæ ба Зæрини 
гъавис. Æма хъæбæр раст кæнис, хъæбæр æхцæуæн мин æй! Хуæздæри 
аккаг нæ дæ! 
— Е æримисæггаг дзубанди æй, — кæунгъæлæсæй дзоруй Цæрæг 
æма ледзуй Олимпиади фæдбæл. — Дæу цори Зæрини... 
— Æнцад! — сæрустурæй æ цуди кой кæнуй исуйнаг чемпионкæ. 
Цæрæгмæ фæрсмæ дæр нæ кæсуй. — Нигъгъуди кæнæ: мæ ном ци æвзаг 
загъта, е гъæуама дууæ сахатей бæрцæ Зæрини кой мабал скæна...» 
Æ гъудитæ ин раскъудта кедæр дзорун: 
— Аци кизгæ, æнгъæлдæн, бафунæй æй. Исистæ, мæ хор, æрба- 
хъæрттан... 
Олимпиадæ автобусæй ку рахизтæй, уæд æ цæститæ ратартæ ’нцæ 
хори тæмæнæй, уæдта сабургай хуæрзминкъий рахæлеу æнцæ æма, 
фиццагидæр ци фæййидта, е адтæй автостанци ниллæг азгъунсти дуари 
сæрмæ сæ цинкæ таси асæ тумбул сахат — стур сау фатæг амудта 12, 
минкъий ба— 10. 
XX 
Раст еци афони æртайæн бассейни билгæрæнтти хебарæ рауæн 
агорæг фæццæйцудæй Цæрæг хизæ майкæ æма хæлафи, æ хæдонæ æ 
галеу усхъæбæл дзæкъолау рæуæг гæлст, хуæстæй ин æ дусбæл. Фæдз- 
дзурд имæ киндæй æ номæй. Фæккастæй æ хуæдсæрмæ уæлвæзи бæлæ- 
сти астæу къаннæг тапкагонд æрдæмæ. Уоми бадтæнцæ Пони æма Хам- 
би айдагъ плавкити. 
— Салют! — загъта Пони. 
— Салют! — дзуапп равардта Цæрæг. 
— Ардæмæ! 
Цæрæг рæуæгæй ислигъдæй цъæх нæуæй æмбæрзт хæрди. Бесед- 
ки къæсæрмæ нæма бахъæрттæй, уотæ Пони исистадæй; нурма минкъий 
кæмæй фæгъгъудæй, еци коньяки авги нарæг цъух рацавта фæтæнбун 
фужери. Сæ цори адтæй дæргъеццон уорс тæбæгъи фезонæг, æ аллифарс 
цъæх гъæдиндзи карст, æ сæрбæл ба лимони тæнæг кæрститæ æвæрд. 
Уонæй дæр Пони вилки кæронæй исиста еу карст æма ниуазæн Цæрæг- 
мæ бадаргъ кодта: 
— Æмбæлæггаг. 
Иуазæг райста ниуазæн, райарфæ син кодта æма ’й стъоли тегъ- 
æбæл æривардта. Пони ин вилкæ бахаста æ тæккæ фиййи бунмæ. Цæрæ- 
ги комидæнттæ æруадæнцæ цæхæрбæл фунх фид æма уксуси гъиггаг 
хуæрздæфæй, фал, гъа нур фидизгъæл дæндæгтæй райахæссон, зæгъгæ/ 
куддæр æ цъух фæххæлеу кодта, уотæ адгин хай цидæр æрбацæй æ фий- 
йи бунæй. 
— Барæнай, нæ ’й баниуазтай? — цума æртиккаг дуйнеон тугъди 
райдайæни хабар фегъуста, уоййау десгæнгæ æма мæстгунхузæй бафар- 
ста Пони. 
112 

— Уадзæ мæ, нæ ниуазун, — загъта Цæрæг, æ хæдонæ уæгъдæ къе- 
латæй еуебæл багæлста æма æрбадтæй. 
— Гъей! Гириз ма кæнæ! — Пони финги тегъæй систа, Цæрæг 
уæдæйти ке æривардта, уоци ниуазæн. — Атæ хуæцæ! Сомехаг коньяк! 
— Нæ ниуазун, зæгъун, — æнгулдзи кæрæнттæй æхецæй раеуварс 
кодта ниуазæн Цæрæг. 
— Е ба куд æй? 
— Куд фæууй, уотæ, нæ ниуазун. 
— Кæдæй ардæмæ? 
— Ци си уæлдай ес? 
— Æма? 
— Ци «æма»? 
— Дæ дин берæ рæстæг нæбал фехалдзæнæ? 
— Берæ. 
— Нæ ми æруагæс кæнуй. 
— Бадиæруагæс уæд. 
— Гъæйдæ, нæ бадт нин ма æнадæ кæнæ! 
— Æз фæццæун, кæд уæ хъор кæнун, уæд. 
— Бадæ, зæгъун. Еунæг баниуазæ æма дæ барæ дæхе! 
— Нæ баниуаздзæнæн! 
— Хуцау нæ дæ юморæй æнæхай макæд фæккæнæд. Дæ хъури дин 
æй рауадздзæнæн... Лæгдухæй. 
— Æз фæццæун. Хатир, ке уæ багъигæдардтон. 
— Бадæ, ма тæрсæ, — æ бунати æрбадтæй Пони. Байдзаг кодта Хам- 
бий ниуазæн, — зæгъай, ци ’дæбæл æрцудæй? 
Цæрæг бабæй æ хæдонæ фæстæмæ багæлста къелай къæлæтбæл. Ци- 
дæр исдзорунмæ гъавта, фал уæдмæ Хамбий æ комидзаг ниннихъуардта 
(аци дзубандий дæргъци æй æнæсцохæй æууелгæ фæккодта — æвæц- 
цæгæн ма фезонæг еуминкъий фицун гъæуагæ адтæй) æма æрбакастæй 
Цæрæгмæ. 
— Гъæй, цæйбæрцæ базар кæнис! — загъта е, æма æ цъухи еци- 
еу калд ке бакодта, уоци содзагæ тæнгъæди уæззау хъуртт фæццудæй, 
уæдта амонæн æнгулдзæй фезонæги еу карст еуварс гæзæмæ расхуста, 
исиста си нарддæр хай æма бабæй синæр цæгъдун райдæдта. Пони дæр 
æ цъухи æрæвгæдта ниуæзтæ æма рарос кодта. 
— Уæддæр хуæргæ ракæнæ! — æууелгæ-æууелун æнгулдзæй тæ- 
бæгъмæ амудта Цæрæгæн. — Горга ’й сæрмагондæй Графæн скодта аци 
фезонæг. 
— Æз нуртæккæ бахуардтон, — æ комидæнттæ сабургай нинни- 
хъуардта Цæрæг æма бабæй æхердæмæ æрбаласта æ хæдонæ. — Цæй, 
æз мæхе минкъий рауазал кæнон, — зæгъгæ, систадæй æма рацудæй. 
Куддæр урдуги æ къах райвардта донибилæмæ нилледзунмæ, уотæ 
’й Пони æ цонгæй райахæста: 
— Ци дæбæл æрцудæй? 
8 Малити Васо 
113 

— Ци мæбæл гъæуама æрцæуа? — бадес кодта Цæрæг. 
— Магъа, — загъта Пони æма æ хъæбæр æнгулдзитæ ’суæгъдæ код- 
та е ’мбали бæгънæг цонгæй. Цæрæг урдуги бунмæ ку радогъ кодта, уæд 
ма æ фæдбæл рагъæр кодта: — Æнæ мæн фæййингæ ма рандæ уо. Дзу- 
бандиаг нæмæ ес. 
— Хуарз, — загъта Цæрæг, фал фæстæмæ нæбал фæккастæй, уомæн, 
æма никкæрзтæй цидæр æнахур æгуппæг зæрдиристæй. 
«Мæ лæгъузи уæлæнхасæн ма тæнзæрдæ дæр ку дæн», — загъта 
æхецæн. Ставд цæстисуг æрауиндзæг æй æ цæсти тъæфалтæбæл, фал уой 
неке фæййидта сау кæсæнцæстити фæстейæй. Цудæй Цæрæг, цудæй, фал, 
кумæ, уобæл нæбал гъуди кодта. Нарæг къахфæндаг æй рахаста зæронд 
рæзбунмæ. Рагон ставд зæнгæ, уæрæх къабазгун фæткъу бæласæн ма æр- 
мæст æ цъоппитæй æрттивтонцæ сурхварс фæткъутæ; зæнхæмæ хæстæг 
къалеутæ афонæй раздæр фæббæгънæг æнцæ. Æвæццæгæн сæбæл берæ 
цæфтæ æма гуппитæ æруадæй, — сæ буни, сифтæр æма листæг хехтæй 
идзаг бæзгин кæрдæги, сæ фæллад уагътонцæ лæборгути хуæцæнгæрзтæ 
— лæдзгутæ, цуппæрдегъон рейкити лухдзæгтæ, кауи мехтæ, дортæ... 
Æма имæ æваст аци фæткъу бæласæ Сурмей хузæн уотæ хъæбæр фæк- 
кастæй, æма æ бунати дзухълæуд фæккодта, цума æ зæрдæбæл цидæр 
дессаг æрбалæудтæй. Циуавæр æууæлтæ сæ æнгæс кодтонцæ, уой ра- 
хатæн æма балæдæрæн н’ адтæй, фал Цæрæги цидæр æууæндун код- 
та, аци зæнхон дууæ фæлдесонди дууæ зæронд хуæрау кæрæдзей хал- 
дех ке ’нцæ. Цæрæг фæккомкоммæ ’й, бæласæбæл ке æхстонцæ, уоци 
«хуæцæнгæрзтæмæ» æма æваст æ цæсгон срохс æй, алци дæр е ’гаки ка 
сбадун кодта, уæхæн гъудийæй. О, се ’мхузондзийнадæ æй сæ равзурди 
медмедеси, сæ хъисмæтти. Раст аци федар фæткъуйау лæууй Сурме дæр 
арви бунмæ, райгурæн зæнхи æ уедæгтæ арф рауадзгæй, цард æй цагъта, 
аци бæласæ лæдзгутæй куд цæгъдунцæ, уотæ, фал æ рæзæ — æ фарнæ, 
æ уарзондзийнадæ, æ къохвæллой сурхварс фæткъутау хаста дуйнемæ 
æназумæй, æнæ уæлдай хъипп-сунæй, æхецæн неци агоргæй... 
Æма Цæрæг балæдæрдтæй, уæдæйти æхецæн нæ, фал æ мадæн ке 
тæрегъæд кодта. «Мæ хабæрттæ мин ку базона, уæд æнæдзоргæй æхе хур- 
фи никкæлдзæнæй. Ци ин фæддæн мастæй уæлдай? Неци. Е ба горæтмæ 
раледзунмæ æхе цæттæ кæнуй. Фатер райсдзæнæн, дууемæй цæрдзинан. 
Ци цæсгонæй ма ниццæуон гъæумæ? Сæргой! Сæргой! Нецæййаг сæргой 
— æндæр ном мин нæййес. Æнæнециæй ести! Сæрустур! О, цæйбæрцæ 
гъæладзийнæдтæ фæккодтон мæ царди! Ци сайтани хай мæ райардуд- 
та курдиадæ рафинсунбæл? Рацъапп æй ласта, мæлæти лæг! «Корун ди, 
æмбал директор, мæ бунатæй мæ суæгъдæ кæнæ». Æма нура гъæй кæнæ, 
куройни куй, — министри кустæй дæлдæр куст нæбал иссердзæнæ, фал, 
дан, си пъартфел нæбал ес. Ци бакиндæуа, кумæ цудæуа?» 
Цудæй Цæрæг, цудæй. Æ гъудити арф ранигъулдæй æма нæ лæдæрд- 
тæй, арви астæу лæууæг хор ин æ сæри кæхцæ æма бæгънæг усхъитæ 
æгъатирæй куд содзуй. Кустмæ кумæ бацæуа? Заводтæ берæ, фал сæмæ 
114 

æ зæрдæ уойбæрцæбæл не ’хсайуй, уæдта си ескæми уæгъдæ бунат дæр 
разинна... Фæстæмæ æ райгурæн гъæумæ. Фæстæмæ... Зæгъдзæнæнцæ: 
галæй рандæй æма гъогæй æрæздахтæй. Зæгъдзæнæнцæ: æ бон неци ад- 
тæй æма ’й ратардтонцæ. Зæгъдзæнæнцæ: нæй æ равгæ царди фæрæзнæ 
ерун еци æнæбитъиз игурдæн. Адæнæн сæ хæдзæрттæ — райдзаст, сурх 
агоридорæй, е ба æ заронд къæс барæвдзитæ кæнунмæ дæр нæ арæхсуй. 
Нурмæ ин рæуонæ адтæй: сæ цæрæнуат æййевгæ кæнунцæ. Нур ба? Диго- 
рон адæни ’хсæн дин хæдзари хузæн хæдзарæ ку нæ уа, уæд е æгадæ ’й... 
Нарæг къахвæндаг фестадæй асфальти уадздзаг æма æррæстæ ра- 
фардæг æй æмхузон раст æма бæрзонд нæзи бæлæсти къохи астæути, æ 
фæйнæ фарсеми еугай даргъ, хурст къелатæ. Сæ еуемæй фестадæй æри- 
гон силгоймаг, æ сæрбæл уæрæхкъелæ самбреро, æ гоппи астæу фæтæн 
сурх лентъæй баст; цидæр загъта æ фарсмæ бадæг рацæргæ уосæн æма 
комкоммæ æ них саразта Цæрæгмæ. Лæхъуæни цормæ ма ’й цалдæр 
къахдзæфи ку гъудæй, уæд æрлæудтæй æма, цæйбæрцæ æмбалдæй, уо- 
мæй стурдæр дес æвдесгæ загъта: 
— Бе-ек! Ци хор, ци къæвда? 
Ка ’й зонуй, æ деси фæмминæг кæнунмæ гъавта æнæнгъæлæги 
фембæлди цийнæ, фал уæрæхкъелæ ходи аууони цæститæ уотæ тухуаст 
ферттивтонцæ, æма Цæрæг фесхъæтæг æй æ гъудитæй, цума ’й дууæ 
зинги расугътонцæ. Фал е адтæй цæсти фæнникъулд, уой фæсте ин нæ- 
бал бантæстæй æ комкоммæ лæууæг адæймаги цæстингас æрахæссун. 
Сахæй лæудтæй æма кастæй æ зонгæ силгоймаги рæсугъд тæнæг 
цæсгонмæ, фал æргъуди кæнун нæ фæразта, ка æй, кæми æма ’й кæд 
фæййидта. Фал цæмæй силгоймаг мацæбæл фæггурусхæ уа, уой туххæй 
æ медбилтæ фæлмæн байдзулдæй æма бафарста: 
— Уолæфетæ? 
— Уолæфæн, минкъийгай, — бахудтæй силгоймаг дæр, æма Цæрæ- 
ги цæститæбæл рауадæй ресторани цирæгъти рохс. Пони æма... 
«Терезæ, — цума къæппæгæй фæййервазтæй, уоййау æнцонæй ис- 
уолæфтæй Цæрæг, — куд нæбал æй базудтон». 
— Æнгъæлдæн, санатори «Иристон» ами кæмидæр хæстæг æй, — 
æндиуддæр æма игъæлдзæгдæрæй бафарста Цæрæг. Æ фиццаг фæкъ- 
къулумпи цæмæй бунтондæр мацæмæйбал рабæрæг уа, уой туххæй ма æ 
дзурдтæбæл бафтудта: — Нæ рæдуйун, Терезæ? 
— Ку дин зæгъун, нуртæккæ санаторий фæуун, — дзуапп равардта 
Терезæ æма æ цæстæнгас донæй æхе фехсæг кæсалгау ферттивта, исæм- 
балдæй Цæрæги цæсгонбæл кæмидæр фиййæй дæлæмæ, уæдта бабæй 
æрбайсафтæй. Цæрæг неци сдзурдта, æма еу усмæ гъосæй лæудтæнцæ 
сæ дууæ дæр, фал лæхъуæн æргон æнкъардта, адæймаг æхе цæсти кад- 
гиндæр æма боцдæр кæмæй фæууй, уæхæн адгин рæвдуди хемæлваса- 
гæ тухæ. Æ цæстæ æрхаста Терези гурæбæл æма фæттарстæй, æ уод- 
бæл æвеппайди калмау ци тарф монц æрбатухстæй, уомæй. Дзæбæх си 
нæбал æруагæс кодта, уæхæн силгоймаг цуппар боней размæ æ хæццæ 
115 

еу хуссæнбæл хустаидæ, е, уомæн æма ин уæд æ рæсугъддзийнадæ нæ 
балæдæрдтæй, нæ фæййидта, æма, ци нæ фæййинай, ци нæ балæдæрай, 
е ба æцæгæйдæр дæу некæд адтæй æма нæй. 
«Фал æрдзæ фæррæдудæй, — зæрдæресгæ рагъуди кодта Цæрæг, — 
е ’мбесонди федауцæ федар къохтæмæ нæ равардта!» 
— Исбадæн бал, — загъта Терезæ æма къеламæ бараст æй. 
— Куд æй дæ цард? — æхе æ фарсмæ æруадзгæй, бафарста Цæрæг. 
— Неци ин æй, — батухстæй Терезæ. — Дæхуæдæг ба куд дæ? 
— Æз дæр уотæ... — тамакути къопп игонгæнгæй загъта Цæрæг. — 
Думис? 
— Нæ, цитæ дзорис?! — Терезæ цæмæйдæр фæттæрсæгау фæк- 
кастæй, уæдæйти ке цорæй систадæй, уоци уоси ’рдæмæ. Фал е сабур 
къахдзæфтæй ниууаг кодта, бæлæсти идард кæронæй санаторий азгъунсти 
уорс фарс кæцæй зиндтæй, уоцирдæмæ, — еске мæ тамаку дунгæ ку фæй- 
йина... Æз æнæуой хебарæ бадти минкъий рагириз кæнун, æндæр неци... 
Цæрæг тамакуй хъуæцæ сабургай рауагъта æ билти минкъий зи- 
хъирæй: 
— Дæ лæг дæр дæ хæццæ ’й? 
— Ами? Санаторий? Нæ ’й. Цæй туххæй фæрсис? 
— Атæ æнæуой. 
— А-а, — зæгъгæ, бакодта Терезæ, цума лæхъуæни дзуаппæй нæуæг 
ести базудта, уоййау. Еу усмæ æнцад ралæудтæнцæ. Цæрæгæн куст ад- 
тæй — думдта тамаку, фал силгоймаг æдзинæг кастæй æ къохтæмæ; еу 
иннебæл æвæрдæй етæ æнцадæнцæ æ галеу зæнгæбæл, æма, æвæццæ- 
гæн, куд неци архайæн, зæгъгæ, стухстæнцæ, сæ еу базмалдæй, къелай 
бунмæ æрæвналдта æма студта кæрдæги даргъ халæ. Нур син куст фæ- 
цæй: сабургай æй скъудтонцæ. 
— Е хъæбæр хуарз адæймаг æй, — райдæдта Терезæ, цума Цæрæги 
цæсти кæддæр æ лæг къæндзæстугæй байзадæй æма ’й нур сраст кæнун- 
мæ гъавуй, — гъо, хъæбæр хуарз адæймаг æй. Фал имæ уой хæццæ 
уæхæн миутæ ес, æма син неци балæдæрдзæнæ. Куст ин адтæй институ- 
ти, е ба колхозмæ радумдта агрономæй. Е дæмæ дессаг нæ кæсуй? Адæн 
гъæуæй ледзунцæ, е ба уойбæрцæ фудæбæнттæ, æнæхуссæг æхсæвти 
фæсте кафедрæ ниууагъта, æ цæттæ хæдзарæй æхе фæххауæццаг кодта. 
— Гъома, куд фæххауæццаг кодта? — бафарста Цæрæг. 
— Мадта е цæй цард æй, æ бийнонтæ горæти, æхуæдæг ба кæмидæр 
гъæуи... Раст зæгъун гъæуй, алли къуæре дæр хуцаубони фæсарæфтæ 
фæззиннуй, авдисæри ба сæумицъæхæй рандæуй. Нæ, балæдæрæн ин 
нæййес. Кæми ци миуæ бакæндзæнæй, уой рагацау неке базондзæнæй. 
Аст анзи цæрæн еумæ æма ин æ дессæгтæбæл нæма сахур дæн, уомæн 
æма етæ бунтон фæйнæхузти ’нцæ, алли гъуддаги дæр ести æнахур но- 
мер ку нæ рагæлдза, уæд ин æ цард адæ нæ кæнуй. Нæ мæ лæдæрис, нæ? 
Тæккæ хумæтæгдæр гъуддаг дæр ин æ бæрнæхсти бакæнун нæ фенде- 
ун. Еубон мæхе нæ евдалдæй, зæгъун, сувæллони равдауæндонæмæ ба- 
хъæртун кæнæ. Е баздахтæй æма ’й аййевæдти музеййи бамедæг кодта, 
116 

æнæгъæнæ дууæ сахати ’й залтæбæл фæррахонæ-бахонæ кодта, дзурд- 
та ин, аййевадæ ци ’й, хузгæнгутæ куд фæккосунцæ, сæ уадзимисти ци 
æвдесунцæ... Уонæнти æхсæзанздзуд сувæллонæн дзурдта, — Терезæ 
зæрдиагæй бахудтæй, — æхсæзанздзуд сувæллонæн! Сæ кари адæн сæ- 
хуæдтæ дзæбæх ке нæ лæдæрунцæ, уæхæн гъудитæ. Изæрæй ба кизгæ 
æрсæйгæ ’й. Байруагæс ди уæд, æрсæйгæ ’й. Æ минкъий зунд, гъай- 
гъай, нæ бафæразта уойбæрцæ нæуæгдзийнæдтæ æнцад-æнцойнæй 
æхемæ райсун. Аци дуйнейæй нæбал адтæй, сæнттæ цæгъдун райдæдта. 
Кодта циуавæрдæр Туйгъанти Мухари кой. 
— Туйгъанти Мухарбег, — æ дзурд ин райста Цæрæг. — Дигорон 
адæни зундгонддæр хузæгæнæг. 
— Гъо, гъо... — æ сæр батилдта Терезæ. — Мухарбег... Сувæллон 
æхсæвæ еуафони райгъал æй æма уотæ зæгъуй: «Мамæ, Уацамонгæбæл, 
дан, ка кафуй, уой къæхтæ æцæгæй змæлгæ фæййидтон, уотемæй ба 
хузæгонд æй...» Уотæ, гъе... Бийнонти листæг хабæрттæ. Æвæццæгæн, 
æнкъард кæнис мæ дзубандитæмæ. 
— Нæ, — Цæрæг исистадæй, æ тамакуй уæлдай бæласи буни дорбæл 
багæлста æма нæуæгæй æрбадтæй. — Хъæбæр æновудæй дæмæ игъосун. 
Дæ кизгæ, æвæццæгæн, алцидæр æ зæрдæмæ хъæбæр хæстæг есуй. 
— О, — исарази ’й Терезæ. Æ гъæбесæй æрцагъта кæрдæги хали 
скъудтæ. — Дæхемæ ба ци нæуæг хабар ес? Æз дзорун, ду ба æнцад 
бадис. 
— Мæхемæ уæлдай хабарæй неци ес. 
— Уосæ дин нæййес? 
— Дзурдтон дин, нæййес. 
— Цæмæдæргæсгæ уосгинтæ нæ уарзун. 
— Æз ба цæмæдæргæсгæ мойгинтæ фулдæр уарзун, — загъта 
Цæрæг, фал уайтагъд фæффæсмон кодта, мæхебæл хуæцун нæ фæразун, 
зæгъгæ. Терезæ гъæрæй ниххудтæй. Уæдта уайтагъд фæгъгъос æй. 
— Æфхуæргæ мæ кæнис? 
— Хуцау бахезæд, мæ зæрди къуми дæр н’ адтæй. 
Терезæ бакастæй æ фарсмæ бадæгмæ, уæдта æ сæр бунмæ æруагъта. 
— Аци санаторимæ дзæгъæли балхæдтон балцæг. Хъæбæр æнкъард 
си æй. Бонсауизæрмæ атæ хъеллау кæнæ аци минкъий гъæди къохи. 
Изæрæй си кæфтитæ фæууй, фал мæн уавæри уордæмæ ка цæуй... — æ 
сæр хæрдмæ ку систа, уæд æ бæгънæг тумбул усхъæ бамбалдæй Цæрæги 
цонгбæл. 
Цæрæги къох къелай къæлæтбæл сабургай схилдæй æма æрба- 
хизтæй Терези усхъитæмæ. Силгоймаг неци дзурдта. Лæхъуæни фиййи 
рагъ сбуцæу æй самбрери уæрæх къелæбæл. 
— Ма кæнæ, — загъта резгæ гъæлæсæй Терезæ. — Мæ кæнæ, еске 
нæмæ кæд кæсуй, уæдта... 
Цæрæг æ къох систа силгоймаги бæгънæг усхъитæй. Сдумдта 
сигарет. 
117 

— Хъæбæр думис, — загъта силгоймаг. Æ хъурихатт æ уасæ нæма 
ссирдта. — Мæнмае дæр дæумæ гæсгæ думун æрцудæй. 
— Думæ! 
—Ами нæ... Цæуæн мæнмæ... Еу минкъий рабадæн, еунæгæй цæрун. 
— Цæуæн, — загъта Цæрæг æма цурд фестадæй, æ къох бадаргъ 
кодта Терезæмæ, е дæр ин æ армитъæпæни æривардта æ даргъ къæсхур 
æнгулдзитæ æма фестадæй. 
...Терезæ дæгъæл дуари къумай цъаси куддæр рацавта, уотæ 
фæстæмæ Цæрæгмæ фæззилдæй, æнгъæлдæн, æ гъостæбæл цидæр 
унæргъти хузæн мур рауадæй. 
— Гъи? — десгæнгæй бафарста силгоймаг. 
Цæрæг имæ сахæй кастæй: 
— Ци мæмæ кæсис? 
— Зæгъай, дæ лæги ном ци хуннуй? 
— Е ба дæ цæмæн багъудæй? — бахудтæй Терезæ æма бабæй дæ- 
гъæли дзæгъал-мугъул исцудæй. 
— Барæнæ, — дуар фæстæмæ тухгин æрбакъуæрдта Цæрæг, æма Те- 
резæ æ гъæбесмæ бахаудтæй. 
— Ци дæбæл æрцудæй? — ходгæй бабæй бафарста силгоймаг. Æ 
усхъæй æндзæвдæй лæхъуæни реубæл. Æ цæститæ хæрдмæ сзилдта. 
Фал аци хатт дæр Цæрæг не ’рахæста уоци цæстингас. Æрмæст цæсти 
къурфити бафеппайдта циуавæрдæр тасæмхæццæ дес. 
—Ду æй зонис? — сабургай бабæй бафарста Терезæ, æ цъух, фæстаг 
мур куд загъта, уотæ игонæй байзадæй æма дзуаппæнгъæл ниссабур æй. 
— Нæ — загъта Цæрæг, — фал мæ фæндуй æ ном зонун. Куд фæууй, 
ци фæууй. 
— Æ ном — Цопан, — силгоймаг ма имæ хæрдмæ скастæй æма æхе 
ратудта æ гъæбесæй. 
— Хуæрзбон, — загъта лæхъуæн цидæр тæрсгъæддаг фæсос 
гъæлæсæй æма даргъ сатæг коридори къæпхæнтæ ’рдæмæ рараст æй. 
— Æрлæууæ! — æ фæдбæл радзурдта Терезæ. 
Лæхъуæн æрлæудтæй. 
— Ци хабар æй, уой мин, æппунфæстаг, балæдæрун кæнæ! 
Фал лæхъуæн неци дзурдта. Уæрæх игон цæститæй имæ комкоммæ 
кастæй. Æваст æ галеу цæсти къумæй ратахтæй, æ цори лæууæг сил- 
гоймаги хумæтæг рæуæг пъолций листæг æгънæгути асæ зинги стъæл- 
фæнтæ, уæлдæфи разелдогъ кодтонцæ æма æрбайсафтæнцæ. Фал ма 
гъос уæззау гув-гув кодта. Æ кеми ку æрцудæй, уæд æ тæккæ фиййи буни 
фæййидта самбрери уæрæх къелæ, фæлорс цæсгон æма æнгонæлхъивд 
билтæ. Цæрæг æ гъæлæси ’дзаг ниххудтæй. 
, — Цæбæл ходис, — æнæинон гъæлæсиуагæй илгъгæнæгау бафарста 
Терезæ, — æви ма дæ еу уæхæн багъудæй? 
— Нæ, боз дæн. Æндæр хатт. 
— Æндæр хатт дин уæхæн фадуат нæбал уодзæнæй. 
118 

— Мæ берæ исæфт хæзнатæбæл ку бухсун. Уобæл дæр бабæй ниб- 
бухсдзæнæн. 
— Уомæй ба ци зæгъунмæ гъавис? 
Хуарзау нæбал адтæй Цæрæг. Минути размæ дæр ма боц æма хъал 
кæмæй адтæй, уотæ тухуаст æхемæ ка ’лваста, еци силæстæги фæлмæн- 
дзийнадæ Терези цæсгонбæл, æнæ еу минкъий фæд ниууадзгæй, æрбай- 
сафтæй. Фал ин уойхигъд нур Цæрæг æрахæста æ цæстæнгас: е адтæй, ба- 
уæри иннердæмæ ка хезуй, уæхæн сабур æма уазал, алциуинагæ, фал уой 
хæццæ — ревæд. Æ уоди уоци дууæ къæразгемæн, æвæццæгæн, æрдзæй 
фæдзæхст адтæй сæ хецауи рæсугъддзийнадæ гъæуай кæнун; гъæуай ба ’й 
кодтайуонцæ сæ тæссаг хотухи фæрци — æнæбун арфæй цæуæг æрхæн- 
дæг рохси фæрци, уомæн æма уони комкоммæ кæсгæ ка фæййидтаидæ, 
еци нæлгоймаг имæ рæуæг миуи фæдбæл æ нифс нæбал бахастаидæ. 
Терезæ еци гъуддаг лæдæрдтæй æнæрæдуйгæ æнкъарæнæй, лæдæрд- 
тæй, еци æнæхайири цæстингас ин аууон ке кæнуй æ рæсугъддзийнадæ: 
æ фæдбæл зелуни бæсти ин идардæй стур аргъ кæнонцæ, е ба ’й нæ фæн- 
дадтæй. Æма минкъий кизгæй исахур æй æ цæстæнгас римæхсунбæл, 
цæмæй гебогъи фиййау æндæрдæмæ нæ, фал æхердæмæ, медæмæ арæзт 
уа. Æма дууæ гъæуайгæнæг къæразги æмбæрзт адтæнцæ кæнгæ лæмæгъ- 
дзийнади хæрвæй. Фал бауæри егъау цийни хæццæ цæститæ некæд гъар 
кодтонцæ, уомæн æма сæ сæрустурдзийнадæбæл конд æрцудæй хъадама 
æма дуйнемæ æдзæстхезæй кæсун нæбал æндиудтонцæ. Бауæр рацудæй 
уоди нихмæ æма уæззау гъезæмари багæлста, уотæ тухуаст æй ка уарзуй, 
уоци еунæг адæймаг, Цопани. 
— Зонис, ардæмæ дæ.цæмæн æрбахудтон? — загъта Терезæ. Æ 
цæстæнгас исиста Цæрæгæй, еуварс рацудæй æма фарсбæл банцойнæ 
кодта. — Цæмæй ма еухатт никкидæр баууæндон, уоци æхсæвæ æна- 
хъинон, æдули, æнæфсæрмæ рæдуд ке æруагътон. Уобæл баууæнд- 
гæй æз мæхе хъæбæрдæр æфхуæрдзæнæн — мæхецæн фуддæр фудтæ 
фæййина мæ цæстæ. Цæмæннæ байзадтæ Бекæй? Гæр, зæнхон цардæй 
дæхе минкъий ратонун дæ бон нæй? Цæмæн дæ багъудæй мæ зæрдæмæ 
никкæсун, мæн листæг хабæрттæ зонун? Ка æй мæ лæг, ци æй? Кадæр 
дин цийни хунæ дæттуй, æма ’й æнæ уæлдай ракæнæ-бакæнæй райсæ, 
феронх кæнæ алцидæр, рацæрæ уоци усмæ æнæмæтæй, æнæ естæбæл 
дзуапгæнгæй... Нæ, гъæуама дæ къахи синдзæ схæсса. 
Цæрæг æ цорæй рацудæй, фал æ хорсугъд бæрзæйбæл, раст хæдони 
æфцæкъуати хуæдсæрмæ уазал цирагъау æнкъардта Терези цæстæнгас. 
Фæстæмæ ку фæккастæй, уæд ма тæрвазæй игон дуари æхсæн рауидта 
дидинæггун пъолций думæггæгти минкъий гæбазæ. 
«Фæййервазтæй лæг, æ фонс æртардта», — загъта æхенимæри 
Цæрæг æма ин фенцондæр æй. Къæпхæнтæбæл рæуæг æрлигъдæй бун- 
мæ, уæдта азгъунстæй тургъæмæ рахезæни фæсдуар телефон-автомати 
цори фæллæудтæй. 
— Алло. Уæ бон хуарз. 
119 

— Ке бон æй, уой хуарзæнхæ дæ уæд, — загъта силгоймаги гъæлæс. 
— Иди... Бэлæ мæ гъудæй... 
— Ка дæ? 
— Æз?! Еу зонгæ, æмбал. 
— Ка? 
— Иди... Цæрæг дæн. 
— А-а... Абони, æвæццæгæн, изæрæй раздæр не ’рбацæудзæй, сæй- 
гæдони сæмæ практикон ахуртæ ес. Æз æ мадæ дæн. Ци ин зæгъон? 
— Арфæгонд уо... Фæстæдæр имæ бадзордзæнæн. 
Цæрæг ма усмæ сахæй ралæудтæй телефон-автомати цори, уæд- 
та тургъæмæ рахизтæй. Æркастæй æ сахатмæ. Адтæй æмбесбон. Хори 
цъæхцирен сарсийнæ лæуарста сурхзинг инсад, æма дуйне æнæбон, 
æнæсибирттæй цъæхснаг къæл-къæл кодта æгуппæг тæвди, кедæр дзи- 
гийæй фур ходæгæй ка басор уй, уомæн æ цъухæй хъипп-сун куд нæбал 
фæххауй, уотæ. Æхе кæмидæр баримахста уоддзæф. 
«Изæрмæ æнгъæлмæ кæсун багъæудзæнæй», — рагъуди кодта лæ- 
хъуæн æма рацудæй санаторий тургъæй. 
XXI 
— Циуавæрдæр кизгуттæ дæ агорунцæ. Нур нæмæ дууæ хатти æр- 
бацудæнцæ, — загъта ин, фатери кæмæ цардæй, уоци уосæ — тæнæг- 
æфсæрæ, рацæргæ силгоймаг. 
— Мæн? — бадес кодта Цæрæг, — æма ка ’нцæ? 
— Магъа, неци загътонцæ. Рабæрæг, дан, ма ’й кæндзинан, кæд 
изæрмæ æрбацæуидæ. Цума уæхе гъæуæй æнцæ, уотæ мæмæ кæсуй. Æ 
хуæртæ, дан, ан, — бахудтæй хæдзари ’фсийнæ, гъома, ке расайонцæ, 
уæхæнбæл не ’сæмбалдæнцæ, — уогæ, ци бæрæг æй, уотæ униау дæр æй. 
— Мæнæ фатери мизд, — загъта Цæрæг æма æ дзиппæй исиста цал- 
дæр сурх гæгъæдий. 
— Цæй, кумæ хæлæф кæнис, — мæйи кæронмæ ма æртæ бони ку 
байзадæй... иди ку нæй... — загъта тæнæгæфсæрæ уосæ æма æхца рай- 
ста, — дæ лæвар берæ. 
Цæрæг бацудæй æ уатмæ — минкъий цуппæрдегъон къуммæ. Унгæг 
къæразгæй æ цæстæ æрбадардта хор — нигулунмæ ’й берæ нæбал гъæуй. 
Æ дзаумæуттæ раласта Цæрæг, къелай къæлæтгинбæл æ хæлаф 
æрауигъта, æ ком бунмæ, уотемæй, уой уæле багæлста хæдонæ. Айдагъ 
плавкити уæлгоммæ æрхустæй дидинæггун тæнæг гъæццолæй æмбæрзт 
хуссæнбæл, æ къохтæ æ сæри буни бакодта. «Уæд та аспирантурæмæ ба- 
цæуинæ? Фал... Институт каст фæууо æма ести фæсарæйнаг æвзаг хузæ- 
нон ма зонæ, — рагъуди кодта Цæрæг. — Нæ, неци ми рауадæй. Неци 
ми рауайдзæнæй, неци. Гъæуама алли лæг дæр базона, цæй аккаг æй, 
уой. Фал кæми? Циуавæр гъуддаги? Ау, гъеууой туххæй æнæуой сабур 
царди ка некæд фæууй, уæхæн сæрмагонд уавæртæ гъæуй?.. Мæн бæсти 
120 

гъæуама заводæй Хуасдзауи ратардтайуонцæ. Уоци рæстдзийнадæ зо- 
нунцæ нæ косгутæн сæ фулдæр... Зонунцæ ’й, æма ци? Æ сабур цард 
фехалун ке фæндуй...» 
Раст уоци рæстæг дуар æрбахуастæ ’й. 
— Медæмæ, — загъта Цæрæг. 
Дуар сабургай æрбайгон æй. 
— Олимпиадæ? 
Фал Олимпиадæ цæстæбæл рауайæгау къæсæрæй цидæр æрбацæй. 
Цæрæг рагæпп кодта сунтæгæй, æ хæлаф æ уæле ракодта æма ратахтæй 
дуари ’рдæмæ, фал бабæй æваст фæстæмæ фездахтæй, æ хæдонæ æ уæле 
æрбакъуæрдта, цæугæ-цæун ин æ думæггæгтæ хæлафи коми рацавта 
æма рахизтæй тургъæмæ. 
Фæсдуар фæрсæнцойнæй сæркъолæй лæудтæй Олимпиадæ. Дуари 
хъинцмæ Цæрæгмæ фæккастæй, бахудтæй æ медбилти æма бабæй æ сæр 
бунмæ æруагъта. 
— Æгас цо, Олимпиадæ. 
— Дæ бон хуарз, Цæрæг Георгиевич. 
— Медæмæ. 
Цæрæг дуар æ къохæй рансæндта æма æ разæй æрбауагъта кизги. 
«Гъейетæ дин къæхтæ!» — фæстегæй ин æ федар тумбул даргъ зæн- 
гитæмæ кæсгæй, рагъуди кодта лæхъуæн, æ зæрдæ баризтæй, æнæбон æй 
ка кодта, уæхæн тасæмхæццæ æхцæуæн æнкъарæнæй æма фæттарстæй 
æхецæй. Цума ин уолæфт нæбал фагæ кæнуй, фиццаг минут имæ уотæ 
фæккастæй... 
Олимпиадæ æ сæр бунмæ æруагъта, цидæр уазал æрттивд æй гъи- 
гæдардта, цума ибæл талингæ уати къумæй циуавæрдæр æнод дзаума 
къæл-къæлæй ходуй; фæккастæй фæрсмæ: æфсæйнаг хуссæни никелæх- 
гæд къохи тумбул фæттасæнæй имæ хийнæ цæстау æдзинæг кастæй хор. 
Сурх чернилæй финст «2» сæри асæ... Контролон кусти буни... Æвеп- 
пайди æ зæрдæбæл æрбалæудтæй Зæринæ. Цидæр езгардæмхæццæ 
фæсмонæй исристæй æ зæрдæ. Æ сæр сабургай хæрдмæ систа, цæститæ 
десгæнæгау уæрæх байгон æнцæ æма æдзинæг кастæнцæ, Цæрæги æн- 
гулдзитæ хæдони реуи ’гънæгутæ куд тагъд-тагъд æвæрунцæ, уомæ. 
— Сбадæ, — загъта фусун. 
— Нæ бадун, — кизгæ æ сæр нæуæгæй дæлæмæ æруагъта, — нæ 
хæстæгути кизги хæццæ абæлти цудан, æма... 
— Æма кæми цæрун, уой цæмæй зонис? 
— Дæхуæдæг мин æй нæ загътай? — Олимпиадæ уайдзæфгæнæгау 
комкоммæ бакастæй Цæрæги цæститæмæ. 
— А-а! — кизги ке фæкъкъæндзæстуг кодта, уой ралæдæрдтæй 
Цæрæг, — уой туххæй нæ зæгъун... Гъома, зин иссерæн дæн... Уогæ, ду 
горæти нæхе гъæуæй арæхдæр фæууис. 
Олимпиадæн æхцæуæн адтæй, гъæуæй горæти арæхдæр ке фæууй, 
уой феппайæг ке фæцæй, фал цæстити байзадæй раздæри æдзæм уайдзæф. 
121 

— Сбадæ, цæмæ лæууис, — къела имæ бахæстæг кодта фусун, — ци 
нæуæг хабæрттæ ес гъæуи? 
— Неци. 
— Куд æй дæ ахур? 
— Неци ин æй. 
Цæрæги фæрститæ фæцæнцæ. 
— Хуарз, хуарз! — загъта е, æма имæ уотæ фæккастæй, цума Олим- 
пиади цæсгонбæл билæскъелæ медбилти худт рагъазта. 
«Гъо, — рагъуди кодта Цæрæг, — раст уæхæн гъæлæсиуагæй фæдз- 
дзоруй хестæр æ минкъий кæстæрмæ». Æвзаг нæбал кумдта дзорун, сæр 
— гъуди ахæссун. «Куройни куй, минкъий кизгæ дæ къуммæ ку батард- 
та, — загъта æхецæн Цæрæг, — сувæллон æй æма сувæллонау дзорун 
гъæуй æхæццæ!» 
— Сбадæ, зæгъун. 
Олимпиадæ фестъæлфтæй æнæнгъæлæги гъæрæй, уæрæх игон 
цæстити дес исæмбалдæй Цæрæги цæстæнгасбæл. Уæдта байдзулдæй 
æма сбадтæй. Тумбул даргъ зæнгитæ разиндтæнцæ цубур пъолцийæй. 
«Уæхæн рæсугъд къæхтæ ма ескæд фæййиндæ ’й... — рагъуди кодта 
Цæрæг. Цидæр æнтъуснæгдзийнадæ ’й фæндон суолæфун нæ уагъта, — 
æз ин уæд раба кодтон... Нур ба æхуæдæг исцудæй... Ка ’й зонуй, æма...» 
— Арфæ дин кæнун, — сдзурдта кизгæ. 
Цæрæг фæййидта: тумбул уæрагисæртæ базмалдæнцæ, уæдта сæхе 
кæрæдземæ балхъивтонцæ æма ниндзуг æнцæ. 
— Цæй туххæй мин арфæ кæнис? — бафарста Цæрæг æма бан- 
къардта, æ медæнтъуснæгæй куд фæууæгъдæ ’й: æгайтима цидæр дзурд- 
таг иссердтонцæ. 
— Цума ’й нæ зонис... — Олимпиадæ æрфгути бунæй къахæгау ска- 
стæй Цæрæгмæ. 
Е лæудтæй æ сæргъи æма ин кастæй æ бæгънæг зæнгитæмæ, фал 
кизгæ нæ бафеппайдта æдзæсгондзийнадæ рохст æма десхуз цæсгонбæл. 
— Цума мæбæл неци хуарздзийнадæ æрцудæй, уотæ мæмæ кæсуй. 
— Хуарздзийнадæ ’й æви лæгъуздзийнадæ, фал æнæмæнгæ арфæ 
цæй туххæй фæккæнунцæ, уæхæн гъуддаг æй. 
— Неци зонун мæ сæрæн! 
— Дигорон мæнгард миутæ! 
— Ард дин хуæрун! 
Олимпиадæ нæуæгæй скастæй Цæрæгмæ. Аци хатт кизги цæститæ 
адтæнцæ уæлдай стурдæр, сæ сугъдæгдзийнади адтæй циуавæрдæр 
гъенцъун. 
— Гъæуи дзорунцæ, уосæ, дан, корис. 
Цæрæг гъæрæй ниххудтæй. Олимпиади комкоммæ къелабæл æрбад- 
тæй, æхе фæстæмæ рауагъта æма цармæ ниссæццæ ’й. 
— Фудæнгъæл мæ фæккодтай. Кæд мин, зæгъун, Нобели преми ра- 
вардтонцæ æма мæмæ хуæрзæнгорæггаг фæдтæ. 
122 

— Нобели преми алкæмæн нæ дæттунцæ, уосæ корун æма киндзи 
цæун ба алке дæр гъæуй. 
— Е раст æй... — Цæрæг бадес кодта, кизгæ æ кари адæймагау æхе 
куд даруй æма арæхстгай, гъудигæнгæ ке дзоруй, уобæл. Æ сагъæсхуз 
цæститæмæ ин сахат кæсгæ байзадæй, — сæ æдзинæгдзийнади адтæй 
цидæр æнæзæгъгæ хемæлвасагæ тухæ. Æма балæдæрдтæй: кизги уæл- 
дай рæсугъддæр кодта, нури уæнгæ сæртæгдзийнади аууон æгустæй ка 
цардæй, еци æвæлтæрд зунди сабур рохс. 
— Æз цæун, — исистунмæ гъавта Олимпиадæ, фал æвеппайди 
Цæрæги арм æрæнцадæй æ зæнгæбæл. Кизгæ цавддорау ниссабур æй. 
— Æма, дан, ке корун? 
— Æ! — æ билтæ скъуæрдта кизгæ, æ сæр еуварсмæ разилдта. — 
Уомæй мæнæн ци уæлдай ес, неке ибæл бафарстон. Кæд дин зин нæй, 
уæд дæ къох еуварс райсæ. 
— Зæгъæн, зин мин æй, уæдта? 
— Зиндзийнæдтæн фæразун гъæуй. 
Цæрæг исистадæй, æ къохтæ æ реубæл дзиуарæвæрд искодта, уо- 
темæй урдуг ислæудтæй æ уæлгъос. 
«Очко, — рагъуди кодта е, — минкъий кизгæ бал дин дæ колдуæрт- 
тæбæл еу гол бакъуæрдта, мæ лимæн! Зинги хæццæ ма гъазæ, сувæл- 
лон æй нурма, никки нæхе гъæуккаг. Фендæдуар æй кæнæ тагъд, фал 
æнæзæрдихудтæй!» 
— Ду уоци изæр мæнæн... раба кодтай. Æвæццæгæн, уотæ æнгъæлис 
æма кедæртау... 
— Бахатир кæнæ, Олимп... Æз, æнгъæлдæн, ниуæзтгун адтæн. 
Е адтæй Цæрæги æверхъау рæдуд. Нæ, уæд нæ балæдæрдтæй æвзонг 
кизги зæрдæ æма ин никкодта æнарæхст æма гумудза цæф... Е адтæй æ 
федæни гъезæмæртти райдайæн... Æ сæри магъзи кæмидæр ниййазæл- 
дæй идард арвæрттивдау æрцæуйнаг бæллахи минæг стъæлфæн, фал 
æй зунди бон райахæссун æма балæдæрун нæ бацæй, æрмæст зæрдæ 
цæмæйдæр фæттæрсæгау фестъæлфтæй: цидæр тæссонд зинаргъ дзаума 
скъуæрæгау цъухæй æнарæхст дзурд ке схаудтæй, уой ралæдæрдтæй æви 
кизги цæстити инæйнон ферттивдæй баризтæй? 
— Ду... — загъта Олимпиадæ гъæрзæгау, æ хорхи уадиндзитæ ин 
æгæр сунгæг кодта уæззау зæрдихудт. — Ду... дæу туххæй... лæгъуз 
бæрæггæнæн райстон. 
— Мæн туххæй? 
Кизгæн сæумæй нурмæ æ зæрди ци мæститæ адтæй, уонæбæл ма 
бафтудæй никки стурдæр — æ сæрустурдзийнади бафхуæрд, æма нур 
нæбал бауорæдта æхе, еуварс разилдæй, е ’рæмбуйникъæдзтæй æрæн- 
цадæй уæргутæбæл, æ армитъæпæнтæмæ æруагъта æ цæсгон. 
«Гъæйдæ-гъа, — гъигæзæрдæй рагъуди кодта Цæрæг, — гъеййе ма 
мæ гъудæй ме ’гас хуæрзти уæлæнхасæн! О ме ’дули сæри къоппа, о ме 
’дули сæри къоппа!» 
123 

— Кæугæ цæмæн кæнис, Олимп? 
— Мадта ходгæ кæнон? 
— Цæй, басабур уо... Уагæр ци ’рцудæй? 
— Æхе ин бафæрсæ... 
— Ке? 
Олимпиадæ ниссабур æй. Æ кæуни сунсун нæбал цудæй. 
— Фæййидта нæ кафгæ, — æрæгиау загъта е. 
— Ка? 
— Зæринæ. Аци бон мин контролон кустбæл «дууæ» ниввардта. 
— Æма кафуни ахургæнæг æй? 
— Математики. 
— Мадта кæфтитæмæ ци барæ даруй? 
— Ду... ба мин ку кодтай, уæд нæ фæййидта. 
— Кæцæй? Цирагъ ку рахустæй... 
— Кæцæй! — билæскъелæй илгъгæнæгау загъта кизгæ. — Угау 
талинги дæр уинуй. Уомæй дин ести ервæзуй?! Нур æй алкæмæн дæр 
дзордзæнæй. Фæхходуйнаг мæ кæндзæнæй. 
— Гæр, уæхæн æй? 
— Мадта ’й дæхуæдæг нæ зонис... Етæ еугурæй дæр дæу фудæй... 
дæу туххæй мæмæ мæстгун кæнуй. 
— Мæн туххæй ба цæмæн? 
— Æхе ин бафæрсæ... Уогæ, ду дæр уомæй рæвдзæдæр нæ дæ... 
Кæрæдзей аккаг айтæ. — Олимпиадæ раст сбадтæй къелабæл, фæрсмæ 
фæккастæй Цæрæгмæ, туххудт бакодта. — Гогузи айкæ! 
— Ка? 
— Е. 
— Æппундæр æй нæ уарзис, æнгъæлдæн. 
— Хъуригънæгæн æвгъау æй. 
— Хуарз нæй ахургæнæгмæ уæхæн цæстæй кæсун. Мæнмæ гæсгæ, 
уæздан адæймаг æй Зæринæ. 
— Уадзæ ’й дæхецæн. Ку бауарзай, уæд дин маймули дæр — Аци- 
рохс. Кæд уодзæнæй уæ киндзæхсæвæр, уой мин уæддæр зæгъæ. 
— Тагъд! 
— Ау, æндæр ке... бауарзай... уæхæн... 
— Нæййес. 
— Æма ци? Æной ин неци ’й... 
Олимпиадæ исистадæй, къæсæрмæ бараст æй, дуари хуæцæнбæл æ 
къохæй æрхуæстæй, уæдта фæстæмæ фæккастæй. Æ цæстити тъæфал- 
тæ уомæл адтæнцæ, цæстисугти фæд ма бæрæг дардта фæлорс уадæлт- 
тæбæл. Цæрæгмæ уотæ фæккастæй, цума кизгæ е ’рбацудæй нурмæ 
дзæвгарæ фæккаргундæр æма фæммæллæгдæрхуз æй. 
— Æрлæууæ! — загъта Цæрæг, кизги æ цонгæй райахæссунмæ 
гъавта, фал æ тæккæ фиййи цори дуари кæрон æрбатахтæй, фæццудæй 
æ гупп. Цæрæг ралигъдæй гъæунгæмæ, фал тургъæй рахезæни Олим- 
пиади бæсти æ цори февзурстæй туппурреу ниллæг кизгæ. Цæрæг ин 
124 

æнкъардта е ’нæйнон цæстæнгас, уотæ имæ кастæй, цума имæ кадæр 
бунæй, зæнхи скъудæй илгъгæнгæ кæсуй. Минкъий изолдæр тротуари 
нарæг уадздзагбæл тагъд-тагъдæй цудæй Олимпиадæ. Туппурреу кизгæ 
ралигъдæй æ фæдбæл, баййафта ’й, æ къох ин æ дæларм фæццавта. Те- 
гъи аууон фæцæнцæ, уæддæр ма Цæрæг кастæй сæ фæдбæл. «О, — бадес 
кодта Цæрæг, — куд нæбал æй базудтон, е Инали кизгæ ку æй...» 
XXII 
Хори сурх-сурхид къелæ — бонрæфти ци адтæй, уомæй дууей асæ 
— æ тæнæг билæй исбуцæу æй Уазай хонхи циргъ усхъæбæл. 
Раст еци рæстæг горæтæй фæстаг рейси цæуæг автобус æрлæудтæй, 
гъæумæ нæма бахæццæ ’й, уотемæй. Рахизтæй си æригон кизгæ. Автобус 
ма бæлццони цори фæууагъта уорс хъуæци тухгæлст къубулойнитæ бен- 
зини тæфи хæццæ, æхуæдæг фæуурдуг кодта адаги, гъæуæрдæмæ. Кизгæ 
рохстæй лæудтæй æма кастæй æ фæдбæл. Æргубур кодта, фæндаггæрон 
кæрдæгæй студта еу халæ, æ цъухмæ ’й исхаста, уæдта ’й рагæлста æма 
рараст æй гъæдбунмæ, Ирæфи билгæронæрдæмæ. «Мæн неке уарзуй, 
— гъуди кодта е, — неке гъæун. Æма ци? Мæн дæр неке гъæуй... Уотæ 
æнгъæлуй, æма ибæл мæхе мардзæн. Æнаккаг! «Бахатир кæнæ, Олимп, 
æз æнгъæлдæн, ниуæзтгун адтæн», — кедæр гъæрæй исфæнзта æма ба- 
бæй æрлæудтæй; ниссах æй, цума, сувæллонæй нурмæ ке зонуй, уоци 
гъæдæхгæд рагъ нури уæнгæ ами н’ адтæй, цума æвеппайди февзурстæй 
æ цæстити цори. Кизгæ кастæй бæлæсти бæрзонд цъоппитæмæ, уид- 
та, уони фæсте Уаза дунгæмæ зад дарæг киндзау æ усхъæбæл цæхæр 
сарсийнæ куд даруй. Дзæбæх нæ лæдæрдтæй, кумæ æма цæмæн цæуй, 
уой. Цъететæй радундта изæри рæуæг ирдгæ æма хуæрз хæстæгæй рай- 
гъустæй, нури уæнгæ дæр гъос гæзæмæ ке ахæста, уоци еугæндзон æма 
уодсабургæнæг унæр — Ирæфи уолæнти æнцад зар. Дунгæ идардæй 
æрбахаста гъонти уасун æма куйти рæйун, — дони фæллаг фарс кол- 
хозæн фонсдарæн фермæ ес. Кизгæ æрæскъиттæй æма æ фæндаг дардта 
идарддæр. «Æз, дан, ниуæзтгун адтæн... Ниуæзтгунæн ба уæлдай нæй, 
кæмæнфæндидæр раба кæндзæнæй...» 
Ци адтæй, циуавæр сайтани хай æй æлваста абони горæтмæ? Ци 
агурдта, цæмæ æнгъæлмæ кастæй, уой зунд дзæбæх нæ ахæста, нæ ’й 
фæндадтæй æ гъуди æнæдидинæг къалеуау бæгънæгæй фæййинун — 
æгæр хумæтæг адтайдæ. 
Фал цæйбæрцæ хæстæгдæр кодта æ нисанмæ, уойбæрцæ кунæ- 
гæй-кунæгдæргæнгæ цудæй æбæрæгдзийнади фæлмæ, æма, æ фийбæл 
хæлци æнод тæф ку сæмбалдæй, уæд сæнтти мегъæ цидæр æрбацæй æма 
талингæ коридори ниллæг дуари цори фестадæй. Фæззелун, гъæунгæмæ 
æнæстуфæй рацæун æма аци хæдзарæй идарддæр раледзун! Æвеппайди 
имæ уотæ фæккастæй, цума хори тъангмæ ка сфæлмæн æй, уоци асфаль- 
тбæл фæлледзуй æма æ туфлити къелти гъæр цæуй. Фал е адтæй гад- 
125 

зирахатæй цæуæг æнгулдзи къупп-къупп. Æма уæд æ зæрди гупп-гупп 
игъосгæй балæдæрдтæй, æ цуди сæр ци адтæй, уой — фæндадтæй æй, о, 
куд æй фæндадтæй аци къæсæрбæл фегъосун æдеугурæй дууæ дзурди: 
«Æз уарзун...». «Æз уарзун...» 
Е ба загъта: «Ниххатир кæнæ, Олимп, æнгъæлдæн ниуæзтгун адтæн». 
«Нæ, неке мæ уарзуй, — гъуди кодта кизгæ æма æрлæудтæй Ирæ- 
фи билгæрон, — мæхе фæхходуйнаг кодтон, мæхуæдæг имæ мæхе 
къахæй исцудтæн, е ба мæ куййи гъуди дæр не ’ркодта. Бафхуардта 
мæ... Æхуæдæг ба ке коруй! Гогузи айки. Гъай-гъай, е син æхснæндзæй, 
хæдзарæ æфснайдæй дардзæнæй, æхца есдзæнæй. Уæхæн киндзæ сæ 
гъæуй, мадта!.. Фал мæнæн цæмæн раба кодта, еске ин гириззаг æй?..» 
«Æз рамæлдзæнæн дæу туххæй, æз рамæлдзæнæн. Æз дин раба код- 
тон æма сдæн æгасемæй амондгундæр адæймаг дуйнебæл. Уадзæ е ба дес 
кæнонцæ: «Гæр, æгасемæй егъаудæр нивæ æрахæссунмæ уотæ минкъий 
гъæуй — рæсугъд кизги уадолæбæл билтæй минкъий фендзæвд? Фал 
етæ некæд базондзæнæнцæ, уоци уадоли ци уæлтæмæн содзуй, уой; ду 
дæ еунæг мæн, æносмæ, æма уоми æй мæ амонд!» 
«Некæд неке зæгъдзæнæй мæнæн уæхæн дзурдтæ...» 
Кизгæ бæрзонд билгæронæй бунмæ ниххизтæй æма дон-дон хур- 
тæбæл цудæй сабургай гъæдæрдæмæ. Уолæнтæй ибæл схъиудтæнцæ уазал 
æртæхтæ. «Мæхе исæртайон, — æвеппайди рагъуди кодта, — уадзæ æма 
фæссæйгæ уон, уæдта бæрæг уодзæнæй». Æма æ цæститæбæл рауадæй 
æ мадæ — сæйги хуссæни уæлгъос æргубур æй, æ тæвдæ тæрнихбæл 
ин æрæвардта æ уазал арм: «Ци ди ресуй, мæ бæдолæ, — дзоруй кæун- 
гъæлæсæй,—радзæбæх уодзæнæ æма уæд денгизи билæмæ цæудзинан...» 
Сæйгæфæрсæг имæ цæудзæнцæ е ’мбæлттæ, ахургæнгутæ, син- 
хонтæ, тухсдзæнцæ, зæрдитæ æвæрдзæнцæ... 
«Е ба?», — æхе бафарста кизгæ æма æ цæститæбæл нæуæгæй ра- 
уадæй хуссæни никелæйхурст къохи уазал æрттивд. Æма циуавæрдæр 
езгардæмхæццæ цийнæй æ цæсгон срохс æй: «Инженер! — аци дзурд 
кæд зæгъгæ æхенимæри кодта, уæддæр æ билтæ базмалдæнцæ, — горæти 
цæруй, уотемæй ба æ хæдзари еу хузæнон дзаума нæййес. Инженер ма 
си ци нæ фæууй. Папи культурæмæ дæ рауайунтæ гъæуй! Сæйгæфæрсæг 
ку ’рцæуа, уæддæр æй мæхемæ не ’рбауадздзæнæн...» 
Æхецæн маст есуни нифс байвардта, фал уæддæр æ цæститæбæл 
уадæй æфсæйнаги уазал æрттивд, Цæрæги зундгин цæстити сæрустур 
ходæзмолæ. 
«Уадзæ, е ба ’й зона», — загъта кизгæ æхецæн. Æ пъолци раласта, 
уолæнтæй æртæх кумæ нæ хауй, уæхæн рауæни ’й арæхсгæ æрæвардта 
хуртæбæл. Донмæ фæццæйцудæй, æ дууæ къохемæй æ реутæ бааууон 
кæнгæй, фал, цума æваст цидæр æверхъау гъуддаг æ зæрдæбæл æр- 
баларудтæй, уоййау фестъæлфтæй æма æрлæудтæй, — хатгай æ зæрдæ 
кæмæй бамæгур уй, уоци гъуди, нури уæнгæ ци адтæй, уомæй мин хатти 
бæрæгдæр æма карздæрæй æхси тæссаг цæфау æнæгъæнæ бауæрбæл ра- 
тухстæй: «Æз æнхæст силгоймаг нæ дæн, реутæ мæбæл нæййес!» 
126 

Кизгæ æ медбунати зир-зиргæнгæ дзоццæги æрбадтæй. Раст уоци 
усми æ хуæдсæрмæ райгъустæй нæлгоймаги бæзгин гъæлæс. Кизгæ, цума 
стартæй рагæпп кодта — фуртæссæй размæ æхе багæлста, фæггурдæй 
дорбæл æма размæ бахаудтæй, е ’рæмбуйникъæдзтæй хурæ хумæгæнгæ 
бацудæй. Фестунмæ гъавта, фал имæ уæдмæ нæлгоймаг æргубур кодта, 
фæсонтæрдигæй ин федар æрбалхъивта æ фæрстæ, лифи тæнæг резинæ 
бæттæн кæбæлти цудæй, уоми æма ’й æ къæхтæбæл æрæвардта. Олим- 
пиадæ æхе ратудта æнхусгæнæг тухгин къохтæй, фæстæмæ фæззилдæй 
æма фæййидта е ’рвадæ Аслæнбеги десхуз цæсгон (е ниуæзтгунæй 
ардæмæ фæццæуй æхе æртайунмæ). 
— Дæхе æртайунмæ гъавис? Цъетедони? Уæлдайдæр изæригон 
Ирæфи ех дони! 
Кизгæ комкоммæ кастæй физкультури ахургæнæгмæ, фал, ци дзурд- 
та, уой нæ лæдæрдтæй. Æваст уотæ тухуаст додгæ рист скодта е ’рæм- 
буйникъæдзæ, цума абони мæстити рист дæр уоци тогæрхæн цъæрæмух- 
стити бацудæй. Олимпиадæ никкудтæй æ гъæлæсидзаг. 
— Ци дæбæл æрцудæй? Ци кодтай? — фæттарстæй Аслæнбег, ба- 
уадæй кизгæмæ, æ цонг ин æрæвардта æ усхъæбæл, æргубур кодта æма 
фæлвардта цæстисугтæй идзаг цæститæмæ комкоммæ бакæсунбæл, фал 
Олимпиадæ æ сæр еуварсмæ разилдта. 
— Олимпиадæ, зæгъай æй, ци хабар æй? — дзурдта Аслæнбег, æ 
зекъæбæл ин æхердæмæ æрбахуæстæй, — мæнæй ци баримæхсай, 
уæхæнæй дæмæ ци уодзæнæй? А-а! фегъустон, фегъустон... Контролон 
кустбæл дин еци... Зæринæ Амурхановнæ «дууæ» исæвардта. Æма е 
цанæбæрæг дессаг æй! Уобæл гъæуама нæ кизгутти хуæздæр æхе рав- 
гæрда? Нæ райони кадæ! Дæхемæ ходуйнаг нæ кæсуй кæун? Цæбæл? 
Адæнæй амондгундæр ке дæ, де ’мбæлттæ дæмæ хицæ ке кæнунцæ, уо- 
бæл?! Кæугæ?! Кæд дæ зæрдæмæ нæ цæуй уоци, гъо... дзугъур... æз дæ 
иннæ къласмæ раййевун кæндзæнæн, тухсгæ ма кæнæ... 
Олимпиадæ æ кæунæй басабур æй, фал Аслæнбег æ фест цонги 
буни æнкъардта, сосæг хæкъкъурццæг къæсхур хорсугъд усхъити уæз- 
зау срæмугъдтитæй куд æнкъусун кæнуй. Æма æвеппайди фæттарстæй, 
æ бауæри диз-дизгæнгæ ка рагъардта, уоци æбуалгъ æхцæуæндзий- 
надæй — кизги коммæгæс бауæр адтæй æ гъæбеси. Æ цæстæ ин æрхаста 
æ гурæбæл. Æмбесонди æнаййепп, федар къæхтæ. Баризтæй æхемедæги 
Аслæнбег, цидæр æнахур гъар уолæн ин рахгæдта æ уолæфæнтæ, цæ- 
ститæ æрæхгæдта. 
Æнгулдзитæ фæууæгъдæ ’нцæ кизги фæлмæн æма гъар усхъæй, æхе 
ратонунмæ гъавта, калм хæпси æхемæ ци тухæй фелвасуй, уомæй, фал 
уоци рæстæг Олимпиади сæр æрбанцадæй æ реубæл. 
— Мæн неке уарзуй... 
— Дæу?! — резгæ гъæлæсæй загъта Аслæнбег. — Дæу? Хъæрæу, 
курмæ, æдули, къодах нæ бауарздзæнæй уæхæн кизги... Нæ, ду раст нæ 
зæгъис... Уарзгæ дæ алкедæр кæнуй, фал дæу балæдæрун неке бон æй... 
Мæнæй фæстæмæ... Ду нæ зонис, ду ци дæ, уой... Еунæг силгоймагæн 
127 

дæр уойбæрцæ рæсугъддзийнадæ æрдзæ нæ равардта... О, ду... ду мæ 
хуæрæ ку нæ уайсæ... ду... Æз... Нæуæгæй райгурæн ку уидæ æндæр номи 
хæццæ... Е ба сæдæ хатти рамæлæн ку уаидæ... Уæд æй базонисæ, дæу 
хузæнтти куд фæууарзунцæ... 
Кизгæ базмалдæй, скастæй Аслæнбегмæ æма цидæр тас рангъæвзта 
е ’уæнгти: комкоммæ имæ кастæнцæ бунтон æцæгæлон нæлгоймаги 
æрра цæститæ. 
— Ау, — къуæзгæй загъта Олимпиадæ, — æз, æз дæ хуæрæ ке дæн... 
Мах хуæрæ ’ма æнсувæр... 
— Тогхæстæг нæ ан... Еу муггагæй... Е неци кæнуй, — тухуолæфт- 
гæнгæ сабургай загъта Аслæнбег æма æ уазал билтæ бамбалдæнцæ киз- 
ги содзгæ уадолæбæл. Олимпиадæн тасхæлæмулæ дес уæрæх байгон 
кодта æ цæстити зеллæктæ. 
— Ци кæнис? 
Аслæнбег æхемæ тухгин æрбалхъивта Олимпиади æма банкъардта, 
æ реубæл дууæ минкъий дори куд исбуцæу æнцæ... Кизги сæр зелæгау 
кодта, дзæбæх нæ лæдæрдтæй, ци ин киндæуа, уой, æрмæст зæрдæй 
æнкъардта, æверхъау бæллахи ке бахаудтæй. Фал æ бон н’ адтæй æхе 
ратонун, кæддæриддæр ин æ сагъæс ка лæдæрдтæй, æгасемæй фулдæр 
кæбæл æууæндтæй, æгасемæй фулдæр ке нимадта, æ гурусхæ ин, цид, 
нифси дзурдæй ка æрбайсафта, æ зунд, æ федауцæн аргъ ка зудта, уоци 
еунæг адæймагæй — æ фæстаг зæрдæфæххуæцæн, æ фæстаг нифсæй. 
Уоци минут æхемæ кастæй, а дуйнебæл æппундæр ка неке гъæуй, 
уæхæн адæймаг æма тарстæй, бунтон дзæгъæлæй, бунтон еунæгæй ку 
байзайа. Æ уоди хъурмæ æма катай никки тарфдæр, никки æбуалгъдæр 
кодтонцæ, бауæри мæстхалуг адгинадау ци æхцæуæндзийнадæ ран- 
гъæвзтæй, уомæй. Е ’уæнгтæ, сæхе суæгъдæ кæнунбæл архайæгау уæ- 
гъдæ змæлд кодтонцæ, фал сæбæл ехæнрезæ бахуæстæй æма уоци æнæ- 
бондзийнадæй сæ кæндтити уæлдай бæрæгдæрæй разиндтæнцæ сабий 
æууæлтæ. Аслæнбег ин æ дирзæг бецъотæй хафта æ ростæ, æ хъури- 
бунтæ, æ билтæй ин агурдта æ билти, фал сæ кизгæ æ резгæ къохæй 
æнгон нилхъивта æма, æ сæр сæйгæ байрагау адæргæй дууердæмæ тел- 
гæй, гъæрзтæй. Фал ин федар æнгулдзитæ аргъæвнау æрбалхъивтонцæ 
æ къох æма нарæг армитъæпæн фæлмæн къерейау фæддудагъ æй, æма æ 
билтæ сристæнцæ Аслæнбеги дæндæгути дæргъвæтийнæ хуæстæй. 
— Ма кæнæ!!! Ма кæнæ!!! 
Фал Аслæнбег нецибал игъуста. Фелваста æй, рæуæгæй æй бадавта 
къотæртæмæ... 
XXIII 
Раст уоци рæстæги уобæлти æрбацæйцудæй Сурме. Æрлæудтæй 
бæрзонд билгæрони тегъæбæл, къохаууонæй ракастæй пихсбунмæ. 
Изæрдалингити идардмæ нæбал уидта, æнойдæр цæстæй уойбæрцæбæл 
128 

рæвдзæ нæбал æй. Æ гъог гъонæй хæдзарæмæ не ’рбаздахтæй æма уой 
агорæг рацудæй, — æнæхуæргæй ку райзайуй, уæд аци рауæнтæмæ ле- 
дзуй хийнæ хайуан. Хезнæ скъундæг æй, колхози хумтæ æгæр хæстæг 
æртугур æнцæ гъæубæл, æма, мæгур, æ губун нæбал æфсадуй хор- 
сугъд будури кунæг зайæг халæбæл. Зæронд уосæ зудта, идардæй фонси 
къуæрттау ка зиннуй, етæ къотæртæ ке ’нцæ, фал цума змæлгæ дæр код- 
тонцæ, уотæ кæсун, цид, имæ райдæдта æма, цид, ратунстæй сæ цормæ. 
Фал некæми æма неци. Нур æ къохи бунти æдзинæг кæсуй пихсбунмæ 
— аууæнттæ си змæлуй, фал æ цæститæбæл дзæбæх нæбал æууæндуй. 
«Берæгътæ дин дæ сæр бахуæрæнтæ!», — гъæрæй ралгъиста æ дарæг 
гъоги æма донибилтæбæл рараст æй пихсбунмæ. Фал æваст фестъæлф- 
тæй, æ къуæцæл зæнхæмæ æрхаудтæй; раст æ тæккæ къæхти бунæй рай- 
гъустæй кедæр æбуалгъ цъæхахст. Æрвдзæфау æ медбунати бандзуг æй 
Сурме, уæдта æрæскъетæгау, базмалдæй, еу къахдзæф ма ракодта æма 
æдзинæг никкастæй, гъæр ци къотæри бунæй райгъустæй, уомæ. Дууæ 
бæгънæг бауæри зæнхæбæл æвдулдæнцæ, æбуалгъ хъурдохæнгæнгæй. 
Ка ’нцæ, уой базудта Сурме... Æхе фæстæмæ фæззилдта, æ къахифий- 
тæбæл, цæмæдæр гъузæгау, губур-губурæй сæ цорæй рацудæй, еу хатт 
ма фæстæмæ фæккастæй æма æ тух-æ бонæй ралигъдæй. Берæ рауайун 
ин нæ бантæстæй, уайтагъд æнæбонæй хæстуолæфтгæнгæ æрлæудтæй, 
æ зæрдæбæл ниххуæстæй æма дзоццæги æрбадтæй. «Федиссаги мард 
кæнун дзæгъæл будури!» Аци тæссаг гъудийæй е ’уæнгтæ бунтон æр- 
калдæнцæ, фал цидæр тухæй æхебæл схуæстæй, систадæй æма бабæй 
цæмæйдæр тæрсæгау фæстæмæ фæккастæй. Æ зæрди гуп-гуп æрсабур 
æй, фæззилдæй адаги къахвæндагбæл гъæуæрдæмæ. «Берæгътæ дин 
дæ сæр бахуæронцæ, кæд дин хæдзарæ агорун афонæ ’й», — сдзурдта 
гъæрæй, фал имæ гъоги мæтæ нæбал адтæй. Цидæр æбуалгъ гъуди рæ- 
гъæд кодта æ сæри, фал æй бæрæг-бæлвурдæй нæма ахæста. Цудæй сабур- 
гай, нæдæр æ гъогбæл нæбал мæтæ кодта, нæдæр, уæдæйти ци æверхъау 
цау фæййидта, уобæл; цидæр зæрдунгæгдзийнадæ ниттухстæй æ ни- 
хъуæрæнтæбæл, цæмæдæргæсгæ æ цæститæбæл уадæй æ мард лæг, скæун- 
мæ ’й берæ нæбал гъудæй, фал тæрегъæд кодта, уомæн нæ, фал æхецæн. 
Цудæй сæргубурæй æма имæ уотæ кастæй, цума тæссаг æма æгъа- 
тир цидæр æ фæдбæл гъузуй. Фал æ уодæн нæ тарстæй, тарстæй æндæр 
цæмæндæр, цæмæн, уой балæдæрун ба æ бон н’ адтæй... 
Адаги хæрдæй берæ нæбал байзадæй, уотæ рауидта кæройнаг хæ- 
дзари бæрзонд къæрæзгити рохс. Е адтæй Æдарцти Аслæнбеги хæ- 
дзарæ. Сурме уæлбилæмæ схъæрттæй, æрлæудтæй, десгæнгæ ракастæй 
æ гъæубæстæмæ. Уотæ рæсугъд фæууй аци афони, уой бæрцæ цирæгъ- 
тæ си содзуй, уой æнгъæл некæд адтæй, Æма æвеппайди, цума æ сæри- 
магъзи дадзинттæй еу раскъудæй, уоййау æ цæститæ ратартæ ’нцæ, æ 
зæнгитæ баризтæнцæ... Æхе зæнхæмæ сабургай æруагъта, æрбадтæй 
уомæл кæрдæгбæл. Фæстæмæ исистадæй тухамæлттæй. «Цæуон, — за- 
гъта æхецæн, — мæ мард мин ами ку ’ссеронцæ, уæд ци зæгъдзæнæн- 
9 Малити Васо 
129 

цæ? Æнæгъæнæ къуæре мæхе нæма ниртадтон!» Цалдæр къахдзæфи ку 
ракодта, уæд ин фенцондæр æй. Зæрдæ æбæрæг хъурдохæнæй суæгъдæ 
’й, зунд æрсабур æй æма æнхæст æма ирдæй балæдæрдтæй, ци фæйй- 
идта, уой æверхъаудзийнадæ; балæдæрдтæй, гъæубæсти къæсæрмæ ар- 
дигæй фæстæмæ бæллæх римæхстæй ке цæрдзæнæй æма еу уæхæни ке 
срæмодздзæнæй... Дуйне æмбойни иннердæмæ рафæлдæхтæй... 
Дуйне иннердæмæ рахæттæй. Фал канд Сурмебæл нæ. Дуйне 
рафæлдæхтæй Аланбæл дæр. Фал кæд зæронд уоси зæрдæ еу минкъий 
гъæуайгонд цудæй æ фæлтæрди фæрци, уæд æвзонг биццеуи царди 
уæхæнæй неци адтæй, æ уод ин цъæтау æ аууон ка бакодтаидæ. 
Уоци изæр биццеу зилдæй донгæрæнтти. Æма фæййидта, дууæ 
æндарги къотæрти рæбун куд æрхаудтæнцæ, уой. Ратахтæй æ тух- 
æ бонæй, фал фудцъулуздзийнадæй некумæбал адтæй раледзæн... Дуй- 
не фестадæй æбуалгъ гув-гув... Æ цæститæбæл рауадæй: Зæрини фондз 
æнгулдзи æрæнцадæнцæ сосæг финстæгбæл... Олимпиадæ рагæпп код- 
та, æ пъартфел ниххастæй партæй къелай æхсæн... дуари зæрдæскъунæн 
гупп... Алани гъости нæруй кизги уайдзæф: «Ду тæппод дæ!», «Ду тæп- 
под дæ!!!» Æма бабæй æ цæститæбæл рауадæнцæ кизги федар зæнгитæ... 
Ледзунцæ, ледзунцæ, ледзунцæ. Цидæр тас æфтаунцæ Алани зæрдæбæл 
сæ федардзийнадæй. «Æз ба?» — фæрсуй æхе биццеу. Æма цæстити 
рази слæудтæй дуйней рæсугъддæр кизгæ Олимпиадæ. Сæрустур æма 
билæскъелæй ходуй: «Ду — тæппод... Тæппод... Тæппод...» Ледзгæ! 
Фал ка кумæ ралигъдæй уой кари æнæкæрон зæрдæскъунæн уарзон- 
дзийнадæй? Уæлдайдæр, сæригъунтæ арц кæмæй сбадунцæ, уæхæн хо- 
дуйнаги хæццæ ку исеу уй, уæд? Æхе цæститæй фæййидта, Аслæнбег 
Олимпиади куд рампурста... Æверхъау нивæ!.. 
Æвеппайди фарити рохсæй ракурмæ ’й, æма æ цæститæ нæбал бай- 
гон кодта. Æхе багæлста машини бунмæ. 
XXIV 
Фæндаг адагæ-адагæ къардеуи билтæмæ кæми æрбауайуй, уордигæй 
ферттивта машини фарити рохс. Ахадати Федар здахтæй гъæумæ «Ма- 
русябæл», æ хæццæ кабини бадтæй Зæринæ. Абони имæ фæсарæфтæ 
фæдздзурдтонцæ районмæ, æртæ мæйей фæсте æригон математикти 
Еугурцæдесон олимпиадæ райдайдзæнæй æма, хуæздæр ахургæнуйнæг- 
ти куд бацæттæ кæнун гъæуй, уой фæдбæл цудæй дзубанди. Фæстæмæ 
тагъд раздæхуйнаг адтæй, фал, е ’намондæн, институти ке хæццæ ахур 
кодта, уæхæн кизгæбæл исæмбалдæй, — нæбал æй ниууагъта, лæгдухæй 
æй бакодта сæхемæ, базонгæ ’й кодта æ лæги хæццæ — райпой хецауи 
хæццæ. Æригон æфсийнæ Зæринæбæл, æвæццæгæн, уойбæрцæ нæ баций- 
нæ кодта — институти кæрæдзебæл æновуд некæд адтæнцæ, фал нецæй 
туххæй исарази адтайдæ, æ нæуæг тæмæнтæкалæг хæдзари дзаума, æ 
гъæздугдзийнадæ ескæмæн бавдесунæн æвеппайди ци фадуат фæцæй, уо- 
130 

мæй ку нæ фæппайда кæна. Алли хийнæдзийнæдтæ гъуди кодта, цæмæй 
æ зонгæ бакæса цуппар уæрæх уатемæй алкæцимæ дæр, фæййина рагон 
персайнаг гаузтæ, сурх гъæдæй конд руминаг хуссæнтæ, япойнаг маг- 
нитофон, финнаг уазалгæнæн. Фал Зæринæ фудæнæнгæнæгау нецæбæл 
бадес кодта, еунæг дзаумамæ дæр комкоммæ нæ бакастæй, нецæбæл ба- 
фарста. Æгæр-мæгур, æ хуæдсæрмæ ци уæззау люстрæ æрауиндзæг æй, 
уой тæмæн дæр нæ бафеппайдта. Рохс ма адтæй, фал æй æфсийнæ барæй 
исасугъта, цæмæй е ’уазæги цæститæ фурхицæ æма цæмæдесæй тартæ 
кæнонцæ. Дзæгъæли фæцæй æ табедзæ — Зæринæ нæ базудта, æ сугъ- 
зæрийнæ вилкитæ куд уæззау æнцæ, уой дæр: не ’рæвналдта фингæмæ. 
Цæугæ ку кодта, уæд хæдзари хецау машини кой искодта, фал имæ уосæ 
æ цæстæ фæнникъулдта. 
— Уæхемæ дæ бадавинæ, фал хъæбæр æневдæлон дæн, — æхе раст- 
гæнæгау ма загъта райпой хецау. 
Фæтталингæ ’й, уотæ Зæринæ рахъæрттæй, Мости гъæумæ фæндаг 
кæми фæззелуй, уордæмæ. Фестæгæй цæун фæндæ скодта, — æхсæз ки- 
лометри цанæбæрæг рауайуйнаг æнцæ. 
Уалинмæ æ цори дзухълæуд фæккодта æнтудласæн машинæ. 
— Кумæ? — кабинæй æ сæр радардта Федар. Уæдта дуар фегон код- 
та æма зæнхæмæ æргæпп кодта. — А нæхе Зæринæ ку дæ! 
— Цæбæл æнкъард кæнис, кизгæ? — æнæдзоргæй дзæвгарæ рауа- 
йуни фæсте бафарста Федар. 
— Ку нæ, — æ гъудитæй фертæстæй Зæринæ, æ медбилти бахудтæй, 
фæрсмæ фæккастæй шофирмæ. 
— Магъа, мæнмæ уотæ кæсуй... Уæллæй, мах рæстæги ахургæнæ- 
гæй зин косæн æй, — æ устур къохæй рульбæл хъæбæрдæр æрхуæстæй 
Федар. 
Зæринæ æ комкоммæ ругæйдзаг авгæй уидта, фаритæй рохсгонд 
фæндаг адагæ-адагæ размæ куд ледзуй, æ еу хай тари римæхсæгау. 
«Уотæ, — рагъуди кодта Зæринæ, — лæги развæндагæн дæр е стурдæр 
хай нæ зиннуй, фал къæхтибунти рохси евгед тундзуй размæ». 
— Цума алке дæр уотæ цæмæн гъуди кæнуй? — бафарста е æма 
бабæй фæккастæй Федармæ. 
— Гъома, куд? 
— Ахургæнæги куст зин æй, зæгъгæ?.. 
— Ахургæнгутæй беретæ скъола ниууагътонцæ, æ сæрæн ка ци амал 
зонуй, уой кæнуй. Заводтæ-æндæрти косунцæ. 
— Раст кæнунцæ, — загъта цидæр разæнгардхузæй Зæринæ, цума 
ин Федар æнæнгъæлæги цийни хабар фегъосун кодта. — Лæг ци уарза, 
уой некæци хæзнатæбæл баййевдзæнæй. 
— Гъо, — æ сæр батилдта Федар, — раст зæгъис, фал уæддæр зин 
æй... нур фæсевæд æгæр исхъал æнцæ, коммæ нæбал кæсунцæ. 
— Нури фæсевæд, мæнмæ гæсгæ, лæгъуздæр нæ ’нцæ... Коммæгæс 
цæмæй уонцæ, уой туххæй ба сæ гъомбæл кæнун гъæуй... 
131 

— Е алке бон нæй... Уомæн курдиадæ гъæуй, — æ сæр гъенцъун- 
гæнæгау тилдта Федар, — фал, дан, курдиæдтæбæл æрдзæ къинди æй. 
Еу киунуги æй кастæн... Æма раст æй. Институтмæ кæфæй, тъепайæй, 
къамсайæй æмхузон ниххæррæтт кæнунцæ, — специалисттæ берæ 
гъæуй, паддзахадæ син фадуæттæ аразуй, «а» æма «б» финсун зонæ, 
кенæдта дæбæл фæххуæцæг фæууæд — æма уоми дæ! Сувæллæнттæ 
гъомбæл кæнуни ацъагъуæ дæмæ ес æви нæ, уобæл ба дæ ка фæрсуй! 
— Е бунтон уотæ нæй, — загъта Зæринæ. Федари дзубандитæмæ 
æ цæсгонбæл ци сабур идзулд гъазта, е æрбайсафтæй, æдзинæгæй ник- 
кастæй адагæй æрбазиннæг гъæуи рохситæмæ, — æрдзæ, ка ’й зонуй, 
цæлæмбуд нæй. Алли адæймагæн дæр равардта мадæ кенæ фиди курди- 
адæ — гъома, гъомбæлгæнæги курдиадæ. Фал е райгуруй æрмæст стур 
уарзондзийнадæй... 
Зæринæ æ дзубанди кæронмæ нæбал фæцæй —- æваст æ бунатæй 
фесхъиудтæй, æ сæр кабини къæразги раззаг авгæмæ бахаста. Цума 
æбуалгъ цæф машини фарсбæл нæ, фал æхе бауæрбæл исуадæй. Кабинæй 
куд рагæпп кодта, уой нæ ралæдæрдтæй. Ку æрæскъиттæй, уæд фарити 
рохсмæ фæййидта: Федар лæудтæй надгæрон, устур æнахъинон цидæр 
æ реумæ нилхъивта æма зундæйцохау æ медбилти худтæй. Æвеппайди 
Зæринæ банкъардта, æ сæригъунти уедæгтæ ресгæ куд бадиз-диз кодтон- 
цæ. Дони æмбохæг уолæн сор хъуæцæ æ сæрбæл куд æскъæфуй, уотæ ’й 
æнæкæрон æнæбауорамгæ тас æ уæлнихтæ фелваста æма æхемæ бунтон 
рæуæг, бунтон æнæбон фæккастæй, цума æ бауæр æхецæй нæбал адтæй, 
æрмæст ма ин æ уæзæ цидæр листæг дадзинтæй æнкъардта. Ралигъдæй æ 
тух-æ бонæй машини цорæй, фал фæстæмæ фездахтæй, хæстæг бауадæй 
Федармæ, фæллæбурдта дууæ къохемæй æ сæригъунтæмæ, æнæвгъау сæ 
æрхафта æма æлхъивд æнгулдзити ’хсæн райзадæй дзигготи бæндзугтæ. 
— Алан! — æ гъæлæсидзаг никкудтæй æма, Федари гъæбесæй зæн- 
хæмæ ка æрзæболæ ’й, биццеуи еци къохи цори æ уæргутæбæл æрлæуд- 
тæй, тæрсæгау имæ бавналдта, æ амонæн æнгулдзи алгъæй уазал цонги 
нарæгбæл агурдта пульс. 
— Косуй! — цæстисугæйдзаг цæститæй скастæй хæрдмæ æма фæй- 
йидта, уойфæсте берæ æхсæвти æ цæститæбæл ка уайдзæнæй, уæхæн 
æверхъау нивæ: Алани цæсгон тогæй нæбал зиндтæй, æ гъæлæс бахæлеу 
æй æма уотемæй бандзуг æй. Федарæн дæр цидæр æгъдауæй æ цæсгон 
тогæй исгъолæнттæ ’й. 
— Косуй! — никки гъæрдæрæй ниббогъ-богъ кодта Зæринæ, уомæн 
æма аци еунæг нифси дзурд сдзоруни размæ балæдæрдтæй æ рæдуд: 
Алани зæрдæ нæ, фал æхеуон дзæхст-дзæхст кодта е ’нгулдзити кæрæнт- 
тæбæл. 
, Федар неци игъуста. Цума Алан сувæллонау æ къохтæбæл рафунæй 
æй, уоййау æй арæхсгæ æ реумæ æлхъивта æма цæрæнбонти фиццаг хатт 
батæ кодта, æ сабий бонтæй ка фæццох æй, уæхæн нæлгоймагæн. 
— Биццеуи бабун кодтон... Аци фидбилиз мæмæ кæцæй кастæй... 
132 

— кедæр фæрсæгау загъта æма рараст æй æ райгурæн гъæумæ, а дуй- 
небæл ци уæргътæ ес, уони уæззаудæри хæццæ — лæги марди хæццæ. 
Цалдæр сабур къахдзæфи ракодта, уæдта ралигъдæй. Æ фæдбæл кæугæй 
уадæй Зæринæ. Алан кæми цæруй, уоци гъæунгæмæ ку бахъæрттæнцæ, 
уæд Зæринæ æ кæунæй банцадæй, æ бон нæбал адтæй Федари фæсте ле- 
дзун, фал æ зæрдæ цæмæндæр фæкъкъæпп кодта æма, нури уæнгæ сæри 
хъанз уотæ æгъатирæй ка сугъта, еци æгас бæллæхти æверхъаудзийнадæ 
фестадæй, зæрдæ никки карздæр кæмæй никкæрзтæй, уæхæн еунæг ирд 
гъуди: «Раймардзæнцæ!!!» Уоци тас ин тухæ равардта æма баййафта Фе- 
дари, æ размæ хæстуолæфтгæнгæ æрлæудтæй, цæвунæй цума æхе гъæ- 
уай кодта, уоййау ин æ цæсгонмæ сивазта æ къохтæ. 
— Æрлæууæ! 
Федар неци сдзурдта, цума неци игъосуй æма неци уинуй, уоййау, 
кизгæбæл фæййеуварс кæнунмæ гъавта, фал ин е æ къохтæ сбуцæу кодта 
æ хъурмæ. 
—Æрлæууæ! Рахæссæ Алани мæнмæ, — хæстуолæфтгæнгæй дзурд- 
та Зæринæ. —Æрбайдæттæ... Дæхуæдæг цо, милицæн фегъосун кæнæ. 
— Ниууадзæ, Зæринæ! — тузмæгæй сдзурдта Федар, æхе фæййеу- 
варс кодта кизги къохтæй, ралигъдæй, фал бабæй Зæринæ æ размæ фæ- 
цæй æма ’й æрлæуун багъудæй. 
— Рамардзæнæнцæ дæ... Æвудæй... Цо, цалинмæ гъуддæгтæ сбæрæг 
уонцæ, уæдмæ... Уой фæсте ба... Рахæссæ Алани... Æз æй хæсдзæнæн... 
Зæринæ фæййидта: изæри тарæй циуавæрдæр æндæргтæ игурунцæ, 
аллирдигæй ледзунцæ. Æ тæккæ уæлгъос райгъустæй кедæр хуфун. 
— Рауадзай, ци хабар æй? — бафарста кадæр æма комкоммæ бараст 
æй Федармæ. Зæрини зæрдæ баризтæй кедæр тæссаг цъæхахстæй. Кадæр 
æ уæргутæ æрхуаста æма, тегъæбæл ци хæдзарæ лæудтæй, уордæмæ ба- 
гъарæнгæ кодта. 
— Бабун айтæ, Тогатæ, уæ еунæги уин рамардтонцæ!!! 
Гъуддаг ка балæдæрдтæй, етæ гъæрæй кæугæ сæ них саразтонцæ 
зиангуни тургъæмæ. Федар е ’намонд уаргъи хæццæ цудæй сæ астæу, 
Зæринæ цавддорау лæудтæй æма кастæй сахæй сæ фæдбæл. Уидта æн- 
дæргти тæссаг змæлд, игъуста нæлгоймæгти æма силгоймæгти богъ- 
богъ. Фал етæ се ’гас ци адтæнцæ, уой æ сæр дзæбæх нæбал ахæста. 
Æ галеу æрфуги сæрмæ содзгæ рист искодта. Цæф гъавгæ расгарста е 
’нгулдзити кæрæнттæй. 
«Рамардзæнцæ ’й!» — аци гъуди бабæй размæ фесхуста Зæрини, 
адæн ци тургъæмæ бараст æнцæ, уоцирдæмæ, фал колдуармæ нæма 
бахъæрттæй, уотæ фæллæудтæй. Æ цæстæ рахаста адæнбæл — уой бæр- 
цæ берæ нæма адтæнцæ, хабар нæма райгъустæй гъæубæстæбæл. Фал 
зиангини хæдзарæй кæун ма игъуса — е æнæрцæугæ дессаг хабар æй 
Дигори. Зæринæ банкъардта, тургъи адæн куд тарст æма æнтъуснæгæй 
лæуунцæ. Цума коммæгæс æма æдзæмæй æнгъæлмæ кастæнцæ, нуртæк- 
кæ тургъæ ка срæмодздзæнæй, уæхæн æнæбауорамгæ бæллæхмæ. 
133 

Æхсæви тари сæ цæсгæнттæ ке нæбал зиннунцæ, дууæ къуари ке 
фæцæнцæ, е никки тæссагдæр кодта аци уавæри рахаст Зæрини цæсти. 
Се ’хсæн, тургъи бæрæг астæу дæлгоммæ хустæй силгоймаг, æ дзигготæ 
æ сæри алливарс калдæй лæудтæнцæ зæнхæбæл, æригон кизгæ лæудтæй 
сæ уæлгъос, æ къохи зир-зир кодта дони агувзæ. Минути размæ дæр ма 
уотæ æдзардхузæй зæнхæбæл ка радаргъ æй, уоци бауæр базмалдæй. Е 
адтæй Алани мадæ Катя. Дууердигæй ибæл ка хуæстæй, уони æ тухгин 
иуæнгти рæуигъдæй еуварс расхуста, æхуæдæг разилдæй хæдзари цори 
лæууæг къуармæ. 
— Уæ, Тогатæ! Бунæскъуд фæууайтæ, Тогатæ, кæд муггаг нæ айтæ, 
уæд!!! Кæд уæмæ нæлгоймаги хузæн нæлгоймаг некæд адтæй. Тæр- 
хъостæу къумти уæхе ку баримахстайтæ, уæ тоггин ба уæбæл уæхе тургъи 
билæскъелæй ку ходуй! — силгоймаг æ дзигготæмæ фæллæбурдта, бæн- 
дзуггай сæ æрæскъудта, уæдта æ ростæ æгъатирæй æрхафта дууæ къохей 
нихтæй æма æ цæсгон тоггъолон фестадæй. — Кæсайтæ, кæсайтæ, уæртæ 
ма!!! — нидздзиназта е æма е ’ргон раздахта, колдуари цори ка лæудтæй, 
уонæмæ, — мæ еунæги мин дæндагæй бахуардта, æ тог ин баниуазта, 
нæ ’й уинетæ, æ куййи билтæбæл уæ муггаги тог куд нихъхъæбæр æй! 
Силгоймаг е ’нгулдзитæ цæргæси нихтау, хорхрайахæссунæрвонг, 
уотемæй балигъдæй Федари ’рдæмæ, фал дууæ лæхъуæнлæги æ размæ 
фæцæнцæ. Федари сæ аууон бакодтонцæ. Силгоймаг рафæлвардта уони 
тухæй фæййеуварс кæнунбæл, фал ергъæвгæнгутæ, цума зæнхи сагъд 
адтæнцæ, уоййау змæлгæ дæр нæ фæккодтонцæ. Æма сæбæл уæд тог- 
есæг æ маст ракалдта: тудта син сæ цæсгæнттæ æ нихтæй, лæбурдта 
цæститæмæ, фал етæ сæ бунæттæй не ’змалдæнцæ, сæ къохтæ фицца- 
гау адтæнцæ дæлæмæ уагъд, æрмæст сæ сæрти тилеф змæлдæй гъæуай 
кодтонцæ сæхе. Силгоймаг цъæхахст кодта, æлгъиста, æ гæндзæхтæ ца- 
гъта. Цæйбæрцæ фулдæр тох кодта, уойбæрцæ æ хъурихатт кодта фæ- 
сосдæр æма бæзгиндæр, дзурдти бæсти суфцæйласæгау кæцæйдæр æ 
реугудурæй хаун райдæдтонцæ гъæрзти æнахъинон муртæ. Фæстагмæ 
æнæбонæй æрхаудтæй ергъæвгæнгути къæхти бунмæ. Раст уоци рæстæг 
тургъæмæ богъ-богъгæнгæ æрбахизтæй æ кæстæр æнсувæр Хохти Ду- 
ранбег — аст æма инсæйанздзуд фæтæнусхъæ бæрзонд лæхъуæн-лæг. Æ 
губун гæзæмæ размæ рахуæстæй, бæрзæй фæттæлмитæ ’й, æвæццæгæн, 
æ губуни зæрдихудти некæд бацудæй. Нур дæр хуæрæндони бадтæй е 
’мбæлтти хæццæ, цуппаремæй æртæ авги уруссаг арахъ баниуазтонцæ. 
Фал кæрæдзебæл дес кодтонцæ, ниуæзтæ дæбæл æппундæр нæ фæб- 
бæрæг æй, зæгъгæ. Цуппæрæймаг авгæ игон кодта, уотæ æ уæлгъос æр- 
балæудтæй циуавæрдæр биццеу, æ гъоси ин цидæр бадзурдта. Е цурд 
фестадæй æма ратунстæй æ хуæри хæдзарæмæ... 
Тургъи æдзæмæй лæууæг адæн балæдæрдтæнцæ: фидбилиз уæйуги 
халдех нæлгоймаги хузи богъ-богъгæнгæ æрбацудæй сæ тæккæ цормæ. То- 
гати нæлгоймæгтæ уомæн дзуапдæттæгау сæ гъæлæсидзаг нимбухтонцæ. 
Уæдæйти Алани мадæн зæнхæй исистунмæ ка æнхус кодта, уоци 
уоститæй еу гъарæнгæгæнгæ бацудæй Дуранбегмæ, æ къохтæ æркъолæ 
134 

кодта гъарæнгæгæнæги усхъæмæ æма никки тухуастдæр райгъустæй æ 
богъ-богъ. 
— Ка нæ бабун кодта? — бафарста е, уоси къохтæй ку суæгъдæ ’й, уæд. 
Хæдзари цори лæууæг къуар дзуапп раттуни бæсти никки æновуд- 
дæрæй никкудтæнцæ. Æма уæд Дуранбег, фиццагау богъбогъгæнгæ, ба- 
раст æй иннæ къуармæ. Уоми дæр кадæртæ скудтæй. Уæдмæ æ хуæрæ 
систадæй, дууæ силгоймаги æ дæлæрмтти бацудæнцæ, уотемæй лæуд- 
тæй, æ сæр зундæйцохау тилдта æма кастæй е ’нсувæрмæ: 
— Ахадатæ ’нцæ бунгæнгутæ. Бакæсай, дæ хуæрифурти тог дин куд 
баниуазта. Муггаг нæййес еци æнамондæн, фал ин уæддæр мадирвад- 
дæлтæ ес. Ами æй нæ тоггин, идард агорун æй нæ гъæуй. 
Дуранбег æваст æ богъ-богъæй фенцад æй. Цума, кæун ци æй, 
уой зонгæ дæр некæд кодта, уоййау сор цæститæй ракастæй фæстæмæ, 
къæсæри къæпхæнти цори лæугутæмæ. Илгъгæнæги ходæзмолæ ин æ 
билти галеу къум гъосæрдæмæ райвазта, тумбул росбæл рабадтæй арф 
æнхъирдтæ. 
— Тогатæ муггаг кæд адтæнцæ? 
Аци карз æфхуæрдмæ Тогати нæлгоймæгтæ куддæр базмалдæнцæ 
сæхемедæг, фæндадтæй сæ аци гурумухъ федисгæнæгæн æ бунат байамо- 
нун, фал сæ тоггинæн дæр уæлдай боц миутæ кæнунмæ нæ гъавтонцæ. 
Æма æнæ сибирттæй æнгъæлмæ кастæнцæ, идарддæр ци уодзæнæй, уомæ. 
Силгоймаги Федармæ балæборун ка нæ бауагъта, уоци дууæ лæ- 
хъуæнлæги æрлæудтæнцæ Дуранбеги цори — сосæггаг некæмæнбал ад- 
тæй æ фæндæ. Фал аци хатт æгæр минкъий, æгæр æнæбон фæккастæнцæ 
Зæринæмæ. Е ’уæнгтæбæл тæфсæги ехæнрезæ бахуæстæй, уотæ имæ 
кастæй, цума æ зæрдæ рагæй дæр нæбал косуй, æрмæст ма, дзæвгарæ 
минкъийдæр ка фæцæй, уоци æлхъивд реугудур сугъдæй артау. 
Хæдзарæрдигæй лæууæг къуарæй минкъий еуварсгомау сæргубурæй 
лæудтæй рæстæмбес кари нæлгоймаг. Адтæй ибæл аслан синтетикон 
хъумацæй худ костюм, уорс хæдонæ, æ сæрбæл — шляпæ. Е адтæй Алани 
фидæ — фонси дохтур Илья. А дуйнебæл неке сбарстайдæ, аци мадзора 
лæгæн æ хъонц цæйбæрцæбал тарф æй, уой. Фал ин æндæр гъенцъун 
дæр минкъийдæр не ’хсидта æ зæрдæ — æ тоггинæн тæрегъæд ке код- 
та, уой туххæй æхемæ мæстгун кодта. Фиццаг æ лæмæгъдзийнадæбæл 
æхецæн дæр нæ састæй, фал Дуранбег Федармæ ку фæццæйцудæй, уæд 
æхе нæбал бауорæдта, фæгъгъæр кодта е ’рваддæлти лæхъуæнтæбæл: 
— Ци лæууетæ! Мæн тургъæ лæгмарæн тургъæ нæй! 
Нур ин æ уосæ æма æ каййеси адæн ергъæвун ку нæбал фæразтон- 
цæ, уæд æхебæл нæбал ниххуæстæй, æ хæлармæ æ зæрди раздæр ци уар- 
зондзийнадæ дардта, е нæ бакумдта уæззау гъигæ æма мастæй фесæфун, 
бацудæй Федари цормæ æма сагъдауæй байзадæй, уотæ мæрдвæлорс ад- 
тæй æнамонд шофири цæсгон. Æрмæст ма кæцæйдæр арфæй æрттивтон- 
цæ тæссаг цæститæ. Кæрæдземæ сæццæй кастæнцæ дууæ æнгари. 
— Ами ци мурхис, Федар? 
— Мадта ци кæнон, Илья? 
135 

— Рандæ уо ардигæй. Мæ мард мин нигæнун уæддæр бауадзæ. 
Дæхецæн дæр, дæ къабазæ, дæ фæдбæлцæуæгæн дæр æхгæд æй аци тур- 
гъæ. Нæдæр федуд, нæдæр хилæ. 
Федар бæргæ лæдæрдтæй, æгъдаумæ гæсгæ ин аци тургъи лæууæн 
ке нæййес, уой. Фал æ бон н’ адтæй æ катаййæй ести унафæ рахæссун. 
— Уой бæсти мæ дæхе къохæй ами рамарæ! 
— Илья лæгмар нæй. Рандæ уо! 
Илья цæхгæр фæззилдæй, бараст æй æ раздæри бунатмæ. О, куд æй 
фæндадтæй, цæмæй Федар æхе тагъддæр райса ардигæй. Дуранбег бун- 
тон исæрра æй, фидбилиз хæстæг æй. Фал уомæй фулдæр æ бон банхус 
кæнун н’ адтæй æ тоггинæн — æ зини бони федиссаг фæуунæй тарстæй. 
Æма еци рæстæг тургъæмæ кæугæй æрбахизтæй Сурме. Æрлæудтæй 
Дуранбег æма Федари астæу. Дууæ нæлгоймаги сæ сæртæ æруагътон- 
цæ æма сабур хæкъурццæй скудтæнцæ Сурмей кæунмæ. Зонæнгин уоси 
цæстæ алцидæр æрæстæфтæй, алцидæр балæдæрдтæй. 
Хæдзари хецау фиццагау еунæгæй лæудтæй, кастæй бунмæ, цума 
ин тагъд æ бæдоли æ уомæл гъæбесмæ ка райсдзæнæй, уоци зæнхæ ин 
сосæггæй цидæр дессæгтæ дзоруй. Сурме имæ бацудæй, æ сæр ин æ ус- 
хъæмæ бакъолæ кодта æма унгæг зæрдæй кудтæй. Ильяй зæрдæ исхъур- 
мæ ’й, æ цæститæ дони разилдта: æ синхаги сабур дзинæзт æгæр зæрди- 
аг æма хецон адтæй. Фал дигорон æгъдаумæ гæсгæ фидæн нæ фæткуй æ 
бæдолæбæл кæун. Цидæр æгъатир тухæй ниннихъуардта, хорхи уадин- 
дзитæбæл æ синдзæ дзæмбутæй ка сбурдæй, уоци содзагæ кæундзæг. 
— Аци содзгæфуд, — кæугæ-кæун дзурдта Сурме æма æ дзурдтæ 
гъарæнгау адтæнцæ, — аци додгæ бони еунæг хæдзарæ нæ бауорам- 
дзæнæй, зиан æнæгъæнæ гъæубæстæбæл æрцудæй. Мæ зæрдæ дин 
фехæла, кæд æй дæ зæрди буни ду фæххастай, уæддæр. Ами цæмæн 
лæууис, мæ хор, дзиллитæ дæ маст уинунмæ нæ цæунцæ, фал дæ хъон- 
цбæл хъонц кæнунмæ. Тог тогæй нæ фехснунцæ, æнамонддзийнадæ æр- 
мæстдæр намус æма лæгдзийнадæй ес басæттæн. Ами цæмæн лæууис, 
дæ еунæг дæмæ æнгъæлмæ ку кæсуй, берæ рæстæг дин ку нæбал ес дæ 
хормæ кæсунæн. 
Катя æррайау дзиназгæ æма æхе хуайгæ балигъдæй, Алан хуссæн- 
бæл кæми æруазал æй, еци уатмæ, цума нæ зудта, æ еунæги мард кæми 
æвæрд æй, уой æма аци дзубандитæмæ æнгъæлмæ кастæй. Æ фæдбæл 
бараст æнцæ тургъи силгоймæгтæ — Зæринæ дæр сæ хæццæ. Сурме тур- 
гъи ке æй, е æй цидæр æнцойнæдзийнадæй æрсабур кодта, æрбайсафтæй 
æ тас, æ катай, æма нур кудтæй сабур хæкъкъурццæй, ставд цæстисугтæ 
уадæнцæ æ ростæбæл... 
XXV 
Мард æвардтонцæ æртиккаг бон. Нæлгоймæгтæ къуæрдтæ-къуæрд- 
тæй цудæнцæ зиангин тургъæмæ, хестæртæ — разæй, кæстæртæ — сæ 
фæсте. Хæдзарæмæ-еу сæ берæ нæбал гъудæй, уотæ-еу æфсæддонтау 
136 

ралæудтæнцæ рæнгъити дугæйттæй, цуппæргæйттæй, сæ нимæдзæ берæ 
ку уидæ, уæдта æхсæзгæйттæй æма сауæнгæ æстгæйттæй дæр, колдуа- 
ри цормæ-еу даргъ фæйнæгбæл бадæг зæронд лæгти цори сæркъолæй 
æрлæудтæнцæ. Сæ бацудмæ-еу сæ бунæттæй исистадæнцæ æгъдаудæт- 
тæг зæронд лæгтæ, се ’хсæнæй-еу сæ хестæр размæ ку къахдзæф ракодта 
æма-еу тæфирфæсгæнгутæн арфæ ракодта: 
— Цийнитæмæ фæццотæ ардигæй фæстæмæ. Мард рохсаг фæууæд. 
Сумахæн ба Хуцау арфæ ракæнæд, уæ хæдзæрттæ хизт уæнтæ æнамонд- 
дзийнæдтæй. 
Уой фæсте, цид, хæдзарæн хецондæр к’ адтæй, етæ гъæрæй кæугæ 
бараст уионцæ тургъæмæ, мардбæл къох байвæрунмæ, иннетæ ба, цид, 
еуварс рацауионцæ æма-еу сæ зонгити цормæ сæхе баластонцæ. Хæ- 
дзарæмæ схезæн къæпхæнти дууæ фарсеми лæудтæнцæ, бийнонтæн 
тогхæстæгдæр ка адтæй, етæ, дууæ боней дæргъци кæугæй кадæриддæр 
цудæй аци тургъæмæ, уонæн дзуапп лæвардтонцæ фæсос æма фæллад 
гъæлæсти кæунæй. Уостити къуæрдтæ цудæнцæ хецæнтæй, нæлгоймæг- 
тæ-еу сæ разæй ку фæцæнцæ, уæд-еу бангъæлмæ кастæнцæ, цалинмæ 
гъæунгæмæ здæхунцæ, уæдмæ, уæдта-еу, æ бон кæмæн куд адтæй, уотæ 
кæугæй бараст æнцæ тургъæмæ марди кири уæлгъосмæ. Берæ адæн æр- 
цудæй Дигоргоми алли рауæнтæй: зиангин хæдзарæй идæрддзæфгомау 
гъæунги дууæ фарсеми лæудтæнцæ автобустæ, уæзласæн машинттæ, 
«Волгитæ», «Москвичтæ» æма æндæр минкъий машинттæ. Тургъи къу- 
ми дууæ бæласей буни минкъий стъоли уæлгъос бадтæнцæ дууæ нæлгой- 
маги — сæ еу нимадта æхцатæ, гæлста сæ, æ цори игонæй ка лæудтæй, 
уоци минкъий чумæданмæ, иннæ ба бæзгин тетради рæсугъд почеркæй 
финсуй, ка æма ци дæттуй, уой. Сæ цори адæни дзугур фулдæрæй-фул- 
дæр кодта. Дигоргоми æхе марди æгъдауæй ка раеуварс кæндзæнæй? 
Цалдæр нæлгоймаги сæ къохти дардтонцæ æхцати стур цъæпæратæ, ка 
сæ равардта, уони номхигъдтити хæццæ, етæ æндæр гъæутæ æма горæт- 
тæй æрцæуæг мæрддзогæндти хæрзтæ ’нцæ, фæндагбæл цæугæй сæ 
æрæмбурд кодтонцæ, нур сæ æрбарвистонцæ æгъдауесгутæмæ. 
Цæрæг дæр æхе байста аци стъоли цормæ. Сахати размæ æрхъæрт- 
тæй горæтæй, кæцæйдæр æрцæуæг мæрддзогойни хæццæ æхе фæккодта 
æма тæфирфæс ракодта хестæртæн, уæдта кæугæ бараст æй Алани кири 
сæргъæмæ. 
Цæрæг-еу хæстæги марди хабар ку фегъуста, уæд-еу рагацау стух- 
стæй: адæни цæстæмæ гæсгæ ’й гъæрæй кæун гъæудзæнæй, зæгъгæ, уо- 
мæй зиндæр имæ неци кастæй. Студент ма ку адтæй, уæд равзурста адæ- 
ни æгъдауи сæрти æндиудæй рахезун. Се ’рваддæлти зианмæ бацудæй 
цубурдус уæгъдхæдони, æнæ ходæй, кæуни зæрди дæр мадта н’ адтæй. 
Тæфирфæс ракодта æма е ’хæс уобæл рахецæн æй. Фал имæ уалинмæ 
еуварсмæ фæдздзурдта сæ муггаги хестæр: 
— Адæни дæхемæ цæмæн кæсун кæнис? — тузмæгæй загъта е. — Е 
ци хузæн дæ? 
137 

— Ци хузæн дæн? — уайдзæф гиризæрдæмæ ’здахта Цæрæг. — 
Лæги хузæн. 
— Адæни хузæн ка нæ уа, е лæги хузæн дæр нæ фæууй. 
Уæхæн карз дзуапп фегъосун æнгъæл н’ адтæй хæларзæрдæ зæронд 
лæгæй. Цавддорау æ бунати лæугæ байзадæй æма кастæй, æ цорæй 
хестæртæмæ ка фæццæйцудæй, уой губур фæсонтæмæ. Æригон студент 
уæлмæрдтæй сæхемæ ку æрбацудæй, уæд ин Сурме загъта: 
— Биццеу, марди æгъдау марди æгъдау уомæн хуннуй, æма æ алли 
æгъдау дæр уæззау ке æй, фал ин æнæ кæнгæ нæййес. 
Цæрæг балæдæрдтæй: абони дзубанди нæма фæцæй. 
— Æма ’й ка нæ кæнуй? 
— Алцæмæн дæр ес æхе фæткæ, — цума Цæрæги фарст нæ фегъу- 
ста, уоййау æ дзубанди идарддар кодта Сурме. — Киндзæхсæвæри сау 
дарæс федауй? 
— Нæ федауй, — загъта Цæрæг. — Марди æгъдауи хуарзæй ци ес, 
уой æнæмæнгæ кæнун гъæуй, фал си гæлдзуйнæгтæ дæр минкъий нæ 
разиндзæнæй. 
— Хуарздзийнадæ кæми уа, уоми ести лæгъуздзийнадæн дæр æнæ 
уæн нæййес. 
Уæдæй фæстæмæ уæгъдхæдони нæбал бандиудта зианмæ, фал 
æнæмæнгæ ходæ никкæнун гъæуй мардмæ цæугæй, уой æгъдауæн нæ 
райста. Фал æй, цид, кæун багъудæй. Хæстæг, хецони хабар-еу ку фе- 
гъуста, уæд-еу рагацау æхе цæттæ кæнун райдæдта кæунмæ, æримиста-еу 
æ царди унгæгдæр бонтæ, æ уарзондæр адæймæгтæй уæлæбæл ка нæбал 
æй, уони, æхуæдæг дæр фæстагмæ мæлгæ ке кæндзæнæй, уоци æрхæн- 
дæг гъудитæй дæр архайдта æ зæрдæ исунгæг кæнунбæл, — фал-еу уæд- 
дæр марди размæ цæугæй кæуни бæсти æ хъурæй схаудтæнцæ цидæр 
æнахъинон муртæ. Фиццаг рæстæг имæ уотæ кæсидæ, цума мæрддзо- 
гойнæ еугурæй дæр уомæ кæсунцæ, лæдæрунцæ ин æ зæрди æнæтæре- 
гъæд уаг æма ибæл сæхе медæг федиссагау ходунцæ, еу цæстисуг дæр 
си куд нæ хауй, зæгъгæ. Марди мæтæ ма ке адтæй, — фуртухст æма-еу 
фурæфсæрмæй ци фæцайдæ, уой нæбал зонидæ. Цæстисуг фемæхсун 
кæнунæн гъæдиндзæй хуæздæр ци ес, мардмæ цæугæй си къохмæрзæн 
фегъæстæ кæнæ. Фал аци фæндæбæл дæр къох есун багъудæй — уоци 
халсарæн æ содзагæ цæйбæрцæ ’й, дууæ уойбæрци ба тæф кæнуй. 
Цæрæг адæнмæ æнæкæсгæ кæми адтайдæ æма фæстагмæ балæдæрд- 
тæй: ка куд гъæрдæрæй богъ-богъ кæна, уотæ æ цæститæ сордæр фæуун- 
цæ. Дæ цæститæ уомæл ку нæ уонцæ, уæд уоми æфсæрмиаг гъуддагæй 
неци ес. Фал дæ зиангин хæстæгутæмæ гъæргæнгæ нæ бацудтæ, уæд 
дæмæ адæни зæрдæ фетхалдзæнæй, æ тог, е стæгбæл цæмæннæ ресуй? 
Гъе, гъеууой туххæй хуарз зонун гъæуй кæун. Ес уæхæн фæлтæрдгин 
кæугутæ — ку ниййасодзонцæ, уæд дæ сæригъунтæ арц ислæудзæнæн- 
цæ. Фал куддæр марди кири сæргъæй фæййеуварс унцæ, уотае сæ цæсгон 
уæхæн æнцойнæ æма æнæмæтæ хузæ райсуй, цума нуртæккæ сæ къох 
цидæр документбæл бафинстонцæ æма сæ куст уобæл рахецæн æй. 
138 

Цæрæги аци хатт тухкудт кæнун нæ багъудæй — æ цæстисугтæн 
бауорамæн нæбал адтæй. Сахати размæ æрхæццæ ’й горæтæй, сæхемæ 
бауадæй. Сурме ин кæунгъæлæсæй радзурдта æнамонддзийнади ха- 
бæрттæ, уæдта сæ дууæ дæр рацудæнцæ гъæунгæмæ. Цæрæг бангъæл- 
мæ кастæй, тегъæй ци нæуæг мæрддзогойни къуар фæззиндтæй, уомæ, 
баеу æй фæстаг рæнгъи цæугути хæццæ. Сурме ба дзæхæрадони телин 
горени рæбунти бараст æй, адæнæй фезмæлæн кæми н’ адтæй, уоци 
хæдзарæмæ. Æдосæ-бонмæ дæр марди уæлгъос рарвиста æ рæстæг, 
æрмæстдæр айсоми бонивайæнти исцудæй æ хæдзарæмæ. Пеци бан- 
дзарста, байвардта ибæл устур кæстрюнки дзаг дон æма æхе уæрæхзилд 
рагон æрхи таси исæртадта — мардмæ æма балци æхе æнæ ниртайгæ нæ 
фæццæуй... Уæдта Зæринæмæ рараст æй. Е дæр æнæхуссæг фæцæй дууæ 
æхсæви, — æ цæсгони хузи цъиртт нæбал адтæй. 
— Биццеумæ телефонæй æ кустмæ сдзорæ, мæ хор, — загъта ин 
Сурме, — марди хабар ин фегъосун кæнæ, синхæгтæ ан... 
Рагигомау ма адтæй, фал уæддæр почтæмæ рандæ ’нцæ... Æнæдзор- 
гæй æнгъæлмæ кастæнцæ кусти райдайæнмæ. Хæтæл исиста Цæрæги 
æмкосæг, зæрдæ байвардта, хабар Цæрæгæн ке фегъосун кæндзæнæй... 
Цæрæг æнцъулдтæ æхцай цалдæр гæгъæдий стъолбæл æрæвардта. 
Фельдшер Габо (е алли зиани дæр аци куст фæккæнуй) рафæлдахта, е 
’мбеси уæнгæ номхигъдæй ка байдзаг æй, уоци бæзгин тетради нæуæг 
сифæ æма шарикон ручкæй бæстон æрфинста: «340. Фæддзаути Цæрæг 
— 20 соми». Нурмæ-еу Фæддзаути хæдзарæ еске цийни кенæ зини ци 
схарз кодтаидæ, е мади номæй цудæй. Абони ба Сурме бадомдта — 
Цæрæг марди æгъдау æхе номбæл ниффинсæд. 
— Ду нур лæг дæ, — загъта е. — Хæдзарæмæ дæу номæй дзорунцæ. 
Мæнмæ мабал кæсæ, адæни æгъдау кæнæ — нæлгоймаг дæ. Цийнæмæ 
цæун фæндонæй æй, зиани æгъдау нæ раттун ба — ходуйнаг. 
— Æхца мæмæ ес, — загъта Цæрæг, — фулдæр ниввæрæн. 
— Алцæмæн дæр фæткæ ес, биццеу. Бæрцæ зонун рæсугъддзий- 
надæ ’й. Нæ бунати нæбæл æгъдау ци ихæс æвæруй, уой кæнæн. Уæлдай 
æхцатæй ба мард нæбал райгас уодзæнæй... Ахадатæмæ дæр нæ æгъдау 
кæнун гъæуй, зиан еу хæдзарæбæл не ’рцудæй — дууæ фуди ес гъæубæ- 
сти. Фондз сомемæй минкъийдæр не ’мбæлуй уордæмæ дæр... Тогхæстæг 
нæ ан, фал си цъухи хуарз дзурдæй уæлдай неци зонæн. 
Нур, Габой тетрадмæ кæсгæй, Цæрæгæн æ зæрдæбæл æрбалæуд- 
тæнцæ æ мади еци зæгъдтитæ. 
«Ке хæццæ сæмæ бацудæуа?» — рагъуди кодта е. Æ усхъи арæхст 
змæлдæй æхецæн фæндаггæнгæ тургъæй ку рахизтæй, уæд фæййидта, 
цалдæр нæлгоймаги аййевæй сæхе куд фæххецæн кодтонцæ мæрддзо- 
гойни адæнæй æма цæхгæрмæ гъæунги гъæуи астæуæрдæмæ куд рараст 
æнцæ. Етæ Ахадатæмæ ке цæунцæ, е Цæрæгæн дузæрдуггаг нæбал адтæй 
— сæхе гъæуккæгтæ адтæнцæ: колхози трактористтæ Инал æма Ганге, 
шофиртæ Беслæн, Виктор æма Фацбай, гаражи хецау Арсен. «Ани хæццæ 
мæхе фæккæнон», — æхецæн загъта Цæрæг æма сæ фæдбæл рацудæй. 
139 

Ахадати хæдзари рази дæр берæ адæн адтæй, тургъи дæр арвæй зæн- 
хæмæ дор не ’рхаудтайдæ. Гъæунгæрдæмæ игон къæразгæй игъустæй 
Федари цардæмбал Аззи зæрдихалæн гъарæнгæ æма уостити кæун. Син- 
хагæй, хæстæгæй, къабазæй — сæ еугурей дæр æрæмбурд кодта æнамонд 
хабар. Æрцудæнцæ æндæр рауæнтæй дæр хæстæгутæ, зонгитæ. Ахадатæ 
барвистонцæ Тогатæмæ — бауадзетæ нæ цæстисуг æргæлдзун, фал сæр- 
губур æма уонтæхъелæй раздахтæнцæ фæстæмæ минæвæрттæ. Дуккаг 
хатт Ахадати номæй зиангунтæмæ бацудæнцæ колхози сæрдар Сабан 
æма гъæуи зæронддæр лæг Малити Дзега. Дæргъвæтийнæ дзубандий 
фæсте муггаги хестæртæ æртастæнцæ — сæхуæдтæ дæр æй лæдæрдтæн- 
цæ, гъуддаг федудмæ цæуй, фал æгъдауи фæткæ фæррæуæгдæр кæнун- 
мæ тагъд нæ кодтонцæ. 
— Зæнхæбæл ка некæд æрцудæй, уой нæ домæн æма нæ кæнæн 
мах дæр, — загътонцæ етæ. — Лæги фид хуæрунмæ нæ бæззуй. Дуйней 
фарнæ æма адæни хатири бунти æрбацæуæнтæ Ахадатæ, ци тог ни ник- 
калдтонцæ, уой цæстисугæй нихснунмæ. 
Дзега æма Сабан исистадæнцæ, арфæ ракодтонцæ хестæртæн, сæ 
зунд æма сæ хъаурæ гъæубæстæн намус ке кæнуй, хæрандзийнади бун- 
дор ке ихалуй. Куддæр рацудæнцæ хæдзарæй, уотæ сæ размæ къæсæр- 
бæл æрлæудтæй Катя. Е хъоппæгъ цæститæй кастæй мийнæвæрттæмæ, 
æ цæсгон адтæй мæрдвæлорс, æ ростæ — тундтитæ. 
— Мæ уодæгасæй мæ тургъæмæ еуей дæр не ’рбауадздзæнæн мæ 
тоггинтæй! — кæцæйдæр зæнхи бунæй стонæгау райгъустæй æ гъæлæс. 
Æ цæсгонбæл еунæг науæр дæр нæ фезмалдæй, дæндæгути æндæгъд дæр 
нæ фæууæгъдæдæр æй. Æрмæст æ билтæ гæзæмæ базмалдæнцæ, цæ- 
ститæ фæцæнцæ никки æррахуздæр. — Не ’рбауадздзæнæн! Мæрдтæмæ 
нæ фæхходуйнаг кæндзæнæн мæ еунæги сæр! Дæндагæй бахуæрдзæнæн! 
Цавддорау фæцæнцæ хæдзари уæвгутæ, цума сæ цори адæймаг нæ, 
фал цидæр æнахур дессаг цæрæгой февзурстæй. 
— Цæугæ, — загъта Илья. — Цæугæ! Ходуйнаг дин нæй, ци хузæн 
дæ? Хестæрти цори де ’фсарæ ку бахуардтай, æви нæ адæни æхсæн 
цæрун нæбал гъæуй? 
— Не ’рбауадздзæнæн! — æ дууæ тумбулкъохи резгæй æ реумæ 
нилхъивта саударæг силгоймаг. — Сумахæн ци æй, уæ сувæллæнттæ уæ 
хæдзæртти, фал æз... æз... 
— Цæугæ, — Илья æ размæ бацудæй, — æз кæмæ дзорун? Цæугæ! 
Дæу унафæ гъæуагæ нæ ан. 
— Фæййиндзинан, мадта! — Катя инæйнон цæститæй фæккастæй æ 
лæгмæ æма тæрвази къæлæтæй æрбайсафтæй сау æндæргау. 
— Уотемæй цæуæн нæййес, — загъта Сабан. 
— Ци киндæуа? — æ сæр бунмæ æруагъта Дзега. 
Гъосæй лæудтæнцæ фусунтæ. Сабан рацудæй тургъæмæ. Минкъий 
фæстæдæр фæстæмæ æрбаздахтæй. 
— Минкъий бангъæлмæ кæсæн, — загъта е. — Барвистон имæ Сур- 
мей. Æртасун æй кæндзæнæй. 
140 

Сахати фæсте дуар сабургай æрбайгон æй æма къæсæрæй æрба- 
хизтæй Сурме. Æ сæрæй ракувта, хæдзари к’ адтæй, уонæн. 
— Фæндаг ес Ахадатæн аци тургъæмæ, — загъта е æма, медæмæ куд 
æрбахизтæй, уотæ сабургай рацудæй æндæмæ дæр. 
Е адтæй æдосæ фæсæхсæвæртæбæл. Нур Ахадатæмæ ка ’рцудæй, 
етæ рацудæнцæ Тогати хæдзарæ ’рдæмæ — разæй нæлгоймæгтæ, сæ 
фæдбæл инсæй къахдзæфей бæрцæ фæстæдæр цудæнцæ силгоймæгтæ. 
Гъæунгæ байдзаг æй адæнæй. 
Цæрæг лæдæрдтæй, Ахадатæ ’рдигæй цæун ин не ’мбæлуй, — зиан- 
гунти хæццæ æмдзæхæра æнцæ, æндæр гъæунгæбæл æ над ракодта сæхе 
синхмæ æма сæ разæй фæцæй. 
Гъæунгæ уæрхæмæ ци адтæй, уой дæргъцæн рæнгъитæй тегъæй æр- 
базиндтæнцæ федаугутæ. Хæдзарæмæ идæрддзæфгомау æрлæудтæнцæ, 
сæ ходтæ исистонцæ. Мæрддзогойни адæнæй фæххецæн æй стур къуар, 
сæ размæ рацудæнцæ, се ’хсæн инсæй къахдзæфемæй фулдæр нæбал ад- 
тæй, уотæ æмних æрлæудтæнцæ еу рæнгъæй. 
Корæг адæни æхсæнæй размæ ракъахдзæф кодта еу зæронд лæг. 
— Арвæй уæхæн дор ма ’рхауæд, зæнхæ ке нæ бауорама, — гъæрæй 
райдæдта е. — Уæхæн бæллæх макæд скæнæд, адæн ке нæ бауорамонцæ. 
Мард айдагъ сумах мард нæй, мах мард дæр æй, æ цæстисуги хаймæ æн- 
гъæлмæ кæсуй. Стур æнамонд хабар æрцудæй гъæубæстæбал, дууæ дехи 
нæ ма фæккæнæд, фал ма нæ никкидæр æрбангон кæнæд — уаргъ еумæ 
æнцондæр хæссæн æй. Стур Хуцауæй корæгау уи корæн, бауадзетæ нæ 
не ’нсувæрæн фæстаг хуæрзбон зæгъунмæ, уæхецæн ма саккаг кæнетæ 
æгъдауи сæрти рахезун, — Ахадати мийнæвар фæцæй æ дзубанди, æ бу- 
нати слæудтæй. 
Сæ нихмæлæууæг рæнгъæй размæ рахизтæй хестæртæй еу. 
— Æгъдауи кой скодтай, хуарз лæг! Æгъдаумæ гæсгæ тогæн тог 
агорунцæ! Æгъдаумæ гæсгæ сумах гъæуама уæ уæргутæбæл бурайтæ 
корæг! — лæг æ фæстаг дзурдти хæццæ лæдзæги фиййæй зæнхæ æрцав- 
та æма æ бунатмæ баздахтæй. Фæстегæй æрбайгъустæй Дуранбеги гъæр: 
«Ратæрун сæ гъæуй!» 
Тогихæсгун хæдзари мийнæвæрттæй размæ рацудæй Малити Дзега. 
— Уæ, мæнæ хуарз адæн, — загъта е, — адæнæн æгъатирдзийнадæ 
пайда некæд хаста. Тæгæри гъæу куд бабун æнцæ, уой зондзинайтæ, 
фиддæлтæ ’й дзурдтонцæ. Æрахæстонцæ, сæ фустæ син ка бахуардта, 
еци берæгъи, берæ фæттæрхæнттæ кодтонцæ, ци фуддæр фуд ин æргъу- 
ди кæнæн, зæгъгæ. Æ цар ин бастьигътонцæ, уотемæй æй рауагътонцæ. 
Бонæй хори тъæнгмæ, æхсæвæ ба фур уазалæй ниудта берæгъ, æ неун 
уæхæн тæрегъæддаг адтæй, æма ’й лæги зæрдæ нæ уорæдта. Æма еугай 
мардæнцæ Тæгæри гъæу, бабун æнцæ, дуйней фарнæ сæ ралгъиста, фуд- 
гинæй æфхуæрд фулдæр ке рауадæй, уой бæллахæй. Зундæн нин фæб- 
бæззæд аци таурæхъ. Ахадати фуд цæйбæрцæ адтæй, уомæй сæ фулдæр 
бафхуæрун уæхецæн ма исаккаг кæнетæ. Барæй нæ адтæнцæ, знаг дæр 
141 

ма уæхæн æверхъаудзийнадæ ку нæ бакæндзæнæй. Æнсувæрбæл цæй- 
бæрцæ фæрреса лæг, уойбæрцæ схуст æма цæфæй нæ ресуй. Æма ре- 
сунмæ æрбацудæнцæ Ахадатæ, уоци æнамонд лæггаги сæхецæн ингæни 
къæсæрмæ æнсувæр рахонунмæ! Ду, хуарз лæг, — Дзегай рахес къохи 
амонæн æнгулдзæ минкъий базмалдæй, фал бæрæг адтæй, кæмæ дзоруй, 
е, — ду мах рагон æгъдаубæл цæун кæнис, фал догæ махæй зундгиндæр 
æй, æ пайда дæр ин зонуй, æ зиан дæр. Тогмæ тог ку агорæн, уæд ни 
еуей бæсти дууæ исæфуй. Еу фуди бæсти дууæ фуди — е дин æ пайда. 
Уæргутæбæл нæ бурун кæнис, æма бургæ золкъæ кæнуй, устур гъуддаг 
бурунæй некема исаразта. Лæг гъæуама æмраст лæугæй кæна, ци кæнуй, 
уой, уаргъ къæхтæбæл лæугæй фæххастæуй. Мах ба уаргъ, уæззау уаргъ 
хæссæн аци бон — зæрдити дзаг цæстисуг не ’нсувæри ингæнмæ. 
Дзега фæцæй æ дзубанди æма иннæ дзоргутау слæудтæй æ бунати. 
Зиангинти рæнгъæй бабæй рацудæй æндæр зæронд лæг. Е загъта: 
— Фегъустон дин, Дзега, дæ дзурдтæмæ. Æвзаг дор сæттуй, æгъдау 
къæдзæх ихалуй. Барæ уин ес мардæн рохсаг зæгъунæн. 
Федуди æгъдаумæ кæсæг адæн сæхе фæйнердæмæ райстонцæ, фæн- 
даг равардтонцæ Ахадатæй æрбацæуæг мæрддзогойни адæнæн. Етæ 
æмхузæн гъæрæй кæугæ бараст æнцæ тургъæмæ. Сæ фæдбæл дзиназгæ 
бацудæнцæ уоститæ дæр. 
Дуранбег е ’нгæртти хæццæ лæудтæй колдуаргæрон, цума е ’взаги 
кæронбæл цидæр къæм ниннихæстæй ’ма уой рагæлдзунмæ гъавуй, уой- 
йау тутæ кодта зæнхæмæ. 
— Æрбауагътонцæ куйти, — гъæрæй дзурдта е ’рдхуæрдтæмæ, — 
бафедудтонцæ! Закъон ин ци ракæндзæнæй — фулдæр-фулдæр дууæ 
анзи. Фал неци кæнуй, æз ин лæг ци æй, уой фæййинун кæндзæнæн! 
Еци рæстæг æ рæзти æрбацæйцудæй Сабан. Уæдæйти дæр ин æ гъæр 
ку фегъуста, уæд æхе туххæй бауорæдта. Нур æ нæуæг æртхъерæн æ 
гъостæбæл ку æрцудæй, уæд имæ баздахтæй æма ин цийнæгæнæгау загъта: 
— Дур-рак! 
Цума айсонггæй аци еунæг загъд зæгъунмæ фæббæлдтæй, уоййау 
æй цидæр æхцæуæк æма уæрæх хъурæй сдзурдта дуккаг хатт дæр: 
— Дур-р-рак! 
Сабан хуарз зудта, лекци кæсун кæмæн гъæуй, уони дæр, уæдта 
еунæг дзурдæй æ сæрихъанзи уæзæ фæффулдæр кæнæн кæмæн ес, уони 
дæр. Цæрæг сæмæ æхе хæстæг байста, — колхози сæрдар, донхуз нейлон 
хæдони æфцæкъуати буни æ бæрзæййи хед сæрфгæ, Дуранбегмæ ком- 
коммæ ку фæццæйцудæй, уæд банкъардта цидæр æхцæуæндзийнадæ, 
абони дæргъци ’й æнæбæрæг езгардау ка тухсун кæнуй, уоци адæймаг 
æппунфæстаг аккаг æфхуæрд ке æрцæудзæнæй, уомæй. 
Сабан Дуранбеги цорæй цæхгæр фæззилдæй æма æ галеу къох 
Цæрæгмæ æрбадаргъ кодта (рахесæй ма æ бæрзæй сæрфта). 
— Галеу къох зæрдæмæ — хæстæгдæр. Æнæхъиамæт уо. 
-— Рохсаг уæд. 
142 

— Ауæхæн тæвдæ дæр ма ескæд фæууиндæй сентябри кæрони, — 
Сабан устур киртæ къохмæрзæн рацавта æ дзиппи, — куд æнцæ гъуд- 
дæгтæ? 
— Неци син æй. 
— Фатер дин равардтонцæ? 
— Нæма. 
— Сурмей ами уадзæ. 
— Еунæгæй æй куд... 
— Зæгъун дин, уадзæ ’й. Еунæгæй ци хонис? Ракæсай мæнæ аци 
адæнмæ, — цæйбæрцæ ’нцæ. Æ ахур бунатæй æй кумæ кæнис? Гæмæх 
къæдзæхæй ке æртудтонцæ, еци кæрдæг дзæхæрай сау сикъити нæбал 
ниххуæцдзæнæй, — Сабан е ’ргон разилдта, тургъæмæ кæугæй ка баев- 
гъудæй, еци уостити къуармæ æма Цæрæг сæргубурæй лæудтæй æ фæ- 
сте, — уæ хæдзарæ уин уæхæн ремонт искæндзæнæн æма ’й зонгæ дæр 
нæбал бакæндзæнæ. Æ бунат федар æй — дойнаг дорæй, æ фæрстæбæл 
ма ин бафтаудзæнæн, пъолтæ, къæрæзтæ, дуæрттæ æййивд æрцæудзæн- 
цæ. Е ’вæрд хуарз æй, гæнæнтæ си ес. Уадзæ, æма бал гъæубæсти хæц- 
цæ цæра, — мæрддзогойнæ тургъæмæ баевгъудæнцæ æма бабæй имæ 
Сабан е ’ргон рахатта. — Сурме гъæунгти ку рацæйцæуй, уæд æ цори 
лæгъуз миуæ, лæгъуз дзурд кæнун неке бандеудзæнæй. Маци косæд, 
маци дзорæд, æрмæст, цæргæ ке кæнуй, е дæр гъæубæстæн æнхус æй, 
байрагæс ди уæд. Сугъдæгдзийнадæ æма намуси цардæгас дæнцæ. Уа- 
дзæ, æма ’й фæнзонцæ стурæй-минкъиййæй. Е цифæндий лекцитæй дæр 
пайдадæр æй. Гъæутæ æнæ уæхæн адæнæй нæ федаунцæ. Горæти Сурме, 
ке неке гъæуй, уой ку балæдæра, лæдæргæ ба ’й хъæбæр рæхги бакæн- 
дзæнæй, уæд берæ нæбал рацæрдзæнæй. Пенси ин снисан кодтон — 
мæйæ дууæ тумани. Æнæуой дæр æй гъæуагæ нецæмæй ниууадздзæнæн, 
æхуæдæг дæр, æ бон ци æй, уой бæрцæ косуй колхози. Фал, сæйрагдæр 
цæй туххæй дзорун, уой гъæуама балæдæрай. — Сабан байамудта 
къохæй Цæрæгæн æхе хæдзарæмæ, фал имæ кæсгæ нæ кодта. — Уадзæ, 
æма уæртæ уоци къæразгæй кæла рохси цъита. Уæд адæн зæрдæнцой- 
нæдæр уодзæнæнцæ се ’гъдауæй, сæ цард, сæ федæни туххæй. 
Цæрæг раздæр Сабанæн, хецаудзийнадæ ка уарзуй, уæхæн лæг æн- 
гъæл адтæй, кæд ин æ миути, æ гъуддæгти цидæр æнæзæрдæхудт фе- 
дардзийнадæ лæдæрдтæй, уæддæр — æгæр дирзæг адтæй адæни хæццæ, 
æгæр цæхгæр æвардта æ фæндон. Фал хæдзарадæ æ къæхтæбæл слæуун 
кодта, колхозонтæй цауд къона кæмæн адтæй, уонæн хæдзæрттæ аразун 
райдæдта; цидæр разæнгарддзийнадæ исæвзурун кодта адæнмæ. Æма 
Цæрæг балæдæрдтæй: разамонæги æрдзон курдиадæ ес аци лæгмæ. 
Æригон инженер хæдзарадон кусти косгутæй минкъий нæ зудта. Фал 
си беретæй æ зæрдæ нæ рохс кодта — сæ бунæтти аккаг нæ адтæнцæ. 
Гъуддаги адæймаг — гъе, йе нæ фагæ кодта, Цæрæгмæ гæсгæ, хæдза- 
радæн. Æма Сабан ба... Æ хъаурæ — æхсæрдзæн, æ зунд — уазал цъе- 
те. Кæмидæр æ цæсгони тузмæгдзийнади аууон тухгин адæймаги фæл- 
143 

мæндзийнадæ ке римæхсуй, уобæл дæр баууæндæн адтæй. Фал Сурмей 
туххæй уотæ зæрдиагæй дзордзæнæй, уæхæн гъудитæ зæгъдзæнæй, уой 
æнгъæл некæд адтæй Цæрæг. Десгæнгæ бакастæй æ хæццæ дзорæгмæ. 
Фал бабæй уæдмæ Сабан е ’ргон разилдта иннердæмæ æма æфсæддо- 
нау æмраст ислæудтæй, æ къохтæ æ фæрстæмæ уагъдæй. Цæрæг фæй- 
йидта: колдуари фæйнæфарси лæууæг адæн базмалдæнцæ, иннæ мæрд- 
дзогойнæн цæййасæ фæндаг лæвардтонцæ, уомæй фулдæр идæрдздзæг 
райзадæй се ’хсæн. Е скъоладзаутæ æрбацудæнцæ се ’мбалæн фæстаг 
хуæрзбон зæгъунмæ. Разæй дууæ биццеуи хастонцæ устур венок. Сæ 
фæдбæл цудæнцæ Алани æмкъласонтæ, уони фæсте ба кæстæр ахурд- 
заутæ. Сæ фæйнæфарсеми цудæнцæ директор Сагкати Сæрмæт, Там- 
бий æма цалдæр ахургæнæги, уони хæццæ Зæринæ дæр. Тургъæмæ ку 
бахæстæг æнцæ, уæд, фиццаг силгоймаг ахургæнгутæн, уæдта скъола- 
дзаутæн райгъустæй сæ кæун. Биццеутæ сæхебæл хуæстæнцæ — нæл- 
гоймагæн кæун ке нæ федауй, уой тæккæ хуæздæр ци кари балæдæрæн 
ес, еци кари адтæнцæ. Нæ кудтæнцæ нæлгоймаг ахургæнгутæ дæр — 
уойфæсте син ахурдзаутæ сæ цæстæмæ дардзæнцæ сæ лæмæгъдзийнадæ, 
рагон æгъдæуттæбæл хуæцетæ, зæгъгæ. Æрмæст Сагкати Сæрмæт æ 
къохмæрзæнæй бахгæдта æ цæститæ æма кудтæй æнæстуфæй. 
Силгоймæгти цъæхснаг гъæлæсти æхсæн игъустæй кедæр æна- 
хъинон гъæрзун, цума ’й хорх киндæадтæй æма æ бон гъæр кæнун нæ- 
бал æй. Е адтæй Зæрини кæун. Цæрæг ин бакастæй æ дзугъур фæлорс 
цæсгонмæ æма куддæр æрбамæстгун æй: «Ка дæ кæуæг кæнуй, кæун 
нæ зонис, уæд!» — загъта æхенимæр, фал æ зæрди фæззиндтæй цидæр 
тæрегъæдхуз гъенцъун æма балæдæрдтæй: хецони зæрдиуагæ даруй аци 
кизгæмæ, е ’нарæхстдзийнадæ ин æ зæрдæмæ хæссуй, æ бæсти æфсæрми 
кæнуй, цума æ хæстæг адæймаг ходуйнаги уавæри бахаудтæй. Куддæр 
фæкъкъех æй аци гъудийæй. «Ци муггаг æй, — загъта æхецæн, — еу 
æвзигъд фезмæлд имæ нæййес». Фал си Зæринæ уайтагъд æрбайронх 
æй: кедæр унгæг кæунмæ тургъæ богъ-богъ фестадæй. «Е æй!» Зинги 
стъæлфæнау аци гъуди расугъта Цæрæги зæрдæ. Æхе хæстæгдæр байс- 
та тургъæмæ æма фæййидта дессаги цау: Олимпиадæ ниддæлгоммæ ’й 
марди кирæбæл, æ фæсонтæ карз хæкъурццæй исæсхъеуæ-исæсхъеуæ 
кодтонцæ. Гъæубæстæгтæ нур æвеппайди æмхузонæй фестъæлфтæн- 
цæ: раздæр-еу сæ гъостæбæл ка æрцудæй, фал цæсти уоййасæ ка нæ 
ахидтæй, уоци хабар сæ зæрдæбæл æрлæудтæй: Алан æма Олимпиадæ 
уарзæнттæ ’нцæ. Æма аци цауи фæййидтонцæ æнамонддзийнади тæк- 
кæ карздæр уолæн — дууæ æвзонг уодей уарзондзийнади исæфт. Фал 
уоци минут адæни æхемæ æригъосун кодта гъарæнгæгæнæг Сурме æма 
си Олимпиадæ æрбайронх æй. 
«Хевæндæ ма уо, мæ хор, 
Ракæсæ аци адæнмæ, ракæсæ æма басабур кæнæ дæ боц ниййергути, 
Ардигæй фæстæмæ сæбæл бон æма æхсæвæ хъоди бакодтонцæ. 
Хор син æ тунтæ æвгъау кæндзæнæй, æхсæвæ ба — æ хуссæг.» 
144 

Царди аллихузи фæззелæнти сфæлтæрд æй аци сæрбæрзонд уосæ, 
цардмæ еу бони цæстæй некæд кæсуй. Нур дæр иннетæй тагъдцæр 
балæдæрдтæй, мардбæл ка ниддæлгоммæ ’й, уоци цъæх кизгæ æ фиццаг 
уарзондзийнадæ ингæнæн ке равардта, уой адæнбæл гъæр кæнун нæ гъæуй, 
ци фæууй, куд фæууй, ескæд ин æй æ равзурст лæхъуæн æ цæстæмæ ку 
бадара, сæ муди къæм ку бахауа. Æ тухгин гъарæнгæй æхемæ æригъосун 
кодта æгас адæни, сæ гъуди син рахаста æвзонг зæрди æнкъарæнæй ний- 
йергути æносон гъигæмæ, æма Олимпиадæ цидæр æнахур æнкъарæнæй 
балæдæрдтæй, бунтон ке ’ссæребарæ ’й адæни гъосдардæй; зæрдæй æма 
зундæй нæ, фал æ фæсонтæй æнкъардта, циргъ зæгæлтау æй кирæмæ ка 
ниндæгъта, уоци мин цæстемæй æвеппайди суæгъдæ ’й. Исистадæй, сæр- 
губурæй ледзæгау ракодта кири цорæй æма адæни ’хсæн æрбайсафтæй... 
фал беретæй нæ раервазтæй аци цау æнæ загъта-багътатæй... 
Бони дууæ сахатебæл оркестр ниццагъта «Додой». Мард рахастон- 
цæ. Гъæуи фæсте адæн фахси уалмæрдтæмæ схæрд кодтонцæ. Сурме 
цудæй нæлгоймæгти фæсте уостити къуари хæццæ. Фахс имæ æ къах- 
вæндæгтæбæл æнæнимæдзæ мæрддзогойни рæнгъитæ ку равдиста, уæд 
деси бацудæй: мардмæ уой бæрцæ адæн æрцæугæ æрæгити нæбал фæй- 
йидта. Уой размæ дæр-еу æ цæстæ рахаста, гъæунги дууæ кæронеми еу 
горенæй инней уæнгæ ци автобустæ лæудтæй, уонæбæл, лæдæрдтæй: 
минкъий дзиллитæ нæ низмалдæй, фал сæ хæрдæ æд цъелæ, æд мелæ 
армитъæпæнбæл æрæвæрæгау цæстити рази ку æрæвардта, уæд æр- 
гъуди кодта, мард дууæ муггагей мард ке æй. Сурме фæййидта: фæстаг 
рæстæги зианмæ фулдæр адæн цæун райдæдта. Никки æгъдауи æртæ 
кенæ фондз сомемæй минкъийдæр æвæрун æ сæрмæ некебал хæссуй 
ахургондæй, æнахургондæй. Раздæр, æхца ку нæма раййивтонцæ, уæд 
æнæ къæндзæстугæй æвæрд цудæй сом дæр — нури дууæ сауæрий... Фал 
Сурме алцæмæй фулдæр дес кодта, адæн куд исхуæрзхуз æнцæ, уобæл. 
Цал губунгин нæлгоймаги, цал исæвгун силгоймаги фæййидта абони! 
Алцæмæн дæр фæткæ ес, алцидæр бæрцæй федауй, — гъуди кодта Сур- 
ме. — Адæн гъæздугæй-гъæздугдæр кæнунцæ, фал гæдзæ кæнун нæма 
зонунцæ. Фиддæлтæ хумæтæги нæ дзориуонцæ: «Рахуæрунæй рангъæл- 
мæ кæсун хуæздæр æй. Дæ хуæрдæ ниууадзæ, минкъий æнæфсесæй куд 
райзайай, уотæ». Нæ федауй нард силгоймаг, губунгин лæг. 
Аци гъудитæгæнгæй-еу цидæр гъигæй ниууолæфтæй арф. Ци- 
дæр æнæзæгъгæ тас æй нæ уагъта фæндон змæлун, лæмæгъ ин кодта е 
’уæнгтæ. Æ цæститæбæл уадæнцæ дууæ бæгънæг бауæри. Фестъæлфуй, 
æма æхецæй уоци æбуалгъ нивæ расоруни туххæй æ фæрстæмæ цæуæг 
уоститæмæ ести сдзоруй. Еу уæхæн усми фæрсмæ фæккастæй æма фæй- 
йидта Зæрини фæлорс цæсгон. Бацийнæ ибæл кодта æ мед-зæрди, цума 
æ хъурдохæнæй фæййервæздзæнæй, е æ фарсмæ ку цæуа, уæд, уотæ имæ 
фæккастæй. 
— Кизгæ, — арф ниууолæфгæй загъта Сурме. — Тоги цъиртт ку 
нæбал ес дæ цæсгони. Дæхе æгæр ма хуæрæ, мæ хор, ка рамардæй, уой 
нур нецибал гъæуй, æгæсти ба цæрун гъæуй. 
10 Малити Васо 
145 

Зæринæ неци дзурдта, сæргубурæй цудæй æ фарсмæ. Еумæйаг 
зинæй уæлдай дууæ силгоймагемæй алке дæр æхе сосæг ристæй куд 
хъурдохæн кодта, уой дуйнебæл неке зудта, фал сæ дууæ дæр æмхузæн 
æууæндтæнцæ, кæрæдзей цори син æнцондæр ке æй, уобæл. 
— Биццеубæл мæ цæстæ нæбал æрхуæстæй, — еу дзæвгарæ гъосæй 
рауайуни фæсте сдзурдта Сурме. 
— Æз æй фæййидтон, — загъта Зæринæ, — нæ директори хæццæ 
еумæ фæццæунцæ. 
Уоци рæстæги Цæрæг фæстæмæ ракастæй — æ разæй дæр, æ фæсте 
дæр мæрддзогойни кæрон нæ зиндтæй. 
— Хъæбæр берæ адæн имæ æрцудæй, — загъта е. 
— Берæ, — сæргубурæй цæугæй загъта æ фарсмæ цæуæг Сагкати 
Сæрмæт. 
Цæрæг æхе лæдæрунгъон кæдæй фæцæй, уæдæй æй директорæй 
зонуй. Æхецæн дæр ин лæвардта уроктæ историбæл. Ахургæнæг æма 
скъоладзауи хумæтæги рахастдзийнæдтæ лимæндзийнадæмæ кæд æма 
куд рахизтæнцæ, уой сæ дууæ дæр нæ гъуди кæнунцæ. 
— Дигорон адæни ’хсæн марди æгъдауæн фесæфæн нæййес, — 
раздæрау цæбæлдæр гъудигæнгæй загъта Сæрмæт. — Анзæй-анзмæ тух- 
гинæй-тухгиндæр кæнуй. 
— Е хуарз æй æви лæгъуз? — бафарста Цæрæг. 
— Хъæбæр зундгин адæн аци æгъдауи берæ лæгъуздзийнæдтæ ис- 
сирдтонцæ. Фал, уонæй зундгиндæртæ ка æй, етæ ба си хуарздзийнæдтæ 
дæр фæййидтонцæ. 
Цæрæг фæрсмæ фæккастæй æ раздæри ахургæнæгмæ æма имæ уотæ 
фæккастæй, цума бабæй нæуæгæй минкъий биццеу фестадæй æма исто- 
рий урокки бадуй. Цидæр æхцæуæн æнкъарæнæй æ медбилти бахудтæй, 
фал уоци минут рагъуди кодта, марди фæдбæл ке цæуй, æма æ цæсгон 
фæттар æй. 
Цæрæг зудта, Сæрмæт æ гъуди еске сæри зæгæлау тухкъуæрд некæд 
кæнуй, коммæгæсхуз æма фæлмæн, фал федар логикон бундорбæл дзу- 
банди æй æ хуæцæнгарз. 
— Цæветтонгæ! Æмбесонд нæ зонис, — кæд Цæрæг Сæрмæтмæ 
кæсгæ нæ кодта, уæддæр ин æхебæл фæрсæрдигæй æнкъардта æ сабур, 
хийнæхуз цæстæнгас, — стур хисти, дан, хæрæги сæртæ дæр фæууй. 
Адæни логики тухæ æй гъуддагæн æ аййеппæй е стурдзийнадæ равде- 
сун. Ду гæлдзуйнаг ке хонис, етæ рагæй гæлст æнцæ — æгъдау хуæрнæги 
берæ бадун æма ниуазун некæд уагъта. Гъуддаг уой медæгæ ’й, æма берæ 
адæн кæми æрæмбурд уй, уоми бæлвурдæй разиннуй сæ хуарздзийнадæ 
дæр, сæ аййепп дæр. Нæ еумæйаг культурæ куд бæрзонддæргæнгæ цæуа, 
уотæ æгъдæуттæ рæсугъддæр кæндзæнæнцæ. Мардмæ уой бæрцæ дзиллæ 
ку æрæмбурд уй, — Сæрмæт фæстæмæ ракастæй мæрддзогойни адæнмæ, 
— уæд æз мæхуæдæг хъæбæрдæр æууæндун райдайун адæймагбæл, æ ном 
хъазар æма бæрзонд ке æй, уобæл... Дзæгъæли ке нæ райгурдæй, дзæгъæ- 
146 

ли ке нæ цардæй зæнхæбæл... Еу иннебæл æнсувæрау тухсун ке фæразуй, 
уобæл... Уоци æууæнкæ алли зæнхони дæр æнæмæнгæ гъæуй... 
Сæрмæт банцадæй. Цудæнцæ æнæдзоргæй. 
— Гъо, — загъта Сæрмæт, — цума æ зæрдæбæл цидæр æрбалæуд- 
тæй, — дæ гъуддагбæл дæ фæрсгæ дæр нæ ракодтон. Куд æй дæ куст? 
— Неци ин æй. 
— Фатер дин тагъд нæма дæттунцæ? 
— Уæллæй, æппундæр æй ку некæд радтонцæ, уомæй дæр тæссаг æй. 
— Е ба куд? Дæ радæ тагъд уодзæнæй, зæгъгæ, ку дзурдтай. 
— Даргъ истори!.. 
— Е мин гъулæг æй... 
— Гъуддаг уой медæгæ ’й... — Цæрæг фæстæмæ фæккастæй, цума 
имæ еске игъосуй æви нæ, уой базонунмæ гъавта. — Дзоруйнаг æй 
некæмæн адтæн... 
Сæрмæт ин комкоммæ æ цæститæмæ бакастæй. 
— Дзорун ци гъæуй æма ци нæ гъæуй, уой дæхуæдæг хуæздæр зо- 
най гъæуама. 
— Уæхæнæй си неци ес! — цæугæ-цæун Цæрæг æ цæнгтæ æ реубæл 
дзиуарæвæрд ракодта, фал бабæй рагъуди кодта, ци фæндагбæл цæуй, 
уой æма æ къохтæ тæфирфæсгæнæгау дæлæмæ æруагъта. — Мæ кустæй 
мæ ратардтонцæ. 
— Е ба куд «ратардтонцæ» ’й? 
— Уотæ. Мæнæ куййи хæдзарæй куд фæттæрунцæ, раст уотæ. 
— Хуарз куййи хæдзарæй неке тæруй. 
— Студент экзамен куд лæвардта, уой нæ зонис? Профессор æй 
фæрсуй: «Экзамен ци ’й?» — «Дууæ зундгин адæймагей дзубанди», — 
загъта студент. — «Æма еци дууæ адæймагемæй еу гъæла ку уа, уæдта?» 
— Уæд иннæ æнæ стипендийæй байзайдзæнæй, — ду æнæ фатерæй 
куд байзадтæ, уотæ, — æ дзурд ин райста Сæрмæт, — рагон анекдот. 
Каин Авели цæй туххæй рамардта? 
— Хуарз. Нæуæг анекдот. 
— Анекдоттæ дзорунмæ амæй хуæздæр бон некæдма адтæй. 
— Бахатир кæнæ. 
— Идарддæр ба? 
— Нæ зонун. 
— Дæ фий ци ’руагътай? 
— Ка? Æз? Некæд. 
Уæлмæрдти кæронмæ хæстæг циртити æхсæнæй разиндтæй нæуæг 
къахт ингæни хурзæнхæ. Æ уæлгъос, сæ къохтæ бунмæ уагъд, уотемæй 
лæудтæнцæ цалдæр нæлгоймаги белтæ æма къахæнти хæццæ, æдзинæг 
кастæнцæ, комкоммæ сæмæ ке хастонцæ, еци кирæмæ. 
— Ами мæмæ фæллæудзæнæ, саударæн æмбурд байгон кæнун 
гъæуй мæн, — загъта Сæрмæт æма æхе фæрразæй кодта. 
Цæрæг аци уæлмæрдти алли дор дæр зудта, фал си нæуæг циртитæ 
уотæ берæ фæззиндзæнæй, уой æнгъæл н’ адтæй. Гъæубæсти зиан ку 
147 

æрцæуй, уæд Сурме æнæ фегъосунгæнгæ нæ фæууй Цæрæгæн. «Берети 
марди н’ адтæн, — æхецæн загъта Цæрæг, — фадуат н’ адтæй, рохсаг 
уотæ». Цæрæг кастæй рагон нарæг дорциртитæмæ, ка еуæрдæмæ никъ- 
къолæ ’й, ка иннердæмæ, æма æвеппайди ирд æма æнцон гъудийæй сахæй 
райзадæй — аци уæлмæрдтæ æ фæстаг æма æносон фусун исуодзæнæй, 
е уотæ æцæг адтæй, нуртæккæ æ усхъæй кæбæл банцойнæ кодта, уоци 
агоридорæй минкъий зæппадзи æнгæс амад цирт куд æцæг æй, уоййау. 
«Некæци нуриккон электрон нимайæг машини рабарæн ес мæлæти 
хæццæ — уомæй растдæр æ хигъд неке хæссуй, — рагъуди кодта Цæрæг, 
— неци æма си неке иронх кæнуй... Куд минкъий цæруй лæг!..» Цæрæг 
кедæр къæхти унæрмæ фæстæмæ фæккастæй. Силгоймæгтæ исхæццæ 
’нцæ æ цормæ, фал син адæнæй ингæни размæ хæстæгдæр бацæуæн нæ- 
бал адтæй æма æрлæудтæнцæ. Сæрмæт цидæр дзурдта ингæни уæлгъос, 
фал ин æ дзубандитæ Цæрæг дзæбæх не ’гъуста. Уой фæсте радзурдтон- 
цæ еу рацæргæ лæг æма, Алани хæццæ ка ахур кодта, уæхæн биццеу. Хор 
нигулæнмæ фæкъкъолæ ’й, фал æнод, æнтъуснæг, ругæмхæццæ æнтæф 
нæма фæссастæй. 
Мард байвардтонцæ рагон уæлмæрдти Тогати муггаги циртити фарс- 
мæ. Мæрддзогойнæ адæн къуæрдтæ-къуæрдтæй æздахтæнцæ æнамонд 
хæдзарæмæ. Се ’рцудмæ хуæрнæг цæттæ адтæй. Гъæди лухдзæгтæ, къу- 
дуртæ, кенæ агоридортæбæл æвæрд фæтæн фæйнæгутæй конд фингитæ 
радаргъ æнцæ гъæунги еу тегъæй иннемæ æртæ рæнгъемæй. Рацæргæ 
борбецъо, цъæхцæстæ нæлгоймаг расидтæй адæнмæ: 
— Уæ хуарзæнхæй, уæхемæ ма дзорун кæнетæ, бадгитæ, фæйнæ 
рохсаги зæгъетæ! 
Цалдæр нæлгоймаги уоци гъуддагхузæй адæни бадун кодтонцæ 
фингити фæйнæ фарсеми газеттæй æмбæрзт фæйнæгутæбæл. 
Мæрддзогойнæ къуæрдтæ-къуæрдтæй лæудтæнцæ алли рауæнти — 
горени рæбун, бæлæсти буни. Урдугистгутæ сæмæ æрхатиуонцæ сæхе, 
лихстæ син кодтонцæ, хатгай-еу къохбæл дæр рахуæциуонцæ. Берæ ра- 
дзорæ-бадзорæ, райвазæ-байвази фæсте адæн æрбадтæнцæ даргъ фин- 
гитæбæл. Урдугистгути хестæр цудæй сæ фæрсти, æхенимæр сæ дехтæ 
кодта бæрæг бæрцитæбæл, æма-еу æ нимад ке уæнгæ æрхъæрттæй, уой 
усхъæбæл бамбæлгæй сдзурдта, æ фæсте арахъи уæззау цайданти æма 
агувзити хæццæ ка цудæй, уоци биццеутæй ескæмæ: 
— Мæнæ ай уæнгæ дæттæ. 
Уони разæй цудæнцæ æртæ нæлгоймаги: дууемæй хуæстæнцæ стур 
тæгæнабæл, иннæ ба си иста къудурвунх фиди устур хъуæлтæ, — алли 
цуппар лæгемæн дæр хецæн хай. 
Къæбæр фингæбæл раздæр æрæвардтонцæ — адæн ма уæлмæрдти 
ку адтæнцæ, уæд — алли цуппаремæн дæр дзоли буханкæ æма тæнæг 
сойнифунх. Хестæрти цори хуæрзаруд æма фунхæй лæудтæнцæ стур 
дууæ гали сæри æма согсæттæн къудури асæ бæрзæйтæ. Еу косарт адтæй 
хæдзарæй, иннæ — сæ тоггинтæй. 
148 

Цæрæг бадтæй Сагкати Сæрмæти фарсмæ. Хуæрнæги фингæй æхе 
еуварс бæргæ ласта, фал æй урдугистгутæ сæ разæй скодтонцæ. Цуп- 
пар гагидауей фæсте скъолай директор исистадæй. Æ комкоммæ бадæг 
къæсхур нæлгоймаг — сæйгæхуз, æ цæсти уорсити картæбæл дони 
къабæзтæ нисангæнæг къæдзæ-мæдзæ хæнхитау сурх-сурхидæй разинд- 
тæнцæ скъунунæрвонг тогдадзинттæ. 
— Фингæй куд систадтæ? — бафарста е. 
— Æнгъæд бадт фæууæд. 
— Е ба куд æй? Æгъдау ихалун дæумæ кæсуй? 
— Æгъдаумæ гæсгæ хисти берæ бадун не ’нгъезуй. 
— Нурма ниййергутæ, дууæ муггагей федуди туххæй, гъæубæстæ 
æма фудæбонгæнæг адæни туххæй ку нæма загътонцæ хестæртæ. Æви 
етæ æгъдау нæ ’нцæ? — мæстгунхузæй дзурдта къæсхур лæг, фал уæдмæ 
Сæрмæт раидард æй фингæй. Къæсхур лæг æ фарсмæ бадгутæмæ бака- 
стæй. 
— Е æдзохдæр уотæ фæккæнуй, — загъта сæ еу, — уагътæ, ма 
цæуæд! 
— Кæсай уоци идимæ... — ци æй схона, уой нæбал ирдта æма фер- 
хуæстæй, фал уæдмæ æ тæккæ фиййи цори февзурстæй урдугистæги 
къох, е ’мбесæй фулдæр арахъ кæми адтæй, уæхæн тегъгун цайцумæн 
агувзи хæццæ. 
— Æгъдау уæхæнттæ ихалунцæ. Цæй, хестæртæ ци загътонцæ, уо- 
бæл дууæ нæбал зæгъун, — æма агувзæ схаста æ билтæмæ, ниуазта æй 
зийнадæгæнæгау, сабургай, æ цæсгон гъезæмарæгæнæгау нинхъирттæй. 
— Мæнæн дæр мæ мади ’хсир нæй, фал æгъдау хæссун гъæуй, — 
ревæд агувзæ урдугистæгмæ дæтгæй, бостæхузæй загъта е æма исиста 
фиди минкъий карст. 
Цæрæг ци кæна, уой нæбал зудта. Фæццæйистадæй е дæр фингæй, 
фал директормæ бадти адæн фæйнердигæйти ку æрбауозгæлдтитæ код- 
тонцæ, аци къæсхур лæг ин ку бауадзæфтæ кодта, уæд æ нифс нæбал ба- 
хаста æргонæй сæ нихмæ рацæун. Синдзитæбæл бадæгау ма еу минкъий 
рабадтæй, уæдта æ уæллæй бадæгмæ е ’ргон разилдта: 
— Бахатир кæнæ, гъуддаги фæдбæл мæ рауайун гъæуй. Нуртæккæ 
фæстæмæ фездæхдзæнæн. 
— Табуафси, — загъта хестæр, — дæ рази дæ ниуазæн раниуазæ 
æма аййевæй фестæ. 
Цæрæг Сæрмæти раййафта цæхгæрмæ гъæунги, дзæхæрай æмбон- 
дæй сæ къабæзтæ æндæмæ радарæг цилауи бæлæсти буни. 
— Зудтон æй, мæ фæдбæл рацæудзæнæ, æма дæмæ æнгъæлмæ кæ- 
сун, — загъта Сæрмæт æма сабургай рараст æй гъæугæронæрдæмæ. 
Цæрæг сæргубурæй цудæй æ фарсмæ. — Уæдæйти нæ радзубанди кæнун 
нæ бауагътонцæ... 
— Ци кæнон, уомæн... неци зонун... — Цæрæг фæгъгъос æй. Аци 
дзурдтæ æ цъухæй куд æгъдауæй схаудтæнцæ, уой æхуæдæг дæр нæ 
149 

балæдæрдтæй. Æхемæ куддæр æрбамæстгун æй. Æ уодхæссæг уинуй, æ 
царди гъæститæ ка фæккæнуй, уонæй. Æвæццæгæн, æхе лæдæрунгъон 
ку фæцæй, уæдæй нурмæ фиццаг хатт басастай еске цори, зин ин ке æй, 
уобæл. 
— Ци кæнай, зæгъис? Хæрæгбæл рабадæ. 
Цæрæг бабæй æхебæл фæрсæрдигæй æнкъардта Сæрмæти ходæз- 
молæ цæстæнгас. Æнгъæлдæн, æ медбилти дæр фæххудтæй. Биццеумæ 
хардзау фæккастæй, æдзохи дæр ин æ зæрдæ уотæ хуарз ка лæдæрдтæй, 
еци адæймаг ин абони æ тухст гъазæнгъолæ ке скодта. Фæффæсмон код- 
та, æ фæдбæл ке рацудæй, уобæл. 
— Нарти Урузмæг, — æ дзубанди идарддæр кодта Сæрмæт, — 
фæстæрдæмæ хæрæгбæл рабадтæй æма æртæ зилди æркодта нихæси. 
Фиццаг зилди ибæл адæн фурходæгæй артæнæскъудтæ фæцæнцæ. Дук- 
каги æй æрра схудтонцæ. Фал æртиккаг хатт сæ цорти æндиудæй ку рацу- 
дæй, уæд си хъипп-сун дæр нæбал схаудтæй, сагъæси бафтудæнцæ: «Зунд- 
гин Урузмæг бабæй цидæр хийнæ æргъуди кодта». Бадис хæрæгбæл? 
Сæрмæт еунæг рохсаги ниуазæнæй уæлдай арахъ хупп дæр ке не 
скодта, уой Цæрæг æхе цæстæй ку нæ фæййидтайдæ, уæд æй, ка ’й зо- 
нуй, расуг фенгъалдтайдæ. 
— Нæ, биццеу, — Сæрмæт ин æ цонгбæл æрхуæстæй. — Куд дæмæ 
кæсун, уотемæй рагон таурæхъ нæ балæдæрдтæ. Мæнæ уæдæйти хисти 
фингæй исистун куд не ’ндиудтай, уотæ горæтæй дæ райгурæн гъæумæ 
цæрун æма косунмæ æрæздæхун дæр не ’ндеуис. Фæндгæ ба дæ кæнуй, 
фал фæстеизад гъудитæ... Гъома, институт фæдцæн, Мæскуй исахур код- 
тон, горæти косун... фатери койтæ-æндæртæ... Адæнæй æфсæрми кæнис, 
— галæй рандæй æма гъогæй æрæздахтæй. Æма ци кæнуй — еу бон дæбæл 
раходдзæнæнцæ, иннæ бон дæ гъæла схондзæнæнцæ — мах рæстæги ма 
горæтæй гъæумæ ка ледзуй, зæгъгæ, æртиккаг бон ба цæбæлдæрти нигъ- 
гъуди кæндзæнæнцæ. Лæг куд æма цæмæ тундза, алцидæр уомæй аразгæ ’й. 
Цæрæг арф ниууолæфтæй. 
— Гъуддаг уой медæгæ ’й, æма цæмæ бæллун, уой мæхуæдæг дæр 
нæ зонун. 
— Дæ фиди фидæ дæр, дæ фидæ дæр ахургæнгутæ адтæнцæ. 
— Е неци давуй, — æ къох ракъуæрдта Цæрæг, фал уайтагъд 
ралæдæрдтæй, æ фиддæлти кой ин цæй думæгмæ ракиндæй, уой æма 
десгæнгæ æрлæудтæй. Фал директор фиццагау сабур къахдзæфтæй цу- 
дæй æ надбæл. Биццеу æй баййафта æма еу усмæ цудæнцæ æнæдзоргæй. 
— Æма уомæй ци зæгъунмæ гъавис? — бафарста Цæрæг. 
— Неци. Де ’уæнгти уони тог нæййес æви? Генетикæ. 
— Гъома, æз ахургæнæгæй? — æ амонæн æнгулдзи кæронæй Цæрæг 
тухуаст бакъуæрдта æ реуи фæйнæг. 
— Хуцау бахезæд! — æ къох бæрзонд исиста Сæрмæт, цума æ ар- 
митъæпæн, æ сæрбæл ци æнæуингæ фидбилиз æрхауйнаг æй, уомæ ба- 
дардта. — Хуцау бахезæд уæхæн бæллæхæй. 
150 

Цæрæгмæ фæсмон æрцудæй — æхебæл хуæцун нæма фæразуй, æ 
дес æгæр къæйних æма æргонæй равдиста. 
— Бæллæхæй си неци ес, — æхе растгæнæгау сабур гъæлæси уагæй 
загъта е. — Куститæ горæти берæ. Фал цума Сурме горæтмæ нæ баком- 
дзæнæй, уотæ мæмæ кæсуй... 
— Кæсгæ дæмæ ма кæнæд, æцæгæй дæр уотæ ’й. Зæронд уоси цæй 
горæт гъæуй? 
— Сабан дæр мин уой дзурдта... 
Ирæфи билæмæ куд бахъæрттæнцæ, уой зонгæ дæр нæ бакодтонцæ. 
Сæрмæт кæрзурдуги æхе донмæ рауагъта. «Куд рæуæг ма æй», — ра- 
гъуди кодта Цæрæг æма æ фæдбæл ниллигъдæй. 
— Дор æхсунмæ ба куд дæ? 
— Лæгъуз, — загъта Цæрæг, — дæуæй фондзинсæй къахдзæфи 
идарддæр нæ фехсдзæнæн. 
— Æдзæсгон, — фæгъгъæр кодта Сæрмæт æма дор агорунбæл фæ- 
цæй, — зæронд гал ауæдзи цæуагæ ’й. 
Цæрæг дæр систа тъæпæн тумбул дор. 
— Æхсæ! — загъта директор. 
— Фиццаг æхсти барæ директорæн. 
— Е саг ку æхсæн, уæд. Цæй, хуарз, — Сæрмæт æ размæ бауадæй, 
æ тух-æ бонæй низзуввутт кодта дор. Е æрхаудтæй дони иннæ билæбæл 
цъой бæласи къотæрти цори. Цæрæги дор æрхаудтæй минкъий идарддæр. 
— Кæми ’нцæ дæ фондзинсæй къахдзæфи? — бафарста Сæрмæт, 
æма, дон æ фæрстæ кæмæн рахснадта, уоци стур дормæ сбурдæй, æрбад- 
тæй æ цъопбæл. 
— Еци биццеу мæ цæститæй нæ цох кæнуй, — Сæрмæти цæсти 
кæрæнтти æнцъулдтæ, æ цæсгон ин еу минкъий хийнæхуз ка кодта, етæ 
медгъенцъунæй æруæззау æнцæ; минкъий раздæр, дор æхсгæй, уони ци 
ходæндзаст гъар кодта, е æрбайсафтæй. — Нæ ми æруагæс кæнуй, исон 
скъоламæ нæбал æрбацæудзæнæй, е. 
Сæрмæт æ сæр бунмæ æруагъта, куддæр ниссагъæси ’й. 
— Нæ, æгæр тæссонд æрмæгæй конд æй адæймаг, — арф ниууо- 
лæфтæй е. — Уомæ гæсгæ махæй еунæг дæр хизт нæй æнæнгъæлæ- 
ги æнамонддзийнадæй. Æрдзæ лæгæн ци равардта, уой еу бони сæри 
фæстæмæ байсуй. Мæнæ аци дон, дор, уæртæ уоци бæлæстæ, зæрæхсед, 
— Сæрмæт æ къохæй байамудта нигулæнæрдæмæ. Хор фæййаууон æй 
Уазай цъоппи фæсте æма хуæнхти сæрмæ æврæгътæ пеллон уагътонцæ, 
цума идард кæмидæр стур хуаси цъинатæбæл бандзарст киндæй. Дони 
уолæнтæбæл гъазта зæрæхседи сурх æрттивд. — Уонæнти сегасей дæр 
ниууадзæ æма сæ макæдбал фæййинæ! Цума мæлæтæй æверхъаудæр, 
фудцъулуздæр ести ес æрдзи медæгæ... 
Алан-еу фæстаг рæстæг ардæмæ арæх цудæй, бадгæ дæр аци дорбæл 
кодта, æдзинæг-еу кастæй уолæнтæмæ. Цæбæл гъуди кодта, æ зæрдæ ин 
ци хуардта? Уой неке зонуй... Цалдæр хатти гъавтон æ хæццæ радзубан- 
ди кæнунмæ. Фал мæ къохи не ’фтудæй, — растдæр зæгъгæй, мæ нифс 
151 

нæ хастон... Æз ба зæронд ахургæнæг дæн... Цума цидæр, куд æмбалдæй, 
уотæ нæ кодтан... Æма кæд машини бунмæ... — Аци дзурдтæ гъæрзæгау 
сдзурдта Сæрмæт. — Кæд æхе æхуæдæг... 
Цæрæги бауæрбæл цидæр уазал диз-дизгæнгæ æрцудæй. 
— Уанцон нæй?! — хуæрзниллæг гъæлæсæй бафарста, цума æверхъ- 
ау дзуапп фегъосунæй тарстæй, — уанцон нæй? 
— Нæ, уæхæнæй си неци ес, — дорæй æргæпп кодта Сæрмæт, — 
лæгмæ хатгай цидæр æдули гъудитæ æрцæуй. Уæлдайдæр — зæронд 
лæгмæ. Гъай-гъай, уомæн уæн нæййес... Хе маруни уæнгæ ’й ка ’ркодта- 
идæ, уæхæнæй ци адтæй е ’взонг царди? Неци. Мадæ ’ма ин фидæ, скъо- 
ла, æмбæлттæ. Хуæздæр математикбæл нимад адтæй. Олимпиадæмæ ’й 
цæттæ кодтан... 
Цæрæг рагъуди кодта, дзубанди циуавæр Олимпиадæбæл цæуй, уо- 
бæл. 
Сæрмæт дор систа, фехста æй Ирæфи уолæнтæмæ: 
— Слест цæуй. Ка ’й зонуй, цæйбæрцæ ратдзæнцæ Федарæн... 
— Федар, дан, фудгин н’ адтæй. 
— Æз дæр уоци дзубандитæ игъосун. 
Цæрæг арф ниууолæфтæй. Зæронд педагог лæдæрдтæй, биццеуи 
гъенцъун айдагъ абони æнамонддзийнадæбæл ке нæй. Æма ин загъта 
æ рагон фæндон — еуемæй уæхæн уавæри лæг æргондæр æй, иннемæй 
ба ’й кæд гъуддаги дзубанди æ сагъæсæй еу минкъий фæууæгъдæ кæнидæ. 
— Трактор нæмæ ес, — Цæрæги цæститæмæ комкоммæ кæсгæй рай- 
дæдта е, — фал æригон механизаторти дзæбæх разамонæг гъæуй. Ца- 
линмæ мах ахургæнæг агорæн, ду — куст, уæдмæ нæмæ нæ фæккæсисæ? 
Цæрæг æ медбилти æнкъард худт бакодта: 
— Магъа... Мæ гъуддаг еуæрдæмæ ку ниллух уайдæ... Уæдта мæнæй 
цæй ахургæнæг ес, трактори конд мæхецæй дæр раги ку феронх æй. 
— Киунугæмæ æркæсæ, дæ зæрдæбæл æрлæудзæнæй... Цæй, 
бакæсæн зиангунти тургъæмæ, кæд фæккæсун гъæуй. 
Берæ сæ нæбал гъудæй Тогати тургъæмæ, уотæ Сæрмæт æрлæудтæй. 
— Ци ’рцудæй, цума? Ци ’рцудæй еци биццеубæл? 
XXVI 
Дуккаг бон изæрæй Цæрæг лæудтæй горæти Къостай номбæл паркмæ 
бацæуæни. Бэли хæццæ ин ами фембæлд нисангонд адтæй. Æркастæй æ 
сахатмæ — æнæгъæнæ дæс минути ма адтæй æнгъудмæ, фал æвеппайди 
катайæмхæццæ æмир гъенцъун æ синдзин урзти æрбалхъивта зæрдæ — 
цидæр æнахур æнкъарæнæй балæдæрдтæй, æ уарзон кизгæ ке нæ фæз- 
зицдзæнæй. Еци усмæ имæ уотæ фæккастæй, цума уомæй Бэли ’хсæн фе- 
стадæй, æ егъаудзийнадæй лæги зунд тæрсун ка кæнуй, уæхæн идæрддзæг. 
Е ’уæнгтæ куддæр æркалдæнцæ, фунти арæх ке бавзаруй фæстаг рæстæги, 
еци уæззау сайд æма æнтъуснæг гурусхæй. Цума æхуæдæг æхемæ фæр- 
152 

сзердигæй билæскъелæгæнгæ кæсуй, уоййау уидта, æнахъинон уавæри ка 
бахаудтæй, уæхæн æгудзæг адæймаги. Маст рафунхтæй. Цæрæг фегъуста 
æ зæрди гупп-гупп, æрæскъиттæй æ медгъудитæй, фæууæгъдæ ’й æнть- 
уснæгæй. Æркастæй бабæй æ сахатмæ, бацудæй паркмæ. Фæстæмæ ку 
рæздахтæй, уæд колдуармæ, афишитæ нихæст кæбæл адтæй, уоци цæгин- 
дзи цори фæййидта Бэли æртæ нæлгоймагей æхсæн. 
— Сатэрæ! — æ къох бæрзонд систа Пони æма цийнæгæнгæ æнгъ- 
æлмæ кастæй — æ комкоммæ æрбацæуæги армитъæпæн æ тух-æ бонæй 
куд æркъæрцц кæндзæнæй, уомæ. 
— Ихалис этикæ, — загъта е, Цæрæги армбæл цъæхснаг рист му- 
хурæвæрдау фæууадзгæй, — кизгæй фæстæдæр цæмæн æрбацудтæ? 
Абони дин хатир фæууæд, фал дин иннæ хатт нæбал ниххатир кæндзи- 
нан. Уотæ нæй, Бэлæ? 
Бэлæ æ медбилти бахудтæй, æ сæр аразий тилд бакодта. Фал æрмæст- 
дæр Цæрæги бон адтæй еци минкъий фезмæлди кизги римæхст бостæ 
бафеппайун. Æма лæхъуæни зæрдæ бæллеццаг уодхæстæгдзийнадæй æр- 
фæлмæн æй: бостæ æрмæстхецонæн фæккæнунцæ. Фал еци минут «граф» 
Хамбий уазал цæстæнгас исбуцæу æй æ тæрнихбæл æма æхе медæгæ ник- 
кæрзтæй, уотæ хъæбæр зонгæ ин ка адтæй, еци езгардæй. Цума æ зæрдæ 
æ хурфæй ист адтæй æма ’й кадæр æнгулдзи тухæлхъивдæй сгаруй. Фал 
Цæрæг мæстгун æхемæ кодта, аци адæймаги фæййиндæ æй уотæ тухуаст 
ке стухсун кодта, уой туххæй. «Фонси муггаг, — рагъуди кодта е, — е 
’нæйнондзийнадæ баримæхсунмæ æппундæр нæ гъавуй». 
Цæрæг ин сæри гæзæмæ æнкъустæй салам равардта, фал «граф», 
цума æппундæр неци фæййидта, уотæ е ’ргон нæуæгæй раздахта Бэлæмæ: 
— Еугурæй дæр дæуæй аразгæ ’й... 
Идарддæр ци дзурдта, уой нæбал фегъуста Цæрæг — Пони ин æ 
къохбæл рахуæстæй æма ’й хæстæг баласта, æ цæсгонбæл фурæфсæр- 
мæй къæйниххуз, кенæ фуркъæйнихæй æфсæрмихуз ходæндзæг кæмæн 
гъазта, еци бæрзонд федæрттæ арæзт лæхъуæн-лæгмæ. Цума сæ еумæ 
æрбагъæбес кæнунмæ гъавуй, уоййау дууемæн дæр сæ фæсонтæбæл 
æрæвардта æ армитъæпæнтæ æма сæ кæрæдземæ тухгин æрбалхъивта. 
— Базонгæуотæ! 
— Фæддзаути Цæрæг. 
Лахъуæн-лæг ставдстæг æнгулдзитæй тухуаст æрбалхъивта Цæрæ- 
ги къох, фал дзоргæ неци скодта, комкоммæ ходæзмолæгæнгæй кастæй 
Цæрæги сæрти кумæдæр. Цæрæги къох ку суагъта, уæд æ бæсти дзуапп 
равардта Пони: 
— Макс. Граф Хамбий æрдхуард. 
— Е кæбæлти титул æй! — Цæрæгæн æ маст къæйних айуан фе- 
стадæй. Еци минут ма бæргæ рагъуди кодта, хæрæгæн æ саргъ догъи 
ци агъаз æй, уомæй фулдæр ке нæй æ гурумухъдзийнади пайда дæр уæ- 
лахезæн, фал æ тæвдæй æхе нæбал бауорæдта æма нигки хъæбæрдæр 
ниддес кодта: 
153 

— у_уу_уæ! — поезди уаст фæнзæгау бакодта, еуварс фæззилдæй æ 
нæуæг зонгæй, фал æхебæл æнкъардта цидæр фæливд ходæзмолæ, кæд 
кæсгæ Бэлæмæ кодта, уæддæр, æма æнкъардта æхе æнæбондзийнадæ. 
Æ фиййицъæстæй сцъирдта уæлдæф, æнæуой цæйбæрцæ суолæфуй, уо- 
мæй дзæвгарæ фулдæр, еу усмæ ’й æ рæугути думстæй бадардта, уæдта 
’й рауагъта. Цæрæг кæмидæр бакастæй: хе æрсабур кæнунмæ арф ниу- 
уолæфт æнхус æй. Æма æцæгæйдæр æ зæрди гупп-гупп фæссабурдæр 
æй. «Ке фуд дин æй, — загъта æхецæн, — дæ рагъ алкæмæ цæвунмæ 
цæмæн бадарис?..» 
— Цæуæн, — æхе æнцонхуз дарунбæл архайгæй, загъта Бэлæн. 
— Цæуæн, — дзуапп равардта е дæр, фал æ бунатæй нæ фезмалдæй. 
Пони федар æрхуæстæй Цæрæги цонгбæл: 
— Барæнай, кумæ хæлæф кæнис, æви дæ хæлафи реактивон хуæд- 
тæхæги матор æвæрд ес? 
Хамби æма «граф» Хамбий æрдхуард ниххудтæнцæ. Фал Поний 
дзурдарæхстбæл нæ. Бэли цæстæмæ гæсгæ — е бахудтæй раздæр. «Атæ 
еугурæйдæр дæу миутæ ’нцæ», — рагъуди кодта Цæрæг æма инæйнон- 
дзийнадæй идзаг цæститæй бакастæй е ’мбалмæ. Пони гъавта нæуæг 
мæстæймарæн айуан æ лимæни сæрбæл клоуни циргъцъопп ходау раса- 
дзунмæ, фал æ нифс нæбал бахаста. Æрмæст, æ цæстити нæма фæм- 
минæг æй ходæзмолæ, уотемæй фæрсæги каст кодта Цæрæгмæ: 
— Ацибон дæхе хузæн нæ дæ. 
— Раст зæгъис, берæ мæ нæбал гъæуй дæу хузæн исунмæ. 
— Мадта ди уæд лæг рауайдзæнæй. 
Исхудтæнцæ. Фиццаг Бэлæ, уæдта Хамби, уæдта Макс. 
— Лæг исунмæ бунмæ цæун гъæуй, уой нæ зудтон. Цонг исуадзæ, 
Пони, кумæ цæун, уордигæй ма раздæхæн ес. 
— Фал абони бонæн раздæхæн нæбал уодзæй. Ма рæдуйæ! 
— Иннæ бонтæбæл ку бухсун, уæд уобæл нæбал ниббухсдзæнæн? 
— Цæй, куройни гуæркъуæрагæ ку фестадтæ, æви де ’фсæртæ 
фæууæгъдæ ’нцæ! Лæгмæ бал игъосгæ бакæнæ. Цæуæн нæ хæццæ. Бэли 
дæр фæндуй. 
— Æз уотæ нæ загътон, — кизгæ, байдзулгæй, æ амонæн æнгулдзæй 
бадодой кодта Понимæ, — æз уин бæрæг дзуапп нæма равардтон. Кæд 
Цæрæг цæуа, уæд æз дæр, ка ’й зонуй æма сарази уон. Æндæр ку неци 
загътон. Ду мæн туххæй дзуапп ма дæттæ! 
— Гъо, фал арази дæ уæддæр? — комкоммæ ин æ цæститæмæ 
кæсгæй, бафарста Хамби. 
— Нæ зонун. 
Бэлæ бацудæй Цæрæги размæ. 
— Телефонæй мæмæ æрбадзурдтонцæ, уæдта æртемæй нæ хæ- 
дзарæмæ æрбацудæнцæ æма мæ мадæн лихстæ кæнунцæ, — Бэлæ гъ- 
æрæй ниххудтæй, — раст ин цума æхе хонунцæ. Е дæр син уотæ: мæнмæ 
ци ниуурдуг айтæ, мæ кизгæ æхуæдæг æхебæл дзуапп дæттунгъон æй. 
154 

Цæрæг балæдæрдтæй Хамбий æдзæсгон миуæ. Бэли бийнонти 
æхебæл исахур кæндзæнæй, уæдта се ’ууæнкæй сараздзæй, æ нисанмæ ’й 
тагъд æма æмраст ка бахъæртун кæна, уæхæн коммæгæс догъон! Еугæр 
ин æ ниййергутæмæ æ цæсгон батардта, уæд æнцонтæй нæбал ниууадз- 
дзæнæй æ гъуддаг. Æ къохти уæлæнгæйттæй ци кизгуттæ бафтуйунцæ, 
уонæн, æвæццæгæн, æхе æнхæст дæр нæ байамонуй, нур ба ма хæдзарæн 
дæр æхе базонун кодта. Бæрæг æй, нецæбæл байауæрддзæнæй, цæмæй æ 
фæндагбæл цæлхдортæ ма уа. Абонæй фæстæмæ Цæрæг æма уой æхсæн 
райдæдта æргон тугъд. 
— Графæн æ райгурæн бон æй абони... 
Бэли фæстаг дзурдтæмæ Цæрæг æрæскъиттæй. Уой размæ ци дзурд- 
та, уой не ’гъуста. 
— Хонæн дæ, — исдзурдта Хамби. 
Пони раздæрау федар хуæстæй æ «уацайраги» цонгбæл: 
— Гæмæх хонхбæл фингæ цæттæ ’й. Рагъуди-багъуди мабал кæнæ. 
Æнæцæугæ дин нæййес. 
Цæрæг аци дзурдтæмæ æ къох æ дзиппи рацавта æма æхцати тух- 
тонæбæл е ’нгулдзити кæрæнттæй бамбалдæй: цæмæн уотæ бакодта, уой 
балæдæрдтæй фæстæдæр; е знаг æй цæмæй ниццæвунмæ гъавта, уой 
дæр гъудæй еци сахат раст гъеуæхæн хуæцæнгарз — æхца, цæмæй сæре- 
барæ æма æнæкъæндзæстугæй бада æ хæццæ еу фингæбæл, нихæй-них- 
мæ сæ ка æрæвардта, еци еу адæймагбæл тохи. Бæргæ ’й фæндадтæй 
Бэли сæ цорæй ракæнун, фал æй æ сæрмæ нæ хаста, — зæгъдзæнæнцæ: 
æ уарзонæн байсунæй фæттарстæй. Еци сæрустурдзийнадæ ин æгæр 
хъазар ислæудтæй... 
Бэлæ адтæй æмбесонди кизгæ, фал аци изæри хузæн рæсугъд некæд 
адтæй æма некæдбæл уодзæнæй Цæрæги цæсти: цума æ федауци номбæл 
никкидæр æвæрæнтæ адтæй æма абони се ’гасей дæр равдиста. Шам- 
пайнаг сæнæй минкъий фæссурх æнцæ æ лигъз уадæлттæ, цæстити урух 
зеллакти — дууæ цийни цадеми накæ кодтонцæ дууæ золахъ фæрдуги 
— сау гагутæ, сæ арфи æдзинæг сугъдæнцæ минкъий электрон цирæгъ- 
тæ. Хамби æ бунатæй исистадæй, æ сæрæй ин ракувта, æ армитъæпæн 
ин е ’рæмбуйникъæдзæмæ бадардта, рæуæг ибæл исхуæстæй уæлæмæ. 
Нур æй æртиккаг хатт хонуй кафунмæ. Райкæнуй стъолти æхсæнти зали 
идард къуммæ, цæмæй кафгути аууон фæууонцæ. Цæрæг сæмæ æ цæстæ 
даруй. Бæрæг æй, граф кизги æхемæ хъæбæр ке æлхъевуй. Æ уод гъа- 
руй бæрзонд реутæмæ æхе нилхъевунмæ... Пони цидæр дзоруй, фал имæ 
игъосæг нæййес æма систадæй, æ къох бадаргъ кодта, сæ синхаг стъоли 
фарсмæ ци дууæ кизги бадтæй, уонæй еуемæ. Цæрæг æхебæл æнкъаруй 
кедæр ходæзмолæ каст. 
— Цо, — исдзурдта æвеппайди æ комкоммæ бадæг, æма æ цæсгон 
никки хъæбæрдæр исрохс æй, цума адæймаги æвзагбæл фиццаг хатт ке 
сдзурдта (нури уæнгæ æ цъухæй дзурд нæма схаудтай), уобæл цийнæ 
кæнуй. 
155 

— Кумæ? — десгæнгæ бафарста Цæрæг æма бафеппайдта «граф» 
Хамбий æрдхуард Максæн цæстити бæсти æ дæлæрфгути арф хъулуфти 
ехи къæрттитæ ке нитътъунстæй. Фал æ цæсгон ходæндзаст цæмæн æй, 
уой балæдæрун æ бон не ’ссæй. 
— Цо, — загъта е нæуæгæй. 
— Кумæ мæ цæун кæнис? 
— Берæ дзорун нæ уарзун. Уадзæ сæ сæхе барæ. 
Æвеппайди ралæдæрдтæй Цæрæг, æверхъау бæллахи ке бахауд- 
тæй. Тæргæ ’й кæнунцæ фингæй! Аци гъуди ин содзгæ урзтæй æ хъур 
райахæста, уотæ ’й балваста, æма ин уолæфт нæбал фагæ кодта. Фал 
сæйрагдæр е н’ адтæй. Нæуæгæй бабæй æхе æнæбонæй ке банкъардта, 
е ’уæнгтæ æваст ке æркалдæнцæ, æ марæг е адтæй. Дзæвгарæ рæстæг 
æрвдзæфау æдзинæг кастæй æ комкоммæ бадæгмæ, фал æ бон нæбал ад- 
тæй нæдæр уинун, нæдæр игъосун, нæдæр гъуди кæнун, цума дуйнебæл 
некæми неци адтæй æхе зæрди æнауæрдон гупп-гуппæй уæлдæй. Æрæги- 
ау æ къох æхе ’гъдауæй байвæзтæй коньяки авгæмæ, фужер байдзаг код- 
та мора тæнгъæдæй æма фиццаг гъуди ниййараудта æ сæри: «Сæххæтт!» 
Исиста ниуазæн, æ нарæг даргъ къах ин нилхъивта æ армитъæпæни: «Æ 
цæститæбæл!» Фал еци сахат силгоймаги азæлгæ гъæлæс бафарста: 
— Æнкъард ма кæнетæ, замманай рæсугъд кизгуттæ уæ аллифарс, 
сумах ба зæронд лæгти бадт кæнетæ. 
Е адтæй дессаги рæсугъд кизгæ Бэлæ, фал имæ Цæрæг ци барæ да- 
руй? Усми размæ Макси цæститæн ци хуасæ снисан кодта, уой, фæтæн- 
губун фужери ’дзаг коньяк — æхецæн ниуазгæ рауадæй. 
— Е ба ци ’й, — ниддес кодта Бэлæ, — цæйбæрцæ ниуазис! 
— Официанткæ! — дзуапп раттуни бæсти фæгъгъæр кодта Цæрæг. 
Æ гури конд мулдзуги хузæн кæмæн адтæй, уæхæн силгоймаг — нарæг- 
астæу, фæтæнкъилдун, цубур пъолци æма уорс раздарæни — æ уæлгъос 
æрбалæудтæй. 
— Банимайæ. 
— Цитæ кæнис! — фæгъгъæр кодта Пони, — ци губуннез бабæй дæ 
ниццавта? 
— Банимайæ, — нæуæгæй бабæй загъта Цæрæг. 
— Табуафси, — официанткæ æ раздарæни дзиппæй систа минкъий 
финсæн киунугæ æма къариндас. 
— Ма имæ игъосæ! — загъта Пони. — Цо, дæ куст кæнæ. 
Официанткæ тæрсæги каст кодта Цæрæгмæ, æ къариндаси фий 
блокноти сифæмæ сбуцæугæнгæй. 
— Кæмæ уи игъосон? 
— Мæнмæ. Банимайæ. 
— Æхсæз тумани æма дууæ соми. 
Цæрæг æ дзиппæй систа æхца, ранимадта сæ æма æ сорхед ракал- 
дæй: нæ фагæ кæнунцæ. Нур сæ къохи æй — ходæгæй ибæл мæлдзæн- 
цæ, æ миутæ син игъæлдзæги хуасæ фæууодзæнцæ. Расайдта, царæстъе- 
гъæг! Фал гæнæн нæййес, ести æргъуди кæнун гъæуй. Официантки 
156 

еуварс рахондзæнæй, балæдæрун ин кæндзæнæй... Исонмæ нæ багæдзæ 
кæндзæнæй?.. 
Исистунмæ куддæр гъавта, уотæ æ армитъæпæни февзурстæй Бэли 
гъар тумбулкъох, уæдта æваст цидæр æрбацæй. Цæрæг стъоли бунмæ 
нæуæгæй тагъд-тагъдæй ранимадта е ’хца æма цийнæй райдзаг æй æ 
зæрдæ: Бэлæ фиццагау æхе æй, лæдæруй æй, фæййервæзун æй код- 
та ходуйнагæй. Куд ин раарфæ кæна? Куд раарфæ кæндзæнæ, дæ цард 
æнæфæстæмæ фæккæсгæ ке сæрбæл раттисæ, уæхæн адæймагæн? Цæрæг 
æхца бадаргъ кодта официанткæмæ. Хамби тузмæг гъæлæсæй загъта: 
— Ма райсæ. Аци фингæ ке æй? Феронх ди æй? Мадта бæстирæ- 
сугъдау ци лæууис æ уæлгъос? 
— Æз... Мæнæн ци загътонцæ, уой кæнун... 
— Хуарз, — кæд уотæ ’й, уæд ресторани астæу дæ сæрбæл хъен 
ислæууæ, — бахудтæй Хамби, — нура бал ниуæзтæ рахæссæ. Ду ба, 
Цæрæг, дæ къапеккитæ баримæхсæ, багъæудзæнцæ дæ. 
— Куд уинун, уотемæй мæ ацибонæй æхсицгæдæр некæд багъæу- 
дзæнцæ, — ходгæй дзуапп равардта Цæрæг æма æхца официантки раз- 
дарæни дзиппи ратъунста, уæдта систадæй. Рохс, æнахур æхцæуæндзий- 
надæ адтæй æ зæрди медæгæ, балæдæрдтæй, къурццæвæнæй рацудæй, 
фæууæлахез æй. Ка ’й зонуй, ниуæзтæ дæр ин æнхус кодта æ комкоммæ 
бадгутæмæ сæрбæрзондæй кæсунмæ. «Фæстаг цæф исуадæй «графæн» 
е ’фсæри къæдзæбæл. Нокаут!» — рагъуди кодта Цæрæг æма æ цæститæ 
хийнæрттивд фæккодтонцæ. 
— Еу-дууæ арфи дзурди уин зæгъдзæнæн французаг æвзагбæл, — 
Цæрæг барæй исхуфтæй, банцадæй, уæдта æрæгиау æ дзубанди идард- 
дæр рахаста. — Фал уин еунæг дзурд дæр нæ зæгъдзæнæн. Цæмæннæ? 
Фиццагидæр, уомæн, æма сумах нæ лæдæретæ французагау, дуккагæй 
ба — мæхуæдæг англисаг ахур кодтон. 
Цæрæг æма Бэлæ сæ цорæй рараст æнцæ. 
— Лæг фæррасуг æй, — загъта Пони. — Цæуон, æ фæдбæл ракæсон. 
— Бадæ! — загъта Хамби. 
Ресторани къæсæрæй ку рахизтæнцæ, уæд Бэлæ æрлæудтæй. 
— Фестæгæй идард æй. 
— Нæй, — загъта Цæрæг, — зæрди дзæбæхæн нæ фæндаг дарæн. 
Урдуг фахсбæл асфальт фæндаги уадздзаг астæути æмраст цудæй 
горæтæрдæмæ. Цума егъау дæлвæзи содзгæ цæхæр ниппурхкиндæй, 
уотæ зиндтæй, Гæмæх хонхæй кæсгæй, æхсæви цъæх фæлми нигъулæг 
горæт е ’нæнимæдзæ рохси тæппитæй. Идард кæмидæр, къæдзтæ- 
мæдзтæй цæуй цирæгъти фæстаг рæхис горæт æма саудалинги æх- 
сæн. Уоци арæнбæл æнцайæг æрвгæрон еу рауæн адтæй прожектортæй 
рохсгонд. 
— Гол! — æвеппайди фæгъгъæр кодта Цæрæг æма банкъардта, æ 
дæларм Бэли къох куд фестъæлфтæй. 
— Фæттæрсун мæ кодтай, — загъта Бэлæ æма ин æ цонг æхемæ 
минкъий æрбалхъивта. 
157 

— Неци фегъустай? 
— Неци. 
— Гæр? Горæт ку низмалдæй, стадионæй æрбайгъустæй. Дунгæ 
ацирдæмæ кæнуй. Бæрæг æй, футболмæ нæ цæуис. 
— А-а, — цийнæгæнæгау загъта Бэлæ, — æз а æндæр цæйдæр 
туххæй рагъуди кодтон. 
— Цой туххæй? 
— Уоци тип цума нæ фæдбæл рацæудзæнæй, уотæ мæмæ кæсуй. 
— Кæци тип? 
— Уоци мадзора. 
— Æдзохæй æ медмуртæ ка ходуй, е? 
— Ду дæр уæй бафеппайдтай? Цума æнæсцохæй æхе медæгæ ести 
фудракондбæл... ести фидбилизбæл, ести лæгъуздзийнадæбæл цийнæ 
кæнуй, уотæ мæмæ кастæй. 
Æма Цæрæг балæдæрдтæй, Макси ходæзмолæ имæ фæливд æма 
тæссаг цæмæн фæккастæй, уой. Ци æнкъарæн имæ исæвзурдæй, е фе- 
стадæй бæлвурд гъуди, Бэли цъухæй æй фегъуста. 
— Гъо, раст уотæ! — разæнгардæй загъта Цæрæг. — Цума ести 
лæгъуздзийнадæбæл æхе медæгæ цийнæ кæнуй! Ду устур психолог дæ, 
Бэлæ, ард дин хуæрун. 
— О-гъо! — загъта Бэлæ. — Дæ цъухæй мæн туххæй æппæлæн 
дзурд исхаудтæй! Е уаруни бæрæггæнæн æй! 
— Æз, зæгъун, æма рæстæг уарунгарæ цæмæн хæссуй. 
Бэлæ бахудтæй: 
— Е æцæгæйдæр уотæ ку уайдæ, уæд сухæ рæстæг растидæ. 
Æвеппайди Цæрæг раба кодта Бэли гъар росæн. 
— Нæ гъæуй, — загъта кизгæ. 
Фал Цæрæгмæ уотæ фæккастæй, цума аци дууæ дзурди «нæ» æма 
«гъæуй» знæгтæ æнцæ æма, кæрæдземæ ку фæллæбориуонцæ, уæд 
«гъæуй», æнæмæнгæ, фæууæлахез уайдæ. Гъо, æнæмæнгæ, уомæн æма 
аци дессаги сабур гъæлæси æнцонæй рахатæн адтæй (уæлдайдæр ба 
ниуæзтгунæй) фæлмæн нифсдæттæг рæвдуд. Æма Цæрæг, уæхæн ра- 
уæн уæхæн фадуатæй ка нæ фæппайда кæна, уæхæнттæй н’ адтæй. Æ 
къох зирзиргæнгæ бурдæй дæлахъуртæбæл, реугудурбæл бунмæ, монц 
æма æфсæрмæй конд гъар дууæ къубарей астæумæ æма сæ бæгънæг- 
дзийнадæй æрвдзæфау фæцæй, ниндзуг æй, змæлун нæбал æндиуд- 
та. Фал уæддæр æнæкæрон æхцæуæндзийнади арфи адтæй цидæр рес 
— æнæлæдæрд æма тæссаг. Ка ’й зонуй, æ бауæр зунди сæрти рахез- 
гæй, цидæр æгъдауæй, рагацау базудта, ци бауæрмæ бæллуй, уой хæц- 
цæ тæккæ æдзæсгондæр хæстæгдзийнади сеу уни амонд аци ’хсæвæ 
ке (бастъæлдзæнæй, æма еци æнæлæдæрд рес базмæлун кодта Цæрæги 
æрвдзæф къох, тухгин ин нилхъевун кодта, æ бамбæлдæй сæр кæмæй 
зилдæй, еци бæрзонд реу, цума е стурдæр бæллец кæмæн не сæнхæст 
уодзæнæй, уоци бауæри маст уомæй есгæ ’й, уотæ. 
158 

Бэлæ æхе ратудта. Æ рæзти ку фæццæйцудæй, уæд гъæрзæгау ис- 
дзурдта: 
— Уæ еугур дæр æмхузæн айтæ! 
Цæрæг сагъдау лæудтæй фæндаги астæу, цума ’й æхгæд машини ла- 
стонцæ, уæдта æй æнæзонгæ рауæни æргæлстонцæ. Еу усмæ лæудтæй 
уотемæй æма игъуста тагъд цæуæг циргъ къаблукти къæбар-къубур. 
Фæззилдæй, ралигъдæй æ фæдбæл. Дзæвгарæ рæстæг цудæнцæ æнæд- 
зоргæй. 
— Уотæ цæмæн загътай? — æрæгиау бафарста Цæрæг. 
— Куд? 
— «Уæ еугур дæр æмхузæн айтæ...» 
— Æма раст нæ зæгъун? 
— Цæмæй уотæ зæгъай... уæхæн хатдзæг скæнай... уой туххæй... 
— Уой туххæй ци? Дзорæ, ма ’фсæрми кæнæ! 
— Мадта уотæ цæмæн загътай? 
— Уомæн æма уотæ ’й. 
— Дæхебæл æй бавзурстай? 
— Гъо. Мæнæ минкъий раздæр. 
— Æз еу дæн. Ду ба æгасей кой кæнис. Цæмæй зонис, иннетæ куд 
фæккæнунцæ, уой? 
Æфхуæрæн дзубанди æгæр карз ку кодта, уæд Бэлæмæ æвеппайди 
фæззиндтæй фудæнæни фудæнхæ, фудгин ке нæй, е æй разæнгард кодта 
мæстæй марунмæ. Фал еу гъуддаг нæ банимадта — Цæрæг ниуæзтгун 
ке æй. 
— Зонун сæ, — загъта е сæрустурæй. Æма бабæй Цæрæгмæ уотæ 
фæккастæй, цума се ’хсæн æгæрон идæрддзæг фестадæй. Уæдæйтиккон 
ивулгæ æхцæуæндзийнадæ фестадæй уæззау гурусхæ. 
— Дæхуæдæг дæр æй нæ балæдæрдтæ, уотемæй дæхе цъухæй загъ- 
тай, ци дæ, уой. 
— Ци дæн, уой дæуæй римæхсунмæ нæ гъавун. 
— Мадта зæгъай... Уой хæццæ, — Цæрæг æ сæри æнкъустæй райа- 
мудта фæстæмæ, ресторанирдæмæ, — уой хæццæ уе ’хсæн ести адтæй? 
— Ке хæццæ? 
— Граф Хами хæццæ? 
— Æз уæхæн нæ зонун. Граф Хамби зонун. 
Маст хæлборцъгæнгæ рабадтæй тæккæ хорхи, зунд радзæгъæл æй. 
Æ къахист рахæлхъойтæ ’й. Фал Бэлæ неци бафеппайдта. Æрмæстдæр 
фегъуста, æ фарсмæцæуæг арф куд ниууолæфтæй. Æма ин фæттæрегъæд 
кодта. Фæккастæй имæ фæрсмæ æ медбилти ходгæй. «О ме ’дули ры- 
цæр!» — сдзурдта æхенимæри. Радзорунмæ ин гъавта: «Хам æма Хамби 
еу æнцæ. Фæстаг хатт мæ кафунмæ ку ракодта, уæд мин лæгдухæй раба 
кодта. «Аци кафт дин фæстаг уодзæнæй мæ хæццæ». — «Аци изæр?» — 
ходгæй бафарста æдзæсгон. — «Еугур изæртæ æма еугур бонти дæр». — 
«Уой фæййиндзинан!» Æз æй кафгæ фæууагътон, фингæмæ раздахтæн. 
Ду адтæ æцæг рыцæр, сæ бунæтти сæ ниввардтай — уой е ’хцабæл æ 
159 

зæрдæ даруй, ду ба дæ сугъдæгдзийнадæбæл. Ду дæ æгасей хуæздæр, 
æгасей бæгъатæрдæр...» 
Е загътайдæ гъæуама аци дзурдтæ аци изæри. 
Фал Цæрæг фæрраздæр æй: 
— Зонун æй, Хамбий зонис. Æма ’й цæмæннæ зонай — «граф»! 
Æрмæст еу минкъий систрагъ граф æй, кæркгъос, фал уомæй ци уæл- 
дай ес, силгоймæгти арф анализтæ кæнунмæ нæ евдæлуй, уæдта сæ е 
гъæугæ дæр нецæмæн кæнуй. Æз алцидæр балæдæрдтæн. Е адтæй спек- 
такль. Раст зæгъун гъæуй, лæгъуз спектакль н’ адтæй. Фал уой бæрцæ 
фудæбæнттæ кæнун цæмæн багъудæй, уой мæ сæр нæ ахæссуй. Уогæ ’й 
лæдæргæ кæнун. Гъеууотæ... Дæ мадæмæ бацудæнцæ, тухтæ æма фуд- 
тæй дæ сарази кодтонцæ. Адтæй уотæ, æнæмæнгæ. Ду уæхæн кизгæ 
нæ дæ, фадуат уогæй, æ аргъ уæлæмæ-уæлæмæ ка не стæра... «Графи» 
цæстæмæ... Цæмæй никки хъæбæрдæр раледзæ-баледзæ кæна æ къахи 
фийтæбал дæ аллифарс. Лæдæрд æй алцидæр. Фал ди халон æма робаси 
хабар ма феронх уæд. Куддæр дæ разарун кæна, уотæ дæ цихт дæ цъухæй 
æрхаудтæй! Идарддæр. Æ хæццæ кафтай. Хъуритæ дин кодта. Идарддæр 
спектакль цæуй æ кульминаций цъопмæ. Сæркъуæр мæ хæццæ байзадæй 
æма домуй, цæмæй æз ракуйти уон. Актёртæ гъазунцæ, куд не ’мбæлуй, 
уотæ хуарз. Фал уæддæр се ’гасемæй скурдиадгундæр разиндтæй спек- 
такли героиня! Финги уæлгъос ци еунæг сугъдæгзæрдæ адæймаг ес, уой 
ходуйнагæй фæййервæзун кæнуй... Сосæггæй ин æ къохи фæссагъта 
æхца. Цума цæмæн? Е æй сæйрагдæр фарста, куд фæззæгъунцæ, идейæ. 
Цæмæн, зæгъетæ? Уомæн æма еци адæймаг æй æ раздæри уарзон, æ ба- 
комкоммæ ба бадуй гъæздуг лæг — «граф», æ фæдбæл зелун ка байдæд- 
та. Æма гъæуама уотæ маке зæгъа, æ кавалер нецæййаг æй, æхца имæ 
нæййес. Науæд ин æхе туххæй дæр рагъуди кæндзæнцæ: «Гæбæр бæх 
æхе гæбæр бæхбæл хафуй!» . 
Райгъустæй идард сабидогæй ставд кæрдæги халæй конд цъеууасæ- 
ни цъæхснаг уаст. 
— Фæлхæрст! — никкæрзтæй Бэлæ æма ралигъдæй. Цæрæг æй бай- 
йафта, æ размæ фæцæй. 
— Рæстдзийнадæ цæститæ къахуй! 
— Еуварс! 
Уоци минут Цæрæги цæститæ ратартæ ’нцæ фарити рохсæй. «Вол- 
гæ» дзухълæуд фæккодта сæ цори. Фæццудæй фæстаг дуари тухгин 
тъæпп æма сæ сæргъи февзурстæй Хамби: 
— Ка айтæ? А-а, уæхуæдтæ ку айтæ! 
— Уæ над даретæ, махмæ ма кæсетæ, — загъта Цæрæг. 
— Гъо, фал Бэлæ цæбæл кæуй? 
— Дæ сæр фæррессæй, алцæбæл æгæр ку мæтæ кæнай, уæд. 
Хамби æдзинæг кастæй Бэлæмæ. 
— Некæд некæмæн ниххатир кæндзæнæн аци кизги бафхуæрд. 
Æма Цæрæг балæдæрдтæй, æрцудæй еци æверхъау усмæ, нуртæккæ 
дæр ма æ зæрди арфи æ еувæрсти рахезунмæ кæмæн бæлдтæй. Хилæмæ 
160 

сауæнгæ фæрсæй дæр æ бон æдухстæй кæсун нæй, æ зæрдæ куддæр нис- 
сæххæтт ласуй, уолæфт ин нæбал фæффагæ кæнуй. Нур æхуæдæг ба- 
хаудтæй — е дузæрдуггаг нæбал æй, æнæ фидбилизæй рацæуæн кæцæй 
нæййе, уоци тæссаг зеллакки. Адæни хилæ сирдти хилæй æверхъаудæр 
уомæн æй, æма еу иннемæн æнауæрдон гурумухъ тухæй архайуй айдагъ 
æ бауæр нæ, фал æ намус басæттунбæл дæр. Цæрæг берæ æнцондæрæй 
стох кодтайдæ нуртæккæ цифæнди сирди хæццæ дæр, фал æ фарсмæ 
лæудтæй æхе хузæн адæймаг хъазар, фæстаг модæмæ гæсгæ худ костю- 
ми, Бэли цæстæмæ гæсгæ ’й цифæнди мадзæлттæй дæр бафхуæрунмæ, 
фегадæ кæнунмæ, уæдта нецæййаг дзаумайау æ цардæй рагæлдзунмæ 
цæттæ ка адтæй. Æма Цæрæг мæлæтæй нæ тарстæй, фал мæлæтæй 
хъæбæрдæр тарстæй, æхе адæймаг, нæлгоймаг цæмæйдæриддæр хонуй, 
уой минкъий дæр æрниллæг, æртасун кæнунæй. Æма ин еци æбуалгъ тас 
цагъайрагау сбаста е ’уæнгтæ гадзирахаттæй æма ’й уотемæй æрлæуун 
кодта е ’знаги нихмæ. Бэли цори — фуддæр фудæн нæййес æргъуди- 
гæнæн! Цæрæг арф ниууолæфтæй, фал ин аци хатт е нæ фенхус æй, æма 
æхенимæр цидæр æнахур, æнæлæдæрд, фал илгъæйдзаг гъудийæй карз 
нилгъиста, æ зæрдæ, æбуалгъ гæбар-губурæй реуи фæрстæ ка тонуй,— 
уоци усми е æ къохи фæцæй — идардмæ ’й фехстайдæ. Кæцæйдæр 
тухгин цухцурæгтæй калдæй рохс, фал Цæрæг нæ лæдæрдтæй — кæ- 
цæй, æрмæст уидта, Хамби Бэли бæгънæг цонгбæл, дæлармæй минкъий 
дæлдæр куд хуæцуй æма цидæр куд дзоруй, — ци, уой дæр æ зундмæ 
нæ хъæртун кодта. Æ уоди еугур хæйтти медбастдзийнадæ фехалдæй, 
æрмæст ма цæститæ се ’хæс æнхæст кодтонцæ æнæлазæ, рохси хæлтти 
зир-зирæй скъафтонцæ æнахур аууæнтти змæлд, хъанзмæ ’й æрвистон- 
цæ, фал зæрдæ, æнæхаири зæрдæ æ гупп-гупæй къулумпи кодта,уони 
медес раертасунбæл æма хумæтæгдæр хинцуйнаг — нуртæккæ ци кæнун 
гъæуй, уой раст ралух кæнунбæл зунди тухкуст. Фал æвеппайди бæлвурд 
æма ирдæй фегъуста граф Хамбий гъæлæс: 
— Маймули! 
Уæдта идардæй, хъæбæр идардæй: 
— Ниууагътæ, мæн неке бафхуардта. 
Гъо, е Бэлæ æй. Уой дзурд зинги бандзæвдау Цæрæг банкъардта æ 
уодбæл æма бабæй хуæрзхæстæгæй, æ тæккæ сæри кæхцæбæл: 
— Аран-гута-ан! 
«Æвæдзи, орангутанг зæгъунмæ гъавта аци фонс», — рагъуди кодта 
Цæрæг æма зинги стъæлфæнау цидæр ходæги тæпп иссугъдæй кæмидæр 
æ сæри магъзи æнтъуснæгдзийнади. Æма ’й е æваст æрæскъетун кодта, 
фæууæгъдæ ’й кодта æдзæм хъурдохæнæй, сæ дон кæмæн ракæлуй, уоци 
гъостæ сæ гув-гувæй куд фæууæгъдæ унцæ, раст гъеууотæ. Æма æ уоди 
медсæребари фиццаг исуолæфтбæл уотæ бацийнæ кодта, æма æ хъаурæ 
æхемæ раздахтæй, раскъудæнцæ е ’уæнгти бæститæ. Идзулд рагъазта æ 
цæсгонбæл — Цæрæг æхе фæрсæрдигæй уидта, уидта, æ цæсгон куд ба- 
рохс æй, уой дæр. Æхе еуварс фехста — Хамбий тумбулкъох æрбатахтæй 
æ галеу гъоси фæрсти. 
11 Малити Васо 
161 

— Ниууагътæ! Сирдтæ нæ айтæ. 
Е Бэлæ æй. Цидæр æнахур диз-диз кодта Цæрæги бауæр æнæгъæнæй 
дæр. Цума æ къох уæззау æндзугдзийнадæй раскъудта, уоййау бацавта 
Хамбий, æхуæдæг дæр æ рæуигъди хæццæ размæ бакиудтæй æма æмир 
гупп исуадæй æ реубæл. 
Бэлæ: 
— Кæрæдзей дæр рамаретæ! Æз фæццæун... 
Цæрæг хили райдайæнæй нурмæ фиццаг хатт æнхæст æма ирдæй 
банкъардта, ци фидбилизи бахаудтæй, уой æверхъау æцæгдзийнадæ: 
æ комкоммæ — æнæуинондзийнадæй мумий сæрау дзæвгарæ ка фæм- 
минкъийдæр æй æма уомæй никки тæссагдæрхуз ка адтæй, еци цæсгон, 
фарити æдзинæг рохс, æма, зæрдæ кæмæй уазал кодта, еци гъудий 
гæбæзтæ: «машинæ... ходæндзаст...» Фал сæйрагдæр ба е адтæй, æма е 
’гас уодæй æнкъардта, аци æверхъау цау цидæр гъæуагæ ке ’й, фал ци, 
уой нæ фæразта балæдæрун. Фал æвеппайди машини дуари тъæпп ку 
фæццудæй, уæд рагъуди кодта, Бэлæ цидæр ке фæцæй, уой. Уингæ ба 
фæккодта, фарити рохсмæ никки æбуалгъдæр ка кодта, уоци ходæндзаст. 
Макс имæ æрбацæйцудæй. «Тагъддæр!» — ниййазæлдæй Цæрæги сæри. 
Æма æ тух-æ бонæй, егас гури уæзæй ниррæуигъта æ комкоммæ хæбæц- 
цæ лæууæги. Цæф сæмбалдæй æ тæккæ билтæбæл, уой Цæрæг хуарз 
банкъардта æ тумбулкъохи æнгулдзити хъæбæр тегътæй. Хамби ратах- 
тæй фæстæмæ, сидз-мудзи бахаудтæй е ’рдхуарди гъæбесмæ, æ зæнгтæ 
куддæр фæддудæгътæ ’нцæ. Цæрæг фæййидта, тог æ билти кæрæнттæй 
куд фемæхстæй. «Ледзгæ!» «Бэлæ!..» Æмсугъд скодтонцæ дууæ дзурди 
дууæ цирагъей хузæн æмарахустæнцæ еумæ. Рохси гулфæни алфанбулай 
æрзилдæй æнæкæрон æхсæвæ — æмир æма тæссаг. Цæрæг æргъуди код- 
та: Макс цидæр æрбацæй. Цидæр æбуалгъ æнкъарæн ниццавта зæрдæ, 
фæстæмæ фæззелунмæ гъавта. Фал тад издийæй конд зæл æмирæй фæп- 
пурх æй сæри магъзи. Уæдта цидæр æрбацæй. Фæккиудтæй, æрхаудтæй. 
Раст еци рæстæг машинæй рахизтæй Пони. Киудтитæгæнгæ бацу- 
дæй Макси цормæ. Макс æ медбилтæ худтæй, æ къохи устур винтæз- 
дохæн дæгъæл. Кастæй, æ къæхти буни мардау ка æрфæлдæхтæй, уой 
сау туфлитæмæ. Пони дзоццæги æрбадтæй Цæрæги уæлгъос, фал ин 
кадæр хæрдмæ сивазта е ’фцæкъуатæ. Пони уæлæмæ скастæй ’ма фæй- 
йидта Макси райдзаст цæсгон. 
— Ци? — загъта Пони æма ин фенцондæр æй: минкъий уорс цæп- 
пæр расхъиудтæй зæнхæмæ, æма æ уолæфæнтæ фæууæгъдæ ’нцæ. 
— Исистæ уæлæмæ, куййи муггаг! — загъта Хамби. 
— Рамардтонцæ лæги, — нирдеуагæ кодта нæуæгæй Пони. 
XXVII 
Сурме балæдæрдтæй — æрцудæй æ адзал. Æ цæститæ минкъий 
фæххуæстæнцæ, æма цидæр æнахур бæгънæг дууæ бауæрей змæлдæй 
æ уод æнæгъæнæй дæр уæззау гъезæмарæ æма карз зæрдæристæй рай- 
162 

дзаг æй, фестъæлфтæй æма райгъал æй. Æбæрæг фун райсавдæй, фал æ 
фæсте фæууагъта тас, æрдæгхуст арти тæвдæ æртхотугау. Сурмей фæн- 
дадтæй исистун, цирагъ исасодзун, цæмæй е ’муод æрцæуа, фал æ бон 
нæ бацæй æхебæл исхуæцун, уотæ уæззау æма фæллад адтæй æ бауæр. 
Æхе сабургай разилдта, æ фарсбæл æрхустæй æма базбæл фегъуста æ 
зæрди уæззау гупп-гупп. Æма æвеппайди ралæдæрдтæй — æрцудæй 
æ адзал. Уоци гъуди еу усмæ æ тарф карзæй адтæй æнцойнæ æма ирд, 
уæдта фестадæй сагъæс — мæлæтбæл нæ, уомæй стурдæр цæбæлдæр: 
зумæги къæсæрмæ хуар æма согбæл мæтау адтæй хумæтæг, фал æгъатир. 
Æма Сурмей цæститæ æваст уæрæх байгон кодта, къуар хатти аллиху- 
зи дзуаппитæ кæмæн лæвæрдта, фал нур æ тæккæ фæскъæбот, талинги, 
фæстæмæ ракæсун кумæ не ’ууæндуй, уордигæй адæймаги æвзагбæл нæ, 
фал цидæр æгъдауæй, сæригъунти уедæгтæмæ диз-дизгæнæг цидæри 
бавнæлди хузи ке балæдæрдтæй, уоци зонгæ фарст: «Гæр, цард æндæр 
неци æй? Æви, адæн ке нæ лæдæрунцæ, уæхæн сайæн миуæ ’й?» Сурме 
дзангъир цæститæй кастæй къæразæмæ, кæд фæззигон æхсæвæ мæйдар 
адтæй, уæддæр. Уордигæй хæдзарæмæ калдæй сау издий хузæн уæззау 
рохси фæлдесонд æма е дæр нифс адтæй зæрдæн — æнде, æгæрон дуй- 
ней адæн цæрунцæ, ревæд хæдзари æдзæм тари ба е еунæг æй. 
Фæззигон дунгæ хилæгæнæг уосау къæразæй медæмæ æрбане- 
уй «у-уу-у», уæдта кумæдæр изол ратæхуй, æма бабæй нæуæг хъаури- 
ти хæццæ фæстæмæ ку фæззелуй, уæд раздæр иссæуй сæ бали бæла- 
си сифтæрти тарст сæбар-субур. Къæразги æвгитæ кæрæдземæн сæхе 
æвзагбæл цидæртæ тагъд-тагъдæй радзорунцæ, уæдта бабæй еу усмæ 
фæссабур уй сæ дзинг-дзинг. 
«Цæмæй тæрсун?» — æхе бафарста Сурме æма æ хуссæни рабад- 
тæй. Арф ниууолæфтæй æма хæдзари талингæ къумтæмæ ракастæй. 
Къæсæрбæл имæ цидæр адæймаги æндарги хузæн фæккастæй, фал уай- 
тагъд æргъуди кодта, е, Цæрæг ин фарæ 8 Мартъий бæрæгбонмæ ци 
пæлæз балхæдта, е æй, æдосæ изæр æй дуари къуæрд зæгæлбæл æра- 
уигъта, æ сæрæй ба — æ пуховкæ хизæ. (Цæрæги лæвар имæ æ кари 
аккаг нæ фæккастæй, фал зиани дæр, цийни дæр зæронд уоститæй бе- 
ретæбæл фæййидта «горæтаг» уæледарæс æма æхецæн загъта: «Догæ ци 
æй, уой кæнун гъæуй».) 
Айсоми æ гъог æргъаумæ раскъардта. Æ сæр зелгæамат кодта, е 
’уæнгтæ лæмæгъ адтæнцæ, уотемæй хæдзарæ бæстон бафснайдта, нихс- 
надта Цæрæги зæронд дзаумæуттæ, кæд цъумур н’ адтæнцæ æма сæ 
дарæг нæбал адтæй, уæддæр. Уæдта æхе устур æрхи таси нихснадта. Æ 
уæле скодта аци пæлæз, пуховкæ бабаста æ сæрбæл æма рацудæй гъæун- 
гæмæ. Кумæ æма цæмæн, уой æхуæдæг дæр нæ лæдæрдтæй дзæбæх, фал 
колхози правлений цори ку æрлæудтæй, уæд балæдæрдтæй, нур æй уал 
анзи гъезæмарæй ка маруй, еци сосæгдзийнадæ бабæй æй нæуæгæй — 
нур цалæймаг хатт? — ке æрлæуун кодта, колхози сæрдар кæми бадуй, 
еци хæдзари цори. Цидæр къех гъудийæй зæронд уоси цæсгон исрохс 
163 

æй, азгъунсти устур къæрæзтæмæ кæсгæй, æма сабургай фæстæмæ раз- 
дахтæй æ хæдзарæмæ. Уæд бонæй дзæвгарæ исцудæй, уоци афони сæр- 
дар æ бунати нæбал фæууй, уой хуарз зудта Сурме, фал уæддæр рацу- 
дæй, цæмæй зонгæ-зонун æхе расайа, гъома, адтæн имæ, фал уоми нæ 
разиндтæй... Цудæй сæргубурæй, ка ибæл æмбалдæй, етæ ’й фарстонцæ, 
ести лæгъуз хабар æрцудæй, зæгъгæ. 
— Дуйней фарнæ нæ лæгъуз хабарæй бахезæд, — дзуапп лæвардта 
е æма син зæрдиуагæй арфитæ кодта. 
Æ хæдзари къæсæрæй ку æрбахизтæй, уæд банкъардта, хъæбæр 
ке бафæллад æй. Хуссæн æй æхемæ ласта, фал, фæззæги къæсæрбæл 
ку ’руатон уа, уомæй тарстæй æма æхе ниффедар кодта. Бон цубурдæр 
кæнунæн цидæртæ архайдта, фал ци, уой нæбал гъуди кæнуй, æнгъæл- 
дæн, хъæдæрттæ стъигъта... Изæрæрдæмæ æд дзаумæуттæ æхе æруагъта 
хуссæнбæл, фал уайтагъд исистадæй, — гъон тагъд æрæскъæрдзæнцæ, 
гъог гъудкæнуйнаг æй... 
Сурме æ сæр базбæл æруагъта æма бабæй дзангъирæй кастæй 
къæразгæмæ — саугурмæ æхсæви изди рохсмæ. Æма дунги неунмæ 
нæуæгæй балæдæрдтæй — æ адзал æрцудæй. Фал бабæй еци уæлвонг 
æма ирд гъуди фестадæй сагъæс, — мæлæтæй тухгиндæр æма агъаз- 
загдæр — царди кондбæл сагъæс, æма иннæ æнкъарæнтæ, тас æма катай, 
а дуйнейæн «хуæрзбон» зæгъуни тарф æрхун, — се ’гасей дæр æ аууон 
фæккодта, цума бæзгин сау мегъæ — идард æврæгъти. 
«Дуйней фæлдесонди рæстдзийнадæ, æвæццæгæн, стонг лæг гъар 
комидзаг куд ранихъуæруй, уотæ æнцон ранихъуæрæн нæй. Фал мах 
цæмæн равзурста, махæй цæмæн фæлваруй æгас дзилли фарнæ? Цæмæн 
æрдомдта махæй нивæндтæ, цæмæн нин рамардта нæ дарæги, цæмæн 
фæххауæццаг кодта хестæр биццеуи? Цæмæн мæ скодта æвдесæн еци 
æнамонд изæри Æдарцти ходуйнагæн? Æнсувæр æма хуæрæ...» 
Сурме никкæрзтæй æма бабæй фæлмæн бази хурфæй райгъустæй æ 
зæрди гупп-гупп. 
«Аци хабар ку рагъæр уа, уæд гъæу фæхходуйнаг уодзæнæй æносмæ, 
адæймагбал æууæнкæ нæбал уодзæнæй... Ци ми домуй дуйней сконди 
рæстдзийнадæ? Ниффæразтон, гъæуай кодтон нæ сосæгдзийнадæ. Нæхе 
тоггини бунати исивардтан Æдарцти рази. Нур ба нæ багæлста нæуæг 
туфули, тæккæ æнауæрдондæр фæлварæни. Æма уойфæсте æз цæрунæн 
нæбал бæззун. Æвæццæгæн мæнмæ адзал æхе еци æбуалгъдзийнади 
хузи равдиста... Фал е адзалæй фудцъулуздæр ку адтæй...» 
Сурме арф ниууолæфтæй, æхе иннердæмæ разелунмæ гъавта, фал 
æй цидæр гъигæдардта фезмæлунмæ, æрмæст ци, уой гъудийæй нæ 
ахæста, æнкъардта æй æ фæсонтæй — цифæнди æнæнимæдзæ æма 
æгæрон æндаргтæ дæр æнцонæй кæми бацæудзæнцæ, уоци къундæг 
уати къумти тар. Еци ’хсæвæ æхе хæдзарæ æгъатирдæр адтæй сауда- 
лингæ дуйнейæй, — е уæддæр минæг рохс æрвиста минкъий къæразгæй 
æрхæн зæрдæмæ. Æма æвеппайди карз арвæрттивдау еци æнтъуснæг са- 
164 

гъэести мегъи ферттивта æнахур гъуди: «Мæ хæдзари фудæнхæ райстон 
— дуйней фарнæн æй æлгъист бæхау фæккосун кодтон. Æма ми нур мæ 
ревæд къона æ маст есуй сау талингæй, дуйне ба мин зин сахат æрветуй 
æ арфæ — рохси цъита. Гæр, аци еунæг минæг нифси тæппи туххæй 
фæццох кодтон мæхе мæ бæдоли тавсæй? Æви дуйней сконди рæстдзий- 
надæ нæййес æма цард мæнгæ фунау сайд æма фæливд æй...» 
Æма бабæй нæуæгæй цæститæбæл рауадæй дууæ бæгънæг бауæрей 
змæлд... 
«Гъо, — загъта Сурме, — мæ адзал æрцудæй. Ци фæццардтæн, е 
мин фагæ æй...» 
Фал зæрдæ нæ арази кодта еци гъудий хæццæ. Мæлæтæй нæ тар- 
стæй, тарстæй, мæлæтæй тухгиндæр ка æй, уæхæн бæллахæй: дуйне 
хуæрæ ’ма æнсувæри æбуалгъ хабар ку фегъоса, уомæй. Ци кæндзæнæй 
уæд гъæубæстæ? Еци сæртæг кизгæ? Æ фидæ, æ мадæ... Æма Сурмемæ 
уотæ кастæй, цума аци рохс дуйне æгасæй дæр сæмæнтъери æй, æма æй 
е ба уадзгæ кæнуй уотемæй, лæгъуз æфсийнæ æ хæдзарæ æнæфснайдæй 
куд ниууадзуй, уотæ. Фал ци хузи, ци ’гъдауæй ссугъдæг кæна гъæуи 
фарнæ, уомæн неци лæдæрдтæй. Дуйне иннердæмæ рафæлдахтæй... 
Къæразæ рохсæй-рохсдæр кодта. Хæдзари къумтæй сæхе равди- 
стонцæ дзаумæуттæ. Дунгæ банцадæй. Сурме рафунæй æй, фал, ци 
афони фестуй, раст еци афони фегъал æй. Æ зæрдæбæл æрбалæудтæй 
е ’хсæвæ, уæззау фæд байзадæй е ’уæнгти æдоси карз гъезæмарæй, 
фал, ку систадæй, уæд æхе банкъардта, куд æнгъæл адтæй, уотæ иуонг- 
рæуæгдæрæй. 
Хæдзари зилдтитæ фæцæй æма бабæй рараст æй колхози правле- 
нимæ. Æ мæлæти размæ федарæй сфæндæ кодта Сабанæн сосæгдзий- 
надæ сгъæр кæнун. Фал фæндагбæл рагъуди кодта, уоми нæ уодзæнæй, 
зæгъгæ, æма цæхгæрмæ гъæунги тегъæбæл фæззилдæй, æ хæдзарæ кæми 
’й, уоцирдæмæ. Æхуæдæг уоми ку нæ уа, уæддæр ин æй æ уосæн зæгъ- 
дзæнæй. Сæ цормæ ку бахъæрттæй, уæд десгæнгæ æрлæудтæй: Æдарцти 
синхонтæ — Дзасболти хæдзарæ уоми нæбал адтæй! Æ бунати лæуд- 
тæнцæ агорийæй амад бæрзонд фæрстæ, къæрæзтæ æма дуæртти фæтæн 
къæрттити хæццæ. Еу æма дууæ хатти нæ фæццæйцудæй Сурме аци 
гъæунгти, еу æма дууæ хатти не ’рлæудтæй Æдарцти Сабани колдуармæ. 
Фал-еу имæ уайдзæфгæнæгау æдзинæг кастæй сæ синхæгти рагон диго- 
рон ниллæг хæдзарæ æ унгæг къæрæзтæй, æ кæлæдздзаг сæри бунæй. 
Æма-еу фæстæмæ раздахтæй зæронд уосæ æ сосæгдзийнади хæццæ. 
Уойфæсте цæун райдæдта Сабани косæнбунатмæ, цæмæй æй еци хæ- 
дзари æнахур уиндæ мабал хъор кæна. Нæбал æй... Æ бæсти зæнхæбæл 
федар лæуунцæ бæрзонд фæрстæ. Æ цæстæнгас си сесун нæ фæразуй 
Сурме. Æма æваст бафеппайдта рагон кæлæдздзаг хæдзарæ æма æрдæг- 
арæзт урух азгъунсти æхсæн цидæр егъау æмхузондзийнадæ. Е адтæй 
къæрæзти касти æцæгдзийнадæ æма уайдзæф! Æвæццæгæн, зæронд бун- 
дор нæуæгæн ниффæдзахста, æхе аци силгоймагæй куд гъæуай кæна... 
165 

Сурме фæззилдæй фæстæмæ. Тагъд къахдзæфтæй цудæй æ хæдзарæмæ. 
«Дуйней фарнæ, зæрондæй мæ æнамонд къахдзæфæй бахезæ! Æнавгæ 
нæуæг хæдзарæмæ фудæнхæ цæмæн хæссун? Фудголи сæр баййафæд 
синхаги хæрандзийнадæ — уомæн дæр æй мæ цæстæ нæ бауарзидæ». 
Сæхемæ ку ’ссудæй, уæд æ дзаумæуттæ раласта. Зилдæй сæр, æ 
къæхтæбæл дзæбæх нæбал лæудтæй. Балæдæрдтæй: уатон сæйгæ æрцæй. 
Иннæ уати хуссæни бунæй устур цумæданæ раласта, систа си нæуæг 
гъæццоли агъодæ æма хуæрз туййæвæрд уорс гетен гобанæмбæрзæн 
цуппæрдегъон дудæгътæй, уæдта сæ фæстæмæ ниввардта, — ци нæ 
фæууй, иуазæг ку фæззинна, уадзæ ’ма цæттæй лæууонцæ, æхе гъæццоли 
цъæрттæ æма æмбæрзæнтæ дæр цъумур нæма ’нцæ. Æрхустæй. Æруа- 
тон æй. Æвгарста æй гъоги мæтæ, — ка ’й багъуд кæндзæнæй. Туххæй- 
фудти систадæй, тургъæмæ рацудæй æма кауи сæрти сæ синхонти биц- 
цеумæ дзоруй: 
— Валик, мæ бони радæ, ниууайæ Зæринæмæ, уæ ахургæнæгмæ. 
Сурме дæмæ, зæгъæ, дзоруй. 
Биццеу ледзгæ рандæй, æвæццæгæн, естæбал фæггурусхæ ’й, æма 
цалдæр минутей фæсте Зæринæ дæр хæстуолæфтгæнгæ æрбалæудтæй 
сæ тургъи. Сурмей баййафта хуссæни — арф ниннигъулдæй гъæццоли 
буни, уазалæй гæрцц-гæрцц кодта. Дуари гъæрмæ фæрсмæ ракастæй. 
— Кизгæ, фæззиндтæ? 
Зæрини зæрдæ æрбаунгæг æй — еуемæй, аци фæлмаст цъухи ад- 
тæй, æрмæстдæр мадæй ка цæуй æма уомæ гæсгæ рагæй, хъæбæр рагæй, 
сабийи бонтæй нурмæ ке некæдбал бавзурста, уæхæн хеуондзийнадæ, 
иннемæй ба — зæронд уоси уиндæ хуссæнмæ æгæр еунæг æма тæре- 
гъæддаг адтæй. 
Æвзаги сæри рабадæг кунæг комидон тухнихъуæрд никкодта 
Зæринæ. 
— Ести ди ресуй, Сурме? — æ сæргъи æрлæугæй, бафарста е. 
— Мæнæн неци ’й, — ехæнрезæгæнгæ загъта зæронд уосæ, — фал 
гъог... Фонс айфонмæ æрбаскъæрунцæ. Мæ бон, зæгъун, исистун ку не 
’суа. Уой туххæй дæмæ рарвистон. 
— Уобæл æгириддæр ма тухсæ, — Зæринæ имæ æргубур кодта, æ 
тæрнихбæл ин æ армитъæпæн æривардта, — ци ди ресуй? 
— Ресгæ ми неци кæнуй. Куддæр ме ’уæнгтæ мæхебæл нæбал хуæ- 
цунцæ. 
— Цалинмæ фонс цæунцæ, уæдмæ бал дохтурмæ ниууайон. Нуртæк- 
кæ ами уодзæнæн. 
Зæринæ рацæйцудæй æ цорæй, фал æй Сурмей нидæн цъухидзурд 
бауорæдта: 
— Нæ гъæуй, кизгæ, — загъта е, — нæ гъæуй. Дохтур нездзæбæх- 
гæрæг æй, фал, ке базæронд дæн, уомæн ци хуасæ ссердзæнæй? 
— Тæвдæ дæмæ ес, Сурме. 
— Минкъий ма бангъæлмæ кæсæн, кæд мин фенцондæр уа, уæд... 
Ку дин зæгъун, фагæ фæццардтæн. Æносмæ ба неке цæруй. 
166 

— Дæхе зæронд ма хонæ... Дæ карæнтæ ма... 
— Мæ карæнтæ. Гъо... Ес ма мæн карæнтæ... 
— Дæуæй берæ хестæртæ дæр... 
— Гъай-гъай, ес... Ес берæ... Неци мин æй, исон раистдзæнæн. Дæ 
размæ медæггаг уати цинкæ бедира. Рахснæ ’й, уоми радоцæ гъог. Берæ 
нæбал кæнуй, фал уæддæр... Уой фæсте ба имæ уæс рауадзæ. Уæдта сæ 
скъæти бакæнæ. Уæси æхе хатæнмæ баскъæрæ, дуар ибæл дзæбæх рах- 
гæнæ... Æнгъæлдæн, æрбацудæй еци хайуан. 
Æндæтургъæй æрбайгъустæй гъоги уасун. Зæринæ къибилай хæц- 
цæ тургъæмæ рацудæй. Фæстæмæ ку ’рбаздахтæй, уæд Сурмей фунæй- 
йæй баййафта. «Уадзæ ’ма рахусса, — рагъуди кодта кизгæ, — кæд ин 
фенцондæр уайдæ». 
Æхсир пецбæл стæвдæ кодта æма æнгъæлмæ кастæй, сæйгæ кæд 
райгъал уодзæнæй. Берæ бадун æй нæ багъудæй, Сурме æ медфунмæ 
уæззау фестъæлфтæй æма æ цæститæ байгон кодта. Дзангъирæй кастæй 
æ уæлгъос лæууæгмæ, цума, ци адтæй, уой нæбал гъуди кодта. 
— Æнгъæлдæн, рафунæй дæн. 
— Æрмæст, хъæбæр минкъий. 
— Ду нур цо, мæ бони радæ, æневдæлон уодзæнæ. 
— Мæнæн неци ’й, Сурме. Мæнæ тæвдæ æхсир рацумæ, фенцондæр 
дин уодзæнæй. 
— Нуртæккæ мæ хъури неци ниллæсдзæй. 
— Тухæй дæр си еу-дууæ хуппи скæнæ. 
Зæринæ къурусгæ хæстæг бахаста Сурмей цæсгонмæ. Хуссæн баз- 
малдæй, Сурмей сæр базæй исцох æй. Зæринæ ин æ уæгъдæ къохæй 
фенхус кодта рабадунмæ. Зæронд уосæ цалдæр хуппи скодта æхсирæй, 
удта ’й æрæвардта æ хуссæни цори æвæрд фанербун къелабæл. 
— Уадзæ ’й атæ, — æхе хуссæни æруагъта Сурме, — мæ зæрдæ ку 
æрзæгъа, уæд рацумдзæнæн. Цо, кæд дæ ести гъуддæгтæ ес. Нур талин- 
гæ ’й. 
«Еунæгæй ин уадзæн нæййес», — рагъуди кодта Зæринæ. Фал ами, 
æригон æнæуосæ нæлгоймаги хæдзари æхсæвæ байзайунмæ дæр æ 
нифс нæ хаста, — еске ести рагъуди кæндзæнæй. Сурмей мади уарзтæй 
уарзта, фал, е ’нкъарæнтæ æргонæй ке некæд равдиста, уой рæуонæ 
адтæй Цæрæг. Миййаг, адæн уотæ ку бангъæлонцæ, мадæбæл æ фурти 
туххæй æновуд æй, зæгъгæ. Æма нур дувæндæ кодта. Сæйги еунæгæй 
куд ниууадза, удта ами дæр куд байзайа? Фал Зæринæн æрдзæй лæвæрд 
фæцæй ескæмæн æнхус кæнуни арфæ. Нур дæр е фæттухгиндæр æй æ 
дузæрдугдзийнадæбæл. 
— Æз ахсæви ами уодзæнæн. 
Сурме дзæвгарæ рæстæг неци сдзурдта. 
— Мæхе бæдæлтти ’хсæн дæ гъолон нæ кæнун, кизгæ. Бæргæ 
барæвдауйнаг дæ, фал мæ мæнæ уинис. 
— Æз ба цæй рæвдауйнаг дæн... 
167 

— Цо, мæ бони радæ, ести гъуддæгтæ дæ уодзæнæй хæдзари. Еци 
æхсгæ уадæй рауадтæ... 
Тагъд хæдзари къумтæ ка байдзаг кæндзæнæй, уоци мæйдари хæц- 
цæ еунæгæй байзайун Сурмей бæргæ нæ фæндадтæй, фал еске уойбæр- 
цæбæл батухсун кæнун дæр æ бон н’ адтæй. Æма Зæринæ рандæй. 
Сурме ба сонтæй кастæй цармæ æма игъосгæ нæ, фал зæрдæй æн- 
къардта кизги къахдзæфтæ дзатмабæл, тургъи, колдуармæ. Æппунфæстаг, 
гъæунги баминæг æнцæ. Сурме сабургай æхе разилдта къæразæмæ, — 
уæхæн сау æхсæвæ нæййес, еу рохси цъиртт кæцæй нæ гъара. 
Боницъæхтæбæл уæззау катаййи хæццæ райгъал æй. Еугур са- 
гъæсти астæу ин нур æ зæрдæ циргъ бурæуау цъасæ кодта хумæтæги 
хæдзайрон мæтæ — гъог ка багъуд кæндзæнæй? Æ хуссæни рабадтæй, 
фал фæстæмæ æрхъан æй, — цидæр æнахур уæззау уаргъ æй не суагъта 
исистун. Æма раст еци рæстæг тургъæй фæццудæй ценкæхурст къиби- 
лай гъæр æма дони сæххæтт. «Ау, Цæрæг?» — е ’рæмбуйникъæдзтæбæл 
æнцайгæй æ сæр гæзæмæ исæргъувта сæйгæ æма нийгъуста æндæмæ. 
Æнахур хецон, зонгæ муртæ: «Дугъ-дигъ, дугъ-дигъ, дугъ-дигъ». Сур- 
мей цæститæбæл ирдæй рауадæй, даргъ фæдæгтæй æхсири листæг тагæ 
арвæрттивдау куд ратæхуй. Гъог ка доцуй, уой бæлвурдæй базудта æма 
имæ æнгъæлмæ кастæй, фал уæддæр æ дес уомæй минкъийдæр нæ фæ- 
цæй, Зæринæ къæсæрбæл ку фæззиндтæй, уæд. 
— Æхсæвæ фунæй ку нæбал кæнис, кизгæ. 
— Дæ сæумæ хуарз. Ци афонæ ма ’й нур фунæй кæнунмæ... Куд дæ, 
Сурме? 
— Магъа... Кæд фæррæвдзæ уайнæ. 
— Æз гъог æргъаумæ раскъæрон, мæ над дохтурбæл ракæндзæнæн. 
Æдосæ дæр ку неци бахуардтай... Æхсир уотемæй лæууй... 
Сурме цидæр исдзорунмæ гъавта, фал ин æвеппайди æ фæлмæст уод 
æнцонæй райахæста цидæр æнахур унгæгдзийнадæ æма ’й фезмæлун не 
суагъта. Зæринæ æндæдуар фæцæй, Сурме ба, уæлгоммæ хусгæй, дзæв- 
гарæ рæстæг архайдта е ’муод æрцæунбæл, æхе æфхуардта æ лæмæгъ- 
дзийнади туххæй—ходуйнаг имæ кастæй, еске фæлмæн зæрдæлæдæрæн 
дзубандитæмæ æхецæн тæрегъæд ке кодта, е. 
XXVIII 
Цалдæр боней фæсте Сурме æ хуссæнмæ фегъуста: кадæр сæ 
къæрæзгити бунти æрбаледзуй. Фæццудæй зæронд колдуари хъинц, удта 
тургъæ, уотæ хъæбæр кæмæ æнгъæлмæ кастæй, уоци зонгæ унæрæй рай- 
дзаг æй. Дуарæй æрбахаудтæй Цæрæг, хæдзари астæу æрлæудтæй. 
— Ци кæнис? — хæстуолæфтгæнгæй бафарста е. Сабургай имæ е 
’ргон разилдта Сурме. 
— Ци кæун, зæронд уосæ ци фæккæнуй... 
Цæрæг æ цори къелабæл æрбадтæй. 
168 

— Рагæй нæфæразгæ дæ? 
— Еу къуæрей бæрцæ мæ кеми нæбал дæн. 
— Дохтур дæ фæййидта? 
— Фæййидта. Зæринæ ’й æрбахудта. 
— Æма ци зæгъуй? 
— Ци зæгъа е дæр... Нервитæ, зæрдæ, зæгъуй. Цидæр хуастæ мин 
рафинста. 
— Ести дин æнхус кæнунцæ? 
— Ка ’й зонуй, кæнунцæ. 
— Мæнмæ куд æрæгæмæ фæххабар кодтай? 
— Мæ хуссæн мæ æхемæ бастæй уойбæрцæ фæддардзæнæй, уой 
æнгъæл н’ адтæн. Дæу дæр кæми евдæлуй, биццеу, паддзахадæ æ куст 
къулумпи кæнун нæ уадзуй. Ци кæнуй дæ цæстибун ба? Дæ гъос дæр 
гъæнæ ку æй? 
— Е... неци... — æ гъоси кæрон е ’нгулдзи кæрæнттæй æрцавта 
Цæрæг, фал ин ке неци æй, уобæл цума æ мадæ æнхæст нæ баууæндтæй, 
уоййау æй армæй рауурста, — кусти фæцъцъæрæмухститæ ’й. 
Сурме еу усмæ гурусхæгæнгæй кастæй æ фурти цæсгонмæ. Æрæ- 
гиау фæлмаст хъурæй загъта: 
— Цо, къæбæр бахуæрæ, фæндаггонæй æнæхуæргæ уодзæнæ. Уæртæ 
цæлгæнæни дæхецæн еститæ фæййинæ. Сойнифунх къеретæ пеци ду- 
ховки, гъар ма униау æнцæ. 
— Хуæруйнаг дин ка кæнуй? 
— Гъæуи ку цæрæн. Синхонтæ дæр мæмæ се ’нгæс дарунцæ, фал 
æфсийнеуæг ба Зæринæ кæнуй. Цох мæ нецæмæй уадзуй, хæдзари 
куститæ сегас дæр — е ’ккой. Мади губунæй дуккаг уæхæн кизгæ нæбал 
райгурдзæнæй. 
Цæрæг æнцад бадтæй æма æдзинæг кастæй æ мади даргъæнгулдзæ 
фудхуз къохмæ, е гъæццоли уæле æ реубæл æвæрдæй мардау тарф ху- 
стæй, борбун фæлорс цари бунæй бæласи сор къалеутау сауцъæх дард- 
тонцæ тогдадзинттæ. Цæрæг сæмæ сахæй кастæй, æма лæдæрдтæй, æ 
мади уавæр хуарз ке нæбал æй. Фал æ гъудитæ ба адтæнцæ Бэли хæццæ, 
— Зæрини коймæ æваст æ цæститæбæл рауадæй сæ фæстаг æверхъау 
æхсæвæ... Ци бастдзийнадæ адтæй дзугъурдзæсгон гъæууон ахургæнæг 
æма, уæд, Гæмæх хонхæй горæтмæ фæндагбæл ци æрцудæй, уой æхсæн? 
Фæллад къох гъæццолбæл базмалдæй, æма Цæрæг æрæскъиттæй, æ 
гъудитæ фæппурх æнцæ, сæ фæсте ба фæууагътонцæ уæззау зæрдæрист 
æма æнæлæдæрд фæсмон. 
— Цо, мабал бадæ, биццеу, — загъта Сурме, — лæг фæндаггонæй 
стонг фæууй. 
— Дæхуæдæг ести бахуардтай, Сурме? 
— Дæ хуæдразмæ рарæфтад кодтон. 
Цæрæг æ пæлæз дуаргæрон Сурмей дзаумæутти фарсмæ æрауигъта, 
рацудæй цæлгæнæнмæ. Æ къохтæ нихснадта æма пеци духовкæй райс- 
169 

та тæбæгъ, иннæ тæбæгъ ибæл дæлгоммæ фæлдæхт, уотемæй. Сонгун 
æхцинти кæрститæй гъуд н’ адтæй, æма Цæрæг балæдæрдтæй — Сур- 
ме рæфтади гъæстæ нæй. Фал имæ фæстæмæ нæбал баздахтæй — тух- 
хуæрдæй ци пайда ес, кæд къæбæр æ хъури нæ цæуй, уæд. Биццеу сабур- 
гай æууилдта æ комидзаг, кæмидæр æ зæрди арфи лæдæрдтæй, æхцинтæ 
фæлмæн æма гахгун ке ’нцæ, фал син сæ адæ не ’нкъардта; æ гъудитæ 
адтæнцæ уоми, уоци фæндагбæл сау гъæди астæу нарæг асфальти уадз- 
дзагбæл, фарити рохси æдзинæг зир-зири... Дууæ къуæреемæй фулдæр 
цæуй уæдæй нурмæ, фал æй уæддæр æгъатир имисуйнæгтæ сæ буни 
скæнунцæ æма нæуæгæй бавзаруй, уæд цидæриддæр бавзурста, уой: 
æ бауæри æнахур диз-диз, инæйнондзийнадæй ка æрбампулдæй, уоци 
цæсгон мумий хускъæ сæрау... Уæлдай ирддæрæй ба-еу æ гъостæбæл ра- 
уадæй Бэли хъурихатт: 
— Кæрæдзей дæр рамаретæ! Æз фæццæун... 
Удта — тад издийæй конд æверхъау зæл... Фæппурх æй сæримагъзи, 
тогдадзинттæ рамодзгæ... Ку æрæскъиттæй, уæд фæййидта саугур мæй- 
дар. Ци фæцæй еци тæссаг рохс? «Æвæццæгæн, бакурмæ дæн!» Уоци 
гъудийæй уотæ тухуаст фæттарстæй, æма рабадтæй. Фегъуста машини 
гъæр. Удта кедæр æлгъист... 
— Цæрæг, æгас дæ? Неци дин адтæй? 
Талингæ уæхæн æгъатир нæ разиндтæй, бауагъта æй фæййинун 
кедæр æндарг — Пони æ цори дзоццæги æрбадтæй. 
— Кæми ’нцæ? 
— Фæццæунцæ, хутæ. 
— Бэлæ ба... Уогæ е раздæр... 
Пони исæлгъиста: 
— Уой фуд адтæй! 
Цæрæг æхе нæуæгæй зæнхæмæ æруадзунмæ гъавта, фал æ зæрди 
æрбафтудæй, асфальт алли хатт хуссæнæн ке нæ фæббæззуй, е. 
— Цæбæл æлгъетис? Ду кæми адтæ? 
— Кæми адтæ! — райфæнзта Пони. — Машини, æндæр кæми?! 
— Гъай-гъай, машини хуæздæр адтæй... 
— Ци зæгъунмæ гъавис уомæй? 
— Неци. 
Цæрæг æхебæл исхуæстæй... Сæримагъз уæззау гув-гув кодта. 
Туххæй-фудти лæудтæй æ къæхтæбæл, зир-зир кодтонцæ егъау уаргъи 
буни æ зæнгтæ. Ком ниссор æй. Еу къахдзæф скодта æма æрлæудтæй, 
тар æ цæстити хуæдцори зинги стъæлфæнтæй райдзаг æй. 
— Дæ бон цæун нæй, — загъта Пони, — фæллæууæ, еу машинæ 
зиннæг уодзæнæй. 
— Де ’рдхуæрдти машини рандæун гъудæй дæу, Пони. 
— Куройни куй, банцайæ! 
— Мæ дзубанди кæд дæ зæрдæмæ нæ цæуй, уæд гъæй кæнæ, неке 
дæ уорамуй. 
170 

— Герой! 
— Цитæ дзорис! Махмæ æрмæст еунæг герой ес æма е дæр машини 
бафунæй æй... Кенæ ба — æхе баримахста. 
Пони еуварсмæ фæккиудтæй, æма Цæрæг балæдæрдтæй, æ ком агъд- 
ти фæттасæнти уæнгæ кæмæн æрлæстæй, æ къох уоци хæлафи дæлйау 
дзиппи ке рацавта. Спички дзæгъ-дзæгъ иссудæй, уæдта «циххитт». 
—Æрбакæсай мæнатæ, — Пони æ сæр фæггубур кодта. Цæрæг спич- 
ки рохсмæ фæййидта: тулæмæ хæстæг бæзгин сæригъунтæ цъидагъæй 
хурстау сау дардтонцæ. Æвæдзи цæф уоми рауадæй. Спичкæ рахустæй. 
— Фæййидтай? 
Еу усмæ Цæрæги бон не ’ссæй дзурд зæгъун. 
— Дæу дæр ниццавтонцæ? — цидæр æнахур æнтъуснæг гъæлæсæй 
æрæгиау загъта е. — Дæу ба цæй туххæй? 
— Дæу туххæй. 
— Ду машини ку бадтæ. 
— Æма цæргæбонтæмæ дæр гъæуама уоми бадтайнæ? Ку дæ æр- 
тъæпæн кодтонцæ, уæд рахизтæн. 
— Æз ба уотæ æнгъæл адтæн... 
— Ду алли хатт дæр уотæ æнгъæл фæууис. 
— Гъо, фал куд... Цæй туххæй... 
— Дууемæй дæмæ рахезуйнаг адтæнцæ нæмунмæ, фал син загътон, 
куййи миуæ зæгъун ку бакæнайтæ, уæд мах дæр дууемæй хилæ кæн- 
дзинан. Æма уæд уотæ бадзубæнди кодтан: мах Макси хæццæ машини 
æнцад баддзинан, сумах ба фу кæнетæ. Ка лæгдæр æй, уадзæ ’ма е ра- 
бæрæг уа. Молодец! Хуарз имæ си æрлæвардтай! Фæстаг хатт графæн 
æ хæмходтæ ку ниссæрфтай, уæд Макс рагæпп кодта, ма тæрсæ, атæ, 
дан, æнæуой... Ка ци зудта еци куййи фуртæн, æ дзиппи ци баримахста. 
Мæнæн дæр мæ сæр еци винтæздохæн дæгъæлæй ниццавта. Фал ма тух- 
сæ, гъæстагæй ми нæ рандæнцæ... 
Уоци сау æхсæвæй Цæрæгмæ калдæй еунæг рохси цъиртт — По- 
ний хæлардзийнадæ, зин сахат æхе равдиста никки æновуддæр æма ирд- 
дæрæй. Нур Цæрæг фæсмон кодта, е ’мбали еузæрдиуондзийнадæбæл ке 
фæгтурусхæ ’й. Фал æй уæддæр æгас гъуддæгтæй тухуастдæр гъезæмарæ 
кæнун кодта Бэли гъæлæс: «Кæрæдзей дæр рамаретæ! Æз фæццæун...» 
Цæрæг ин æхуæдæг надбæл ци дзубандитæ фæккодта, уонæбæл æнæ 
гъæрзгæй æ бон н’ адтæй рагъуди кæнун дæр — сæ фудцъулуз æдули- 
дзийнадæй, цид, æ сæр разилдæй Цæрæгæн. 
Кæцæй æрцудæнцæ еци сæнттæ æ сæрмæ? Бэлæ æ уодæй арт цагъта, 
цæмæй æ уарзон адæймаг губунæй хъалти цори мацæмæй фæкъкъæн- 
дзæстуг уа, сосæггæй ин æ къохи æхца фæссагъта, æ хæццæ рацудæй, 
никки ма ин уони фудæнæн æ къохбæл æрхуæстæй... Æма дин е æ хуæр- 
зеуæг!.. 
— Ци кæнис, биццеу? Мæнмæ ести дзорис? — уатæй райгъустæй 
Сурмей хъурихатт. 
171 

Цæрæг, цума æ фунæй фегъал æй, уоййау фестъæлфтæй. Æргъуди 
кодта, сæхе цæлгæнæни ке бадуй, фæййидта тæбæгъи къерей кæрститæ, 
æ комидзаги адæ дæр имæ багъардта. 
— Ку неци, Сурме, — дзуапп равардта, фал æ зæрдæ фæкъкъæпп 
кодта, кæд гъудити тарфи æ цъухæй ести схаудтæй, зæгъгæ, æма æ 
дзурдтæбæл бафтудта, — æрхуæцгæ фæккодтон... 
— Дæ размæ дин къуми кастирюнки æхсир. 
— Сулу си ес, æндæр неци. 
— Куд ми феронх æй, абони ибæл Зæринæ ахсæн бакодта... Ку дин 
зæгъун, хæдзари сагъæс æхемæ райста, мæгур. Æхуæдæг дæр паддзаха- 
ди куст кæнуй, кæми ’й евдæлуй, фал уинуй хæдзари æдзæллаг уавæр. 
Дæ фудголи хæдзарæмæ силгоймаги къох ма хъæрта... 
— Тагъд исистдзæнæ... 
Уатæй дзуапп нæбал райгъустæй. Æма бабæй Цæрæг, æ комидзаг 
сабургай æууелгæй, гъудити рандæй. Рандæй уордæмæ — уоци сау æх- 
сæвæмæ, уойфæсте дæр ма е ’мисуйнæгти мин хатти кæми фестдзæнæй. 
Гъай-гъай, фудгин æхуæдæг æй, Бэли бунтон дзæгъæли бафхуардта... 
Фал зæрдæ нæ кумдта уоци гъæлæси хæццæ бафедаун... «Кæрæдзей дæр 
рамаретæ...» Æверхъау æхсæвæ аци зæгъдтитæ кодта æ уарзондæр адæй- 
маги цъухæй. Кæд Цæрæг цийфæнди фудгин æй æ цори, уæддæр уой æн- 
гъæл н’ адтæй... Кæрæдзей дæр рамаретæ... Фæнди ду, фæнди е... Уæл- 
дай нæ ’й... Æма ’й еунæгæй ниууагъта уæхæн тæссаг сахат... Гъай-гъай, 
е силгоймаг æй, æ бон адтæй нæлгоймæгти хилæй еуварс рацæун... Фал 
еци загъд: «Кæрæдзей дæр рамаретæ». Ме ’знагæй, мæнæй ин уæлдай 
нæййес... Еу рæнгъи нæ æрæвардта... «Маргæ дæр дæ ракæнæд, — уотæ 
ку загътайдæ, уæд хуæздæр адтайдæ, — естæмæй равдесæд, æмхузæн 
цæстæнгас сæмæ ке нæ даруй...» 
Уойфæсте Цæрæг цалдæр хатти сфæндæ кодта Бэлæмæ телефонæй 
бадзорун... Фал æ бон н’ адтæй... Еуæй æфсæрми кодта, ци æдули дзу- 
бандитæ ин фæдздзурдта фæндагбæл, уонæй, иннемæй ин æ бон нихха- 
тир кæнун н’ адтæй... 
Æма нæбал фембалдæнцæ — къуæрей размæ Бэлæ рандæй Ан- 
глисмæ... Еунæгæй нæ... Хамбий хæццæ... Цæрæгæн ма æ гъостæбæл 
рауадæй æхе гъæрзун. Тарстæй фæккастæй уати дуармæ — неке ’й фе- 
гъуста? Æ гурусхæ дзæгъæли н’ адтæй. 
— Биццеу... 
— Ци кæнис, Сурме? 
— Биццеу... 
— Игъосун, Сурме, игъосун. 
Цæрæг исистадæй, æ цормæ бацудæй. Мадæ ин комкоммæ æнкъард 
æма æдзинæгæй кастæй æ цæститæмæ. 
— Ести ди ресуй? 
— Мæнæй? — Цæрæг гъæрæй ниххудтæй. — Мæ бакаст сæйгæхуз 
æй, уотæ мæ цæмæн фæрсис? 
172 

— Нæ, нæ, — загъта Сурме, — атæ æнæуой... 
Сурмей лæмбунæг цæстæ æрахæста, ходгæ-ходун Цæрæги цæститæ 
æнкъардæй ке байзадæнцæ, æма мади зонæнгин зæрдæй балæдæрдтæй, 
х фурт дæр æхейау уæззау гъиги буни ке гъæрзуй, фал æ зини сосæг ке 
не сгъæр кæндзæй, Сурме æхуæдæг ци бавзурста, уой ин куд нæ зæгъ- 
дзæй, уотæ. 
— Цо, гъæунгæмæ ракæсæ, биццеу, дæхе раерхæфсæ, де ’мбæлтти 
фæййинæ. Мæнмæ дæ зæрдæ ма ’хсайæд, мæ цори бадунæй дæр ци пай- 
да ес. 
— Рæфтад ку нæма скодтай. 
— Фæстæдæр ести рахуæрдзæнæн. 
— Дæ зæрдæ ци зæгъуй? 
— Неци. 
— Уæддæр дæ еу ести исахуадун гъæудзæнæй. 
— Ци уа, е хуарз. 
Нигъгъос æнцæ. 
— Дæ кустæй дæр никъкъулумпи дæ, — æрæгиау загъта Сурме. 
— Кустæн неци ’й, ду ку радзæбæх уайсæ, æндæра... 
— Нез фæрсгæ нæ кæнуй. Зæгъæ син, мæ мадæ, зæгъгæ, еунæг æй, 
кæмæн æй ниууадзон. Кæд дæмæ неци ’фхуæрд æрхауидæ... Паддзахади 
куст... Неци зæгъдзæнцæ, горæти дæр адæн цæруй. 
Сурмемæ уотæ кастæй, цума горæтæгтæ æнæхатирдæр æнцæ гъæуи 
цæргутæй. 
— Гъо, — загъта е, — уоми дæр адæн цæруй, мадта... фал етæ 
тундзгæ цард кæнунцæ, хæлæфæй кæнунцæ алцидæр, æма еуей иннемæ 
нæ евдæлуй... 
— Уоми дæр аллихузи адæн цæруй. 
— Æнæ уотæ уæн дæр ин нæййес... Ци зæгъунцæ фатери туххæй? 
— Тагъд уодзæнæй, хъæбæр тагъд, — загъта Цæрæг æма æ зæрдæ 
æваст цъæхснаг езгардæмхæццæ ресæй исристæй. «Федуди бадзурд 
сæйраг механики хæццæ... ходуйнаги капитуляци!» — Тагъд дæ горæт- 
мæ фæлласдзæнæн. 
Цæрæг фæййидта, æдзард даргъæнгулдзæ къох фестъæлфтæй гъæц- 
цолбæл. Уоци æнæуингæ фестъæлфт Цæрæг балæдæрдтæй æхердигонау 
— мадæ куд хъæбæр æнгъæлмæ кæсуй еци бонмæ! 
— Хæдзарæ — уæйæ, — федарæй загъта фурт, цæмæй ма никки 
тухуастдæр банкъара, гъуддаг æ къахбæл куд слæудтæй, уой, — гъог дæр 
уæси хæццæ, мадта, минкъий нæ никкæндзæнцæ... 
Æдзард, æнæбон къох нæуæгæй фестъæлфтæй æма æхе гъæццоли 
буни баримахста. 
— Никкæндзæнцæ, — гъæрзæгау загъта Сурме, — нуртæккæ фонс 
хъазар æй. 
— Дзæбæх хæдзари дзаума балхæндзинан. Ами, нæхе горæти ке 
уæйæ кæнунцæ, уонæй зæрдæ нæ рохс кæнуй. Ме ’мбæлттæй еу Мæску- 
йæй замманай хæдзари дзаумæуттæ сласта. 
173 

— Уæхæн хъиамæт кæнун кæбæл гъæуй, уомæй ци кæнæн?! Лæг 
æхуæдæг æнæнез уæд, æндæра... 
— Мадта горæтмæ нæ зæронд къамод фæлласæн? — Цæрæг бахуд- 
тæй, фал ин уайтагъд æ зæрдæ расугъта æнахур гъуди — уæзбунзунд 
мадæ ин æ медзæрдæ ходуй е ’нæрцæф унæфтæбæл: Сурме нæ уарзта 
æрдæгæууилд дзубандитæ. Цæрæг имæ фæккастæй уоци гъудий рæст- 
дзийнадæ сбæлвурд кæнуни туххæй, æма хузистау æ цæстити райзадæй, 
бунтон зæронд имæ ка фæккастæй, еци сæйгæ силгоймаги сорæт — æ 
цæсгонбæл адтæй цидæр карз æцæгæлондзийнадæ; ка ’й зонуй, федæни 
цардбæл фæндитæй еу мори бæрцæ дæр ке нæ багъар æй е ’нгæс, уомæн 
уотæ фæккастæй Цæрæгмæ. Фал е адтæй æрмæст еу секунди бæрцæ. 
Иннæ фæккасти биццеу фæййидта фæлтæрд зунди медрохсæй фæлмæн 
цæстæнгас, зæрдæбæл æрбандзæвдау æй æгæр хецондзийнадæй тухсун 
ка кодта. 
— Догæ сумах догæ ’й, — фæллад гъæлæсæй загъта Сурме. Æ цæ- 
ститæ æрæхгæдта æма æ фуни дзорæгау сабургай кодта æ дзубанди, 
— догæ ци дома, уой кæнун гъæуй... Хæдзари дзаумæуттæн дæр къох 
гъæуй... силгоймаги къох... æфсийни къох... Æз уин кæдмæ цæрдзæнæн... 
Цæрæг цавддорау ниндзуг æй æ бунати, кастæй æ къæхти бунмæ, 
æма кæд Сурмей цæститæ цъундæ ’нцæ, уой хуарз зудта, уæддæр имæ 
бакæсун не ’ндиудта, — еугуремæй хъæбæрдæр кæмæй æфсæрми кодта, 
уоци адæймаг имæ æргонæй, æхе цъухæй бийнонти гъуддаг бакæнуни 
туххæй æрхатта. Уобæл баууæндун нæ фæразта, — се ’хсæн уæхæн дзу- 
банди фæсномугæй дæр некæд рауадæй. 
Цæрæг æрæгиау базмалдæй, сабургай исистадæй æма æнæ еу 
хъипп-сунæй æндæмæ рацудæй. «Разелон еу сахат гъæунгти», — загъта 
æхецæн æма æ них саразта сæйраг гъæунгæмæ. 
Æнцойнæ ин нæ лæвардтонцæ Сурмей дзубандитæ. Цума дзæвгарæ 
хестæр фæцæй, уотæ имæ кастæй. Æнæнгъæлæги стур бæрнондзийнадæ 
кæбæл æрæвæрунцæ, уæхæн адæймаги катай... Æма æ сæр æппундæр 
нæ ахæста, Сурме æма Бэлæ еумæ куд цæрдзæнцæ, уой. Нæ сæ фæразта 
æ медгъудити кæрæдзей фарсмæ еу цари буни фæййинун. Æ уарзони 
цори æ мадæй æфсæрми кодта, æ мади цори ба — æ уарзонæй, нур уæд 
еу бийнонтæй куд цæрдзæнцæ? Бунтон фæйнæхузи дууæ адæймагей æх- 
сæн... Никки ма горæтаг кизгæ дигорон æгъдаубæл уотæ æновуд кæми 
уодзæнæй, е ’фсийни фæндон миутæ нæ кæндзæнæй. 
Фал æ гъудитæй сабургай еу рандæй — Сурмей фæлорс сорæт. Æма 
бабæй иснæуæг æй еци тар æхсæви. Бæрзондреу рæсугъд гурведауцæ 
кизги лигъз росбæл цæстисуги кунæг фæд æрттевуй фарити тæссаг рохс- 
мæ... Æ æцæгæлондзийнадæй лæг мæлæтдзаг кæмæй кæнуй, уоци уа- 
зал гъæлæс. Æма нæбал е неци... Кæд æхемæ цифæнди хъæбæр мæстгун 
кодта, уоци ’хсæвæ Бэли хæццæ ке фæххилæ ’й, уой туххæй, уæддæр 
æй фæндадтæй, фудгин еунæгæй куд адтайдæ, е. Фал æ бон н’ адтæй 
уоци гъудибæл исарази ун; кизгæ фæстаг бонти æхе куд дардта, уой æ 
174 

мед-зæрди лæмбунæг æвзаргæй, цид, иссердта нæуæг æма нæуæг гурус- 
хаг фæззелæнтæ, изæдти фарсмæ æрбадун æй ка нæ уагъта. Фиццагидæр: 
цæмæн бакумдта еунæгæй Хамбий хæццæ фатермæ бацæун? А, фæууæд, 
райсайдта еци фонси муггаг, хумæтæг æууæнкæй фæппайда кодта. Фал 
ма уойфæсте куд исарази æй ресторанмæ цæунбæл, цæмæннæ ’й ратард- 
та? Æнæ мæн, миййаг, ку нæ рандæй æ хæццæ, æдзæсгон æ хæдзарæмæ 
басхъæл æй æма, мадта, ци кодтайдæ... Хуарз, е дæр уотæ фæууæд... Фал 
еци загъд... «Кæрæдзей дæр рамаретæ...» Цæрæг ралæдæрдтæй, кадæр 
æй æрбаййафуй. 
— Æгас цо! — Олимпиадæ февзурдæй æ рази. 
— Салам, Олимпиадæ! 
Еу усмæ цæунцæ æнæдзоргæй сæйраг гъæунги сосе фæндагбæл. 
— Ци хабæрттæ ес? — бафарста Цæрæг. 
— Неци. 
— Куд æй дæ ахур? 
— Уомæн дæр неци ’й. 
— Спортæй ма еститæ архаис? 
— Æма си ци пайда ес? 
— Гæр? Æ пайда алкæмæн дæр зундгонд æй... Æппун неци, фал 
уæддæр фигурæ ихалун нæ уадзуй... Уæлдайдæр ба... 
Цæрæг фæрсмæ ходæндзастæй фæккастæй Олимпиадæмæ æма фер- 
хуæстæй: кизгæ фестъæлфтæй, тоги тухгин уолæнæй цæсгон с^урх-сур- 
хид фестадæй. «Ци кæнуй?» — Цæрæг бафарста æхе æма æдзинæг ка- 
стæй æ фарсмæ цæуæги æнаййепп сæрмæ. Фал кæцæй зудта, уоци сæри 
дууæ дзурди «фигурæ» æма «ихалун» фæйнæхузи полюстæй ефтигъд 
мегътау ку фæййеу æнцæ, уæд тæссаг гъуди, фур карзæй цъæхснаг ка 
фæууй, уæхæн арвнæрдау ке ниййазæлдæй: «Зонуй!..» 
«Кæд, миййаг, бауарзта... мæн», — фæггурусхæ ’й Цæрæг, фал уоци 
гъудий æхцæуæндзийнадæ æхемæ хæстæг нæ уагъта, — уобæл н’ адтæй, 
удта æригон кизгæн тæрегъæд кодта æви ин æ уарзондзийнадæй тар- 
стæй, уой дзæбæх не ’взурста. Фал Цæрæгæн æхецæй хуæздæр ка зудта, 
æнæдзуапп æнкъарæн зæрдæсæттæн ке æй. 
Цудæнцæ бабæй æнæдзоргити. Цæхгæрмæ гъæунги тегъæмæ ку 
нихъхъæрттæнцæ, уæд Олимпиадæ æнæ еу унæрæй фæззилдæй уо- 
цирдæмæ, сæргубурæй ратундзтæй сæхердæмæ. 
Цæрæг æ фæдбæл десгæнгæй кастæй, фал уайтагъд æ сæри фæц- 
цæхъал кодта, кæми ’й, е æ райгурæн гъæу ке æй æма имæ цæстæ дарæг 
ке фæууодзæнæй. Загъта-багътатæн — хуарз фадуат... 
Цудæй сабургай, æ сæрæй салам лæвардта хæдзæртти цори бад- 
гутæн, етæ дæр, цид, — фулдæр уоститæ — сæ бунæттæй исистадæнцæ 
æма, цид, Цæрæг батухстæй. 
— Бадетæ, бадетæ, — æ къохтæ-еу стилдта е, — цæмæн исистадайтæ? 
Ка ибæл æмбалдæй, уонæн есгæ цудæй сæ къохтæ, фарста сæ ха- 
бæрттæбæл, сæхуæдтæ ’й куд фарстонцæ, уотæ. Гъæуи астæумæ ’й берæ 
175 

нæбал гъудæй, уотæ æ цори æрлæудтæй æхсирхуз «Волгæ». Дуар байгон 
æй æма си радзурдæй: 
— Сбадæ! 
Цæрæг æ сæр кабини фæццавта: рули уæлгъос бадтæй сæрдар, ма- 
шини æндæр неке адтæй. 
— Дæ бон хуарз, Сабан. 
Машинæ рараст æй. 
— Дуар дзæбæх æрбахгæнæ! — Цæрæги багъудæй дуккаг хатт дуа- 
ри фæлмæн хуæцæн æхердæмæ тухгин æрбарæуегъун. 
— Нур хуарз æй. 
— Хуарз æй. 
— Кæд æрцудтæ? 
— Абони, рæфти. 
— Фегъустон, Сурме сæйгæ ’й. 
— Сæйгæ ’й... Базæронд æй... 
— Цæй зæронд æй?.. Дохтуртæ ци зæгъунцæ... 
— Зæрдæ, нервитæ... 
— Да-а... 
Цæрæг нæ бафеппайдта, гъæугæронмæ куд рахæццæ ’нцæ. Фæрсæ- 
ги каст бакодта Сабанмæ, фал е тузмæгæй, æлхъивдæфсæрæй кастæй 
размæ, æма цума æ фарсмæ еске бадуй, е си иронх фæцæй. Æ уæззау 
къохтæ фæрсæй-фæрстæмæ æрæнцадæнцæ аразни тæлибæл æма гæзæмæ 
змалдæнцæ. 
— Дохтури хæццæ бадзубанди кæнæ. Кæд æй санаторимæ æрветун 
гъæуй, уæд ин путевкæ ссердзинан колхози харзæй. 
— Арфиаг уо. Федгæ дæр ин бакæнинæ... 
— Мæлæти лæг! Де ’хцатæ дæ дзиппи нæбал цæунцæ! Цæйбæрцæ 
дин федунцæ горæти? 
— Еуæндæс тумани. 
— Гъи! — Сабани бунккаг билæ хæрдмæ схуæстæй уæллагбæл æма 
фæцъцъопп æнцæ. — Æз дин æстдæс тумани федун. Гъæуи сом æма 
горæти сом еу нæ ’нцæ — махмæ цард асландæр æй. Къабусгамæ берæ 
фæллæууис кезуй? 
Цæрæг бахудтæй: 
— Мæ цардихуасæмæ дæр кезуй нæ фæллæудзæн. 
— Е дæ дæ губун æ разæй ку стумбул кæна, уæд барæ-æнæбари дæр 
слæудзæнæ. Зæронд гъиггаг уостити фæсте. 
— Ради кæмæ фæллæууон, е мæ фарсбæл цæфсгæ дæр нæбал ник- 
кæндзæй. 
— Уинис, дæ къахи зæбæттæй дæ сæригъунти уæнгæ гъæуккаг лæг 
дæ ду дæр. 
— Е дессаг нæй... ами райгурдтæн. 
— Ес уæхæн адæн, æ тогдадзийнæ æййевун кæмæн нæ комуй. — 
Сабан æлхийæрфуг æма æдзинæгæй кастæй раззаг авгæмæ, — уоци 
176 

фæлорсцæсгон горæттæгтæн се стурдæр федис е æй «гъæуккаг...». Зунд 
кæмæ уа, е дæс-финддæс анзей фæсте гъæутæмæ ледздзæй цæрунмæ. 
— Сегасемæн куст кæми уодзæнæй? 
— Сегас нæ гъæугæ дæр нæ кæнунцæ. Ка нæмæ æрцæуа, уомæн ба 
куст дæр иссердзинан æма хæдзарæ дæр. Гъæу уæд нури гъæу нæбал уо- 
дзæнæй... Кадæртæ ами, нæхемæ — сугъдæг уæлдæфи, Ирæфи билæбæл, 
курорти! — косун сæ сæрмæ нæ хæссунцæ, горæти ба къостæхснæгæй 
ниллæуунцæ... Иуазгутæ мæмæ ес горæтæй, телестудийæй «Техники 
хæдзарæ»-бæл кино есунцæ. 
— Циуавæр «Техники хæдзарæ»? 
— Уæ ругæ фæккалайтæ, горæттæгтæ, уæ райгурæн гъæуи цитæ 
цæуй, уой, цид, газети уæддæр бакæсиайтæ! 
Цæрæги цæсгон исрохс æй къæндзæстуг медбилхудтæй. 
— Минкъий мæститæ ибæл нæ фæййидтон, фал æй уæддæр исараз- 
тон. Цидæриддæр мæмæ ес техникæй, уони уоми æрæвардтон, — нур ин 
тас нæбал æй уарунтæй, зумæги гъизтæй, сæрди тæвдæй. 
Ирæфи билгæронæй, еугай сифтæртæ ма кæбæл райзадæй, уоци 
бæгънæгхех бæлæсти къохи астæуæй æрбазиндтæй даргъ азгъунст 
— Цæрæгмæ æ фиццаг фæййиндæй Минералон Дæнтти аэропорти аз- 
гъунсти хузæн фæккастæй, æрмæст дзæвгарæ хай рацудæй раззаг фар- 
сæй æндæдæр урух колдуæрттæ æмæ фæтæн къæрæзгити хуæд сæрмæ. 
Æ тургъи змалдæй берæ адæн. 
Сабан æ машинæ ци гетенсæр зæронд «газики» фарсмæ æруорæдта, 
уой игон дуарæй зиндтæнцæ джинси даргъ нарæг фадгутæ æма æнахур 
стур, къæдзæхбæл бурæн зæгæлбун батинкитæ. Хуæрзцубур лæгун- 
сæр лæг æ дууæ къохемæй æ реубæл дардта уæззау кинокамерæ æма 
æдзинæг кастæй уоци батинкитæмæ. Сæ цори æрлæууæг «Волги» дуар 
куддæр байгон æй, уотæ е рату кодта, æма æрдæгдумд папироси цæхæр 
рапурх æй зæнхæбæл. 
— Костя! Туй, Витя дæ, æви Саня, ци хъилма дæ, кассетæ! 
Джинси фадуг æма батинкитæ базмалдæнцæ — «газикки» дуарæй æ 
фæлорсгъун сæр радардта æригон, Цæрæгмæ æнæхснади хузæн ка фæк- 
кастæй, уæхæн цъæхдзæстæ биццеу. 
— Æртæ анзи еумæ косæн, Михаил Терентьич, æма мин мæ ном 
рæстмæ дæр нæ зонис. Æдзох мæ кедæрти хæццæ хæлæмултæ кæнис, — 
сувæллонау цæбæлдæр цийнæгæнгæ загъта е, цума ин аци тъæпæн лæг 
æ ном ке нæ базондзæй, уобæл хæснæгонд адтæнцæ. 
— Ци хæрæги думæгæн мæ гъæуй дæ ном! Кассетæ æрбадæттæ! 
— Нуртæккæ, — фæлорсгъун минкъий сæр фæййаууон æй гетени 
цуппæрдегъон агъоди æма ма уордигæй райгъустæй æ хъур-хъур: 
— Æз дæр дзæгъæл бадт нæ кæнун... 
— Цал хатти дин зæгътон, — стур батинкити хæццæ хилæ кодта 
лæгунсæр оператор, — еу цалдæр кассети, цид, раздæр исефтиндзæ. Нур 
изæрмæ дæумæ æнгъæл кæсон? Ку раталингæ уа, уæд ма ци сесдзæнæн, 
æной дæр бон асæст æй. 
12 Малити Васо 
177 

Сабани цормæ æрбауадæй лæпполæг — къуппæтæрних, циргъ- 
боцъо, еуминкъий губургомау, фал федар иуонггин. Е æ къох бæрзонд 
исиста æма си сæрдари фæтæн арм лæмæгъ æркъуæрдта. 
— Уоу, мæнæ ма ке уинун! 
— Æгас цотæ, иуазгутæ — салам равардта Сабан. 
— Нæбал мæ зонис? — циргъбоцъогин хъоппæгъ æрдæгцъундæ 
цæститæ имæ ходæндзастæй кастæнцæ, сæ кæрæнттæ æма сæ бунти 
уойбæрцæ æнцъулдтæ адтæй, æма дæс лæгей цийнæ равдесунæн дæр 
фагæ адтæнцæ. 
— Барæнай, — комкоммæ имæ бакастæй Сабан, фал неци æргъуди 
кодта, — уæллæй нæбал. 
— Хæснаг! 
— Ка ’й зонуй... 
— Зæгъун дин, зонис мæ! Мæн хузæн хуарз лæги дæу хузæн хуарз 
лæг куд нæ зондзæй? Фарæ гъæууонхæдзаради косгути æмбурди горæти 
н ’адтæ? 
— Адтæн. 
— Уоми дин дæ хузæ ка иста? 
— Цидæртæ гъуди кæнун. 
— Нæ фотокорреспонденти дæмæ æз барвистон. 
— Æвæдзи раст дæ, фал дæ дзæбæх нæбал гъуди кæнун. 
— Гъа, мадта дин мæнæ замманай дигорон биццеу, — циргъбоцъо- 
гин нæуæгæй æ къохæй лæмæгъгомау æрцавта Сабани армитъæпæн, — 
Бибо — телестудий режиссер. 
Режиссер Бибо æвеппайди фæккомкоммæ ’й Цæрæгмæ. 
— Мæнæ аци дзæбæх биццеуи хæццæ ба зонгæ дæр нæма бацан. 
Мæ ном Бибошкæ. 
— Цæрæг. 
— Е дæр нæхе гъæуккаг æй, — загъта Сабан, — горæти заводи ин- 
женерæй косуй. 
— Хъæбæр хуарз! — фæгъгъæр кодта Бибо, — Михаил Терентьич! 
Цæттæ дæ? Гениалон идейæ! Горæтæй æ райгурæн гъæумæ æрцудæй ин- 
женер! Бабæрæг кодта Техники хæдзарæ. Дзубанди кæнуй е ’мбæлтти 
хæццæ. Дес кæнуй нæуæг арæзтадæбæл, гъæуи ци æййивддзийнæдтæ 
æрцудæй, уонæбæл. Уойфæсте æй сæхе заводи æ кусти сæргъи исесдзи- 
нан. Идейæ: гъæууон механизатори фадуæттæ лæгъуздæр нæ ’нцæ завод- 
ти косгути фадуæттæй. Гъæу горæти баййафта. Цæттæ дæ, Терентьич? 
Лæгунсæр оператори галеу цæстæ рандагъдæй кинокамери кæсæн- 
бæл, иннæ фæцъцъундæ ’й. 
— Хуарз, — æ дзубанди идарддæр хаста Бибо, — нуртæккæ аци 
лæхъуæн — Цæрæг колдуарæй æрбахездзæй тургъæмæ. Æ размæ рацæу- 
дзæнцæ шофиртæ, трактористтæ. Гъей, саг фæсевæд, ардæмæ рацæуайтæ! 
Тургъи еу кæрон ци къуар адæймаги лæудтæй, етæ кæрæдземæ бакæс- 
титæ кодтонцæ, фал си æ бунатæй неке фезмалдæй. Кæрæдземæ цидæртæ 
178 

дзурдтонцæ æма худтæнцæ. Æваст сæ еу инней фæсонтæбæл æ къохтæ 
фæббуцæу кодта, æ тух-æ бонæй ибæл размæ рахуæстæй, фал е æхе фæт- 
тилеф кодта, фæстæмæ ралигъдæй. Нæуæгæй бабæй исхудтæнцæ. 
— Æз кæмæ дзорун, — фæгъгъæр кодта Сабан, — ардæмæ рацотæ! 
Æнæ уæлдай миутæй! 
Къуар фæссабур æй æма зийнæдтæгæнгæй æрцудæнцæ киноесгути 
размæ. Сæ фулдæребæл адтæй цъидагъæйигъæнст, гъолæнттæ брезент 
къуртгитæ æма хæлæфтæ, цулухътæ. Сæ еу хæстæг бацудæй Цæрæгмæ, 
æ къох ин райста. Иннетæ дæр ибæл æртумбул æнцæ. 
— Терентьич, размæ! — фæгъгъæр кодта Бибо. 
Кинокамерæ скуста. 
— Устур пъланæй Цæрæги цæсгон, — бардзурд равардта режиссёр. 
— Еститæ дзоретæ! Дæ медбилтæ баходæ, Цæрæг. Гъей, ду ба фунæй 
бадæ, æви? Бацо имæ, æ къох ин райсæ. Камерæмæ ма кæсæ! Еститæ 
дзоретæ, цифæнди дæр уæд. Цæрæг, кумæ?! 
— Мæн цæмæн есетæ! — Цæрæгмæ гъардта æ фæсонти уомæл æма 
стухстæй. — Æз си ци дæн? Мæнæ косгæ ка кæнуй... 
— Е дæу унафæ нæй. Режиссёри гъуди уотæ домуй. Æмбал сæр- 
дар, бахатир кæнæ, дæ машини ку сбадтæ. Райбæл цо æма фæстæмæ 
тургъæмæ æрбацо. Уæдæйти куддæриддæр адтæй, уотæ. Машинæ бауо- 
рамдзæнæ мæнæ ами æма аци къуармæ æрбацæудзæнæ. Фиццаг Цæрæги 
къох райсæ, райфæрститæ кæнæ, естæбæлти радзоретæ, цифæнди дæр 
уæд, уæдта иннетæмæ де ’ргом раздахдзæнæ, еститæ зæгъæ уонæн дæр. 
Сабанæн куд загътонцæ, уотæ саразта гъуддаг, фал кæнгæмиутæбæл 
ахур н’ адтæй, æнтъуснæг æма тузмæгæй цидæртæ дзурдта æ фиййи 
буни, æ тæрнихбæл фæззиндтæнцæ хеди листæг фæрдгутæ, никки 
хъæбæрдæр ба ’й тухсун кодта Бибой гъæлæс: «Ходгæ! Мардмæ, миййаг, 
не ’рцудтæ, еу минкъий байдзулæ!» Æма æхемæ кастæй, æхсæй тухтард 
ке фæккæнунцæ, уæхæн уæзбун бæхи хузæн. 
— Хуарз, — æппунфæстаг загъта режиссёр. Сабан цума стур фу- 
дæбонæй фæййервазтæй, уоййау суолæфтæй. Къохмæрзæнæй æ них ра- 
сæрфта æма Бибомæ баздахта е ’ргон: 
— Ами тургъи неци сесдзинайтæ, медæмæ ку нæ бацæуайтæ, уæд. 
Фæййинетæ гараж, æрмадзитæ. 
— Цидæртæ зонæн, — загъта Бибо, — медæгæй адтан. Нæ зæрдæмæ 
хъæбæр фæццудæй уæ хæдзарæ. Нæ республики еунæг колхози дæр 
уæхæн нæййес. 
— Мадта сæ киномæ исистайтæ? — бацийнæ кодта Сабан. 
— Нæ, кæцæй, — æ къох рарæуигъта Бибо, — рохс нæмæ нæййес. 
Уомæн сæрмагонд аппаратурæ гъæуй. 
— Ме сценарийæй ба æппундæр нецибал байзайдзæнæй, — гъен- 
цъунгæнгæ загъта рæстæмбес асæ, 35-анздзуд нæлгоймаг. 
Бибо ин æ усхъæ æркъуæрдта: 
— Тухсгæ ма кæнæ, камерæ ци фæййина, е пъерой финстæй тухгин- 
дæр æй. 
179 

— Æ бæллах дæр е æй, æма камерæ ке неци фæййидта... 
— Цæй, неци кæнуй! Гъæу исистан, будурти еумæйаг панорамæ, 
азгъунст... Инженер æрцудæй горæтæй. Е ’мбæлтти хæццæ фембалдæй. 
Дзубанди кæнунцæ. Уой фæсте ’й горæти дæр æ кусти уæлгъос, заводи, 
исесдзинан. Лæгъуз нæ уодзæй, мæнæ дин мæ къох! 
Цæрæг, æвеппайди ин ке райаразтонцæ, уоци сцени æнтъуснæгдзий- 
надæй дзæбæх нæма фæууæгъдæй æма сахæй кастæй кинокамерæмæ, æ 
цæсгонбæл дæр æдули медбилхудт куд гъазуй, уой æнкъаргæй. 
Æвеппайди имæ Федар æ къох æрбадардта: 
— Æгас цо! 
— О, Федар!.. — дууæ къохемæй ин æ къохмæ фæллæбурдта Цæрæг, 
æ æнæнгъæлæги фæззиндæй фиццаг ке фæкъкъех æй, цума уой сраст 
кæнунмæ гъавта, уотæ, — дæ бон хуарз. Цæмæн ралигъдтæ? 
— А! — æ къох ракъуæрдта Федар. — Ке гъæуй... Ес си, ке хузæ 
исесонцæ, уæхæнттæ. Куд æй Сурме? 
— Сæйуй, — Цæрæги зæрдæ исристæй: æ сæйгæ мади уойбæрцæ 
рæстæг еунæгæй ниууагъта! 
— Минкъий гъезæмæрттæ нæ бавзурста, — Федар арф ниууо- 
лæфтæй, — е дæр дин ци кæна?.. Бауайуйнаг имæ дæн, фал къохи не 
’фтуйуй... Зæрини рафæрсун... 
Кинокамери цæстæ сæмæ фæккомкоммæ ’й æма Федар, цума 
естæмæй фæттарстæй, уотæ Цæрæги еунæгæй лæугæ фæууагъта. 
Фæстæмæ ма фæккастæй: 
— Фæййиндзинан, — загъта æма азгъунсти урух колдуари аууон фæ- 
цæй. 
— Ралигъдæй бабæй! —райгъустæй оператори мæстгун гъæр каме- 
ри æууонæй, — дзубандигæнгæй æй исистайнæ... 
Бибо æхе уацари дæттæгау къохтæ хæрдмæ исиста: 
— Фæцан! Боз ан уæ еугуремæй дæр. Магарич сумахæй, уотемæй 
— хуæрзбон! 
Сабан æ фæтæн армитъæпæн бавдиста игъæлдзæг режиссермæ: 
— Тагъд ма кæнетæ. Боз уи ан мах дæр. Нур цæуæнти æма къæбæр 
бахуæрæн. Фæндаггон айтæ. 
— Уæ салам берæ, мах неци гъæуй, — æ къох бабæй хæрдмæ систа 
Бибо æма сидз-мудзи сæ машинæрдæмæ цалдæр къахдзæфи ракодта, — 
арфиаг уотæ, арфиаг уотæ, цæун нæ гъæуй... 
— Сибиртт нæбал, — загъта Сабан. Уæдæйти æй киномæ ку истон- 
цæ, уæд куддæр сувæллонау æнæбон фæккастæй Цæрæгмæ, федаугæ дæр 
нæ кодта аци тузмæг, хъаурæгин адæймагбæл уæхæн ходæги лæмæгъ- 
дзийнадæ, фал нур æ кеми æрцудæй, уайтагъд уавæри бозийтæ æхемæ 
райста, — уæлдай дзорæ нæ. Сбадетæ уæ машинæбæл æма — мæ фæд- 
бæл! Нæ къæбæрæй нин исахуадетæ æма фæндараст фæууотæ. 
180 

XXIX 
Цæрæг хæдзарæмæ æрбаздахтæй изæрдарти. Сабан æй иуазгути 
хæццæ ресторанмæ худта, фал нæ бакумдта, сæйги еунæгæй ниууагъ- 
тон, зæгъгæ. 
— Базонæ, санаторимæ путевкæ гъæуй æви нæ, — ресторани 
къæсæрæй ма æ фæдбæл радзурдта сæрдар. 
Цæрæг сæ дзатмай къæпхæнтæбæл куддæр фæццæйхизтæй, уотæ æ 
фийбæл рауадæй карки тæвдæ баси тæф. Цæлгæнæни дуар игон адтæй 
æма фæййидта: Зæринæ цидæртæ архайдта уæларт. Æртæ къерей лæуд- 
тæнцæ стъолбæл устур тæбæгъи. Аци хæдзайрон зонгæ гъуддаги тарф 
æхцæуæндзийнадæй Цæрæгæн куддæр æ зæрдæ баризтæй, фал ма уой 
хæццæ банкъардта цидæр æнахур зæрдирист дæр, — аци ниви нæ фагæ 
кодта, ахсгиагдæр ци адтæй, сувæллонæй нурмæ уотæ хъæбæр кæбæл 
исахур æй, е — æ мади сабур æзмæлд. 
— Де ’зæр хуарз, Зæринæ, — æ курæт ласгæй загъта Цæрæг. 
Кизгæ фестъæлфтæй, тарст каст имæ фæккодта: тагъд ке фæззин- 
дзæй, уой зудта, салам ин куд ратдзæй, æхе куд дардзæй, уобæл дæр гъу- 
ди кодта, удта си фæстагмæ æваст æрбайронх æй. Кадæр къæпхæнтæбæл 
куд исуадæй æма медæмæ куд æрбацудæй, уой лæдæрдтæй æ медгъуди- 
йæй, фал æй уæддæр бунтон æнæнгъæлæги æма æдзæттæй æрбаййаф- 
та, уойбæрцæ æнгъæл кæмæ фæккастæй изæри дæргъци, уоци салами 
загъд. Æма Цæрæгмæ нур къехæй кастæй. Змæлд æма пеци тæвдæй ад- 
тæй сурх, цума æ цæсгонбæл сæуæхседи пеллон гъазуй: цидæр уæлмонц 
æма æфсæрмæй тæмæн калдтонцæ æ цæститæ, — тас уайтагъд сæ фæл- 
мæндзийнади райсавдæй. 
— Æгас цо... — загъта е, — фæттæрсун мæ кодтай... 
— Цидæр адгин тæф ни цæуй... 
— Цæуй... Сурме уотæ, æртæ къерей, дан, мæ бæсти ракæнæ... 
— Ести бæрæгбон æй? 
— Неци. Ду ке æрцудтæ, уой туххæй. 
— Уæддæр ма мин мæ мадæ ести æнгъæл ке æй. 
— Гæр, иннетæй ба дæ бон базудтай? 
Зæрийни цæстити æваст иссугъдæй хийни стъæлфæн, фал цæсти- 
никъулдмæ рахустæй. Цæрæгмæ раздæр уотæ кастæй, цума аци кизгæ 
гъазæн дзубанди, ходун нæ зонуй; еци сагъæсхуз æма мукъурæй æрве- 
туй æ царди бонтæ. Нур еци минкъий стъæлфæнæй, æвеппайди арвæрт- 
тивдæй æхсæвæ куд фæррохс уй, уотæ фæррохс æй кизги меддуйне æ 
тæккæ цæстити цори æма си рауидта силгоймаги фæлмæндзийнади фарс- 
мæ лæги хæзнати стурдæр — зунд. Фал еци минут æ зæрдæбæл араугæ 
æрбалæудтæй æндæр гъæлæс дæр: «Кæрæдзей дæр...» Фæндадтæй æй 
айуан дзурдæн аккаг дзуапп раттун, фал е ’взаг нецæбæл фæххуæст æй. 
Ка ’й зонуй, аци «æхсилкъæ» æндæр рауæн ку баййафтайдæ, уæд уотæ 
хъæбæр не стухстайдæ. Фал Зæрини ами, æхе хæдзари, æфсийни зелæнтæ 
гæнгæ уинуй æма ин æ алли здæх, æ алли фезмæлди дæр хатуй, нури 
181 

уæнгæ æ гъудий кæрони дæр ка некæд æрцудайдæ, нур ба тæрсгæ кæмæй 
фæккодта, уæхæн нисанеуæг — бийнойнаги хæстæгдзийнадæ. Фал е ад- 
тæй цæстифæнникъулд. 
— Гъай-гъай, сегасемæй нæма, — æрæгиау исдзурдта Цæрæг, — се- 
гасемæй нæма. 
— Уæд дæ гъуддаг бунтон лæгъуз нæй, — бахудтæй Зæринæ. 
Цæрæг ма ци загътайдæ, уой нæбал зудта, фал уотемæй, æнæ ести 
дзуапп радтгæй дæр аййев н’ адтæй иуазæги цорæй рацæун, — ести бан- 
гъæлдзæнæй. 
— Куд æй Сурме? — цæлгæнæни тæрвази гъæдæй æ усхъæ ратон- 
гæй, бафарста е. 
— Абони, мæнмæ гæсгæ, хуæздæр æй æ уавæр. 
— Баймæкæсон, — Цæрæг фæццæйцудæй, удта фæллæудтæй. — 
Гъо, хæдæгай, Федари фæййидтон. Цидæр æнкъард мæмæ фæккастæй. 
Зæринæ сабургай ’зманста фицгæ агæ уедугæй. 
— Цийнæ дæр цæбæл кæна... 
— Тæрхондонæ ’й ку сраст кодта. 
— Биццеуи мадæ ибæл нæуæгæй сæйраг тæрхондонæмæ балæ- 
вардта... 
Цæрæг арф ниууолæфтæй æма бацудæй уатмæ. Дуари гъæрмæ Сур- 
ме æ сæр сабургай разилдта: 
— Судæй нæ мæлис, биццеу? 
— Нурма нæма. Куд дæ дæхуæдæг? 
— Аци бон мин цума минкъий фенцондæр æй... 
— Сæрдар фæрсуй, кæд ести путевкæ курортмæ гъæуй. Колхози 
харзæй... 
Сурме дзæвгарæ рæстæг неци сдзурдта. 
— Ци ихæс ни даруй? 
— Колхози минкъий нæ бакустай. Гъуддаг æхцай туххæй нæ бай- 
зайдзæй, хуарз путевкæ ссерун зин æй, æндæр. 
— Ци си архайдзæн? 
— Куд ци? Уоми сæрмагонд фадуæттæ арæзт ес сæйгитæн. Дох- 
туртæ дæмæ зелдзæнцæ, никки ба ма сæ рауæн дæр хуарз фæууй. 
Сурме арф нийнæфтæй. 
— Нæхецæй хуæздæр рауæн мин некæми иссердзинайтæ, мæнæн 
мæ санаторитæ нæ гъæуи гъæунгтæ ’нцæ... кæд ма сæмæ рахелон, уæд. 
Цæрæг цидæр нифсæвæрæн дзурдтæ зæгъунмæ гъавта, фал Сурмей 
къох æхе минкъий систа гъæццолæй, удта фæстæмæ уæззау æма æнæ- 
бонæй æрхаудтæй, æма биццеу балæдæрдтæй, дзорун нецибал гъæуй, 
Сурме нæ уарзта æнæпайда зæрдæвæрæнтæ. 
— Биццеу, æртæ къереемæй Хуцауи ном иссерæн. Зæрини дæр ма 
рауадзæ — уадзæ ’ма е дæр нæ хæццæ рабада. Кæд дæ фæндуй, уæд 
де ’мбæлттæй дæр ескæмæти фæдздзорæ... Æз мæхебæл исхуæцон, кæд 
исистинæ, мæ фæрстæ исрæгъæд æнцæ... 
182 

Сурме рабадтæй æ хуссæни æма æвеппайди цавддор фестадæй, сæц- 
цæ каст кодта хæдзари къуммæ, фал ин æ цæстæнгас фæрсти бон бауора- 
мун н’ адтæй, — е арæзт адтæй кумæдæр изолмæ, ка ’й зонуй, аци дуй- 
нейæй идарддæрмæ. Цæрæг фегуппæг æй, кæронмæ балæдæрæн кæмæн 
н’ адтæй, уæхæн æнкъарæнæй. Æ мадæ æхе цори мæлгæ кæнуй, зæгъгæ, 
уæддæр уотæ тухуаст нæ фæттарстайдæ. Фал нур æвеппайди дор фестæг 
цæсгони æндзуг æрхæндæгдзийнадæй æ уод е скъелти рамедæг æй, фæг- 
гæпп кодта æ бунатæй, февналдта, гъæццолбæл æнæбон дзиуарæвæрдæй 
æрхауæг къохтæмæ. 
— Сурме!.. 
Мадæ имæ æнахур нæуинæг цæститæй дзæгъæл каст кодта. 
— Сурме! Ци кæнис?.. 
— Ма тæрсæ, неци кæнун, — æрæгиау загъта сæйгæ мадæ æма æхе 
сабургай æруагъта æ хуссæнмæ, — мæ бон нæй исистун... 
— Ка дæ истун кæнуй... 
— Ка мæ истун кæнуй... — гъæрзгæй загъта Сурме æма арф ниууо- 
лæфтæй, — ка ’й зонуй, æз нæбал исистон... Мæхе мæтæ мæмæ нæййес... 
Дæ фиди хæдзарæ... Дæ фиди хæдзарæ... Дзæгъæлæй байзайдзæнæй... 
Фæйнердæмæ рандæ айтæ — хестæр биццеу идард Уæрæсей, ду — 
горæти... Уæ фиди мард кæми æй, уой ба зонгæ дæр неке кæнуй... Цард- 
тæн, фал уæ каркицъеутау мæ дæлбазур некæд æрбакодтон, уæ гъарæй 
некæд бафсастæн даргъ зуймон æхсæвти. Бийнонтау еумæ уæ фиди хæ- 
дзари некæд батумбул ан, мæ фæйнæфарс некæд æрбадтайтæ. Уæ фиди 
бундор, уæ фиди фарнæ уин гъæуай кодтон уал анзей дæргъци... Нур 
æз ку нæбал уон, уæд етæ дæр нæбал уодзæнæнцæ... Алке дæр мæлун 
гъæуй, уоди зианбæл бухсун гъæуй, уæлдайдæр, æ афони ку уа, уæд, фал 
хæдзарихæлд ба æлгъистæн байзадæй... 
Сурме банцадæй. Цæрæги æ фæсмæкъур цидæр гъигæ дардта æма 
фæстæмæ фæккастæй: дуаргæрон лæудтæй кедæр æндарг, — æрталингæ 
’й, цæстæ хуарз нæбал ахæста. Цæрæг сасугъта электрон цирагъ æма æ 
цæститæ ратартæ ’нцæ. 
Ку ракастæй, уæд фæййидта Зæрини, æ цæсгони сурх иссудæй æма 
разиндтæнцæ æ дзугъуртæ. Е сахæй кастæй Цæрæгмæ. 
XXX 
Уомæй дууæ къуæрей фæстæдæр Цæрæг бадтæй колхози сæрдари 
кабинети. 
— Æма дæмæ уæддæр ци фæндæ ес? — бафарста Сабан. 
— Нæ зонун, — загъта Цæрæг, — сæйгæдонæмæ нæ комуй. Дохтур 
имæ хæдзарæмæ цæуй... 
Сæрдар цъундæдзастæй æдзинæг кастæй биццеуи бæрзонд тæрних- 
мæ. «Атæ мин ци ’нцæ, — æвеппайди рагъуди кодта е, — мæ зæрдæ сæмæ 
хъæбæр кæнун нæ комуй... Мæ фиди маргутæмæ... мæ тоггинтæмæ...» 
183 

Æ цæстæнгас ратудта Цæрæгæй, е ’ргон иннердæмæ разилдта æма æ 
уæззау сæрифахсмæ сбуцæу кодта æ агъазиау тумбулкъох. «Куд уарзтан 
кæрæдзей... Куд уарзтан кæрæдзей... Куд уарзтан кæрæдзей...» 
Æнахур тарф тæссаг гъудитæй идзаг пластинкæ зилдæй, фал сæмæ 
циргъ содзийнæ бавналун нæ кумдта, лигъдæй еци-еу ауæдзи: «Куд 
уарзтан кæрæдзей...» 
Сабан банкъустæй, æ тумбулкъохтæ æ рази стъоли авгæбæл 
æрæвардта æма бабæй цъундæдзастæй кастæй Цæрæги тæрнихмæ. «Е 
’нсувæр Дзамболат рамардта мæ фиди...» Аци гъуди ин сабургай урух 
байгон кодта æ цæститæ, æма сæ зеллæкти, фиййи рагъи фæйнæ рæбун, 
разиндтæнцæ еугай дунст дадзинтæ, арвæрттивдау къæдзтæ-мæдзтæй. 
«Æз ба сæмæ хеуони зæрдæ дарун... Фал мæнæ аци сугъдæг тæрних... 
Ци фудгин æй Цæрæг?» 
— Цæмæн æрбацудтæ ардæмæ? 
Цæрæг батухстæй. 
— Æррæстæ, æнæуой. Иди... Еу бон дæхуæдæг ке загътай... Сурме 
некумæ комуй... Путевкæ нæбал гъæуй. 
— Дæ кустæй уæгъдæ дæ? 
— Иди... Сурмей еунæгæй куд ниууадзон... Фатермæ дæр мæ, æвæц- 
цæгæн, æнгъæлмæ кæсун багъæудзæнæй, æма... 
— Цубур дзурдæй, нæбал косис. 
— Нæбал... Рацудтæн. Нæ мæ уагътонцæ... Куддæр фæдздзæбæх уа, 
уотæ фæстæмæ... 
— Биццеу дæ æма берæ ма дзорæ. Тæккæ абони косун райдайæ, 
дзæгъæлбадт гæнæн нæййес ами. Гаражи хецауæй. 
Цæрæг æ бунатæй систадæй. 
— Æз?..Куд?.. 
— Сбадæ. Дæхе равдесæ лæгæй. 
Цæрæг цидæр исдзорунмæ гъавта, фал сæрдар æ цубур æнгулдзити 
кæрæнттæй стъол æркъуæрдта: 
— Гъо, ду инженер-механик дæ, зонун, фал автомобильтæ дæр 
гъæууонхæдзарадон машинитæ ’нцæ. Ци дин дзорун, уомæ игъосæ. Æз 
сæйраг инженери ратæрунмæ гъавун. Еци мæрддзæстæй кæсуй алцæмæ 
дæр, нецæбæл æууæндуй. Æрхæндæгæй исафуй бæстæ. Раст зæгъун 
гъæуй, æ куст æнхæст кæнуй, фал æй куд æнхæст кæнуй? Мæнæ ахæст 
лæгау, æнæбари. Еу разæнгарддзийнади морæ дæр дæмæ ма уæд, еу ести 
гъуддагбæл ма ниххуæцæ, еу ести бæллецæй ма срохс кæнæ дæ зæрдæ, 
дæ цард! Иннетæбæл дæр ма иуæнгмарддзийнадæ æфтауй. Райтæр- 
дзæнæн æма гъаст кæнæд, кумæ ’й фæндуй, уордæмæ. Нæ куст нин 
гъæуама маци къулумпи кæна. Æ бæсти лæг гъæуй. Нæхе гъæуккаг, æ 
фидц уæзæг хъазар кæмæн æй, уæхæн. Балæдæрдтæ? 
— Балæдæрдтæн, — загъта Цæрæг, кæд æ кеми нæма æрцудæй, 
уæддæр. Фал имæ сæрдари фæстаг дзубандитæ ку багъардтонцæ, уæд 
фæттарстæй æ æвеппайди разæнгард дзуаппæй — æ хуæдæфсæрмæ- 
184 

дзийнадæ дузæрдуггаг ку суа. — Сæйраг инженери куст ахсгиаг æй, не 
сарæхсдзæнæн... 
— Уой туххæй дзубанди нæма ес, — Сабан исистадæй, исистадæй 
Цæрæг дæр, — нур цæуæн «Техники хæдзарæмæ». Биццеутæ дæ зонун- 
цæ. Сæ хæццæ дин æнцон косæн уодзæнæй. Æрмæст — æгъдау! Æгъдау, 
федар æгъдау!.. Институти машинæ скъæрунбæл исахур кодтай? 
— Ес мæмæ бартæ. 
— Уинис, багъудæнцæ дæ, — загъта Сабан, æма, цума ескумæ æрæ- 
ги кæнуй, уоййау уоци-еу зилд фæккодта дуари æрдæмæ. Æ фæдбæл 
къæсæрæй ратахтæй Цæрæг. 
...Сæхемæ здахтæй изæрдалингти. Шофиртæй имæ еу дзурдта, ра- 
бадæ машини, уæхемæ дæ бадавон, зæгъгæ, фал Цæрæг не сарази æй — 
аци бони æнæнгъæлæги цаутæй æ кеми дзæбæх нæма æрцудæй æма ’й 
фæндæ адтæй æхе хæццæ еунæгæй байзайун. 
Цудæй зæронд лæгау уæззау къахдзæфтæй, æвæццæгæн, æхуæдæг 
дæр æй нæ лæдæрдтæй, уотемæй æ медцийнæ баримæхсунмæ гъавта æ 
уæззау змæлди æхецæй дæр æма адæнæй дæр. Дзæбæх æрталингæ ’й, 
æма будуйрон къахвæндагбæл хæстæг неке зиндтæй. Æ зæрдæ æгæр рохс 
ке æй, уомæй æфсæрми кодта æ сæйгæ мади цори, æхе æфхуардта, æ бон 
æй фурти уарзт кæнун ке нæй, уой туххæй, фал зæрдæ нæ кумдта æнкъ- 
ард гъудити фæдбæл цæун. Æ фийбæл уадæй будури зонгæ тæф, игъу- 
ста, бауæрмæ уарзони урзтау ка æвналдта, еци зонгæ гъæууон унæртæ, 
æма ’й рæвдудта цæстити къурфи кæмидæр гъар цæстисуг æнæзæгъгæ 
æхцæуæндзийнадæй — сабий доги раздæхтæй. 
Горæти косгæй дæр имæ æдзох уотæ кастæй, цума æ бунат федар 
нæй, æ цард цидæр скъуддзаг æй, цидæр гъæуагæ: æ медзæрдæ тухстæй 
æма тарстæй цæмæйдæр, цæмæдæр æнгъæлмæ кастæй. Ходуйнаг имæ 
кастæй гъæумæ æрæздæхун, — цума, горæти ке косуй, æрмæстдæр уой 
туххæй æй нимади гъæуккæгтæмæ, уотæ имæ кастæй. Горæтмæ имæ 
Сурмей сæйги хабар ку исигъустæй, уæддæр мæнæ нури цийни хузæн 
цидæр æхцæуæн æнкъарæн смедæг æй зæрди æма æдзæсгон иуазæгау 
ратæрун нæбал кумдта. Æвæццæгæн, æ цард раййевунмæ фадуат ке 
фæззиндтæй, уобæл адтæй æ цийнæ. Нур гъæумæ ку раздæха, уæд æй 
нецæййаг некебал схондзæнæй, — æндæр гæнæн ин н’ адтæй, æ еунæг 
мади сæйгæй кæмæн ниууадза... 
Цъететæй рагъазта фæззæги уазал уолæфт, къилдунæрдигæй æрбай- 
йафта еунæг бæлццони, æ бæгъæнсар сæри бæзгин гъунтæ ин арцæ сба- 
дун кодта. Цæрæг æ тæнæг уорс пæлæзи стур æфцæкъуатæбæл хæрдмæ 
схуæстæй, дунгæй си бааууон кодта æ даст бæрзæй æма сæри æмбес. 
«Дзамболат н’ адтæй... Æндæр нæмæ уæхæн цæстæй нæ кæсидæ 
Сабан, — гъуди кодта е. — Нæ рамардта гъай-гъай... Нæ рамардтайдæ... 
Мадта уæд гъæубæстæй цæмæн фæллигъдæй? Лæг æхе æвудæй ку зона, 
уæд гъæуама æхе куд баримæхса? Кæд тæрсгæ фæккодта? Аслæнбег æма 
Дзамболат кæнгæ æнсувæртæ адтæнцæ. Æнæ кæрæдзейæй къæбæр дæр 
185 

нæ хуардтонцæ. Сурме фæдздзоруй... Цума Сабан кæми адтæй, е ’ртæ æн- 
сувæри Дзамболатбæл гъæди ку скъобалæ ’нцæ, уоци бон? Гæр, е дæр 
имæ бавналдтайдæ? Нæ... Нæ бавналдтайдæ... Етæ карз æма æнæхатир ад- 
тæнцæ сæ фиди хузæн... Дууæ хестæри тугъдæй нæбал исæздахтæнцæ...» 
Æваст Цæрæги æрлæуун багъудæй, цæмæйдæр уотæ тухуаст 
фефсæрми æй. Æ цæститæбæл рауадæй æригон кизги бостæхуз сорæт. 
«Гъай-гъай, — æхе сабур кодта Цæрæг, — некæд неци æрцудайдæ мæн 
туххæй Олимпиадæбæл. Абони уæд цитæ кæнинæ? Нæ! Гъай-гъай 
...Неци ’рцудайдæ... Цифæнди расугæй дæр... Уомæн уæн нæййес... Уæд 
ин киндзæхсæвæри раба кодтон, фал е цанæбæрæг дессаг æй? Хæстæг 
цæун имæ нæ гъæуй...» 
Ка не ’рцудæй, уоци рæдуди ходуйнаг имæ уойбæрцæбæл стур 
кастæй, æма ин кæддæр уæн ке адтæй, уой азарæй арæх æхемедæг таси 
бахауй, аци изæр ба ’й уæлдай тухгиндæрæй банкъардта, — æваст æ 
сæригъунтæ арцæ рабадтæнцæ. 
Æма уоци æнкъарæни тæккæ фулдæр адтæй мæнæ аци илгъагдзий- 
надæ — гадзирахатæй цæуæгау кастæй æхемæ æ хуæрзгæнæг Сабани 
цори. «Неци адтæй æма неци адтайдæ, — раздæрау уæззау къахдзæфтæй 
цæугæй, æхецæн загъта Цæрæг, — кæдфæндидæр адæймаг гъæуама е 
’фсарми цори сугъдæг уа... Сæйрагдæр е æй. Уæд æнцон æй цæрун...» 
Æнæрцуд бæллахи азар райсавдæй, е ’ртхотуг ма райзадæй цийни ден- 
гизи æмбохгæ уолæнтæбæл. Цидæр хæрдмæ ивазта Цæрæги, æ бауæри 
уæзи еу хай ин цума хецæнæй хастæуй, фæндадтæй æй раледзун, кæд- 
дæрау, æ къæхтæ хæрдмæ, уотемæй къохтæбæл цæун, сæрбехъулæнт- 
тæ кæнун. «Косун гъæуй», — ехæнрезæгæнæгау загъта æма æ арми- 
тъæпæнтæ кæрæдзебæл рауурста. 
XXXI 
Æдарцти Сабани кизгæ Олимпиадæ цардæн фæстаг хуæрзбон зæ- 
гъунмæ æрцудæй Ирæфи билгæронмæ. «Ходуйнаг дæр — ами, мæл- 
гæ дæр — ами». Сæрзелæн сæрисæфæнæй бунмæ никкастæй æма æхе 
цæстæй фæййидта æ мæлæт — кæмидæр бунæй æ нарæг цæуæнти цъæ- 
хайнæг фæрстæ æ уолæнтæй хуаста, æ пурхæндæг сæбæл æнауæрдонæй 
калдта, лигъдæй гъæрахстгæнгæ Ирæф. «Мæ цæститæ бахгæндзæнæн 
æма мæхе фехсдзæнæн». Фæндæ срæгъæд æй, фал къæхтæ нæ кумдтон- 
цæ билгæронæрдæмæ цæйбæрцæ æмбæлуй, уомæй фулдæр бацæун... 
Фæстæдæр... Минкъий фæстæдæр... Некумæ раервæздзæнцæ Ирæф æма 
æ билгæрон... 
Ку рамæла, уæд балæдæрдзæнцæ еунæг уоди гъезæмарæ. Неке ’й 
уарзта, неке гъудæй... Еунæг адæймаг ес дуйнейбæл, ке гъæуй æма ’й 
ка уарздзæй, — минкъий куклай асæ адæймаг, «мингий гæккитæ» ибæл. 
О, куд æй фæндуй уоци «гæккити» фæлмæн бунтæн батæ кæнун, уоци 
пумпуси губунбæл æ билтæ, æ ростæ хафун... Фал уомæн уæн нæййес 
186 

— еци еунæг адæймаг цæруй æгадæ кизгæн æхемедæг, æма гъæуама æ 
хæццæ рамæла... Тагъд рамæлдзæнæй æма ин æ ном дæр некæд неке 
базондзæнæй, æ цъухидзурд ин неке фегъосдзæнæй, æ гъар уадолæбæл 
ин неке бамбæлдзæнæй. Æма ци фудгин æй, цæмæн гъæуама рамæла? 
Æдарцти Олимпиадæ кудтæй уæззау хæкъурццæй, ставд цæстисуг- 
тæ æгъзалдæнцæ æма æгъзалдæнцæ æ уазал ростæбæл. 
Ци бакодта уæхæнæй е ’мбæлттæн, адæнæн, гъæуæн, дуйнейæн, 
цæмæй уотæ æнамонд æма æгадæй рамæла? Кæми ес рæстдзийнадæ? 
Неци фудгæндæ бакодта, лæгъуз æ зæрдæ некæмæн загъта, фал ин уæд- 
дæр стæрхон киндæадтæй: мæлæт! 
Æдарцти Олимпиадæ кудтæй уæззау хæкъурццæй, ставд цæстисуг- 
тæ æгъзалдæнцæ æма æгъзалдæнцæ æ уазал ростæбæл. 
Ка æй фудгин? Гъай-гъай, Цæрæг! Цæрæг! Цæмæн ин раба кодта еци 
’хсæвæ? Цæмæн æй худта горæтмæ, æ фатермæ. Фатери хузæн фатер дæр 
ма ин ку адтайдæ... Зæронд æфсæйнаг хуссæникъох æрттивта... Æрттивта 
мæстæймарæгау. Æнæнвæрсонæй имæ кастæй фусун. Билæскъелæй... 
Æхуæдæг ба еци «гогузи айки» коргæ кæнуй. Цæрæг ку н’ адтайдæ, уæд 
горæтмæ нæ фæццудайдæ... Уобæл нæ фембалдайдæ... Е ба мин хуæри 
хатир дæр нæ фæккодта... Цифæнди уæд нур, æз нæбал уодзæнæн æма 
сæхуæдтæ æвзарæнтæ гъуддæгтæ. Æз цæун... Хуæрзбонтæ уотæ... Мамæ, 
папæ... Ходуйнаг уин æрхастон, æма ’й мæ мæлæтæй исесдзæнæн... Кæу- 
дзæнæ, мамæ, дæхе тондзæнæ, мамæ, фалæ ци гæнæн ес. Дæ еунæг кизгæй 
æмбойни бартæсдзæнæ... Е ба æнцад хусдзæнæй уазал ингæни... 
Æдарцти Олимпиадæ кудтæй хæкъурццæй. О, е нæхе муггагæй ку 
нæ адтайдæ! Æнсувæр æма хуæрæ! Папæ уой ку базона!!! Нæ, цæун аци 
дуйнейæй. Мæ сосæгдзийнадæ некæд неке базондзæнæй... 
Сæрисæфæнæй тахтæй æма тахтæй... Нур цалдæр хатти. Тахтæй, 
нихъхъæртунамал кумæ нæййе, уæхæн æнæбун коми, æ губун бахгæдта 
æ армитъæпæнæй, цæмæй æхе ма ниццæва, ма фæрреса уоци сосæггаг 
минкъий адæймаг, адзал ин ка хаста æма ма сауæнгæ уомæй дæр æхе 
хъæбæрдæр ка уарзун кодта... Удта... «цæлхъ!» Æма æ сæригъунтæ арцæ 
рабадтæнцæ... Æма мæлæг, дондуппур æнамонд бауæри бæсти æ гъуди 
хъурдохæн кодта æрра уолæнти астæу. Æмбесæхсæвæ — æверхъау ха- 
бар... «Æдарцти Олимпиадæ æхе дони багæлста...» Дессаги рæсугъд ад- 
тæй мардæй... Куд? Цæмæн? Цæмæн? Цæмæн?! «Æз дæ хæццæ ниххез- 
дзæнæн ингæнмæ... Еумæ бафунæй уодзинан æносмæ». Мамæ... 
Цæрæг ба? Уомæн ба ци ’й... Еуварсæй кæсдзæнæй Зæринæмæ, удта 
лæг æма уосæ исуодзæнцæ... Æрмæстдæр къахдзæф... Цæститæ бах- 
гæнæ... Хуæрзбон, уæлæбæл дуйне, хуæрзбон... 
Еу... дууæ... æртæ... Цæмæ ма кæсис? Цæмæ ма кæсис! Цæмæ ма 
кæсис!!! Æма бабæй нæуæгæй сæригъунтæ арцæ сбадтæнцæ, — кæцæй- 
дæр арф комæй фæццудæй æверхъау «цæлхъ!» Байгон æнцæ цæстисугæй 
идзаг цæститæ. Мæлæтдзаг тас ниндзуг æй сæ уомæл æрттивди. Кæ- 
мидæр бунæй æ мæлæт калмау бурдæй къæдзтæ-мæдзтæй къæдзæхти 
187 

астæу, талинги æвзестæй хурстау æрттивта. Билгæронæй, раст кизги 
къæхти бунæй рагæпп кодта минкъий дор. Æ хæццæ раскъафта æхецæй 
устурдæр дортæ æма цалдæр гæппемæн исмедæг æнцæ Ирæфи. «Цæлхъ!» 
Олимпиадæ фестъæлфтæй, æхе еуварс рагæлста тæссаг сæрисæфæнæй. 
Лигъдæй æ тух-æ бонæй гъæуæрдæмæ. «Рамæлæ!» — цъæхахст кодта, 
фал уоци æверхъау зæл æндæмæ не ’гъустæй. «Рамæлæ!! Неке гъæ- 
уис, рамæлæ!! Ду фудцъулуз дæ... Кæфхъундари бæдолæ. Райгурдзæнæ 
къæдзели хæццæ æма дæбæл зар искæндзæнцæ... Ду дæ мæ ходуйнаг. 
Рамæлæ. Уотæ дæ гъæуй... Сæргъæн, зулункъах, зулункъох, аййепгун 
игурдзæ! Æнсувæр æма хуæри тогæй æнæнез сувæллон не ’гуруй... 
Медицинæ уой раги сбæрæг кодта... Нæ фиддæлтæ ба никки раздæр... 
Æз æй мæхуæдæг киунуги бакастæн... Рамæлæ! Рамæлæ! Рамæлæ! Æма 
кæд уой хæццæ тогхæстæг нæбал ан, уæдта? Идард æрваддæлтæ ан... Нæ 
адæни ’хсæн уомæй стурдæр ходуйнаг некæдма æрцудæй... Хуæрæ ’ма 
æнсувæр. Рамæлæ! Рамæлæ! Рамæлæ!» 
Догъ кодта æ тух-æ бонæй. Фал зæрдæй зудта — е нæ фенхус уо- 
дзæнæй. Миййаг, еу æма дууæ хатти нæ лигъдæй уотæ. Уолæфт-еу ин 
нæбал фагæ кодта, зæрдæ-еу æхе фæрстæбæл хуаста, реугудур-еу уотæ 
сунгæг æй, цума нуртæккæ фæйнердæмæ рарæмодздзæнæй. Фал-еу æ 
кеми ку ’рцудæй, уæд-еу, цума, минкъий адæймаг æ минкъий гæггитæй 
губунбæл æндæмæ рахуæстæй, уотæ имæ кастæй. Ниццидкæрзтæй уо- 
мæгау, фал исуомун дæр нæ фæразта. 
Æрлæудтæй хæстуолæфтгæнгæ гъæуисæри. Кæройнаг хæдзари цуп- 
пар устур къæразгемæй, гъæунгæрдæмæ к’ адтæй, уонæй калдæй рохс. 
Уой хæдзарæ. Уомæн ци ’й, æнцад бадуй æхецæн. Гъай-гъай, æнцад нæ 
бадуй. Тæрсуй, гъуддаг ку рагъæр уа, уомæй. Фал е æрмæст æхецæн тæр- 
суй. Мæн мæтæ нæ кæнуй... 
Арви сау къурфæбæл цъæхснаг цæхæр калдтонцæ стъалутæ. Уод- 
дзæфмæ бæлæсти еугай сор сифтæ сабур сæбар-субур кодтонцæ. Гъæу 
кодта тиллæги тæф. 
Олимпиадæ цудæй гъæунгти аууондæр рауæнти. Нæ ’й фæндадтæй, 
еске æй фæййина, е. Е ’муод æрцæй, банкъардта цидæр æнцондзийнадæ. 
Тагъд уади фæсте ин куддæр фенцондæр уй, æ медхъурдохæн æрбайсæ- 
фуй. Æма уæд нæуæгæй мади тæрегъæдæй тæрегъæд кæнун райдайуй, е 
’рра догъæй, æхемедæг рамарунмæ ке фæгъгъавуй, уомæн... Мæнæ нур 
дæр... Æ билтæ гæзæмæ змæлунцæ æнæйгъусгæ лихститæй: «Ниххатир 
мин кæнæ... мадта ци бакæнон... Ескумæ фæлледзинæ, дууемæй цæрианæ, 
фал кумæ? Папæ нæ уайтагъддæр иссердзæнæй, æма уæд...» 
Дууæ ’ндæрги сабургай цæунцæ сосе нади кæрæнтти. Кизгæ æма 
лæхъуæн... Зæринæ ’ма Цæрæг. Олимпиадæ æ къахдзæф фæссабурдæр 
кодта, ци адтæй, уомæй гъос фестадæй. 
— ...Горæти... Ду мин билеттæ ку равардтай, уæд... 
«О-гъо, горæти дæр фембæлунцæ. Кæсис аци дзугъур, зæнхибунти 
хумæгæнæгмæ!» 
— Гъуди кæнун... Еу æртæ мæйей размæ... 
188 

«Рагæй зонунцæ кæрæдзей... цума имæ хуарзæй ци ’ссердта? Дзу- 
гъур математик. Цифритæ дæуæй хуæздæр ка гъуди кæнуй, уæлдайдæр 
дæ Цæрæги хæццæ ка бæттуй, уæхæнттæ?» 
— Дæ зæрдæмæ фæццудæй? 
— Фæццудæй... хъæбæр фæццудæй... фал... 
— Фал? 
— Куд дин æй балæдæрун кæнон... 
«Дæхе ци ниууæздан кодтай, нæхемæ æфсæрмитæ-идитæй расайун- 
мæ гъави Цæрæги. Æргон зæгъæ «уарзун» æма фæцæй». 
— Математики формулитæй. 
Зæринæ бахудтæй: 
— Е математики формулитæй дæр вазуггиндæр æй... 
«Æвæццæгæн фæсномугæй æ уарзондзийнади кой кæнуй, исæй- 
вазуггин кодта. Цæрæги æхецæн æнгъæл нæй...» 
— Огъо! Мадта ’й æз дæр нæ балæдæрдзæнæн. 
— Нæ, уæхæнæй си неци ес... Уоми... 
Кауи фæстейæй дзæхæрадонæй фæццудæй цæйдæр къæрцц, уæдта 
сор хъæлнæгъти загъд-замана. Олимпиадæ фестъæлфтæй, фæккастæй кауи 
’рдæмæ. Уазал ирдгæ ин скъуæрдта æ цæсгон, — Зæрини дзурдтæ дæр 
кумæдæр еуварс фæххаста, удта бабæй райгъустæй Цæрæги дзубанди: 
— Алли адæнмæ дæр æхе æгъдау ес. 
— Уой зундæй зонун, фал æй зæрдæй нæ лæдæрун... Тогхæстæг, 
хуæрæ ’ма æнсувæр, уотемæй... 
«Мæн туххæй!..» — арви цъæхснаг къæрццау бабæй аци гъуди зæр- 
ди араугæ рахизтæй. Æма хæстуолæфтгæнгæ æрлæудтæй, е ’ргон сæмæ 
раздахта, уотемæй. Уадзæ æма ’й фæййинонцæ. Уадзæ, е ба ’й зононцæ, 
ке сæмæ фегъуста. Фал етæ сосебæл рахизтæнцæ æма цæхгæрмæгъæун- 
ги баевгъудæнцæ. 
«Хуарз!» — загъта Олимпиадæ æхецæн æма æвеппайди æ зæрди 
фæззиндтæй фудæнæни цийнæ. Ци ибæл æрцудæй, уой дзæбæх нæма 
ралæдæрдтæй, фал цидæр æбуалгъ æхцæуæндзийнади хæццæ æнкъард- 
та, кæцæйдæр, æ бауæрæй æндæдæрæй, æ зундмæ хæстæгдæр æма рæ- 
гъæддæргæнгæ куд æрбампурсуй мастесуни фæндæ æма æвеппайди æгъа- 
тир дзигигæнгæ куд сæмбалдæй æ зæрдæбæл, æ зæнгтæ куд радон æнцæ. 
Фæллæбурдта æ губунмæ æ дууæ къохемæй æма æрæстæфтæй, хорбон 
дæр æма къæвдабон дæр æ уæлейæй ке нæбал ласуй, уоци пæлæзи æгъ- 
нæгутæ æвæрд ке нæ ’нцæ... Фал сæ нæбал исæвардта... Æ дзиппити æ 
къохтæ ниццавта æма фæйнердæмæ рахуæстæй пæлæзи итæрттæбæл, — 
дуйнемæ фудæнæн байгон кодта æ ходуйнаг æма рараст æй сæхемæ. 
XXXII 
Цæрæг райгъал æй, рабадтæй æ хуссæни. Удта бабæй фæстæмæ æр- 
хустæй, гъар гъæццоли буни æхе арфдæр æрниурста. Æ цæститæ нæуæ- 
гæй фæххуæстæнцæ, фал æ фун адтæй бунтон уæлæнгай — æ зæрдæ 
189 

дзурдта цæмæдæр. Уалинмæ æрбайгъустæй Сурмей гъæлæс къæсæр- 
гæронæй: 
— Биццеу, хусгæ ма байзайæ, кустмæ дæбæл байрæги уодзæнæй. 
Цæрæг расонт æй. Бонивайæнти фæлмæн рохс калдæй къæраз- 
гæй. «Æнгъæлдæн, байрæги кодтон», — рагъуди кодта æма хуссæнæй 
рахизтæй. Бæгъæмбад къæхтæй æрлæудтæй рагон сæгъдзарбæл æма 
æвеппайди рагъуди кодта, сæхемæ ке æй. Къæразæмæ фæккастæй — сæ 
зæронд бали бæласи хехтæ адтæнцæ уорс. «Мет», — цидæр æхцæуæнæй 
рагъуди кодта æма ракастæй гъæунгæмæ. Фæййидта кирсæ — инсади 
кæлдтитау салд сигити къубæрттæбæл. Уоци кирси æрттивдæй барохс 
æй æ уат дæр. Цæрæг къæрази тæрвазæбæл æрæнцойнæ кодта дууæ къо- 
хемæй æма кастæй бали бæласи хехтæмæ. Горæти-еу арæх фегъал уидæ 
æхсæвигæнтти, æхе-еу æ фиди хæдзари рангъæлидæ. Къæразгæмæ, цид, 
аци седзæрхуз бæласæ файйинунæнгъæл фæккæсидæ. Æма, цид, æрхун- 
зæрдæй нæуæгæй бафунæй уидæ. 
Цæрæг æ дарæс тагъд-тагъдæй ракодта, бацудæй иннæ уатмæ. Фий- 
бæл исæмбалдæй гъар хæдзари æхцæуæн тæф. Пеци дуар адтæй игон, 
ставд цæхæр цирен уагъта. Æвæццæгæн, раги систадæй Сурме: уæларт 
сæ рагон циуан агæ, æ фарсмæ теби цидæр цъис-цъис кодта, æвæццæ- 
гæн, гъæцæнæн листæгкарстæй гъæдиндзæ царви фицуй. Хæдзари 
бæрæгастæу — гетени гæппæлбæл уæгъдæкалд цъопп. Сурме бадтæй 
пеци дуармæ, æ къохти — арсгийнæ. 
— Биццеу, уазал донæй бабæй дæхе ма нихснæ, мæнæ дин цайдани 
дон багъар кодтон. 
— Уазал дон бауæр æнæнез кæнуй. Уонæй ци аразис? — Цæрæг 
амонуй цъоппитæмæ. Дзуапп нæ бахизта, дзатмамæ рахизтæй æхе æхс- 
нунмæ. Е ’рбацудмæ стъолбæл — устур къурусгæ, æхсирæй е ’дзаг, æ 
фарсмæ тæбæгъи гъар кæрдзин. Цæрæг æдосæ загъта: «Кæрдзинмæ 
смондаг дæн». Сурме æхемедæгæ бацийнæ кодта, æгайтима æ фурти ци 
гъæуй, е æхе къохи ес. Æма мæнæ фингæбæл — цæхæрбæл фунх гу- 
дуни æмбес. Фал Цæрæг кæрдзини къæрес æууелуй сабургай, æвæн- 
донгомау исхупп кæнуй æхсирæй. Нур мæйæ фулдæр рацудæй, кæдæй 
хæдзари цæруй, фал уотæ раги сехуар кæнунбæл нæма сахур æй. Фиц- 
цаг бон кустмæ æнæхуæргæй цæунбæл рафæлвардта, фал Сурмей хили 
буни фæцæй. Æма æ мади зæрдæ фæрресун кæнуни бæсти Цæрæг æнæ 
хъипп-сунæй бахуæруй сехуар. 
— Ци кæнæн еци цъоппæй? — æхе фæрсæгау ниллæг гъæлæсæй 
исдзурдта Сурме. — Гъæццол си скæнун ес мæ зæрди. Фæтевзæ дæр ин 
балхæдтон. 
Цæрæг имæ десгæнгæ фæккастæй, æвæццæгæн си æрбайронх æй æ 
уæдæйтиккон фарст. 
— Æма гъæццол гъæуагæ ан? — æ комидзаг ниннихъуæргæй бафар- 
стае. 
190 

— Мадта нæ ан! — уайдзæфгæнæгау бакодта мадæ. 
Е бадтæй пеци игон дуармæ, æ къохи раздæрау дардта арсгийнæ. Æ 
цæсгонбæл гъазта, æртхотуги тæнæг фæлмæ кæбæл фæххуæстæй, уоци 
цæхæри минæг пеллон. Æма Цæрæгмæ уотæ фæккастæй, цума мадæ æ 
медзæрдæ цæбæлдæр цийнæ кæнуй. Рагæй æй нæбал фæййидта уотæ 
зæрдираййæй. 
— Исони бонбæл дæр гъуди кæнун гъæуй, хадзарæ ба æнæ сувæл- 
лонæй хæдзарæ нæй. 
«Æгæр идард нисанмæ нигъгъавтай, æна», — рагъуди кодта Цæрæг, 
фал дзоргæ неци скодта. Цума ’й æ фæсте цидæр гъигæ даруй, уотæ 
стухстæй. Æма фæстæмæ фæккастæй — цъопп лæууй пъоли астæу. 
Цæмæйдæр фефсæрми æй Цæрæг. Фал имæ мади сагъæс нæ багъардта 
— дзубанди цума берæ æнзти фæсте ка ’рцæудзæнæй, уæхæн æбæрæг 
ести гъуддагбæл цæуй, уоййау. Æрмæст ин цидæр æ зæрдæ зинги стъæл- 
фæнау расугъта, æма æваст æ цæститæбæл рауадæй «граф» Хамби. 
«Нæбал е, — зæрдæресгæй рагъуди кодта, — нæбал е Бэлæ...» 
Сурмей цæсгон имæ уотæ райдзаст нæбал фæккастæй. Пецæй нæ- 
бал æрттивта цæхæр, æртхотуги буни фæцæй. Цæмæдæргæсгæ фæт- 
тæрегъæд кодта фурт æ мадæн. Цидæр æнтъуснæгдзийнадæ исæвзурдæй 
се ’хсæн. Цавддортау бадунцæ. Цæрæг хуæрд фæцæй, фал æ бунатæй 
исæзмæлун нæ фæразуй, Сурме дæр, арсгийнæй пеци дуармæ куд бав- 
налдта, уотемæй байзадæй. Ести дзорун гъудæй æма Цæрæг загъта: 
— Уæллæй, дессаг мæмæ кæсуй, мет аци анз куд æрæгæмæ уаруй. 
Сурме æ сæр аразий тилд бакодта: 
— Алци дæр æ афони федауй, бæргæ. Зумæги æнæмет уалдзæги уа- 
рунгун сайуй. 
Цæрæг скодта æ къæхтæбæл æ керзæ цулухътæ, рагъæнæй райста 
æ фусдзар цубур кæрцæ. Æма æ зæрдæбæл æрбалæудтæй æ кусти фиц- 
цаг бон. Гаражмæ фæззиндтæй æ горæтаг дарæси — тæнæг пæлæз æма 
циргъфий туфлити. Техники хæдзари тургъи астæу шофирти ’хсæн лæуд- 
тæй Сабан; цæбæлдæр зæрдиаг дзубанди кодтонцæ. Цæрæг сæ размæ ку 
бацудæй, уæд æй, æнгъæлдæн, феппайгæ дæр неке бакодта. 
— Уæ сæумæ хуарз, — загъта гаражи нæуæг хецау. 
Сабан имæ фæззилдæй. Салам раттуни бæсти фæтътъæлланг ласта: 
— Сæумæ нæбал æй, æмбесбон æй нур! 
— Минкъий райрæгæмæ кодтон, — æ сæригъунтæмæ февналдта 
Цæрæг, ралагъз сæ кодта æ армитъæпæнæй. Æ маст рафунхтæй æма уоци 
минут рафæндæ кодта: «Фæстæмæ!» Фал ракъахдзæф кæнуни бæсти æ 
медбилтæ æнæбари ходгæ кастæй шофиртæй кедæр цулухъи фæтæн 
фиймæ. Сæрдар ин æхемæ æрбайвазта æ пæлæзи æфцæкъуатæ: 
— Атæ дин ци ’нцæ, студент? Æви Салдони базармæ къабусга 
æлхæнунмæ ранæхстæр дæ? Æркæсай дæ фадæварцæмæ! 
Шофиртæ гъæрæй ниххудтæнцæ. Цæрæги цæсгон бабæй маст æма 
æфсæрмæй иссугъдæй. 
191 

Еци сæуми Сабан æ машини раласта Цæрæги. Берæ рæстæг нæ ра- 
цудæй, уотæ ’й фæстæмæ æрбахæццæ кодта, æрмæст нæуæг фæлусти — 
фусдзар цубур кæрцæ æма керзæ цулухъти. Сæрдар шофиртæмæ фæдз- 
дзурдта æрмадзæмæ. Загъта: 
— Мæнæ уин лæг. Уæхуæдтæ ’й зонетæ, ка æй, ци æй. Æгъдау! Ци 
нæ зона, уой базондзæнæй. Уæлдай ракæнæ-бакæнæ нæ — ци зæгъа, е 
уинзакъон! 
Цæрæг фиццаг бонти æфсæрми кодта гъæунгæмæ рацæун æ косæн 
дæрæси, æхемæ кастæй æнахур уæзбун, стæвдтæ, лацамарз. Фал сабургай 
фæййахур æй æ фæлмæнгъун кæрци фуси тæф æма цулухъти уæзæбæл. 
Сурме ба æргон цийнæ кодта, æ фурт гъæуккагхуз ке фæцæй, цума уой 
фæрци æ цардмæ цидæр уæхæн æрæздахтæй, нури уæнгæ æрхунæй ке 
имиста. Фал-еу Цæрæг хуцаубонти æ уорс хæдонæ æма галстук ку байа- 
гурдта, уæд-еу мади зæрдæ никкатай кæнидæ, кæд, æ фурт гъæубæстæй 
некумæ цæуй, уой хуарз зудта, уæддæр... 
Цæрæг рацудæй гъæунгæмæ. Адтæй ма талингæ, фал изол æрв- 
гæрæнттæ минкъий рохс дардтонцæ. Сæ кæркдонæй райгъустæй уасæн- 
ги уасун. «Æгæр раги мæ райгъал кодта Сурме, æнгъæлдæн». Æркастæй 
æ сахатмæ — æхсæз инсæй минути гъæуагæ. Æ зæрдæбæл æрбалæуд- 
тæй, нур ноябри кæрон ке æй, бунтон æрæгиау ке æрбон уй. Цъæхснаг 
ирдгæ хаста Ирæфи сабур сæр-сæр. Уазал æхцæуæн урзтæй æвналдта 
ростæмæ. Хуссигъæлдзæгæн æ фæд дæр нæбал райзадæй гъæунгти. 
«Еунæг уæхæн сæуми туххæй дæр æрцæуæн адтæй гъæумæ...» Æвеп- 
пайди ралигъдæй. Фæйнердигæй срæйдтæнцæ куйтæ. Гъæугæрон æ 
лигъд фæссабур æй, устур санкъехтæй цæун райдæдта. 
Будур рохс кæнуй бæзгин кирсæй. Фæндаг ибæл къæдзтæ-мæдзтæй 
бæрæг дардта æрвгæрони сау тæлми уæнгæ. Уоци сау тæлмæ æй бæлæ- 
сти рæнгъæ, æ фæсте — Техники хæдзарæ. Гъæуæй дууæ километри æн- 
дæдæр, Цæрæгæн инсæй минутей цуд. 
Бунатмæ ’й берæ нæбал гъудæй, уотæ æ гъостæбæл рауадæй маши- 
ни гъæр. Бæлæсти кирсæхгæд бæгънæг къалеутæбæл ферттивта фари- 
ти рохс, уæдта цидæр æрбацæй. «Æнгъæлдæн, дон-дон æрбацæуй». Нæ 
фæррæдудæй Цæрæг — Ирæфи къахир билгæрæнттæбæл Техники хæ- 
дзарæрдæмæ уадæй æдгуфæ машинæ, æ рохс-еу ку урдуги æрбайсавдæй, 
ку-еу рагъбæл скафта. 
Цæрæг балигъдæй Техники хæдзари дуармæ, цума, машинæ уор- 
дæмæ æ разæй ку фæууа, уомæй тарстæй. Раст уоци рæстæг рохси тух- 
гин дууæ цухцурæги сбуцæу æнцæ æфсæйнаг колдуæрттæбæл, æма æна- 
хур къурц-къурци хузæн цалдæр «хъихъхъи» фæццудæй. 
«Е Заури машинæ æй», — æ уасунæй ’й базудта Цæрæг. Фæстæти 
имæ бауадæй æма гуфæмæ сгæпп кодта. Кабини хуæдфæсте бортбæл 
æ къохæй хуæцгæй дзоццæги æрбадтæй. Фæццудæй уæззау æвдозæн- 
ти дæргъвæтийнæ хъист. Мотор тухгин ниуунæргътæй æма Цæрæги 
цæститæбæл рауадæй, Заур стартер куд ралхъивта. Æвеппайди машинæ 
192 

фестъæлфтæй, удта рагæпп кодта размæ. Цæрæги къох бортæй фæу- 
уæгъдæ ’й, æрфæлдæхтæй гуфи. Машинæ тургъæмæ батахтæй. Гаражи 
уæнгæ ку бахæццæ ’й, уæд нæуæгæй колдуарæрдæмæ фæззилдæй цæх- 
гæр æма дзухълæуд фæккодта. Цæрæг исистадæй. Зæнхæмæ æргæпп 
кæнунмæ гъавта, фал æй цидæр бауорæдта. Æма бабæй дзоццæги æрбад- 
тæй бортрæбун. Æма ин еци минут æ сæримагъз низмæлун кодта кабини 
дуари тухгин тъæпп. «Куд æгъатир æй! Гæр, æ царди æнбес уой хæццæ 
ку ’рветуй, куд нæ ибæл ауæрдуй?» 
— Биби! — фæдздзурдта Заур колдуарæрдæмæ. — Биби, зæронд 
гацца! 
Дзуаппи бæсти æрбайгъустæй æфсæйнаг дуари хъирристт. 
— Машинæ æ бунати сивæрæ, — загъта Биби, Заури размæ ку ’рба- 
цудæй, уæд, — гурусхæ минкъийдæр уодзæнæй. 
— Гурусхагæй си неци ес, мæ кустмæ иннетæй раздæр ке фæззинд- 
тæн, уоми ходуйнагæй ци ес? — бостæгæнæгау загъта Заур. 
Биби — æхсæвгæс — исхуфтæй. Бафарста: 
— Ба-алц куд адтæй? 
Цæрæги зæрдæ цидæр содзагæ циргъагæй фæррæхустæадтæй, уæз- 
зау гуп-гуп скодта. Ци адтæй, уомæй гъос фестадæй. Æ цæститæбæл 
уадæй бæзгин цъидагъæ. Цъидагъи хузæн цидæр ивæзагæ ес æхсæвгæси 
фæсос гъæлæси. 
— Ба-алц куд адтæ-æй, зæгъун? 
Заур зæнхæмæ рату кодта. 
— Хуæцæ! 
Цæрæг æхе нæбал бауорæдта, æ сæр гуфæй сдардта. Фæййидта: 
Биби ниггубур æй, æ къохи цæмæдæр листæг кæсуй. 
— Хуа-арз гæгъæдитæй бæргæ ’й, фал æгæр минкъий гæбазæ æ-æй... 
— Æ кæнæг æз н’ адтæн, — загъта Заур æма æ цорæй еуварс ра- 
цудæй. Æ сунти сæрбæл хуæцуй, æдзинæг кæсуй цæмæдæр, æнгъæл- 
дæн, æмбонди сæрти тургъæмæ сæ кирсæ къабозтæ ка ’йвазуй, уоци 
бæлæстæмæ. Бæрæг æй, цæбæлдæр ке сагъæс кæнуй. Биби æ цормæ ба- 
цудæй, æ хуæд фæсте слæудтæй. 
— Æ кæнæг ду дæ, мадта-а дæ дзиппи ци архайуй? — Заур имæ 
фæззилдæй, еуварсмæ рату кодта. Илгъгæнæгау загъта: 
— Æ, зæронд гацца, Биби! Æдта дин бафсес куд нецæмæй ес! Арахъ 
нæ ниуазис, тамаку нæ думис, силти хæццæ нæ хæтис. Пенси дин федун- 
цæ, миздæ есис. 
Биби фæсос гъæлæсæй ходуй. Æ сæр аразий тилд кæнуй. 
— Дæу ка-ари... силти хæццæ дæр... бæргæ... Бригадир адтæн тугъ- 
ди рæстæг — силтæ хæрхæ... 
— Дæ мади хъæдордон, Биби! Æз дин ке фæллæвардтон, уонæй дæ 
мардæн сугъзæрийнæ кирæ æрцæудзæнæй! Дуар игон кæнун æма рах- 
гæнун дæу куст æй. 
— Е, ци афонæ уа, уомæ гæсгæ æй-й... Удта цъухбæл хуæцуни 
туххæй миздæ некуцæй есун. 
13 Малити Васо 
193 

— Хуæцæ! — æма бабæй Биби ниггубур æй, содзийни бунмæ кæсæ- 
гау кæсуй æ армитъæпæнмæ. Ходуй: æ-æ-æ... 
«Базар фæцæй. Цума ци рамурхтæй Ииали фурт?» Æма æвеппай- 
ди Цæрæги фийбæл рауадæй хуаси æхцæуæн тæф. Æркастæй æхемæ: æ 
хъури бунмæ кæрци гъунтæбæл æрзæболæ ’й хуаси даргъ халæ. 
— Минкъийтæбæл, уæдта ирæги кодтон, — загъта Заур, — мæнæй 
уотæ ’ма еци цъуххæссæг... 
Заур æ дзубанди кæронмæ нæбал фæцæй. Æваст машинирдæмæ 
фæззилдæй æма цавддорау æ медбунати лæугæ райзадæй. Раст уоци 
рæстæг Цæрæг е ’мбæрцæ исистадæй. Зæнхæмæ æргæпп кæнунмæ гъав- 
та, фал æй цидæр æндæрги змæлд фæрсæрдæмæ фæккæсун кодта: Биби 
тургъи астæути губур-губурти фæццæйлигъдæй æ бунатмæ. 
— Уру! — загъта Цæрæг æма гъæрæй ниххудтæй. 
— Шпъион! — мæстæлгъæдæй сдзурдта Заур æма бабæй еуварсмæ 
рату кодта. 
— Æ-гъа, — исарази ’й Цæрæг. Æ къах борти тегъæбæл исæвардта 
æма кастæй Заурмæ. Зæнхæмæ æрхезуни фæндæ имæ нæбал адтæй, — 
лæдæрдтæй, ци имæ æнгъæлмæ кæсуй, уой. 
— Кæцæй равзурстæ мæ машини? — æ маст туххæйти уорамгæй 
бафарста Заур. 
— Е устур сосæгдзийнадæ ’й. Кæми мæ фæффæндуй, уоми уайтагъд- 
дæр февзурун. 
— Гъæйдæ, дæхецæй гъазæнгъолæ ма аразæ! Мæлæти лæг! Кол- 
дуармæ мæ машинæмæ фæстети исбурдтæ, е дин дæ сосæгдзийнадæ. 
— Æма, миййаг, ескæми адтæ? 
— Адтæн. Ци фæндæ дæмæ ес? 
— Ести фæндæ мæмæ уодзæнæй. 
— Фæррæдудтæн. Хатир. 
— Нæгъæ. 
— Цæмæннæ? 
— Хуасæ мæн хуасæ нæй, иннæ уæхæн — машинæ. 
Заур дзæвгарæ рæстæг нецибал исдзурдта. Æнæцæстæфæнникъол- 
гæй кастæй хæрдмæ Цæрæгмæ. Æ хорхи уадиндзитæ раскъунуни уæнгæ 
мастæй ниддæнгæл æнцæ. 
— Атæ ’рбайгъосай, — æрæгиау загъта е, — дæхе сабур уадзæ. Ма- 
шини цалдæр лæвæрæни хуасæ бакалдтон, уой туххæй мин ка ци кæн- 
дзæй? Сабанæн биццеу нæййес — фурти бæсти ин æз дæн. Дзæгъæли 
дæ цард ма æнадæ кæнæ дæхецæн. Дæ цъухбæл хуæцæ æма фид хуæрай. 
Е дин мæ фæстаг загъд. 
Биби æвеппайди куд æрбайсафтæй, уотæ бабæй февзурстæй Заури 
фарсмæ. 
— Не-еци фæййидтан, неци зо-онæн, æма гъуддаг уобæл рахецæн 
æй. Колхоз уомæй мæгурдæр нæ фæууодзæй. 
— Уру! — мæстæйихæлгæ загъта Цæрæг. 
194 

— Æз ба си ци гæнæг дæн? — цума цæвунæй тарстæй, уоййау æ 
цæсгон æ къохæй бааууон кодта Биби. — Дуар ма байгон кæнæ æма 
дæ хæдзарæ исрæвдзæ уодзæй! Æдарцти нæ зонис, æви? Дзæгъæли сæ 
мæстгун кæнис дæхемæ, бахуæрдзæнцæ дæ!.. 
Биби бабæй губурæй балигъдæй колдуæрттæмæ, урух сæ байгон 
кодта. Тургъæмæ гъæрæй дзоргæ æма ходгæ æрбацудæнцæ цалдæр лæги. 
— Цæрæг сæ нæ базудта, нурма талингæ адтæй. 
— Цæй, куд? — ниллæг гъæлæсæй бафарста Заур. 
— Некуд, — гъæрæй загъта гаражи хецау æма æргæпп кодта зæн- 
хæмæ, — рапорт ниффинсдзæнæн правленимæ. Нур ба дин фонси фер- 
мæмæ хуасæ ласунмæ цæугæ ’й. 
Заур нури уæнгæ æ бунатæй нæма фезмалдæй — хæбæццæй лæуд- 
тæй, æ къохтæ — æ суйни сæртæбæл. Цæрæг æ разæй рацудæй, фал ин е 
’нæйнон цæстингас æхебæл æнкъардта. Фæццудæй бабæй кæбини дуари 
æверхъау тъæпп... 
XXXIII 
Заури машинæ тахтæй, æрмæст, кумæ гъудæй, уордæмæ нæ, фал 
кæркити фермæмæ. Инал ами косуй фонси дохтурæй, тугъди фæсте Ди- 
гори гъæуи каст фæцæй «Ясай академи» — уотæ худтонцæ ветеринарон 
еуанзон скъола æ еунæг ахургæнæги номæй. 
Инал æ фуртмæ лæмбунæг байгъуста, нецæбæл æй бафарста, цума 
ин, раги ке фегъуста, уæхæн зонгæ хабар киндæадтæй, уоййау. 
Загъта: 
— Цæугæ, кумæ дин зæгъунцæ, уордæмæ. 
Заури машинæ фæййаууон æй, гъæуæй ферми ’хсæн ци гъæдæхгæд 
рагъ ес, уой фæсте, уæддæр ма æ бунати сахæй лæудтæй Инал. Æ зæр- 
ди уæззау гуп-гуп не ’нцадæй, æнтъуснæг сагъæс пъæззуйау бадтæй на- 
уæртæбæл æма ’й исæзмæлун нæ уагъта. 
Нурмæти æгæр хуарз адтæй алцидæр — нæдæр незæй гъигæдард 
не ййафта хæдзарæ, нæдæр сæ фæндтæ естæмæй къулумпи кодтонцæ. 
Æ нивæ имæ кастæй хæсгæ хъибилау, æ цари нæбал цудæй, цæуни бæ- 
сти тулун райдæдта. Æма ин тарстæй: еу бон фурнæрдæй фæйнердæмæ 
тъæппитæ ку рахауа, уомæй. 
А биццеу æнæрцæф æй, ескæд ке бахаудзæй, уой зудта æ медзæрдæ, 
фал тæрсгæ нецæмæй кодта — цалинмæ Сабан колхози сæрдар æй, уæд- 
мæ имæ неке бандеудзæнæй. Æхуæдæг «кæдзос» куста, æ фун сабур ад- 
тæй. Хестæр кæркгæси хæццæ, цид, акттæ скодтонцæ, нез, кенæ æндæр 
естæмæй ка «ниммардæй», уоци кæркитæбæл, æрвистонцæ сæ горæтмæ 
сæ зонгæ уосæмæ æма сæ е уоми базари уæйæ кодта. Æ фурт дæр мадта æ 
«хай» тудта. Инал фæлвардта æ кæстæр æнсувæр Сабани æ арми буни да- 
рунбæл. Сæрдар имæ неци уоййасæбæл игъуста, фал æнсувæр æнсувæр 
æй, Инал, цид, æй барæй-æнæбари батъунста æ гъуддæгти. Удта имæ 
195 

минкъий, æнæзингæ, фал бæркадгун бунæтти косгутæ дзæбæх цæстæй 
кастæнцæ. Цæй туххæй, уой хуарз лæдæрдтæй Инал æма æ фадуæттæй 
пайда кæнунбæл нæ аурста: «Сабан æносмæ сæрдар нæ уодзæй...» Сæ 
фиди хæдзæртти фарсмæ æривардта бæрзонд, фæтæнкъæразгæ агоридор 
азгъунст, стур сара. Асфальтгонд тургъæ æрæхгæдта бæрзонд горенæй, 
колдуари егъау дуæрттæ — нивæфтуд. Æ фуртæн балхæдта «Москвич», 
æхецæн — æртидзæлхуг мотоцикл — ардæмæ дæр уобæл æрбацæуй. 
Байахæста зæнхи дууæ хаййи — мæ фурти хæццæ, дан, иурст ан, кæд 
уомæн уосæ нæма адтæй, уæддæр. 
Нур сæ фиди зæронд хæдзарæ фехалдзæнæй, æ бунати ин сараз- 
дзæнæй нæуæг, аст уати кæми ес, уæхæн. Фал æ фæндтæ уобæл дæр нæ 
хецæн кодтонцæ — æ зæрдæ дзурдта горæтмæ. «Мулк царди сæр æй, — 
уотæ гъуди кодта Инал, — мæгур ба кæддæриддæр ходуйнаг адтæй æма 
уодзæнæй...» Æма-еу цæститæбæл рауадæй æ федæни хæдзарæ горæти 
— дууæуæладзугон, стур тургъæ, рæзбуни хæццæ дзæхæрадонæ. Изæри- 
гæнтти ба легка кæндзæй сæйраг аллеябæл, уæрæхкъелæ шляпæ æ сæр- 
бæл, æ къохти — зонт. 
Алци дæр, куд не ’мбæлуй, уотæ хуарз адтæй. Фал фæззиндтæй 
фидбилиз. Æма цæмæдæргæсгæ æ цæститæбæл уадæй Цæрæг нæ, фал 
æ фидæ — Фæддзаути Геуæрги — æ кæддæри ахургæнæг. Цума фид- 
билиз уой хузæ райста — кастæй имæ цъундæдзæстæй, æ къохти мели 
бæсти къирдори къæртт. Æма фидбилиз адæймаги æнгæс ке адтæй, е ба 
æй кодта нигки тæссагдæр. Фал уæддæр æхе æууæндун кодта, бæллахæй 
бабæй аци хатт дæр ке фæййервæздзæнæй. Цал æма цал хатти бахауд- 
тæй къурццæвæнмæ! Фал бабæй ливзæрагъ кæсалгау рацъуввутт ласуй 
хъисмæти дирзæг къохтæй. 
Инал ферми дæлбазур хатæнгондæй раласта æ мотоцикл, æркосун 
æй кодта æма сабургай ранæхстæр æй гъæуирдæмæ. Фиццаг гаражмæ 
цæуйнаг адтæй, Цæрæги хæццæ радзубанди кæнон, зæгъгæ, фал æ фæн- 
дæ раййивта: кæд Цæрæгмæ æ фиди тогæй ести хъæртуй, уæд къæрттæй 
цъола нæ рагæлдздзæй. Инал ма æхе цæсти дæр бафтаудзæнæй. Мадта 
Сабанмæ дæр æ нифс нæ хаста. 
«Бангъæлмæ кæсун гъæуй, — гъуди кодта фæндагбæл Инал, — кæд 
гъæуи хуаси давди туххæй ести игъусуй, уæд...» 
Фал Инал нæ зудта, уæд ци кæндзæнæй, уой. 
Æ мотоцикл хæдзари исæвардта, гъæунгæмæ рацудæй. Берæ ’й нæ- 
бал гъудæй туканмæ, уотæ æ дуарæй рахизтæй Олимпиадæ... Фал бал 
Инали тукани цори фæууадзæн, æма, уоци бон цитæ ’рцудæй, уой ра- 
дзорæн. 
XXXIV 
Еци бон Олимпиади æ мадæ Сæнетæ раги райгъал кодта: 
— Мах и лæги хæццæ горæтмæ мардмæ цæуæн, — загъта е, — иæ 
хуæрифурт фæззиан æй. Цидæр сæйгæхуз æй дæ цæсгон... Неци ди ресуй? 
196 

— Неци, — æ цæститæ фæстæмæ æрцъундæгæнгæй, загъта Олим- 
пиадæ. 
— Мадта скъоламæ ма байрæги кæнæ... Уæларт дин хуæруйнаг. Ци 
амал уа, уомæй тагъд фæззиндзинан... 
— Цæттæ дæ, уæртæ уосæ, — дзатмайæй æрбайгъустæй Сабани 
дзурд. Удта уæззау къахдзæфтæй байдзаг æй уат. Олимпиадæ æнкъард- 
та, æ фидæ æ сæргъи куд лæууй, лæдæрдтæй ин е ’дзинæг рæвдаугæ 
цæстингас æхебæл, фал æ цæститæ нæ байгон кодта. 
— Фунæй ма дæ, кизгæ? — бафарста, уотæ тухуаст ка уарзта, уой 
бæзгин хъурихатт. 
— Гъо, — дзуапп равардта цъундæдзастæй кизгæ. 
— Æ бакаст мæ зæрдæмæ нæ цæуй, — загъта мадæ, æма ин Олим- 
пиадæ цæйдæр туххæй ратæрегъæд кодта... 
— Дæ зæрдæ цæмæ фехсайа, уæхæнæй неци ес æ бакасти. Кæд 
рæвдзæ дæ, уæд мабал лæууæ, суайæ. 
— Еунæгæй? 
— Мадта! 
— Уæдæйти дæр ма дæхуæдæг... 
— Нæ мæ евдæлуй... Фæззигон кустити рæстæг... 
— Гъома, уотæ ку загътай... 
— 10 минутей фæсте автобус уодзæнæй... 
— Дæ машинæ дæр мин нæбал дæттис? 
— Автобуси уæнгæ дæ бадавдзæнæн. 
— Нецæмæн мæ гъæуй... Дæу хуæрифурттæ ’нцæ, дæхуæдæг сæмæ цо. 
— Æз ци зæгъун? Ма мæ дзорун кæнæ! Адæн ци зæгъдзæнцæ? Сæр- 
дари машинæбæл æ уосæ дууердæмæ кæнуй, нæ?! 
— Гъома ’й æцæгæлон уоститæн дæр ма ку раттис, уæд мæхецæн... 
— Етæ æцæгæлæнттæ ’нцæ. Ду ба нæхе дæ. 
Уойфæсте хъипп-сун нæбал райгъустæй. Уæдта пъолбæл къæ- 
бар-къубургæнгæ ратахтæнцæ сау циргъфий туфлитæ, — сæ гъæрæй сæ 
базудта Олимпиадæ. Æма бадес кодта: аци хатт мадæ хæдзарæмæ туфли- 
ти куд æрбацудæй. Æвæццæгæн, тагъд кодта... Нæ фал æма... папи хæц- 
цæ балци ке цæуй, уой цийнæй феронх кодта сæ фелвасун æма фæлмæн 
дзабуртæ ракæнун, медæмæ цæугæй. Æма бабæй æ цийнæ фæггуз æй. Се 
’гас дæр нæлгоймæгтæ уæхæнттæ ’нцæ. Мæнæ а дæр... 
Уæззау къахдзæфтæ цудæнцæ дуари æрдæмæ. Минкъий фæстæдæр 
райгъустæй машини гъæр. 
Олимпиадæ рагæпп кодта хуссæнæй. Æ уæле пъолци ракодта, ши- 
фонерæй раскъафта æ пæлæз æма ’й цæугæ-цæун æргæлста æ усхъи- 
тæбæл. Дзатмабæл æ къæхтæбæл бакъуæрдта æ туфлитæ. Гъæунгæмæ 
ралигъдæй, фал уайтагъд фæстæмæ фездахтæй. Æ мадæ æхцатæ кæми 
фæддаруй серванти, уоци лагъз байгон кодта. Систа цъæх гæгъæдитæй 
еу. Æма бабæй нæуæгæй ратъæбæртт кодта. 
197 

Цалдæр минутей фæсте бадтæй диванбæл хæстуолæфтгæнгæ. Æ 
гъæбеси адтæй уруссаг арахъи авгæ, æ къохæй ин хуæстæй æ нарæг 
хъурбæл. «Тагъддæр, тагъддæр! Кенæ ба ку ’рбацæуонцæ...» — дзурдта 
æхецæн, фал æ бон н’ адтæй æ бунатæй фезмæлун. «Фиццаг бал стæвдæ 
кæнун гъæуй дон ванни... Удта...». Уой æ фиди ’нсувæр Инали кизгæ 
Иринæй фегъуста. Е горæти педагогон училищей ахур кæнуй. Цæрæги 
фатер уой хæццæ агурдта. Медæмæ нæ бакумдта уæд, гъæунги бæласи 
аууон æнгъæлмæ кастæй Олимпиадæмæ... 
— Цæбæл кæуис? Бафхуардта дæ? — фæлмæн къахдзæфæй, ледзæ- 
гау цудæй Олимпиади фарсмæ, фал æй туххæй æййафта, — дзорæ! Ци 
дин кодта? 
— Неци, — æ кæун туххæй уорамгæй загъта Олимпиадæ. Уæдта 
бацудæнцæ паркмæ. Æнæдзоргæй бадтæнцæ цади билæбæл бæлæсти 
аууон, кастæнцæ лодкæти накæгæнгутæмæ. 
— Мæ зæрдæмæ нæ цæуй, — æрæгиау загъта е ’мбал. 
— Æма ци? — мæстгунхузæй бафарста Олимпиадæ. 
— Неци... Цидæр гъæуккаги хузæн æй... 
— Æма дæ горæттæгтæ хуæздæртæ ’нцæ?.. 
— Етæ дæр хуæздæр нæ ’нцæ... Ами горæти еу скъолай дæсæймаг 
къласмæ ка цæуй, уæхæн кизгæ æма биццеу — еу къласи ахур кæнунцæ, 
æдзæсгæнттæ, уотемæй лæгъуз миуæ бакодтонцæ... 
— Куд лæгъуз миуæ?.. 
— Куд фæууй, уотæ... 
— Куд фæууй?.. — Олимпиадæ десгæнгæ бакастæй е ’мбалмæ. 
— Лæг æма уосæ куд фæккæнунцæ, уотæ, — бостæхузæй загъта е, 
— сувæллон дæ æви ’й нæ лæдæрис! 
Олимпиадæн фурдесæй æ гъæлæс бахæлеу æй: 
— Еу къласи, уотемæй? Уанцон нæй! 
— Æз ци фегъустон, уой дзорун. 
— Неке сæ базудта? 
— Неке... 
— Æма... иди син ку адтайдæ, сувæллон, уæдта? 
— Æма кизгæ куд бакодта, уой зонис? Уруссаг арахъ авги ’дзаг ба- 
ниуазта, уæдта тæвдæ ванни ниббурдæй. Сувæллон рамардæй æма ин 
рандæй... Уотемæй фæййервазтæй кизгæ ходуйнагæй. 
Олимпиадæ дзæгъæлкаст кодта æ хуæри тумбул росмæ. Мæстгун 
кодта уоци æнæзонгæ кизгæмæ, ихæлд ке ’й æма сувæллони ке рамард- 
та, уой туххæй. Фал æй уой хæццæ æндавта цидæр æхцæуæндзийнадæ 
дæр, æвæццæгæн, уæхæн æверхъау цау уобæл нæ, фал æндæр кæбæлдæр 
ке æрцудæй, уомæй сæрустур адтæй. Уоци сæрустурдзийнадæ æнæбауо- 
рамгæ тунстæй æхе равдесунмæ, фал æргонæй нæ — уайдзæфти... 
Нур æхуæдæг... 
Уæззау фæсмон бабæй нæуæгæй — нур цалæймаг хатт! — æ син- 
дзин урзтæй æрбавналдта кизги зæрдæмæ, æма къох æхе æгъдауæй тух- 
198 

уастдæр æрбалхъивта уазал авги хъур. Исиста æй бæрзонд æма хæрдмæ 
æдзинæг кастæй. Арахъ адтæй сугъдæг дони хузæн, фал си Олимпиа- 
ди цæстæ уидта æверхъау цидæр, сау фæйнæгбæл мелæй финст тæссаг 
нисæнттæ. «Куд адтæй спъиртти формулæ? Н...» — гъезæмарæгæнгæ æ 
гъудий агурдта иннæ нисæнттæ, фал сæ нæ ирдта. «Кæд расæтта, уæд 
расæттæд», — загъта æхецæн æма авгæ æргæлста. Фал авгæ æ бун те- 
гъæмæ æрхаста фæлмæн гаузмæ æма дивани бунмæ батулдæй... 
«Етæ кæцæй зонунцæ... Гъай-гъай, мæн кой нæ кодтонцæ æдосæ... 
Æз ба алцидæр мæхемæ ’нкъарун... Уонæмæ мæн мæтæ нæййес... Тагъд 
сæ киндзæхсæвæр. Гъæуи æндæр кой нæбал е. Фал мæн туххæй цæмæн 
дзурдтонцæ? Еци дзугъур гогузи айкæ... Æхе ’й куд бакодта. Сурмей 
сæйгæ ин фæббæзтæй! Рæуонæ ин ес æма сæ хæДзарæй æндæмæ нæбал 
цæуй. Еске æнамонддзийнадæй уотæ дæхе уодæн фæппайда кæнæ!..» 
«Гъо, етæ дзурдтонцæ циуавæрдæр киной туххæй... Неци зонунцæ... 
А дуйнебæл неке неци зонуй. Æрмæстдæр æз æма е...» 
Æхе диванбæл рауагъта Олимпиадæ. Æ къохтæ æ сæри буни бакодта 
æма æдзинæг кастæй цармæ. 
Кæдæй ибæл еци фидбилиз æрцудæй, уæдæй Аслæнбегбæл, куд 
уодгоймагбæл, гъуди кæнун нæбал фæразта, кастæй имæ цидæр æна- 
хур, æнæлæдæрд, æнæном тухæ — «е». Фал тæккæ дессагдæр ба адтæй, 
мæстгун имæ ке нæ кодта. Уоци сау изæр... æрдæгуадзугæй æнкъард- 
та, е æй фурзудæй ранихъуæрунмæ куд гъавуй. Тас, рист æма æбуалгъ 
æхцæуæндзийнадæ фæстагмæ бунтон дæр басастонцæ кизги тухтæ æма 
мардау æнæзмæлгæй хустæй æ буни... 
«Е» цалдæр хатти равзурста æ хæццæ хебæраги радзубанди кæнун- 
мæ, фал уомæй неци уадæй. Æ алли дзурдæн дæр ин æнцад-æнцойнæй, 
фал уазалзæрдæй дзуапп лæвардта: «Нæ». Æма, цид, еуварс æхе райста. 
Нæбал ин кумдта тренировкитæмæ, æнгæрон нæбал цудæй, уомæн уæн 
кæми ес, уæхæн рауæнтæмæ. Фæстагмæ, еске ести бафеппайдзæнæй, 
зæгъгæ, æ уроктæмæ цæун райдæдта. Фал е дæр хуæздæрæн нæ фæз- 
зиндтæй сæ рахастдзийнæдтæбæл. Раздæрау æцæгæлон, æнæуингæ 
цæститæй кастæй кумæдæр æ еувæрсти, æма Аслæнбег ци нæ кодта, 
цæмæй ин æ цæстæнгас æрахæсса, фал æ къохи не ’фтудæй. Гъезæмарæ 
ке кæнуй, уой кизгæ хуарз лæдæрдтæй. Æрмæст имæ æ уоци гъезæмарæ 
дæр нæ гъардта, мæстгун имæ куд нæ кодта, раст гъеууотæ. Фал маст 
æма æнæуинондзийнадæн æнæуæвгæ н’ адтæй... Æма етæ æнæгъæнæй 
дæр арæзт адтæнцæ æндæр адæймаги нихмæ, æма си æ фенамондгæнæ- 
гæн нецибал байзадæй. Уоци адæймаг, Зæринæ, къласи къæсæрæй ци бон 
æрбахизтæй, уæд Олимпиадæ тæккæ фиццаг ци банкъардта, е адтæй фу- 
дæнгъæли æрхæндæг. Нæуæг ахургæнæг сæмæ æрцудæй, уой каникулти 
рæстæг фегъуста æма имæ цидæр цæмæдесæй æнгъæлмæ кастæй. Фал 
æ сæнтти ци бæрзонд, хуæрзконд адæймаги сорæт цардæй, уой хузæн 
æппундæр н’ адтæй Зæринæ. Анзи дæргъи аци тæнтъех, æнарæхст кизги 
дæлбарæ фæббадун æ сæрмæ нæ хаста, фал уой хæццæ ба лæдæрдтæй, 
199 

æндæр амал дæр ке нæййес. Æма æ фадуат æхецæй аразгæ ке нæй, уой 
маст гъæуама еса Зæринæй, мадта æндæр кæмæй? Маст есунмæ адтæй 
берæ фæрæзнитæ, сæ агъаззагдæртæ адтæнцæ нæуæг ахургæнæгæн æхе 
сæрмагонд аййеппитæ; уоци цуппæрдегъон уæззау зекъæ æма гогузи 
айки дзугъуртæ гадзирахатæй цæугутау æвардтонцæ сæ хецауи Олимпи- 
ади рæсугъддзийнади къæхти буни. Конд æма ’й уиндæй ке æмбулдта, 
е Олимпиадæмæ кастæй, æ федардзийнадæбæл гурусхæгæнæн кæмæн 
нæййес, уæхæн уæлахези уартау. Фал уæддæр еу хатт фæггурусхæ ’й... 
Зæринæ фудуинд ке æй, уобæл нæ... Фæггурусхæ ’й: адæн рæсугъддзий- 
надæ лæдæрунцæ æви нæ? Цæстæй æнхузæн хуарз уинунцæ?.. 
Е адтæй будури. 
— Нæ ахургæнгутæй Зæринæй рæсугъддæр неке æй, — загъта 
Заремæ. 
Олимпиадæ æ тæнтæбæл ниххуæстæй, æхе нартихуари кæрæбæл 
уæсгоммæ рагæлста æма ходæгæй бакъуæцæл æй. Машинæ сидз-мудзи 
æрбатулдæй кæрæмæ, æма Олимпиадæ сабургай еуварс рабурдæй. 
— Дæ тæскъæ сесæ! — загъта Заремæ, — цæбæл бакъуæцæл дæ? 
Кизгутти къуар сæ идзагтæскъитæ ислæвардтонцæ машини гуфæмæ, 
— уоми лæудтæй дууæ биццеуи сæхе къласæй. Олимпиадæ дæр еугурей 
фæсте схуæстæй æ цетейнæбæл, минкъий фæццох æй зæнхæй, уæдта 
æрхаудтæй æ къохтæй, æ нартихуæрттæ æмбеси уæнгæ æркалдæнцæ. Æ 
губунбæл дууæ къохемæй фæххуæстæй, еуварс рауадæй губурæй уомуни 
гъæрзтгæнгæ. Фæстаг рæстæг æ зæрдæ хæссун цидæр арæх байдæдта... 
Æ кеми ку ’рцудæй, уæд æнæдзоргæй æ цетейнæ байдзаг кодта æма 
’й ислæвардта биццеутæй еуемæ. 
— Цо уæхемæ, нæфæразгæй цæмæн косис, — загъта Заремæ. 
— Неци мин æй, — дзуапп равардта Олимпиадæ. 
Машинæ байдзаг æй бордæндаг устурæфсерæ нартихуарæй æма 
хуми, æнсæнст хъæлнæгъти ’хсæн, дууæ цалхвæдебæл сабургай уоз- 
гæ-уозун рараст æй. Кизгуттæ сæ тæскъитæ дæлгоммæ фæххаттонцæ 
æма сæбæл æрбабадтæнцæ. Олимпиадæ ба кæри сæри æ фарсбæл æрху- 
стæй, æ къох æ сæри фарсмæ сбуцæугæнгæй... 
— Дессæгтæ куд нæ фегъосдзæнæй лæг, — загъта е. Нартихуари 
нæмуг æ раззаг дæндагæй дууæ дехи фæккодта. «Æхсир ма си ес..., 
— рагъуди кодта е, — мæнмæ дæр æхсир ку фæззинна... Кæсай еци 
тъæпæнкъахмæ, рæсугъд мин иссердта... Æз дин нуртæккæ...» 
— Уагæр ци дессæгтæ фегъустай? — Заремæ æрбаимиста уæдæй- 
тиккон къæл-къæл, — ходæгæй артæнæскъудтæ куд нæ фæдтæ. 
— Мадта кæугæ кæнон? Зæринæ æ рæсугъддæр кæмæн æй! — 
нæуæгæй бабæй ниххудтæй Олимпиадæ. 
— Æма уоми дессагæй ци ес? Мадта дæумæ гæсгæ нæ силгоймаг 
ахургæнгутæй уомæй бакастгиндæр ка æй? 
— Алкедæр. Кефæнди дæр райсæ. 
— Ду ’й нæ уарзис. 
200 

— Æ мæтæй мæлун... Мæнæн ци уæлдай æй, фал конд æма уин- 
дæй... гогузи айкау цъататæ... 
— Ка ’й цъататæ? — бафарста Кафетæ. 
— Райгъал æй мæнæ! — бахудтæй бабæй Олимпиадæ. — Зæринæ, 
æндæр ка. 
— Райгъал æй мæнæ! Цæй цъататæ ’й? — бадес кодта Кафетæ. 
— Цæстити дохтурмæ нæма адтæ? 
— Дæуæй лæгъуздæр нæ уинун. 
— Сау сауæрий асæ стъæлфитæ ка нæ уинуй, е цæстæй рæвдзæ уа, е 
ми не ’руагæс кæнуй... Никки ду разæй ку бадис. 
— Нæй дзугъур, зæгъун! 
— Æцæгæй зæгъис? — Олимпиадæ фур десæй рабадтæй, — кизгут- 
тæ, зæгъайтæ ин, е ба æхецæн кæсæнцæститæ балхæна. 
«Зæринæ...» 
Е ’мбæлттæй æй кадæр фæстегæй æрбакъуæрдта æма хæрдмæ 
фæккастæй: æ тæккæ сæргъи лæудтæй æма имæ ходæндзастæй кастæй 
Зæринæ. 
— Гъæйдæ, куд æй, кизгуттæ? — бафарста е. 
Фал Олимпиадæ неци сдзурдта, æ сæр æруагъта. Æ бæсти кизгуттæ 
æмбурдæй еумæ дзуапп равардтонцæ: 
— Хуарзæй! 
Зæринæбæл адтæй телогрейкæ æма зæронд пъолци, уой бунæй ба 
спортивон цъинда хæлаф, æвæццæгæн, студентæй физкультури ахурти 
ке дардта, уæхæн. 
— Уæ бригадæмæ мæ есетæ? 
— Есæн, есæн, Зæринæ Амурхановнæ, — æмгъæлæсæй бабæй 
загътонцæ кизгуттæ, æрмæст еунæг Олимпиадæ лæудтæй гъосæй... «Æхе 
мин бауарзун кæнунмæ гъавуй... Æвæццæгæн, папæй тæрсуй...» 
Фал уобæл дæр фæррæдудæй... Будури кустæй скъоламæ ку ’рбаз- 
дахтæнцæ, уæд æй иннети ’хсæн гъолон нецæмæй кодта... Гъо, уоци бон 
фæггурусхæ ’й Олимпиадæ... Цæститæ дæбæл уæд æма сау сауæрийæй 
стурдæр дзугъуртæ метри æрдæгмæ ма уинæ — Кафетæ разæй бадуй... 
Раст зæгъун гъæуй, уой фæсте басастæй... «Æцæгæй дæр, дан, дзугъур 
æй, нури уæнгæ, дан, æй куд некæд бафеппайдтон...» «О-гъо... некæд ба- 
феппайдта... Заремæ ба... Рæсугъддæр... Рæсугъддæр... гъай-гъай, е мæн 
фудæнæн дзурдта, — зонуй, æз си мæ уодхæссæг уинун... Фудæнæн... 
Алани уарзта, Алан ба мæн уарзта... Æ маст иста... Фал сæйрагдæр, етæ 
ци дзорунцæ æма уинунцæ, е нæй... Зæрини ма æндæр ескетæ дæр рæ- 
сугъд ке схондзæнæнцæ, æ аййеппитæ ин ке нæ бафеппайдзæнцæ, е æй 
сæйрагдæр. Ау, Цæрæг еци дзугъуртæ нæ уинуй? Цæмæй бæрæг æй, Ка- 
фетæ ин сæ цалдæр мæйей дæргъци ку нæ бафеппайдта... 
Фал уæддæр Алан цæй туххæй рамардта æхе... Рамардта? Нæ, ма- 
шинæ ’й искъуæрдта. Гъос-гъосæй йæй дзорунцæ, Зæрини фуд æй 
кæнунцæ... Уоци бон имæ исдзурдта мæн туххæй... Дæ контролон куст 
201 

исфинсун цæмæн бауагътай... Гогузи айкæ! Æма ’й фæрсгæ кодтон? Уой 
дæр нæ лæдæруй... Фал... 
Æ цæститæбæл рауадæй уоци ’хсæви сау æндæрг. Уотæ имæ фæкка- 
стæй, цума е уæрццау æ тæккæ къæхти бунæй стахтæй... Уотемæй ба се 
’хсæн адтæй дзæвгарæ идæрддзæг, цæстæ ’й туххæй ахæста. Лигъдæй 
æнахур æндæрг фæндагæрдæмæ адагæмæ... Уоци афони скъуæрдта Ала- 
ни дæр машинæ... 
Тæссаг гъудитæй сæри цар ниддиз-диз кодта... Æма дивани бунæй 
исæскъафта авгæ... 
XXXV 
Цæрæг некæмæн радзурдта Заури хабар. Шофиртæ кусти сæргъи 
æривардта — машинити фулдæр хай хæдзаради медкуститæмæ нисан- 
гонд адтæнцæ, дууæ машини ба рандæ ’нцæ Стъараполи краймæ, колхоз 
ке балхæдта, уоци хуæрзмуггаг доцгæ гъоцитæ ласунмæ. Æрмадзити ма 
байзадæй цалдæр шофири сæ машинттæ цæлцæг кæнунмæ. Æрмæст ма 
седзæрхузæй еуварс лæудтæй Федари «Маруся» — æ хецау æй уоци æна- 
монд хабари фæсте бæстон бацалцæг кодта, фал ибæл бадгæ — нæбал. 
Федар æ хæдзарæ уæйæ кæнуй, æндæр гъæумæ фæлледзунвæндæ имæ 
ес. Цæрæг зудта, æ уарзон адæни ’хсæнæй æнæбари ке истуй. Тæрегъæд 
ин кодта — уоци æверхъау бæллæхи фæсте æ сæр уæлæмæ нæма систа 
колхози хуæздæр шофир. 
Сабан ин æ машинæмæ æрбарвиста, курситæ æрæги каст ка фæцæй, 
уæхæн æригон биццеуи, фал æй Цæрæг фæстæмæ раздахта. Æма Сабан 
уайтагъд цæхæртæкалгæ гаражи балæудтæй. 
— Мæн унæфтæ æййевæг дæ ка скодта? 
— Неке... 
— Мадта ци хабар æй? 
— Федар, — къуæзгæ райдæдта Цæрæг, — минкъий бангъæлмæ 
кæсæн, уайтагъд ин æ машинæбæл еске ку ’рбабадун кæнæн, уæд... Ай- 
йев нæй... Цума некебал гъæуй, уотæ уайуй... 
Сабан имæ кæсгæ байзадæй. Е ’рфгути æлхийтæ нæ райхалдæнцæ, 
фал æ дзурди гъæдæ фæффæлмæндæр æй: 
— Раст зæгъис. Фал фонси бардæ гъæуй. 
— Мæхуæдæг бал ласдзæнæн. 
— Æнтæссæй дин дууæ кусти? 
— Æнтæссæй, — цума цæмæйдæр фефсæрми æй, уоййау æ сæр æр- 
уагъта Цæрæг. 
— Барæ дæхе. Дæ сæйраг кусти къулумпи дин уой туххæй хатир- 
гонд нæ уодзæнæй. Спъиртзаводи дуармæ дæ дзæвгарæ лæуун гъæу- 
дзæнæй ради... 
Уæдæй нурмæ Цæрæг ласуй бардæ, алли бон дæр скæнуй еу рейс. 
Нур дæр «Маруся»-бæл рараст æй горæтмæ. Фæндагбæл æппунæдзох 
202 

х цæститæбæл уадæй Заур — бордзалуг, фæтæнусхъæ, цубур. Барæй 
аехе æдулихуз даруй, æ цъух бахæлеу æй, цума ин ци дзурдæуй, уой нæ 
лæдæруй, уоййау. Æрмæст цæститæ хийнæрттивд кæнунцæ... 
Цæрæг си æдеугурæй анз хестæр æй. Сувæллæнттæй еумæ гъази- 
уонцæ. Фиццаг знæт биццеу н’ адтæй. Фал еу бон бæхуæрдун æрлæуд- 
тæй сæ дуармæ. Рахизтæй си дууæ лæги — еу салдати шинели, иннæ ба 
— цъумур, скъудтæ курæти. Уæрдунæй æристонцæ дууæ стур цумæда- 
ни. Курæтгун æ мæллæг бæхи тæнтæ æрцæфтæ кодта æхсæй, салдат ба 
туххæй-фудти систа æ уæргътæ зæнхæй. Цалинмæ тургъæмæ хъæрттæй, 
уæдмæ гъæубæстæбæл райгъустæй: Æдарцти Инал дзæбæх, æнæнезæй 
æрæздахтæй тугъдæй. 
Æма Заур е ’мбæлтти æгъатирæй надта. Тухсун кодта сауæнгæ 
æхецæй хестæрти дæр... 
Цæрæг гаражи косун ку райдæдта, уобæл къуæре рацудайдæ, уотæ 
имæ Заур фæдздзурдта: 
— Мæ машинæ цидæр кæнуй, æркæсай имæ, хецау. 
— Ци кæнуй? 
— Хуфуй. 
Заур бахизтæй кабинæмæ, ралхъивта стартер. Мотор «æрæхснир- 
ста» æма фæххустæй. Уотæ цалдæр хатти. Цæрæг байгон кодта капот, 
берæ фæййагурдта матори «нез», фал неци ссирдта. Матор, цид, æхс- 
нирсæгæй ферхуæстæй. Шофиртæ ибæл æртумугъ æнцæ, æнæдзоргæй 
кастæнцæ, ци архайуй, уомæ. Цæрæги бауæр исуомæл æй хедæй, æ къох- 
тæ, æ цæсгон сæзманста таводæй. 
— Æвæццæгæн, корбюратормæ цидæр лазæ ес, — æрæгиау загъта 
Цæрæг æма шофиртæбæл æ цæстæ рахаста. Цæмæдæр æ зæрдæ фæкъ- 
къæпп кодта: ка æ ходæг туххæй уорамуй, ка имæ тузмæгæй кæсуй, ка 
ба тæрегъæдгæнæгау æ сæр бунмæ æруагъта. «Ами цидæр хийнæ ес, — 
рагъуди кодта Цæрæг, — фал си дзорун неке ’ндеуй, Заурæй се ’гас дæр 
тæрсгæ кæнунцæ...» Хæцъелæй æ къохтæ ниссæрфта, еуварс рацудæй. 
Раст еци рæстæги ба тургъæмæ фæззиндтæй Федар. Комкоммæ бацудæй 
машинæмæ, капот фегон кодта. Минут дæр нæма рацудæй, уотæ: 
— Газ! 
Матор скуста. Шофиртæ игъæлдзæгæй ниххудтæнцæ. Федар ба ка- 
бини дуар бакодта æма æдзинæгæй кастæй Заурмæ. Æрæгиау загъта: 
— Биццеу, гириз цæмæн кæнис? 
— Ка? — æ реу армитъæпæнæй нитътъæпп кодта Заур. — Æз? 
Федар цæхгæр фæззилдæй æ цорæй, бацудæй æхе машинæмæ. 
Уой фæсте шофиртæ къæндзæстугæй радзурдтонцæ Цæрæгæн ма- 
шини æхснирсæги рæуонæ: Заур барæй феййивта сасодзуни проводтæ: 
«Æ нисан æ къохи бафтудæй, — зæрдæресгæй гъуди кодта Цæрæг, 
— хумæтæг хинцуйнагæй рабæрæг кодта мæ зонундзийнæдтæ... Мæ- 
хуæдæг мæхебæл гиризкæнун кæнун». 
Заур ин уæхæн миуæ цæмæн бакодта, уой хуарз лæдæрдтæй Цæрæг. 
Æдарци-фурт рагæй гъавта гаражи хецауи бунатмæ. Æма имæ уотæ ка- 
203 

стæй, цума Цæрæг ку н’ адтайдæ, уæд уоци куст æхецæй уæлдай некæмæ 
æрхаудтайдæ. Æма гъæуама æ маст еса Цæрæгæй. 
Цæрæг æхебæл хуæстæй, цума æппундæр неци ’рцудæй, æхе уотæ 
дардта. Дуккаг бон рандæй горæтмæ, балхæдта литературæ автомобиль- 
ти туххæй. Æма алли ’хсæвæ дæр цалдæр сахатти ’рветуй уоци киуну- 
гути сæргъи. 
Цæрæг горæтæй æрæздахтæй изæри. Гаражæй гъæумæ цудæй фестæ- 
гæй. Æ зæрди адтæй Сабани фæййинун, аци хабæрттæ ин радзорун. 
Æвеппайди æ развæндаг срохс æй æма æ хуæдфæсте райгъустæй ма- 
шини гъæр. Цæрæг фæстæмæ фæккастæй æма еуварс рагæпп кодта. Æ 
цори æрлæудтæй «газик». 
— Кæци дæ? — бафарста дуари игон хаййæй разиннæг лæгун сæр. 
Цæрæг базудта сæйраг инженер Æрсаути Æхсарбеги. 
— Æз дæн, — дзуапп равардта Цæрæг æма имæ хæстæгдæр бацу- 
дæй. Сæр æхе раримахста медæгæй, æ бæсти лæхъуæни тæккæ фиййи 
бунмæ февзурстæй ирæмбуйникъæдзи циргъ. 
— Салам разамонæгæн, — радзурдта лæгун сæр машини хурфæй. 
— Салам! 
— Неци зæгъуйнаг мин дæ? Æви мæнбæл не ’ууæндис? 
«Ци ’й гъæуй?» — Цæрæг æдзинæг никкастæй машини хурфæмæ, 
фал уорс тумбулæгæй уæлдай неци фæййидта. 
— Уотæ дæмæ цæмæн кæсуй, æма дæбæл æз не ’ууæндун? 
— Уомæн æма дин мæн туххæй ци дзурдæуй, е раст нæй, инæлар дæ 
агурдта. 
— Инæлар ке хонис? 
Лæгун сæр бабæй сабургай разиндтæй дуарæй, зекъæй æрæнцадæй 
цонгбæл. 
— Зонис æй. Уотæ æнгъæлис, æма дæ сæрбæл рахуæцдзæй? 
— Цæй туххæй зæгъис? 
— Дæхецæй æдули ма аразæ! Ду мæнæй ке римæхсис, уой адæн 
цъеутау уасунцæ. 
— Мæнмæ римæхсуйнагæй неци ес. Дæ дзубанди бæлвурддæр кæнæ. 
— Цубурдзурдæй уотæ: биццеу фæррæдудæй æма ди хатир корунцæ. 
— Ка? 
Лæгун сæр бабæй æрбайсафтæй. 
— Ка, зæгъис? Зæгъæн, Сабан. Фал мæнæй неци фегъустай. Ци дин 
загътон, уой дæ зæрдæбæл дарæ, æндæр ди неке неци домуй. Хатир... 
Хатир ин кæнис æви нæ, е ба дæхе гъуддаг æй. Сабанæн фурт нæййес, æ 
бундарбæл æй нимайуй. Ма сæ мæстгун кæнæ дæхемæ. 
Цæрæги сунтæбæл цидæр диз-дизгæнгæ æрбабурдæй, цидæр содза- 
гæ маст ин æрбалваста æ хъур. Æма æвеппайди æ зæрдæбæл æрбалæуд- 
тæй, Биби аци лæгунсæрæн æ фиди ’нсувæр ке æй. 
— Ду, — хуæрз ниллæг гъæлæсæй загъта Цæрæг, цума æ дзурдæн 
ескæмæ фегъусунæй тарстæй, уоййау, — ду... дæхуæдæг ба... Хатир ми 
цæмæннæ корис? 
204 

— Æз ба цæй туххæй? 
— Биби... 
— Биби? Уой мæтæ мæмæ нæййес. Неци кæнуй, æрсабур дæ кæн- 
дзæнцæ. 
Машинæ фенкъустæй æ бунатæй. Цæрæг ин фæллæбурдта æ дуари 
хуæцæнмæ, фал æй игон нæ бакодта, æ фарсмæ лигъдæй: 
— Саис! Сабан дин неци загъта! Саис! 
— Кæд дæ уотæ фæндуй, уæд мин неци загъта. 
Машинæ еци-еу гæпп ракодта размæ æма Цæрæг еунæгæй райзадæй 
уазал зумæгон будури астæу. Еу усмæ цавддорау æдзæм æма æндзугæй 
кастæй, гъæуæрдæмæ рохси фæлевгæ тæпп æ разæй гъæргæнгæ ка со- 
руй, уоци цуппæрдегъон сау æндæргмæ. 
Æрæскъиттæй уæззау зæрдæристæй. 
Сæлфунæг. Метхæлæмулæ. 
Ралигъдæй. 
Цалинмæ гъæуи кæройнаг хæдзæртти цормæ бахæстæг æй, уæдмæ 
не ’рлæудтæй. Æ цæсгон нидздзæлвæ ’й. Тухуолæфтгæнгæ цæхгæрмæ 
гъæунги тагъд къахдзæфтæй цудæй сæхердæмæ. Гъæунгти цъеуæзмæлæг 
н’ адтæй. Гъæу цума æверхъау хабарæй фегуппæг æй, уотæ ниссабур 
æй. Сауæнгæ ма куйти рæйун дæр некæцæй игъустæй. Æрмæст уомæл, 
метæмхæццæ уоддзæф кæцæйдæр хаста сойнæ æма хуаллаги æхцæуæн 
сугъди тæф. «Кадæр къеретæ кæнуй», — рагъуди кодта Цæрæг æма æхе 
еуварс рагæлста: æ хуæд къæхти бунæй райгъустæй рæхиси дзæгъ-дзæгъ 
æма куййи æрра хъиллист. Цæрæг фæккастæй фæстæмæ æма фæййидта: 
сурххурст æфсæйнаг стур колдуари бунти æ циргъ дæндæгутæ æвдиста 
куййи къембур: «Гъигъ-гъгъ-гъæу!» Æдарцти Аслæнбеги хæдзарæ. Тур- 
гъæ нæ зиннуй бæрзонд колдуарæй, фал си рохс кæлуй. Зонунцæ, цума, 
се ’рваддæлти лæхъуæни хабар? Куд сабур æй æ тургъæ?! Цæрæг цæмæй 
зудта, уоми — уоци райдзаст хæдзари нуртæккæ Аслæнбег æ уоси хæц- 
цæ æгъатир хили ке бацудæй... 
Сæхемæ баййафта дууæ нæлгоймаги. Сæ еу бадтæй Сурмей хус- 
сæни цори, иннæ лæудтæй дуаргæрон. Сæ дууебæл дæр бæзгин бор уа- 
рунидаргæ пæлæзтæ æма милици бæрзондскъелæ ходтæ. Цæрæгæн æ 
зæрдæ ниссæххæтт ласта. Рафæлорс æй, æ еу къах къæсæрæй куддæр 
æрбадардта, уотемæй цавддор фестадæй. Бадгæ ка кодта, е систадæй 
æма Цæрæгмæ æ медбилти ходгæй æрбахæстæг æй. Цæрæг æй базудта 
— милици хестæр лейтенант Елойти Ахурбег. 
— Ке кой кæнай — къæсæрмæ, — загъта е. Дамбацай хузæн, пæлæ- 
зи бунæй разиндтæй къох — е ’нгулдзитæ. 
— Æгас нæмæ цотæ, иуазгутæ, — загъта Цæрæг æма хæдзари астæу 
дууæ пæлæзгиней астæу æрлæудтæй. Фæккастæй Сурмей æрдæмæ æма 
фæййидта Зæрини, — е лæудтæй хуссæни иннæ фарс, къæразги цори 
æма имæ тарстæй кастæй. «Алли изæр ци ’рбамедæг уй», — æхе мед- 
нимæри рагъуди кодта, фал имæ æвеппайди цæмæн æрбамæстгун æй, 
205 

уой балæдæрунмæ ин рæстæг н’ адтæй. Æвæццæгæн, зæрдæй лæдæрд- 
тæй, цидæр бæллахи ке бахаудтæй, уой æма ’й нæ фæндадтæй, уомæн 
Зæринæ æвдесæн цæмæй уа, е. 
— Сбадетæ, — загъта Цæрæг æма æ кæрци уæллаг æгънæгмæ сæв- 
налдта, фал ин е рафтаун нæ кумдта, — æнгулдзитæ фагæ нифсгунæй 
нæ архайдтонцæ, уомæн æма зæрдæ лæдæрдтæй, сæ куст дзæгъæли ке 
æй, уой. 
— Дæ кæрцæ дæ уæле уадзæ, — раздæрау ходæзмолæгæнгæй загъ- 
та хестæр лейтенант Ахурбег, — еу минкъий нæ гъуддаг ес. Нæ хæццæ 
цæугæ дин æрцæудзæнæй хаййадæмæ. 
— Мæнæн? — бадес кодта Цæрæг æма бахудтæй, бакастæй Сур- 
мемæ уæдта Зæринæмæ. Етæ дууемæй дæр адтæнцæ мæрдвæлорс. 
— Ма фæстиат кæнæ, — загъта Ахурбег. Æ къох аци хатт ракастæй 
æ реуæй, фæстæрдигæй сабургай бацудæй Цæрæги дæларми, стур æн- 
гулдзæ цонгбæл фæкъкъæдзæ ’й æнгурау. Фæстæмæ ракастæй медбил- 
ти ходгæй. — Сурме, тæрсгæ ма кæнæ, фудгин ку нæ уа, уæд æй тагъд 
уæхемæ гъæуй. 
Цæрæгæн дæр æ цæсгонбæл ниндзуг æй, дзæгъæлкаст æма ’й æгуп- 
пæгхуз ка кодта, уæхæн æнахъинон медбилхудт. 
— Цидæр фудгинтæ-идити кой кæнис? — бафарста е. Фæккастæй 
бабæй хуссæнмæ æма балæдæрдтæй, аци хатт ци фæййидта, уой нæбал 
феронх кæндзæнæй æ царди фæстаг бонтæмæ. Кæцæйдæр бази хурфæй 
æрттивтонцæ дууæ цæсти. Æрмæст дууæ цæсти, — æндæр неци рауидта 
Цæрæг. Цума етæ аци дуйнейæй нæбал адтæнцæ, фал кæцæйдæр, алци 
уинæн кæцæй ес, уордигæй сабур фæлгæсунцæ, зæнхæбæл ци гъуддæг- 
тæ цæуй, уонæмæ. Фал сæйрагдæр е н’ адтæй. Цæрæг си фæййидта, 
тæрсгæ кæмæй фæккодта, уæхæн æнгъæлмæкаст. Ци нæбæл æрцудæй, 
зæгъгæ ’й Цæрæг бафæрсунмæ гъавта, фал æй цидæр нæ уагъта æ цъух 
рахæлеу кæнун. Æма имæ уотæ фæккастæй, цума балæдæрдтæй æ зæрди 
арфи, зунди дæлбарæ ка нæ ’й, уæхæн цидæр æнкъарæнæй, мадæ цæмæ 
æнгъæлмæ кæсуй нуртæккæ, уой. Фал уобæл æхе баууæндун кæнун нæ 
фæразта, — е æгæр æверхъау адтайдæ: Сурмей фæндадтæй, цæмæй æ 
фурт æнæ уæлдай дзорæй басæтта, сæ хæццæ рандæ уа... Цума ин æ 
цæстæнгас лихстæ кæнуй, цо, зæгъгæ... 
«Æ сæризунд фæццудæй фуртæссæй!» — аци тæссаг гъуди дуккаг 
хатт фæккæсун кодта Цæрæги æ сæйгæ мадæмæ, фал аци хатт фæййидта 
медæмæ хауд цæстити æрттевæг цæстисуг. 
— Сурме, ци кæнис? 
Сурме имæ раздæрау æдзинæг кастæй, фал имæ дзоргæ неци скодта. 
— Цæуæн! — æ цонгбæл ин рахуæстæй Ахурбег. — Æнгъæлмæ 
нæмæ кæсунцæ. 
— Кумæ мæ кæнис? — æ цонг аййевæй суæгъдæ кæнунбæл архай- 
гæй, бафарста Цæрæг æма æхуæдæг дзуапп равардта. — Давгæ нæ ра- 
кодтон, лæг нæ рамардтон, концлагери фашисттæн нæ лæггадæ кодтон... 
206 

— Фудгæндтæ берæ ’нцæ, нимад сæ нæ фæууодзæнæ, цæуæн, 
цæуæн, — дуарæрдæмæ ибæл рахуæстæй хестæр лейтенант. Иннæ 
пæлæзгин дуар байгон кодта æма рахизтæй къæсæрæй. 
— Фæллæууай, — мæстæй радæнгæл æнцæ Цæрæги хорхи хæтæл- 
тæ, — атæ ба гириз ку нæ кæнунцæ! 
— Цæуæн, зæгъун дин! Дæ сæйгæ мади цорæй дæ мадта лæгдухæй 
раласæн! Æви мæнæн æнцон æнгъæлис Сурмей рази уæхæн хузи... 
уæхæн гъуддаги... — Ахурбеги мебилхудт æрбайсафтæй. 
— Мæ фуд ци ’й, уой мин уæддæр балæдæрун кæнетæ, кендта мæнæ 
атæ, — Цæрæг силгоймæгтæмæ æ сæрæй райамудта, — æцæгæй дæр 
ести бангъæлдзæнцæ. 
— Уоми дин æй зæгъдзæнцæ... Сурме æй зонуй... Нæбал мæ ниу- 
уагъта æма ин æй загътон... 
— Гъома, æ зæгъун уотæ зин æй? 
— Дæу фудгин кæнунцæ... Æдарцти Сабани кизгæн, дан, тухæ ба- 
кодтай. 
Къæразги цорæй фæццудæй тарст гъæр. Цæрæг уоцирдæмæ фæк- 
кастæй æма фæййидта Зæрини зундцох стур цæститæ, æ гъæлæс — игон, 
е стур цуппæрдегъон зекъæбæл зир-зир кодтонцæ æ даргъ листæг æнгул- 
дзитæ. «Ду ма нæ гъудтæ!» — рагъуди кодта Цæрæг æма гъæрæй них- 
худтæй: 
— Мæнæ дессаг! Уотæ ку косайтæ, уæд еунæг фудгæнæг дæр æнæ 
æфхуæрдæй нæ раервæззæй! Шерлок Холмсæй байдзаг æй бæстæ... 
Цидæр сдзорунмæ ма гъавта, фал тухгин схустæй дуари æнде 
фæцæй. Уоми ’й райахæста иннæ пæлæзгин, æ цонгбæл ин федар æр- 
хуæстæй. Маст хорх кодта Цæрæги. 
— Барæнтæ! — гъæрзæгау загъта е. — Некумæ ледзун... 
Пæлæзгинтæ ’й хæрхæрæй раластонцæ дзатмабæлти. 
— Фæллæууетæ, еунæг дзурд... Сурмейæн... циуавæр айтæ... 
— Дзорæ ардигæй. 
— Уох... Ци хабар æй æви адæн н’ айтæ... — еци-еу рæуигъдæй 
æхе ратонуни фæндæ фæггуз æй: æ цонг ин æнæзонгæ пæлæзгин æ фæ- 
сонтæбæл хæрдмæ къобалæ ’рдæмæ сæлваста æма Цæрæг егъау ристæй 
размæ ниггубур æй, сдзоруни гъон æй нæбал адтæй. 
— Суадзæ ’й, — загъта е ’мбалæн хестæр лейтенант, уæдта Цæрæги 
æргон рахатта хæдзари игон дуармæ, — дзорæ! 
Цæрæг имæ инæйнон цæститæй бакастæй. Бæрзонд, уæрæхкъелæ 
ходи буни фæййидта дорæй конд цæсгон æма балæдæрдтæй: закъони 
нихмæ тохгæнæн нæййес. 
— Сурме, — багъæр кодта хæдзарæмæ биццеу, — кадæр гириз 
кæнуй... е ба фæррæдудæнцæ... Рæстдзийнадæ тагъд рабæрæг уодзæнæй, 
тухсгæ ма кæнæ. Тагъд фæззиндзæнæн. 
Фал нæ фæззиндтæй... Нæдæр еци ’хсæвæ... нæдæр уойфæсте. 
207 

XXXVI 
Нур нæуæгæй раздæхæн уоци сæуми хабæрттæмæ. 
Олимпиадæ тукани дуарæй ку рахизтæй, уæд имæ Инал фæдз- 
дзурдта, фал æй, æвæццæгæн, кизгæ нæ фегъуста, — ралигъдæй гъæун- 
ги сæхердæмæ. 
«Нур киндздзон кизгæ ’й, фал æ сувæллони æнæрцæф миутæ нæ уа- 
дзуй...», — рагъуди кодта Инал æ фæдбæл кæсгæй æма бацудæй туканмæ. 
— Рохсаг уæд дæ хуæрифурт, — загъта ин тукангæс, — мæнæн дæр 
хæстæг æййафуй, фал тукан кæмæн ниууадзон... 
— Æнæхъиамæт уо... — æхе фенкъард кодта Инал, — мæхецæн фа- 
дуат нæ фæцæй, фал Сабан æма не ’фсийни рарвистон, еске ни гъæуама 
уоми уа. Мард марди фæдбæл цæуй... Аци мæйæ æхсæз тумани схарз 
кодтон... Мæйи мизд. Æма ци гæнæн ес? 
— Уæллæй, аци анз берæ зиантæ цæуй, анз високосный æй, — на- 
уки агъаззаг нæуæгдзийнадæ игъосунгæнæгау загъта тукангæс. Нæуæг 
æлхæнæгмæ бацудæй, тавар ин равардта æма фæстæмæ æрбаздахтæй 
Инали цормæ. 
— Мадта Сабан мардмæ рандæй? Æз ба, зæгъун, кæд сæмæ иуаз- 
гутæ ес, уæдæйти æ кизгæ ами адтæй. 
Тукангæс æнгъæлмæ кастæй фарстмæ: «Ци балхæдта?» Фал Инал 
уобæл н’ адтæй, æхе зæрдæ цæмæ дзурдта, уомæй æндæр æ гъос нецæмæ 
дардта нуртæккæ: кæд тукангæс хабар зонуй, уæд æй гъæубæстæ дæр 
зонунцæ. 
— Арахъи авгæ балхæдта, — æ медбилти æфсæрмигæнæгау ходгæй, 
загъта тукангæс. Фал ин Инал æ дзурдтæ нецæмæ ’рдардта. «Неци зо- 
нуй, — рагъуди кодта е, — мадта хабар нæма фæппурх æй, е хуарз æй...» 
— Сæумæраги си, зæгъун, ци кæнис... 
Инали зæрдæ цæмæдæр фæкъкъæпп кодта, фал æ дес нецæмæй рав- 
диста. Тамаку æхцæуæнæй исæлваста æма гъæунгæмæ рацудæй. Уай- 
тагъд си æрбайронх æнцæ тукангæси дзубандитæ. 
Æ цори æрлæудтæй «газик». Рахизтæй си Æрсауи-фурт. 
— Æз ба дæ ферми агорун, — загъта е, — дæ фурт нæ фидбилизи 
ку нитътъунста. 
— Зæгъæ дæ фиди ’нсувæрæн æма дуар æнафони ма игон кæна, — 
æфсæрмигæнæгау бахудтæй Инал. 
— Бибий ка фæрсуй? 
— Закъон æй æрфæрсдзæй. 
Инал комкоммæ кастæй сæйраг инженери цæститæмæ. Е æ сæр æр- 
уагъта, кæстæр æнгулдзæй æ зекъæ сабургай нихта. 
— Гъм... Нæ ходуйнаг æнæгъæнæ республикæбæл райгъусдзæй... 
Сæрдар æма сæйраг инженери хæстæгутæ — давгутæ. Бæллæхи ба- 
хаудтан. 
— Хабар еске зонуй? — бафарста Инал. 
208 

— Мæнмæ гæсгæ, неке. Биби куд зæгъуй, уотемæй æй шофиртæ дæр 
нæ зонунцæ. Цæрæг æхуæдæгка горæтмæ рандæй. 
— Е хуарз æй... Е ’рцудмæ ести архайун гъæуй. Биби федар фæл- 
лæууæд, уомæй фæстæмæ ба махон нæ басæтдзæй. 
Сæйраг инженер æ къох ракъуæрдта: 
— Нæ, уомæй пайда нæййес. Гъуддаг уой уæнгæ ку ’рцæуа еугæр, 
уæд син сæ фæд иссердзæнцæ. Фæлтау Цæрæгæн æхецæн зæгъон æма æ 
цъухбæл хуæца. 
— Æз ци Фæддзаути зонун, уонæн уотемæй дзоргæ нæй сæ хæццæ. 
Нæхе ма цæсти бафтаудзинан. 
— Мадта куд? 
Инал æ гъосгин уæрикдзар ходæ систа, е скъелтæ ин е ’нгулдзити 
кæрæнттæй расæрфта æма ’й фæстæмæ æ сæрбæл арф æрсагъта. Ком- 
коммæ бабæй нимдзаст æй Æрсауи-фурти цæститæмæ. Уæдта сабургай 
райдæдта: 
— Уогæ, ка ’й зонуй, æма ду растдæр зæгъис. Уæд та ин нæхеуони 
номæй бакой кæнæ æма æ цъухбæл хуæца. 
— Сабани номæй? 
— Ци уæлдай æй? Æз е ’нсувæр нæ дæн?! 
— Е ’нсувæр бæргæ дæ, фал æй дзæбæх нæ зонис. 
— Мах рæстæг рамболун гъæуй, уæдта бæрæг уодзæнæй. Дзурд 
дæмæ ку ’рхауа, уæд ма басæттæ, æндæр ма си ести ес? Дæ бунатмæ æ 
бæттæнтæ тонуй æма дæбæл цъифæ калуй. Дæ куст байсунмæ дин ке 
гъавуй, уой адæн цъеутау ку уасунцæ. Уæдта уобæл дæр ести къæм ку 
рабада, уæд æ хæццæ æнцондæр дзорæн уодзæй. 
Уобæл рахецæн æй сæ унафæ. Æрсауи-фурт рандæй æ машинæбæл. 
Инал лæугæ байзадæй æ бунати. Кæд сæ фæндæ æ зæрдæмæ цудæй, уæд- 
дæр æ катай нæ фæмминкъийдæр æй. Фермæмæ цæунмæ нæбал гъавта, 
ниууæнгмард æй, æ зæрди æнтъуснæг ристæй æма ’й неке уинун фæн- 
дадтæй. Уæззау къахдзæфтæй рараст æй хæдзарæмæ. Фал æвеппайди æ 
гъостæбæл рауадæй кедæр цъæхахст. Фæстæмæ фæккастæй æма фæй- 
йидта, æ зæнгитæ кæмæй радон æнцæ, уæхæн цау: æррайау имæ лигъдæй 
æ кизгæ Иринæ, æ пъæлитой æгънæгутæ адтæнцæ æфтуд, æма думæг- 
гæгтæ дунгæмæ фелаудтонцæ, æ дзигготæ — пихцил, æ къохи — æ сæр- 
бæттæн. Цума кедæр хæццæ бунити хуæстæй æма туххæй раервазтæй. 
Инал цавддорау лæугæ райзадæй, æ тамаку æ къохæй æрхаудтæй, æ 
гъæлæс бахæлеу æй. Се ’хсæн дæс къахдзæфемæй фулдæр нæбал адтæй, 
уотæ кизгæ æрлæудтæй. 
— Папæ!.. — хæстуолæфтгæнгæ, е ’рдеуагæ туххæй уорамгæй, гъæр 
кодта Иринæ, — Олимпиадæ цидæр кодта, мæлуй!.. 
Фал Иналмæ нæ гъардта, ци игъуста, е — лæудтæй æма кастæй æ 
бæдолæмæ, цума, ка æй, уой нæбал зонуй. 
— Æз горæтæй... Мæ фæндаг уонæбæл ракодтон æма ’й уотемæй 
баййафтон... 
14 Малити Васо 
209 

Æма Инал фæууæгъдæ ’й е ’нтъуснæгæй. Бæллæх æхе хæдзарæбæл 
нæ, фал æндæр кæбæлдæр ке ’рцудæй, уоци гъуди рохси цъирттау ферт- 
тивта, тасæй ка ракурмæ ’й, еци сæримагъзи. Фал уоци минут ралæдæрд- 
тæй, дзубанди идæрддаг адæймагбæл ке нæ цæуй. Ралигъдæй. Æ фæд- 
бæл — Иринæ. 
Пъолбæл ратулæ-батулæ кодта Олимпиадæ. «Æ уод есуй!» — фæт- 
тарстæй Инал. Бауадæй имæ æма æ къах авгæбæл скъуæрдта. Е фæдгæн- 
гæ батулдæй дивани бунмæ, — ци арахъи хупп ма си райзадæй, е калдæй 
æ хъурæй. 
Инал балæдæрдтæй алци дæр. 
Æргубур кодта, тумбулкъохæй æрæнцадæй Олимпиади губунбæл: 
— Ка дæ ниннæрсун кодта? 
Олимпиадæ æхе рист æма гъезамарæ æрбайронх кодта, зæрдæ бауо- 
рамун ке нæ фæразуй, уæхæн æбуалгъ æнкъарæнæй: æгъатир тумбулкъ- 
охи буни мæлуй е ’лгъистæ сувæллон! 
— Дзоргæ кæнæ! 
Олимпиадæ æ цæститæ арвмæ ниццавта, цума æ уод есуй, уоййау; æ 
тæнтæбæл хуæстæй дууæ къохемæй — æвæццæгæн, æ цъистгонд игур- 
дзи багъæуай кæнунмæ гъавта. 
— Æз кæмæ дзорун, хъахбай, ке урс дæ сæуурста?! 
Тумбулкъохи æлхъивд тухуастæй-тухуастдæр кодта. Олимпиадæ 
æноддæрæй уолæфтæй, æма æвеппайди Иринæ æ цъухидзаг никкудтæй: 
— Папæ! Марис æй, ниууадзæ ’й! Æз зонун, æз зæгъдзæнæн! Ниу- 
уадзæ ’й! Цæрæг адтæй... Цæрæг! Æ фатермæ ’й басайдта!.. 
Инал Олимпиади фæууагъта. Фæллæбурдта æ кизгæмæ, æ дзигготæй 
æй райахæста, фарсмæ ’й баласта. Кизгæ æ уæргутæбæл æрхаудтæй. Инал 
ин æ сæр æгъатирæй хуаста фарсбæл æма фæсос хъурæй дзурдта: 
— Дæу ка фæрсуй, дæу? Дæ цъухбæл цæмæннæ хуæцис? Æхе 
цъухæй зæгъæд, кенæдта уæ дууей дæр аци рауæн рамардзæнæн. 
Олимпиадæ рабадтæй, уæдта фæстæмæ мардау æрхаудтæй, æ къæ- 
бот пъолмæ æрхаста. Цидæр цъæх цирени цъелау зилдæй, æма кæцæй- 
дæр хуæрзхæстæгæй, ка ’й зонуй, æхе хурфæй, æрвнæрдау игъуста Ина- 
ли гъæлæс: 
— Мæхе къохæй дæ рамардзæнæн, уодæгасæй дæ банигæндзæнæн, 
ка адтæй, уой ку нæ зæгъай, уæд. 
Æма бабæй нæуæгæй æверхъау уæзæ æрæнцадæй æ губунбæл. 
Æ цъухи дзаг нигъгъæр кæнун фæлваруй Олимпиадæ, фал игъусгæ 
ба кæнуй æрмæст лæмæгъ гъæрзт: 
— Цæ-цæ-æ-рæг... 
Уæдмæ хæдзарæ адæнæй байдзаг æй. Ирини богъ-богъмæ фæффæ- 
дес æнцæ синхæнттæ. Инал исистадæй, æ цæстæ сæбæл рахаста: 
— Фегъустайтæ, хуарз адæн? Фегъустайтæ, Фæддзаутæ нæбæл куд 
фæггириз кодтонцæ? 
210 

Уати истгутæ сæ сæртæ æруагътонцæ. Æма Инал æ гъæлæсидзаг 
нирдеуагæ кодта: 
— Куййи мард æй ракæндзæнæн! 
Æхе рагæлста дуарæрдæмæ. Силгоймæгтæ ницъцъæхахст кодтонцæ. 
Цалдæремæй райахæстонцæ Инали, фал е æхе ратудта æма фендæдуар 
æй. Гъæунгти лигъдæй æррайау. Æрмæст, кумæ, уой æхуæдæг дæр нæбал 
лæдæрдтæй. Уæдта ’й æ лæдæрун дæр нæ фæндадтæй. Æ еунæг, æ хъа- 
зар биццеу фæййервазтæй. Сæйрагдæр е адтæй. Цæрæги æвæстеуатæй 
— къæлæтгинмæ! Уæдта гъаст кæнæд, кумæ ’й фæндуй, уордæмæ. Æ 
маст есуй, зæгъгæ, ин æ цъух бахгæндзæнцæ. Уотæ хуарз рауайдзæнцæ 
гъуддæгтæ, уой æнгъæл ба к’ адтæй?! Къæлæтгинмæ? Къæлæтгинмæ! 
XXXVII 
Цалдæр минутей фæсте тагъд æнхуси машинæ æрлæудтæй Æдарцти 
Сабани хæдзари цори. 
Изæрæй ба ардæмæ æрæнбурд æнцæ Æдарцти муггаг нæлгойма- 
гæй-силгоймагæй, уæдта мадæрдигæй хæстæгутæ. 
— Мæхе рамардзæнæн! Цæмæн ма æй аци цард! 
Олимпиади мадæ ниддæлгонмæ ’й диванбæл. Æ уæргутæ ин æрба- 
гъæбес кодта, уотемæй ибæл æхе бауагъта цубур фæтæн уосæ, æ губур 
фиййи даргъ кæрон ин цæргæси биринкъау бааууон кодта æ билтæ. Е 
адтæй Сæнети идард хæстæг Дзирæ. Нур колхози сæрдари бийнонтæн 
равдесдзæнæй е ’новуддзийнадæ, æ хæстæгдзийнадæ, æ уарзондзий- 
надæ æма ма никки æндæр ести «дзийнадæ» — ауæхæн фадуатмæ рагæй 
бæлдтæй. 
— Дæхе ма хуæрæ, Иристони ка нæма ’рцудæй, уæхæн хабар нæй. 
Кæбæл рагириз кæнонцæ, уæхæн хæдзарæбæл не скъобалæ ’нцæ... 
— Куд ма цæрдзæн, адæни ’хсæнмæ ма мæ цæсгон куд равдес- 
дзæнæн, — æ богъ-богъæй не ’нцадæй мадæ. 
— Сувæллон адтæй, æма ’й расайдта... Уоци цъаммар! Уотæ ’нгъæ- 
лунцæ, æ сæрбæл дзорæг нæ фæууодзæй. 
— Мах муггаг нæбал ан æма ни неке тæрсуй, — загъта Инал, Саба- 
ни хестæр æнсувæр. Е стур арм æ сæрикæхцæбæл æрæвардта, уæдта æ 
дирзæг дзигготæ тумбулкъохи æрбамбурд кодта, цума сæ срæдовунмæ 
гъавуй. Уотемæй мæрдвæлорсæй бадтæй стъоли уæлгъос. — Нæ фиди 
тог си ку нæ райстан, уæд бабун æй нæ муггаги фарнæ. Æма æной ба 
хуæздæр естæмæ æнгъæлмæ кастайтæ?! Нæ, мæ хортæ, нæ. Е нæ кедæр 
къохæй мард фидæ мæрдтæй ралгъиста. Фиддæлти æгъдæуттæ дзæ- 
гъæли н’ адтæнцæ. Нæ тог сæ цъаммар тогæй ку нихснадтайанæ, уæд 
айфонмæ æнæмастæй бадтайанæ. Уæд еци куййи бæдолæ нæ муггаг 
фæхходуйнаг кæнун бандиудтайдæ? Куд нæ, æдта?! 
— Тагъд ма кæнæ, Инал, неци ма бæрæг ес, — загъта хестæр нæл- 
гоймæгтæй еу. 
211 

— Куд неци бæрæг æй? — загъта Дзирæ, раздæрау Сæнети уæраги 
сæртæ лигъз расæрфæ-басæрфæ кæнгæй. — Æхуæдæг æхе цъухæй загъ- 
та Олимпиадæ, мæгур æ бон. 
— Куййи мард æй искæндзæнæн, — æбуалгъ тумбулкъох, цалдæр 
сахатей размæ Олимпиади губун ка æлхъивта, е æ тух-æ бонæй райвазта 
сæригъунтæ, — ниххорх æй кæндзæнæн! 
Дуар æрбайгон æй. Æрбахизтæй Сабан. Дуйне фегуппæг æй. Уæдта 
райгъустæй силгоймаги богъ-богъ никки карздæрæй. 
— Фæууо, — загъта Сабан, ка æрæмбурд æй, уонæбæл æ цæстæ ра- 
хаста, — игъосун уæмæ. 
Дзæвгарæ рæстæг неке неци сдзурдта. Уæдта Инал: 
— Мах ба дæумæ игъосæн. 
— Æз уæмæ, миййаг, хонæг ку нæ рарвистон. 
— Дæу фудтæ ’нцæ атæ еугурæй дæр, дæу, — Инал систадæй, æ 
къела еуварс фесхуста, — етæ нæбæл иди кæнунцæ, ду ба син дудутæ 
’ма будутæ кæнис! 
— Æндæр ма ци? 
— Æма ма ци фæууй? Горæтæй æй дæхуæдæг æрхудтай, гаражи хе- 
цауæй мин æй райвардта! Гъе, уæууæй, гъе... Уогæ, дæ хæццæ ци дзорун! 
Кизги бабун кодтайтæ, æндæр... 
— Циуавæр кизги? 
— Цал кизги дин ес. 
— Еу дæрнæ! 
Райгъустæй Сæнети цъæхахст: 
— Уæртæлæг! Ци сфæндæ кодтай? 
— Æнцад, зæгъун! Кæд ма ескæмæ ести фарста ес, уæд исон — кол- 
хози правленимæ! Мæ кусти бунат уоми ’й. Нур — фæндараст. Мæн нæ 
гъæуй фæрсаггæнгутæ, тæрегъæдгæнгутæ, унафæгæнгутæ. 
Инал адтæй Сабанæй минкъий ниллæгдæр, фал æндаггон каст æн- 
цонæй базудтайдæ, еу мади губунæй ке рацудæнцæ. 
— Дæ сæри зунд фæццудæй? Тæргæ... кæнис? 
— Кувд нæ кæнун, зиан дæр мæбæл не ’рцудæй. 
— Мадта ма зиан ци фæууй? 
— Нæ бийнонтæ се ’гас дæр ами ку ’нцæ, дзæбæх, æнæнез. 
— Кизгæ ба? 
— Мæнæн кизгæ нæййес, фæстаг хатт ма дин æй зæгъун. 
— Олимпиадæ ба ке кизгæ ’й? 
— Уæхæн нæ зонун, нæ гъуди кæнун... 
— Цитæ дзорис, уой лæдæргæ кæнис? Тухæ ин бакодта нæ тоггин, 
сувæллонæн æ бон ци адтæй?! 
— Дæндæгутæ ибæл ес. 
— Дæндæгутæ дæубæл дæр ес, фал ди ка тæрсуй? 
— Кæмæн æмбæлуй, е ми тæрсуй. 
— Ха-ха! Куд нæ мадта, æхсæвæ сæбæл хуссæг нæбал хуæцуй! Дæ 
кизги дин уомæн... 
212 

— Фæддæ?! — Сабан ин мæстæлгъæдæй раскъудта æ дзубанди. — 
Мæнмæ дæр мадта нецибал дзурдтаг ес. 
— Нæма фæддæн, нæма... — Инал æ цæстæ рахаста, цавддортау сæ 
аллифарс ка лæудтæй, уонæбæл. — Уадзæ æма мæнæ адæн фегъосонцæ. 
Нæ муггаг нин фæхходуйнаг кодтай! Сæрдари бунатмæ æнæнгъæлæги ба- 
хаудтæ æма схъал дæ... Хæстæг, æрвадæмæ фæрсмæ дæр нæбал кæсис. Нæ 
муггагæй дзæбæх бунæттæмæ неке уадзис. Æма нæбæл адæн ходунцæ. 
— Кæбæл — ходунцæ, кæбæл — нæ... 
— Нæ! Заур дин гаражи хецауæй нæ бæзтæй! Æви еци куййи хъæв- 
дунæй лæгъуздæр бакосдзæнæй? Æви имæ ахургонддзийнадæ н’ адтæй? 
Агубекири хæццæ дæмæ æрбацудан корæг æма нæмæ байгъустай? 
— Нæ байгъустон. 
— Дæ хуæрзæнгорæггаг мæн! Нæ байгъустай, нæ, дæ хестæр, дæ 
еунæг æнсувæрмæ! 
— Ме ’нсувæр еунæг æй, адæн ба берæ ’нцæ; берей дзурд тухгин- 
дæр æй еуей дзурдæй. 
Инали цъух æрдæгигонæй райзадæй, дзурд æвзаги кæронбæл ра- 
къæтæр æй: Сабан ин фиццаг хатт комкоммæ бакастæй æ цæститæмæ, 
нури уæнгæ-еу кæддæриддæр сæргубурæй дзурдта æ хестæр æнусвæри 
хæццæ. Æма уоци æргон бакасти Инал фæййидта, нури уæнгæ ма гу- 
русхæ кæбæл кодта, уоци бæллæх: е ’нсувæр исуæгъдæ ’й бунтондæр 
хæстæгдзийнади дæлбарæй. Инал балæдæрдтæй, састи бунати байзай- 
дзæнæй, хилæ изолдæр ку рахæсса, уæд. Фал æ тæвдæй æ бон нæбал 
адтæй æхе бауорамун; никки ба ма уойбæрцæ хеуонти цори æ кæстæр 
æнсувæр æхе хæдзари æ хæццæ æгæр дирзæгæй ке дзоруй, е имæ хар- 
дзау фæккастæй. 
— Гъома, биццеу адæнæн ци кæнуй, зæгъун? 
— Шабашкитæмæ минкъийдæр цæун гъæуй, сæрдæ — кæмидæр, 
зумæг — ами. Маргъæй уæлдай нæй. 
— Æма еци куййи фурт нурмæ кæми адтæй? Уæддæр ма мах лæг 
зумæг ами фæууй, е ба? Дæ фиди дин ке рамардтонцæ, уой туххæй сæ 
сбадун кодтай дæ бæрзæйбæл? 
— Кæд дæ бæрзæйбæл еске бадуй, уæд æй рагæлдзæ. Колхоз дæу 
бæрзæй нæй. Ма мæ дзорун кæнæ. 
— Ду сæбæл хуæцис, ду, дæуæй син ес нифс! Дзамболат дæ кæнгæ 
æнсувæр адтæй! 
— Адтæй, дæуæн ба неке æй. Цæмæннæ ’й рамардтай? 
— Æма уой нæ зонис? Аслæнбег æй нæ бауагъта марун! 
— Уой фæсте ба дæ ка бакъулумпи кодта? 
— Куййи муггаг æ сæр бафснайдта, ралигъдæй. Æз сæмæ дæуау мæ 
дæндæгтæ зихъирæй нæ дарун. 
Сабан: 
— Цæмæннæ имæ фæццæуис, цæмæннæ райсис дæ фиди тог? Ка 
дæ гъигæ даруй? Æз дæбæл нæ хуæцун. Дæ хæдзари — дууæ машини, 
дæс сахатемæ уоми балæудзæнæ. Ци нигъгъос дæ? Гъеууотæ мадта, гъе. 
213 

Дзорун минкъийдæр гъæуй. Нæ фиди тог, нæ фиди тог, нæ фиди тог... 
Æндæр ди неци игъосун. Фал аразгæ ба — неци. Дæу фæндуй, гъай- 
гъай, дæ фиди тог райсун, æрмæст еске къохæй. Уомæн гъæр кæнис... 
Инали цæститæ дууæ æрттевагæ тумбулæги фестадæнцæ, æрфгути 
къурфитæ бунуæз æрцæуæг тегътæмæ сбуцæу æнцæ, æндæр рахауиуон- 
цæ. Са астæу дууæ сау стъæлфи — дууæ листæг гагуй, содзийни цир- 
гъ фийтау ниннихастæнцæ, нуртæккæ дæр ма Сабан æ комкоммæ кæми 
лæудтæй, уоми. Æ уасæ иссердта дуари гупмæ. Фæстæмæ ракастæй: Са- 
бан рацудæй иннæ уатæй, æ усхъитæбæл бор пæлæз гæлст. Балæдæрд- 
тæй, нуртæккæ хæдзари астæу æфхуæрд куййау лæугæ байзайдзæнæй. 
Æхе фæрразæй кодта, дуармæ батахтæй. Уæдта фæстæмæ ракастæй, æ 
цæстæ рахаста, уати к’ адтæй, уонæбæл æма æ сæр тилдта: 
— Фæййидтайтæ? Гъе ба дин æнсувæр... 
— Æнсувæр дæ ку гъудайдæ, уæд ин æ сæр гъуди кæнисæ. Æма ’й 
нæ фæхходуйнаг кодтайсæ. 
Дууæ мæнгæфсон æбуалгъ тумбулæги гъæуама аци хатт рахаудтай- 
уонцæ, фал æгæр федар адтæнцæ æрфгути цæхгæркъурфæ стгутæ. 
— Æз?Дæу? 
— Ду, мæн, — загъта Сабан. 
— Цæмæй? 
— Зæгъдзæнцæ дин æй еууæхæни. 
Инал фендæбилæ ’й, дуар ниггупп кодта æ фæдбæл. Уæдта фæстæмæ 
æ сæр æрбадардта: 
— Игъосетæ уе ’гас дæр. Абонæй фæстæмæ мæнæн æнсувæр нæбал 
е! Мæ фиди маргутæн мæ Хуцау хæрæгæн фæххафун кæнæд мæрдти, 
кæд ма мæ къах аци къæсæрæй æрбайвæрон. 
Æма бабæй райгъустæй дуари æверхъау гупп, къæразги æвгити 
дзинг-дзинг. 
«Дзубандитæй неци, — рагъуди кодта Сæнети идард хæстæг Дзирæ, 
— аци лæги айдагъ дзубандитæй нæ расайдзæнæ. Ести бавдесун гъæуй». 
Фал Дзирæмæ, а дуйнебæл æ цæстисуг æма, уæдæйти ардæмæ цæугæй 
духи кæбæл æркалдта, еци къохмæрзæнæй уæлдай бавдесуйнагæй неци 
адтæй, гъай-гъай, цæргæси биринкъæ нимади нæй, уой цæй æвдесун 
гъудæй? Къохмæрзæн фæззиндтæй, фал цæстисуг æндæмæ нæ кумдта, 
æма цæститæ, тæбар-тубур кæнгæй, æппунфæстаг еу минкъий бауомæл 
æнцæ, æма сæ хъæбæр æрцъундæ кодта, цæмæй си фулдæр тæнгъæдæ 
æндæмæ ралæдæрса. «Афонæ ’й, кендта нуртæккæ рандæ уодзæнæй», 
— загъта æхецæн æма цæргæси биринкъи сун-сун райгъустæй. Фæрсмæ 
фæккастæй Сабанмæ æма — дзæхст (цума ибæл æцæгæйдæр æхсæри- 
фарси цæф суадæй, уотæ имæ фæккастæй): æ тæккæ финдзи рагъбæл 
сæмбалдæй сæрдари уазал илгъгæнæг цæстæнгас, æма балæдæрдтæй: 
æхе мæкъур цалинмæ æхе цæстæй фæййина, уæдмæ кæркити ферми хе- 
цауи бунат нæ фæййиндзæй. «Гъеууотæ дæ гъæуй!» — сæлгъиста æй 
Дзирæ æ меднимæр, æма фий тухуастдæр сун-сун кæнун райдæдта. 
214 

—Æз фæццæун, — загъта Сабан, — кæсгæ некæмæ кодта, фал кæмæ 
дзурдта, уой алке дæр лæдæрдтæй, — гъуддæгтæ мæ ес правлений. Ма 
мæмæ æнгъæлмæ кæсæ, ка ’й зонуй, фермитæмæ дæр бауайон. 
«Дæ мард дин фермитæй æрбадавæнтæ», — рагъуди кодта Дзирæ 
æма æ бунатæй систадæй Сабанæн фæндараст зæгъуни туххæй. 
XXXVIII 
Сабан хæдзарæмæ æрбаздахтæй æмбесæхсæви. Сæхемæ неке бай- 
йафта. Уæззау æрхæндæг æма, бухсæн кæмæн н’ адтæй, уæхæн зæрди- 
рист æй æрфæлдахтонцæ, — æ уæледарæси цæхгæрмæ æрхустæй фæр- 
сæй-фæрстæмæ æвæрд бæстон æфснайд дууæ хуссæнебæл æма сабур 
унæргътæй. Фæццудæй дуари гъæр, æма æ сæр разилдта къæсæрæрдæмæ. 
— Сæйгæдони адтæн, — загъта Сæнетæ æма хуссæни тегъæбæл æр- 
бадтæй. 
Сабан æ цæститæ бахгæдта æма мардау æнæзмæлгæй хустæй. 
— Кæуй, — кæунгъæлæсæй бабæй æрæгиау исдзурдта Сæнетæ, — 
æ кеми æрцудæй æма кæуй. 
Сабан не ’змалдæй, фал æй уосæ æнкъардта, хуссæн байдзаг æй 
æнæкæрон маст æма æрхæндæгæй — нуртæккæ стондзæй. 
— Фæййервазтæй, — загъта е æ пъолций дусæй хулуй къохмæрзæн 
ласгæй, — фæййервазтæй. Авги дзаг баниуазта арахъ. 
Сабан ниуунæргътæй æма æхе иннердæмæ разилдта. 
— Мæхе, дан, рамардзæнæн, — уосæ æ кæун нæбал бауорæдта. 
— Хъæбæр раст бакæндзæй, — гъæрзæгау загъта Сабан. 
— Куд æй нæ лæдæрис, — уосæ æндагъддæр нинниудта, — тух- 
миуæ ин бакодта... Сабий... махæй... дæуæй тæрсгæ кодта... Е ’мбæлт- 
тæй... æма неци сгъæр æй... Не ’ндеуй... ди... Æнамонд... æхемедæг æхе 
хуардта... Махæн ба неци... Нæ загъта... 
Хæкъурццæй кудтæй Сæнетæ. 
— Тухмиуæ, — арф нийнæфтæй Сабан, — цæмæй бæрæг æй? 
— Æхуæдæг... зæгъуй... 
— Ка? 
— Кизгæ... 
Æвеппайди Сабан хæрдмæ фæххаудтæй, — фæстаг рæстæг æнæн- 
гъæлæги унæрæй уотæ хъæбæр некæдбал фесхъиудтæй. Кадæр дуар тух- 
гин хуаста. Фæггæпп кодта, фал уæдмæ Сæнетæ дуари æнде фæцæй. Еу 
усми фæсте фæстæмæ æрбаздахтæй. 
— Рацо, рацо, — дзурдта фæстæмæ кæсгæй. 
Къæсæрбæл фæззиндтæй фæлорс æндæрг. Сабан имæ никкастæй — 
æндæрги бæсти æ комкоммæ æрбацæйцудæй дессаги рæсугъд силгой- 
маг. Ка æй? Ци ’й гъæуй? А! Е нæ нæуæг ахургæнæг ку æй. Цал хатти 
’й фæндадтæй Олимпиади туххæй æ хæццæ радзубанди кæнун, фал æ 
къохи некæд бафтудæй, — куст... куст... куст... Нур æхе къахæй æрбацу- 
215 

дæй мæ хæдзарæмæ... Байрæги æй... Мæ кизги мин нæ бауарзта. Цума 
цæй туххæй? 
— Бахатир кæнæ, æнафони уæмæ ке æрбалæбурдтон. 
— Лæбурд нæма уинун. 
— Уе ’зæр... уе ’хсæвæ хуарз. 
— Æгас цо. Е ду æй нæ уарзтай... дæ хæццæ нæ бафедудта кизгæ? 
Е ду дæ? 
— Гъо, е æз дæн... 
— Цæмæннæ? 
Зæрини билтæ — æнгом æлхъивд. «Аци сæр, — гъуди кодта е, — 
æнæгъæнæй дæр — медæгæй дæр, æндеггæй дæр — конд æй цæнгæтæй. 
Дзæбокæй æй æркъуæрæ — згъæрау ниййазæлдзæнæй». 
— Æз æрцудтæн... гъуддаги... 
— Лæдæрун, дзæгъæли ке не ’рцудтæ... 
— Еунæг зæронд уосæ, Сурме... 
— Еунæг цæмæн? Æ фурт ба кæми ’й? 
— Æ фурти... ин æрахæстонцæ... 
— Мæнæ дессаг! — Сабан æ армитъæпæнтæ кæрæдзебæл æр- 
къуæрдта æма рабадтæй. — Æрбадæ. Цæй туххæй, цума? 
Сæнетæ къела æрæвардта Зæрини цори. 
— Гириз кæнунæн афонæ нæбал æй. 
— Дзорæ, мадта. 
— Сурмей колдуарбæл кадæр машинæ баскъардта... Горентæ нис- 
саста... 
— Ци? — Сабан фæггæпп кодта, сахæй райзадæй, уæдта фæстæмæ 
æрбадтæй. Æ уæргутæбæл ирæмбуйникъæдзтæй æрæнцадæй, уæззау 
тæрних æ армитъæпæнтæмæ æруагъта. 
— Æз, миййаг, милици косæг ку нæ дæн... 
— Адтæн уоми дæр. 
— Æма ци зæгъунцæ? 
— Нæ имæ æвналунцæ... Дæуæй тæрсунцæ. 
— Ка æй... еци хулиган? 
— Æдарцти Инали фурт. 
Сабан скастæй хæрдмæ, æма Зæринæ цирагъи ирд рохсмæ 
мæрдвæлорс цæсгонбæл фæййидта егъау гъезæмарæ. 
«Уæхæн нæй, — загъта æхецæн Зæринæ, — е дæр адæймаги ба- 
уæрæй конд æй. Ресун зонуй... Цæрæг си æппæлдтæй...» 
— Æма дæумæ гæсгæ æз ци гъæуама бакæнон? 
Зæринæ гъосæй лæудтæй. 
— Мæн бунати ду ци бакæнисæ? — бафарста Сабан. 
— Зæгъæ милицæн, æма фудгæнгути æвæстеуатæй æрахæссонцæ. 
Сабан бабæй æ сæр æруагъта æ къохтæмæ æма дзæвгарæ рæстæг 
уозгæзмæлд кодта æ гурæ астæуæй уæлæмæ. 
216 

— Хуарз æй дæ фæндон, гъай-гъай, хуарз æй. Фал æй мæ сæр нæ 
ахæссуй, мæнæй уойбæрцитæ цæмæн домунцæ? Сумах ба, сумах? Ци 
саразтайтæ ахургæнæгæй, скъолайæй мæ кизги амондæн? Байгъæуай 
кодтайтæ æнамонддзийнадæй? Е нæ, фал ма си кадæртæ сæ уодхæссæг 
дæр фæййидтонцæ, æма скъоламæ нæбал кумдта. 
Зæринæ бабæй нæуæгæй æ медгъудити райгъуста стур къохти астæу 
æлхъивд уæззау сæри цæнгæт зæл. 
— Ду скъоламæ хæстæг некæд æрбацудтæ æма уомæн уотæ дзорис. 
Нæ зонис... 
Фал Зæринæ æ зæгъуйнаг кæронмæ нæбал фæцæй. Сæнетæ нури 
уæнгæ тæрвази гъæдæбæл æхе банцойнæ кодта æма уотемæй игъуста 
дзубандимæ. Нур æхе нæбал бауорæдта: 
— Æригон кизгæ дæ æма дин ходуйнаг нæй мæнгæттæ дзорун? 
Зæринæ фестъæлфтæй, æ хуæдфæсте еске лæууй, е си раги феронх 
æй. Фæстæмæ фæккастæй æма фæттарстæй: комкоммæ имæ инæйнон 
цæститæй кастæй Олимпиадæ дууинсæйанздзуд силгоймаги хузи. Еци 
зонгæ билæскъелæ, еци зонгæ билти змæлд! 
«Циуавæр мæнгæттæ?!» — нигъгъæр кæнунмæ гъавта Зæринæ, фал 
дзурдтæ уæззау дортау æ сæрбæл гæр-гæр кодтонцæ æма ’й нæ фæцæй æ 
цъух байгон кæнуни бон. 
Сæнетæ фæкъкъæртт æй, е ’гас мæститæ кæмæй райса, æ цори — 
уæхæн адæймаг, саг — фæрæтмæ. «Мæнæ уоци дзугъур, уоци «гогузи 
айкæ» — Олимпиадæ ’й уотæ худта æма хъæбæр раст кодта. Кизгæ уой 
туххæй ссæргой æй, скъола ин фенадæ кодта. Никки ма æнæхунд кин- 
дзау æрцардæй махæн нæ тоггинтæмæ, Сурме сæйгæ ’й, зæгъгæ, уой 
æфсонæй. Цума имæ æндæр фæккæсæг нæййес. Адæн алцидæр зонун- 
цæ, уинунцæ. Кизги æфхуæрд ба ин нæ батайдзæй — лæг ку неци дзора, 
уæддæр мæхуæдæг гъуддаг уотемæй нæ ниууадздзæнæн...» 
Еугурæй дæр еци гъудитæ байзадæнцæ сæри, æндæмæ ба райгъус- 
тæй: 
— Æз дæмæ цал хатти адтæн, цал хатти дзубанди кодтон дæ хæццæ? 
Мадта уотæ цæмæн зæгъис: «Скъоламæ хæстæг нæ цæуис, нæ зонис?» 
— Æз... дæуæй... 
— Кизгæ иннетæй лæгъуздæр нæ зудта математикæ... Дæу размæ 
син ци ахургæнæг адтæй, е ба дæуæй фæлтæрдгиндæр адтæй, уомæ ма дæ 
рауайунтæ гъæуй, гъо, е æй æппæлгæ кодта. Ду ба ин æ нифс расастай, 
скъоламæ дæу туххæй нæбал кумдта. Педагогон фудгæндæ! Дæ бон нæй 
сабийти хæццæ косун, уæд æндæр куститæ дæр ес. Уагæр дин ци кодта? 
Цæмæ имæ уотæ ниффудæнхæ дæ? Æви дæ етæ ардудтонцæ? 
Зæрини къохтæ зир-зир кодтонцæ, скæунмæ ’й берæ нæбал гъу- 
дæй. «Етæ» ке худта Олимпиади мадæ, уой ралæдæрдтæй æма æ цæ- 
ститæбæл рауадæй Сурмей æнсæнст колдуар. Зæрдæунгæгдзийнадæ 
фестадæй маст æма æрра нифс. Фал ахургæнæг ке адтæй, е дæр си нæ 
феронх æй. 
217 

— Нæ, фæррæдудтæ... — сабур хъурихаттæй загъта Зæринæ, фал 
бæрæг адтæй, æхе æрсабур кæнунбæл куд архайуй. — Ду... коммæгæсæй 
цудтæ æ фæдбæл... Уотæ дин æнцондæр адтæй. Тох кæнунæй тæрегъæд 
кæнун æнцондæр æй... «Етæ» мæн ардудтонцæ æма имæ ниффудæнхæ 
дæн... — æрхæндæг худтæй никки фæлладдæрхуз фæцæй æ цæсгон. — 
Нифс æй адтæй хæдзарæй, æхе иннети ’хсæн уæлдæр æвардта. Æз, мæ 
бон ци адтæй, уомæй архайдтон фенхус кæнунбæл... Фæндадтæй мæ, 
цæмæй уæ кизги зæрди фудæнхæ, æнæгъæугæ сæрустурдзийнадæ ма уа, 
æууæнда æма æнвæрса е ’мбæлттæбæл, ахургæнгутæбæл, адæнбæл. Фæ- 
суроктæ-еу æй бауорæдтон, — иннетæй фæсте ма байзайа. Фал мæмæ не 
’гъуста. Ду скъоламæ æрбацудтæ æма загътай: «Æ бон уойбæрцæ нæй 
æнæхуæргæй». Æма уæд цалдæр хатти мæнæ ардæмæ, уæ хæдзарæмæ 
консультаци кæнунмæ æрбацудтæн, фал-еу Олимпиадæ æхе баримах- 
ста. Мæхецæн си ести агурдтон? Æви мæ фудæнхæдзийнадæ бавдесун- 
мæ зилдтæн æ фæдбæл? Лæдæрдтæн, цæйбæрцæ фулдæр æргон имæ 
’здахтон, уойбæрцæ ми е ба æхе идарддæр ласта. Цæйбæрцæ фулдæр 
архайдтон хуарз ракæнунбæл, уойбæрцæ тухгиндæр кодта уæ гурусхæ, 
уæ езгарддзийнадæ... Дæуæн дæр, айдагъ дæ кизгæн нæ. Фал уæддæр 
æууæндтæн, æдзох уотæ ке нæ уодзæй: раги уа, æрæги уа — фæййиндзи- 
найтæ, балæдæрдзинайтæ. 
— Мæнæ кæсетæ, изæд нæмæ æрбатахтæй, — æ армитъæпæнтæ æр- 
дзæфгæнæгау кæрæдзебæл сабургай хуаста Сæнетæ, ку-еу Сабанмæ фæк- 
кастæй, ку — æнафони иуазæгмæ, — изæд, фал æй куд неке лæдæрдтæй! 
— Дæ кизгæ дин хуарз зудта дæ зæрди уагæ, — æрдзæфгæнæгмæ 
фæрсмæ сæрустурæй кæсгæй, загъта Зæринæ. — Æма ди æнцонæй е 
’нхусгæнæг искодта. Æхуæдæг куд гъуди кæнуй, дæу дæр уотæ гъуди 
кæнун кæнуй, алцæмæ дæр кæсис уой цæстæй, алцæмæн дæр аргъ кæнис 
уой дзубандитæй. Басаста дæ æма дæмæ уомæн не ’гъуста, — æхецæй 
лæмæгъдæрмæ ка игъосуй. Лæгъуз адæймаг нæй, фал лæгъуз гъонбæл- 
гонд æй. 
— Нæ дин зæгъун, лæг, нæ ’й уарзуй! — Сæнети æрдзæфгæнæг ар- 
митъæпæнтæ кæрæдземæ нæбал бахъæрттæнцæ — æ къохтæ æнæуингæ 
къозобæл хуæцгæ райзадæнцæ æ зекъи буни. 
— Æ мади бæрцæ ’й нæ уарзтон. 
— Æппунфæстаг басастæй, — æнæуингæ хъазмуз æрхаудтæй æма 
къохтæ кæрæдземæн нихъхъури кодтонцæ. 
— Мæ хуæри цæйбæрцæ уарзун, уой бæрцæ дæр нæ... 
— Дæ салам берæ. 
— Мæ предмет мин хуарз ка зудта, зæрдиагæй мæмæ ка игъуста, 
уоци скъоладзаутæй дæр минкъийдæр... 
| — Уæртæлæг, игъосис? Нæ ди æруагæс кодта!.. 
— Фал æй уæддæр, цæйбæрцæ æмбалдæй, уойбæрцæ уарзтон. 
— Мадта, зæгъис, рамардæй, уæй? — æвеппайди бафарста Сабан. 
Дууæ силгоймаги имæ æмкаст фæккодтонцæ. 
218 

— Ка? — бафарста Зæринæ. 
— Е... Махон... 
— Æз уæхæнæй неци загътон... 
— Раст зæгъис, раст, е рамардæй... Дæхуæдæг ку зæгъис: «Æнхус ин 
кодтон, уарзтон, нæ уарзтон...» 
— Ани фæндонæй раевгъуйдзæнæй, — мæстæлгъæдæй, кæун- 
гъæлæсæй загъта Сæнетæ, — кизги бабун кодтонцæ, нур æй ранигæнун- 
мæ гъавунцæ. Дæу етæ ардудтонцæ... Æма ’й размæ нæбал уагътай... Дæ 
консультацити нисан дæр е адтæй, æвæццæгæн... — мади æфхуæрдхуз 
цæсгон фæррохс æй, æвеппайди цидæр æхцæуæндзийнади хæццæ ке 
райахæста, еци мæстæйдзаг гъудийæй, æма æ гъæлæсиуаги унгæгдзий- 
надæ æрбайсавдæй, — дæ консультацитæ дæ уомæн багъудæнцæ, гъай- 
гъай, цæмæй мин мæ мæгур кизгæн æхе дæр æма адæни дæр баууæн- 
дун кæнай, æ цахъæнтæй цауддæр æма къумухдæр ке æй. Æви зундæй 
гъæуагæ адтæй, æви бауæрæй аййепгун адтæй?! Скъолайæн æ цæсгон е 
ку ’вдесуй алли анз æнæгъæнæ республики спортивон еристи. Æма уой 
туххæй еу минкъий ке фæкъкъулумпи уй æ ахурæй, уой ин ниххатиргæнæн 
нæййес? Институттæмæ дæр ма хуарз спортсменти æнæ экзаментæй ку 
райсунцæ. Фал дæумæ уони мæтæ н’ адтæй, ду архайдтай æрмæст еунæг 
гъуддагбæл, — цæмæй фæззæрдæсаст уа, спорт дæр æма скъола дæр 
ниууадза. Уомæн æй рахецæн кодтай æнæгъæнæ къласæй — мæнæ æркæ- 
сайтæ, дибил, æз ба — изæд, æцæг ахургæнæг, мæ рæстæг нæ нимайгæй 
æ хæццæ косун, консультацитæ ин аразун. Дæхецæн — кадæ, кизгæн ба 
— зæрдæсæттæн. Æдзæсгон! Сардудта дæ уоци уосберæгъ — æ тæппод 
фурт тæссæй фæллигъдæй, нур æй гъуди дæр нæбал кæнуй, æнгæрон дæр 
имæ нæбал цæуй, — уой маст махæй есуй. Æма æ коммæ кæсис! Æ коммæ 
цæмæн кæсис, уой ба алкедæр зонуй. Фал æй цæсти кæронæй дæр нæбал 
фæййиндзæнæ, — æнагъон сабийæн тухмиуæ ке бакодта, уой туххæй дин 
æй — дæ зæрдæ ма ’хсайæд, мах уобæл байархайдзинан, — рагæрах... 
Æ дзубанди кæронмæ нæбал фæцæй: æвеппайди райгъустæй æцæг 
гæрах... Зæринæ ма рауидта: Сæнетæ фæстæмæ ратахтæй, æхе скъуæрд- 
та ниллæг гъæдин хуссæнбæл, фал æхе бауорæдта, фæстæмæ ратастæй æ 
гурæ, хуссæнмæ æрхаунæрвонгæй; æ къохтæй æ реу бааууон кодта æма 
тарст, æрра цæститæй кастæй Сабанмæ. 
Сабан фæззилдæй Зæринæмæ: 
— Ци дæ гъæуй, къæсибадæг, мæ хæдзари?! 
Зæринæ æмрезæги ризтæй. Фæлорс дордзæсгон имæ бунтон æр- 
бахæстæг æй, æ æбуалгъ уолæфт исæмбалдæй æ зекъæбæл, фал æ бу- 
натæй нæ фезмалдæй. 
— Дæу фæрсун! Ци мурхис ами, мæ хæдзари, æмбесæхсæвæ?! 
— Æззагътон... 
— Мæ хæдзари зиан ес. Мæ еунæг кизгæ рамардæй. Ци ма уæ гъæуй?! 
— Дæ кизгæ нæма рамардæй... 
— Мард æй, зæгъун æз! 
219 

Зæринæ райдæдта тарстæй, фал фæстагмæ æ хъурихатт æ уасæ 
ссердта: 
— Кæд ин ескæд банхус кæнуни зæрди адтæ, уæд мабал æрæги 
кæнæ, нурмæ куд æрæги кодтай, уотæ. Ду æ фидæ дæ... 
Зæринæ фæззилдæй æма дуармæ ралигъдæй. Тургъи æй раййафта 
силгоймаги цъæхахстæмхæццæ кæун. 
XXXIX 
Тох адтæй дæргъвæтинæ æма æнæхатир. Банцадæй-еу дзæвгарæ 
рæстæг, уæдта-еу æвеппайди снæуæг æй. Æ басабур кæнунæн гъудæй 
лæги хъаурæ æма зунд, æ райдайунæн ба минкъий рæуонæ — зулун фæк- 
каст, руги морæ, дæндæгти къæс-къæс æма æндæр уæхæн ести. Еци тох 
ести дзаумай хузæ ку райстайдæ, уæд æнæмæнгæ фестадайдæ зæронд 
æфсæйнаг хуссæн. 
— Рагæлдзæ ’й, нæ хæдзарæ зæронд хæрнæгъти музей нæй! 
— Е мæ мади хуссæн æй, куд æй гæлдзис? Дæ зæрдæн адгин ка уа, 
уони ду рагæлдзисæ? 
— Балæдæрæ, горæти цæрæн! Кæд ин уотæ хъазар æй аци изгæ- 
хуæрд хуссæн, уæд æй хонхмæ фæлласæд æма ибæл хуссæд, цæйбæрцæ 
’й фæндуй, уойбæрцæ. 
— Мадæ ’й! Мæ мадæ!.. 
—Æз дæр ин æй байсунмæ ку нæ гъавун. Нæ хæдзарæмæ — профес- 
сори хæдзарæмæ! — иуазæг æрбахонун мæ цæсгон нæ хуæцуй. Тæккæ 
æрбахезæнæй уатмæ æрбауйинунцæ еци æнæхаири æфсæйнаг хуссæни 
фудуинд къохтæ. Никки æхебæл дуар æхгæнун дæр нæ уадзуй дæ уарзон 
мадæ: «Ахæст лæг уин дæн, дуар мæбæл ци сæхгæнетæ!» 
Дзасболи фурт уосæ ракурдта дууинсæйанздзудæй, профессори 
ном ин ку равардтонцæ, уомæй авд мæйи фæстæдæр. Уæд Мæдинæбæл 
цудæй фондз æма инсæй анзи, куста адвокатти коллегий. Алци дæр æ 
зæрдæмæ цудæй киндзæн æ лæги æртæ уатей медæгæ, æрмæстдæр æй 
тухсун кодта зæронд хуссæн. Фиццаг бонти имæ уотæ кастæй, цума аци 
рагон дзаума æнæуосæ нæлгоймаги хæдзари æнæргъудий рæуагæй бай- 
задæй. Нæ тагъд кодта æ рагæлдзунмæ, фал æ зæрдæ дардта, еууæхæ- 
ни ’й аййевæй ке фендæдуар кæндзæнæй... 
Æма æрцудæй уоци бон... Е ’фсийнæ Дайра сæхемæ н’ адтæй, 
гъæумæ сæ хæстæгутæмæ рандæ ’й. 
— Солтан, дессаги фæндæ! — загъта Мæдинæ, — дæ мадæн лæвар 
æрцæттæ кæнæн е ссудмæ. 
— Цæхæн лæвар? — Дзасболи-фурт дес цæйбæрцæ бакодта, уо- 
мæй фулдæр — цийнæ: Мæдинæ ин æ мадæн ести хуарздзийнадæ ку 
ракæнуй, уæд ин уомæй æхцæуæндæр неци фæууй. 
— Хæдзаридзаумай тукани директор мин замманай хуссæнæй 
зæрдæ æвæруй. 
220 

Цийнæ æвеппайди хъаппæ-хъуппи дунгæхаст хаутау цидæр æрбацæй. 
— Æма... миййаг, хуссæн гъæуагæ ан?.. — бафарста, кæд Мæдини 
фæндæ хуарз балæдæрдтæй, уæддæр. 
— Профессор дæ... Дæ хæдзари дин, — Мæдинæ къохæй райамудта 
Дайрай уати дуармæ, — уæхæн ка фæййинуй, е цума ци фæззæгъуй? 
Уæхæн хуссæнтæ гъæути дæр нæбал дарунцæ. 
— Гъо, фал... уой тухæй кæнун ке гъæуй, уæхæн гъуддаг нæй... Æ 
зæрдæмæ цæуй... Сахур ибæл æй, нур дууинсæй анзи уобæл хуссуй... 
— Нæуæг хуссæнбæл хъæбæрдæр исахур уодзæнæй. Дзурд дин дæт- 
тун! Корун ди, Солтан! Мабал дузæрдуг кæнæ. Гъуддаг ин балæдæрун 
кæндзинан, нæ хæццæ исарази уодзæнæй. Æппунфæстаг, рæсугъддзий- 
надæмæ ка нæ бæллуй, уæхæн адæймаг нæййе! 
— Мæ боннæй... 
— Ци нæй дæ бон? Гæр, дæ мадæ ку æй! Æ еунæг бæдоли балæдæрун 
ка нæ фæразуй, е цæй мадæ ’й? Æви ибæл цæститæ нæййе, адæн нуртæк- 
кæ куд цæрунцæ, уой æппундæр нæ уинуй? 
Дзасболи-фуртæн гъулæг адтæнцæ Мæдини дирзæг дзубандитæ æ 
мади туххæй. Фал æй нæ фæндадтæй, растдæр зæгъгæй ба — не ’ндиуд- 
та æ уоси зæрдихудти бацæун дæр — еумæ берæ нæма цæрунцæ... 
— Уæд та ин æхемæ бангъæлмæ кæсæн, — лихстæгæнæгау загъта 
Дзасболи-фурт. 
Фал силгоймаг æ лæги æрфæлмæнуæвгæ хъурихатти райахæста кур- 
диадæ нæ, фал æхе ци гъудæй, уой — лæмæгъдзийнадæ. Æма рагъуди 
кодта: «Гæнæн нæййе, мæ хъазар, мæ коммæ кæсæ æма некæд фæррæ- 
дуйдзæнæ». 
— Ци имæ æнгъæлмæ кæсис, — исбостæ кодта е, — æз дæр мæхецæн 
нсци агорун, æппунфæстаг, хуссæн уой уодзæй. 
Æма æрбаластонцæ нуриккон нæуæг гъæдин урундухъ. Æфсæйнаг 
хуссæн ба райхалдтонцæ, тургъæмæ ’й рахастонцæ... Дайра æ уати дуар 
куд байгон кодта, уотæ къæсæрбæл лæугæй байзадæй. Сах æма тарстæй 
кастæй нæуæг хуссæнмæ, цума ин æ хурфи минитæ байвардтонцæ. Уæд- 
та æ сæр сабургай фæстæмæ разилдта. Æ хуæд фæсте лæудтæй æ фурт, 
æ фæлорс цæсгонбæл гъазта фудгини идзулд; фиццаг фæккастæй дæр 
балæдæрдтæй — æ мади зæрдæмæ «сюрприз» нæ фæццудæй. 
— Нæуæг хуссæн дин балхæдтон... — цийнæгæнæгау загъта Дзасбо- 
ли-фурт, фал æ зæрдæ сристæй æ мади уазал цæстæнгасæй, «балхæд- 
тан»-и бæсти «балхæдтон» ке загъта, е дæр, æнгъæлдæн, Дайрамæ нæ 
багъардта. 
— Фæрсунмæ дин нæбал бæззун? 
— Æз хуæздæрæн... 
— Нæ, биццеу... е уæртæ киндзи фæндæ адтæй. Зæронд дзаума- 
уæй æфсæрми кæнун нæ гъæуй... Æфсæрми кæнун æндæр цæмæйдæрти 
гъæуй. 
221 

Дайра рацудæй хæдзарæй. Дзасболи-фурт ин лихстæтæ кодта, ма- 
кумæбал цо, нуртæккæ дæ хуссæн æ бунати уодзæнæй, зæгъгæ, фал имæ 
нæбал байгъуста. 
Мæдинæ æ уатæй игъуста фурт æма мади дзубандимæ. 
Дайра ку рандæй, уæд æ лæгæн загъта: 
— Ци ин кодтон? Цæмæннæ мæ уарзуй? Мæ бон ци æй, уомæй ин æ 
зæрдæ балхæнунбæл архайун, е ба ми е ’сæфт уинуй. 
— Уотæ нæй, Мæдинæ... Зæронд уосæ ’й, хатир кæнун зонæ... 
— Зонун, дæхуæдæг уинис. Кумæ рандæй? 
— Мæ хуæрæмæ. 
— Æма нæбал æрбаздæхдзæнæй? 
— Мæдинæ! Ходуйнаг дæмæ нæ кæсуй?.. 
— Гæр, аци хæдзари мæбæл бафæрсуни барæ дæр нæ уайуй? 
— Цæмæн зæгъис... Фал дæхуæдæг зонис, мæ хуæрæ ци уавæрти 
цæруй. Фондз бийнойнагемæй дууæ уатеми... 
— Фæстæмæ ’й раздахæ нæхемæ. 
— Гъо... фал бал хуссæн æ бунати сæвæрун гъæуй. 
— Сæвæрæ ’й. 
— Мæ хæццæ фæццæудзæнæ? 
— Кумæ? 
— Мæ мадæмæ... Ду ку уай, уæд хуæздæр æй... Зæгъдзæнæ ин, еу- 
дзурдæй... Ду имæ хуæрззæрдæ ке дарис, уой бавдесæ. Уотæ хуæздæр 
уодзæнæй. Уæд дæмæ æхуæдæг дæр æрфæлмæн уодзæнæй. 
— Е ми не ’руагæс кæнуй, фал кæд дæу уотæ фæндуй, уæд... 
— Дæ цæрæнбон берæ... Ду гъæуама алци дæр лæдæрай... 
Хуссæн, сæ амондæн æви се ’намондæн, тургъæй неке фæххаста... 
Æгасемæй зиндæр уавæри бахаудтæй Дзасболи-фурт, кæд силгой- 
мæгтæ сæ кæрæдзей æхстонцæ, уæддæр нæмгутæ æнæ еу фæййевгъаугæй 
уадæнцæ уобæл. Е сæ алли дзурд, сæ алли змæлдмæ дæр тæрсгæ-резгæй 
æ гъос дардта, фал бийнонти федудбæл цæйбæрцæ фулдæр архайдта, 
уойбæрцæ хъæбæрдæр æнкъардта е ’нæбондзийнадæ. Силгоймæгтæ сæ 
гъаст хастонцæ уомæ, е ба сæ æууæндун кодта, кæрæдзей ке уарзунцæ, 
фæсаууонмæ си еу инней хуарзи кой ке фæккæнуй. 
Цума дууæ силгоймагей цори дæр цæмæйдæр фудгин æй фиццаг 
бонæй фæстæмæ Дзасболи-фурт, æхе уотæ дардта. Æма сæмæ дзурдта 
лихстæгæнæгау, къæндзæстугæй. Сæ коммæ кастæй, — кæд уомæй бий- 
нонти цард еу минкъий е ’нтъуснæгдзийнадæй фæууæгъдæдæр уайдæ. 
Фал е никки уазалдæр кодта æфсийнæ ’ма киндзи кæрæдземæ: еуæй — 
уонæй алкедæр фæппайда кодта æ коммæгæсдзийнадæй, æма сæ них- 
мæлæуддзийнадæ фæттухгиндæр æй, иннемæй ба ’й дууемæй дæр æн- 
хузæн æфхуардтонцæ, еске зундæй архаис, зæгъгæ. Мадæ дзурдта: 
— Киндзæ ’й хонунцæ адæн, фал цæмæй киндзæ ’й, уой нæ зо- 
нун. Цидæриддæр æй бафæндуй, уой кæнуй. Æз неке дæн а хæдзари. 
Де ’хцатæбæл нæ ауæрдуй, алли бон дæр пъолци кенæ æндæр ести 
222 

æлхæнуй. Хуæруйнаг кæнуни мæтæ ’й нæййе. Адæни рази ходуйнагæй 
ка нæ тæрсуй, уой мин Хуцау мæ фуни дæр ма фæййинун кæнæд... Дæ 
ходæмæ дин кæсуй... 
Уосæ дзурдта: 
— Стур дессаг мæмæ кæсуй, профессор æ мади рагон талингæ зунд- 
рахасти дæлбарæ куд цæруй! Гæр, æдта, уотæ цæмæннæ æндеуис зæ- 
гъун: «Лæг æма нæ уоси цард кæнун бауадзæ!» Ци ин нæ фагæ кæнуй? 
Алцæбæл дæр хъур-хъур кæнуй, алци дæр бæрæг кæнуй. Æнхæст ма, 
æхсæвæ хуссæни ци фæдздзорæн, уомæ ку игъосидæ! 
Цалдæр хатти мадæ ралигъдæй хæдзарæй, цалдæр хатти — киндзæ. 
Уæдмæ син райгурдæй кизгæ — куклай асæ къæбæлдзугсæр кизгæ, æма 
бийнонтæ, цума нури уæнгæ, аци минкъий адæймаг дуйнемæ ке нæма 
фæззиндтæй, уой фудæй нæ федудтонцæ, уоййау æваст феронх кодтон- 
цæ сæ хилтæ, сæ зæрдихудтитæ. Æма Дзасболи-фурт арфæгонд адтæй 
æ мадæй дæр, æ уосæй дæр, етæ æдзæстхез æма уарзонæй кæрæдземæ 
сдзорун ке бафæразтонцæ, уæлдай арфиагдæр ба адтæй, нæуæгæхснад 
хæцъелити æнгон тухтæй æ армитъæпæнтæй ирæмбуйникъæдзтæмæ ка 
нæ хъæрттæй, уоци уоди гагайæй; е ’гурдзæй дуйнемæ ке фæззиндтæй 
æма ин нæуæг хузи æ цард идардцæр ке хæсдзæнæй, æрмæст уой туххæй 
нæ — нимадта æй хæдзари фарни хорискастбæл. Куд æхцæуæн ин адтæй, 
дууæ силгоймаги федудæй цæрун ке райдæдтонцæ, е! Æвæццæгæн, æн- 
дæр гъуддагмæ, сауæнгæ наукон скъуæлхтдзийнадæмæ дæр уотæ хъæбæр 
некæд бæлдтæй. Фал цийнæ цæйбæрцæ кодта, тæрсгæ уомæй хъæбæрдæр 
кодта... Тарстæй, мартъий хор бонау æвеппайди сæ рахастдзийнæдтæ ку 
фехæлонцæ мадæ æма киндзæн. Æма цæстигагуйау гъæуай кодта хæдзари 
сабурдзийнадæ, е змæлд дæр куддæр фендæрхузон æй, цудæй арæхстгай 
къахи фийтæбæл цæуæгау цума ести тæссонд дзаумайæн бакъуæрунæй 
тарстæй. Никки фæлмæндæр ба адтæй æ дзубанди, æхе хæдзари иссæй 
фур æгъдаугин иуазæгау, дууæ силгоймагемæн дæр лæггадæ кæнунмæ 
— цæттæ. Æма-еу уонæй еске исдзурди цифæндий арф римæхст дирзæг 
зæл дæр ку фæззиндтæй, уæддæр-еу æй æ гъостæ райахæстонцæ æма-еу æ 
зæрдæ æнахур тарст гупп-гупп скодта, æрцæуйнаг стур бæллах банкъарæ- 
гау. Фал еци федуди амондгун рæстæг берæ нæ рахаста... 
Дзасболи-фурти бон нæ бацæй дууæ силгоймагемæн кæрæдзей ба- 
уарзун кæнун, се ’нæинондзийнадæ син фæффулдæр кодта кæрæдземæ 
æ тас æма уобæл баст фурнимд коммæгæсдзийнадæй. Мæдинæ фиццаг 
хилтæ æ зæрдæмæ уоййасæ нæ хаста — зæронд уосæ фæдздзордзæнæй 
æма еу афони нигъгъос уодзæнæй. Фал рæстæг цудæй, æма æхе æнкъа- 
рун райдæдта ахæст адæймагау, цидæр æй нæ уагъта фæндон сæзмæлун, 
кæд æ сæребарæдзийнадæ æндегæй бакæсгæй бæгъатæрæй гъæуай код- 
та, уæддæр. Æма сабургай, æхуæдæг дæр æй нæ базудта, кæд æма ци 
хузи, фал æнгъæлмæ кæсун райдæдта цæмæдæр, кæд уой туххæй æбу- 
алгъ кастæй æма æхе æфхуардта, уæддæр. Фал ма ставдæстæг къæсхур 
зæронд уоси уорс-уорсид æнæлазæ дæндæгутæ æнцонæй састонцæ æх- 
223 

сæрæ, æ цъæх цæститæ ма дзæбæх уидтонцæ содзийни бун. Балæдæрд- 
тæй Мæдинæ, уоци цæмæдæр æнгъæлмæ кæсун, æбуалгъ цæйбæрцæ ’й, 
уомæй хъæбæрдæр ба æдули гъуддаг ке æй. Æма егас маст, егас æнæ- 
уинондзийнадæ дæр зæронд адæймагæй рахаста зæронд хуссæнмæ. 
Цума йе е ’намонддзийнæдтæй арæзт адтæй, уоййау æй фæндадтæй æ 
рагæлдзун, æ ниппурх кæнун, æ басодзун... Фал æ бон нæ бацæй. 
Мæдинæ сæ фæххецæни размæ, уæлдайдæр сæ еумæйаг царди 
фæстаг бонти, æхе дарун райдæдта бунтон æндæрхузон, цума æй æй- 
йевгæ бакиндæй. Цидæр фæцæй æ лигъз дзурд, æ цæсгон-еу ниттар уи- 
дæй, иссæй мæстигæр, минкъий нецæй туххæй дæр-еу хилæ самадта. 
Æхуæдæг лæдæрдтæй, цидæр ибæл ке æрцудæй, архайдта æхе фицца- 
гау ездон æма игъæлдзæгæй дарунбæл, фал зæрдæресгæ æнкъардта: æ 
бон æхе хæццæ тох кæнун нæй. Дзасболи-фурт дæр тарæрфугæй цæун 
райдæдта адæни ’хсæнмæ. Уотæ имæ кастæй, цума мадæ æма киндзæ 
еу цари буни ке нæ федаунцæ, æ нервитæ уомæй фехалдæнцæ. Мæдинæ 
ин мæстгун кодта æ алли фезмæлдмæ дæр, æ дзурдмæ нæбал игъуста, æ 
хæццæ некумæбал цудæй — Дзасболи-фуртæн ба уоци минуттæй адгин- 
дæр неци уидæ, æ рæсугъд уоси хæццæ-еу тезгъо кæнунмæ, е ескумæ 
балци, кенæ ба иуазæгуати ку фæццæуиуонцæ. 
Æма æ уарзон кизгæ æма уосæй фæххецæн æй. Æ цæрæнуат имæ 
кастæй уазал ахæстонау, æ зæрдæ имæ бацæун нæ кумдта... Цийфæнди 
афони æрбацæуæд — æ мадæ имæ æнгъæлмæ кæсуй, ку цæлгæнæни ба- 
дуй æма даргъ дууæ телемæй цъоппин халæ цæстгай æлвесуй — гъар 
цъиндатæ кæнуй æ фуртæн, ку ванни зæронд дзаумæуттæ æхснуй, ку 
естæбæл туй æвæруй. Æма æ маст рафицуй Дзасболи-фуртæн, гъæунгæй 
сæ къæразги цæститæкъахæг ирд рохс ку раинуй, уæд. 
— Цал хатти дин загътон, Æна, ма мæмæ æнгъæлмæ кæсисæ! 
— Дæумæ не ’нгъæлмæ кæсун, биццеу... Зæронди ма хуссæг кæми 
ахæссуй... Естæбæл, зæгъун, мæхе ерхæфсон. 
— Ци афонæ ’й, уæртæ сахатмæ бакæсай... 
— Хуссæни дæр рафтуйæ-бафтуйæ кæндзæнæн... 
Уоци ’хсæвæ дзæбæх нæ бафунæй æй. Сæумæй ку райгъал æй, уæд 
æ дæлфæдтæмæ фæййидта Дайрай, — æ къохтæ дзиуарæвæрд æ реубæл, 
уотемæй æдзинæг кастæй æ фуртмæ. 
— Райгъал дæ, биццеу? 
— Афонæ нæма ’й, Æна? 
— Дæ фуни гъезæмарæ кодтай... 
— Магъа... Ресгæ ми неци кæнуй. 
— Биццеу, зæрондæн æ зунд фæццæуй... Мæнмæ ма кæсæ... Дæуæн 
ка бæззуй, е мæнæн дæр бæздзæй. Адæни киндзитæй лæгъуздæр н’ ад- 
тæй... Æрæмбурд кæнæ дæ бийнонти... 
Уоци сæумæ Дзасболи-фурт кустмæ рандæй зæрдæрохсæй. Универ- 
ситетмæ ку бахъæрттæй, уæд рауидта: бæрзонд къæпхæнтæбæл бунмæ 
æрцæйцудæй историй ахургæнæг Хатути Сослæнбег. Æ фарсмæ цудæй 
224 

ае уосæ — æ дæларм ин æ къох бакодта. Æвеппайди лæг фæккиудтæй. 
Уосæ имæ фæллæбурдта, фал æй нæ бауорæдта — Сослæнбег асфальт- 
бæл уæлгоммæ рафæлдæхтæй. Силгоймаг æ уæргутæбæл æрхаудтæй æ 
сæргъи æма гъæр кодта: 
— Сослæнбег, Сослæнбег! 
Райгъустæй Хатуй-фурти дæндæгути æбуалгъ хъиррист. Уæдта ’й 
цума кедæр æнæзингæ къохтæ хорхгæнгæ цудæнцæ, уоййау ма туххæй 
исуолæфтæй, уæдта æрдæгæвгæрст галау хæр-хæр кæнун райдæдта. 
Сæтæ калдæй æ сауцъæх билтæбæл. 
— Фенхус кæнтæ! Фенхус кæнтæ! Сослæнбег цидæр кодта! — 
цъæхахст кодта уосæ, æма Дзасболи-фурт æ цормæ бауайунмæ гъав- 
та, фал куддæр ниндзуг æй æма ин фезмæлун не ’нтæстæй, æрмæст ма 
бадес кодта, æвеппайди уойбæрцæ адæн кæцæй æрбамбурд æнцæ, уо- 
бæл. Циуавæрдæр лæпполæг æргубур кодта Хатуй-фуртмæ æма ин дууæ 
къохемæй æууæрдун райдæдта æ фæрскъитæ зæрди бунмæ. Æвеппайди 
кæцæйдæр фæззиндтæй тагъд æнхуси машинæ. Уорсхалатгун дууæ сил- 
гоймагемæн адæн фæндаг равардтонцæ æма Дзасболи-фурт фæстаг хатт 
рауидта Хатуй-фурти дæргъæй-дæргъæмæ хусгæ, е стур губун дзæвгарæ 
фæмминкъийдæр æй... 
— Рамардæй, — загъта лæпполæг æма систадæй æ сæргъæй. Дзасбо- 
ли-фуртибонæбунатæйфезмæлунн’адтæйæзæрдитагъдæмауæззаугупп- 
гуппæй. 
Тагъд æнхуси машинæ рандæй, адæн фæххæлеу æнцæ, е ба ма цавд- 
дорау лæудтæй æма кастæй, уæдæйти лæг кæми радæргъæмæ ’й, фудцъ- 
улуз æма æнæбонæй, уоци бунатмæ... 
Уоци цауи æверхъаудзийнадæй изæрмæ дæр æ кеми не ’рцудæй. 
Сæхемæ ку раздахтæй, уæд телефонæй бадзурдта Мæдинæмæ. 
— Ци, уой зонис, — тухстæй загъта е, æ медкатай римæхсунбæл нæ 
архайдта, — абони фиццаг хатт фæййидтон мæхе цæстæй, адæймаг куд 
мæлуй. Æверхъау уиндæ! Уотæ зинæй мардæй... 
— Ка рамардæй? 
— Хатути Сослæнбег. 
— Трубки еу усмæ нæбал райгъустæй Мæдини гъæлæс. 
— Фу! Алло! 
— Гъо, игъосун... 
—Еу уоси хæццæ къæпхæнтæбæл æрцæйхизтæй. Æваст фæккиуцтæй... 
— Гъо, уæхæн хабармæ æнгъæл кæсæн адтæй. 
— Гæр... фæййервæзæн ин нæбал адтæй?.. 
— Нæ зонун. 
— Мадта физкультурæ дæр кодта. Абони æй Терки билæбæл фæй- 
йидтон. 
— Абони, зæгъис? Мадта байрæги кодта. Раздæр æй гъудæй æ 
хъисмæтбæл расагъæс кæнун. 
— Дессагæй... 
15 Малити Васо 
225 

— Ци десаг æй? Бахуæрун, баниуазун уарзта, змæлун — нæ. Еу 
мæйи размæ кæмидæр хунди фембалдан. Мæ гъос имæ дарун, — æ губун 
байдзаг кодта алли хуæрдæ ’ма ниуæзтæй, туппур гæнгурау тухуолæфт 
кодта. Загътон ин, дæ гъуддаг хуарз нæй, дæ аппетити коммæ ку кæсай, 
уæд. Е мин ци дзуапп равардта, уой зонис? Фæлтау, дан, минкъийдæр 
рацæрæ, фал фулдæр рахуæрæ... Адæймаги æнхæст сæребарæдзийнадæн 
берæ хузтæ ес, дæ цонг фæндон ку нæ змæла, уæд дæ сæребарæдзийнадæ 
къахир æй, губуни гъуддаг дæр уотæ... Уони мин гиризгæнгæй дзурдта, 
фал кæмидæр æ зæрди арфи æ дзубандитæбæл æхуæдæг æууæндтæй... 
Кенæдта уодигъæдæй æгæр лæмæгъ адтæй, æхе бауорамуни хъаурæ имæ 
нæ разиндтæй, комидæнттæ ка уайун кæнуй, уæхæн гъуддæгтæмæ... 
— Æз дæр уотæ гъуди кæнун, — загъта Дзасболи-фурт, фал ци 
гъуди кодта нуртæккæ, е Мæдини дзубандитæбæл баст н’ адтæй, уомæн 
æма æ цæститæбæл нæуæгæй рауадæй мæлæти æверхъау хузæ æма ин æ 
фæстаг дзурдтæ игъосгæ дæр нæ фæккодта. Еу усмæ гъосæй лæудтæй æ 
имисуйнæгти дзæмбути буни, уæдта, трубкæбæл ке хуæцуй, е æ зæрди 
æрбафтудæй. 
— Уæд та хуссæги хуасæ баниуазон, — бафарста тухст гъæлæсæй, 
— тæрсун, ахсæви бабæй ку нæ бафунæй уон... 
— Нецæмæн дæ гъæуй. 
— Нур цалдæр æхсæви... цалдæр æхсæви нæ, фал цалдæр къуæрей... 
æппундæр хуссæги гъæстæ нæ дæн. Ду ку рандæ дæ, уæдæй нурмæ... 
— Е дæхемæ уотæ кæсуй. Лæг æнæ хуссæгæй æрмæст æртæ бони 
фæразуй. Ду ба цалдæр къуæрей кой кæнис! Лæдæрун æй, еци æна- 
монд лæги мæлæт дæ фæттæрсун кодта. Фал ду литератор дæ æма ести 
игъæлдзæг хабæрттæ æримисæ. Кæд мæлæтæй хъæбæр тæрсис, уæд дин 
Шекспир фенхус кæндзæнæй. Гъуди ин кæнис æ дзурдтæ: «Аци анз ка 
рамардæй, е иннæ анз мæлæтæй фæййервæздзæнæй?» Ести ма зæгъис? 
— Неци, — Дзасболи-фурт трубкæ æрæвардта. 
Цæлгæнæнмæ бацудæй, æхе æруагъта финги рæбун къелабæл. Æ 
мадæ уæларт цидæртæ архайдта æма имæ нæ ракастæй. «Æвæдзи мæ нæ 
бафеппайдта», — рагъуди кодта Дзасболи-фурт, æма æ цори фингæбæл 
ци уедуг фæцæй, уомæй фингæ сабургай æрхуаста. Дайра имæ æхе ра- 
зилдта, æма Дзасболи-фуртæн æ уедуг æ къохæй фæууæгъдæ ’й: мади 
цæститæ адтæнцæ сурх-сурхид æма уомæл. Фудхуз, стæггун цæсгонбæл 
ниссор æнцæ æ цæстисугтæ, фал ма цирагъи ирд рохсмæ бæрæг дардтон- 
цæ сæ фæдтæ. Бæрæг адтæй, дзæвгарæ рæстæг ке фæккудтæй. 
— Ци ’рцудæй, Æна? — тарст гъæлæсæй бафарста фурт. Сабургай 
систадæй æ бунатæй æма æнгъæлмæ кастæй, рагацау æ сæригъунтæ 
арцæ кæмæй рабадтæнцæ, уæхæн дзуапп фегъосунмæ. Фингæбæл 
гæзæмæ æндзæвдæнцæ е ’нгулдзи кæрæнттæ æма сæбæл æнкъардта æ 
зæрди цæлхъ-цæлхъ. 
Æ мадæ имæ æхе куд разилдта, уотемæй лæугæ байзадæй æма имæ 
комкоммæ кастæй, æвæццæгæн, исдзорун нæ фæразта æ зæрди унгæг- 
226 

дзийнадæй. Цæсти къумæй дзинассуй æртæхау фæззиндтæй уæззау цæ- 
стисуг æма цирагъи рохсмæ æрттевгæ æртулдæй росбæл. 
— Биццеу, — æ кæун туххæй уорамгæй, æрæгиау загъта е, — биц- 
цеу, Фæддзаути Цæрæги æрахæстонцæ. 
Дзæвгарæ рæстæг си некебал неци сдзурдта. 
— Куд æрахæстонцæ? — æрæгиау бафарста Дзасболи-фурт. Æ зæрди 
гупп-гупп фæссабурдæр æй, фæндон исуолæфтæй, уотæ тухуаст кæмæй 
фæттарстæй, уоци æбæрæг бæллæхи нур ци адтæй Цæрæги æрахæсти ха- 
бар? Æхцæуæн дæр ма ин адтæй, æндæр естæй туххæй ке нæ кæуй æ мадæ. 
— Кæд? 
— Æзинæ. 
Дзæвгарæ рæстæг си некебал неци исдзурдта. 
—Æмбесонди силгоймаг... — кæун гъæлæсæй бабæй райдæдта Дай- 
ра, — æма амонд нæ фæййидта... Æ лæги ин æвудæй фесафтонцæ... Нур 
ба æ фурт... ахæст. Дзамболат ба кæмидæр æцæгæлон рауæн цæруй... 
Дайра банцадæй, æ бон дзорун нæбал адтæй. Æхе уæларт цидæртæ 
архайæг скодта. Æма бабæй уæззау цæстисугтæ ’гъзалдæнцæ ростæбæл. 
Нæбал сæ уорæдта. Сæ бауорамунбæл нæбал архайдта. Æ зæрди содзæг- 
тæ ку суагъта, уæд е ’ргон нæуæгæй раздахта æ фуртмæ: 
— Цард цума уотæ конд цæмæн æй? Æз уæхæн адæймаг некæд фæй- 
йидтон, уомæй стурдæр æма хуæздæр амонди аккаг ка адтайдæ. 
Нури адæн ба? Паддзахадæ дин дæ хæдзарæ гъæуай кæнуй, дон дæ 
уати, фонси кой кæнун дæ нæ гъæуй... Гъæздуг хæдзæртти цæттæ мулк- 
бæл æрбадунцæ, сæ къох уазал дони дæр нæбал фæттолунцæ! 
Дайрай дзубандитæ Мæдини ’рдæмæ балæдæрдтæй Дзасболи-фурт 
æма батагъд кодта æндæр дзурдтаг иссерунмæ: 
— Хабар кæмæй фегъустай? 
— Абони нæмæ гъæуæй еу кизгæ ссудæй. Дæу агурдта... Ахургæнæ- 
гæй нæмæ косуй, нæхе гъæуккаг нæй. Зæринæ хуннуй. 
— Нæй гъуди кæнун... — Дзасболи-фурти тæнæг æрфгути æхсæн 
рабадтæй цалдæр листæг æнцъулди, бæрæг адтæй, æхемедæг цидæр æр- 
гъуди кæнунбæл ке архайуй. 
— Айфиццаг Фæддзаутæмæ ку адтайтæ, уæд дæ уоми фæййидта... 
— А-а... Зонун æй. Математики ахургæнæг... 
— Уоди гагай хузæн кизгæ. Раст Сурме æригонæй куддæриддæр ад- 
тæй, уæхæн æгъдаугин, зундгин. Мæ уод си байзадæй. Тæходуй, е ке 
къæсæрæй бахездзæнæй... —Дайрай цæсгон æвеппайди срохс æй цидæр 
медгъудийæй. Æма ’й е гъигæ æма цæстисугти фæдти хæццæ кодта ник- 
ки æрхæндæгхуздæр. 
— Мæн агурдта? — бафарста Дзасболи-фурт. 
— Дæу. Исон бабæй нæуæгæй æрбацæудзæнæй. 
— Цума ми ци кæнуй? 
— Нæ зонун... Кæд æй, миййаг, ести æнхус гъæуй... Дæ бон ци уа, 
уомæй имæ фæккæсæ, биццеу... 
227 

Уоци ’хсæвæ фæсæхсæвæртæмæ фæббадтæй Дзасболи-фурт. Финста 
статья Цæгат-Кавкази литератури интернационалон æууæлти туххæй. 
Ку райгъал æй, уæд æ хуссæни цормæ æрбацудæй Дайра. 
Дзасболи-фурти зæрдæбæл æрбалæудтæй æдосиккон дзубанди, 
æ цæститæбæл рауадæй дзугъурдзæсгон кизгæ лигъзфаст сæригъунти 
хæццæ. Фал, нæдæр дес бакодта, нæдæр имæ æ мади цийнæ багъардта. 
Æ уæледарæс скодта, æнæдзоргæй бараст æй Дайрай фæдбæл иннæ уат- 
мæ, фал, къæсæрæй куддæр бахизтæй, уотæ сагъдау лæугæй райзадæй: æ 
цæститæбæл рохси тунау сæмбалдæй хуæрзæригон æнæзонгæ рæсугъд 
кизги æвеппайди фæккаст. 
Кæддæр, раги кæддæр ма бавзурста раст уæхæн æнахур æнкъарæн, 
— силгоймаги сугъдæгдзийнадæ æма рæсугъддзийнади табедзæ, сæр 
зелгæ кæмæй кæнуй... Кæддæр, раги кæддæр... Фал кæд æма кæми, уо- 
бæл гъуди кæнунмæ рæстæг н’ адтæй, æрмæст кæмидæр сæримагъзи 
уоци æнкъарæнмæ фæндагамонæг минкъий цирагъау ссугъдæй зæрди 
карз ристи æнгæс дзурд «Мæдинæ» æма рахустæй. 
Фал фиццаг къахдзæф ку скодта иуазгутæрдæмæ, уæд æ цæститæбæл 
нæуæгæй рауадæй уоци нивæ, Мæдини хæццæ фиццаг хатт е ’мбали 
къæсæрбæл хæрхæмбæлд ку фæцæнцæ. Еу медæмæ цудæй, иннæ æн- 
дæмæ, æма еу усмæ кæрæдземæ сахæй кæсгæ байзадæнцæ. Уæддæр раст 
мæнæ нури хузæн гуп-гуп кодта æ зæрдæ. 
Æрмæст æ комкоммæ лæудтæй Мæдинæ нæ, — бунтон æндæр адæй- 
маг, æригондæр æма хумæтæгдæр, уомæй æфсæрмдзастдæр, фал цидæр 
кæлæнгæнæг тухæй здахта Дзасболи-фуртæн æ гъуди фæстæмæ, евгъуд- 
мæ, — уоци идард бонмæ, Мæдини хæццæ фиццаг хатт ку фембалдæй. 
Дайра зæрдираййæй кастæй æ фуртмæ, балæдæрдтæй, цæмæйдæр 
ке стухстæй. Æма сæ дууей дæр æнтъуснæгдзийнадæй фæййервæзун 
кæнунмæ батагъд кодта: 
— Нæбал æй зонис, биццеу? Е Зæринæ æй, æдосæ дин æ кой ку 
кодтон... 
Дзасболи-фурт е ’ргон раздахта æ мади æрдæмæ, фал бабæй æ цæ- 
сти кæрæнттæй райахæста, уæдæйти ’й къæсæрбæл ка æруорæдта, еци 
фæккаст — æма бабæй фæззилдæй Зæринирдæмæ. Фал уæдмæ е æ 
цæстæнгас бунмæ æруагъта. 
— Уæллæй, нæбал дæ базудтон, — загъта Дзасболи-фурт. — Баха- 
тир кæнæ... Цæйбæрцæ рæстæг нæбал фæййидтан... Æгас цо... 
Æма бабæй гъосæй лæудтæнцæ. 
— Бадгæ скæнетæ, цæмæн лæууетæ, — загъта Дайра æма Зæрини 
цонгбæл бунмæ æрхуæстæй, — биццеу, ду дæр сбадæ æма уотемæй дзу- 
банди кæнетæ. Кæд уæ æз гъигæ дарун, уæд рандæ уодзæнæн. 
— Цæмæн?! — тарст гъæлæсæй фæгъгъæр кодта Зæринæ, цума Дай- 
рай бауорамунмæ гъавуй, уоййау имæ æ къох бадаргъ кодта. — Æппун- 
дæр неци хъор кæнис, ма цо... 
Дайра æ фарсмæ къелабæл æрбадтæй. 
228 

— Радзорæ дæ хабар, мæ хор, æфсæрми ма кæнæ, — рæвдаугæ хъу- 
рихаттæй загъта е. 
Зæринæ къелабæл куддæр базмалдæй, цума дзæбæх бадт нæ фæ- 
цæй æма нур исистун нæбал æндеуй, уоййау. Бæрæг адтæй, æхе медæг 
цæбæлдæр ке гъенцъун кæнуй. 
— Æз... еу гъуддаги фæдбæл исцудтæн, — загъта е æма банцадæй. 
Дзасболи-фурт имæ æдзинæг кастæй æма æвеппайди уæдæйтик- 
кон рæсугъд æнæзонгæ кизгæ фестадæй уоци дзугъурдзæсгон гъæук- 
каг ахургæнæг... Фал еухатти æфсæрмдзаст æнцойнæдзийнади бæсти æ 
цæсгонбæл зиндтæй, баримæхсæн кæмæн нæййес, уæхæн арф æрхæн- 
дæг. Æма имæ нур дзæвгарæ каргундæр фæккастæй... 
— Æз... — райдæдта нæуæгæй Зæринæ, — æз исцудтæн Фæддзаути 
Цæрæги гъуддаги фæдбæл... Сæ хæдзари некебал ес... Сурме еунæг æй: 
æ хестæр фурт идард кæмидæр цæруй... Æма æз... Сурме æма мæ мадæ 
кæнгæ хуæртæ адтæнцæ... Æма уомæ гæсгæ... Мæнæн загътонцæ, ду ре- 
спублики прокурори хæццæ зонгæ дæ... Фæддзаути Цæрæги æрахæстон- 
цæ æвудæй. 
— Æвуд адтæй, мадта Сурмей тогæй ка райгурдæй, е уæхæн 
æбуалгъ гъуддаг æ сæрмæ куд æрхæсдзæй? Нæ, мæ фуни дæр ибæл 
некæд баууæнддзæн! Æдарцтæ Фæддзаути сæ тоггинтæбæл нимайун- 
цæ... Кæд, миййаг, сæ маст есунцæ... Хуцау мин тæрегъæд ма зæгъун 
кæнæд. Нæ зонун... Кæд кизгæ æ фиди фидæ Созурухъой хузæн фæцæй, 
уæд ин бантæсдзæнæй... Раст зæгъун гъæуй, Сабан уæхæн нæй, æ мади 
’рваддæлтау æгъдаугин æма æмбаргæ рахаста... 
— Гъо, Сабан лæгъуз адæймаг гъæуама ма уа... — æ сæр батилдта 
Дзасболи-фурт, нурма æ кеми дзæбæх нæма æрцудæй Зæрини дзубан- 
дитæй, — æвудæй мах рæстæг адæймаги куд æрахæсдзæнцæ? Уомæн 
уæн нæййес, мæнмæ гæсгæ... 
Зæринæ фудгинау æ сæр бунмæ æруагъта æма гъосæй бадтæй. 
— Æвуд ке æй, е цæмæй бæрæг æй? — бафарста Дзасболи-фурт. 
— Æз зонун... — дзуапп равардта кизгæ, æ сæр сабургай исиста, 
æрмæст цæститæ раздæрау кастæнцæ бунмæ, — æз бæрæг-бæлвурдæй 
зонун, фудгæнæг е ке нæй... 
Дайра систадæй, æ къохтæ ковæгау æ зекъи буни дардта æма лих- 
стæгæнæгау дзурдта: 
— Биццеу, фенхус кæнæ, фенхус кæнæ... Дæ бон ци æй, уомæй ба- 
архайæ... Дæумæ байгъосдзæнцæ. Уоци хæдзари артдзæстæ рахуссун ма 
бауадзæ... 
Æртемæй дæр сæццæй æма катайхузæй кастæнцæ еу рауæнмæ — ци 
æртикъумæг си рауадæй, уой бæрæгастæу æнæзингæ стъæлфæмæ, цума 
растдзийнади агъаззаг æвдесæн се ’хсæн æрбайсавдæй æма нæуæгæй ке 
фæззиндзæнæй, уомæ æнгъæлмæ кæсунцæ. 
— Нæ ми æруагæс кæнуй, — æрæгиау загъта Дзасболи-фурт, — 
Цæрæги зонун... æгъдаугин лæхъуæн мæмæ фæккастæй. Фал... 
229 

— Хъæбæр æгъдаугин æй... — Зæрини гъæлæс уæхæн фæлмаст æма 
æрхæндæг адтæй, æма Дзасболи фурт балæдæрдтæй алцидæр. «Е æй 
уарзондзийнадæ. Æнæкæрон уарзондзийнадæ. Равардта ин æрхæндæг 
рæсугъддзийнадæ. Уомæн æй нæбал базудтон...» 
Æвеппайди Зæрини цидæр тухæ фæрсæрдæмæ фæккæсун кодта æма 
фæййидта Дайрай мæрдвæлорс цæсгон. Æ цæститæ ин урух байгон код- 
та циуавæрдæр тас, æ цъух бахæлеу æй æма имæ уотемæй æдзинаг ка- 
стæй. Зæринæй, цалинмæ Дзасболи-фурти хæццæ дзубанди кодта, уæд- 
мæ æрбайронх æй, уати ма сæ хæццæ æртиккаг адæймаг дæр ке ес, е, 
æма нур Дайрай уотемæй ку рауидта, уæд фæттарстæй, кæд басор уни 
размæ æ медбунати бандзуг æй, зæгъгæ. Багъудæй æй æхе ниффедар 
кæнун, цæмæй æ бунатæй ма систа... 
Фал уæдмæ сабургай базмалдæнцæ Дайрай билтæ. Æ цæстити ци 
тас ракъæтæр æй, е фестадæй æнахур фæлмæн рохс. 
— Æма, мæгур, ци загъта Сурме, — бафарста е, фал æвеппайди æ 
къохтæй æ цæсгон рахгæдта æма фæгъгъæр кодта, уæууа! Мæнæ ци æду- 
ли дзубандитæ кæнун... Ду еу дзорис, æз — иннæ... 
Зæринæ рацæйцудæй, фал Дайра æ размæ æрлæудтæй: 
— Нецæй туххæй дæ рауадздзæнæн æнæ хуæргæй! 
Дзасболи-фурт дæр систадæй. 
— Кæд дин амал ес, уæд сехуар еумæ бахуæрæн. 
— Нæ, арфиаг уотæ, — загъта Зæринæ. — Мæн автобусмæ тагъд 
кæнун гъæуй, рæстæг мин нæбал ес. 
Дайра æй уæддæр рауадзунмæ нæ гъавта, фал, Зæринæ дæр æ фæн- 
дæ раййевуни зæрди ке нæй, уой ку балæдæрдтæй, уæд гъенцъунгæнгæй 
загъта: 
— Дзубандитæбæл фæцан æма нæ къæбæри гъæстæ дæр нæ фæд- 
тæ... Горæти дæ ести гъуддаг ку уа, уæд-еу нæмæ æрбауайæ. Биццеу, æ 
фæдбæл ракæсæ... 
Дзасболи-фурт иннæ уатмæ бауадæй, æ уæле ракодта æ пъæлито, æ 
ходæ. Зæрини раййафта тургъи. 
— Корун ди, фæстæмæ раздæхæ, — зæрдиагæй загъта кизгæ æма 
æрлæудтæй. 
Фал ин профессор хецонау æ цонгбæл гъавгæ æрхуæстæй. 
— Æз дæр еу минкъий сугъдæг уæлдæфмæ ратезгъо кæнон. 
Зæринæ аййевæй æ цонг суæгъдæ кодта Дзасболи-фурти хæмпос 
къохæй æма рахизтæнцæ гъæунгæмæ. 
— О-о, — арф ниууолæфтæй Дзасболи-фурт, — æнæнгъæлæги цау- 
тæ берæ ес царди... Æнгъæлмæ нæмæ кæсунцæ алли фæззелæни дæр... 
Кæми нез, кæми хахур, кæми авари, инфаркт, рак... Мæнæ Цæрæги дæр 
фидбилиз риндзæбæл цæуæйнонау гъæуай кодта. 
— Цæуæйнон гъæуама адæймаг æхуæдæг уа, — загъта Зæринæ, — 
уæд фибилизтæ минкъийдæр уодзæнцæ. 
Цудæнцæ бабæй гъосæй. Алке дæр си ранигъулдæй æхе гъудити. 
230 

Цума син дзоруйнаг нецибал адтæй, сæ дууемæ дæр уотæ кастæй æма 
сæ уоци æнкъарæн тухсун кодта. Фæндаг сæбæл ниддаргъ æй, рæстæг 
цудæй сабургай... 
Æппунфæстаг нихъхъæрттæнцæ автобусти станцæмæ. 
Дзасболи-фурт хæдзарæмæ здахтæй æндæр гъæунгæбæл. Адвокатти 
коллегий ниллæг азгъунсти рази æрлæудтæй. 
Уайтагъд æ цормæ рауадæй Мæдинæ. 
— Ами ба ци косис? — тарстхузæй бафарста е. — Къæразгæй дæ 
рауидтон. 
— Цæрæги æрахæстонцæ. 
— Куд? — бадес кодта силгоймаг. — Цæй туххæй? 
— Гурусхæ ибæл кæнунцæ. Цума кизгæн тухмиуæ бакодта... 
Лæг æма уосæ кæрæдземæ кастæнцæ сахæй. 
— Нæ ми æруагæс кæнуй... Ду... гъуддаГ дæхемæ нæ райсисæ? 
Мæдинæ неци дзурдта, æвæццæгæн, æхе гъудитæбæл фæцæй. 
— Цæй, уобæл дæ сæр ма ресун кæнæ! — æ къох рарæуигъта Дзас- 
боли-фурт. — Тухбегара нæбæл нæййе. Уой туххæй дæмæ не ’рбацудтæн. 
Мæхе сагъæстæй мæ зæрдæ рæсуд æй, уæд ма еске мæтæ куд кæнон? Мæ 
бон нæбал æй уотемæй цæрун. Кизгæ æхсæвæ райгъал уй æма æ кæунæн 
банцайæн нæбал фæууй. Дæу фæййагоруй. Нæййес мин раздæхæн хæ- 
дзарæмæ æнæ дæу. 
— Цо, — загъта Мæдинæ. — Рæстæг ку ’рцæуа, уæд æз дæр зин- 
дзæнæн. 
Уоци изæр сæ сувæллон æрбасæйгæ ’й. Æмбесæхсæвæмæ хæстæг 
хъурдохæн кæнун райдæдта, æ уолæфти хæццæ-еу æ хæр-хæр исцудæй. 
Дайра ин еунæгæй ци ракодтаидæ, уомæн неци зудта. Нур Солтан зиннæг 
нæййес. Дайра сувæллони хуссæни цори æ уæргутæбæл æрлæудтæй æма 
ковун райдæдта. Æ хестæр фурт дууæанздзудæй рамардæй æма уæдæй 
нурмæ сувæллæнттæн сæ сæйги коййæй дæр тæрсгæ кæнуй. Сабан ку 
райгурдæй, раст уоци ’хсæвæ рахецæн æй æ фиццаг бæдолæ. Хъæппæл- 
тæ ’хснунмæ стур бедирайдзаг дон стæвдæ кодта æма ибæл е ракалдæй... 
Къохтæмæ исесунмæ нæбал бæзтæй æма Дайра цъæхахстгæнгæ уати 
къумти лигъдæй, сувæллон — æ фæдбæл, æ минкъий гоккитæ æнхусагор 
хæрдмæ систа, уотемæй. Сурдта æ мади. Уæдта дæлгоммæ бахаудтæй... 
Уæдæй аци бонмæ ци нæ фæййидта Дайра, ци нæ бавзурста. Æ 
фурттæй дууæ тугъдæй нæбал раздахтæнцæ. Фал ин æ зæрдæбæл æ фиц- 
цаг цæуæти æверхъау мæлæт ци гъæдгин ниууагъта, уомæн си æмбал 
н’адтæй. 
Æма нур кувта Хуцаумæ. «Уæ, дуйнесфæлдесæг хуцæутти Хуцау, 
бахатир кæнæ аци минкъий æназум уодæн, фидбилиз имæ ма бауадзæ, 
æ сугъдæг уод ин багъæуай кæнæ рун æма фудæнхæй, æвдеуи комитул- 
фæй, нези баридауæгæй, Алаурдий æвзистæй! Уæ, ме скæнæг Хуцау, 
арв æма зæнхæ дæ фæрци ’нцæ, дæ барæ сæбæл цæуй, еугур хуæрзтæ 
дæр, еугур бæллæхтæ дæр дæ къохи ’нцæ: бахезæ нæ бæллæхæй, де стур 
231 

хуæрзтæй ба нин æгæрон хуарз ракæнæ — нæ сувæллони нин дзæбæхæй 
ниууадзæ! Зонун æй, тæрегъæд ди дарæн, нæ лæг дæр æ уод исесун уой 
туххæй нæ фæразта, уомæн байзадæнцæ тугъди будури æнæнигæдæй мæ 
уоди дууæ уедаги, куд æнæхатир дæ, мади зæрдæ, куд нæ раскъудтæ æма 
куд нæ раскъунис! Уæ, сугъдæг сугъзæрийнæ Хуцау, кæд нин е фагæ 
н’ адтæй нæ тæрегъæд бафедунæн æма кæд нур сувæллони уодмæ уо- 
десæги æрбарвистай?! Нæ, нæ! Раст нæ уодзæнæй, сау ех мæ фæлла- 
са, е цитæ дзорун?! Дæ тæрхон кæддæриддæр раст æй, фал тæрегъæд 
бакæнæ! Фæлтау мин мæ уод райсæ æма ’й зиндони арти багæлдзæ — 
кæд нæ тæрегъæд уомæй фæмминкъийдæр уайдæ. Уæ, хуцæутти Хуцау, 
кæд нæ Сурме ралгъиста, уæд е ’лгъистæ æхебæл æрцæуæд! Еунæг ду 
дæ нæ тæрхонгæнæг! Æви Сурме нæ еунæг сувæллони тæрегъæд æхемæ 
есуй?! Уæ, Хуцау! Æ кувд ин ма райсæ, е ’лгъист ин ма ’руадзæ!..» 
Дайра, Солтан хæдзарæмæ куд æрбацудæй, уой нæ базудта. Солтан 
æ уæлгъос æрлæудтæй, уæдта сувæллони хуссæнмæ бацудæй, сæйгæ 
кизги тæрнихбæл æ къох бадардта: 
— Ци кодта? — бафарста æ мади. 
— Кæми адтæ, биццеу? — хæрдмæ имæ скастæй Дайра æма гъæрз- 
гæй систадæй. — Кизгæ цидæр кодта! 
—Неци кодта, цæмæй ин тæрсис! — сгъæр ибæл кодта фурт, æхуæдæг 
телефонмæ фæцæй æма тагъд æнхусмæ бадзурдта. Нæуæгæй раздахтæй 
сæйги хуссæнмæ, æргубур имæ кодта, æ уолæфтмæ ин нийгъуста. 
— Ма ин тæрсæ, Æна, неци ин уодзæнæй. Æ уолæфт цума фæх- 
хуæздæр æй... 
— Хуцау, табу дæхецæн, — Дайра æ къохтæ хæрдмæ сивазта, уæдта 
цума естæмæй фæттарстæй, уотæ фестъæлфтæй, æ цæнгтæ бунмæ æр- 
хаудæнцæ. — Нæ, нæ? Сурме, ниххатир кæнæ! Еске бун æма цъенмæ ка 
бабæлла, уонæй нæ дæ... Нæ ралгъетдзæнæ... Мæ сæр мæбæл разилдæй... 
Кизгæн хъæбæр фæттарстæн... 
— Сурме? — бадес кодта Солтан. — Цæй туххæй нæ гъæуама рал- 
гъета Сурме? Ци ин кодтан? 
— Биццеу... — загъта Дайра æма æ цъухбæл е ’нгулдзитæ райвардта. 
Ниссабур æй. Тарстæй кастæй æ фуртмæ. 
— Ци кæнис, Æна? 
— Биццеу... — никки ниллæгдæр гъæлæсæй сдзурдта зæронд уосæ. 
— Æдарцти тоггинтæ Фæддзаутæ нæ ’нцæ... Мах адтан... Уæ фидæ ра- 
мардта Æдарцти Созурухъой... 
Мадæ æма фурт цавддортæ фестадæнцæ. 
— Мах? — æрæгиау сфæразта Солтан. — Нæ фидæ? Уой адæн ку 
базрнонцæ!.. Сабан уой ку фегъоса!.. Цæйбæрцæ хуæрзтæ нин фæцæй... 
Фидæй, рæзæй... Æма дин е ба гъеууотæ... Некæмæн! Хъипп-сун дæр дæ 
цъухæй куд нæбал схауа, Æна! Уæлдайдæр ба — Мæдинæн! Е ни нæма 
райгъустæй! Мæнæн дæр æй зæгъун нæ гъудæй, Æна, нæ гъудæй! 
232 

XL 
Милици азгъунсти коридори Сурме бадтæй æ синхаг дууæ уосей 
астæу фæрсрæбун, арф ниннигъулдæй кæрæдзебæлхуæст къелатæй еу- 
еми — цар æма ибæл æстгутæй æндæр нецибал байзадæй. Æ аллифарс 
адæн куд катайхуз адтæнцæ, уомæ гæсгæ лæдæрдтæй — æнгъæл кæмæн 
н’ адтæй, уæхæн бæллæх æрцудæй. Уотæ имæ кастæй, цума æ хурфи ци- 
дæр раскъудæй æма æ уод есуй. Базмалдæй, исхуфтæй, медæмæхауд ре- 
уæй райгъустæй сор хæр-хæр. 
Зæринæ лæудтæй фæрсæнцойнæй (нурма нуртæккæ æрæздахтæй 
горæтæй). Коридори иннæ кæрон — Æдарцти фæдбæл ка ссудæй, етæ. 
Хестæртæй бадæн кæмæн ес, е бадуй, иннетæ истунцæ. Дзирæ цидæртæ 
дзоруй Сæнетæн æма фæккæсæ-фæккæсæ кæнуй Зæринæмæ. Уæдта ба- 
бæй нæуæгæй — нур цалæймаг хатт! — цæмæйдæр фæрсуй Инали киз- 
гæ Ирини. 
Е дæр бабæй æ сæр рателуй, æ къохтæй цидæртæ райамонуй, къо- 
зойау ци дуарæй ратулдæй, уомæ тарстæй фæккæсуй. 
Æдарцти фæдбæл ка ссудæй, етæ дзæвгарæ фулдæр æнцæ Фæддзау- 
ти фарсхуæцгутæй. 
Беретæн Дзирæйау фадуат фæцæй сæрдари бийнонтæмæ сæ рахаст- 
дзийнадæ равдесунмæ. Æцæг æмбал, дан, зини бони рабæрæг уй... Фал 
кæрæдземæ уазал цæстæй кæсæг дууæ къуарей астæу лæуунцæ æртемæй 
— дууæ лæхъуæни æма еу кизгæ. Етæ еуетæмæ дæр æма иннетæмæ дæр 
хæстæг нæ цæунцæ, адæн дууæ къуари ке фæцæнцæ, уой дæр нæ феп- 
пайунцæ. 
«Ка ’нцæ, цума?» — æхе фæрсуй Зæринæ. Æвæццæгæн, горæти ке 
хæццæ куста, етæ... Цидæр æнахур зæрдæристи хæццæ Зæринæ феппа- 
йуй, кизгæ хуæрзконд ке æй, уой. Æ еу фæккастæй иннемæ имæ рæсугъ- 
дæй рæсугъддæр кæсгæ цæуй. Листæг æрфгутæ, æрдунити хузæн, даргъ 
къæлæт цъæститъæфалтæ. Къолаййев къæрттустур цæститæ... Бæрзонд- 
гъос æрттевагæ цулухътæ. Цубур пъæлито. Алци дæр ибæл федудта, куд 
не ’мбæлуй, уотæ хуарз. 
Биццеутæй еу адтæй бæгъæнсар, кæд гъизт рæстæг адтæй, уæддæр; 
бæзгин сæригъунтæ æнæфаст, æ зæронд пъæлитой æгънæгутæ æнæвæрд, 
æма зиндтæй, губунбæл æрхаунæрвонг хæлафи æнæронæ ком. Иннæ — 
бæрзонд, фæтæнусхъæ, æ уæле хъазар донхуз пъæлито, æ хъур кашне- 
йæй æнгон тухт, æ сæрбæл — сирддзар ходæ. Æ цæсгони раст æвæрди 
Зæринæ æнкъардта цидæр æнадæдзийнадæ. 
— Не ’ууæндун, — загъта кизгæ. 
— Æз мæхебæл дæр не ’ууæндун, — загъта ходæгин. 
— Дæубæл æз дæр не ’ууæндун, — кизги сугъзæрийнæ дæндаг 
ферттивта. 
— Фал мæ уæддæр уарзис, — бахудтæй лæхъуæн дæр. 
— Дæхемæ ести кæсис, — скастæй имæ кизгæ. 
233 

— Еуæй-еу хатт мæхецæн истæрсун. 
— Цæмæй? 
— Нæлгоймагæн силгоймаг тухмиуæ ку бакæна, уæд ин тæрхон 
неке скæндзæй. 
— Æдули дзубандитæ ма кæнæ, дæ хуарзæнхæй. 
— Хуарз. Зундгин дзубандитæмæ рахизтæн. Пони, дæумæ гæсгæ ин 
цал анзи ратдзæнцæ? 
— Æвддæс анзи, дан, ибæл нæма цæуй, — загъта æнæходæ. 
— Мадта астæй финддæси уæнгæ. Рæстæмбес нимадæй — 10. 
— Ехх, æхе куд фесафта!.. Замманай биццеу, — æрхæндæгæй загъ- 
та æнæходæ. Æ дзиппæй систа сигарет, æ цъухи æй рацавта, фал æй 
фæстæмæ æриста, æвæццæгæн, ами думæн ке нæййес, уой рагъуди кодта. 
— Æвгъау адтæй... — æ сæр батилдта ходæгин, — уæхæн нецæй 
туххæй уойбæрцæ фæббадæ... Уæхæн цаутæ дуйнебæл цæйбæрцæ æр- 
цæуй еунæг бонмæ, уомæн банимайæн дæр нæййес. Арахъи авгæ æма 
фезонæг — æ фулдæр аргъ, е ба ибæл, мæгур, финддæс анзи бакуста... 
— Æдзæсгон! Сабурдæр дзорæ, игъосунцæ дæ! — загъта кизгæ. 
— Ести лæгъуз дзурд загътон, Пони? 
Фал Пони дзуапп нæ равардта. Е е ’нгулдзитæй сæрвасæнау, хафта 
æ сæригъунтæ æма син сæ дзубандитæмæ нæ игъуста — æхе гъудити 
ранигъулдæй. Тæрегъæд кодта Цæрæгæн. Нæй фæндадтæй, Хамби ин 
æ тухст бон цæмæй зудтайдæ, е, æма мæстгун кодта Бэлæмæ — ами уой 
фæндæй æрбалæудтæнцæ. Кизгæ ’й цард нæбал уагъта, Цæрæгмæ фæц- 
цæуæн, Хамбий хæццæ сæ бафедаун кæнæн, зæгъгæ. Æрцудæнцæ æма 
сæбæл гъæунги фиццагдæр ка фембалдæй, е радзурдта хабар... 
Сурмей фæлмаст цæститæ айсонггæй кæмæ кастæнцæ, еци дууæ 
нарæг дуаремæй еу байгон æй. Къæсæрбæл фæззиндтæй слестгæнæг, 
милици капитан, æма загъта: 
— Уæ хуарзæнхæй, цотæ ардигæй, нурма — неци бæрæг хабар ес. 
Ка гъæуа, уомæ фæдздзордзинан. 
Адæн гæбар-губургæнгæ ниххæррæтт кодтонцæ бунмæ, къæп- 
хæнтæбæл. Кæцæйдæр, фехсуд фæйнæг пъоли бунæй стахтæй æвер- 
хъау дууæ дзурди: «Дæс анзи, дæс анзи». Уоци дууæ дзурди дæр гæбар- 
губургæнгæ лигъдæнцæ бунмæ. Æма сæ Сурме фæййидта æхе цæстæй, 
цардæгасау гæппитæ кодтонцæ еу къæпхæнæй иннемæ, сæхуæдæг ба 
æверхъау гъæр кодтонцæ: «Дæс анзи! Дæс анзи! Дæс анзи!!!» 
Кедæр къохтæ бацудæнцæ æ дæлæрмтти, туххæй æй слæуун кодтон- 
цæ. Æма æваст еци цæстæйуингæ дууæ дзурди фестадæнцæ дууæ бæгъ- 
нæг бауæри, — хъурдохæн кодтонцæ идард дууæ изæрей астæу. «Уоци 
ходуйнаг дуйне нæ бауорамдзæнæй», — рагъуди кодта е æма ин куддæр 
феццондæр æй. Æ фур тарфæй тæссаг ка ’дтæй, уоци сабурдзийнади 
æнæбауорамгæ уæзæ банкъардта е ’уæнгтæбæл. Дзой-дзойгæнгæ рацу- 
дæй. Æ синхаг уоститæ ибæл дууердигæй хуæстæнцæ, уотемæй сабур- 
гай хизтæй къæпхæнæй къæпхæнмæ. Зæринæ ба цудæй сæ фæдбæл. 
234 

Уоци рæстæг гъæунги тæрхондони азгъунсти дуармæ сидз-мудзи ба- 
тардтонцæ æхгæд сау машинæ. Æ нарæг æфсæн дуар фæстæрдигæй фе- 
гон æй, æма Сурме рауидта, рохси цъиртт кумæ некæцæй гъаруй, уæхæн 
æверхъау талингæ. «Уордæмæ ’й багæлдздзæнцæ», — никкæрзтæй 
зæронд уосæ æма бадзой-дзой кодта. Фал ибæл синхаг уостити къохтæ 
федар хуæстæнцæ. 
«Дæхебæл фæххуæцæ, уосай», — загъта æхецæн æма æ астæу сраст 
кодта. Дуар æма машини ’хсæн цæстифæнникъулди бæрцæ фæззиндтæй 
циуавæрдæр ахæст лæг. Сурмемæ уотæ фæккастæй, цума е Цæрæг æй. 
Æ цæститæбæл рауадæй, фæстаг хатт имæ фæстæмæ куд фæккастæй. Æ 
медбилхудт... Æ зæрди æрхæндæг, е ’фсæрми, æ маст... Сурме æ къохтæ 
байвазта ахæст лæгмæ, фал æваст æ цори февзурдæй салдат æма фæгъ- 
гъæр кодта: 
— Отойдите в сторону, вам говорят! 
Сурмей цæститæ фурмæстæй цæхæртæ ракалдтонцæ — æхе æнæ- 
бон, уомæй хъæбæрдæр ба æ бæдоли æнæбондзийнадæ уотæ æбуал- 
гъæй фæййидта цъæх цинелгин хуæрзконд лæхъуæни цори, æма ’й берæ 
нæбал гъудæй æрхаунмæ. Фал æ цæститæбæл нæуæгæй рауадæй дууæ 
бæгънæг бауæрей змæлд, æма бабæй æй цидæр æлгъист тухæ фæккеун 
нæ бауагъта. Æма салдатæн — нур е æхгæдта сау машини æфсæн дуар 
æфсæн къумайæй — æ фæсонтæмæ инæйнондзийнадæй идзаг цæститæй 
кæсгæй, гъæрæй загъта: 
— Ти сама хулиган! 
Сау машинæ сæ разæй ратахтæй æма гъæунгæ разиндтæй. Троту- 
арбæл тагъд къахдзæфтæй цудæй Æдарцти къуар. Сæнетæ фæстæмæ еу 
хатт дæр нæ ракастæй, фал æнкъардта: æ уæлвæд цудæй Сурме æ синхаг 
дууæ уосей астæу. Цидæр тас си уагъта аци æфхуæрд сæйгæ зæронд уосæ. 
Нуртæккæ нецæй туххæй дæр сарази адтайдæ уомæн комкоммæ æ цæ- 
ститæмæ бакæсунбæл... Цæмæй зудта, абони ма ’й фæстаг хатт ке уинуй... 
Сурмей ма æ зæнгтæ туххæй æрбахастонцæ хæдзарæмæ. Æ хуссæн ку 
ссердта, уæд æ бауæр, уазалрезæгæнгæ, банкъардта дессаги æхцæуæнд- 
зийнадæ. Зæринæ ин таси тæвдæ дон æрбахаста — дæ къæхтæ си бадарæ, 
зæгъгæ, фал Сурме рабадунмæ хъæбæр ке зийнадæ кæнуй, уой фæййидта 
æма ’й æхе барæ ниууагъта. Æхсæви Сурмей цæститæмæ хуссæг æнгæрон 
дæр не ’рцудæй. Игъуста дунги къус-къусмæ æма кастæй къæразгæмæ, 
— кæд ибæл уазал бæзгинсифæ бæлæсти нивтæ скодта, уæддæр си кал- 
дæй рохс — дуйне не ’ронх кодта зæронд еунæг уоси, гъæуай æй кодта 
æхе хæдзари мастесæг талингæй, алли ’хсæвæ ’й куд фæгъгъæуай кæнуй, 
уотæ. Фал дуйней бон н’ адтæй фæллад уод мæлæтæй багъæуай кæнун. 
Дуккаг бон Цæрæги рауагътонцæ. Фал хæдзарæмæ нæ фæззиндтæй. 
Циуавæрдæр биццеуæй æрбарвиста цубур финстæг. Зæринæ ’й бакастæй 
Сурмейæн: 
«Сурме! 
Æнгъæлдæн, фæттарстæ! Сраст дæн, мадта, æндæр ци адтайдæ! 
Олимпиадæ æ кеми æрцудæй æма нур æндæрхузи дзоруй. Фал æнаккаг 
235 

миуæ ка бакодта, уой нæ гъæр кæнуй. Цæмæй тæрсуй, нæ зонун. Лæ- 
гъуз кизгæ нæй, кæд ибæл сайд æрцудæй, уæддæр. Дзасболи-фурт æма 
Мæдинæ прокурормæ адтæнцæ. Æнгъæлдæн, дзæбæх фæббуцæу æнцæ. 
Мæдинæ мин загъта, багъаст кæнæ, æнæ закъонæй дæ ке æрахæстонцæ, 
уой туххæй. Фал рафинсæ-бафинсæ æ сæрмæ ка хæссуй? Мæ сагъæс уо- 
бæл нæй, мæнмæ гъулæг ци кæсуй, е æндæр æй. Лæг си кæбæл æууæнда, 
е нæййе. Сабанæн, æз ци ’нгъæл адтæн, е нæ разиндтæй... Инал ба æрт- 
хъерæн кæнуй прокурормæ, мæн ке суæгъдæ кодта, уой туххæй. Е Са- 
банæй нифсгун æнцæ, æндæр колхоз ку бахуардтонцæ, уæд сæ еу уинæг 
куд нæййе? Ескæд дин сæ радзордзæнæн. Нур æз цæун горæтмæ. Куст 
куддæр иссерон, уотæ дæмæ зиндзæнæн. Æвæстеуатæй ледзун гъæуй аци 
гъæуæй, ами рæстдзийнадæ ссерæн нæййес. Бахатир кæнæ, хæдзарæмæ 
ке нæ бауадтæн. Мæ бон гъæунгти рацæун нæй. Адæн мæмæ гъæддаг 
лæгмæ кæсæгау кæсонцæ, е мæ нæ фæндуй. Кæд нецæмæй зулун дæн, 
уæддæр мæ кой рацудæй...» 
Зæринæн æ зæрдæ исунгæг æй. Æхе нæбал бауорæдта, æ цæститæ 
æ къохæй рахгæдта æма сабур кудтæй кудтæй. Сурме бадтæй къелабæл, 
æ сæр фæрсмæ æркъолæ ’й, æ къохтæ лæмæгъæй æрхаудтæнцæ æ уæр- 
гутæбæл. 
—Кизгæ... Хестæр биццеумæ тел раттæ... Ка ’й зонуй, ци нæ фæууй... 
ХЫ 
Сæ лæги кари ка бацудæй, уæхæн дууæ нæлгоймаги хæрхæмбæлд фæ- 
цæнцæ гъæуи сæйраг гъæунги сосе надбæл. Еуебæл адтæй цубур кæрцæ, 
иннебæл хъазар зуймон пъæлито. Сæ къохтæ фелвастонцæ — еу фæрс- 
къæртт дзиппæй, иннæ — сау къохæрходæй. Кæрæдземæ фæллæбурдтон- 
цæ дууæ къохи, фал æваст сæ еу кæрци фæрсмæкъæртт гъар дзиппи æхе 
раримахста, инней æнгулдзитæ дæр сабургай бурдæнцæ сæ гъар агъодти. 
— Фæццæй ми иронх кодта: дæ къох мæ тоги гъæстæ æй, — загъта 
цубуркæрцæгин. 
— Рæдуис, мæ къох сугъдæг æй. 
— Мадта ледзгæ цæмæн кодтай? 
— Æз ледзгæ некумæ фæккодтон. Мæ мадæ мæ туххæй ратардта. 
— Æма дин дæ ралигъд, миййаг, лæгъуз ку нæ фæцæй. Стур хецау... 
— Æма дæу ледзун дæр ку некумæ багъудæй хецау исуни туххæй. 
Дууæ нæлгоймаги, сæ еу иннемæн «фæндараст» нæ загъта, уотемæй 
фæххецæн æнцæ. Фал кæд цæугæ фæйнердæмæ кодтонцæ, кæрæдземæй 
идарддæрæй-идарддæргæнгæ, уæддæр рохси тунæй тагъддæр ледзæг 
имисуйнæгтæ бæхтæбæл уадæнцæ кæрæдземæ — биццеуи æнæраздæхгæ 
дуцнемæ. Æма уазал гъизти сæ фийтæбæл сæмбалдæй игуæрдæни бæз- 
гин кæрдæги æрдхуæрæни тæф. Æма сæ дууæ дæр æмкаст фæккодтонцæ 
фæстæмæ. «Аци куййи фурт, мæ тоггин, мæ зæрдæй ратонун цæмæннæ 
комуй? Куд нецæййаг лæмæгъзæрдæ дæн...» — гъуди кодта сæ еу. 
236 

«Нæлгоймаг нæ, сувæллон, сувæллонæй фуддæр! Мæ бийнонти зна- 
гæн мæ зæрдæ лæгъуз зæгъун нæ комуй...», — гъуди кодта иннæ. 
Æма сæ дууемæн дæр кæундзæг æхцæуæн дзиги кодта сæ хорхи уа- 
диндзитæ... 
Дзамболат æ батинкити меттæ цъилинæй æрцагъта, уæдта бацудæй 
уатмæ. Æ пъæлито раласта æма æрбадтæй Сурмей хуссæни цори. 
— Биццеу, стонгæй нæ мæлис? — бафарста Сурме. 
— Нæ. Аслæнбегетæмæ цидæртæ рахуардтан, — загъта Дзамболат, 
— куд дæ, мадæ? 
— Куд æнцæ?.. 
— Неци син æй... Æрмæст Аслæнбег цума æгæр ниуазуй... Æ уосæ 
мин гъаст кодта... Фæстаг рæстæг ибæл цидæр æрцудæй. Хилтæ, ни- 
уазуй... Еу хатт ба, дан, тæбæгътæ ниппурх кодта. 
— О-о! — арф ниууолæфтæй Сурме... 
— Зонис ин æ хабæрттæ? 
— Нæ зонун, — æвеппайди фæккодта Сурме. Цæмæйдæр ке фæт- 
тарстæй, уой Дзамболат бафеппайдта æма десгæнгæ кастæй æ мади 
тарст фæлорс цæсгонмæ. Сурме, цæмæй æ фурти зæрди гурусхи фæд 
дæр мабал байзайа, уой туххæй загъта: 
— Цидæр гъудити рандæ дæн... Æма дæмæ дзæбæх дæр нæ байгъус- 
тон... Мæ фуни дæр ми некæд байруагæс адтайдæ, Аслæнбег уотæ 
хъæбæр ке ниуазуй, е... 
— Ниуазуй... æ уосæ мин загъта. Фенхус, дан, кæнæ... Фал куд фен- 
хус кæнон... 
— Е ’мбал дæ, дæумæ байгъоссæй, биццеу. 
— Неци пайда си ес. Рæстæг берæ нæййес, цалдæр бонемæ ци са- 
раздзæнæ? Уæдта алкоголиктæ... Æз сæ хуарз зонун. Дзурд раттунцæ, 
уæдта фæффуддæр унцæ. Берæ фæййидтон уæхæнттæ. Сæйгæдæнттæ, 
профилакторити дæр фæуунцæ. Фал неци... 
— Æма Аслæнбег уотæ лæгъуз иссæй... 
— Алкоголик нæй, конечно... Фал хъæбæр фæккиудтæй... Фудхуз. 
Æстгутæ æма цар. О-о... — арф ниууолæфтæй Дзамболат. Гъудити рани- 
гъулдæй, ’ма уруссагау дзорун куд райдæдта, уой нæбал бафеппайдта. 
— Не ’гасемæй дæр цæрдæгдæр адтæй. Ледзунмæ, накæ кæнунмæ — ка 
’й раййафтайдæ. Нур кæддæри Аслæнбег нæбал æй... Æ цæститæ цидæр 
тузмæгхуз, мæстигæр... Æнкъард, фæлорс... Цидæр ибæл æрцудæй, æвæц- 
цæгæн, æма ниуазгæ дæр уомæн кæнуй... — Дзамболат æвеппайди фæкка- 
стæй æ мадæнæ. Е имæ æнцад игъуста æма æ сæр тилдта, кæд æгас дзурдтæ 
нæ лæдæрдтæй, уæддæр — фурт кæцифæнди æвзагбæл дæр дзорæд, мади 
зæрдæй хуæздæр тæлмацгæнæг ка ссердзæй а дуйней æ дзубандитæн?! 
— Мадæ, — къæндзæстугæй загъта Дзамболат, — феронх ми ’й... 
Бахатир кæнæ... 
— Неци кæнуй, уруссагау дæр лæдæрун. 
Дзамболат берæ рæстæги гъосæй лæудтæй. 
237 

— Еунæгæй куд цæрдзæнæ, мадæ, — æрæгиау загъта е. — Сæйгæ, 
зæронд... Цæун гъæуй... Тагъд цæугæ... Мæ рæстæг дæр фæцæй... Дууæ 
бони ма байзадæй. 
Сурме сæццæкæсæ кодта æ фурти сагъæсхуз цæсгонмæ, бæрзонд 
тæрнихбæл ка ’рхаудтæй, уоци тæнæг уорс дзигготи бæндзугмæ, тæр- 
нихи æнцъулдтæмæ, æрфгутæмæ, цæститæмæ, фал уингæ ба кодта еу 
хатти идард æхсæвæ æма уоци фæсонтæ, хæцъелæй конд дзæкъолæ, æма 
сæ сосæг фестъæлфæ-фестъæлфæ. Нур Сурме æвеппайди балæдæрдтæй: 
уæд уазалрезæй не змалдæнцæ, фал арф хæкъурццæй... Æма уойфæсте 
æ фунти цал хатти уидта уоци æнамонд æхсæйвон нивæ, цал хатти-еу 
рандæй æ бæдолæ агорæг дуйнебæл, цал хатти-еу æй фæййидта бузурти, 
æстонг, æфхуæрдæй... Цал хатти-еу райгъал æй æхе кæунмæ, цал хат- 
ти схулуй уидæ баз æ цæстисугтæй, цал хатти æхсидта æ къохи æнгул- 
дзитæ, мæ бæдоли мæхуæдæг фенамонд кодтон, зæгъгæ. 
Æма имæ нур Сурме кæсуй саххузæй. Цума æ бæдолæ æ цори ке 
бадуй, уой нурма нур фæййидта æма æ цæститæбæл не ’ууæндуй... Фиц- 
цаг хатт æй кæд фæййидта æ ралигъди фæсте? Е адтæй тугъди фæудбæл 
æртæ анзи ку рацудæй, уæд. Сурме имæ æхуæдæг фæццудæй Уралмæ... 
Уæд æй нæбал базудта... Вагзали, фанерварс цумæданæ æ къохи, уо- 
темæй фæйнердæмæ ракæсæ-бакæсæ кодта æ биццеуи агорæг. Æ тæк- 
кæ цори ба лæудтæй, æ сæригъунтæ афонæй раздæр кæмæн фæххаласæ 
’нцæ, уæхæн æригон нæлгоймаг æма медбилтæ ходгæй кастæй, фиццаг 
хатт стур балци ка рацудæй, еци дигорон уосæ куд стухстæй, уомæ. 
— Ке агорис? — бафарста нæлгоймаг уруссагау. 
— Моя сын... Фатдзаев Георгий син Дзамболат. Ты не знаиш? 
— Не знаю... 
— Балсой начальник... Балсой дом делаит... Вот такой, — æма Сур- 
ме æ уæгъдæ къохæй райамудта вагзали бакомкоммæ æртæуæладзугон 
хæдзарæмæ. 
— Хороший, значит, у вас сын?.. 
— Очин, очин харосий. 
Æма æвеппайди æнæзонгæ адæймаг æ цъухидзаг ниххудтæй æма æ 
гъæбеси æд цумæданæ рæуæгæй фелваста Сурмей, цъелау æй низзилдта. 
— Ка дæ! — тарст гъæр фæккодта Сурме, фал тухгин иуæнгти зонгæ 
æрбанбæлд, бауæри зонгæ тæф, æрмæстдæр мадæ ке æнкъаруй, дзуапп 
равардтонцæ сæхуæдæг æ фурти бæсти... Æма æнæзонгæ нæлгоймаг фе- 
стадæй, еухатт æхсæвигон идард æма æнæбæрæг балци ке рарвиста, æ 
еци биццеу, сабий, сувæллон... Æ конд, æ уинд, æ алли фезмæлд дæр 
цума æппундæр нæ фендæрхузи ’нцæ, цума ’й цалдæр анзи нæ, фал цал- 
дæр бони нæ фæййидта, уотæ фæккастæй Сурмемæ... 
Æма нур зæронд мадæ æ фурти алли фезмæлд, алли ампъези дæр 
райахæссуй, нури уæнгæ ахур кæбæл н’ адтæй, уæхæн нæуæг ести 
æууæл, фездæхæн. Фал уайтагъд зæрдæн уотæ уарзон æрбаунцæ, æма 
Сурмемæ кæсун райдайуй, цума рагæй дæр æ фурти уæхæнæй зудта... 
238 

— Нæ гъæу нæбал базудтон, — загъта Дзамболат, — исхуарз æй... 
Нæуæг хæдзæрттæ си цæйбæрцæ фæззиндтæй! Нæуæг гъæунгтæ... Сæй- 
раг гъæунги тротуартæ... Æцæг горæт. Уой æнгъæл н’ адтæн. 
— Нæ гъæу хуарз æй, хъæбæр хуарз, — æнахур æргон æхцæуæндзий- 
надæй барохс æй сæйги цæсгон. — Адæн цæрунгъон фæцæнцæ... Алке 
нæуæг хæдзарæ аразуй, хумæтæги дигорон хæдзарæбæл ма ка ’нвæрсуй... 
Дзамболат æ сæр æруагъта. Сурмей дзубандитæ имæ уæззау уайдзæ- 
фау фæккастæнцæ. Æ фиди ниллæг хæдзари æ хъазар уæледарæсæй ис- 
тухсуй. «Хумæтæгдæр арæзтæй ссæун гъудæй, — рагъуди кодта е, — фал 
гъæуккаг адæн цæмæдес æнцæ... Гъæйдæуай, ацал-ауал анзи гъæубæсти 
ка нæма адтæй, е циуавæр æй... Ами нæуæг хæдзарæ аразун райдайон? 
Уой гæнæн нæййес!..» 
— Сабан... — загъта Сурме æма банцадæй. 
Фал Дзамболати хъæбæр фæндадтæй Сабани туххæй Сурмейæй 
ести фегъосун. Нур ин фадуат фæцæй нæуæг дзубанди ракъахунмæ. 
— Сабан ци? — бафарста е. 
Сурмей гурæ гъæццоли буни базмалдæй, фал æ цæсгон æндæрхузон 
нæ фæцæй. 
— Сабан берæ хуæрзтæ фæцæй гъæуæн. Адæни разæнгард кæнуй, 
æма колхоз исгъæздуг æй... Куст кæми уа, уоми алци дæр уодзæнæй. Æ 
бон æхе хъаурæй хæдзæрттæ аразун кæмæн нæй, уомæн æхуæдæг аразуй... 
лæвар. 
— Мадта дæуæн цæмæннæ аразуй хæдзарæ?.. 
Сурме сабургай сивазта гъæццол сауæнгæ æ зекъæмæ, æма Дзам- 
болатмæ уотæ фæккастæй, цума минкъийдæр фæцæй. Аци æцæгæлон 
фарстæй тарстæй Сурме даргъ æнæхуссæг æхсæвти, аци æцæгæлон 
фарст гъæуама еуескæд фæззиндтайдæ мастесæг, æ бæдоли æхецæй, æ 
райгурæн гъæуæй ке ратудта, уой туххæй. Æма фæззиндтæй. Фæззинд- 
тæй æ мæлæти къæсæрбæл. Фæндадтæй æй рабостæ кæнун, æ фуртæн 
бауайдзæф кæнун: «Мæнæн ахургонд дууæ фурти ку ес, уæд мин еске 
хæдзарæ гъæуама цæй туххæй араза?» Фал æ бон н’ адтæй. Мади уоци 
барæй æхе раги бартаста. 
Дзамболат дзуапмæ æнгъæлмæ кæстæй, фал бафеппайдта, уæдæйти 
гъæубæсти туххæй дзоргæй æ мади мæллæг цæсгонбæл ци æхцæуæн рохс 
гъазта, е ке æрбайсафтæй. Æма рагъуди кодта: «Сабани коймæ, æвæц- 
цæгæн, стухстæй». Нæ балæдæрдтæй фурт, æ мади зæрди рагон носмæ 
æнауæрдон къохæй ке бавналдта, уой. Нæ балæдæрдтæй, уомæн æма æнз- 
тæ сæ гъуддаг бакодтонцæ — Дзамболат, æ фæсонтæ еци уазал æхсæви 
кæмæн ризтæнцæ, еци Дзамболат нæбал адтæй. Уой бон нæбал адтæй 
Сурмей мадау æхецæн æнкъарун æма уарзун. Ци кодта, уой зундæй. 
— Æппундæр ма тухсæ, æз дæ нæ ниууадздзæнæн ани ’хсæн... 
— Дзамболат ферхуæстæй: бæзгин гъæццоли буни цола бауæр фе- 
стъæлфтæй. 
— Мадæ, ресгæ кæнуй? 
239 

— Нæ, — загъта Сурме æма имæ комкоммæ никкастæй. — «Ани» 
ке хонис? 
— Æдарцти. 
— Гъæубæстæ еунæг Æдарцтæй гъæубæстæ нæй. 
— Иннетæ дæр хуæздæр нæ ’нцæ. Фагæ фудæбæнттæ бавзурстай, 
фагæ фæууæд! Рандæуæн! Ами цæрунмæ нæ бæззуй. Кæрæдзей нæ 
уарзунцæ. Нæ фиди нин фесафтонцæ... 
НурбаЦæрæг... 
Уæззау цæстисуг æртулдæй сæйги мæллæг росбæл. Дзамболат уотæ 
фенгъалдта, Сурме æ гъезæмайраг цæрдтитæбæл кæуй æ фуртæн, зæгъ- 
гæ, æма æхе зæрдæ дæр сунгæг æй. Е нæ зудта, зæронд силгоймагæн æ 
зæрдæ æндæр цæбæлдæр ке ресуй... 
Сурме ба кудтæй, уомæн æма аци дуйнебæл æрцудæй фудцъулуз- 
дзийнадæ, æ хестæр фурти гъæубæсти хæрандзийнадæ æма ходуйнагæй 
фæййервæзун кæнуни туххæй фæссурдта æхецæй æма си æ фиди хæ- 
дзарæ уой туххæй талингæ æхсæвти есуй æ маст, кудтæй, æ бæдолæ æ 
райгурæн гъæу æма æ адæнбæл ке нæбал æууæндуй, уобæл. 
Дзамболат расæрфта æ цæстисугтæ къохмæрзæнæй, уæдта систадæй 
æма дууердæмæ рацо-бацо кæнун исамадта — хуссæни еу кæронæй ин- 
немæ: 
— Мадæ! Цæугæ. Мæхемæ цæрдзæнæ... Уоми дин хуæздæр уо- 
дзæнæй. Гъар, кæдзос. Ниууадзæ аци хæдзарæ. Ниууадзæ аци гъæу, 
— Дзамболат бабæй уруссагау дзорун райдæдта, — мах ами циуавæр 
амонд фæййидтан? Нæ сабийдогæ нин байстонцæ, фиди рæвдудæй фæц- 
цох ан. Ду ба ма ами цæрунмæ гъавис. Бахатир кæнæ. Уруссагау бабæй 
дæ хæццæ райдæдтон... Цæрæг дæр раст бакодта, ардигæй ке рандæй. 
Цæуæн исон, нецæмæбал кæсæн... 
Сурмей тарст гагутæ цæстити зеллæктæй сабургай дууердæмæ код- 
тонцæ Дзамболати змæлди хæццæ. Ку-еу ин æ губургомау фæсонтæмæ 
нимдзаст уиуонцæ, ку æ уорс хæдони æмраст æфцæкъуати астæу сау 
галстуги æлхиймæ. 
Æваст Дзамболат æрлæудтæй æ тæккæ уæлгъос, бунмæ имæ тузмæ- 
гæй æркастæй: 
— Цæуæн? Исон? 
— Нæ... 
— Мадта кæд? 
Сурмей сæр базбæл фæрсмæ фæкъкъолæ ’й: 
— Некæд. 
— Цæмæннæ? 
Сурме дзуапп нæ равардта. Æма бабæй Дзамболат хуссæни дæргъ- 
цæ барун райдæдта æ къахдзæфтæй. 
— Зонун, — загъта е, æ сæр телгæй, — зонун... Цæмæннæ цæ- 
уис... Ленæ дæ зæрдæмæ нæ фæццудæй... Уруссаг æй... Æма æз уони 
’хсæн цардтæн, мадта ке æрхудтайнæ? Уотæ лæгъуз нæй, ду куд гъуди 
кæнис. Уонæмæ дæр сæхе æгъдæуттæ ес. Хуарз æгъдæуттæ. Ду æвзаг 
240 

нæ лæдæрис, фал, мадæ, бауарздзæнæй дæу... Сувæллæнтти дæр нана 
гъæуй... Ленæ балæдæрдзæнæй. 
— Биццеу, — загъта Сурме, — киндзæбæл мæ зæрдæ нецæмæй хо- 
дуй... Кæд дæуæн бæззуй, уæд мæн хуæздæр неци гъæуй. Сумахмæ ку 
адтæн, уæддæр мæ дзæбæх ку барæвдудта... Гъе, æрмæст еу минкъий фез- 
морæ ан... Е дæр мæн фудæй. Алци дæр хуарз адтæй, алцæмæ дæр арæхсуй, 
хæдзарæ æфснæйд даруй, сувæллæнттæ — кæдзос, хуæруйнаг кæнун- 
мæ ’й неке рамболдзæнæй — киунуги сæ кæсуй. Мæ бон си нецæмæй 
рагъаст кæнун æй... Гъе, æрмæст еу минкъий гъуддаг мæ зæрдæмæ нæ 
цудæй... Дæу æгæр арæх лæггадæ кæнун кодта æхецæн... Дзолмæ бауайæ, 
æхсир æрбадавæ, дон мин æрбадтæ... Хатгай-еу дин къостæ дæр... гъо, ку 
зæгъун, мæхе фуд адтæй. Æз цæбæлти сахур дæн, уони си агурдтон... 
— Мадæ, дæуæн дæ бон адтæй уомæй домун — ду мадæ дæ. Ленæ 
балæдæрдзæнæй... 
— Ленæ алци дæр лæдæруй. Ку дин зæгъун, мæ зæрдæ ибæл 
нецæмæй ходуй. Мадæ бæргæ дæн, фал цæттæ хæдзари цæттæ гъуддæг- 
тæбæл æрбадун, уæдта ма уой хæццæ ба бийнонтæн маст хæссун нæ 
федауй... Уæ цард — муди къосау. Алли фадуат, алли дзæбæхдзийнадæ. 
Ка ’й зонуй, нæлгоймагбæл дæр федауй силгоймагæн хæдзари листæг 
кустити фенхус кæнун. Нур сæ уавæртæ æнхузæн æнцæ -еу дæр æма 
иннæ дæр æхсæни косгутæ ’нцæ... Æма æмуавæр ба æмсæр кæнуй. Лени 
туххæй æнæ цæугæ нæ дæн... 
— Мадта дæ ци уорамуй, мадæ? 
— Берæ цæрæнбон мин нæбал байзадæй, — мæ еу къахæй ингæни 
къæсæрбæл лæуун. Мæ мард ма кумæ ласон? 
— Уоми, махмæ, хуарз дохтуртæ ес... 
— Дохтуртæ ами дæр ес... 
— Нæ ’й лæдæрун, цæмæннæ дæ фæндуй... Ку фæдздзæбæх уай, 
уæд фæстæмæ раздæхдзæнæ... Уогæ ма кæмæ здæхис фæстæмæ дæр... 
Дæ лæгмæ æви дæ фуртмæ?.. 
Сурме уæззау ниуунæргътæй æма ниссабур æй. Кæд бафæлла- 
дæй, зæгъгæ, Дзамболат сабургай рацæйцудæй æ цорæй. Дуармæ куд- 
дæр рахъæрттæй, уотæ фестъæлфтæй арф кæцæйдæр райгъусæг цидæр 
æнахур мурæй. Фæстæмæ фæккастæй æма фæййидта сæйги гъезæмай- 
раг цæсгон. Уæрæхигон цæстити ниндзуг, ниббухсæн кæмæн нæййес, 
уæхæн рес. Сауцъæх билтæ зир-зир кодтонцæ: 
— Биццеу... 
Дзамболат цавддорау лæудтæй къæсæргæрон, фæстæмæ куд фæк- 
кастæй, уотемæй. 
— Ду цо, — гъæрзæгау загъта Сурме, — дæ рæстæг фæцæй... 
— Дуба? 
— Æз... фæдздзæбæх уодзæнæн... Мæнмæ дæ зæрдæ ма ’хсайæд. Ду 
ба паддзахадæн косис, фæндон миутæ гæнæн дин нæййес... Уæдта, дæ- 
хуæдæг уинис, ка мæмæ фæккæса, уæхæн дæр ес... Цох мæ нæ уадзунцæ, 
гъæуагæ нецæмæй дæн... 
16 Малити Васо 
241 

— Етæ махæн неке ’нцæ... Ку ди сгъигæ уонцæ, уæд дæ ниууадз- 
дзæнцæ... 
Сурмей цæсгон æ фуртмæ кæсгæй сабургай æрфæлмæн æй5 фал ба- 
бæй аци дзубандимæ æ зæрдæ низмалдæй, æ билтæ ба куддæр низзулун 
æнцæ гъезæмарæй... 
— Биццеу, адæни туххæй уотæ ма дзорæ... Ма дзорæ, биццеу... Ба- 
уæри незæн бафæразæн ес, фал сагъæс... Сумахбæл сагъæс æй мæ марæг, 
мæ биццеутæ... 
— Бахатир кæнæ, мадæ... Æрмæстдæр дин масти хуасæ адтан. 
— Нæ, нæ! Æз мæхуæдæг, — хуссæн базмалдæй, Сурме е ’рæмбуй- 
никъæдзтæй æхе систа, æвæцæгæн, рабадунмæ гъавта, фал æхе бауора- 
мун æ бон нæ бацæй æма æ сæр фæстæмæ æ базбæл æрхаудтæй. Нисса- 
бур бабæй æй. 
— Дæхе ма тухсун кæнæ, мадæ, рауолæфæ... Рафунæй кæнæ, — 
загъта Дзамболат æма дуарæрдæмæ фæззилдæй, фал бабæй æй уæдæй- 
тий гъезæмайраг, кæцæйдæр арфæй цæуæг стуф фæстæмæ раздахта... 
— Биццеу... Æз дæн фудгин... Æз дæ фæссурдтон... Адæн н’ адтæн- 
цæ... Гъæубæстæ нæй фудгин... 
— Мадæ, ци кæнис? — тарст гъæлæсæй бафарста Дзамболат; уотæ 
имæ фæккастæй, цума æ сæйгæ мадæ сæнттæ цæгъдуй... Хуссæни те- 
гъæбæл нивæрзæнмæ хæстæг æрбадтæй. Æ къох ин æрæвардта æ тæр- 
нихбæл — уазал. Æма æ цорæй фæггæпп кодта: «Мæлуй!» 
— Мадæ! Игъосис, мадæ! 
— Ма тæрсæ, — загъта Сурмей æнцойнæ гъæлæс, — ма тæрсæ, биц- 
цеу... 
Дзамболат имæ æрдæгигон гъæлæсæй æма тарстæй кастæй. Æрбад- 
тæй бабæй хуссæни тегъæбæл. Æма Сурме райдæдта: 
— Мæнæн мæ бæдоли æхемæ ка райста, лæг си ка рауайун кодта, 
уоци адæни аккаг арфитæ мæнмæ нæййес... Æрмæстдæр дæ уоци адæни 
æууæнкæй рарвистон дæ фиди хæдзарæй... Фал дæхе адæнбæл дæ зæрдæ 
ку исæййевай, уæд дин уой неке ниххатир кæндзæнæй... Дæхе адæнбæл 
ку не ’ууæндай, уæд дæубæл дæр неке баууæнддзæнæй. Дæхе адæни дæ 
мадæ æма дæ фидæ ку нæ хонай, уæд дæмæ бæдоли номæй неке сдзор- 
дзæнæй. Адæн алли рауæн дæр адæн æнцæ... Хуарз æма сæ лæгъузтæбæл 
макæд дех кæнæ... Æз дин радзордзæнæн еу таурæхъ... 
Сурме æ цæститæ æрæхгæдта, уæдта сæ байгон кодта æма кастæй та- 
лингæ къуммæ, фал уингæ ба кодта аци дуйнейæй изолдæр — евгъуди 
бон: хæдзари фæрстæ уоци уæззау цæстæнгас бауорамун нæ фæразтонцæ. 
— Раги кæддæр цардæнцæ дууæ синхаги. Сæ еуемæн дæр адтæй 
цуппар фурти, иннемæн дæр... Дууети цæуæт дæр — гуппурсар, фудуаг, 
нæрæмон... Фал синхæнттæ фæххилæ ’нцæ æма еу инней сосæггæй ра- 
мардта. Гурусхæ ба æрхаудтæй æндæр кæбæлдæр, — æнагъон сабийбæл, 
æ маст, дан, иста. Фал биццеуи мадæ зудта марæги... Ци бакодтайдæ е 
гъæуама? 
— Куд ци бакодтайдæ? Загътайдæ фудгини ном, — загъта Дзамболат. 
242 

— Гъо, — æ сæр гæзæмæ батилдта базбæл Сурме, — раст æй... 
Уæд æ бæдоли фæййервæзун кодтайдæ мæлæтæй... Фал уæд синхæнттæ 
кæрæдзей ниццагътайуонцæ... Нæлгоймæгтæ дууердигæй дæр берæ ад- 
тæнцæ... Уæхæн кари адтæнцæ, тог зунди ку нæма фæффæрсуй... Рæстæг 
дæр уæд æндæр адтæй... Æма уосæ гъуди кодта: «Еунæги ескумæ рар- 
ветæн, баримæхсæн ес, уали — нæ...» Уæдта æрмæст уобæл н’ адтæй 
гъуддаг. Етæ синхæнттæ адтæнцæ — синхæнтти хæрандзийнадæй фуд- 
уинддæр æма тæссагдæр ба неци ес дуйнебæл. Седзæргæс уосæ ба си 
идæрддзæф цардæй... Ци бакодтайдæ гъæуама?.. 
Сурме хатуй, Дзамболати мæрдвæлорс цæсгонбæл цидæр тæбар-ту- 
бур кæнуй. Фал имæ не скастæй, уотемæй дæр æй зудта, — е æ рахес 
цæстæ ’й, сувæллонæй дæр-еу ин арæх кодта уотæ, æрмæст, естæбæл ку 
исмæстгун уидæ, уæд... 
— Ду... — исцæйдзурдта Дзамболат. Фæкъкъухци æй. Æ сæтæ нин- 
нихъуардта, — ду... зонис... зудтай Сабани фиди марæги? 
— Зудтон, биццеу, мæхуæдæг æй фæййидтон... 
— Каадтæй?.. 
— Ку дин зæгъун... Сæ синхæнттæ... Дзасболти Афай... 
Дуйне фегуппæг æй. Цæстæй фæййинæн, гъосæй фегъосæн, ба- 
уæрæй банкъарæн цæмæндæриддæр адтæй, етæ сегас дæр фестадæнцæ 
дууæ дзурди: «Дзасболти Афай», уæдта муртæ фестадæнцæ тæнæгрехæ 
губур лæги сорæт, зæнгойнитæ æма ибæл фæлмæн дзабуртæ. Æма Дзам- 
болат æваст гъезæмарæй фæууæгъдæ ’й, нур æй уал æма уал анзи хорхæй 
ка маруй, еци сосæгдзийнадæй, æма æппунфæстаг хумæтæг гъæуккаг 
зæронд лæги хузи æхе равдиста. Æма цума ести дессагæй фудæнгъæл 
фæцæй, уоййау æ билтæ илгъгæнæгау фæззулун æнцæ, билæскъелæ мед- 
билхудтæй срохс æй æ цæсгон. Уæдта, ци адтæй, уомæй фестадæй маст, 
æнæбауорамгæ маст, дзæбæх уолæфун æй ка нæбал уагъта. 
— Мадæ! — фæгъгъæр кодта е æма æ сæрмæ фæллæбурдта дууæ 
къохемæй. — Мадæ!!! Гæр, зудтай æй æма дæ цъухбæл хуæстæ? 
— Хуæстæн, биццеу, хуæстæн... 
— Æма мæн ку рамардтайуонцæ, уæдта? Аслæнбег ку н’ адтайдæ... 
уæд мæ рамардтайуонцæ. Куййи мард... Уæдта куд? Æз дæу фæрсун, 
уæдта куд? 
— Зонун æй, биццеу, мæнæн ниххатир гæнæн нæййес... 
— Ха-ха-ха!!! — æ ходунæй не ’нцадæй Дзамболат, æма Сур- 
мей зæрдæ скъудæй... «Мæнæ æй, мæнæ... Мæлæт... Мæ бæдоли хузи 
мастесæг æрцудæй, мæ хæдзарæ мæхе къохæй ке фехалдтон, уой 
туххæй... Раст æй дуйней исконд, табу дæхецæн!..» 
— Ду, — загъта Дзамболат хæстуолæфтгæнгæ æма бабæй бæзгин 
гъæццоли буни Сурмей тарст цæститæ цидæр æгъдауæй фæййидтонцæ æ 
тæккæ сæрмæ арцау рæтъозун æрвонг æцæгæлон æнгулдзæ, — ду, гъай- 
гъай, дзордзæнæ нур... «Ниххатир гæнæн нæййес...» Цидæр æдули 
рæстдзийнадæ ссердтай æма уомæн дæхе бæдоли амæттагæн æрхастай. 
243 

Уагæр циуавæр рæстдзийнадæ ’й е? Фæййинун дин кæнон дæхе дууæ 
цæстемæй дæ рæстдзийнадæ? Еуæрдигæй агоридорæй амад райдзаст 
дууæ азгъунсти фæрсæй-фæрстæмæ, иннердигæй — кæркдони хузæн 
къæс, æнæколдуар. Еуæрдигæй — талингæ, иннердигæй — рохс. Еуæр- 
дигæй — нез, иннердигæй — цард... Ке гъæуй дæ еци рæстдзийнадæ, 
мадæ? Ду зонис, æз цитæ бавзурстон, уой? Æз стонг æма бæгънæгæй 
цæйбæрцæ фæррахау-бахау кодтон? Æви куд æрхун кодтон мæ райгурæн 
гъæубæстæбæл, дæубæл, ме ’мбæлттæбæл, минкъий Цæрæгбæл? Æма 
еунæгæй куд кудтæн? Цæмæн, мадæ, цæмæн? Кедæр фудгæндæ мин мæ 
рагъи ци бакодтай уæхæн æнагъонæй, куд хастайнæ уоци уаргъ? Саби- 
йæй мæбæл лæгмари ном цæмæн сбадун кодтай? Цæй туххæй? Кадæр 
цæмæй æнцад-æнцойнæй цæра? Цæмæй кæмидæр синхæнттæ ма хилæ 
кæнонцæ? Кедæр туххæй цæмæн гъезæмарæ кæнæн? Дæхе бæдоли мæтæ 
ма кæнæ, фал еске мæтæ кæнæ... Дæ... мадæ... устур боз... Гъæубæстæмæ 
ссæун нæбал бандиудтон, — айдагъ лæгмар нæ, тæпподи ном дæр мæбæл 
сбадун кодтай... Еугуремæй хъæбæрдæр уой туххæй гъезæмарæ кодтон... 
Нур ба ци... Дæхуæдæг дæхецæн стæрхон кодтай — еунæгæй цæрæ... Дæ 
цард ке туххæй фехалдтай, етæ дæмæ æрцæудзæнцæ, æнгъæлмæ кæсæ... 
Гъæццоли бунæй разиндтæнцæ цæстисугæй идзаг дууæ дзангъир 
сурх цæсти: 
— Етæ некæд æрцæудзæнцæ, биццеу. Ду раст зæгъис: мæхуæдæг 
мæхецæн стæрхон кодтон... 
— Айдагъ дæхецæн нæ, мадæ... 
— Ка ’й зонуй... Æз æй зудтон, еу бони сæри аци дзубанди рауай- 
дзæнæй... Уинис, дæ гъæубæстæ, дæ адæн фудгин нæ ’нцæ... Фудгин 
еунæг дæ мадæ ’й, уонæмæ ба дæ зæрди фудæнхæ ма хæссæ... Мæн- 
бæл мабал тухсæ, мæ хор... Æрмæст дæ адæни, дæ гъæубæсти ма йронх 
кæнæ... Е дин мæ фæстаг фæдзæхст... 
Дуккаг бон Дзамболат рандæй. 
Æхсæвæ-бонмæ уардта мет, сæумæй нигъгъизтæй. 
«Куд уодзæнæй аци уазали идард фæндагбæл, уоци цъоппин цъин- 
датæ раттун дæр ин мæ къохи ку нæбал бафтудæй», — аци сагъæс еу ми- 
нут дæр цох нæ уагъта Сурмей, фал Дзамболати рандæбæл куд фулдæр 
рæстæг цудæй, уотæ кодта карздæр æма æнтъуснæгдæр, цидæр раттун си 
ке феронх æй, цума егас мæститæ æма хъурмитæ дæр уомæй цæунцæ. 
Изæрмæ еци сагъæс фестадæй, бухсæн кæмæн н’ адтæй, уæхæн зæрди- 
рист. Æ хуссæни ратолæ-батолæ кодта Сурме фурадæргæй, гъæрзтæй. Æ 
цæститæ гæзæмæ кæрæдзебæл фæххуæцунцæ, ферхуæцуй, фестъæлфуй. 
Тагъд-тагъдæй суолæфтитæ кæнуй уæлдæф, зæрди гупп-гупп фæсса- 
бурдæр уй æма бабæй еу усми фæсте æрдæгфунæй рауй... Дууæ бæгънæг 
бауæрей змæлд ин æ уолæфæнтæ цидæр æгъдауæй нилхъевуй, цъелау æй 
низзелуй цидæр æнæкæрондзийнади... Хæрдмæ фæххаудтæй, рабадтæй 
æ хуссæни. Фæйнердæмæ ракастæй. Талингæ. Къæразгæй медæмæ кал- 
дæй мети цæститæкъахæг уазал рохс. Фæстæмæ æрхустæй... Дуар сабур- 
гай æрбайгон æй, æма Цæрæг æрбацудæй. 
244 

— Бæгъæнсар ку дæ, дæ сæр нæ басудæй? 
— Ци? 
Цæрæг æ медбилти худтæй, æрмæст дзоргæ неци кодта. Фал ин уæд- 
дæр Сурме игъуста æ гъæлæс, ци нæ-еу фегъуста, е-еу æй, цид, уайтагъд 
æрбайронх æй. Æма ’й е уодхарæй мардта. 
— Сибири уазал æй? 
— Дæ къæхтæ! Дæ къæхтæбæл дæр ку неци ес аци уазали?! 
Сурме фестъæлфтæй. Хæстуолæфтгæнгæ бабæй фæйнердæмæ ра- 
ракæсæ-бакæсæ кодта хæдзари къумтæмæ. Талингæ. Æрмæст къæраз- 
гæй рохс кæлуй. 
Цæмæннæ цæуй Зæринæ? Æвæццæгæн, мæ биццеуæн ами æнгъæл 
æй. Куд уазал æй... Е ба æнæ гъар цъинда рандæй... 
Æ сæригъунтæ арцæ сбадтæнцæ. Дууæ марди цъеубæгънæгæй фæр- 
сæй-фæрстæмæ хъанæй лæуунцæ сæ гъæуи дæлвæзи арф мети хъæпæ- 
ни. Е Сибир æй. Кадæр арф мети лæгæрдгæ æрбацæуй. Кæсуй, æма — 
Цæрæг. 
«Игонсæр æма бæгъæнбадæй цæмæн цæуис?» 
«Неци дæн игонсæр æма бæгъæмбад!» 
Цæрæг æ къæхтæ æвдесуй... Ниссудæнцæ, се ’нгулдзитæ рахаудтæн- 
цæ. Уæдæйтиккон мæрдтæй еуей къæхтæ фестадæнцæ... Зæрдæ тонуй 
егъау тасæй. Адæймаг ке некæд бавзурста, уæхæн æверхъау гъезæмарæ 
кæнуй Цæрæг. Сурме æй дувæрæй æхебæл æнкъаруй... Гъæр кæнуй... 
Гъæр кæнуй... Гъæр кæнуй... Фал ин не ’нтæсуй — еунæг мур дæр æ 
цъухæй схаун нæ комуй. Æ тух-æ бонæй архайуй уоци изди æнтъуснæг- 
дзийнадæй æхе ратонунбæл. Цума ибæл зæнхæ æнæгъæнæй æрфæлдæх- 
тæй. Цума дор фестадæй. Еу науæр дæр, еу æнгулдзæ дæр фезмæлун нæ 
комуй. «Мæлун, — æ медфунмæ гъуди кæнуй, — мæлун». Æма æвеп- 
пайди тас бауæри цидæр базмæлун кодта. Уæдта базмалдæй къахи æн- 
гулдзитæй еу... иннæ... Тогцъир хъæрццигъа — пъæззу стахтæй, æ дзæм- 
бутæй фæййервазтæй уод. Æ цæститæ байгон кодта, фал сæ уоци фæдбæл 
фæцъцъундæ кодта. Тъæфалтæбæл тæбар-тубур кодтонцæ циренкалгæ 
зинги къæрттитæ сæнтсау стъæлфæнти хæццæ хæлæмултæй. Нæуæгæй æ 
цæститæ ку байгон кодта, уæд файйидта æ хуссæни алливарс берæ адæн. 
Десгæнгæ син кастæй сæ цæсгæнттæмæ. Фал си неке базудта. Æма бабæй 
æ цæститæ æрæхгæдта æма æнæзмæлгæй хустæй. Фæстæмæ ку ракастæй, 
уæд имæ æ уæлгъос лæугутæ уотæ берæ нæбал фæккастæнцæ. Базудта сæ 
— сæ синхæнтти уоститæ. Æ тæккæ сæргъи ба лæудтæй Зæринæ. 
— Сурме, — сæйгæ идард евгъудæй игъосуй Борæтий дзурд, — Сур- 
ме... Куд дæ? 
Е Борæтий гъæлæсиуаг нæй... Зæринæ бабæй, мæгур, фæззиндтæй... 
Фал иннетæ ка ’нцæ? Æ синхæгтæ ке ’нцæ, уой æнкъардта, фал сæрмагон- 
245 

дæй ка, е си æрбайронх æй. Æма бабæй син нæуæгæй радугай кæсуй сæ 
цæсгæнттæмæ. Лези, Мисурæт, Хадизæт... Бадгæ ка кæнуй, е ба ка ’й? Дох- 
тур. Сгаруй ин æ къох. Æ реуифæйнæгбæл ин цидæр уазал тумбул дзаума 
райвæруй. Цидæр дзоруй, фал ин Сурме нæ лæдæруй æ дзубандитæ. 
— Сурме, уæ Сурме, — кæцæйдæр игъусуй Борæтий хъурихаттæй. 
Фал Борæти æгас нæбал æй... Е — Зæринæ... — Сурме, игъосис мæ? 
— Игъосун, кизгæ... 
— Дæхе куд æнкъарис? 
— Неци мин æй... 
— Дохтур... укол... федар... 
Цидæр содзагæ бауæри смедæг æй. Сурме фестъæлфтæй. Æ цæ- 
ститæ дзангъирæй райзадæнцæ цармæ. 
— Сурме... фенцон уодзæнæй... 
Фал ин нæ фенцондæр æй. Уæдта бабæй еци æверхъауи нивтæ 
æрдæгфунæййæй. Минкъий рæстæг, цид, æ кеми æрцудæй æма, цид, æ 
уæлгъос фæййидта Зæрини. 
Дуккаг бон сæумæраги гъæубæл фæппурх æй хабар: «Сурме мæлæти 
къахбæл æй». Адæн зудтонцæ, зæронд уосæ рагæй сæйгæ ке ’й, еу бонæй 
иннемæ æнгъæлмæ кастæнцæ аци хабармæ, фал æй ку фегъустонцæ, уæд 
куддæр фегуппæг æнцæ. Гъæунгти, хæдзæртти, клубти, скъолай, библи- 
отеки, фермити, еудзурдæй, дууæ адæймаги кæмидæриддæр фембæли- 
уонцæ, Сурмей кой син æнæ ракæнгæ нæ уидæ. Сæумæй сауæнгæ æм- 
бесæхсæвæмæ Фæддзаути къæсæртæ цæуæгæй не сцох æнцæ. Алке дæр 
ма уодæгасæй фæййинун фæндадтæй, гъæуи фарнæ ке худтонцæ, уоци 
дессаги æгъдаугин æма зундгин силгоймаги... Гъæу ферхæндæгхуз æй. 
Зумæги гъизт фæцæй никки карздæр. Хæстæгутæ, синхæнттæ æрæмбурд 
æнцæ Фæддзаутæмæ æма унæфтæ кодтонцæ, марди æгъдаубæл, косæрт- 
таг æма арахъбæл... Рагацау исаразтонцæ, гъæргæнæг æрвист кæмæ уо- 
дзæнæй, уони номхигъд. 
Фал Сурме дуккаг бон изæрæй æвеппайди фæдздзæбæхдæр æй. Син- 
хаг уоститæ ин хуæруйнаг сæхе къохæй бадаруйнаг адтæнцæ, фал Сурме, 
мæхуæдæг, зæгъгæ, рабадтæй. Карки тæвдæ басæй цалдæр хуппи скодта, 
фæлмæн сойнифунх къæбæрæй дæр комидзаги бæрцæ фæгъгъудæй. 
— Æрцардтæн, — сæйгæ æхе æруагъта æ хуссæни, — сумах дæр 
гъезæмарæй марун. 
— Е ба дин ци дзубандитæ ’нцæ, Сурме, — бостæхуз искодтонцæ 
сæхе синхонтæ, фал сæ фæллад, æнæхуссæгæй къирау фæлорс цæсгæнт- 
тæ срохс æнцæ цийнæй, — æдосиккон тас æма æнтъуснæгдзийнадæй 
фæууæгъдæ ’нцæ, фæндон исуолæфтæнцæ, — синхаг ма цæмæн æй? 
Махæн бæргæ неци ’й, ду нин дзæбæх ку уайсæ. 
— Мæнæн дæр неци ’й... — загъта сæйгæ. 
Æмбесæхсæвæмæ хæстæг Сурме бафунæй æй. Æ уолæфт аци хатт 
адтæй сабур, æ цæсгонбæл нæ зиндтæй катай æма гъезæмари аууон. 
Æвæццæгæн ин æрдзæ фæстаг æхсæвæ барæ равардта сахати бæрцæ 
246 

амондгун унæн, — æ фуни уидта цардæфсес дууæ сувæллони æма имæ 
уотæ кастæй, цума етæ Дзамболат æма Цæрæг æнцæ. 
Æнæ стуфæй райгъал æй еуафони. Æ хуссæни цори къелабæл бад- 
тæй кадæр, фал ин æ цæсгон нæ уидта фæйнердæмæ фæлдæхт устур 
киунуги фæстемæ. Базудта æй: киунуги сау хъæбæр цъæрттæбæл минæг 
сурхбун рохсмæ уорс дардтонцæ уоци зонгæ даргъ æнгулдзитæ, сæ них- 
тæ æрттивтонцæ æвзестæхуз хуарæнæй хурстæй. Æхсæвдарæн цирагъ 
лæудтæй æ фæсте пъолбæл, цæмæй æ рохс фæлмæндæр уа, уой туххæй 
ба æ уæрæх ходæбæл гæлст адтæй никкидæр цидæр зæронд дзаума — 
раздарæн кенæ зæронд халат. 
— Дæ хуæрзтæ дин цæмæй бафеддзæнæн... 
Киунуги уæллаг кæрон æваст бунмæ фæкъкъолæ ’й æма фæззинд- 
тæй кизги цæсгон. 
— Райгъал дæ?.. — Зæринæ систадæй. 
— Райгъал дæн, кизгæ. Дæ хуæрзтæ дин, зæгъун, цæмæй бафед- 
дзæнæн... 
— Мæ хуæрзтæ бафедунæй æнцондæр неци æй, — бахудтæй 
Зæринæ. 
Сурме нецибал исдзурдта. Дзангъир цæстæй кастæй цармæ... 
ХЫ1 
Дуар кадæр астæуккаг æнгулдзи хъæбæрæй бахуаста æма имæ рай- 
гъустæй Сурмей лæмæгъ гъæлæс: «Медæмæ!» Аслæнбегæн къæсæрæй æ 
бахизт æма Сурмейæн е ’гъдауи систад фæййеу æнцæ. 
— Фæттæрсун мæ кодтай, Сурме, кæд, зæгъун, биццеутæй еске... ту- 
ту, фидбилизтæ не ’знæгти хай... Дæхуæдæг дæр сæйгæ дæ... 
Сурме æй сбадун кодта сæ хуæздæр къелабæл — æ бадæн дæр, æ 
къæлæт дæр цъæстæгонд фанерæй, — æхуæдæг æхе ’руагъта пецæй хус- 
сæни ’хсæн æвæрд табуреткæбæл. 
— Аци афони лæгмæ дзæгъæли фæдздзорай, уой æнгъæл нæ дæн... 
Ци кæнис? Дæхе лæгъуз ести ’нкъарис? Нæфæразгæ?.. 
Зæронд силгоймаг ин тухкаст кодта æ мæллæг фæлорс уадæлттæмæ, 
æма æндегæй куд уазал æй, уой банкъардта æхебæл, куддæр баризтæй 
æхемедæг, цума ибæл гъизти бурдæн æрбакалдæй, уоййау, фал имæ 
бакæсæ — цавддор æй фенгъалдтайдæ лæг, æнафони иуазæги дзубан- 
дитæмæ æ сæр гæзæмæ ку нæ батилдтайдæ, уæд. 
Уæдта æ цæститæ сабургай æрцъундæ кодта, æма фурзæрондæй 
æгъуз туфулти бунæй рагъардтонцæ, цæстити арфи рагæй ка бадтæй 
æма тухуорæдæй дзæбæх ка ниннæрстæй, уоци дууæ цæстисуги. Аслæн- 
бег систадæй, фал уæдмæ зæронд уоси цæститæ байгон æнцæ æма имæ 
нæуæгæй сор æма сугъдæгæй æрхун каст кодтонцæ: 
— Негас дæр нæхе лæгъуз æнкъарæн, мæ бони радæ, негас. Æз дæр 
нæфæразгæ дæн, ду дæр... — Сурмей гъæлæс адтæй сугъдæг, æ цæстæн- 
247 

гас куд сугъдæг адтæй, уотæ. Аслæнбег си нæ ахæста нæдæр нези азар, 
нæдæр, æндæр ести зин кенæ фидбилизбæл баст к’ адтайдæ, уæхæн уаг 
æма зæл. — Лæгъуз нæфæразгæ ан, тухуаст лæгъуз... Лæг хе адзалæй 
ку рамæлуй, уæд е æнамонддзийнадæ ’й, гъай-гъай, фал мæлæт кæми 
нæййе, уæхæн цард дзенет æй, дзенет ба цæрæг уоди нæ гъæуй. Царди 
будур хумæ кæнуй еу готон æма ’й ласунцæ дууæ гали — райгурд æма 
рамæлæт. Ка райгурдæй, уой мæлун гъæуй, æма хуарз фæццæрунмæ ка 
гъавуй, е фиццаги-фиццаг гъæуама æхе хуарз рамæлунмæ, а дуйнейæй 
рæсугъдæй рандæунмæ цæттæ кæна. Рæсугъдæй ка нæ фæццардæй аци 
тæрегъæд зæнхæбæл, е рæсугъдæй нæ рамæлдзæй. Гъе, мæ бони радæ, 
уотæ... Канд бадарон æма бахуæронæй нæй цард... Фæстаг бони сагъæс 
— сагъæсти сагъæс... 
Мæлæти коймæ Аслæнбеги зæрдæмæ тас хелагау бабурдæй, искъу- 
булæнттæ ’й. 
— Фидбилизтæй фулдæр ци ес адæймаги фæндагбæл, фал сегас 
зингæ нæ кæнунцæ. Уонæй беретæ райсунцæ дзаумæуттæ æма уодгой- 
мæгти хузæ, сæхемæ сцибæл кæнунцæ адæймаги æма ’й уотемæй раса- 
йунцæ, фæррæдуйун кæнунцæ. Нарти Сослан мæрдти бæстæй фæстæмæ 
уæлион цардмæ ку ’здахтæй, уæд ин æ мард уосæ ниффæдзахста: «Хæ- 
дзарæмæ здæхис, фал дæ фæндагбæл ци ссерай, е цифæнди зинаргъ 
хæзна ку разинна, уæддæр-еу имæ ма бабæллæ, ма имæ æрлæууæ, ма 
’й исесæ, æ еувæрсти рахезæ æма дæ балци идарддæр кæнæ». Сослан 
рараст æй æ фæндагбæл, мадта куд адтайдæ, цæуй, цæуй æма æ размæ 
фестадæй сугъзæринтти кæрæ. Нарти нæрæмони зæрдæ куд нæ нир- 
рохс адтайдæ уойбæрцæ хæзнати уиндæй, фал æ мард уоси фæдзæхст 
æ зæрдæбæл æрбалæудтæй, æ бæхи ’рцавта æхсæй æма æ рæзти фатау 
ратахтæй. Цæйбæрцæ фæццудайдæ, уой еунæг Хуцауæй фæстæмæ ка зо- 
нуй, фал бабæй кæсуй æма æ надбæл цæхгæрмæ лæууй сугъзæрийнæ 
робаси сугъзæрийнæ къæдзелæ. «Ай мæ мади зæронд — Сатанайæн ку 
балæвар кæнон, уæд ми минкъий боз нæ фæууодзæнæй», — рагъуди код- 
та, фал бабæй имæ мæрдтæй æрбайгъустæй æ уоси гъæлæс æма бабæй 
æхебæл ниххуæстæй, æ сæрмæ не ’рхаста мард уоди курдиадæ не сæн- 
хæст кæнун. Хæдзарæмæ ’й берæ нæбал гъудæй, уотæ æ размæ фæцæй 
зæронд ходи хæрнæгъ — фæндаги астæу руги ’вдулдæй. Æ бæх нæ бау- 
орæдта нæртон игурд уомæ дæр. Фал еу минкъий ку рауадæй, уæд имæ 
фæсмон æрцудæй: «А ци миутæ кæнун, уой бæрцæ сугъзæрийнæ ’ма 
хæзнатæй мæхе æнæхай ку фæккодтон! Мард силгоймаги æдули фæд- 
зæхстмæ ка йгъосуй, е ба уомæй æдулидæр! Цæуон æма уæддæр ходи 
зæронд райсон, æфсинттæн пецсæрфæн хæцъелæн бабæздзæнæй!» Раз- 
дахтæй Сослан æма æхе бабун кодта. Е Сирдон адтæй — ходи хæрнæгъ 
æхр фестун кодта. Сугъзæринтти кæрæ, робаси къæдзелæ дæр Сирдон 
адтæй. Аци таурæхъ куд нæ зондзæнæ... Фал зумæгон æхсæвæ даргъ 
æй... Нур адæн телевизортæмæ кæсунцæ, рагон дзамани ба не ’хсæвæ, 
хестæрти таурæхътæмæ игъосгæй, æрвистан... Уогæ нур æнафонæ ’й. 
248 

фал дæмæ еугæр фæдздзурдтон æмæ æрбацудтæ, уод мæмæ кæронмæ 
байгъосæ. Сослан æ бæхи нæмун куд райдæдта æма ин æ адзали сосæг 
куд зæгъун кодта, уонити дин нæ дзорун, ма тæрсæ. Сирдон куд хийнæ 
æма кæлæн адтæй, уой туххæй дæр нæ ракодтон аци рагон таурæхъ.,. 
Аслæнбеги сæримагъзи игурдæнцæ тæссаг гъудитæ, тох кодта сæ 
фесафунбæл, фал цæйбæрцæ карздæр адтæй уоци тох, уойбæрцæ, фу- 
дæнæнау, фулдæрæй-фулдæр кодтонцæ етæ дæр, кæфхъундари бæдæлт- 
тау-еу фæззиндтæнцæ зунди арфæй, змалдæнцæ, бæз-бæз кодтонцæ, 
лигъдæнцæ фæйнердæмæ, сæхе марун нæ уагътонцæ. «Мæлæт», «адзал», 
«фæстаг бон», «æхе бабун кодта» — æндæр неци ахæстонцæ Аслæнбе- 
ги гъостæ Сурмей дзубандитæй. Æвеппайди нимпурсæг знаг æ них- 
мæлæууæги федар куд байахæссуй, уотæ ин атæ дæр байахæстонцæ æ 
фæлдесонд æнæгъæнæй дæр. Уæззау пъæззу ибæл æхе æруагъта — нин- 
дзуг æй, сæзмæлунгъон нæбал адтæй. Æрмæст æ зæрдæ тагъд æма тухгин 
цæфтæй цафта, цума бауæри еугур тухтæ дæр уоми æрæмбурд æнцæ æма 
уордигæй — фæстаг мæсугæй — тох самадтонцæ сæ маргути нихмæ. 
Сурме идарддæр кодта æ дзубанди: 
— Аци таурæхъи мæмæ еугуремæй дессагдæр кастæй еу гъуддаг: 
Сослан æхемæ сугъзæрийнæ кæри еувæрсти рахезуни тухæ ку ссерд- 
та, робаси сугъзæрийнæ къæдзелæ дæр ин е ’гъдауи фарнæ ку нæ ба- 
саста, уæд цидæр хæрнæгъмæ æ сæр куд æрхаста, ци ибæл æрцудæй? 
Æ мæлæт стур мулк æма зинаргъ дзаумай фæдбæл ку ’рцудайдæ, уæд 
зæрдæмæдзæугæдæр адтайдæ. Фиццаг минкъий сувæллонæй фегъустон 
мæ фиди фидæй аци таурæхъ. Куд æй багъуди кодтон, уотæ ’й радзурд- 
тон мæ сувæллæнттæн дæр... Дессаг, æгъустиаг дессаг... Æнæфæууингæ 
хæзнатæ нæ райста, цидæр зæронд хæрнæгъмæ ба æхе æргубур кодта 
Нарти фæйнæгфарс Сослан! Уомæй ма ходуйнагдæр ци уа! Сослан нæ, 
фал мæгургор дæр уæхæн гъуддаг æ сæрмæ гъæуама ма ’рхæсса. 
Æвеппайди пеци дуар фегон æй æма æ гур-гур артгъæлæсæй 
пъолмæ ’рхаудтæй æхседарф — æ фæрстæ дзæбæх февзалу æнцæ, фал ма 
æй рауæнæй-рауæнти зийнадæгæнгæ зинги ’взæгтæ сдардтонцæ. Хъуæ- 
цæ скалдæй, æма Сурме схуфтæй. Аслæнбег лæдæрдтæй: гъæуй рагæпп 
кæнун æма æхседарф пеци багæлдзун, фал цавддорау бадтæй, æ бон нæ 
бацæй фенкъусун дæр. Бадтæй æма кастæй, Сурме æ бунатæй сабургай, 
æнæ стуфæй куд систадæй æма æвеппайди куд æрбазæронд æй (уæдæй- 
ти дæр ма тухгин, æнæнез зиндтæй), Сослан æ мæлæт кæмæй ссердта, 
уоци зæронд ходи хæрнæгъау, куд æргубур кодта æхседарфмæ, арсгий- 
нæй есæгау æй дууæ æнгулдземæй сабургай исиста æма ’й фæстæмæ 
арти хурфæмæ куд багæлста. Уæдта бахгæдта пеци дуар, бæзгин цуп- 
пæрдегъон циуайнаг, кæдиккон æй — Хуцау æ зонæг. 
Адтæй ибæл, къæразги минкъий æвгитæбæл уазали дæсни къох ци 
æнахур бæлæсти къалеутæ схузæ кодта, цæмæйдæр уони хузæн ка адтæй, 
уæхæн геппæйуагъд нивæфтудтæ. Сурме сбадтæй æ бунати, æма бабæй 
Аслæнбегмæ фæккастæй, рагæй-æрæгæмæ дæр æй ци хузæнæй зудта, 
249 

уæхæн федарæстæг, æнæнез уосæ. Æ армитъæпæнтæ даргъ пъолций уæле 
æ уæраги сæртæбæл уæгъдæ æвæрд, уотемæй æрхун бадт кодта: Аслæн- 
бег ин нимдзаст æй æ къохтæмæ, цирагъи рохсмæ син дзæбæх уидта сæ 
сауцъæх тогдадзинттæ — бæласи уедæгтау къæдзтæ-мæдзтæй цудæнцæ 
фæйнердæмæ. Уæдта æ цæстæнгас систа къохтæй, зæрдæресгæй рагъу- 
ди кодта: «Æнгъæлдæн, кæлæнгæнæг, тагъд нæ кæнис мæрдти бæстæмæ, 
Сослан кæцæй раздахтæй, уордæмæ, куд дæмæ кæсун, уотемæй ма мæн 
хузæнтти хистити къæбæртæ дæр бахуæрдзæнæ!» 
— О, мæ бони радæ, — нæуæгæй бабæй райдæдта Сурме, æ сæр 
гæзæмæ æркъолæ ’й галеу усхъæмæ æма ’й уотемæй сабургай тилдта, 
— дæ зæрдæ ’й базудта — уинун дин дæ уодхарæ дæ цæстити — цæмæн 
дæмæ фæдздзурдтон ауæхæн æнафони, ауæхæн гъизт рæстæги, аци 
’хсæвæ лæгъуз хецау æ лæгъуз куййи дæр гъæунгæмæ нæ ратæрдзæнæй. 
Зонис æй, мæ бони радæ, бæдоли адæ мин кæнис, мæ сувæллæнттæй дæ 
нецæмæй хецæн кодтон... Берæ бонтæ мин нæбал байзадæй цæрунæн, 
æма ма ми куд феронх уодзæнæй м’ адзали бонмæ дæр, кæд мæрдти ести 
ес, уæд уоми дæр мæ зæрдæбæл дардзæнæн, уæлæбæл мин Хуцау ци 
хуæрзтæ саккаг кодта, уони сæрæй дæ раконд хуарз. Ду фæййервæзун 
кодтай хестæр биццеуи, дæуæй арази ан, абони сæрæгас æма æнæнезæй 
зæнхæбæл ке цæруй, уой туххæй. Уоци стур хуарз дин мах бон бафедун 
нæй, ку зæгъун, мæрдтæмæ дæр æй, æвæццæгæн, нæ уæле фæххæсдзи- 
нан, фал дин мах бæсти стур еунæг Хуцау, табу æхецæн, табу сумахæн 
дæр, æхсæви изæдтæ, арфæ ракæнæд. Биццеу ма ку адтæ, уæддæр дæ 
некæд нецæмæй барæвдудтон, ку зæгъун, уæхæн стур ихæс федуни 
хъаурæ мæнмæ н’ адтæй, цæмæй дæ бабоц кодтайнæ, ревæд арми гъарæй 
фæстæмæ! Гъе ’рмæст дæ биццеути æнрæнгъæ мæхе бæдолæбæл нимад- 
тон, æндæр мæ бон неци адтæй, æма мин уой туххæй ниххатир кæнæ... 
О, ескæд бони уой ку зудтайнæ, æма мæбæл аци ’хсæвæ æрцæудзæнæй 
æма дæумæ арфæ ракæнуни туххæй нæ, фал æверхъау хабари фæдбæл 
фæдздзордзæнæн... Уой ку зудтайнæ, уæд абоний уæнгæ фæццардайнæ?! 
Фал мæ Хуцау ралгъиста, ралгъиста мин мæ бийнонти, мæ хæдзарæ. 
Мæ Хуцау мæ фæлваруй, æз дæр мæхе нихъхъæбæр кодтон, мæхе нæ 
тилеф кæнун, цæун æ тæрхони дзурдмæ, кенæдта... — Сурмей хъури- 
хатт æрниллæг æй, — кенæдта фæккеудзæнæй нæ царди бундор... Лæги 
хæдзарæн æ бундор дорæй федар нæй — æгъдауæй... Дор сæттун дæр 
зонуй. Нæ къæсæртæ гъæуама æгъдау æма рæстдзийнадæбæл лæууонцæ, 
уæд æносон уодзæнцæ æма сæбæл цийнæ дæр федаудзæнæй, гъигæ дæр. 
Аслæнбег æвеппайди банкъардта, æ цæсгон куд содзуй, фегъуста 
æхседарфи къæрцц æма фæккастæй пецмæ — къæйæ имæ разиндтæй 
сурхзингæй, кæд æцæгæй сау дардта, уæддæр. Кæрдзини сор къæбæрау æ 
хъури цидæр ниххастæй — ци, уобæл гъуди кæнун нæ фæразта, æрмæст 
æнкъардта, куд æй тухсун кæнуй, нихъуæрун куд нæ комуй. Æхецæн загъ- 
та: «Систæ!», — æ хъауритæ æрæмбурд кодта æма базмалдæй, систадæй, 
стъолæй райста хуæцæнгин стур алюминæ къурусгæ, æ цæстæ къумтæбæл 
250 

рахаста, пеци бакомкоммæ нарæг скъаппи аууон табуреткæбæл донæйдзаг 
ведра рауидта, æхемедæг ибæл бацийнæ кодта, бацудæй имæ. Дон бани- 
уазта, къурусгæ фæстæмæ æ бунати куддæр сивардта, уотæ имæ нæуæгæй 
фæллæбурдта æма е ’ргон Сурмемæ раздахта: 
— Сурме, дон дæ нæ гъæуй? Бахатир кæнæ, фæрсгæ дæр дæ нæ ба- 
кодтон. 
Сурме æ сæр «нæ», зæгъгæ, батилдта, уæдта, Аслæнбег æ бунати ку 
сбадтæй, уæд загъта: 
— Неци кæнуй. Æгъдаумæ гæсгæ дон кæстæрæй ниуазунцæ... 
Æгъдауи коймæ бабæй Аслæнбеги зæрдæ ниссæххæтт кодта, цидæр 
æверхъау æнæбæрæг фидбилизи аууон æхе римахста, мин хатти ке фе- 
гъуста, уоци хумæтæги дзубандити, фал æй нæдæр æ зундæй, нæдæр æ 
зæрдæй райахæссун нæ фæразта æма æхемæ æрбамæстгун æй е ’нæбон- 
дзийнади туххæй, æрбамæстгун æй æ зæрдæмæ, сæримагъзи раст гъудитæ 
мормæ дæр ка нæ даруй æма мæнæ аци хингæнæги хузи, æхе зонунгъон 
ку фæцæй, уæдæй раст аци сахатмæ мадау ке уарзта, уоци кæлæнгæнæги 
хузи æ мæлæт ке уинуй. Фал зæрдæ цидæр æгъдауæй уидта æма зудта: æр- 
цудæй æ федæн бон, æ хъаймæт, мæнæ æрлæудтæй æ тæрхони цори. Фал 
ин тæрхонгонд цæудзæнæй, ци фудмиутæ ракодта, айдагъ уони туххæй нæ 
— е уотæ ’й, зæгъгæ, уæд ма Аслæнбег арфиаг дæр уайдæ æ хъисмæтæй, 
кæд цийфæнди лæгъуз æма æлгъист разиндтæй, уæддæр. Нæ, тæрхон ин 
кæндзæнцæ еунæг галеу миуæ, еунæг рæдуди туххæй нæ. Еунæг фуд- 
гæнди туххæй нæ, кæд е цифæнди æверхъау æй, уæддæр. Дзиуари буни 
æрлæудтæй егас царди медесæн дзуапдæтгæгæй. Æма фудгæндæн цæй- 
бæрцæ æмбæлуй, уойбæрцæ æфхуæрдбæл æй нæбал ниууадздзæнцæ — æ 
ном ин зайраг фæккæнунмæ гъавунцæ! Гъе, гъе уомæн багъудæй зæронд 
уос-берæгъи аргъæуттæ ’ма таурæхъти сæр! 
— Еу-уæхæни нæ лæгæн кæрæй-кæронмæ ракодтон аци таурæхъ, — 
дзæвгарæ рæстæг гъосæй фæллæууни фæсте нæуæгæй райдæдта Сурме, 
— бафарстон æй, зæгъун, Нарти кадгин Сослан сугъзæрийнæ кенæ робаси 
хъазар къæдзелæ цæмæннæ райста, кæд æй Хуцау исафун фæндæ скодта, 
уæд, цидæр хæрнæгъи уæнгæмæ ’й цæмæн æруагъта? Е мæбæл ходæгæй 
æхе фæццæймардта, уæдта уотæ зæгъуй: «Ахур кодтайсæ æма ди ахур- 
гонд рауадайдæ». Æма, зæгъун, уой балæдæрунæн ахургонд ун нæ гъæуй. 
Гъа-уай, гъа, зæгъуй, куд æй лæдæрис? Æма ин æз уæхæн дзуапп равард- 
тон: Сослан сугъзæринттæ райстайдæ, робаси къæдзелæ райстайдæ, кенæ 
еци ругæйдзаг дивил — æ кæрон еу адтæй, уомæн æма етæ сегас дæр æцæг 
н’ адтæнцæ — Нарти хийнæ Сирдонмæ курдиади тухæ адтæй, æма-еу æхе, 
ци æй фæндадтæй, уой фестун кодта. Фал аци сугъзæрийнæ кадæнгæ ка 
’ргъуди кодта, уоци рагон курхон лæг Сосланæн æрмæст æ мæлæти хабар 
радзорунмæ ку гъавтайдæ, уæд ин сесун кодтаидæ, фиццагдæр æ фæн- 
дагбæл цæбæл сæмбалдæй, уой — сугъзæрийнæ кæрæ. Фал æй кадæнгæ- 
гæнæг уобæл нæ ниууагъта, æ мæлæтбæл ин сбаста æ ходуйнаг дæр — 
лæги хузæн лæг æ сæрмæ куд æрхæсдзæй цидæр бузгъурбæл бамбæлун?! 
251 

Ходæг дæр æй æма ходуйнаг дæр æ миуæ. Зундгонд лæги ходуйнаг 
ба адæни ’хсæн берæ цæруй, æма кадæнгæгæнæг, æ таурæхъ нивæндгæй, 
æвæццæгæн, уобæл гъуди кодта, цæмæй фæстагæнттæ Сослани мæлæт 
æма ходуйнаг сæ зæрдæбæл даронцæ æма сæ фæндагбæл цæугæй — цард 
фæндаг æй, æндæр ци ’й? — сæ мондæгти коммæ ма кæсонцæ. Берæ 
цæмæдæрти бабæллуй лæг, фал фиддæлти фарнæбæл нæ къох ку ра- 
къуæрæн, Сослан мард уоси фæдзæхстбæл æ къох куд ракъуæрдта, уотæ, 
уæд не ’сæфт æрцудæй. Фудцъулуз, æнæфсæрмæ, æнæгъдау гъуддæгтæ 
Сирдонау сæхе фестун кæнунцæ сугъзæрийнæ, зинаргъ дзаумæуттæ... 
Ку сæ сесай, уæдта дæ къохи фестдзæнцæ ходуйнаги ходи хæрнæгъ... 
Уотæ загътон нæ лæгæн æма мæ хæццæ исарази ’й... 
Сурме æ сæрбæл хæрдмæ схуæстæй æма нимдзаст æй Аслæнбегмæ. 
Æнафони иуазæг уоци æндзугæй бадтæй æма тарстæй æнгъæлмæ кас- 
тæй, идарддæр ци уодзæнæй, уомæ. Æ бакаст адтæй, нурма нуртæккæ æ 
мæлæти тæрхон ка фегъуста, фал е ’верхъау медес кæмæ нæма багъард- 
та, уæхæн адæймаги хузæн. 
«Цæттæ ’й нур», — æхсицгонæй суолæфтæй Сурме, æ медæнтъус- 
нæг фæррæуæгдæр æй, фал уойхигъд æвеппайди æ зæрдæ æрбаунгæг 
æй, æ цæститæ донæй райдзаг æнцæ, уотæ фæттæрегъæд кодта Аслæн- 
бегæн. Æ цæститæ бахгæдта æма скудтæй. Ку ракастæй, уæд æ тæккæ 
зекъи буни фæййидта донæйдзаг алюминæ къурусгæ — Аслæнбег ибæл 
резгæ къохæй хуæстæй. Райста къурусгæ, фал си хупп дæр не скодта, 
пеци кæрон æй тегъæбæл æрæвардта. 
— Цо, мæ бони радæ, мабал бадæ, нур æнафонæ ’й... Ци зæгъдзæн- 
цæ уæхемæ?.. 
Фал ин Аслæнбег нæ фегъуста æ дзурдтæ. Фæстæмæ сбадтæй æ бу- 
нати. 
— Сурме, — æ медуавæр æ дзурди уагæй римæхсунбæл архайгæй, 
загъта, — цидæр дæ фæндадтæй... мæнæн дæ цидæр хабар зæгъун фæн- 
дадтæй?.. 
Сурме ин дзæвгарæ рæстæг дзуапп нæ равардта, бадтæй, æдзох куд 
фæббадуй, уотæ — æ галеу усхъæмæ еу минкъий æ сæр æркъолæ ’й 
æма ’й зинна-нæзинна тилдта дууердæмæ. Æрæгиау загъта: 
— Ци зæгъуйнаг дин адтæн, уой балæдæрдтæ. Нуртæккæ мæнæй 
ци фегъустай, уой мин хатти дзурдта де ’фсарæ. Гъе, гъе уомæн гъезæ- 
марæ кæнис. Гъе, гъе уомæн бахаудтæй зиндони цадæмæ дæ уод. Æма 
цæй туххæй? Дæхе ке нæ бауорæдтай... Дæу фæндагбæл дæр минкъий ку 
н’ адтæй цæстæсайæнтæ æма зæрдæсайæнтæ?! Дæхе уод — де ’вдесæн, 
цалемæй си загътай дæхецæн «нæ»... Уони медæг ба римæхстæй бадтæй 
сайтани мæнгард уод æма дин де ’фсарæ сабургай æхсидта, бæласи цъæх 
сифтрерти золкъæ куд фехсинуй, уотæ... «Неке неци фæййиндзæй, неке 
неци базондзæй, батайдзæй дин...» — уони дин сайтан дзурдта, сайтан. 
Æма æппунфæстаг æрцудтæ, æрцæуйнаг цæмæ адтæ, уомæ. Сайтан дин 
фæстаг скъæппæг райвардта дæ фæндагбæл æма си бахаудтæ... Адæни 
252 

фарнæ ди æ маст есуй, царди æцæгæй ци кодтай, æрмæст уой туххæй 
нæ, фал, дæ гъудити цæмæ бæлдтæ, уой туххæй дæр. Уоци скъæппæг 
дин сайтан дæ рази æривардта кизги бауæри хузи... Æма си нæ ралигъд- 
тæ... Дæхуæдæг имæ бацудтæ... Æма кизгæ хумæтæги кизгæ ку адтайдæ, 
стур Хуцау, дуйней фарнæ... мæ уорс дзигготæ бæндзуггай ниттонуни 
хъаурæ мин раттæ... Еу тог, еу стæг... Уоци æверхъау миуæ æверхъаудæр 
æй цифæнди мæлæтæй дæр, уомæн æма дуйнебæл æ ходуйнагæй æнæ- 
уагдæр, æнæфсармдæр, фудцъулуздæр гъуддаг нæма ’рцудæй зæнхæбæл. 
Уоци усми Сурме Аслæнбегмæ ку фæккастайдæ, уæд фур тæссæй, 
ка ’й зонуй, ницъцъæхахст кодтаидæ: мард лæги медбилхудт низзулун код- 
та иуазæги билтæ, æ цæститæ æбуалгъ æрттивд кодтонцæ, е ’знагбæл æхе 
ниццæвунмæ æхе ка ’рцæттæ кæнуй, уæхæн сирди цæститау. Æ бунатæй 
фæггæпп кодта, фелваста къела æма си æ тух-æ бонæй стъол æрцавта. 
— Æ, мæнгард хингæнæг!!! Нуртæккæ дин дæ сæр ниппурх кæн- 
дзæнæн! — æма бабæй æ тух-æ бонæй стъол æрцавта къелайæй: аци хатт 
къелай къах — фиййаулæдзæги стæвдæн — расастæй, фесхъиудтæй æма 
пъолбæл æ тъæпп фæццудæй. Аслæнбег æй къахæй скъуæрдта, æма е 
дæр Сурмей гъæбеси смедæг æй, уордигæй æрхаудтæй æ къæхти бунмæ 
æма уоми банцадæй æ дæрæгъдзæгаййæй. Зæронд уосæ, æнæуингæ стур 
хъазмузбæл хуæцæгау, æ къохтæ æ цæсгонмæ схаста, æ гъæлæс бахæлеу 
æй, æма уотемæй цавддор фестадæй. 
— Ести ма ди фегъустон... — ку ’рсабур æй, уæд загъта Аслæнбег. 
Сурмемæ нæ кастæй, нимдзаст æй, уæдæйти æ къела кæми лæудтæй, 
уордæмæ, дзурдта æхецæн дзорæгау ниллæг гъæлæсæй, æма, хæстуо- 
лæфт ку нæ кодтаидæ, уæд ибæл нецæмæй фæггурусхæ уæн адтæй, — 
ести ма ди фегъустон, уæд гъаст ма ракæнæ, нæ байауæрддзæнæн... нæ 
байауæрддзæнæн... Фуси ’вгæрст ракæндзæнæн кефæндидæр, уæлдай 
мин нæй. Игъосис, Сурме, ескæмæн ести загътай... Дзуапп нæ дæттун... 
— Æз некæмæн неци зæгъдзæнæн... Дæхуæдæг... Хуæздæр уодзæй, 
дæхуæдæг... 
— Æ, зæронд берæгъ! — ниуунæргътæй Аслæнбег. Аци æлгъистæ 
зæронд уоси фæлмæн æгоммæгæсдзийнадæй бунтондæр сирд фестадæй, 
æхе ибæл баскъардта, æ аргъæвни хузæн тухгин æнгулдзитæй ин 
райахæста æ хорх. Сурмейæн ма бантæстæй нигъгъæр кæнун, фал æвеп- 
пайди банкъардта æнахур цийнæ — æ цард кæмæн сæнадæ уй, уомæ 
ма фæззиннуй уæхæн цийнæ, æ мæлæти ’рцуд ку базонуй, уæд. Æдеу- 
гур цæстифæнникъулди бæрцæ рæстæг æма фæййервазтæ зæнхи æмуæз 
хæссуйнаг уæргътæй, дæ фудфунтæй, де ’нæнимæдзæ сагъæстæй, 
дæ зæрдæмарæг æрхунæй, кедæр бæсти æгъдау æма фарнæбæл гъуди 
кæнуни ихæсæй. Бабухсæ, уод есунмæ цæйбæрцæ рæстæг гъæуй? — 
бафæразæ. Аслæнбег ин æ хорхмæ ку фæллæбурдта, уæд ин е дæр фур 
адæргæй е ’тæрттæ райахæста, нур æвеппайди æ къохтæ æ гъæбесмæ 
’рхаудтæнцæ, æхе хæр-хæр ма имæ кæцæйдæр æрбайгъустæй æма ци- 
дæр æрбацæй. Ку ’рæскъиттæй, уæд, фиццагидæр, банкъардта, уæлдæф 
253 

ин ке нæ фагæ кæнуй æма тухуолæфт ке кæнуй. Берæ рæстæг нæ рацу- 
дæй, цалинмæ æ кеми цудæй, уæдмæ. Æ цæститæ ку байгон кодта, уæд 
фæййидта: Аслæнбег бадтæй пъолбæл, æ къæхти цори, æма богъ-богъæй 
кудтæй. Æ бауæр æнæгъæнæй дæр уæззау кудæй стъæлфтæй. 
— Мадæ дæ, мадæ, Сурме, — богъ-богъгæнгæ дзурдта, — негасей 
мадæ дæ, куд дæ рамарон? 
— Æма мæ кæд мадæ хонетæ, — кæунгъæлæсæй рæвдаугæ сдзурдта 
Сурме, — кæд уин мадæ дæн, уæд сумах мæ сувæллæнттæ нæ айтæ? 
Æма æ сувæллæнтти ка нæ уарзуй, е цæй мадæ ’й? 
Аслæнбег дзæвгарæ рæстæг фæккудтæй, уæдта басабур æй. Берæ 
рæстæг ма фæббадтæй пъолбæл сæргубурæй. Уæдта загъта: 
— Гъо, фал дæуæн дæхецæн сувæллæнттæ ес. 
— Ес... — æ сæр батилдта Сурме. 
— Кæрцæй хæдонæ хæстæгдæр... Дæу уотæ фæндуй, æма æз Цæрæ- 
ги бæсти сбадон? Лæгбæл фудбон ку скæнуй, уæд уарзунтæ ’ма нæ- 
уарзунтæй нæбал фæгъгъазуй — хе цар хъазар æй, — Аслæнбег скастæй 
Сурмемæ: æ цæститæ сирди æррадзийнадæй нæуæгæй æрттивтонцæ, 
фал аци хатт уоци æрттивди адтæй хийнæ дæр, æма æ цæсгон кодта 
ходæзмолæ. — Цæрæги бæсти æз цæмæн сбадон? Еуей амонд, дан, ин- 
ней æнамонддзийнадæбæл арæзтæуй. Мæ мæгур сæр мин амæттагæн 
кæмæн æма цæмæн хæссис? Бæдолау мæ ке уарзис, уой туххæй? Е, гъай- 
гъай, кæбæлти хуарзæнхæ ’й мæнæн, фал уæддæр уойбæрцæбæл стур 
нæй, æма мæхе нивонди æрхæссон. Игъосай, Сурме! Дæ хестæр фур- 
ти дин фæййервæзун кодтон. Æма фагæ фæууæд мæнæрдигæй! Цæрæ- 
ги туххæй дзуапдæттæг нæ дæн. Олимпиадæ æхуæдæг загъта, æхуæдæг 
имæ байамудта. Мадта æвдесæнтæ дæр ес. Ци бакиндæуа? Ци сугъ- 
зæринттæ ’ма къæдзилтти кой кодтай, етæ дæ фурти дæр... 
Аслæнбег æ дзурд кæронмæ нæбал фæцæй. Æ цæститæ урух байгон 
кодта æма зундæй цохау никкастæй Сурмемæ. Уæдта æ бунатæй фæг- 
гæпп кодта: 
— Хингæнæг! — райгъустæй æлхъивд дæндæгти ’хсæнæй. — Хин- 
гæнæг! Цæмæй æй зонис? Ци зæгъунмæ гъавтай, Олимпиади кой ку ра- 
кодтай, уæд? 
— Олимпиади кой æз нæ ракодтон... 
Марди ходæзмолæ бабæй низзулун кодта Аслæнбеги билтæ. 
— Мæнæ дессæгтæ! Содзийни цъаси мæ халæн фелвастай. Æнгъæл- 
дæн мин хинттæ скодтай?! Цидæриддæр дæ фæндадтæй, уони мин дзорун 
æма кæнун кодтай. Гипноз! Мæнæ дессæгтæ! Нур дзордзæнæ: æхуæдæг 
басастæй, ци миутæ мин бакодтай, ци мин бадардтай? Гæр, уæхæн лæмæгъ 
дæн, æма мæбæл дæ хинттæ ниххиттæнцæ? Дæ къохи сувæллони гъазæн 
ку фестадтæн! Нецибал гъуди кæнун... Æрдзæй дæмæ, æнæмæнгæ, цидæр 
ес... Йгъосай, Сурме, милици финст дæ? Гипнози тухæ кæмæ ес, етæ ми- 
лици сæрмагонд номхигъди финст æнцæ. Тæккæ исон — дохтуртæмæ. 
Хуцау æ зонæг, нури уæнгæ дæр адæнæн ци фидбилизтæ фæккодтай дæ 
254 

робаси миутæй. Нур балæдæрдтæн, Сирдони ходтæ, сугъзæринттæ, сайта- 
ни къæдзилттæ дæ цæмæн багъудæнцæ, — е дæ кусти метод æй, дæ кусти. 
Ма ’фсæрми кæнæ, зæгъæ, Олимпиади кой цæмæн ракодтай? 
— Олимпиади туххæй æз еунæг дзурд дæр нæма загътон. Хуæздæр 
уайдæ, дæхуæдæг ку зæгъисæ... 
— Æма æз ци зæгъон? — нирдеуагæ кодта Аслæнбег. — Гъа, рай- 
дайæ бабæй дæ таурæхътæ, дæ бацеу-бацеутæ сайтæнттæ ’ма робæсти 
къæдзилтти туххæй, дæ гипнозæй мин хелаги ’взагау мæ сæрихъанз ра- 
дауæ, басор бабæй мæ кæнæ æма дин зæгъон: «Æз, Æдарцти Аслæнбег, 
мæ хуæрæ Олимпиадæй кæдзос нæ дæн, Цæрæги ба, мæгур æ бон, Ху- 
цауи растæй æрахæстонцæ!» Æма цæмæй тæрхондони уотæ зæгъон, е 
дæ фæндуй? Мæ цæуæтæй дин ард хуæрун — уонæй хъазардæр мæнæн 
а зæнхæбæл неке ес — уоци дзубандитæ ми нæ фегъосдзæнæ, дуйнебæл 
еугур магтæ æма йогти сæрдар ку фестай, уæддæр. Фудгæндæ ка ракод- 
та, дзуапп дæр ибæл е дæттæд закъони рази. Е дин мæ фæстаг загъд! 
Сурме сугъдæг тумбул цæститæй кастæй æ размæ æма уидта Аслæн- 
беги тарбун цъæх пинджакæй гæппæл дууæ æнæвæрд сæхтæгей хæццæ. 
— Цо, дæ хуарзæнхæй, цо, — загъта ниллæг, фал федар гъæлæсæй, 
— цо æма дæ къах мабал æрбайвæрæ аци къæсæрбæл. 
— Рандæ уодзæнæн, — бостæхузæй дзуапп равардта Аслæнбег, — 
дæ хæдзарæмæ дин, миййаг, лæборгæ ку не ’рбакодтон, фæдздзурдтай 
мæмæ æма æрбацудтæн. Цæун, не ’хсæн неци дзубанди рауадæй. Æп- 
пундæр неци! Фегъустай? 
Кæцæйдæр имæ зæнхи бунæй фегъустæй Сурмей лæмæгъ гъæлæс: 
— Хуарз. Кæд дæхуæдæг уотæ нимаис, уæд фæууæд уотæ. 
Сурмей цæстити разæй тарцъæх хъумаци гæппæл дууæ æнæвæрд 
сæхтæгей хæццæ æрбайсафтæй æма фæййидта скъаппи фæсте ниллæг 
табуреткæбæл донæйдзаг цинкæ бедира. Бедира æвеппайди фестадæй 
Зæрини идзулгæ цæсгон, æма Сурмей зæрдæбæл æрбалæудтæй уоци 
идард æнæраздæхгæ изæр, Цæрæг иуазгути хæццæ горæтæй ку ’рцудæй. 
Уæд мæнæ аци бедирамæ дугъта æхсир Зæринæ, гъог æй фæссайдта, 
хайуан дæр хийнæ ’й адæймагау, мадта ци ’й, е ’хсирæй ин берæ нæ ра- 
вардта, уæсæн æй аурста. Æ бæдоли ка нæ уарзуй? 
Карз æрхун бунтон æрлæмæгъ кодта Сурмей, е ’уæнгтæ æркалдæн- 
цæ, æма æхебæл схуæцуни фæндæ дæр нæбал кодта — ци адтæй, уомæй 
æхе бакодта æ адгин зæрдæсæттæн имисуйнæгти евгед. Нæбал фегъуста, 
Аслæнбег имæ къæсæрæй куд æрбагъæр кодта, «хуæрзæхсæвæ», зæгъ- 
гæ, уой дæр, дуар æ фæдбæл куд ниггупп кодта, уой дæр. Æрбайсафтæй 
цинкæ бедира дæр æ цæстити разæй, цидæр æрбацæй Зæрини ирайгæ 
цæсгон. Уидта берæ цæсгæнттæ æ алфамбулай — разæй дæр, æ фæр- 
стæмæ дæр, æ фæсте дæр — бæлвурдæй син н’ ахæста сæ кæндтитæ, фал 
сæ цидæр æгъдауæй зудта, сæ алкæций дæр фæсмардта. Етæ æмгъæлæсæй 
дзурдтонцæ, сæ дзолгъо-молгъой Сурме ахæста сæ алкæций гъæлæс дæр 
хецæнæй, кæд син сæ дзубандитæй еунæг дзурд дæр, хецæнæй райсгæй, 
255 

не ’взурста, уæддæр цæбæл дзурдтонцæ, уой лæдæрдтæй. Æма уоци 
цæсгæнттæ, уоци гъæлæстæ сеу æнцæ æма тухгин зелгæ думгау зил- 
дæнцæ, сæ астæу — Сурме, æма æй хастонцæ пакъуй хузæн рæуæгæй 
кумæдæр. Сурме лæдæрдтæй, имисуй уоци дессаги изæр, æ царди амонд- 
гундæр изæртæй еу: Цæрæг иуазгути хæццæ ’рцудæй горæтæй, Зæринæ 
уæд фиццаг хатт æфсийнеуæг кодта æ хæдзари — дугъта гъог; фал ин 
аци хатт имисуйнæгтæ, раздæр-еу куд адтæй, уотæ адгин зæрдæнцойнæ 
нæбал хастонцæ. Уоци идард, æдзох уоци идард изæрæй ци ’мбесонди 
рохс калдæй, е нур цидæрхузти гъæлæстæ æма цæсгæнтти æмæнтъерий 
æмзелдогъи фестадæй зæрдинез, арфдæр æма ин карздæр кодта е ’рхун. 
Сурме лæдæрдтæй, сæйгæ ’й æма ’й æ хуссæн æхемæ ’лвасуй, 
фал æ бон систун н’ адтæй. Æхе ’лгъиста, Зæрини ке рарвиста, уæдта 
Аслæнбегмæ ке фæдздзурдта, уой туххæй, зудта, рæстæг æмбесæхсæвæй 
фæййевгъудта — цирагъ рахуссун кæнун гъæуй, науæд адæни цæстæ 
уинагæ ’й, синхæнттæй еске, е ба æнафони цæуæг æ цæстæ ку ’ривæра 
аци, Хуцауæй æмæ адæнæй æлгъист хæдзари къæразги рохсбæл, уæд 
естæбæл фæггурусхæ уодзæнæй æма гъæубæсти сосо-босойæй некебæл 
бауорамдзæнæй, фал, еуæй, исистун æ бон н’ адтæй, иннемæй ба — 
тæрсгæ кодта æгуппæг мæйдарæй, зумæгон даргъ æхсæвти аци хæдзари 
паддзахеуæг ка кæнуй, æ хурфи зонгитæ æма æнæзонгитæ, мæрдтæ æма 
æгæсти æндаргти римæхстæй ка даруй, уоци саудалингæй. Нæ сæ уидта 
нуртæккæ уоци ’ндæргти, фал æнкъардта, ами ке ’нцæ, æ алливарс зил- 
дæгæй ке лæуунцæ æма бабæй нуртæккæ ке базмæлдзæнцæ, ке схор-хор 
кæндзæнцæ, тарстæй си, кæд æхе, æцæг царди уæхæнæй неци ес, зæгъ- 
гæ, уобæл æууæндун кодта, уæддæр. 
Дуйнебæл æнæрцæугæ дессæгтæ ке нæ фæууй, уой туххæй арæх 
дзурдта æ лæг Геуæрги, æхуæдæг дæр уотæ хъæбæр не ’ууæндтæй, 
адæни ’хсæн ци ’мбесонди æма алæмæти хабæрттæ игъуста, уонæбæл. 
Дзæбæх си не ’руагæс кодта, æрдзи фæлдесонди уæллæй ма æндæр тух- 
тæ ес, е: сайтæнттæ ’ма дæлуймонти æхе цæстæй ка фæййидта, уони 
дзубандитæбæл дæр хъæбæр не ’ууæндтæй. Кæддæр, минкъий кизгæ ма 
адтæй, уотемæй æ фиди фидæ Саулæгæй — гъæуи уомæй нимаддæр лæг 
н’ адтæй — фегъуста, е ’вæлтæрд сабиуод ин бундзарæй ка сæнкъусун 
кодта, уæхæн æгъустиаг хабар. Æма уæдæй, сауæнгæ киндздзон кизгæ ку 
ссæй, уæди уæнгæ ’й æнцойнæ нæ уагъта Саулæги таурæхъ. Адтæй-цид 
уæхæн æхсæвтæ, боницъæхтæмæ, цид, фуртæссæй ку нæ бафунæй æй, 
гъæццоли буни, цид, æхе нинниурста æма, цид, æ зир-зирæй не ’рæн- 
цадæй. Цубурдзурдæй, Саулæг ракодта, сайтани хæццæ куд фембалдæй, 
уой хабар. Æ дзубанди æцæг ке адтæй, уобæл гурусхæ неке кодта, дзурд- 
дзæугæ зундгин лæгбæл гъæубæсти медæгæ некæд неке фæггурусхæ ’й, 
æ рæстдзийнадæ ин æвдесæнæн æма дæнцæн хастонцæ. Æма ибæл адæн 
уотæ хъæбæр ке ’ууæндтæнцæ, е æ гъуддаг бакодта. Ци цау ибæл æр- 
цудæй, е иссæй адæнон царди æцæгдзийнадæ, æ кой райгъустæй еугур 
гъæутæбæл дæр, æма хуæнхæгтæй никки хъæбæрдæр æруагæс кæнун 
райдæдта, сайтæнттæ æма дæлуймæнттæ ке ес, е. 
256 

Гъуддаг адтæй уотæ: Саулæг еунæгæй байзадæй уотари. Дзæбæх 
æрталингæ ’й, арт æрминæг æй, æма ин Саулæг æ цæхæр фунуки буни 
баниурста, зинги цæстæ сæумæмæ куд нæ рахусса, уотæ. Æвеппайди 
имæ кадæр æ номæй æрбадзурдта. Фиййау бадес кодта: аци афони уо- 
тармæ ка ’рбафтудайдæ, гъæу — идард, къахнад ардæмæ тæккæ сæри- 
сæфæни билгæрæнттæбæл цæуй, æма ибæл мæйдари цæунмæ æ нифс 
ка бахаста? Æма кæд еунæг нæй? Кæд абургутæ кенæ къæрнæхтæ ’нцæ 
æма ин æ фонс фæттæрунмæ гъавунцæ? Уæхæн гурусхитæй æ зæрдæ 
фезнæт æй, уосонгæмæ бауадæй, æ хъириймаг радавта, æма æхе ’рцæттæ 
кодта «иуазгутæбæл» исæмбæлунмæ. Фал тæккæ еци усми æ хуæд фæ- 
сте райгъустæй кедæр фæлмæн гъæлæс: «Æ, биццеу, фæттарстæ? Æз ба 
ма мæхецæн дæуæй февæрун нифситæ, мæ зæронд мин, зæгъун, æгади 
бунатмæ не ’руадздзæнæй!» 
Саулæг фæстæмæ фæззилдæй, листæг никкастæй дзорæгмæ æма 
базудта æ зæронд фиди. 
— Баба! — æ фурдес æма тæмæсæй фæгъгъæр кодта Саулæг. — Куд 
æгъдауæй æрцудтæ ардæмæ ауæхæн мæйдари? Лæгæн æ цæстæ ку ра- 
къахай, уæд æй ку нæ фæййиндзæй?! 
— Ау, — бахудтæй зæронд лæг, — феронх ди æй, æз æхсæвигон дæр 
бонау ке уинун? 
«Æма æвеппайди, — дзурдта Саулæг, — мæнмæ уотæ фæккастæй, 
цума æцæгæй дæр мæ фидæ æхсæвигон дæр цæстæй хуарз уинуй, цума 
мæнæй аци хабар æрбайронх æй, æма мæхебæл æрхудтæн». 
— Æма ци ’рцудæй, æхсæвигон ардæмæ æрцæун цæмæн сфæндæ 
кодтай? — бафарста Саулæг. 
— Биццеу, иронх ди фæцæй, æви? — бадес кодта фидæ. — Мах 
уотæ ку бадзубанди кодтан, дæ мадæмæ уæлмæрдтæмæ ниууайæн, зæгъ- 
гæ. Æнгъæлмæ нæмæ кæсуй. 
Саулæгмæ бабæй æвеппайди уотæ фæккастæй, цума се ’хсæн æцæ- 
гæй дæр уæхæн дзубанди адтæй, æрбайронх си æй, фал нур æ зæрдæбæл 
æрбалæудтæй. 
— Æма фустæ ба? Берæгъти амæттаг нин нæ фæууодзæнцæ? 
— Ма тæрсæ, — дзоруй зæронд лæг, — ардæмæ ку цудтæн, уæд мæ 
баслæхъæй федар ниббастон мæ фæрæти ком, æма берæгъæн е ’фсæртæ 
бахæлеу кæнун æ бон нæбал бауодзæнæй. 
Æма уоййадæбæл фидæ ’ма фурт рараст æнцæ уæлмæрдтæмæ — 
уоми сæмæ æнгъæлмæ кастæй Саулæги мадæ; ку рамардæй, уæд ма Сау- 
лæг хуæрзминкъий биццеу адтæй. 
«Мæ фидæ разæй цæуй, æз — æ фæсте, — дзурдта Саулæг, — ледзун, 
туххæй-фудти ’й æййафун, биццеуау уæхæн цæрдæг æма рæуæг сæпп ке 
кæнуй, уобæл дес дæр нæ кæнун: уоци рæстæги, рохсаг уæд, хуссæнæй 
уæлæмæ дæр не стадæй, уæззау сæйгæ адтæй. Æма сайтæнттæ лæгæн 
ци нæ бакæндзæнцæ? Цубурдзурдæй, уæлмæрдтæмæ нæ бахъæрттан, м’ 
амондæн: еу Хуцау мæ исафта, иннæ мæ — табу ин уæд — фæййервæзун 
17 Малити Васо 
257 

кодта. Хабар уотæ рауадæй. Мæ фидæ «тагъддæр», «тагъддæр» код- 
та, минкъий æруолæфун дæр мæ нæ уагъта, æма мæ хъуæцæ калдæй. 
Фæстагмæ мæ цуд догъмæ рахизтæй. «Цурддæр æзмæлæ, — зæгъгæ, 
мæмæ фæстæмæ гъæр кодта мæ фиди зæронд, — дæ мади дин мæрдтæй 
æрмæст фиццаг кæркуасæнтæмæ рауагътонцæ!» Берæ нæ нæбал гъудæй 
уæлмæрдтæмæ, уотæ дин æваст гъæуи кæронггаг хæдзарæй уасæнги уа- 
сун ку райгъусидæ! Æма сайтан æрбайсафтæй. Уасæнгити уасунæй, дан, 
куд тæрсунцæ, уотæ нецæмæй...» 
Гъе, гъе уæхæн хабар радзурдта Саулæг... Уоци цаубæл дууæ бони 
рацудæй, уотæ рамардæй æ сæйгæ фидæ. Æма адæни ’хсæн аллихузон 
дзубандитæ ’ма койтæ сарæх æнцæ. Саулæги фиди уоди, дан, æ бауæри 
цæрун нæбал бафæндадтæй, сайтан, дан, ин æ хузæ радавта, спайда, дан, 
си кодта. 
Киндзи ку ’рцудæй, уобæл мæйæ æви фулдæр рацудайдæ, уотæ Сур- 
ме æ лæгæн басастæй, æ фиди фидæ ’ма сайтани фембæлди хабар ку 
фегъуста, уæдæй ардæмæ æхсæвæ еунæгæй дзæбæх ке нæбал æндеуй. 
Геуæрги Æридони семинари ахургæнгæй бунтондæр атеист ссæй æма, 
гъай-гъай, нæ баууæндтæй Саулæг æма сайтани таурæхъбæл. Æрдзи 
медæгæ ци нæййес, уой хæццæ куд ес фембæлæн? Е æй адæнон фантази, 
æримисæггаг хабар. Фал къæрттæй цъола нæ гæлста. 
— Раст цума дæхуæдæг дæр уоми адтæ æма сайтани дæхе цæстæй 
фæййидтай, уой дзубандитæ кæнис, — худтæй Геуæрги. 
— Æз æй нæ фæййидтон, — нæ састæй Сурме, — фал баба, рохси 
бадæд, мæнгæ дзубанди ке некæд ракодта, уобæл мæ сæр лухмæ дæттун. 
— Ка ’й зонуй... — гъудити ранигъулдæй Геуæрги, — ка ’й зонуй, 
мæнгæттитæ нæ дзурдта. — Æвæццæгæн, æцæгæйдæр фембалдæй сай- 
тани хæццæ. Фал ци уидта, е æцæг н’ адтæй. Е — галлюцинаци хуннуй. 
Æнæнез адæймаг фунтæ куд уинуй, уотæ уоци незæй сæйæг адæн игъал 
уогæй дæр фæууинунцæ, се ’нгæрон дæр ка нæ фæууй, уæхæн аллиху- 
зон адæймæгти, цæрæгойти, сæ сæйгæ сæрихъанзи райгурунцæ æнахур 
нивтæ æма сорæттæ, алæмæти дессæгтæ, игъосунцæ син сæ гъæлæстæ 
æма сæмæ уотæ фæккæсуй, цума æцæг æнцæ. 
Аци уæлæбæл дуйней æгъустаг сосæгдзийнадæ уæхæн хумæтæг 
æма æнцон лæдæрæн разиндзæнæй, уой æнгъæл æ фуни дæр некæд ад- 
тæй Сурме. Геуæргий дзубандитæ имæ ци дес исæвзурун кодтонцæ, е 
уæхæн стур æма æнахур адтæй, æма дзæвгарæ рæстæг исдзорунгъон 
нæбал иссæй, къеххузæй дзæгъæл каст кодта æ уарзон лæгмæ. Æ фиди 
фидæ æма сайтани фембæлд, — æнæгъæнæ коми адæн устурæй, минкъ- 
иййæй ка сæзмæлун кодта, уойбæрцæ зæрдити сосæг таси дзæмбути 
ка дардта, уоци хабар рацæй-рабон æй, æма разиндтæй дæлæмæ дæр- 
уæлæмæ дæр еу адæймаги сæйгæ сæримагъзи сæнтти цъата. Саулæги 
таурæхъбæл баст гъудитæ æма тасæй ке фæууæгъдæ ’й, уомæй фиццаг 
банкъардта æхцæуæн æнцойнæдзийнадæ, цума нури уæнгæ дзæгъæли 
ке фæххаста, уоци уаргъ æ рагъæй рагæлста. Фал уой фæсте æрæнкъард 
258 

æй. Цалдæр бони æ цъухæй дзурд нæбал хаудтæй, æхемæ игъуста. Æма 
кæд хæдзари куститæ кодта раздæрау æназун æма лæмбунæгæй — ка 
’й зонуй, уоци бонти никки разæнгарддæр, никки рæвдзæдæр адтæй 
е ’внæлд, — уæддæр Сурмей бон нæ бацæй æ медуавæр æ лæги лæмбунæг 
цæстæй бафæсвæд кæнун — хæдзари зелæнти-еу ку бацудæй, уæд-еу 
си райронх æй, еске имæ кæсуй, е æма-еу арæх кумæдæр дзæгъæлгаст- 
гæнгæ сахæй байзадæй. Геуæрги æхердигонау лæдæрдтæй е ’ригон бий- 
нойнаги зæрдиуагæ æма ’й еууæхæни бафарста, циуавæр сосæг сагъæс 
дин æвдирзуй дæ уод, цæбæл æрæнкъард дæ, зæгъгæ. Нæуæг киндзæ 
æхе игъæлдзæгæй æвдиста, мæ зæрдæ æнæмегъæ арвæй кæдзосдæр æй, 
зæгъгæ, мæ сæрихецауæй ци баримæхсон, а дуйнебæл уæхæнæй неци ес 
æма неци уодзæнæй. Фал ибæл Геуæрги нæ баууæндтæй. Дуккаг бон ин 
загъта, æмбал æмбалæн куд фæззæгъуй, уотæ — æ дзурди неци домæн 
адтæй, раст цума дзуапмæ дæр не ’нгъæл кæсуй: 
— Ци дæ тухсун кæнуй, уой зæгъæ æма дин фенцондæр уодзæнæй. 
Æ бæллæх дæр уой медæг адтæй, æма, Сурмебæл ци ’рцудæй, уой 
æхуæдæг дæр нæ зудта. Берæ æнахур, æнæзонгæ, æнæном æнкъарæнтæ 
сеу æнцæ æ зæрди, æма уони ескæмæн ци ’взагæй радзора, кæми ссе- 
ра уæхæн дзурдтæ? Сурме тæрегъæд кодта æ фиди фидæн — е, мæгур, 
сæйгæ адтæй, хуæнхбæстæ æ кой дæр кæмæн некæд фегъустонцæ, уоци 
æверхъау незæй, æма ’й еу лæдæрæг н’ адтæй, еу фæккæсæг æ уæлгъос 
не ’рбалæудтæй. Сурме тæрегъæд кæнун райдæдта, тæккæ хъæбæрдæр 
кæмæй тарстæй, уонæн дæр — сайтæнттæн, тæрегъæд син кодта, а дуй- 
небæл æцæгæй ке нæ ’нцæ, уой туххæй. 
Фал æ зонæнгин зæрдæ еугуремæй хъæбæрдæр ристæй, зундæй 
дзæбæх балæдæрун ке нæ фæразта, кæронмæ æхе ка не ’вдиста, уæхæн 
æнахур æнкъарæнæй — цума æвеппайди æхуæдæг дæр, Геуæрги дæр, 
адæн сегас, дуйне æнæгъæнæй мæгурдæр, седзæрхуздæр фæцæнцæ, 
уотæ имæ кастæй. Берæ нæ рахаста е ’рхун нæуæг киндзæн, уоци гъу- 
дибæл уайтагъд фæууæлахез æй æригон тог æма сугъдæг уарзондзий- 
нади стур амонд. Æма киндзæн æ зæлланггæнагæ гъæлæсиуаг, æ ходун 
нæуæгæй райгъустæнцæ хæдзарæй. Фал си некæдбал феронх æй уоци 
æверхъау дзурд: «галлюцинаци». Сурмемæ дзурд æхуæдæг дæр цидæр 
æнахур, æнахъинон цæрæгоййи хузæн кастæй, сайтанæй дæр тæссагдæр 
æма фæливддæр ка ’й, уæхæн. Уоци æверхъау «цæрæгоййæн» сауæнгæ æ 
кой дæр æвзонг силгоймаги зæрди карди цæфи хузæн ка ниууагъта. Гъе 
уомæн ма æй гъуди кæнуй Сурме абоний уæнгæ дæр. 
Æ зæрдæбæл ба ’й уотæ бадардта уоци зиндзорæн æцæгæлон дзурд, 
Геуæрги «галлюцинаци», зæгъгæ, ку загъта, уæд æ цæстити рази æваст 
фестадæнцæ дууæ адæймаги фæрсæй-фæрстæмæ: сæ еу адтæй фудхуз, 
кæрдæги сор халау бордзигко, дууадæсанздзуд кизгæ — кæддæри тух- 
гин тарст æ цъæх хъоппæгъ цæстити æндзугæй байзадæй: иннæ адтæй 
уæйуг лæхъуæн-лæг, æнæдаст, æ къæбæлдзуг сау сæригъунти, æвæц- 
цæгæн, бæх похци нæ раластайдæ, æлвид ин куд некæд адтæнцæ, уотæ 
259 

сæрвасæнæй фаст дæр некæд æрцудæнцæ. Кизги худтонцæ Галя, нæл- 
гоймаги — Цинадзе. Галя æ фиди хæццæ хуæнхбæстæмæ æрбафтудæй, 
медтугъд æнхæст нæма банцадæй, уотæ. Судæй рамæлунæй æндæр 
хуасæ син нæбал адтæй æма сæ райгурæн Уæрæсейæй систадæнцæ, 
къæбæрагор цæунтæ райдæдтонцæ æма сæ сæ уодервæзунгæнæг фæн- 
даг мах коммæ æрбахаста. Кизги фидæ, цубур, къæсхур къулух лæг, æ 
реу медæмæ бахаудтæй незæфхуард ’ма æнæхуæргитæй, берæ нæбал 
рацардæй хуæнхбæсти — чехоткæй рамардæй комахсæни мæййи гъизт 
æхсæвтæй еуеми. Гъæубæстæ ’й, дигорон æгъдаумæ гæсгæ, уæлмæрд- 
гæрон байвардтонцæ, æхсæни хист ин скодтонцæ æма ин рохсаг загъ- 
тонцæ. Æ мæгур седзæр кизги ин сæхемæ цæрунмæ фæххудта зæронд 
Пæсæ — æ еунæг фурти ин уорс хъазахъ æрауигътонцæ æма уæдæй æ 
царди фæстаг бонмæ (цæргæ ба берæ фæккодта) æ саутæ нæбал исиста. 
Æ хæстæгутæ æрцудæнцæ Пæсæмæ æма ин аллифудтæ фæккалдтон- 
цæ, æ хæдзарæмæ æ тоггинти къабазæ ке бауагъта, уой фæдбæл. Пæсæ 
сæмæ неци дзурдта, хæдзари астæу æнцад лæудтæй æма бунмæ кастæй. 
Хæстæгутæ балæдæрдтæнцæ, ком нæ ратдзæнæй, уой æма имæ æрт- 
хъерæнтæ кæнун райдæдтонцæ, хъоди дин бакæндзинан дæхебæл дæр, дæ 
хæдзарæбæл дæр, зæгъгæ. «Пæсæ, ци миуæ кæнис, уобæл рагъуди кæнæ, 
— дзурдтонцæ муггаги хестæртæ, — нæ мæрдтæ нæ ралгъетдзæнцæ, 
дæхе еунæг бæдолæ дæ ралгъетдзæнæй еугурей фиццаг, дæ уодмæ уæхæн 
тæрегъæд ке есис, уой туххæй. Нæ муггаг нин зайраг ма фæккæнæ, адæ- 
ни астæу цæрæн, — не ’нсувæри нин ка рамардта, уони цъаммар тогæй 
игурд æй, дæхецæн кизгæн ке райстай, уоци куййи къæбула дæр!» 
Пæсæ æ дзигготæмæ фæллæбурдта, бæндзуггай сæ тонун райдæд- 
та, æ цæстисугæй сугъд уадæлттæбæл æ нихтæ æруагъта, тогауæдзтæ си 
бакодта, уæдта æ уæледарæс скъудтæ æма фæракитæ кæнун байдæдта. 
Уой фæсте æрхаудтæй æма æхе зæнхæбæл хуаста, æ цъæхахст, е ’рде- 
уагæ, æ богъ-богъæй хæдзари фæрстæ ниррезиуонцæ. Силгоймæгтæ 
имæ февналдтонцæ, фал сæ бон ку нæ бацæй æ басабур кæнун, уæд ин 
нæлгоймæгтæ цалдæремæй æ къохтæ райахæстонцæ, фал уони дæр фæй- 
нердæмæ рагæлста е ’рра тухæй æма ’й уæд ниууагътонцæ æхе барæ. 
Цæйбæрцæ рахастайдæ, ка ’й зонуй, æ агъуди рæстæг, фал æ уоди 
æнæбун гъигæ, æ бауæри ристæй, æ уадæлтти додгæ тогæрхæнтæй, е 
’рдеуагæ, æ богъ-богъæй ку фæррæудæр кодта, уæд æрсабур æй æма 
æ хæстæгутæн нидæнæй загъта: «Фарнæ уæмæ бадзорæд, муггаги 
хестæртæ, уе ’нагъон æнсувæр уи арази æй мæрдти бæсти, æгъдау ин 
равардтайтæ æ фæстаг фæндагбæл, абони дæр ин æ ном не ’ронх кæ- 
нетæ. Уе ’хсæн фæццардтæн мæ зæронди бонтæмæ, комкоммæ уи некæд 
некæмæ бакастæн, фæстæмæ дæр уи некæд некæмæ сдзурдтон, фал 
уæ абони фæрсун: дигорон дигорони некæд рамардта? Æма еске уой- 
йадæбæл æнæгъæнæ адæни æхецæн тоггин рахудта? Биццеуи уруссаг 
тограсуг салдæттæ бабун кодтонцæ, фал сæ хецау нæхердигон адтæй, 
уой дзурдæй ин бакодтонцæ уæхæн æнæрцæугæ миутæ. Уой уæхуæдтæ 
260 

нæ зонетæ? Нур ба мин зæгъайтæ: нæ тоггин ка æй, приказ син ка кодта, 
е, æви еци бардзурд ка æнхæст кодта, етæ? Ма ’вналетæ седзæр киз- 
гæмæ, нецæмæй фудгин æй, æхе мæгурбон æ фагæ æй...» 
Уотæ син загъта æма хæстæгутæ рандæнцæ сæ хæдзæрттæмæ, хъипп- 
сун син некæмæйбал схаудтæй. Дуккаг бон изæрæй нæуæгæй æрæмбурд 
æнцæ Пæси хæдзарæмæ, сæ хæццæ æрбаластонцæ дзæбæх уæриккæ — 
еци стонг æнзти е кæбæлти æгъдау адтæй — ракосарт æй кодтонцæ, æртæ 
къерей дæр куд не скодтайуонцæ, фæдздзурдтонцæ, кæмæ ’мбалдæй, уо- 
нæмæ æма загътонцæ: «Мæнæ аци хæдзари къæсæрæй седзæр кизгæ æ 
къах æрбайвардта, нæ муггагбæл нæуæг адæймаг бафтудæй, Пæсæн — 
кæнгæ кизгæ, махæн — хуæрæ — æнсувæр, æма аци æртæ къереемæй 
Хуцаумæ баковæн, цæмæй нæбæл уоци гъуддаг рæсугъдæй бафедауа, мах 
дæр си зæрдирайгæ куд фæууæн, е дæр нæ хе муггагау куд бауарза!» 
Сурме бахæлар æй Галяй хæццæ — æнгæрттæ адтæнцæ, бауарзта 
ин æ дессаги зартæ — сæ дзурдтæ син æгасæй кæми лæдæрдтæй, фал- 
еу сæ рæсугъд азæлди æнахур æрхун æма æнкъарддзийнадæй æ зæрдæ 
исунгæг уидæ... 
Уой фæсте Галя горæтмæ ахур кæнунмæ рандæй æма хуæнхбæсти 
нæбал фæззиндтæй. Ци фæцæй, уой Сурме абони дæр нæ зонуй... Ци- 
надзе ба адтæй Рацъæй, гурумухъ, фал хæларзæрдæ, цалдæр гурдзиагей 
хæццæ ихуæрсти кустонцæ гъæубæсти, даргъ хирхитæй нæзи гъæдтæ 
дæргъæмæ фастонцæ фæйнæгæн. Гъе æма еци дууæ бунтон фæйнæхузи 
адæймаги фæрсæй-фæрстæмæ лæугæ Сурмей цæститæбæл ку рауайун- 
цæ, уæд цидæр æгъдауæй фестунцæ уоци æверхъау дзурд — галлюци- 
наци. Сурме нецæй туххæй сарази уайдæ аци дзурд ескæмæн зæгъун- 
бæл, фал æй гъæрæй ку сдзоридæ, уæд си рауаидæ «галяцинадзе» — æ 
рагон дууæ зонгæй нæмттæ кæрæдзебæл бастæй. Мæнæ нуртæккæ дæр 
æ цæститæбæл уайунцæ седзæр уруссаг кизгæ ’ма уæйуг гурдзиаг лæ- 
хъуæнлæг, фал Сурме архайуй æндæр нези ном æргъуди кæнунбæл. Кæд 
уоци незæй сæйгити, Аслæнбег куд зæгъуй, уотæ æцæгæйдæр милици 
киунуги финсунцæ, уæд е ци хъилма уодзæнæй, æви ма галлюцинаци- 
йæй дæр тæссагдæр нез ес, уæд уой æверхъаудзийнади къæпхæнтæбæл 
банимайæн куд нæййес. Æма кæд æцæгæйдæр Аслæнбег раст дзоруй — 
ахургонд адæн гъуддæгтæ хуæздæр лæдæрунцæ, уæд æцæгæйдæр сæйгæ 
æй æма ’й æхуæдæг нæ лæдæруй. 
Мæгур бабайæн дæр æхемæ æ зæрдæ нецæмæй æхсайдта, гъæу- 
бæстæ дæр ибæл некæд нецæмæй фæггурусхæ ’нцæ, се ’хсæн раст лæ- 
гæй кадæ ’ма ради хæццæ фæццардæй. Æма кæд сайтан нæййес аци 
æцæг дуйнебæл — еугур ахургонд адæн дæр уотæ зæгъунцæ, киунугу- 
ти дæр æй финсунцæ, скъоладзаути дæр уобæл ахур кæнунцæ, — уæд 
æвæццæгæн, сайтæнттæн еци æверхъау нез æй сæ мадæ, ниййеруй сæ, æ 
цæхæри ке сфицуй, уоци сæнттæцæгъдæг сæрихъанзи... Æндæр кæцæй 
фæззиннунцæ? 
Сурмей сæрихъанз гъезæмари бахаудтæй, уæдæйти Аслæнбег ци 
нæуæг нези кой кодта, уой ном æргъуди кæнунбæл, фал ин й’ аууон- 
261 

бæл дæр нæ хуæст кодта: дигорон æвзаги уоци дзурди ’нгæс ка адтайдæ, 
уæхæнæй неци зудта зæронд уосæ. Æма æрахæссун ке нæ фæразта, уоци 
сау дзурдæй æверхъау сирдæй ледзæгау лигъдæй æ медгъудити, лигъдæй 
æ аргъæутти мæсугмæ — æ рохсдæр, æ амондгундæр имисуйнæгтæй 
конд бæстæмæ, уоци æнæраздæхгæ изæрмæ. Цæрæг горæтæй иуазгути 
хæццæ ку ’рцудæй, Зæринæ ба гъог ку дугъта... Фал ервæзунгæнæг мæ- 
сугмæ æнхæст нæ хъæрттæй, нæ ’й уагъта медæмæ бахезун æма æхе ба- 
римæхсун, æверхъау нези ном æргъуди кæнунбæл ци гъезæмарæ кодта, 
е. Никки ба ма лæдæрдтæй, æ зунд дзæгъæл фудæбонæ ке кæнуй, уоци 
æнæхайир дзурдæн æ фæд дæр ке не ’ссердзæй, æма уомæй æ уодхар 
кодта карздæр æма æгъатирдæр. 
Æвеппайди дуар æрбахуастæадтæй, æма фестъæлфтæй, фур тæссæй 
райгъустæй æ зæрди гупп-гупп... Фал уоци усми кæмидæр æ зæрди арфи 
ниййазæлдæй хуæрзæнгорæггаги гъæри хузæн гъæлæс: «Е уодзæй!» Æн- 
гъæлдæн бабæй аци ’хсæвæ дæр фæййервæздзæнæн, зæгъгæ, куд рагъу- 
ди кодта, уотæ къæсæрæй æрбахизтæй Зæринæ. Тæрвази фæлгæт дуари 
æрбайгони хæццæ фæррохс æй — бон цъæхтæ кодта. 
ХЫП 
— Ци кæнис, Сурме? — тарст хъурихаттæй къæсæргæронæй бафар- 
ста Зæринæ. — Сæйгæ дæ? Ести ди ресуй? 
Сурмебæл æрбакалдæй гъизт сæуми уазал, фал ин е адтæй дзенети 
уоддзæф. Зæринæ æ пъæлито фелваста, рагъæнбæл æй æрауигъта, бацу- 
дæй Сурмемæ, æ уазал арм ин æривардта æ тæрнихбæл: 
— Сæйгæ дæ, хъæбæр тæвдæ ’й дæ тæрних. Бæргæ дин дзурдтон, 
еунæгæй дин нæййес хæдзари уадзæн, фал мæмæ нæ байгъустай. 
Зæринæ ин уайдзæф кодта æви тæрегъæд, уой æ гъæлæсиуагæй 
балæдæрæн н’ адтæй. 
— Кизгæ... — бунтон лæмæгъ гъæлæсæй сдзурдта Сурме, æ къох ин 
æ дууæ къохемæй райста, æ реумæ ’й нилхъивта, — ма мин тæрсæ, неци 
мин уодзæнæй. Тæвдæ мæмæ нæййес, е дæуæн дæхе къохтæ уазал æнцæ, 
аци гъизти дор фæркитæ ку хауй. Мæн туххæй æхсæвæ хусгæ дæр ку 
нæбал кæнис... Ци дин кодтон дæуæн ба, цæбæл мæ марис гъезæмарæй? 
— Цитæ дзорис, Сурме... — фæттарстæй Зæринæ. 
— Ниууадзæ мæ, ниууадзæ мæ, æма еуæрдæмæ никкуйти уон, — 
дууæ ставд цæстисуги фæлорс ростæбæл æрфæд кодтонцæ. — Дæхе уод- 
харæй мабал марæ мæн туххæй. Æз Хуцау æма адæнæй æлгъист дæн, фал 
мæмæ мæ уодесæг, дæлдæр ниххауа, нæ цæуй!.. Æгæр берæ фæццард- 
тæн æнæуойдæр аци дуйнебæл. Мæн хузæнттæн Хуцау берæ цæрæнбон 
гъæуама ма дæтта. Мæн хузæнттæ, сæхуæдæг дæр æй нæ фæллæдæрун- 
цæ, уотемæй хæлхъой æма æлгъист хæссунцæ цардæн. Амонд уонæмæ 
нæ хауй, уомæн æма ’й адæн кæми агорунцæ, уоми нæй, фал бунтон 
æндæр рауæни. Фал еугуремæй æнамонддæр ба уомæй æнцæ, æма сæ 
262 

къабæзтæ, сæ тог, се стæг, сæ хæстæгутæ, сæ уарзон адæн дæр уони бæл- 
лахæй æнамонд исунцæ. 
Зæринæ фуртухстæй ци ракодтайдæ, уой нæ зудта, сахæй лæуд- 
тæй Сурмей сæргъи. Уæдта фæккомкоммæ ’й æ къæхти буни къеламæ, 
исиста æй, æ къæхтæбæл æй æрæвардта, фал е еуæрдæмæ фæкъкъолæ ’й 
æма æ цъæстæгонд фанерæй конд бадæни фæлгæти тегъæ пъолмæ æр- 
хаста. Зæринæ ’й нæуæгæй ку фелваста, æрмæст уæд бафеппайдта, еу 
къах ибæл ке нæййес. 
— А ба ци кодта? — десгæнгæ бафарста, æхуæдæг къела, къах ибæл 
кæми н’ адтæй, уоцирдигæй пеци фарсбæл куд æнцойнæ кодтаидæ, уотæ 
исæвардта. 
Сурме дзуапп нæ равардта. Зæринæмæ уотæ фæккастæй, е ’нкъард 
гъудити ранигъулдæй æма ’й нæ фегъуста, зæгъгæ. Нæбал æй бафарста. 
Æндæр къела райста, хæстæг æй æривардта Сурмемæ, сбадтæй. Сæ уæр- 
гути сæртæ кæрæдзебæл æмбалдæнцæ. Бæдоли миуæ, хеуони æрбамбæлд 
нæ бауорæдта зæронд уоси зæрдæ, æ цæститæ бабæй дони разилдта. Берæ 
рæстæг уотемæй фæббадтæнцæ, сæ сæртæ сæ дууæ дæр бунмæ æруагъ- 
тонцæ, цума кæрæдзей цæститæмæ кæсун æфсæрми кодтонцæ. 
— Сурме, — æрæгиау сдзурдта Зæринæ, æ арм æривардта зæронд 
уоси уæрагбæл, — медæгæй дæ цидæр маст хуæруй... Æма ’й кæмæн 
зæгъай, е нæййес... 
Сурмей зæрдæ нæуæгæй сунгæг æй, — æцæгæйдæр, æ зæрди фæстаг 
зæгъуйнаг æ бæдæлттæй фæстæмæ кæмæн зæгъа? Æма си æ цори ку 
неке ес, сæ еу кæмидæр идард Уæрæсей æхецæн бундор скодта, феронх 
си æнцæ æ гъæубæстæ, æ адæн, е ’взаг, æ фиддæлти æгъдæуттæ, иннæ 
уомæй æнамонддæр — æ фиди фæццо æма ма ’рцой фæндагбæл ран- 
дæй; Хуцауи рæстæй ахæстони бадуй. А дуйнебæл ма ин еунæг уодфæх- 
хуæцæн байзадæй — Зæринæ, фал ин е тогæй хæстæг нæй, е ’намон- 
ди уаргъ ин æ кизгон усхъитæбæл куд сæвæра, ци ихæс си даруй? Уоци 
гъудити зæрдæмарæн зин, æхсæви æнæхуссæг фæстаг бонти æ уод ци 
гъезæмæртти хай фæцæй, уонæнти нæбал бауорæдта Сурме — тæфсæ- 
гæй резæгау ризтæй, æргон гъæрзун райдæдта: 
— Цидæр кæнун, кизгæ... фенхус мин кæнæ... Кæд ма хуссæнмæ ба- 
ервæзинæ... 
Зæринæ ин фенхус кодта систунмæ, фал уат конд нæй, уой рауидта 
æма ’й нæуæгæй æрбадун кодта. 
— Минкъий бафæразæ, нуртæккæ... — æма, хуссæнмæ бауадæй, 
фал æй Сурме бауорæдта: 
— Барæнай, кизгæ. Уæртæ иннæ уати къамод байгон кæнæ, ’серæ 
си хуссæнти медæггаг дзаумæуттæ... Нæуæг æлхæд æнцæ... Мæхеуонтæ 
дæр кæдзос æнцæ, фал... 
Уоци бон изæрæй, фæсуроктæ, Зæринæ сæхемæ дæр нæбал баздахтæй, 
уотемæй ссудæй Сурмей хæдзарæмæ, æхецæн федарæй загъта, ахсæвæ ’й 
еунæгæй нæбал ниууадздзæнæн, зæгъгæ. Æ хæццæ рахаста фарæстæймаг 
263 

къласи скъоладзаути тетрæдтæ. Сæ контролон куститæмæ син сæйги сæр- 
гъи æхсæвбадæни рæстæг лæмбунæг æркæсдзæнæй. Фал Сурме нæ арази 
кодта кизги батухсун кæнунбæл, нецибал мин æй, фæдздзæбæх дæн, зæгъ- 
гæ. Æ гъæлæсиуаги рæвдуд цæйбæрцæ адтæй, уой бæрцæ си адтæй федар 
фæндæ дæр. Зæринæ ’й баййафта æ бæрæгбони дарæси, бонивайæнти ’й 
бадгæ кæми баййафта, уоми — пецæй хуссæни астæу. 
«Кæд ескæмæ ’нгъæлмæ кæсуй», — фæггурусхæ ’й Зæринæ. Пеци 
’нцойнæ лæууæг саст къеламæ бакастæй æма æ зæрдæ ниссæххæтт 
ласта, æ сæр ибæл разилдæй, æхуæдæг дæр æй нæ балæдæрдтæй, уо- 
темæй нигъгъæр кодта: «Уоци æнаккаг адтæй!» Æ цæститæбæл рауадæй 
Аслæнбег, æ билæскъелæ идзулд, е ’дзæсгон цæстингас. Æнæуинон- 
дзийнадæй радæнгæл æнцæ æ хорхи уадиндзитæ, уолæфун ин фæззин 
æй. Æ зæрдæн цидæрхузи æгъустаг сосæг ке раргон æй, уобæл дзæбæх 
не ’ууæндтæй æма дзуаппæнгъæл æгуппæгæй кастæй Сурмемæ. 
— Е, е... — æ сæр батилдта Сурме, лæдæрдтæй, Зæринæ ке кой 
кæнуй. Æ цæститæ æрæхгæдта, цума уæлгъæдæй рафунæй æй. Ку рака- 
стæй, уæд загъта: — Е адтæй, мадта æндæр ка? Дæ зæрдæ де ’вдесæн, 
зæгъуйнаг дин æй н’ адтæн, фал ма мин нур ци гæнæн ес? 
Сурме дзойдзойгæнгæ систадæй, фал æ бон лæуун н’ адтæй æма 
фæстæмæ сбадтæй æ бунати, амменæгæнгæй куд фæккæнунцæ, æ къох- 
тæ кæрæдзебæл уотæ райвардта æ гъæбеси æма загъта: 
— Стур еунæг Хуцау, бахатир мин кæнæ. Райсæ къариндас æма гæ- 
гъæди, райсæ æма финсæ, мæ бони радæ. 
Зæринæ балæдæрдтæй: Сурме Цæрæгмæ писмо рарветунмæ гъавуй. 
Рацудæй уатæй æма минкъий фæстæдæр фездахтæй тетрад æма авторуч- 
ки хæццæ. 
— Финсæ, — загъта Сурме æма æ цæститæ бацъундæ кодта. Цума 
фунæй рацæй, уоййау дзæвгарæ рæстæг нецибал исдзурдта. 
Зæринæ æрбадтæй хумæтæг уорс хъумацæй æмбæрзт минкъий цуп- 
пæрдегъон стъоли уæлгъос, æхе æрцæттæ кодта финсунмæ æма æнгъæл- 
мæ кастæй. 
— «Цæрæг, — цума ин æхемæ дзурдта, уоййау райдæдта Сурме æма 
æ цæститæ сабургай байгон æнцæ — сугъдæнцæ цидæр æнахур æвеллон 
нифсæй, ци уа, е уæд, зæгъгæ, фурзæрдæсастæй цифæнди тæссаг къах- 
дзæфмæ дæр цæттæ ка фæууй, уæхæн адæймаги цæститау. — Цæрæг, 
дæумæ дзорун, мæ биццеу!.. 
Æз сумахæн уæ мадæ дæн. 
Нур дæ тæрхонгæнæг æвæрун æма мин мæ хабæрттæмæ лæм- 
бунæг байгъосæ. Тæрхон кæнæ, мадæ дин ке дæн, уой феронх кæнæ. 
Мæнæн мæ зунд уойбæрцæ нæ ахæссуй, цæмæй аци дуйней гъуддæгтæ 
балæдæрон, ду ба ахургонд дæ, берæ киунугутæ бакастæ — киунугутæ 
ба зундгин адæн финсунцæ... Мæ хабæрттæмæ бал байгъосæ. Цæветтон, 
Сабани фидæ Созурухъой мах нæ рамардтан. Созурухъо уин уæ фиди ку 
æрахæссун кодта, уæд уомæй мæйи фæсте фæххилæ ’й æ синхаг Дзасбол- 
264 

ти Афаййи хæццæ — дæ хуæрзгæнæг Солтани фиди хæццæ. Бартхъерæн 
имæ кодта: «Æз дæ Сибири къæйтæбæл ку нæ сæмбæлун кæнон, уæд мæ 
мæрдтæ дæ мæрдтæн хæрæггæсæй фæххæтæнтæ!» 
Уоци хилæ æрцудæй гъæуæй гъæди астæу фæндагбæл. Дууæ нæл- 
гоймаги нæ разæй цудæнцæ сæ бæхуæрдунти фæдбæл, æз æма Афаййи 
уосæ Дайра ба еу-дæс къахдзæфи фæстæдæр цудан мæ хæрæгуæрдуни 
фарсмæ. Нæ зонун, цæбæл фæххилæ ’нцæ... Æз фæстæмæ раздахтæн 
гъæумæ цидæр æфсонæй, райстон уæ фиди цауæйнон топп, уæрдуни ’й 
баримахстон æма нæуæгæй рараст дæн гъæдæмæ. Ссердтон уæ тоггини 
— Æдарцти Созурухъой æ фæрæти гъæрмæ гъæди, — æрмæст уæ фиди 
туххæй æй маруйнаг н’ адтæн. Нæ гъæуи нин ке фæхходуйнаг кодта æма 
ма кæмæдæрти дæр ке ’взиста, уой туххæй ин скодтон мæлæти тæрхон. 
Мæн фæндадтæй нæ адæни знаггадæдзийнадæ ’ма хæрандзийнадæй 
фæййервæзун кæнун. 
Нигъгъавтон къотæрти аууонæй Æдарцти Созурухъомæ, — е уæд 
тамаку здухта æма æнцад лæудтæй — æ тæккæ сæр ин ’ссердтон топпи 
кæсæнæй... 
Фал... Силгоймаг силгоймаг æй... Топп æма кардæй игурцæй тарст 
æй... Мæхемæ не ’ссердтон мæнгвæдæг æрбалхъевуни гъомус. Зæнхæбæл 
ниддæлгоммæ дæн æма фурмæстæй кудтæн... Уоци бон балæдæрдтæн, 
царди ци фудцъулуздзийнадæ ес, уой нихмæ æндæр хузи тох кæнун 
гъæуй — силгоймаги фарнæй... 
Систадтæн, фæццæйцудтæн мæ уæрдуни ’рдæмæ. Æма æвеппай- 
ди райгъустæй æбуалгъ гæрах. Æдарцти Созурухъо æрхаудтæй... Мин 
къий фæстæдæр æ уæлгъос фæззиндтæй Дзасболти Афай, æ топпи хæтæл 
ма хъуæцæ калдта... Уæдта мæ тæккæ рази цидæр къотæрти базмалдæй. 
Куд нæ фæттарстайнæ, нигъгъæр кæнунмæ мæ берæ нæбал багъудæй. 
Кæсун, æма мæмæ æ уæргутæбæл æрбабуруй Дайра. Неуй, æ дзигготæ 
бæндзуггай рæдовуй. Ниттухстæй мæ къæхтæбæл, æхе мæ мæрдтæн 
ниффæлдиста, дууæ муггагей тоги ма сæвдулун кæнæ, ци фæййидтай, 
уой ма сгъæр кæнæ, зæгъгæ. 
Уойфæсте Æдарцти æртæ фурти мæ хестæр биццеуи гъæди куд 
æрахæстонцæ, Аслæнбег æй куд фæййервæзун кодта, уони зонис... Фал 
ду нæ зонис, дæ еунæг æнсувæри дин æ фиди уæзæгæй куд фæссурд- 
тон... Сæрустур адтæй биццеу, æ сæрмæ нæ хаста тæпподау æ райгурæн 
бæстæй фæлледзун... Фал æй æз лæгдухæй фæссурдтон... Гъай-гъай, 
тæрсгæ ин кодтон. Фал уомæй хъæбæрдæр ба тарстæн мæ соми феха- 
лунæй. Синхæнттæ кæрæдземæ ку фæууонцæ, гъæуи знаггадæ ку стух- 
гин уа... Æма лæгмари ном махбæл байзадæй... Уæлдайдæр биццеуи 
фæллигъди фæсте уобæл гурусхæ дæр некебал кодта... 
Æз мæхе хуардтон мæ бæдолæбæл, фал уойхигъд гъæубæстæ 
æрсабур æй, синхæнттæ хæларæй цардæнцæ... Фал мах адæни ’хсæн 
лæгмарти ном дæр куд хастайанæ? Æдарцти инæйнон цæстингаси буни 
дæр кæдмæ цардайанæ? Мæ биццеу æ фиди хæдзарæй ке фæххауæггаг 
æй, уой кой нæбал кæнун — уой мин неке ниббæлсдзæй... 
265 

Сфæндæ кодтон Æдарцтæн нæ рæстдзийнадæ равдесун... Фал е дæр 
мæ къохи нури уæнгæ нæ бафтудæй... Тугъд райдæдта... Уæдта тугъд 
фæцæй... Адæн ма махбæл адтæнцæ? Уойфæсте... Дзасболтæй ами ка 
цæруй, уомæн дууæ фазони райгурдæй. Куд син фехалдтайнæ сæ ций- 
нæ, ци фудгин æнцæ сувæллæнттæ, кæрæдземæ фудæнхæ цæмæн хæс- 
сонцæ?.. Фал мах дæр адæни ’хсæн цæрун ку гъæуй, махмæ дæр сувæл- 
лæнттæ ку ес æма ку уодзæнæй... Æрæги бабæй ниццудтæн Æдарцтæмæ 
ме ’лгъист сосæгдзийнади хæццæ... Фал сæ синхæгтæ — Дзасболтæ — 
аразтонцæ нæуæг хæдзарæ... 
Дуйней кондæн балæдæрун фæткæ нæййес... Фал тæккæ дессагдæр 
е æй, адæймаг лæгъуздзийнадæ æ сæрмæ ке æрхæссуй... Уомæн æппун- 
дæр балæдæрæн нæййес... Цæмæн хаста раст адæнбæл цъухтæ Æдарцти 
Созурухъо? Ци ’й гъигæ дардтонцæ? Æма кæсис, еунæг лæгъуз лæг æ 
фæдбæл цæйбæрцæ фудæнхæ ниууагъта... 
Фал кæд лæгъуз лæги бон берæ ’й лæгъуздзийнадæ аразун, уæд гъæ- 
уама хуарз лæги бон ба никки фулдæр уа хуарздзийнадæ хæссун адæнæн... 
Æрхæсдзæнæн дин еу таурæхъ: «Берæ фæццудæй мæгур лæг рæст- 
дзийнадæ агорæг. Æппунфæстаг ин байамудтонцæ Хуцауи хæдзарæ, — а 
дуйнебæл цидæриддæр цæуй растæй, хæранæй, уони фæлдесонд уорди- 
гæй цæуй. 
— Рæститæ нæ кæнис, — загъта мæгур лæг Хуцауæн, — расти зу- 
лунæй не ’взарис, расти бафхуæрис, зулун фæййервæзуй. 
Хуцау неци дзурдта, фал нимæтин æхсæй æртæ хатти æрцавта зæн- 
хæ, æма мæгур лæги цори фестадæй мулдзугути зобат. Бæгънæг зæн- 
гæ мулдзугæй райдзаг æй, еу æй фехсилкъæ кодта. Лæг фæллæбурдта æ 
къахмæ, æ къохæй æуурста, кæми ин фæххуæстæй, уоци бунат. Берæ 
мулдзугутæ мæрдтæй æрæгъзалдæнцæ æ зæнгæй. 
— Цæмæн сæ рамардтай? — бафарста Хуцау. 
— Фæххуæстæнцæ мæбæл, — дзуапп равардта мæгур лæг. 
— Дæубæл фæххуæстæй æрмæстдæр еунæг, фал, уоци еунæг кæци 
адтæй, уой нæ базудтай, растæй, зулунæй сæ нæбал равзурстай. Мæн 
гъуддаг дæр уотæ ’й, — еу зæнхон лæгъуз миуæ ракæнуй, æ азар ба ба- 
содзуй берети...» 
Гъе уотæ, биццеу, Хуцауи тæрхонмæ кæсун нæ гъæуй, лæгъузти 
хæццæ гъæуама адæн сæхуæдтæ тох кæнонцæ, ка куд арæхсуй, уотæ. 
Мæ бон ци адтæй? Æз дзедзе дарун æма къæбæр кæнун зудтон. Фал 
е æгæр минкъий гъуддаг адтæй царди фудуинддзийнæдти нихмæ. Æма 
уæд сумах, сумах, мæ бæдолитæ, мæ фæрстæ уин фехæлонцæ, нивондæн 
æрхастон дуйней фарнæн, — æндæр мæмæ нивондаг неци адтæй... Фал 
уæбæл уойбæрцæ мæ барæ цæуй æви нæ, уобæл ба нæ рагъуди кодтон... 
Æма нур тæрхон кæнæ дæхуæдæг... 
Нæ гъæубæсти æрцудæй, нури уæнгæ ка нæма æрцудæй, уæхæн фуд- 
цъулуздзийнадæ... Е дуйнебæл ку райгъуса, уæд нæ ном федиссаг фæуу- 
одзæнæй. Фудцъулуздзийнадæ ка бакодта, уони нæмттæ феронх уо- 
266 

дзæнæнцæ, фал, е кæми æрцудæй, уоци гъæу ’ма адæни ном ба некæд... 
Зæгъун дин, ци ’рцудæй, уой: Æдарцти Сабани кизгæн батухæ кодта е 
’рвадæ Æдарцти Аслæнбег!..» 
Зæринæ тарст гъæр фæккодта, фурадæргæй фæллæбурдта æ 
ростæмæ, æ къохти нихтæ си расагъта, цума сæ æртонунмæ гъавуй, æма 
уотемæй бандзуг æй, фезмæлун дæр нæбал æндиудта. Урух игон цæсти- 
сугæй идзаг цæститæй кастæй хуссæнмæ. Фал Сурме неци уидта æма 
неци игъуста. Уомæй раги феронх æй, хæдзари ма кадæр ке ес, — е ду- 
аргæрон уинуй æрмæст Цæрæги æма дзубанди дæр уой хæццæ кæнуй... 
«Аслæнбег нæ ервæзунгæнæг ку æй, куд æй банимодзæн? Фал ин 
ниххатир гæнæн дæр ку неци хузи ес. Уæхæн уæззау гъуддаги рази 
лæууæн мах...» Ци зудтон, уой дæмæ ниффинстон, Цæрæг. Нур дæ- 
хуæдæг тæрхон кæнæ. Ку дин зæгъун, æз берæ цидæртæ нæ лæдæрун... 
Рагъуди кæнæ дæхуæдæг: гъæубæстæбæл зин ку æрцудæй, уæд 
дæуæн ледзгæ æй? Кæд дин дуйней фарнæ ести хуарздзийнадæ иснивæ 
кодта, уæд е дæр ами, дæхе адæни ’хсæн хуæздæр исфедаудзæнæй... 
Берæ мæститæ, берæ зинтæ бавзурстон æз мæ царди. Фал мæхе æна- 
монд некæд рахудтон — ци адæни хæццæ цæрун, уони фæрци цудтæн 
мæ къæхтæбæл, уони фæрци сгъомбæл кодтон сумах дæр. Дæ зæрдæ ма 
ходæд гъæубæстæбæл, еугай адæймæгти фудæнхæй адæни фарнæ тух- 
гиндæр æй... Е дин мæ фæстаг фæдзæхст...» 
— Кизгæ, цо нур дæ хæдзарæмæ, æнафонæ ’й. Мæн туххæй бабæй 
æнæхуссæг фæууодзæнæ, дæу ба косун гъæуй сувæллæнтти хæццæ, уæл- 
дайдæр нуриккæнтти хæццæ архайунæй зиндæр ци ес? 
— Мæнбæл ма тухсæ, Сурме, — дзуапп ин равардта Зæринæ, — 
нæхемæ дæр мæ хуссунмæ нæбал раевдæлдзæй, мæнæ скъоладзаути те- 
трæдтæ мæ хæццæ рахастон, исон син гъæуама зæгъон, ка куд ниффин- 
ста, уой. Ма тæрсæ, нæ дæ бахъор кæндзæнæн, мæнæ стъоли тегъæмæ 
сабур баддзæнæн æма мæхецæн косдзæнæн. 
—Ох, кизгæ, æппундæр мæбæл нæ ауæрдис... Кæд ду мæн гъигæдарæг 
дæ, уæд ма мæ уодбæлхуæцæг уагæр ка уодзæй? Ци ди ’й сосæг кæнон, 
хъæбæр мæ фæндуй, ахсæви мæ хæццæ ку байзаисæ æма дин дæ уолæфт 
мæ дæлфæдтæй ку игъосинæ... Фал дæлæ дæ къохи ке дарис, уоци гæгъæ- 
дийæй тæрсун... Æгæр æверхъау æй, мæ бони радæ, æгæр, æгæр æвеллон 
финститæ си ес. Нæ мæ бауадздзæй фунæй кæнун, ами, мæ хæдзари æй, 
уой ку зонон, уæд. Хæссæ ’й ардигæй, баримæхсæ ’й. Цæрæгæн дæр маци 
ской кæнæ. Ма батагъд кæнæ... Æнгъæлмæ кæсун дæ цæйбæрцæ багъæу- 
дзæнæй, уой неке зонуй, фал, гæгъæди равдесуни рæстæг ку æрцæуа, уæд 
уой базондзæнæй дæхе тог — де ’дзард мадæ Борæтий тог. 
Зæринæ рандæй, Сурме ба æнгъæлмæ кастæй. Бæлвурдæй зудта — 
æнæрбацæугæ ин нæййес. Æ зæрдæ ’й нæ фæссайдта. Аци хатт Аслæн- 
бег фæззиндтæй æмбесæхсæвæ, æдосау хуæрзарæзт æма хуæрздастæй, 
æрмæст аци хатт калдæй æ арахъи тæф, æвæдзи си кæмидæр дзæбæх 
раниуазта. Уогæ е ’ндаг бакастæй ниуæзтгуни хузæн н’ адтæй. 
267 

— Цæй, райдайæ бабæй! — е ’рбацудæй æ гъæрдзурд фæрраздæр 
æй. Абони Зæринæ кæбæл бадтæй, уоци къела æрбайста, стъоли фарсмæ 
’й æрæвардта æма хæдзари ’фсийни комкоммæ æрбадтæй. — Райдайæ, 
зæгъун, мæ къобалæбæл мин ауиндзæн бæндæн къумæлхийгондæй ба- 
гæлстай, мæнæ байраг бæхбæл архъан куд багæлдзунцæ, уотæ. Ралва- 
сæ ’й, цæй, цæмæ ма кæсис? Æви мин тæрегъæд кæнис? 
— Хуцау нæ дæн, тæрхони лæг дæр нæ дæн. Силгоймаг дæн, мадæ. 
— Ма-а-дæ дæ, мадта ци дæ! — Зæринæ æ уодхæссæг кæмæй фæй- 
йидта, уоци билæскъелæ ходæзмолæ базмæлун кодта Аслæнбеги уазал 
ростæ. 
Мур «а»-й даргъ райвæзти адтæй æнæхатир айуан æма уомæн ник- 
кæрзтæй Сурмей зæрдæ, цума ин еске æ содзгæ гъæдгинмæ содзийни 
циргъæй февналдта. Æ хед ракалдæй, æхемæ æгадæ æркастæй, æнæни- 
мад адæймаг. 
— Ду мадæ дæ, фал мæн мадæ нæ дæ, — æ дзубанди идарддæр 
кодта Аслæнбег, æцæг «а» иннæ мурти ’хсæн нæбал фæгъгъолон кодта, 
— мæхе мадæ мин фагæ нæй, æви адæнæн дугай маддæлтæ ес? Маке 
мин кæнæд мади миутæ, мæхе мæгур ниййергутæ нæбал æнцæ æма сæ 
не сæгадæ кæндзæнæн, некæбæл сæ баййевдзæнæн... Фал кæд æцæгæй 
дæр мадæ дæ, уæд дæ цæуæтæй еуей исæфтмæ цæмæн бæллис, цæмæй 
иннæ фæййервæза? Цæмæн? Гъæй? Неци дзорис? Æма ци зæгъай?! Тæр- 
хонгæнæг, зæгъуй, нæ дæн. Дæ уоци æлгъист æмбесæндтæ æма бацеу- 
бацеутæ цифæнди тæрхонæй дæр фуддæр æнцæ! 'Ссердта мин цæстуингæ 
æрмæг—скъолати нæ фагæ кæнуй уæхæн æрмæг, рауæйæ син æй кæнæ, — 
мæнæ кæсетæ, Сирдони ходæ, ка ’й исиста, уой дæр фæййинетæ! Кæсетæ 
æма тæрсетæ, сугъзæринттæ, къæдзилттæ æма æндæр хъилматæмæ ка 
’рхицæ кодта, уобæл дæр уæхæн ходуйнаги бон æркæндзæй! 
Аслæнбег исистадæй, бацудæй къæразгæмæ, къæразги фæйнæгбæл æ 
дууæ къохемæй æрæнцойнæ кодта. Æ зæрди æнæбауорамгæ рист арахъæй 
рæстæгмæ фæмминæгдæр æй, нур фæстæмæ сагъудæй, цума æ фæссабури 
сахат æ тухтæй ке не схарз кодта, уони дæр нигки тухгиндæр æма æгъа- 
тирдæрæй сæмбохунмæ аурста, уоййау. Рагъардта еци рес бауæри еугур 
уедæгти, еугур дадзинти æма лæг бунтон æрлæмæгъ æй, цума ин æ сæр 
фæрæти цæгатæй æрцавдæй. Сурме ин уоци усми æ цæсгон ку фæййид- 
тайдæ, уæд искудтайдæ фур тæрегъæдæй — гъезæмарæ ин æ кæндтитæ 
фæффæлмæндæр кодта, цидæр фæцæй æ къæйних æнгас, ристæй, уодхар- 
гæнæг сабийау адтæй æнæбон æма тæрегъæдхуз. Еу минути бæрцæ уо- 
темæй лæудтæй Аслæнбег, уæдта æ медхъаурæй æ зæрди уагæн æ бозий- 
тæбæл æрхуæстæй. Къæразгæй еуварс разилдæй, уати астæу æрлæудтæй. 
— Мæнмæ дæуæй римæхстагæй неци ес, — райдæдта æ дзубанди, 
— ци адтæй, е адтæй. Фал æй ду кæцæй зонис? Ка дин æй радзурдта? 
Æви дæхуæдæг естæбæл фæггурусхæ дæ? Гæр, уотæ уа? Уæд мæ дзæбæх 
æрахæстай. Нæ, ами цидæр ес! Хингæнгути метод?! Гипноз? 
«Мæнæ ’й, мæнæ, еци нези ном — «гипноз» — æхенимæри баций- 
нæ кодта Сурме. Аслæнбеги цъухæй схауæг æнахур дзурд ин æ зунд 
268 

фæууæгъдæ кодта дзæгъæл агурди гъезæмарæй. Цалдæр хатти ’й æ мед- 
нимæр исдзурдта, цæмæй æй макæдбал феронх уа. Фал еци æверхъау, 
сайтанау фæливд æма æнæууæнкæ дзурди нæ фæндадтæй зæронд уоси 
сæрихъанзи цæрун, æвеппайди æрбайсафтæй, фал æнæгъæнæй нæ, ран- 
дæй æрмæст æ фæлгонц, æ агъодæ, æ тæссаг медес ба ниууагъта уоди 
медæг, цæмæй æй нæуæгæй гъезæмарæ кæнун кæна, еунæгæй куддæр 
райзайа, уотæ. Аслæнбег комкоммæ кастæй Сурмей цæститæмæ, фал 
зæронд уосæ неци уидта, неци игъуста, еци дзурд ин æ гъуди æнæгъæнæй 
дæр байахæста æма е ’ндагæрдигæй дæр, медæгæй дæр æнгæрон неци 
уагъта. Аслæнбег, кæд мин мæ дзурд æнхæст нæ балæдæрдтæй, зæгъгæ, 
гъæрдæрæй загъта: 
— Кæцæй æй зонис?.. Дæхе ци нигъгъос кодтай, цæмæн мæ дзорун 
кæнис, мæ бон дзорун ци нæй, уой? Ка дин æй загъта? 
— Неке мин неци загъта, — арф ниууолæфтæй Сурме... — Еске мин 
ести загъта æви нæ загъта, гъуддаг æрмæст уой медæгæ ку уайдæ... Нæ 
гъог еци изæр хæдзарæмæ афойнадæбæл не ’рбаздахтæй æргъауæй, æма 
уой æгорæг рацудтæн. Ирæфи билгæрон æрхи... 
— Æнгъæд! — фæгъгъæр кодта Аслæнбег, цума ибæл ести фехстон- 
цæ, æма уомæй æхе римæхсуй, уотæ æ сæр фæггубур кодта, æ къохти 
аууон æй раримахста. Дзæвгарæ рæстæг сæ дууемæй дæр хъипп-сун нæ- 
бал исхаудтæй. 
— Гъе уотæ, мæ бони радæ, — æрæгиау загъта Сурме, — неке мин 
неци загъта, дæ зæрдæ макæмæ ’хсайæд, мæхуæдæг æй зонун... Зуд- 
тон æй рагæй дæр... Фал е дæуæн дæр æма мæнæн дæр разуæзи æма 
фæстæуæзи хуасæ нæй, æрдой бæрцæ дæр нæ ахедуй... Бæллах базундæй 
нæ цæуй, фал ракондæй... 
— Æма нури уæнгæ дæхе ци нигъгъос кодтай? Уогæ ми æруагæс дæр 
нæ кæнуй, макæмæн æй радзорай, кæд изæд дæ, уæддæр силгоймаг дæ. 
— Æруагæс ди кæнæд, мадта. 
— Цæмæн æй сосæг кæнис? 
— Æнгъæлмæ кæсун æма кæсун. 
— Цæмæ ’нгъæлмæ кæсис? Зундгин силгоймаг ку дæ, Сатана, адæн 
дæумæ-еу цæунцæ фæрсунмæ, уæд уой дæ сæризунд нæ ахæссуй, æма 
еунæг адæймаг дæр æхе ’гъдауæй, æхе къахæй тæрхондонæмæ ке нæ ба- 
цæудзæй, мæнæ дæн, æрахæссетæ мæ, зæгъгæ. 
— Æнгъæлмæ кæсунæй уæлдай мæ бон æндæр неци адтæй... Кæсун 
æнгъæлмæ... биццеумæ... Ци зудтон, уой дин загътон. Нур барæ дæхе. 
— Цæмæн?.. Цæмæн?.. Цæй туххæй? — фуртухстæй, фурмæстæй 
инод кодта Аслæнбег. Æнæхуссæги гъезæмарæй, зæрдæмарæн са- 
гъæстæй æ цæсгони цъарæ борбун кæмæн дардта, уоци æрдæгмард сил- 
гоймаг, зæнхæбæл уойбæрцæ фæццæргæй, хуæрзхумæтæги гъуддæгтæ 
ке нæ лæдæруй, е ин цæнхæ æвгæдта æ мастбæл. 
— Ци куййи мæрдтæн дæ багъудæнцæ еци тæрегъæдтæ? Æнæ 
ракæнæ-бакæнæй адæни ’взагбæл уотæ цæмæннæ зæгъис: Аслæнбег, 
269 

фудгин дæ, æма дæбæл гъаст хæссун закъонмæ! Уоци ходуйнаги ходи 
хæрнæгъ ма мæбæл фиццаг ци æркодтай æви мин мæхе мæгур бонтæ 
фагæ нæ ’нцæ? 
—Мæ Хуцау—ме ’вдесæн, Аслæнбег, фенхус кæнунмæ дин гъавтон, 
фал, æвæццæгæн, дæхе загъдау, мæ зунд уойбæрцитæбæл нæ хъæртуй... 
Фæрсунмæ дæр мæмæ неке цæуй, мæн унафæ гъæуагæ неке ’й... Дæхе 
æвæндæй дæ закъон ку æрахæсса, уæд нæ ходуйнаг исæфт не ’рцæудзæй, 
ами байзайдзæй — мæнæ аци хæдзари, дæхе хæдзари, нæ гъæубæсти 
медæг. Дæхуæдæг дæхе ку нæ бафхуæрай дæ фудмиуи туххæй, гъæубæ- 
сти ка некæдма æрцудæй, уоци лæгъуз миуи туххæй, уæд закъони рахаст 
тæрхонæй, цифæнди карз ку уа, уæддæр дæхе не ’ссугъдæг кæндзæнæ. 
Сослани ка бабун кодта, Сирдони уоци ходи хæрнæгъ дин дæ дæларми 
æз нæ батъунстон, дæхуæдæг æй никкодтай дæ сæрбæл, мæнæн ба мæ 
фуд е æй, æма ’й ке фæййидтон, ке дин имæ байамудтон, цæмæй æй дæ- 
хуæдæг дæр фæййинай. Цæмæн дин ракодтон Сирдони ходи кой? Раги 
уа, æрæги уа, уæддæр закъони цори æрлæудзæнæ, — Сурме фæгъгъос 
æй, цæбæлдæр арф нигъгъуди кодта уæдта бабæй райдæдта. — Уогæ, ци 
бæрæг ес, махон, нæ лæгæй зæгъун, Хуцауи рæстæй ку фесафтæй, ал- 
цæмæн дæр уæн ес аци дуйнебæл... Фал цæмæдæргæсгæ гурусхæ нæ код- 
тон, еу бони сæри гъуддаг раргон уодзæй... Закъон дæ бафхуæрдзæнæй, 
æма зæгъдзæнæ: «Ци адтæй, е адтæй, цæйбæрцæ фæррæдудтæн, уой- 
бæрцæ æфхуæрд баййафтон, æма некæмæйбал неци дарун». Гъе, гъе уо- 
мæй тæрсун, мæ бони радæ. Уоци ’фхуæрд дæуæн фестдзæнæй ервæзуни 
хуасæ, де ’фсарæ си æрсабур кæндзæнæ... Æма уæд нæ фæййидтайсæ дæ 
сæрбæл ходуйнаги фудцъулуз ходæ. Æма ’й уингæ кæми нæ кæнис, уоми 
æй есгæ дæр куд скодтайсæ?.. Гъе, гъе уой туххæй дæмæ фæдздзурдтон; 
е, еци ходæ — нæ гъæубæсти ходуйнаг, нæ адæни ходуйнаг, ду æй хæс- 
сис дæ уæле. Фæййервæзæ си, закъон дин нæ фенхус кæндзæнæй. 
— Нур дæ хæццæ куд дзурдæуа? — нигъгъæрзтæй Аслæнбег, æ 
къохтæ кæрæдземæ фæллæбурдтонцæ, цума гъæбесхуæсти бацудæнцæ, 
уоййау, еуей æнгулдзитæ инней уонти æхсæн фæммедæг æнцæ, æма сæ 
уотемæй дууердæмæ фудæздухтитæ ракодта, æма сæ къæр-къæр иссу- 
дæй. — Цæрæгæн мабал тæрсæ, æ гъуддагмæ ин æркастæнцæ, исуæгъдæ 
уодзæнæй! 
— Биццеуæн нæ тæрсун... Тæрсгæ ба ин куд нæ кæнун, фал... 
— Мадта ма ци? Олимпиадæ æ цъухбæл хуæцуй æма хуæцдзæнæй, 
уомæй дæр æдас уо. Некæд неке неци базондзæнæй... Ду дæр кæд æцæ- 
гæй дæр гъæубæсти фарнæбæл гъуди кæнис, адæни рæсугъд æгъдæуттæ 
нимаис, уæд мин мæ ходуйнаг ма сгъæр кæнæ, дæхуæдæг ку зæгъис, е 
еунæг мæн ходуйнаг нæй, фал дзилли цæсгон дæр цъумур кæнуй. Неци 
адтæй, неци ’рцудæй, æма гъуддаг уобæл рахецæн æй. Гъæубæстæ уо- 
темæй фæййервæздзæй еци æлгъист ходæй... 
Сурме тумбул цæститæй кастæй Аслæнбегмæ, цума дзубанди цæбæл 
цæуй, уой æппундæр нæ лæдæруй... 
270 

— Нæ, уоци ходæн басосæггæнæн нæййес... Басосæггæнæн ин ку 
уайдæ, уæд аци дуйне, нур ци ’лгъист æй, уомæй дууæ хатти æлгъист- 
дæр уайдæ. Фал табу не скæнæг Хуцауæн. 
Аслæнбег балæдæрдтæй, нæййес басæттæн аци зæронд хингæнæгæн. 
«Æ, дæлдæр ниххауæд, дæу абони уæнгæ уæлæбæл ка ниууагъта, уоци Ху- 
цау!» — ралгъиста æхенимæр. Сфæндæ кодта фæстаг фæлтæрæн скæнун: 
— Сурме... Ниххатир мин кæнæ... тухст бонтæ мæбæл адтæй, фал 
дæ некæд нецæмæй батухсун кодтон, дæхуæдæг æвдесæн. Нур мæ дæ 
сæр багъудæй... Бийнонтæ мин ес, сувæллæнттæ, уони дин дзорун гъ- 
æуй? Æма уони сæр уæддæр банимайæ. Фæттæрегъæд син кæнæ, ци фæу- 
уодзæнцæ æнæ мæн. Фæррæдудтæн. Сайтан мæ рафæливта, мæ зунд мæ 
барæ нæбал адтæй... Хатир ди корун. Мæ мадæ дæ хонун æма мин мади 
хатир никкæнæ. Ниххатир мин кæнæ, дæуæн дæ фурт, мæнæн ба кæнгæ 
’нсувæр Дзамболати номæй. Дæ зæрдæбæл æрлæуун кæн&, мæлæтæй 
дин æй куд фæййервæзун кодтон, мæхуæдæг ма туххæйти куд фæййер- 
вазтæн, мæ тог куд калдæй, уой æма дин æнцондæр уодзæй мæ сау хо- 
дуйнаги курдиадæн «гъо» зæгъун. 
Сурмейæн æ цæстисуг калдæй æма æ сæр тилдта «нæ», зæгъгæ. 
Аслæнбег ин æ армитъæпæнтæ æ цæститæмæ бахаста: 
— Æркæсай, аци ностæ ци ’нцæ? Некæд дæмæ сæ бавдистон, нур 
сæмæ æркæсæ, æркæсæ! Етæ тухгин муггаг Æдарцти æнсувæрти — 
ме ’нсувæрти циргъ кæрдти цæфтæ ’нцæ. Уоци кæрдтæ гъæуама скар- 
стайуонцæ дæ бæдоли зæрдæ, фал сæмæ æз игон армитъæпæнтæ нид- 
дардтон... 
Сурме гъæрæй кæун райдæдта, æма Аслæнбег рагъуди кодта: «Æн- 
гъæлдæн, басастæй... О Хуцау, кæд ескæми дæ, табу дæхецæн, адæни 
дзурд раст æй — хуарз не ’сæфуй, мæн хуарз дæр иронхи бунати нæ 
байзадæй». 
Сурме сабур кудæй берæ фæккудтæй. Аслæнбег ин æнгъæлмæ ка- 
стæй æ фæстаг загъдмæ, нур æ хъисмæт уомæй аразгæ адтæй. Æгади 
цард, федиссаг ном, уæлæбæл зиндонæ, ахæстонæ æви æ сабур цард — 
о, куд амондгун адтæй æма ’й куд нæ лæдæрдтæй, къохи ци фæууй, е цæ- 
сти куд нæ ахедуй! Æ мæсуг никкæлдзæнæй æви лæугæй байзайдзæнæй 
а зæнхæбæл? Æ хæдзари бундор низзелдзæнæй æви æ федар дортæ нæ 
фезмæлдзæнцæ? Гæр-р, æ сувæллæнттæ седзæрæй райзайдзæнцæ, е 
’гадæй æгадæ уодзæнæнцæ сæхуæдæг дæр, сæ цæуæти цæуæт дæр? Нæ, 
уомæн уæн нæййес!!! 
Рæстæг ниллæудтæй æ цудæй, рахуссæг стъалуй хузæн аци усмæ 
адтæй уотæ сау æма уæззау, æма ’й зунд балæдæрунгъон н’ адтæй. 
Æма мæнæ Сурмей æдзард билтæ базмалдæнцæ, æхемæ дæр ка не 
’гъустæй, уæхæн мæллæг гъæлæсæй загъта «нæ». Фал уоци «нæ» топпи 
гæрахау ниййазæлдæй Аслæнбеги сæрихъанзи, куддæр фегуппæг æй, æ 
цæститæ ратартæ ’нцæ, æ с&р ибæл разилдæй. 
— Мæ бон дин фенхус кæнун ку уайдæ, мæ бони радæ, — кæцæйдæр 
идардæй игъуста æ марæги кæлæнгæнæг гъæлæс, — уæд мин лихститæ 
271 

кæнун гъæуй? Мæ уод дæр дин нæ бавгъау кæнинæ. Кенæ ба цикорай 
фæрдгутæ — дæ сувæллæнттæ... Дæ ездон бийнойнаг... Етæ кæд мæнæй 
иронх æнцæ, уæд æз лæгъуз къодах дæн æма фагусмæ гæлдзунæй æн- 
дæр нецæмæн бæззун. Нæ, мæ хор, нæ, зумæги даргъ æхсæвти сæбæл мæ 
уазал хуссæни мæхе кæунæй срæгъæд кæнун... Гъуди кæнун дæ номбæл 
дæр, дæ муггагбæл... Гъе уомæ гæсгæ дæмæ фæдздзурдтон, гъе уомæ 
гæсгæ дин фæккодтон рагон таурæхътæ... Дæуæн дæхе медæг æй дæ хо- 
дуйнагæй фæййервæзуни мадзал. Æндæр дин а дуйнебæл неке бон æй 
банхус кæнун. 
Сурме банцадæй, æ дзубандитæ Аслæнбегмæ багъардтонцæ æви 
нæ, уой базонуни туххæй имæ хæрдмæ скастæй — Аслæнбег раздæрау 
æдзæмæй лæудтæй æ сæргъи. Зæронд уоси фæллад цæстити арфæй цидæр 
дузæрдугкаг рохс калдæй. Ци æй еци рохс, ци римæхсуй æ аууон? Аслæн- 
беги зæрди бабæй нифс фæззиндтæй. Нæ, нæ мæ рауæйæ кæндзæнæй, гæр, 
æ фурти ервæзунгæнæги æхе къохæй бабун кæндзæнæй? Цифæнди дæр 
дзорæд, кæнæд æ таурæхътæ, æфхуæрæд мæ, нæмгæ дæр мæ кæнæд, мæ 
сæригъунтæ мин бæндзуггай ниттонæд, æрмæст макæмæн маци зæгъæд. 
—Аслæнбег! —гъæрæй загъта Сурме, æма Аслæнбег фестъæлфтæй, 
— мæхе биццеуæн дæр дæу уавæри æндæр неци зæгъинæ. Игъосæ, 
мадта! 
Зæронд уосæ, цума æгæр гъæрæй ке сдзурдта, уомæй фæттарстæй, 
уоййау æвеппайди фæгъгъос æй. Уæдта хуæрзниллæг гъæлæсæй райдæдта: 
— Дæ цард, æвæццæгæн, дуйней фарни уомæн багъудæй, цæмæй си 
æхецæн гъæуайгæнæг сараза. Гъæуайгæнæг ба си ци хузи сараздзæнæй, 
уой дæр дин зæгъун. Еске абони фæсевæдæй, нæ фæсте ка уа, уоци фæл- 
тæртæй дæу фæндагбæл цæунвæндæ ку скæна, уæд-еу имæ дæ цард тæс- 
саг фæззелæнæй разиндзæнæй, тæрсун æй кæндзæнæй стур ходуйнагæй. 
Дæ ходуйнаг ба уоййасæ стур æй, æма си ка нæ фæттæрса æма фæт- 
тæрсдзæнæй, уæхæн игурд нæ адтæй æма нæ уодзæнæй. Кæд уæхæнттæ 
разинна, уæд е ба уой амондзæй, æма бæсти исæфт æрцудæй, фал уобæл 
дæр нæй дзубанди. Фал дуйней фарни дæ цард уотемæй нæ гъæуй: стур 
гъезæмарæ си ку нæ уа, уæд имæ æ гъос неке æрдардзæнæй. Гъæуи стур 
гъезæмарæ... Уоци гъезæмари ’вдесæн ба уайдæ мæлæт... Науæд цæргæ 
ку байзайай, уæд иннетæ уотæ зæгъдзæнцæ: «Уомæн батадæй, махæн 
дæр батайдзæнæй!» Дæ мæлæт адæнæн зæгъдзæнæй: уæхæн миуæ 
некæд некæмæн батадæй æма батайдзæнæй. Е еу гъуддаг. Иннемæй ба 
ходуйнаги ходæ дæ сæрæй сесдзæнæ, фæййервæзун си кæндзæнæ дæ 
бийнонти. Нæ гъæубæсти, нæ адæни. Мæлæтдзаг фæсмон дин дæ ном 
нæ бауадздзæнæй фегадæ кæнун... 
Нур Аслæнбег алцидæр балæдæрдтæй. Фегъуста æ тæрхон. Кæ- 
цæйдæр имæ æхе гъæлæс нигъгъæр кодта: «Маргæ!» Фестъæлфтæй. 
Лæдæрдтæй, æ цъух нæ бахæлеу кодта, уотемæй æ гъости арудта еци 
гъæр, сæрихъанз тухгин уолæнтæй хуаста, идард кæмидæр æй азæлд 
сæдæ гъæлæсемæй фæнзта: «Маргæ!» «Ма-а-ргæ!» «Ма-а-а-ргæ!» 
272 

Уæдта æвеппайди уоци гъæлæс фестадæй сæрдигон мæйрохс æхсæви 
будури гъæлæс, уæззау æртæхи буни æртасæг кæрдæги хæлтти бунæй 
игъусæг æнæнимæдзæ цъир-цъирæгти еугæндзон цъир-цъир. Аслæн- 
бег банкъардта, алирдигæй æй æлхъевун куд райдæдта æнæуингæ цъæх 
цæрæгойти æнахур уастæй фæркитæхауæг æгуппæгдзийнадæ. Сабургай, 
цума цæмæйдæр тарстæй, уоййау æ сæр разилдта дуарæрдæмæ, нимдзаст 
æй дæгъæли сау цъасæмæ, цъасæ адтæй кæстæр æнгулдзи стæвдæн, æ 
кæрæнттæй фæйнердæмæ фæппурх æнцæ къæдзтæ-мæдзтæй Сурмей тæр- 
нихи æнцъулдтау фæйнæги фæсхъи фæдтæ, хуарæн дæр сæ нæ баримах- 
ста. Уойфæсте Аслæнбег æрзилдæй хæдзари къумтæбæл, лæмбунæг сæ 
сгарста деголæгæнæгау. Фал си, æвæццæгæн, ци агурдта, уой не ’ссердта. 
Бацудæй скъапмæ, æ дуар ин байгон кодта, дзоццæги ’рбадтæй. Тæрхæг- 
бæл фæййидта стур кард — æ фестонæ гъæдæй конд, райста æй, æ коммæ 
ин æркæститæ кодта, уæдта ’й исæвардта æ бунати. Иннæ тæрхæгæй рай- 
ста уæззау тегъæгин графинæ, æхемеднимæр ин æ уæзæ сбарста. 
Сурме æдзинæгæй кастæй æ иуазæгмæ. Æхердигонау ин балæдæрд- 
тæй æ миутæ: 
— Нæ дæгъæуй! 
Аслæнбег фестъæлфтæй, фæстæмæ нæ ракастæй, уотемæй лигъз 
цъухæй бафарста: 
— Ци мæ нæ гъæуй, Сурме? 
— Ниуæзтæ дæ нæ гъæуй... Е сайтани хуаллаг æй. Ду ба гъæуама 
нуртæккæ сугъдæг уай, рæсугъд. Арахъ уæхæн гъуддæгти æппундæр нæ 
бæззуй. 
— Нæ бæззуй, гъай-гъай... 
Аслæнбег раздæрау бадтæй дзоццæги, галеу къохæй хуæстæй 
скъаппи дуари тегъæбæл, рахесæй æлхъивта графини нæрæг хъур. Амæй 
æй ку ниццæва — æ сæри кæхцæ ниппурх уодзæнæй, мадта авгæ дæр 
тæгуæлтæ фæххаудзæй. Тухмард. Нæ бæззуй. Мæнæ скъаппи фæсте 
рагъæнбæл къохмæрзæн. Уомæй ку батохинæ графинæ, уæдта? Сæйгæ 
зæронд уосæн æргъуди кæнун гъæуй æрдзон мадзал. Фенхус ин гъæуй 
рамæлунмæ — кæдмæ гъезæмарæ кæндзæнæй? Слест кæнун райдай- 
дзæнцæ. Экспертизæ. Нæ, гъæуама æхсæукъи хуæсти асæ фæд дæр ма 
байзайа. Барæнай! Ка? Е! Уоци гогузи айкæ Зæринæ! Уомæй цæунцæ аци 
бæллæхтæ! Уомæй цæуй мæ мæлæти азар! Æнæбасгæрст, æнæбæрæг- 
гондæй нецибал ниууадздзæнæн, еугур цъæсти дæр калмау бабурдзæн. 
Маргæ, уæд дууей дæр. Еумæ. Фал уомæн гæнæн нæййес... 
Сурмей рамаруни фæндæй имæ ци хъауритæ фæззиндтæй, æ бауæри 
хæцъæфтæ кæмæй радæнгæл æнцæ, етæ уайтагъд цидæр фæцæнцæ. Уотæ 
’рлæмæгъ æй, æма ма истгæ дæр туххæй-фудти скодта, расугау киудтитæ- 
гæнгæ дуармæ бацудæй. Тургъи астæу æрлæудтæй æма игон цъухæй уа- 
зал уæлдæф тагъд-тагъдæй уолæфтæй — уотæ зудæй ма фæнниуазуй дон 
æдонугæй мæлæг адæймаг. Æ зæрдæ æ гупп-гуппæй фæссабурдæр æй, 
фал ин е уоййасæбæл устур æнцойнæ не ’рхаста. Æнахур, нури уæнгæ ке 
некæд бавзурста, уæхæн гъигæ ин æ реу фæйнердæмæ рæдувта. 
18 Малити Васо 
273 

Адтæй зумæгон æнæдунгæ гъизт æхсæвæ, арвбæл цъæх цæхæр 
калдтонцæ стъалутæ, мæйæ лæудтæй арви тæккæ астæуи, Аслæнбе- 
ги хуæд сæрмæ сугъдæггонд æвзестау тæмæн калдта. Аслæнбег тургъи 
къумтæбæл æ цæстæ рахаста, цума ’й фиццаг хатт фæййидта. Гъæун- 
гæрдигæй — кауин колдуар, æ кæройнаг мехтæ æма æ фæйнæфарс цæ- 
гиндзитæбæл æфсæйнаг тæлитæ конд — етæ ’й уорамунцæ, хæдзарæмæ 
хæстæгдæр цæгиндзæбæл тъæпæн нарæг фæйнæгутæй конд минкъий дуар 
æвдозæнтæй худ. Хæдзари бакомкоммæ тургъæй дзæхæрадони астæу æн- 
дæр кауæ — фурзæрондæй лæзæрун райдæдта, ниггæлеритæ ’й, æхебæл 
ма туххæй хуæцуй. Рæбунæй хæдзари фæсте — скъæт, æ фæрстæ сахъа- 
рали кауæй, æргъæй исæрст, æ сæр шиферæй æмбæрзт. Аслæнбег фæк- 
комкоммæ ’й къæразгæмæ, ци электрон рохс си калдæй, е уазалæй дæвдæг 
метбæл сурхбун цирен уагъта арти ’взæгти фæйлудау. «Мæн аци нецæй- 
йаг хæдзарæ гъавуй рамарунмæ, мæ гъæстæ мин а зæнхæй фесафунмæ! Е 
ходæг нæй?» — Аслæнбег æхе медæг ходгæ дæр бакодта, фал дæ фудгол 
уотæ бахода — маст бабæй ин æ хорх райахæста æма бабæй хæстуолæфт 
кæнунмæ фæййагайдта. Е ’нæбондзийнадæ ке æнкъардта, е ба ’й бунтон 
мардта. Ци кæна, уомæн неци зудта, фал ин еу гъуддаг бæлвурд адтæй 
— ардигæй атемæй цæуæн нæййес, ахсæви ести ку не ’ргъуди кæна, уæд 
исæфтдзаг ирæги бакодта! Абони уа, исон уа, уæддæр мæлгæ кæндзæнæй, 
зæронд æй, сæйгæ, бон раздæр æрцъундæ кæндзæнæй æ цæститæ æви бон 
фæстæдæр, уомæй уæлдай нæбал ес, нæбал ес уомæй уæлдай еунæг адæй- 
магæн дæр а дуйнебал, сауæнгæ, æхецæн дæр... Мæнæй фæстæмæ... Уой 
фæсте райдайдзæнæн нæуæгæй цæрун, изæдау сугъдæгæй, мæ цъумур 
скæдзос кæндзæн мæ рæстаг гъуддæгтæй, мæ хуæрзауодæнæй, курхон 
лæги цардæй, ку багъæуа — Хуцаумæ дæр ковдзæнæн, о ме скæнæг, кæд 
ескæми дæ, уæд мæмæ æркæсæ, фенхус мин кæнæ. 
Æ зунд сæрзелуни уæнгæ тухгуст кодта, архайдта æ ервæзунгæнæг 
хуасæ ссерунмæ. Фæййервæзунмæ ин еунæг мадзал ке ес, — зæронд 
кæлæнгæнæги адзал, — уой бæргæ зудта, фал æй ци хузи, ци амалæй 
фæттагъддæр кæна? Æ цæститæбæл рауадæй аллихузи нивтæ: базæй æй 
хорх кæнуй, бæхснугæй ин æ къобалæ æлвасуй. Æ зæрдæбæл æрлæудтæй 
æ дууæхстон цауæйнон топп дæр. Æ хæдзари арф римæхстæй лæууй, 
тугъди фæсте ин е ’рвадæ Инал ке балæвар кодта, еци зæронд револьвер. 
Фал уонæнтæй неци пайда ес, — сæхемæ нæма бахъæртдзæй, уотæй ’й 
фæдæсмотгутæ райахæссæнцæ. Æргъуди кæнун гъæуй, нæ, фæттагъддæр 
кæнун ин гъæуй е ’рдзон мæлæт — æндæр хуасæ нæййес а дуйнебæл 
фæййервæзунæн... Фал еци хуасæ ке нæ ирдта, уомæй уотæ стухстæй, 
æма æ сæр дзæгъæлтæ кæнун райдæдта. Ка ’й зонуй, æрра дæр исадайдæ, 
фал скъæтæй райгъустæй гъоги «му-у». Уомæй æхе бабун кодта Сурмей 
фонс, — ацал-ауал анзи еумæ ке хæццæ фæццардæнцæ æма дууæ хуæрей 
хузæн кæрæдзей ке хæццæ лæдæрдтæнцæ. Гъог рагæй зудта, хæдзари 
æцæгæлон адæймаг ке ес, фудæнхæ син ке хæссуй, уой дæр лæдæрд- 
тæй цидæр æгъдауæй: нури уæнгæ æхе уорæдта, æнгъæлмæ кастæй, кæд 
274 

рандæуидæ æма неци бæллах æрцæуидæ, зæгъгæ. Фал нур Аслæнбеги 
зардиуагæ æма сау фæндæ бастæфтæй æ фонси æнкъарæнæй, фæттар- 
стæй æхецæн дæр, æ уæсæн дæр. Фурадæргæй æ унгæг къуми дууердæмæ 
сцоппай æй. Æ бунат ин уæси хатæнгондæй ци кауæ хецæн кодта, уомæн 
æ мехтæй еуебæл баст адтæй цубур бæндæнæй æма ’й е цæйбæрцæ уагъ- 
та, уойбæрцæ, цид, æхе ку еуæрдæмæ гæлста, ку иннердæмæ. 
Аслæнбег скъæти дуар байгон кодта. Медæмæ ку бахизтæй, уæд 
балæдæрдтæй: æ миутæ æхе барæ нæ ’нцæ, цидæр дæлуймон ибæл бæх- 
бадт кæнуй, æрцæуй ибæл æ дæлуймон æхсæй, кумæ ’й фæндуй, уо- 
рдæмæ ’й фездахуй. Уой куд лæдæрдтæй, уомæй хъæбæрдæр лæдæрд- 
тæй, æ фæййервæзуни мадзал зæронд хингæнæги зæронд гъогбæл раст 
мæнæ æ бæндæнау баст ке æй. Фал нурма æ зунд нæма ахæста: ци хузи, 
ци ’гъдауæй фæййервæзун кæндзæнæй æгомуг фонс адæймаги æ ходуй- 
наги исæфтæй? Æма кауи мехæй бæндæни æлхий ку ихалдта, уæд æвеп- 
пайди æхе фæййидта æхе фарсмæ, фæййидта æ цæсгон фæрсæрдигæй — 
Сурмей цæсгони хузæн е дæр адтæй фæлорс æма æррахуз. Æма æ зæрдæ 
фæкъкъæпп кодта: Сурмей цæстæнгаси айдæни уинæгау уидта æхе агъо- 
дæ, зæронд уосæн æхемæ неци лазæ адтæй! «Сæрра дæн!» — нигъгъæр 
кодта, фал си хъипп-сун нæ райгъустæй, айдæни уинæгау бабæй æхе 
фæййидта, æ фарсмæ тæбар-тубур кодта, æнæном, æгъуз, æнæбæрæг, 
æнахур цидæр — дæлуймони ходæзмулд, фал е Аслæнбегмæ кастæй уо- 
дæгас цæрæгоййи хузæн, калдæй си кæлæнгæнæг рохс. Аслæнбег зир- 
зир кодта фур тæссæй, гъавта гъоги фæууадзунмæ æма скъæтæй рале- 
дзунмæ, фал уой бæсти бæндæни кæронæй гъоги фæрстæ æ тух-æ бонæй 
æрцавта, æ босбæл ин федар хуæстæй, уотемæй æй тургъæмæ ратардта. 
— Æндæмæ рабурæ, гæбæр хайуан! — Аслæнбеги маст æнæгъæнæй 
дæр гъоги хай фæцæй; гъæрæй нæ дзурдта, тарстæй, еске ’й ку фегъоса, 
уомæй, фал æхе цæйбæрцæ уорæдта, уойбæрцæбæл ин уолæфун зиндæр 
адтæй. — Ду дæр дæ хецауæй хуæздæр нæ дæ! Уоци изæр дæу фæд- 
бæл радзæгъæл æй зæронд хингæнæг Ирæфи ’рдæмæ, дæ афонæбæл ку 
’рцудайсæ дæ фагусæй идзаг скъæтмæ, уæд æз айфонмæ дзæбæх фунæй 
кæнинæ мæ гъар хæдзари мæ бийнонти фарсмæ. Рабурæ, зæгъун! Сумах, 
æнгъæлдæн, дуйней лæгъуздзийнæдтæ æма æнæуагдзийнæдтæ фесафун- 
мæ гъаветæ, бæстæ æ цъумуртæй скæдзос кæнуни фæндæ скодтайтæ! 
Недзамантæй нурмæ адæн уобæл тох кæнунцæ æма ци рамбулдтонцæ? 
Сæ хуцæуттæ, се ’зæдтæ, сæ идаугути бон дæр неци ’й, паддзæхтæ æма 
æфсæдтæ дæр æдухæ ’нцæ аци гъуддаги, атæ, æдулитæ, баевдалдæнцæ 
æма зæнхи къоре хæцъелæй сæрфунмæ гъавунцæ! Æма цæмæй рай- 
дæдтонцæ?! Мæ ходуйнагæй, мæ уоди исæфтæй! Фал ка ке фесафа, уой 
фæййиндзинан! Фуд уæхе фуд адтæй, неци уæ гъигæ дардтон, мæхе æв- 
гæрдун ба некæмæн бауадздзæнæн! — æма бабæй бæндæни кæронæй 
нидздзæхст ласта гъоги фудхуз рагъ. 
Уоци рæстæг Сурме дзубанди кодта Геуæргий хæццæ. Нурма 
нуртæккæ схæццæ æй Сибирæй. Сурме хъæбæр хуарз зудта, цуппар дам- 
275 

бацагин лæги ’й хæдзарæй ку ракодтонцæ, уоци уазал æхсæвæй нурмæ 
æностæ рацудæй, фал имæ уæддæр уотæ кастæй, цума æ лæг сæумæй 
кустмæ рандæй æма изæрæй фæстæмæ сæхемæ ’рбацудæй. 
— Нуртæккæ дин дон рагъар кæндзæнæн дæ къæхтæн, — загъта 
Сурме, фал æ бунатæй нæ фезмалдæй. 
— Рахснадтон сæ, — игъæлдзæгæй сдзурдта Геуæрги æма къахсæр- 
фæн рагъæнæй æриста. 
«Цæбæл цийнæ кæнуй? — æхемедæг бадес кодта Сурме, — нæ 
гъæубæстæ ку фæхходуйнаг æй, æнæрцæугæ, æнæфсæрмæ, æгъустаг 
æнæуагдзийнадæ, цъумур карз тохи ку бацудæнцæ лæги кадæ æма наму- 
си хæццæ, дуйней фарни хæццæ æма сæбæл уæлахез кæнун ку райдæд- 
тонцæ... Исæфуй адæймаги æфсарæ...» 
— Нæ фесæфдзæй! — ходгæй загъта Геуæрги, — нæ фесæфдзæй! 
Æфсарм æма рæстдзийнадæ уотæ ’нцонæй нæ рамардзæнæ. Уой туххæй 
æгас адæни рамарун гъæуй. Æгас адæнæн ба рамарæн нæййес. Уотæ, 
уотæ, киндзæ, ма гурусхæ кæнæ, дæхе дзæгъæли ма хуæрæ. 
— Мадта ци кæнон? Дæу æма дæу хузæнтти ку ахæстонцæ, адæ- 
ни хуæздæр лæгти ку исафтонцæ, уæддæр еугур дзилли неке ниццагъта, 
сæ дуæрттæ федар сæхгæдтонцæ, сæ къæрæзтæ бæзгин æмбæрзæнтæй 
бахгæдтонцæ æма сæ гъар хæдзæртти цардæнцæ, тæрсгæ дæр кодтонцæ, 
фал тарстæнцæ æрмæст сæхецæн. 
— Е, æцæгæй, уотæ адтæй, — загъта Геуæрги. Æгæр игъæлдзæг 
адтæй, æма бабæй Сурме æхенимæр бадес кодта: «Ци ’рцудæй, цæбæл 
цийнæ кæнуй?» 
— Уотæ адтæй, уотæ. Æцæгæйдæр, еугур адæни ’хсæн еу уæхæн 
лæг нæ разиндтæй, нæ сæрбæл ка сдзурдтайдæ. Æма уой бæргæ нинни- 
хъуæрианæ, — ци сæ домæн, сæхе уодтæн тарстæнцæ, фал нæбæл æн- 
хуси бæсти комдзæуæг ке цудæнцæ, барвæндонæй нæбæл цъух ке ха- 
стонцæ, е нæ мæрдти дæр æнцойнæ нæ уадзуй — сæрдасæни циргъбæл 
нæ бæгъæнбадæй кафун кæнуй, донмæ нæ тæруй æма нæ æнæ донæй 
здахуй, цæхæрбæл нæ фезонæг кæнуй, хелагæ хæфси куд ранихъуæра, 
уотæ нæ ранихъуæруй, уæдта нæ фæстæмæ æ хурфæй æрдæгмардæй 
исгæлдзуй. Е ба дин адæн! 
— Уæ, бун бауайтæ, адæн! — нирдеуагæ кодта Сурме, фал е æхемæ 
уотæ фæккастæй — æ цъухæй хъипп-сун не схаудтæй, фиццагау цавд- 
дорæй бадтæй. Адæни ке ралгъиста, уомæй хуарзау нæбал адтæй. «Ху- 
цаумæ баковон æма си хатир ракорон, — фæззиндтæй имæ уæхæн фæн- 
дæ дæр, фал æ къох ракъуæрдта, — ци адтæй, е адтæй, донласт хулуййæй 
нæбал тæрсуй». 
— Лæгъузæй ци ес а зæнхæбæл, е адæнæн сæхецæй цæуй, — æхе 
дзурдтæбæл цийнæгæнæгау дзоргæ-дзорун медбилти худтæй Геуæрги, 
— æма ци æй Аслæнбег? Хуари хумæй еу æфсерæ, денгизи донæй еу 
æртах — æндæр неци. Адæймаг æй, æма адæн еумæ ци ’нцæ, е еунæгæй 
æхуæдæг уой æй — æ фæлдесонд адæни муггагæй равзурдæй. Мадта 
276 

ду кæд Аслæнбеги хæццæ тох кæнис, уæд тох кæнис еугур адæни хæц- 
цæ дæр. Е ба æдули гъуддаг æй. Уæдта берæгъи фуси ’гъдаубæл сахур- 
гæнæн ес? Нæййес, уомæн æма ин Хуцауæй æндæр уагæ лæвæрд ес. 
Геуæрги Сурмемæ æргубур кодта, æ гъоси ин сосæггæй дзорун рай- 
дæдта: 
— Адæнæн се ’гурдзæй цæуй цъумур, æнæфсарм, æнæгъдау 
миутæмæ тундзун, æма кæд сункъæ Аслæнбеги бауæрбæл фæкъкъæртт 
æй, уæд, мæгур, уоми æ уод ци анхосгин æй? Сункъæ æндæр бауæрбæл 
дæр æрзадайдæ æма æрзайдзæнæй, æнæ ’рзайгæ ин нæййес. — Хуцау, 
Хуцауæй цæунцæ еци гъуддæгтæ! 
Геуæрги æ астæу сраст кодта, Сурмемæ игъæлдзæгæй кастæй. 
— Мадта ци киндæуа?.. — Сурме зæгъунмæ гъавта æ адгиндæр, 
æ нæфæткагдæр дзурдтæ, Геуæргий фæззиндæй нурмæ е ’взагбæл æх- 
цæуæн зæгъуйнагау ка бадуй, æма мур фестунмæ æ бицъинæг ка то- 
нуй, уоци дзурдтæ: «нæ лæг», фал æй къулумпи кодта, уорæдта, æнахур 
æнкъарæни ци йгъуста æма ци уидта, æ алливарс ци адтæй, етæ еугурæй 
дæр, Геуæрги дæр, Сурме æхуæдæг дæр цума æцæг нæ адтæнцæ, уотæ 
имæ кастæй; сайд æма фæливди æнæуингæ хæрви бацудæй, кæсалгæ 
хизи куд бахауа, уотæ. 
— Ци киндæуа? — аци хатт гъæрæй ниххудтæй Геуæрги. — Неци. 
Æппундæр неци. Дæ цъухбæл хуæцæ æма неке неци базондзæнæй. А 
дуйнебæл берæ ес уæхæн гъуддæгтæ, адæн ке нæ зонунцæ. Ци нæ зонай, 
е ба нæй æма нæй. Гъæубæстæ Сирдони ходæ Аслæнбеги сæрбæл ку нæ 
фæййинонцæ, уæд æцæгæй дæр уæхæн ходæ нæййес. Кæд нæййес, уæд 
ходуйнаг дæр нæййес. Уотемæй гъæубæстæ, еугур адæн фæййервæз- 
дзæнцæ ходуйнагæй. Уæдта ди иронх ма уæд, Аслæнбегæй мах устур 
ихæс дарæн, Дзамболати царди аргъ ихæс! 
Сурмей уæлгъоси лæууæг æнæмæнгæ Геуæрги адтæй — дууинсæй- 
анздзуд, федариуонг, рæстæмбес асæй бæрзонддæр, саулагъз, æ тæрних 
фæтæн. Æ уæле адтæй фунукхуз гетенæй дæрдгун æруадзгæ хæдонæ, æ 
астæубæл нарæг гæрзæй кавказаг ронæ, рæстæгæй ка фæссау æй, уæхæн 
æвзестæ геппиуагъд нивæфтудтæй фæлгонцгонд. Æ сорæти алцидæр 
Сурмейæн зонгæ æма уарзон адтæй, сауæнгæ галеу æфцæги ци еунæг 
уорс гъун фæззиндтæй, уой уæнгæ. Фал уæддæр æ сæргъи ка лæудтæй, 
е... Æ лæг н’ адтæй! Сурме æхемедæг æхе фарста: зæрдæ цæмæннæ есуй 
аци адæймаги æцæг Геуæргийау? Никкастæй имæ лæмбунæгдæр æма 
фестъæлфтæй: еунæг æ цæститæ н’ адтæнцæ æ лæги цæстити хузæн — 
абони дæр ма зæрди ристи уæнгæ ке имисуй, уоци фæлмæн, рæвдаугæ 
рохси бæсти æ цори лæууæг æндаргæн æ цæстити сугъдæй сæрзелун- 
гæнæг, тограсуггæнæг кæлæни цæхæр, фæливд æма сайди фæлхъæзæн. 
«Сайтан радавта, а дуйнебæл мæнæн зинаргъдæр ка æй, уоци адæймаги 
сорæт, — рагъуди кодта Сурме, — фал ин æ цæстити хузæ сфæлдесун 
нæ базудта! Æ бон нæй æма не ’суодзæй уæхæн дессаг саразун, уомæн, 
æма сайтан, æвæццæгæн, адæймаги æфсарæ ци æй, уой нæ зонуй, æнæ 
277 

æфсæрмæй ба цæститæ адæймаги цæститæ нæ ’нцæ. Мадта дæлуй- 
монтæ, адæймаг цæмæйти конд æй, уони сæ еугурей кæми нæ зонунцæ, 
уоми нæбæл нæ фæууæлахез уодзæнцæ!» 
Зæронд уоси зæрди аци гъудийæй фæззиндтæй цийнæ æма бахуд- 
тæй. Сайтан ин æ гъудитæ балæдæрдтæй æма æрбайсафтæй. Сурме æ 
хуссæни рабадтæй, фæйнердæмæ ракæститæ кодта, фал мæйдар æхсæви 
талингæй æндæр хæдзари къумти ци фæййидтайдæ? Кæми ’й, уой æр- 
гъуди кæнун нæ фæразта дзæвгарæ рæстæг. Æхе ку ’рлæдæрдтæй, уæд 
æ зæрдæбæл æрбалæудтæй, Геуæргий хузи бацæуæг сайтани хæццæ 
се ’хсæн ци дзубанди рауадæй, е æма фæттарстæй — кæд æцæгæйдæр 
дæлуймон ами адтæй æма æхе хуссæни буни, е ба дæлæ скъаппи фæ- 
сте раримахста? Сурме æхецæй сурдта аци гъуди, æма, хæдзари ке неке 
ес, уобæл цæмæй баууæнда, уой туххæй сфæндæ кодта цирагъ сасодзун. 
Раст уоци рæстæги кадæр къæрæзги авгæ тухгин æрбахуаста. «Ка уни- 
ау æй е аци афони? — бадес кодта Сурме, æхуæдæгка фур тæссæй зир- 
зир кода, резгæ къохæй æ нивæрзæни сæрмæ фарсбæл агоруй цирагъи 
къипгæнæн. Куддæр рохс иссугъдæй, уотæ æ гъæлæсидзаг ницъцъæ- 
хахст кодта, хуссæнæй пъолмæ ’рхаудтæй, æ гæндзæхтæ цагъта æма æ 
сæтæ æ цъухæй калдæй, уæдта, уæдта ниссабур æй — æ уод систа, æ 
цæститæ ба игонæй байзадæнцæ — уойбæрцæ дес æма си тас адтæй æма 
сæ зеллæктæй æндæмæ рабурдæнцæ. 
Къæразгæй ба медæмæ кастæй æ зæронд гъоги сæр, еугур дуйней 
фудгæндæй ци адтæй, уони æ уинди сеу кодта. Уомæн дæр æ цæститæ 
Сурмей мард цæститау фур хъоппæгъæй сæ зеллæктæ скъудтонцæ, 
æхуæдæг ходæгæй бакъуæцæл æй, æ билтæ, фиййи цъæстæ адтæнцæ 
кардæй лух æма разиндтæнцæ æ сурхбун фæлорс комикъолтæ, уорс 
стъæлфитæ си, стур сау дæндæгутæ. 
Сæумæй гъæубæстæ исæнкъусун кодтонцæ дууæ сау хабари: æдо- 
сæ ’хсæвæ рамардæй Сурме, æ гъоги ба ин кадæр равгарста. Хецæнтæй 
райсгæй аци хабæртти уадессагæй неци адтæй: сæйгæ зæронд уосæ æ еу 
къахæй ингæни билæбæл лæудтæй, æма еу бон мæлгæ ке кæндзæнæй, 
уой ка нæ зудта? Мадта давди хабар дæр нæуæг н’ адтæй гъæубæсти, 
уомæй размæ дæр берæ хæттити ’рцудæй уæхæн гъуддæгтæ, къæрних- 
тæ, цид, кедæр фонс æхсæвигон фæттардтонцæ, ескæми-цид сæ равгар- 
стонцæ. Сæ хецæуттæ ма-еу син кæд сæ сæфтæгутæ ссирдтайуонцæ, уæд 
хуарз. Фал адæн уæлдай мæстгун æма гъигæ уобæл кодтонцæ, давд æна- 
монд сæйгæ уоси гъог ке æрцудæй. Æма е дæр кæд? Сурме еунæгæй, 
æнæфæккæсæгæй æ уод ку иста, уоци ’хсæвæ. Æ фуртти дæр, мæгур, нæ- 
бал фæййидта... Æма мæлæг зæронд уоси æстонг, ревæд æстгутæй конд 
хайуанмæ æ сæр ка ’рхаста, е циуавæр адæймаг адтæй, кæд ин адæймаг 
схсщæн ес, уæд — гъогæн æ фæрстæй сунт ци стона, уойбæрцæ фид ибæл 
н’ адтæй. Уæхæн дзубандитæ кодтонцæ кæрæдземæн гъæубæсти адæн. 
Гъоги ссердтонцæ Фæддзаути дзæхæрадони кæрон. Æ фарсбæл ху- 
стæй, е ’мбес кæмæн бахускъæ ’й æма рæзæ ка нæбал лæвардта, уæхæн 
278 

рагон стур кæрдту бæласи буни, æ раззаг зæнгæ — баст, æма бакæсгæй 
уотæ зиндтæй, цума æнæсæр гъог бæласи æ гъæбеси никкодта. Стор 
æхуæдæг æвгæрст æма æнæстъигъдæй ке байзадæй, сæр ба уоми ке нæ- 
бал адтæй, е дæр адæнмæ дессаг нæ фæккастæй, — æвæццæгæн, давæг 
цæмæйдæр фæттарстæй, сæр æ хæццæ фæххаста, æма ниддумдта — 
мадта бунтон æнæ нецæмæй дæр куд рандæ адтайдæ? 
Зæринæ æхе хуардта, фур фæсмонæй æ хъури комидзаг дæр нæбал 
цудæй, æхе æфхуардта, цæмæн байгъуста уоци ’хсæвæ зæронд сæйгæ уо- 
сæмæ, цæмæн æй ниууагъта еунæгæй, æ уавæр ин хуарз ку зудта!.. Беретæ 
хъонц кодтонцæ Сурмей зианбæл, фал ин æ мæлæти сосæгдзийнадæбæл 
гъуди кодта æрмæст еунæг адæймаг, æма е адтæй Зæринæ. Кæмидæр æ 
дæлзунди змалдæй, æхе бæлвурдæй бавдесун ка не ’ндиудта, уæхæн 
гъуди: зæронд уоси мæлæт æма æ гъоги исæфти ’хсæн ес цидæр бастдзий- 
надæ. Уоци гурусхæй тарстæй æхуæдæг дæр, мæргътæ хъæрццигъайæн æ 
аууонæй дæр куд фæттæрсунцæ, уотæ, æхемæ ’й æнгæрон нæ уагъта, ци 
зудта, ци фæййидта, ци балæдæрдтæй Сурмей цардæй, уони нур æ гъуди- 
йæй хæлаури тунтау фæйнердæмæ нивæнста æндæр хъисмæттæ æма цау- 
тæмæ, барста сæ, баста сæ кæрæдзебæл, æхе æууæндун кодта æ хатдзæг- 
ти рæстдзийнадæбæл, æма уотемæй æхецæй сурдта, сурдта æ зонæнгин 
зæрдæй тæссаг дузæрдуг. Æвзонг ахургæнæг лæдæрдтæй: бафæлладæй, 
бафæлладæй аллихузон сагъæссаг гъуддæгтæ æма хабæрттæй, Сурмей 
тæрегъæдмæ кæсунæй, Цæрæги æрахæстбæл маст кæнунæй, Аслæнбеги 
æбуалгъ фудракондбæл баст æнæуинондзийнадæй, Олимпиади хæццæ 
тох кæнунæй — цæйбæрцæ фулдæр ин игон кæнуй æ зæрдæ, æ зини сахат 
ин фенхус кæнунбæл цæйбæрцæ фулдæр архайуй, уойбæрцæ имæ кизгæ 
фудæнхæгæнгæдæр цæуй. Зæринæ бафæлладæй скъолай ахури хаййади 
сæргълæууæг Тамби æма е ’мдзæхдонæ ахургæнгути уазал цæстæнгас 
æма езгардæи — æ алли къахдзæф дæр син барст æй, æ алли змæлд дæр 
ин æнæгъæнæ гъæубæл рагъæр кæнунцæ, æ минкъий рæдуд дæр ин стур 
сахъатæй равдесунцæ. Фал еугуремæй фулдæр бафæлладæй æнгъæлмæ 
кæсунæй, æ æнæдзуапп уарзондзийнади хæццæ тох кæнунæй, æ еунæги 
цардæй. Æма уæхæн уавæри, гъай-гъай, æ фæлмæст зунди ци нæ гъуди 
фæззиндзæнæй... Лæдæрдтæй уонæнти Зæринæ, фал уæддæр æ зæрдæ нæ 
арази кодта, æ гурусхæ æхецæй ке сурдта, уобæл, нæ арази кодта, Сурмей 
мæлæт æма æ гъоги исæфт цидæр хузи баст æнцæ, зæгъгæ, уоци гъуди 
фæллад зунди хъурдохæнæй райгурдæй æма уомæ гæсгæ сайд æхсæрау 
ревæд æй æцæгдзийнадæй, зæгъгæ, уобæл дæр. Арази нæ кодта, фал раст 
ке æй, уой дæр нецæмæй адтæй исбæрæг кæнæн. 
Æрмæст еунæг адæймаг зудта Сурмей мæлæти æцæг рæуонæ. 
Æма уоци адæймаг тæрхондони ку ’рлæууа, се ’рваддæлти саби-киз- 
гæ Олимпиадæн тухмиуæ ке бакодта, уой фæдбæл, уæд нæдæр зæронд 
уоси мæлæти кой, нæдæр æ гъоги кой неке скæндзæй, æ фудгæндæ ба- 
римæхсуни туххæй ма адæймаг æма æгомуг фонси дæр ке рамардта, уой 
туххæй закъони ’рдигæй æфхуæрд нæ баййафдзæнæй. Аслæнбег дзуапп 
279 

нæ дæтдзæнæй, æ ахурдзау, зæрдæй сахъат биццеу Алани ке бабун кодта, 
уой туххæй дæр. Æ ахургæнæг æма æ уарзон кизгæ Ирæфи билгæрон 
къотæрти аууон мадиард бæгънæгæй дууæ хелагау кæрæдзебæл куд ис- 
тухстæнцæ, уой ку фæййидта, уæд æ сæйгæ зæрдæ раскъудæй. Нимади 
ба уотæ ’рцудæй, цума æй Федари машинæ скъуæрдта æма æ мæлæт уо- 
мæй адтæй. Нæ, Алан уоци æверхъау нивæй ралигъдæй æма фæндагбæл 
цæхгæрмæ куд багæпп кодта, уотæ æ зæрди тагæ раскъудæй, æрхаудтæй. 
Раст æй уоци рæстæги скъуæрдта машинæ. Зæнхæбæл берæ дессæгтæ 
ес. Уотæ фæззæгъунцæ: дуйнебæл, дан, еу уæхæн сосæгдзийнадæ нæй- 
йес, раги уа, æрæги уа, уæддæр ка не сбæрæг уа. Е уотæ ку уайдæ, уæд 
нур ци берæ æбуалгъ гъуддæгтæ æма æмбесонди хабæрттæ зонæн, етæ, 
ка ’й зонуй, дзæбæх дæр нæ зинниуонцæ, нæуæгæй ци базонианæ, уоци 
царциати дессæгти цори. Дун-дуйней сосæгдзийнæдтæ кæронмæ ба- 
зонæн куд нæййес, уотæ нæййес базонæн адæймагæн дæр. 
ХЫУ 
Уазалрезæ бахуæстæй Сабанбæл. Уæззау æма æнтъуснæг рист 
кæнунцæ е ’уæнгтæ. Æ астæу додуй, цума бонизæрмæ ургæфтауæн ку- 
сти æхе не сраст кодта. Еци-еу уавæри хуссун берæ нæ фæразуй — ку 
еуæрдæмæ разелуй, ку иннердæмæ. 
«Грипп, æнæхаири грипп, — гъуди кæнуй е, — хуарз афони мæ æр- 
фæлдахта, мæ куй ин фæлдист фæууа...» 
Æхсæвдарæн цирагъ æ нивæрзæнмæ содзуй, Сабан фæлваруй киуну- 
гæ кæсун, цæститæ ледзунцæ рæнгъитæбæл, фал дамугъатæ æнæбæрæг 
нисæнттау сæрмæ нæ гъарунцæ... 
Сабан бахгæдта киунугæ, стъолмæ ’й багæлста æма уæззау гъудити 
ранигъулдæй... 
«Етæ мин рамардтонцæ мæ фиди, æз ба сæмæ æнсувæри зæрдæ 
дардтон... Æма дин е æ миздæ ме ’дули фæлмæндзийнадæн... Циуавæр 
адæн æнцæ, гæр, Сурмейæй сæмæ куд неци фæцæй, — æ зунд, е ’гъдау, е 
’фсарæ гъæубæстæ дæнцæн ку хæссунцæ. Куд хебæлхуæцгæ адтæй. Æви 
етæ сæ еугурдæр кæнгæ миутæ æнцæ? Адæни цæстæмæ? Æма ма уæд 
куд цардæуа? Лæг ма кæбæл баууæнддзæнæй уой фæсте?.. 
Мæ бийнонти цард мæхуæдæг мæхе къохæй фехалдтон... Нæ, нæ 
мин ниххатир кæндзæй Сæнетæ... Фæлтау мæ цонг ку рахаудтайдæ еци 
’хсæвæ! Алкæмæн ба зунд амонун, рæсугъддзийнадæмæ сæ тундзун 
кæнун... Галстук æма уорс хæдонæ бæргæ дарун, фал ма, æнгъæлдæн, 
мæ тоги, мæ уоди къуми кæмидæр гадзирахат знагау римæхстæй бадуй 
талингæ... Фæстеизад зундрахасти æрхъез... Æндæр имæ мæ къох куд 
систон? Силгоймагмæ...» 
Уæззау фæсмонæй ниуунæргътæй Сабан, æхе сабургай иннердæмæ 
разилдта. 
280 

«Нур еунæгæй... Фæллигъдæй горæтмæ кизги хæццæ... Æ хуæрæмæ 
цæрдзæнцæ... Æз ба — еунæг. Нæбал ес бийнонтæ. Нæбал ес кизгæ... 
Нæбал ес... Нæбал ес... Нецибал ес... 
Цалдæр анзи æ хæццæ фæццардтæн, фал ескæд уæхæн цъухæй 
сдзордзæнæй, уой æнгъæл н’ адтæн. Куд исæрра æй еци ’хсæвæ!» 
Зæрдæ скъудæй æнæбухсгæ ристæй. 
Кæцæйдæр, идардæй, æрбайгъустæй æнахур унæр. Сабан æй дзæбæх 
нæма равзурста, фал балæдæрдтæй, адæн кæунцæ, кæунцæ Сурмебæл. 
Раст уоци рæстæг дуар æрбахуастæй. 
Дуар байгон æй, æма къæсæрбæл фæззиндтæй сæйраг инженер Æр- 
саути Æхсарбег. 
Æ цъулухътæ кæрæдзебæл бахуаста, сæ меттæ син фæууагъта 
къæсæрмæ æма гупп-гупгæнгæ æрбараст æй хуссæнмæ, сбадтæй Сабани 
дæлфæдтæмæ. Æ гъосгин ходæ исиста, æрæвардта æй æ гъæбеси. Лæгун 
сæр айдæнау æрттивта цирагъи рохсмæ. 
— Куд дæ, сæйгæ? 
— Сæйун. Грипп. 
— Хуастæ ниуазис? 
— Æ хуасæ уæртæ скъаппи. Байгон æй кæнæ, марауадзæ, рахæссæ ’й. 
Сæйраг инженер рахаста коньяки авгæ æма дууæ минкъий агувзи. 
— Дессаги хæдзаридзаума дæмæ ес, — авги сæр игонгæнгæй загъта 
Æрсауи-фурт. 
— Гъо, — загъта Сабан æма рабадтæй. Райста мора тæнгъæдæй 
идзаг агувзæ, рахупп си кодта æма бабæй фæстæмæ æрхустæй... — 
Цæмæн æрбацудтæ? 
Æ ниуазæн æ билтæмæ исиста иуазæг дæр. Раниуазта æй. 
— Сæйгæфæрсæг, — коньяк æма агувзитæ сæ бунати æвæргæй, за- 
гъта е, — фегъустай, Сурме рамардæй. 
— Гъо, — загъта Сабан. 
— Ка дин æй загъта? 
— Мæнæ нуртæккæ кæун æрбайгъустæй... 
— Сумахмæ идард ку цæрунцæ. 
— Æвæдзи сæмæ берæ дзиллæ æрæмбурд æй. 
— Гъо. Æз уордигæй æрбацудтæн. 
— Исон мæн дæр рохсаг зæгъунмæ цæун гъæуй. 
— Сæйгæй? 
— Фæдздзæбæх уодзæнæн. Гриппæй æндæр ма ести æй... 
— Æма... — Æрсауи-фурт ферхуæстæй, — иди... 
— Ци? 
— Уотемæй... Гъæубæстæ зонунцæ, хилæ айтæ... 
— Сурмей хæццæ æз некæд фæххилæ дæн. 
— Гъо, фал æ фурттæ... Етæ дæр Сурмей æнцæ... 
— Æма ци? 
281 

— Неци. Айфиццаг имæ арæзтадон бригадæ барвистай — фæстæмæ 
сæ раздахта: «Мæнæн фурттæ ес, кæд сæ хæдзарæ гъæуа, уæд æй сæ- 
хуæдтæ араздзæнцæ...» Æз куд загътон, гъуддаг уотæ рауадæй. 
— Ду уотæ нæ загътай. Фудæбонгин силгоймагæн фенхус кæнун нæ 
уагътай. Æ фурттæ, дан, колхози нæ косунцæ. 
— Загътон. Загътон: цирк ма аразæ. Неке баууæнддзæнæй, дæу дæ 
тоггинтæн хуарз ракæнун ке фæндуй, уобæл. Ку дæбæл баууæндонцæ, 
уæдта дæ æдули схондзæнцæ. 
«Цидæр æрцудæй!.. — фæкъкъæпп кодта Сабани зæрдæ, — уæхæн 
дирзæг æвзагæй мæ хæццæ некæд дзурдта, кæд-еу арæх буцæу кодтан, 
уæддæр...» Æ маст æрбафунхтæй: 
— Æма ду цæбæл æууæндис, дуйнебæл уæхæн ести ес? 
— Ес. Мæхебæл æууæндун... Æз зонун, ка ци æй, кæмæн ци аргъ 
кæнун гъæуй, уой. 
— Дзорæ! — загъта Сабан. — Дзорæ дæ зæгъуйнæгтæ, хумæтæги 
нæ фæззиндтæ ардæмæ... 
Æрсауи-фурти уæззау лæгун сæргæхцæ æрæнцадæй æ минкъий цæ- 
ститæбæл æма етæ дууæ листæг раст ханхи фестадæнцæ. 
— Зæгъдзæнæн, зæгъдзæнæн. Зæгъуйнæгтæ берæ. Фал, фиццаги- 
дæр... — сæйраг инженер авгæмæ бавналдта, сабургай байдзаг кодта 
агувзæ. Æ комæй «хъуртт» ку фæццудæй, уæдта райдæдта, — фиццаги- 
дæр... Æз дæумæ лæгъуз зæрдæ нæ дардтон. Фал ду мæн нæ уарзтай... нæ 
уарзтай. Æртхъерæн кодтай: «Дæ кустæй дæ ратæрдзæнæн». Фал дин æз 
тæрегъæд кодтон, мæстгун нæ, фалæ... 
— Мерзавец! — уруссагау загъта Сабан æма хуссæни рабадтæй. Æ 
рист æма æ маст æвеппайди фестадæнцæ, е ’уæнгтæ никки лæмæгъдæр 
кæмæй кодтонцæ, уæхæн маст. — Мард лæги уæлгъос бадис æви мин 
систун æнгъæл нæ дæ?! 
Уæззау сæргæхци буни дууæ листæг ханхи туххæй-фудтæй базмал- 
дæнцæ, сæхе еу минкъий бахæлеу кодтонцæ æма Сабанмæ разиндтæн- 
цæ издий минкъий дууæ мори, топп кæмæй баефтиндзунцæ, уæхæнттæ. 
Нури уæнгæ имæ комкоммæ кæсун некæд бафæразта сæйраг инженер. 
Æма бабæй сæрдари зæрдæ фæкъкъæпп кодта: «Цидæр æрцудæй!..» Æхе 
æнæбонæй фæстæмæ æ хуссæни æруагъта. 
— Ду, — загъта иуазæг, — мæн нæ уарзтай, уомæн æма дæ нæ фæн- 
дадтæй дæ гъуддæгтæ кедæр алциуинагæ, уазалзунд цæстингаси буни 
аразун. Æз уой лæдæрдтæн... Фæндадтæй мæ дæуæн фенхус кæнун. Фал 
кæми! Дæхемæ исдзурд уадзис? Дзедзедай æрцудæй — гаражи хецау 
æй ракодтай. Мæн фæрсæг нæййе. Никки ма ин мæ фудкой кæнис, мæ 
фæсаууонмæ мæмæ æртхъерæн кæнис ратæрунæй... сувæллони цори. 
зæрдæ ин байвардтай мæ бунатæй, цæмæй е дæр мæ нихмæ фæууа... 
«Мæ дзурдтæ мин æрбауæйæ кодта, — зæрдæресгæ рагъуди кодта 
Сабан, — кæбæл æууæндтæн, æдули къоппа!» 
— Нæ, нæ! — æ къох æ финдзи буни биндзæсорæгау дууердæмæ 
ракодта Æрсауи-фурт: балæдæрдтæй Сабани гурусхæ. — Биццеу мин 
282 

эехуæдæг неци загъта, уой туххæй имæ дæ зæрдæ ма ’хсайæд... Æгæр 
хуарз дæ зонун æз, æма мæ фæсаууонмæ цидæриддæр кæнис, уой уи- 
нун. Дæ сосæг дзурд нæ, фал ма дæ сæри ци гъуди фæззиндтæй, уой 
дæр мæнæй нæ баримæхсдзæнцæ цифæндифедар фæрстæ дæр, цифæнди 
идæрддзæг дæр... Дæ тоггини мæ бунатмæ цæмæн кодтай, уой дæр хуарз 
зонун, е дæр дæхе хузæн фантазер æй, æрдзæф дин кодтайдæ дæ алли 
дзурд, дæ алли фезмæлдæн дæр... Иннемæй ба адæни æууæнкæ... Фал 
цард цард æй... Цард æнæбундор, æнæсæрфат миутæн нæ бухсуй. 
Сабанбæл нæуæгæй уазалрезæ бахуæстæй. Цума нуртæккæ цидæр, 
æверхъау цидæр æрхаудзæй æма ниппурх уодзæй, уоййау тарстæй ка- 
стæй уæззау лæгун сæрмæ. 
— Куд æверхъау адæймаг дæ! — сабур гъæлæсиуагай загъта е. 
— Æверхъау нæ, фал раст... Рæстдзийнадæ ба еу бон æверхъау дæр 
исуй... 
— Цифæнди раст ку уай, уæддæр ми некæд байрагæс уодзæнæй, ду 
еци биццеуæй растдæр дæ, зæгъгæ. 
— Ка ’й зонуй... Дæ кизгæ ’й уарзуй... Ахæст уомæн нæй... Адæн 
цъеутау уасунцæ... 
Дууæ стур къохи гъæццолмæ фæллæбурдтонцæ, цума ’й гæбазгай 
раскъудтæ кæнунмæ гъавунцæ. 
— Адтайдæ, куййи фурт! Цифæнди бакæнæд, уæддæр е дæуæй кæ- 
дзосдæр æй! — гъæр кодта Сабан æма æхуæдæг лæдæрдтæй е ’нæбон- 
дзийнадæ. 
— Гъе, гъе, е æй де ’сафæг, — арф нийнæфтæй Æрсауи-фурт, — сау 
æма уорсæй ка кæци æй, уой ке не ’взарис... Æма нæ хæдзаради гъуддæгтæ 
фæстаг рæстæги лæгъуздæргæнгæ ке цæунцæ, уой дæр нæ уинис. Техники 
хæдзарæ ’саразтай. Хуарз бакодтай. Фал ибæл цæйбæрцæ схарз кодтай? 
Æви театр аразтай? Ке гъæунцæ еци кабинеттæ, сурх къумтæ, буфеттæ?.. 
Дæхе фæрæзнитæй æй ку аразтайсæ, уæд хæдзардзиндæр адтайсæ... 
«Нуртæккæ аци æрттевагæ тумбулæг гъæуама ниппурх уа!» — æхе- 
медæг нигъгъæр кодта Сабан, фал си хъипп-сун нæ райгъустæй, æрмæст 
æ зæрди гупп-гупп фæттухгиндæр æй. 
— Гъо, — загъта Æрсауи-фурт, — уотæ адтайдæ бæлвурд. Дæу фæн- 
дуй, цæмæй алцидæр æрттевгæ кæна, мæнæ дæ паркет æма дæ хæдзари 
дзаумай полировки хузæн. 
— Æрбайгъосай, — загъта Сабан, — ду зундгин адæймаг дæ. Фал 
адæни уæхæн зунд нæбал гъæуй. Ду цардæй исаразтай хумæтæги схемæ: 
косгæ-хуæргæ, косгæ-хуæргæ. Æнæ еу ести бæллеццæй дин ци адæ 
кæнуй еци кæрдзини къæбæр? Хуæрун æма косун алкедæр зонуй, е æр- 
дзæй лæвæрд æй, цæрæгоййæй цидæриддæр ес, уонæн. Зæгъæн, золкъæ. 
Дæумæ гæсгæ е адæймагæй лæгъуздæр æма минкъийдæр косуй? Зæн- 
хæ къахун æнцон æнгъæлис? Фал уомæй изолдæр нецæмæ тундзуй æма 
золкъæй байзадæй. 
Лæгун сæргæхцæ гъæрæй бахудтæй: 
283 

— Цума скъоладзауæн лекцитæ кæсис... Дæуæй уотæ, мæнмæ бæл- 
лец нæййес. Ес. Фал мæнæн мæ бæллец хумæтæг æй: цæмæй гъæуккаг 
горæтмæ къабусга æлхæнунмæ ма цæуа. Æма уой туххæй ба гъæуй зол- 
къи хузæн еци-еу куст кæнун — зæнхи куст. Фал ду гъуддагæн æ тæмæн 
уарзис, æ саугуст — нæ. Мæнæ, ци хуссæнбæл хуссис, уой дæр æрмæст 
æ полировки туххæй балхæдтай. Æрсæйгæ дæ, хуссис. Æма дин æ по- 
лировкæ ести агъаз æй? Дæ нез дин соруй æви дин æнцондæр хуссæн 
æй? Гъо. Еу гъуддаг сæрттевун кæнис, æма хецауади цæститæ уомæй 
ракурмæ кæнис, æма, фæсвæд ка райзайуй, уоци гъуддæгтæ нæбал фæй- 
йинунцæ. Машинитæ евæн хæйттæ нæййес, фал ес техники хæдзарæ. Ци 
уæлдай фæрæзнитæ харзгонд æрцудæй, уонæй фермитæ бацалцæггæнæн 
нæ адтæй? Адтæй. 
— Раст зæгъис, — загъта Сабан, — фал уæддæр дæ зæгъуйнаг нæма 
загътай. 
— Управлений сæйраг инженер пенсимæ цæуй. 
— Æма ци? 
— Цалинмæ æ бунати некема искусийнæ ’й, уæдмæ байархайай. Гъæ- 
уама райком дæ фарс рахуæца. Лæгъуз специалист нæ адтæ дæ рæстæги. 
Сабанмæ уотæ фæккастæй, цума æ зæрдæ æвеппайди æрлæудтæй. 
Цума тог æ дадзинти баласта. Æрмæст ма æнкъардта, циуавæрдæр тухæ 
ин æ науæртæ раскъунуни уæнгæ куд æлвасуй. Курдиадæ ниффинста, 
райкоммæ ’й фæххаста. Æма æнгъæлмæ кастæй, æнæрцæугæ кæмæн н’ 
адтæй æма рагацау цæттæ кæмæ адтæй, уæхæн хабармæ. Фал нуртæккæ 
ке фегъосдзæнæй, уæлдайдæр ба аци адæймаги цъухæй, е æ фæсонирхæ- 
ги дæр н’ адтæй. Ка ’й зонуй, канд уой туххæй нæ фегуппæг æй Сабан. 
Е æнгъæлмæ кастæй уоци хабар фегъосунмæ нæ, фал æндæр цæмæдæр, 
ести уæхæн дессагмæ, æ уавæр ин ка фæххуæздæр кодтайдæ, фадуат ин 
ка равардтайдæ раздæрау æ уарзон куст кæнунмæ. Æма куд æгъатирæй 
фæффудæнгъæл æй, уой нурма нур балæдæрдтæй... 
«Æгудзæгæй мæ гъæуама фæййина аци куййи фурт?» — æваст ра- 
гъуди кода Сабан. Æма базмалдæй. Æ цæсгон срохс æй илгъгæнæги мед- 
билхудтæй. 
— Дæ салан берæ. Дæхе æгæр ма тухсун кæнæ. 
— Уал анзи еумæ кустан. Нур дæр ди не ’руагæс кæнуй, зæрдиуагæй 
мæ ке фæндуй дæуæн естæмæй фенхус кæнун, е. 
— Арфæгонд уо. Гъо. Æз райкоммæ балæвардтон курдиадæ. Мæ 
кустæй мæхуæдæг цæун. Фал мæ бон æй мæ курдиадæ фæстæмæ райсун. 
Æмбурд нæма адтæй. 
— Дæ бон дæ курдиадæ райсун æй, гъай-гъайдæр... Фалæ... Дæ- 
хуæ^дæг лæдæрис... Æнæгъæнæ район дæр зонуй хабæрттæ... Дæ уосæ 
фæллигъдæй. Уотемæй адæни хæццæ куд косдзæнæ? Ескæмæн ести æ 
цæстæмæ ку бадарай, уæд е дæр... Нæ, нæ... Уомæн гæнæн нæййе. Ду 
гъæуама... Балæдæрæ... 
284 

Уойфæсте ма берæ бонти Сабан æхебæл дес кæндзæнæй, куд федар 
разиндтæй, æхе имæ куд бауорæдта еци изæр — сæйгæй æма æнамон- 
дæй хуссæнбæл уæлгоммæ хъанæй бунтон еунæгæй ку байзадæй. 
— Хуарз, — загъта Сабан. — Уотæ фæууæд. Мæ бунатмæ ба ке сни- 
сан кодтонцæ? 
— Дæ бунатмæ нæ, фал сæрдари бунатмæ. Иссердзæнцæ. 
— Дæу? Дæ мæкъур тагъддæр фæййиндзæнæ. 
Æхсарбег исистадæй, дуари ’рдæмæ рараст æй, уæдта фæстæмæ 
фæззилдæй, æ уæззау керзæ цулухътæй гæбаргубургæнгæй. Æрлæудтæй 
Сабани сæргъи, æ къохтæ рацавта æ кæрци дзиппити. 
— Нæ ди æруагæс кæнуй... — уæззау лæгун сæр æрхæндæгæй æр- 
къолæ ’й реумæ, — нæ ди æруагæс кæнуй... Фал уомæй уæлдай нæййес. Ду 
гъæуама ардигæй рандæуай. Куд цардтæ, куд кустай, уотæ... Куд дин æй 
зæгъон. Еуæрдигæй, Сабан адтæ æма Сабанæй рандæ уо. Уадзæ æма адæн 
фæййинонцæ, адæймаг цифæнди уавæрти дæр адæймагæй ке байзайуй. 
Фал, зæгъæн, горæтмæ ку фæлледзай, уæд дæ къохтæ сдардтай дæ зин- 
дзийнæдти цори. Дæ къох ракъуæрдтай дæ фæндагбæл... Æма ма уæд адæн 
кæбæл æма цæбæл æууæндонцæ гъæуама? Райони медæг дзæбæх кустмæ 
æййивд ку ’рцæуай, уæд уойбæрцæ нæ зиндзæнæй, ке фембулди дæ, е... 
Сабан банкъардта, хеди ’ртæх æ тæнтæбæл бунмæ куд фæллæсуй. Æ 
цæсгонæй райсавдæй илгъгæнæги æнадæ медбилхудт, фал ма æфсæртæ 
æнгон æлхъивд адтæнцæ кæрæдземæ. 
— Гъæубæстæ дин нæ ниххатир кæндзæнцæ, — арф ниууолæфтæй 
сæйраг инженер, — нæ ниххатир кæндзæнцæ... Гъай-гъай, ауиндзгæ дæ 
не ’ркæндзæнцæ, топпæй дæ неке фæхсдзæнæй. Раздæрау уодзæнцæ 
коммæгæс, дæ дзубанди æнхæстгонд цæудзæнæй... Аргъ дæр дин кæн- 
дзæнцæ... Фал кæмидæр сæ зæрди дæуæн ниххатир кæнун сæ бон не суо- 
дзæнæй... Дæ бийнонти цард ке фехалдæй, уой туххæй нæ... Уæхæн ха- 
бæрттæ еу æма дууæ нæ фæууй... Нæ дин ниххатир кæндзæнцæ, Сурмей 
хæдзарæ ке бабун æй, уой. 
Сабан никкæрзтæй, æ уæзæ æхебæл кæмæн æнкъардта, уоци лæгун 
сæрæй иннердæмæ разилдта æхе, æ фарсбæл æрхустæй. 
— Æз ци кодтон Сурмейæн? Æз ин бабун кодтон æ хæдзарæ? Мæн 
фуд си ци ес? — бафарста Сабан, цума уоци уайдзæф раздæр дæр бе- 
ретæй фегъуста. Фал гъостæ ци нæ игъустонцæ, уой зæрдæ æнкъардта. 
Цæрæги ку æрахæстонцæ, уæд имæ гъæуккæгтæ уæлдай лихстæхуздæр, 
уалдай уæздандæрæй дзурдтонцæ... цума ин тæрегъæд кодтонцæ. Сæ алли 
фезмæлд дæр къахи фийтæбæл цæуæгау — гъавгæ. Нур Сабан сæйраг ин- 
женери дзубандитæй бæлвурдæй балæдæрдтæй: фудгин æй кæнунцæ... 
— Дæу фуд си неци е, — загъта Æрсауи-фурт, — неци. Фал уæддæр... 
Хæдзарæ æдзæрæгæй ке байзадæй, е сумах бийнонтæбæл баст æй... 
— Ци син кодтон? — Сабани бон сдзорун нецибал бацæй, уазалрезæ 
бабæй ибæл бахуæстæй. 
285 

— Зонун æй... Фал уæддæр адæн... ку дин зæгъун, æргонæй нæ... 
Сосæггæй дæу фудгин кæндзæнцæ... Сæхуæдæг дæр æй нæ лæдæрдзæн- 
цæ, уотемæй. Еу хæдзарæ нæбал ес, иннæ ес... Еу хæдзарæ инней фудæй 
никкалдæй. Уоци къонай ихæлддзæгтæмæ ка бакæса, е уайтагъд е ’ргон 
раздахдзæнæй дæ цæрæнуæттæмæ... 
Æрсаути Æхсарбег æ гъунгун ходæ æ сæрбæл арф æркодта æма ра- 
цæйцудæй. Фал æ хуæдфæсте райгъустæй къæхти унæр. Æрлæудтæй, 
фæстæмæ ракæсун цидæр тасæй нæ бандиудта. Æ усхъæбæл ин æ къох 
æрæвардта Сабан. Æрсауи-фурт имæ е ’ргон сабургай разилдта. Сабан 
ин ходæндзастæй комкоммæ кастæй æ цæститæмæ. Фал уоци ходæндза- 
сти адтæй циуавæрдæр æбуалгъдзийнадæ—Æрсауи-фурти бауæр бадиз- 
диз кодта. 
— Арфæгонд уо, — бунтон æдухст æма сабур гъæлæсæй загъта 
фусун, — хъæбæр ди фæббоз дæн. Ду мæ ервæзунгæнæг дæ. Арфиаг 
уо. Ду ку н’ адтайсæ, уæд, ка ’й зонуй æма, æдули миуæ бакодтайнæ. 
Нур некумæбал рандæ уодзæнæй Æдарци-фурт. Ду мæ сразæнгард код- 
тай нæуæгæй. Нæуæгæй мин раздахтай мæ цард. Дæхуæдæг æй зонис, 
æнæ тохæй мæнмæ мæ цард капекки аргъ дæр нæ кæсуй. Есæй æма еске 
сæраппонд гъæбесæй ку нæ хуæцон, уæд мæлгæ кæнун! Æма мæнæ ду 
фæззиндтæ, мерзавец! Куд гъæуама ниууадзон мæ гъæубæстæ, мæ адæн 
дæу хузæнтти евгед? Минкъий ма, уæд сæбæл гадзирахатæй рацудай- 
нæ. Дæ салан берæ, мæ цæститæ мин байгон кодтай. Ардигæй фæстæмæ 
никки тухгиндæрæй, никки æгъатирдæрæй тох кæндзæнæн дæу хузæнт- 
ти нихмæ. Уæд зæнхæбæл федардæр лæудзæнæн. Нур цæугæ! Дæ 
кустæй барвæндæй ку рандæуай, уæд дæхецæн хуæздæр уодзæнæй. Дæ 
зæрдæ дæ ма фæссайæд. Сабан рæуæнттæ ссердзæнæй дæу куййи тард 
ракæнунмæ. Нура бал фæндараст! 
Æрсауи-фурт цума цавддор фестадæй, уоййау исæзмæлун нæ 
фæразта. Сабан ин æ усхъæй æ къох ку систа, уæддæр ма лæудтæй æ 
бунати. Уæдта æвеппайди базмалдæй, зундцохау дуармæ ратунстæй. 
Къæсæрбæл æрлæудтæй æма фæстæмæ ракастæй. Æ цъундæ цæстити 
ниндзуг æй инæйнондзийнадæ æма зæрдæсасти уодхарæ. Дзæвгарæ 
рæстæг комкоммæ кастæй фусунмæ. 
— Кæд ести нæ балæдæрдтæ, миййаг? Мæ бийнонтæ тагъд ами уо- 
дзæнцæ нæуæгæй. Уоци биццеу ба, Цæрæгæй зæгъун, дæуæй лæгъуздæр 
нæ бакосдзæнæй дæ бунати. 
— Мæ бунати? — бафарста Æрсауи-фурт. — Мæ бунатмæ æз мæ- 
хуæдæг лæг иссердзæнæн. Уобæл мабал тухсæ. Æви неци фегъустай? 
Дæ кустæй ист дæ! Райкоми бюро унафæ рахаста. 
, — Кæд?.. 
— Сахати размæ. 
Æрсауи-фурт рандæй. 
Сабан æхсæвæ-бонмæ гъæрзгæ фæккодта... 
286 

Дуккаг бон изæрæй уæлмæрдти нæуæг ингæни уæлгъос лæудтæй 
е -— рæстæмбес кари нæлгоймаг цубур кæрци. Кæд гъизт рæстæг адтæй, 
уæддæр æ фæсонтæ ’ма æ тæрних ниллæг конд ходи буни хедæй адтæн- 
цæ хулуй. 
— Рохсаг уо, Сурме, — загъта е, æма сæргубурæй рацудæй ингæни 
цорæй. 
ХЬУ 
Транваййи кæд уæгъдæ бадæнтæ адтæй, уæддæр Зæринæ бадгæ 
не скодта. Горæти центрмæ хæстæг рахизтæй, цæхгæрмæ гъæунги еу 
минкъий бауадæй æма фондзуæладзугон хæдзари цори æрлæудтæй. 
Цæбæлдæр дувæндæгæнæгау еу усмæ сахæй кастæй подъезди дуармæ, 
уæдта бацудæй медæмæ. Къæпхæнтæбæл ислигъдæй, дуккаг уæладзуги 
фæзæбæл галеуæрдæмæ фæззилдæй, æ къох резгæ сивазта дуари дзæн- 
гæрæги цæппозурмæ, фал ибæл æ амонæн æнгулдзи алгъæй æнхæст 
нæма ранидзæвдæй, уотæ цæмæйдæр фæттарстай æма еуварс ралæуд- 
тæй. Фæццудæй дуари фæлмæн хъинц, æма къæсæрæй рахизтæй, Олим- 
пиади мадæ Сæнети цæрмæстъигъд ка бакодта, уæхæн силгоймаг. Дуар 
æ фæдбæл æнхæст нæма рахгæдта, уотæ фæстæмæ фæззилдæй æма 
медæмæ багъæр кодта: 
— Олимпиадæ, телефонæй дæмæ æрбадзордзæнæн, билеттæ ку 
балхæнон, уæд. Еудзурдæй, бадзубанди кодтан! 
— Нæ гъæуй, тёть Оля, мæнæн ма балхæнæ. 
— Дæхе уæлгъæдæй басор кæнунмæ гъавис? Е ба дин ци дзубан- 
ди æй? Дæхе естæбæл раерхæфсæ, гъæунгæмæ уæддæр еу хатт ракæсæ. 
Кæд дæхецæн нæ тæрегъæд кæнис, уæддæр мæнæн фæттæрегъæд кæнæ! 
— Тёть Оля, ма мæстгун кæнæ... Æцæгæй, мæ бон нæй... 
— Хъæбæр дессаги кино æй хонунцæ, æнгъæлдæн, италиаг æй. Би- 
леттæ си, гъай-гъайдæр, нæбал уодзæнæй, фал директор мæ зонгæ ’й. 
Дæхе цæттæ дарæ... 
Силгоймаг дуар æхердæмæ æрбакъуæрдта æма, кæд англисаг къу- 
май къипп фæццудæй, уæддæр ма ибæл медæмæ бахуæстæй, дзæбæх 
æхгæд æрцудæй æви нæ, уой бæрæггæнæг. Æвæццæгæн, æ цори кадæр 
ке лæууй, уой нури уæнгæ нæ бафеппайдта, фæстæмæ ку фæззил- 
дæй, уæд Зæринæмæ сахæй кæсгæ райзадæй. Уæдта тагъд-тагъдæй 
къæпхæнтæбæл бунмæ ниууадæй, еу хатт ма гурусхæ каст фæккодта сæ 
дуармæ лæууæг æнæзонгæ кизгæмæ æма фæййаууон æй. 
Силгоймаги къæхти унæр нæбал игъустæй, фал Зæринæ æнцад 
лæудтæй æ бунати. Æрæгиау, цума æндзугæй фæууæгъдæ ’й, уоййау баз- 
малдæй, гъавгæ бацудæй дуармæ, нилхъивта дзæнгæрæги цæппозур... 
Олимпиадæ зудта: еци бон æрцæудзæнæй. Еу хатт райгъусдзæнæй 
дуари дзæнгæрæги цъæхснаг æма дæргъвæтийнæ «дзинг-дзинг» æма 
къæсæрбæл æрлæудзæнæй... Ка, уой бæлвурд нæ зудта, уæдта уобæл 
287 

уойбæрцæ нæ гъуди кодта, — фал æй лæдæрдтæй, кадæр имæ æнæбæрæг 
мастесæгау кастæй кæцæйдæр. Фал кæд фæззиндзæнæй, уой нæ зудта. 
Æма гъезæмарæгæнгæ æнгъæлмæ кастæй... 
Æма æрцудæй æппунфæстаг еци бон. Олимпиадæ ахæстонæ æма 
мæлæтæй уотæ нæ тарстæй, æнæбæрæг мастесæгæн е ’рбацудæй куд тар- 
стæй. Еци мастесæг æ зунди цардæй дууæ æмбесемæй: еу æхуæдæг — 
мастесæг, иннæ ба—æ фæззинд. Фал зудта, етæ кæрæдзебæл баст ке ’нцæ, 
къах æма къахдзæф куд баст æнцæ, уотæ... Æма ин еске уотæ ку загътай- 
дæ, мастесæг æрбацæуй, зæгъгæ, уæд æхецæн мæлæт æма æфхуæрдæй 
нæ фæттарстайдæ, фал æ цæститæбæл æнæмæнгæ рауадайдæ цидæр 
æмæнтъери æверхъау зелдогъ: хуæрæ æма æнсувæри тоги схæлæмулæ, 
сæйгæдонæ æма æверхъау рес, ходуйнаг æма цъумур, тæрхондонæ, 
Сурмей мæлæт, æ ниййергути фæххецæн... Еугурæй дæр, еугурæй дæр 
адтæнцæ уоци æбуалгъ дзурди: æрбацæуй... Æма æрцудæй уоци сахат. 
Олимпиадæ бафæлладæй æнгъæлмæ кæсунæй. Æма имæ фæстагмæ уотæ 
кæсун райдæдта, цума уоци мастесæг æхе медæгæ рагæй бадуй, ескæцæй 
не ’рбацæудзæй. Æма æхе уомæн не ’вдесуй, а дуйнебæл ци ’рцудæй, е ке 
’рцудæй, срастгæнæн кæмæн нæбал ес, уой æверхъаудзийнадæ æнæкæрон 
ке æй æма ин æфхуæрдæй басæттæн ке нæййес... Олимпиадæ цæттæ адтæй 
алцæмæ дæр: æрахæссæнтæ ’й, Сибири амæттаг æй бакæнæнтæ, рамарæн- 
тæ ’й, æрмæст, цæй туххæй, уой маке зонæд. Фал уоци мастесæг æ хæццæ 
хаста, закъони бон рахæссун ке нæй, уæхæн æбуалгъ тæрхон: ци ’рцудæй, 
уой адæни цæсти хумæтæг æма ходуйнаг гъуддаг фестун кæндзæнæй... 
Æрмæстдæр уомæй тарстæй Олимпиадæ. Æнгъæлмæ кастæй, фал 
мастесæг нæ зиндтæй. Æма уæд ниффинста тæрхондонæмæ рæстдзий- 
надæ. Фал æй нискъудтæ кодта — æ цæститæбæл уадæй æ фиди ’нсувæр 
Инали æверхъау цæсгон, æ хорхбæл æнкъардта е ’гъатир æнгулдзитæ... 
«Мæхе къохæй дæ рамардзæнæн, уодæгасæй дæ банигæндзæнæн, 
нæ муггаг нин æносмæ федиссаг ку фæккæнай, уæд!» 
Нæуæгæй бабæй ниффинста писмо, нæуæгæй бабæй æй нискъуд- 
тæ кодта. Æхсæвигæнтти ба еци æверхъау гъæлæс: «Хъахбай, хъахбай, 
хъахбай!» Æма æппунфæстаг райгъустæй дуари дзæнгæрæги дæргъ- 
вæтийнæ «дзинг-дзинг». 
Мастесæг разиндтæй Зæринæ æма лæудтæй æ комкоммæ къæсæрбæл. 
— Дæ бон хуарз, Олимпиадæ! — загъта Зæринæ æма лæдæрдтæй, 
æ фæлорс фæллад цæсгонбæл æ дзугъуртæ уæлдай бæрæгдæрæй ке ра- 
зиндтæнцæ — аци æнкъарæн имæ фæззиннуй, фудзæрдæ имæ ка даруй, 
уæхæнтти хæццæ ’й дзубанди кæнун ку багъæуй, уæд. — Æз дæумæ... 
— Æгас цо, Зæринæ Амурхановнæ! — тарст гъæлæсæй фæгъгъæр 
кодта Олимпиадæ æма, æхуæдæг дæр ке нæ лæдæрдтæй, уæхæн амалæй 
дуар фехгæнунмæ гъавта æхебæл, фал е сбуцæу æй лакæй хурст сау 
туфлий циргъ фийбæл — иуазæги еу къах уæдмæ медæгæй адтæй. Æма 
æваст Олимпиадæ æрбаймиста, ци миуæ кæна, уой. Дуар фудæнæнгæнæ- 
гау урух байгон кодта æма бабæй уæдæйтий хузæн тарст, фал сабурдæр 
гъæлæсæй загъта: 
288 

— Медæмæ, табуафси... 
Зæринæ æрбадтæй фæтæн фæлмæн къæлæтгини, Олимпиадæ ба 
лæудтæй уати астæу, — хузицъиртт н’ адтæй æ цæсгони. 
Æрæги дæр ма скъоладзауи дарæси сувæллони хузæн к’ адтæй, е нур 
фестадæй рæсугъд киндздзон кизгæ. Кæд цæсгонæй фæффудхуздæр æй, 
уæддæр гурæй раздæри хузæн бунтон къæсхур нæбал зиндтæй — æвæц- 
цæгæн, æ реутæ дзæбæх ке фæббæрæг æнцæ, е ин лæвардта еу минкъий 
исæвгундæр хузæ. Æназум гурæбæл æнгон æма аййев бадтæй цубурдус 
пъолци. 
— Сбадæ, Олимпиадæ, — загъта Зæринæ. 
— Неци мин æй, — бостæхузæй загъта Олимпиадæ, цума æ рагон 
зæрдихудт æргъуди кодта. 
— Мæн фæндуй дæ хæццæ æргонæй радзубанди кæнун... куд адæй- 
маг адæймаги хæццæ, куд ахургæнæг скъоладзауи хæццæ, куд кизгæ киз- 
ги хæццæ... 
Фæстаг дзурдмæ Олимпиадæн пурусай содзагæ цæф ратухстæй æ 
губунбæл — æ æбуалгъ сосæгдзийнадæ ин æгадæ æма мардæй кæцæй 
райстонцæ, уоци губунбæл. 
«Марггун хелагæ! Кизгæ ке нæбал дæн, уой мин федис кæнис? Ра- 
мардзæнæн дæ!» — мæстæлгъæдæй рагъуди кодта е, фал Зæрини дзу- 
гъуртæмæ барæй æдзинæг кæсгæй æваст æнцондæрæй суолæфтæй. 
«Гъай-гъай, — загъта æхенимæри фудæнæни цийнæ æнкъаргæй, — ду 
кизгæй байзайдзæнæ дæ царди фæстаг бонмæ — ке гъæуис?» 
— Мæстгун мæмæ ма кæнæ, Олимпиадæ, — фæлмæн гъæлæсæй 
загъта Зæринæ. — Ду хуарз кизгæ дæ. Дæхемæ куд кæсис, уомæй берæ 
хуæздæр... Дæ бон æй никки хуæздæр ун — æрдзæ дæ, иннетæй игъауги, 
гъолон уарзт кæнуй. Силгоймаг цæмæдæриддæр бæллуй, уой дин ралæвар 
кодта. Фал рæсугъддзийнадæ устур хæзна æй, æма ’й хæзнайау гъæуай 
кæнун гъæуй. Ка ’й зонуй, е еунæг дæу нæй, æгас адæни дæр æй. Идардæй 
æрбацæуæг рæсугъд кизгæ ку фæййина, уæд уомæн æхе кой нæ кæн- 
дзæнæй, фал Иристони силгоймæгти конд æма уинди туххæн дзордзæй 
æ бæстæгтæн... Æрдзæ дин уæхæн федауцæ ке равардта, уомæй хецæй боз 
ун не ’мбæлуй, е адæни рæсугъддзийнадæ ’й æма, кæмæ æрхаудзæнæй, е 
бæрæг нæй. Мадта лæгъуздзийнади гъуддаг дæр уотæ ’й, е дæр æрмæст 
æ кæнæгмæ нæ хауй, — æ азар басодзуй æнæгъæнæ дзилли дæр, фæкъ- 
къæндзæстуг сæ кæнуй... Ка ’й зонуй, мæ дзубандитæ хæлхъойтæ ’нцæ, 
фал мæхемедæг хъæбæр тухсун... сæттун ибæл. Мæхецæн ести домун, 
зæгъгæ, ку зæгъай, уомæй æдас нæ дæн... Гъай-гъай, мæхецæн минкъий 
нæ домун — рæстдзийнадæ... Фал е дæу мæнæй минкъийдæр нæ гъæуй... 
Олимпиадæ æвеппайди куддæр æрбампулдæй, æ гъæлæс бахæлеу 
æй, æ усхъитæ зир-зир кодтонцæ кæрæдземæ æнцъулдæй, æ даргъ тум- 
бул хъур фæццубурдæр æй. Зæрини дзубандитæмæ фиццаг æ зæрдæ 
фæффæлмæн æй, фал рæстдзийнади кой ку скодта, уæд æй бæлвурдæй 
балæдæрдтæй, нурмæ ма гурусхæ цæбæл кодта, уой: æрбацудæй еци ма- 
19 Малити Васо 
289 

стесæг, уойбæрцæ рæстæг кæмæ фенгъæлмæ кастæй. Бауæр æма зунди 
цардгъонæй цидæриддæр адтæй, е рамардæй, байзадæй ма си инæйнон- 
дзийнадæ, æма уомæй æрра æрттивд кодтонцæ цæститæ. 
— Дæ федæни бонбæл рагъуди кæнæ, — хуæрз сабур гъæлæсæй 
бабæй лихстæгæнæгау райдæдта Зæринæ, — æнæ еци рæстдзийнадæ 
дæ бон цæрун не суодзæнæй... Цæрæн алли хузти дæр ес. Фал дæу 
гъæуй æцæг, медесгун æма сугъдæг цард. Æнæ еци рæстдзийнадæй ба 
ду фестдзæнæ æртхотуг. Фесæфдзæнæй дæ рæсугъддзийнадæ, дæ уар- 
зондзийнадæ... Ду ба гъæуама амондгун уай. Дæ амондмæ, дæ федæн- 
мæ, адæймаг цæмæйдæриддæр дæ, уомæ ес еунæг фæндаг, æ ном — 
сугъдæгдзийнадæ. Фæттагъд кæнæ. Зонун, хъæбæр зин дин æй, куд не 
’мбæлуй, уотæ зин. Фал ду адæймаг дæ, адæймаг ба цæбæл нæ фæууæла- 
хез уа, уæхæн нæййес. Дæ хъисмæт дин дæ цори ци фæлварæн æривард- 
та, уой сæрти æндиудæй рахезæ. Зæгъæ рæстдзийнадæ... Уой æндæр еске 
ку зæгъа, уæд дин уæхæн фадуат нæбал фæууодзæнæй, дæу фæстæмæ 
цардмæ, æвзонгдзийнадæмæ ка раздаха... 
— Ци дæ гъæуй?! Хелагæ! 
Зæринæ хелаги коймæ фесхъиудтæй æ бунатæй, фæйнердæмæ ра- 
ракæсæ-бакæсæ кодта æма, ку неци фæййидта, уæд балæдæрдтæй, хе- 
лагæ ка ’й... Æвеппайди æ сæр æрхаудтæй бадæни къæлæтгини фæлмæн 
тегъæмæ, мардау ниссабур æй. Дзæвгарæ рæстæг нæбал ’сæзмалдæй. 
Æрæгиау æ билтæ базмалдæнцæ: 
— Æз... дæу фæййервæзун кæнунмæ æрцудтæн... Рæстдзийнадæ 
æндæр еске ку загъа, уæд дæбæл æууæнкæ нæбал уодзæнæй. Æнæ 
æууæнкæй ба адæймагæн цæрæн нæййес. 
— Сæнттæ цæгъдис æма дин неци лæдæрун, — хæстуолæфтгæнгæй 
загъта Олимпиадæ, — дæ сæйгæ махмæ цæмæн æрхастай, æви горæти 
психти сæйгæдæнттæ нæбал косунцæ?! 
Зæринæ ’систадæй. 
— Дзæгъæли æрбацудтæн. 
— Цæй фæдбæл æрбацудтæ, уой уæддæр зæгъæ! 
— Хъæбæр хуарз æй балæдæрдтæ. Хуæрзбон! 
— Минкъий фæллæууай, — Олимпиадæ къæсæрмæ балигъдæй, æ 
къохтæ фæйнердæмæ райтигъта æма дуарбæл æ фæсонтæй банцадæй, 
— дзорæ! 
— Ци зæгъунмæ гъавтон, уой загътон. 
— Æрмæст еунæг дзурд, корун ди! Ци зонис мæн туххæй? Циуавæр 
рæстдзийнади кой кæнис? Зæгъæ, кæд раст дзорай, уæд æз дæр зæгъ- 
дзæнæн... 
Зæринæ комкоммæ кастæй Олимпиади цæститæмæ. 
— Игъосæ, еу хатт ма дин зæгъун мæ рæстдзийнадæ: æз иссудтæн 
дæу фæййервæзун кæнунмæ! Æнгъæлмæ кастæн, фал ду æнцад-æн- 
цойнæй бадис. Нур идарддæр æнгъæлмæ кæсæн нæбал ес — æгæр 
берæ рæстæг рацудæй. Рæстдзийнадæ гъæуама еске зæгъа! Фал ду нæ 
лæдæрис, е æрмæстдæр еунæг дæуæн зæгъгæ ке æй. Фæййервæзунæн 
290 

дин æндæр хуасæ нæййес! Балæдæрæ! Е æй, цардбæл ма цæмæй хуæцис, 
уоци уедагæ. Дæхе къохæй æй цæмæн лух кæнис? 
— Дæ кæлæнгæнæн дзубандитæ дин нæ лæдæрун! Игъосæ мадта, — 
æвеппайди æ хъур куддæр фæййасустæй Олимпиадæн... 
Æрбацудæй Зæрини ’рдæмæ, фал дуари хуæцæн не суæгъдæ код- 
та, æма æ къох цæйбæрцæ ивазун кумдта, уойбæрцæ æрбахæстæг æй 
Зæринæмæ. Телефони æнæбанцайгæ дзæнгæрæг тухсун кодта Зæрини, 
уотæ имæ кастæй, цума, кæдæй æрбацудæй, уæдæй игъосуй уоци муртæ, 
цума кæмидæр цидæр бæллæх æрцудæй, æма уой хабар нуртæккæ теле- 
фони сау аппарат ’срæмодздзæнæй. 
— Игъосæ, — сдзурдта бабæй Олимпиадæ... 
Зæринæ æнкъардта, фудуинд цуппæрдегъон цидæр куд зир-зир 
кæнуй: лæдæрдтæй, е æхе зекъæ ’й... 
— Æз дæр дин зæгъдзæнæн рæстдзийнадæ, — дзурдта Олимпи- 
адæ, — дæ фæндитæ дæ хъури фæббадтæнцæ æма уой туххæй мæст- 
гун кæнис. Цæрæг дæ гъæуй? Нæ, — кизгæ æ къох идæрдтæбæл уæздан 
зилд æркодта, æ сæрæй ракувта, цума кавалер æ дами кафунмæ хонуй. 
Æ цæсгонбæл гъазта гиризи къæйних медбилхудт, æнæуинондзийнадæ 
никки æфсармдæрхуз ке кодта, — нæ! Дæ гъуддаг нæ цæуй æма уоми æз 
ци фудгин дæн? Мор дæр неци! Зæронд уоси къостæ, цид, рахснадтай? 
Цæрæгбæл архъан багæлдзунмæ гъавтай?! Нæ! 
Зæрини багъудæй цалдæр хатти арф ниууолæфун, цæмæй, æ хъурмæ 
ка схæццæ ’й, уоци маст æма уæззау æфхуæрди æнæниббухсгæ хорхгон- 
дæй минкъий фæууæгъдæ уа. 
— Дæуæй уотæ, æма дæмæ æз хъæбæр исмæстгун дæн. Ци пайда 
æй æдули дзубандитæмæ мæстгун кæнун? — æ медбилти æрхæндæгхудт 
бакодта ахургæнæг. — Æз æрмæст дес кæнун, куд зинæууæнкæ дæ... 
— Цæмæй мæ тæрсун кæнис? Ци дæ гъуддаг ес мæ хæццæ? 
— Еухатт еу силгоймаг еу æнамонд изæр фæццæйцудæй Ирæфи 
билгæрæнтти... 
Олимпиадæ нецибал балæдæрдтæй, æрмæст ма æнкъардта, æ къох 
дуари хуæцæнбæл куд тухуаст ниндагъд æй... Фæрстæ фæккиудтæнцæ, 
кæрæдземæ æрбахæстæг æнцæ, гъæуама кинау низзилдайуонцæ æ алли- 
варс. Фал æвеппайди сæ бунæтти рабадтæнцæ æма имæ къæл-къæлгæн- 
гæ разиндтæй æ мадихуæри биццеуи портрет Зæрини мудхуз сæригъун- 
ти хуæдсæрмæ фарсбæл ауигъдæй. Уæдта фæййидта хелагæ... зæнхæй 
æздухсгæ иссудæй æма фестадæй еци мудхуз сæригъунгин, дзугъур- 
дзæсгон зæронд кизгæ; æвеппайди æндæгъд æнгулдзитæ фæууæгъдæ 
’нцæ дуари хуæцæнæй æма æнæуингæ къагъди сæрти гæппгæнæгау æхе 
размæ фехста. Нихтæ цæмидæр фæлмæни бауадæнцæ, æнгулдзитæ ци- 
дæр тухæскъуд искодтонцæ. Стаййау фæстæмæ æхе фехста, цæмæй æ 
амæттагбæл æхе нæуæгæй раскъæра, фал æвеппайди æ медбунати ран- 
дзуг æй: е знаг æхе гъæуай кæнунбæл нæ архайдта, æнцад æ медбунати 
лæудтæй æма имæ тарстæй нæ! — тæрегъæдгæнæгау æдзинаг кастæй. Æ 
291 

цæсгонбæл гъазта, адæймаг мæлæтдзаг кæмæй кæнуй, уæхæн æрхæндæг 
медбилхудт. Æма Олимпиадæ ралæдæрдтæй, ци æверхъау миуæ бакодта, 
уой: фестъæлфтæй, тарстæй фæккастæй æ къохтæмæ, — фурæндæгъ- 
дæй ризтæнцæ е ’нгулдзитæ, се ’хсæн зиндтæнцæ мудхуз дзигготи пъ- 
æстутæ. Æма æваст æрхаудтæй пъолмæ. Фурадæргæй æ бауæр æмрезæги 
ризтæй, фестъæлфæ-фестъæлфæ кодта æма хорхгондау тагъд-тагъдæй 
уолæфтæй. 
Зæринæ ралигъдæй цæлгæнæнмæ, æхе цæбæлдæр скъуæрдта, цидæр 
дзæгъал-мугъулгæнгæ фесхъиудтæй æ къæхти бунæй, фæккастæй имæ— 
уорс кастрюнкæ æхсири цади фæттулуй, æ фур тухстæй има фæллæбурд- 
та, уæдта ’й фæстæмæ æргæлста, бауадæй скъапмæ, цидæр мийгæнæн си 
раскъафта. Фæстæмæ уатмæ ледзгæй дæр бабæй кастрюнкæбæл æ къах 
скъуæрдта, фал имæ аци хатт нæбал фæккастæй... Æрбадтæй Олимпиади 
уæлгъос, æ сæр ин сæргъувта æма ’й æ гъæбесмæ æруагъта, уотемæй ин 
донæй идзаг мийгæнæн æ билтæмæ бахаста. Олимпиадæ си схупп кодта, 
фал æ зир-зирæй нæ банцадæй. Æрмæст æ уолæфт фæххуæздæр æй. 
— Олимпиадæ, — Зæринæ ин æ дзигготæ рæвдаугæ фаста е ’нгул- 
дзитæй, — мæ дзæбæх кизгæ... 
Зæринæ æхуæдæг æхебæл нæ баууæндтæй: уæхæн рæвдауæн дзурд 
некæдма некæмæн загъта. Сауæнгæ ма минкъий сувæллæнттæмæ дæр 
некæд бандиудта мади ’взагæй исдзорун, кæд сæ берæ уарзта, уæддæр... 
Æма нур батухстæй æвеппайди фæззиннæг минкин æнкъарæнæй. Фал 
æй никки хъæбæрдæр бафæндадтæй рæвдаун æма бабæй загъта: 
— Мæ дзæбæх кизгæ... Дæу неке фудгин кæнуй... Дæу фуд ци адтæй? 
Неци. Нур дин фенцондæр уодзæнæй... Æ зин фæстегæй райзадæй нур. 
Раги адтайдæ æви æрæги, уæддæр аци бонæн æнæ ’рцæугæ н’ адтæй. Æма 
æгайтима фæййевгъудæй... Игъосис мæ? Ескæми дæ мæ сæр ку багъæуа, 
уæд ма бафсæрми кæнæ. Мæ бон ци уа, уомæй... Тухсгæ ма кæнæ, дæ цард 
ма æнæгъæнæй дæр разæй æй нурма: скъола, институт, æмбæлттæ... 
— Ке ма гъæун æз? — райгъустæй уæззау хæкъурццæй хорхгонд 
гъæлæс. 
— Уотæ ма дзорæ... Ду ке гъæуис, уони нимайунмæ нин рæстæг нæ 
рафагæ уодзæнæй. 
— Зæрдитæ мин ма йвæрæ... Ци дæн, уой мæхуæдæг зонун, — 
адæймаги фадуатæй уæлдæр ка ’й, цидæр уæхæн тухæй æ хæкъурцц 
уорамгæй, загъта Олимпиадæ. 
— Зæрдитæ дин не ’вæрун, фал нуртæккæ æрмæст дæхе бæллахбæл 
ку гъуди кæнай, уæд дин е дæ цæститæ бахгæндзæй дуйнейæй... Фал 
хуæздæр гъуди кæнæ, дæ алливарс ци адæн ес, уонæбæл æма уæд фæй- 
йиндзæнæ, хуарздзийнæдтæ ракæнунмæ дин цæйбæрцæ фадуæттæ ес, 
уой. Лæг ести хуарздзийнæдтæ ку кæна, уæдта уодæй сугъдæг кæнуй... 
Æвеппайди Олимпиадæн æ зир-зир банцадæй, æ тухуолæфт нæбал 
игъустæй. Дзойдзойгæнгæ æхебæл схуæстæй, рабадтæй. Цидæр æбуалгъ 
тас кæми ниндзуг æй, уæхæн зундцох цæститæй комкоммæ кастæй 
Зæринæмæ. 
292 

— Баууæндун мæ кодтай дæхебæл... дæ рæсугъд дзубандитæй, — 
резгæ гъæлæсæй загъта е, æма бабæй инæйнондзийнадæй æ цæсгон 
ниффудцъулуз æй, — ду... циуавæр хуарздзийнадæ агорис мæнæй, уой 
хуарз зонун: цийфæндийæй дæр Цæрæги дæхе бакæнунбæл архаис. Æн- 
дæр дæмæ неке мæтæ ес! Æма мæнгæттæ æримистай. Æз ба уотæ æнгъ- 
æлдтæн, рæстдзийнади туххæй... Мæнæн мæхе туххæй... ду ба æрмæст 
дæхе уоди кой кæнис! Æма ци ’ргъуди кодта!.. 
Зæрини скæунмæ берæ нæбал гъудæй. «Ци ин кодтон уойбæрцæбæл, 
цæмæннæ мæбæл æууæндуй... — гъуди кодта е. — Æвæццæгæн, берæ 
цидæртæ нæ лæдæрун... Мæ ахургæнуйнаги æнæуинондзийнадæ басæт- 
тун нæ бафæразтон...» Гъуди кодта, Олимпиади мæстæлгъæд фæлорс 
цæсгонмæ кæсгæй. Балæдæрдтæй, æ цуд бунтон дзæгъæли ке адтæй. Еу 
усми рафæндæ кодта Сурмей сосæгдзийнадæ исгъæр кæнун... Фал уо- 
мæн гæнæн н’ адтæй: еуæй, мæлæг адæймаги сосæгдзийнадæбæл æ барæ 
нæ цудæй, иннемæй ба ’йбæл Олимпиадæ нæ баууæнддзæнæй! 
Рандæунмæ рагъавта, фал уоци рæстæг дуар æрбайгон æй, уæд- 
та ’й фæстæмæ бахгæдæ киндæй. Дууæ кизги цавддортæ фестадæнцæ. 
Æверхъау тасæй Олимпиадæ нæуæгæй зир-зир кæнун райдæдта. 
— Æз дæумæ дзорун, мæ хор, æма мæ нæ игъосис, — райгъустæй 
фæсдуар силгоймаги дзорун. 
Зæринæ бадес кодта: цума уоци гъæлæс хъæбæр рагæй зонуй, уотæ 
имæ фæккастæй. 
— Бахатир кæнæ, — загъта нæлгоймаг æма Олимпиадæ ниуунæргъ- 
тæй: «Папæ!» 
— Уе ’рваддæлтæ мæ синхаг æнцæ — Алексеййæй зæгъун — æма 
уони бафарстон. Æндæр дæ кæми агурдтайнæ, — райгъустæй бабæй 
уоци зонгæ гъæлæс, æма Зæринæ æхемедæг стухстæй, ке æй, уой æргъу- 
ди кæнун ке нæ фæразуй, уой туххæй. 
— Медæмæ, дуармæ аййев нæй... 
— Неци кæнуй... Æрмæст дин еу дзурд зæгъунмæ æрцудтæн. Медæ- 
гæй неке ес? 
— Неке. Хæдзари æфсийнæ мæбæл гъæунги фембалдæй, дæгъæлтæ 
мæмæ равардта, мæнæ, гъе... Нæ дæ гъуди кæнун, бахатир кæнæ. 
— Æз дæ хуарз гъуди кæнун. Айфиццаг дæ телевизорæй ку æвди- 
стонцæ, уæд дæ уайтагъд базудтон. Биццеуи хæццæ дæбæл берæ фæц- 
цийнæ кодтан. Дæ хузæ нæ раййивтай... Æрмæст фудхуз цæмæн дæ? 
«Дайра!» — сдзурдта Зæринæ æма æ ростæмæ фæллæбурдта, уо- 
темæй райзадæй. Олимпиадæ имæ æ тасæйдзаг цæститæй уæлæмæ ска- 
стæй: 
— Каæй? 
Зæринæ неци сдзурдта, æрмæст æ амонæн æнгулдзæ æ билтæбæл 
цæхгæрмæ райвардта: 
— Сс-с... 
293 

Æма бабæй дууæ кизги, ци адтæнцæ, уомæй гъостæ фестадæнцæ. 
Фал бабæй дуар æрбайгон æй, Олимпиадæ медæггаг уатмæ балигъдæй, 
Зæринæ дæр æ фæдбæл. 
— Мæнæ атæ дæхе æруадзæ къелабæл, — загъта Сабан. 
—Ду ку райгурдтæ, уоци ’хсæвæ нæ хестæр биццеу рамардæй,—рай- 
дæдта Дайра, ку сбадтæй, уæд. — Дууæ анздзудæй... Дууæ... Дзаумæуттæ 
’хснунмæ бедирайдзаг дон æрцæттæ кодтон æма ибæл е ракалдæй... Мæ 
фæдбæл ледзуй сонтæй, æз ба си ледзгæ кодтон... Къохтæмæ ’сесунмæ нæ- 
бал бæзтæй... Уоци ’хсæвæ рамардæй... Е адтæй Алаурдий размæ сабати. 
Мæ нимадмæ гæсгæ дæбæл нур аст æма дууинсæй анзи цæуй. 
— Мах гъæуккаг дæ? 
— Адтæн, мæ хор, адтæн... Ду дæр уоми нæбал цæрис, фегъустон. 
— Нæ, æз уоми цæрун... 
— Уæхæн æхсæвæ мæбæл нæ раевгъуйуй, æз мæ фуни нæхемæ 
гъæуи ма фестон... Нæ зæронд хæдзари... 
— Барæнай, ду Дайра нæ дæ? 
— Е дæн, мадта, мæ хор, ка дæн! 
Еу усми дæргъци Сабан сдзорун нецибал бафæразта. Уæдта зæронд 
уоси сæр дууæ къохемæй æ реумæ æрбалхъивта: 
— О, мæнæ дессаг! Уой æнгъæл ба к’ адтæй, — дзурдта Сабан æна- 
хур тухст гъæлæсæй, — фондз æма дæ инсæй анзи нæбал фæййидтон... 
Тугъдмæ ку цудтæн, уæд мин мæ дзиппи æхца æма нæуæг къохмæрзæн 
рацавтай... Нæбал æй гъуди кæнис? 
— Куд нæ, мæ хор, куд нæ... Ци адтæй къохи еци рæстæги... 
— Тугъдæй ку сæздахтæн, уæд гъæуи нæбал цардайтæ... 
— Биццеу мæ нæбал ниууагъта... 
— Дзасболи-фуртæй нæ гъæу сæрустур æй... 
— Айфиццаг уи арфитæгæнгæ ’ссудæй. Нæ иронх кæнуй е дæр 
гъæубæсти... Абони нæмæ еу дзæбæх кизгæ иссудæй. Нæхемæ ахур- 
гæнæгæй косуй. Тæходуйтæ, е ке къæсæрæй бахездзæнæй. Зæринæ хун- 
нуй, зондзæнæ ’й... 
Зæринæ фæссурх æй æма цæмæдæргæсгæ фæккастæй Олимпи- 
адæмæ. Фал е урух игон цæститæй кастæй дуарæрдæмæ, æма, иуазæг- 
донæй ци дзубанди цудæй, уой æ тарстæй дзæбæх нæ лæдæрдтæй. 
— Дзæбæх кизгæ ’й, — загъта Сабан ниллæг хъурихаттæй. 
— Фæдздзурдта мин, мæгур, Сурмей хабæрттæ... Цитæ бавзурста 
æ рæстуодæй... Гъæуи аргъ силгоймаг! Нур мин мæрдтæмæ бахатир 
кæнæд, рохсаг æрбауа! Тоггинæй фæццардайтæ рагæй-æрæгимæ. 
— Дайра, ци бакæнон, мæн фуд си неци ес... — Сабан дзæвгарæ 
рæстæг нецибал исдзурдта. Æрæгиау райдæдта, ка нæ ибæл федудта, 
уæхæн тæнзæрдæ гъæлæсæй. — Бæдоли зинæй зиндæр неци ес, дæ- 
хуæдæг æй зонис. Еунæг еци цъæх кизги хецау ан. Мæ уедагæ уобæл 
хуæцуй... Æма нæуæг калд бæласау хускъæ нæма бадæн, фал цæргæ дæр 
нæбал кæнун. Мæнæ ами æ мадихуæрæмæ цæруй, хæдзарæмæ нæбал ко- 
294 

муй... Адæн цъеутау уасунцæ... Ка æй не ’сафæг, дзуапп кæмæй агорæн? 
Сурмей биццеуæй зæгъунцæ. Нæ кизгæ ба æ къæхтæ ниссагъта, нæ ’й 
дæттуй закъонмæ... 
— Байгъосай ардæмæ, мæ хор, байгъосæ! — райгъустæй Дайрай 
кæунгъæлæс. 
Зæрини иуæнгтæ базир-зир кодтонцæ. Æ ростæбæл æрбакалдæй 
кедæр гъар уолæфт æма фæстæмæ фæккастæй: Олимпиадæ лæудтæй 
æ хуæдфæсте, цума иуазæгдони нуртæккæ цидæр исрæмодздзæй æма 
уомæй æхе римæхсуй... Уоци минут бабæй райгъустæй зæронд уоси 
дирзæг хъурихатт, — уæдæйтиккон зæрдæунгæгдзийнадæ цидæр æрба- 
цæй æ дзурди гъæдæй: 
— Етæ уотæ нæ бакæндзæнцæ, макæбæл æууæндæ! Игъосæ, нур ин 
æнæзæгъгæ нæбал ес. Сурме еунæг æхе бæдоли мадæ н’ адтæй, гормон, 
уæ еугурей мадæ адтæй æма уи ке суæлдай кодтайдæ?.. Уæ синхæнтти 
хæццæ кæрæдзей ку фæццæгъдайтæ æма гъæубæсти ном æлгъистæй ку 
байзайа, уомæй тарстæй. Æма лæгмари ном æхемæ райста... Мах — Сур- 
ме, дæ фидæ æма махон хæрæгуæрдунбæл гъæдæмæ цудан. Дуйнебæл 
уæхæн сосæгдзийнадæ ма раттæ, Хуцау, еу бонисæри ка нæ рабæрæг уа!.. 
Абони хузæн гъуди кæнун: нæ разæй сæ уæрдунти фæсте цудæнцæ дæ 
фидæ Созурухъо æма мах лæг. Цæбæлдæр син хилæ баеудагъ æй æма дæ 
фидæ бартхъерæн кодта: «Сибири къæйи амæттаг дæ бакæндзæнæн!» 
Уоци рæстæг Сурме гъæумæ раздахтæй, цидæр си феронх æй. Гурусхæ 
дæр ибæл уой туххæй киндæадтæй, биццеуи, дан, исардудта... Фал уин 
уæ фиди Фæддзаутæ нæ рамардтонцæ! Тæрегъæд райстайтæ уæхемæ! Уæ 
тоггин мах ан — уæ фиди уин мах рамардтан! Уæ, мæ бон, уæ, мæ бон, 
куд мæмæ кæсис, цæмæннæ мæ рамарис?.. Мæ хуарз синхонтæ адтай- 
тæ, мæ бон уæмæ кæсун нæбал адтæй æма фескъуддзаг дæн мæ уарзон 
гъæубæстæй, мæ уарзон адæнæй... Сæ фæййинунмæ мæ билицъæрттæ 
хуардтон, уотемæй мæбæл хор ку ракъолæ ’й... Уоци тæрегъæд мæхемæ 
цæмæн райстон, Сурмей тарст æма къæндзæстугæй цæмæн фæццæрун 
кодтон?.. Ци уоди федар ибæл адтæй, цитæ ниффæразта!.. Мæнæн уо- 
нæнти ка ниххатир кæндзæй? Неке... Нæдæр уæлæбæл, нæдæр мæрдти... 
Дуйне фегуппæг æй. Уæдта иуазæгдонæй райгъустæй кедæр сабур 
хæкъурцц æма дууердæмæ цæуæг фæлмæн къахдзæфтæ... 
Æвæццæгæн, Дайра рандæй... 
Медæггаг уати дуар æрбайгон æй æма сæргубурæй къæсæрбæл 
фæззиндтæй Сабан. Æрæги дæр ма, æ тухæ ци фæккодтайдæ, уой ка нæ 
зудта, уоци иуонгрæуæг, бæзæрхуг Сабан нæ. Бунтон æндæр адæймаг... 
Цума берæ рæстæг уæззау сæйгæй хъан фæцæй, уотæ æ цæсгон басор æй 
æ уæле, фæмминкъийдæр æй æма фунукхуз дардта, цæститæ сæ къурфи- 
ти медæмæ арф бахаудтæнцæ. 
Къæсæргæрон æрлæудтæй æма дзæгъæлкаст кодта дууæ кизгемæ, 
цума æхемедæг тарф гъудити ранигъулдæй æма сæ нæ уинуй... Уæдта æ 
цæститæ æрæскъетæгау урух байгон кодта æма десгæнгæ нимдзаст æй 
295 

Олимпиадæнæ. Е нæ бафæразта уоци цæстæнгасæн, бадзой-дзой кодта 
æма æрхаудтæй æ фиди къæхти бунмæ. 
Сабани цæстити мæрдæрттивд исæмбалдæй Зæрини тæккæ 
зæрдæбæл. 
— Ци ’рцудæй? — фæгъгъæр кодта е æма фæллæбурдта æ кизгæмæ, 
хæрдмæ ибæл исхуæстæй, фал е æ къæхтæбæл лæуунмæ нæ гъавта. 
— Рамарæ мæ, папæ!.. 
— Ци ’рцудæй?! 
— Рамарæ мæ — фурфæсосæй, кæцæйдæр уоди æбуалгъ арфæй 
цæуæг муртæй Олимпиади гъæлæс иссæй нæлгоймаги гъæрзуни хузæн, 
— рамарæ мæ дæхе къохтæй... Цæрæг нæ адтæй... Аслæнбег... нæхе 
Аслæнбег... 
Æвеппайди Олимпиадæ, нури уæнгæ æрдæгмардау дзой-дзойгæнгæ 
æ къæхтæбæл дæр ка нæбал лæудтæй, е, цидæр æнæлæдæргæ тухæй æхе 
ратудта Сабани къохтæй æма ралигъдæй уатæй. 
Зæринæ ’й расорунмæ гъавта, фал Сабани тæссаг æма æнæзунд 
цæстæнгаси буни исæзмæлун нæ фæразта. Дуари гъæр ку фæццудæй, 
уæд фестъæлфтæй. Уæдта æхе къæсæрмæ рагæлста æма ма тургъæй æр- 
байгъустæй æ цъæхахст: 
— Олимпиадæ! Раздæхæ! Раздæхæ! 
Сабан æрвдзæфау лæудтæй æ бунати, уæдта еци-еу догъ ракодта сæ 
фæдбæл. 
Х1М 
Скъолай бафеппайдтонцæ: Æдарцти Аслæнбегбæл цидæр æрцу- 
дæй. Иссæй мæстигæр, минкъий естæй туххæй дæр топпихуасау æваст 
истæпп кæнуй. Æ уодигъæди уоци нæуæг æууæл кæцæй фæззиндтæй, 
уой æхецæй уæлдай неке зонуй. Архайдта æхебæл хуæцунбæл, фал е 
æ къохти æнцонæй не ’фтудæй: æ маст æппунæдзох гъиггаг куййау 
фæххæпп кæнунæрвонгæй хорхи уадиндзитæбæл бадтæй. 
Урокти фæсте арахъ баниуазуй, æ мотоциклбæл будуйрон гургъахъ 
надбæл схъиудтитæгæнгæ хуæнхтæрдæмæ рафардæг уй. Кумæ, уой неке 
зудта. Цалх кæми нæ толуй, къах æстæнмæ кумæ цæуй, уоми еухатт ца- 
уæйнæнттæ айнæги бæрзонд риндзæй фæййидтонцæ: сæрисæфæни бил- 
гæрæнтти рагон къахвæндагбæл кадæр тахтæй мотоциклбæл, æ фæсте 
уагъта сау фæздæг. Хабар дзурдтонцæ гъæубæсти, фал сæбæл неке бау- 
уæндтæй. 
Æдарцти Аслæнбег фиццаг хатт уордæмæ æ дудзæлхугбæл ку ра- 
раст æй, уæд æ мед-зæрдæ хуæрзбон загъта цардæн. Раздæхдзæнæй ма, 
уой æнгъæл н’ адтæй. Гъæуæй ку райдард æй, уæд æрлæудтæй, ракастæй 
фæстæмæ. «Куй рæйæг дæр мæбæл нæййе», — рагъуди кодта е. Æ зæрдæ 
сунгæг æй, еунæг ке æй, æ тухст ин ке неке лæдæруй. 
Богъ-богъæй фæккудтæй æхебæл. Уæдта æ фæндаггон стур кæсæн- 
цæститæ бакодта æма рараст æй идарддæр. Æррагъæр кодта æ цъухи- 
296 

дзаг. Бæрзонд къæдзæхи астæу сау сæрисæфæни сæрмæ къæдзтæ- 
мæдзтæй уадæй къахнади хузæн нарæг уадздзаг, ку айнæг тегъи аууон 
æхе раримæхсуй, ку цæхгæр хæрди стæхуй арвирдæмæ. Ком нæрдæй, 
гъæрзтæнцæ хуæнхтæ, бæстæ æнæгъæнæй дæр æбуалгъ тæр-тæр фе- 
стадæй. Фал Аслæнбег неци игъуста æхе зæрди гупп-гуппæй æндæр, — 
е карздæр адтæй дуйней еугур унæртæй дæр. 
Цъетети тæккæ рæбун фæндаг цидæр æрбацæй. Айнæг къæдзæх 
фарсау февзурдæй æ размæ. Аслæнбег ма балæдæрдтæй, æхе дортæбæл 
хуайгæ бунмæ куд фæттулуй... 
Ку æрæскъиттæй, уæд фæттарстæй дуйней æгуппæгдзийнадæй. Æ 
тæккæ фарсмæ фæлдæхтæй лæудтæй мотоцикл, æ раззаг цалх ма сабур 
зилдæй. Æ амонд адтæй, æма байбунмæ æртулдæй, — сæрисæфæни 
тегътæ аци рауæн райдард æнцæ къахнадæй. Ракастæй фæстæмæ Аслæн- 
бег æма æ фæсонтæбæл диз-дизгæнгæ цидæр æрцудæй, цума ин мил- 
лион содзийнемæй æ бауæрбæл бандзæвдæй. Сæрзелæн урдгути калмау 
дууердæмæ здухсгæ кумæдæр бунмæ лигъдæй къахвæндаг — æрдойæй 
нарæгдæр. Ци ибæл æрцудæй, ами кутемæй февзурдæй, уомæн неци 
лæдæрдтæй. Дзæбæх ке нæбал гъуди кæнуй, уæхæн тæссаг фунау имæ 
фæккастæй. Æма æвеппайди æ гъостæбæл рауадæй лæхцорæни сæр-сæр, 
— æ хуæдсæрмæ айнæгæй бунмæ æривæзтæй æвзестæ дзигготау цъете- 
дони пурхæндæг. Æма зундмæ багъардта — цидæриддæр уинуй æ ал- 
ливарс — æцæг æнцæ. Æцæг æй аци дуйне дæр. Æцæг æнцæ аци айнæг 
къæдзæхтæ, цъете, лæхцорæн, бæмпæги стур цæндитау нарæг коми са- 
бургай ка ’рбабуруй, еци хуæнхаг мегъæ. Æцæг æнцæ, ци къæйдортæбæл 
лæууй, етæ. Æцæг æй е дæр. Е — æ фудгæндæ, срастгæнæн кæмæн нæ- 
бал ес. Хуæрæ æма æнсувæр... Æнсувæр æ хуæрæн батухæ кодта! Уомæй 
федиссагдæр гъуддаг нæййес а зæнхæбæл. Уæлдайдæр — Иристони! 
Æма бабæй дуйне фегуппæг æй. Зунди бон н’ адтæй уобæл гъуди 
кæнун — саугурмæ си кодта. Фал царди æцæгдзийнадæ хатир нæ зудта, 
мæстæймарæгау имæ дуйней сконди æнæнимæдзæ хузти аллирдигæй 
гъæр кодта. Æрмæст æ мотоцикл сæрисæфæни тегътæбæл ку скъуæрдта, 
уæд си алцидæр æрбайронх æй... Е дæр... 
Аслæнбег æ мотоцикл нæуæгæй æркосун кодта. Рабадтæй ибæл 
æма æ цæститæ бацъундæ кодта. Ку ракастæй, уæд æ сæр разилдæй: 
къахвæндаг имæ нур нарæгдæр фæккастæй уæдæйтийæй. Куд ма рандæ 
уодзæнæй фæстæмæ? Аци гъуди пъæззуйау зæрди цалинмæ нæма рай- 
ахæста, уæдмæ мотоцикл фенкъустæй. 
Комгæронмæ ку рахъæрттæй, уæд æрлæудтæй. Цидæр æнахур ций- 
нæй срохс æй æ цæсгон. Цума цидæр æнахъинон уæззау уаргъæй фæй- 
йервазтæй. Æма æвеппайди балæдæрдтæй: фæрæзнæ исссердта фæй- 
йервæзунæн! Æ гъезæмарæ фæббунæй кæндзæнæй мæлæти хæццæ 
гъазтæй. Ходуйнаги тас баййевдзæнæй адзали тасæй! 
Æма-еу æ хъурдохæн сæрзелуни уæнгæ ку скарз æй, уæд-еу мото- 
цикли гъæр ниййазæлдæй сæрисæфæн комæй. Фæстæмæ бабæй æрæздæ- 
хуй зæрдæнцойнæй — цума æ тæрегъæд бафедуй. 
297 

Фал Цæрæги ци ’хсæвæ æрахæстонцæ, еци ’хсæвæ иснæуæг æй æ 
катай. 
Æ уосæ Хадизæ загъта: 
— Уæртæ е (уотæ хонуй æ лæги), Сабанетæмæ ниууайæн, сæ уæл- 
гъос балæууæн. 
— Цæмæн си гъæуй уæлгъос æма дæлгъос лæуун? — æрбамæстгун 
æй Аслæнбег. 
— Гæр, уотæ нæ зæгъдзæнцæ, нæ зин сæмæ гъаргæ дæр нæ кæнуй, 
зæгъгæ? Æрваддæлтæ ку ан... 
— Кæми гъæуй, уоми, цид, æрвадеуæг ку кæнисæ. Дæу гъæуагæ ма 
’нцæ нуртæккæ. 
Аслæнбег ’систадæй, иннæ уатмæ бацудæй. Хæдзари астæу æрлæуд- 
тæй, сахæй кастæй къуммæ. Æ фæсте бацудæй Хадизæ. 
— Уат мин бакæнæ, — загъта Аслæнбег. 
— Æнарт азгъунсти? — бадес кодта уосæ. 
— Уазали хуæздæр бафунæй уодзæнæн... Сувæллæнттæ телевизор- 
мæ æгæр ма фæббадæнтæ. 
Æхсæвæ-бонмæ тас æма зæрдæрист хорх кодтонцæ Аслæнбеги. 
Æримиста æ евгъуди бонтæ... Цалдæр анзей размæ скъоламæ æрцудæй 
æригон бордзалуг кизгæ уруссаг æвзаги ахургæнæгæй. Аслæнбег æ 
дзурдарæхст, е ’гъæлдзæгдзийнадæй фæццудæй æ зæрдæмæ. Балимæн 
æнцæ. Еумæ цудæнцæ хунди, киндзæхсæвæртæмæ. Ирæфи билгæрон 
дæр сæ фæййидтонцæ. Загъта-багътатæ сахид æнцæ. Хадизæмæ дæр 
бахъæрттæнцæ. Фал уæздан силгоймаг æ зæрдирист нецæмæй равдиста. 
Зудта, гъуддаг æхе æргондæр ку равдесуй, уæд фæндæ кæнун дæр æн- 
цондæр фæууй. Æма æнгъæлмæ кастæй, зудта гæдзæ кæнун. Фал бий- 
нонти цард нæ фехалдæй, — æвеппайди æригон ахургæнæг гъæуæй ран- 
дæй. Цæмæн, уой Аслæнбегæй фæстæмæ неке зудта. 
Æма нур æ цæститæбæл уайуй уоци æрвугдзаст боц кизгæ. Ходуй 
къæл-къæлæй, ледзуй, ледзуй... Ледзуй гъæди астæу. 
— Ци дессаги рæсугъд æй æрдзæ!.. 
Уæд Аслæнбег æгъатирæй исæмпурста тæнод кизги. Е æнæ хъипп- 
сунæй тох кодта æ хæццæ. Цидæр æнæбасæтгæ хъаурæ фæззиндтæй æ 
фудхуз иуæнгти. Минкъий æма боц фæлдесонд æваст фестадæй уазал 
дор. Уой уотæ тухуаст банкъардта Аслæнбег æма е ’уæнгтæ æркалдæн- 
цæ. Кизгæ ’й еуварс рагæлста, фæггæпп кодта. Ралигъдæй æ цорæй. Æма 
идардæй æрбайгъустæй æ гъæр: 
— Пи-те-кан-тро-оп! 
Гъæдæхгæд фæхстæ ин мин гъæлæсемæй исфæнзтонцæ æ цъæхснаг 
æрдеуагæ. 
Дуккаг бон кизгæ рандæй. 
Цур Аслæнбегæн æ цæститæбæл бордзалуг кизги бæсти уайуй ра- 
гон гъунгун адæймаг-питекантроп, фал никки фудцъулуздæр, никки 
тæссагдæр. Æма æ сæригъунтæ арцæ сбадтæнцæ: бæлвурдæй лæдæрун 
байдæдта, рæсугъд кизгæ æма питекантропи ’хсæн ци бастдзийнадæ ес, 
298 

уой: гадзирахатæй æ нихмæ цæдес саразтонцæ, сæ дууæ дæр æй рама- 
рунмæ гъавунцæ. Сæ еу нирримæхстæй Аслæнбегæн æхе медæг, æ гъу- 
ди ин æрахæссунмæ гъавуй — гъæддаг гъунтъуз къохæй ибæл архъан 
низзуввутт ласуй. Иннæ ба... О, е дæр хуæздæр нæй, кæд рæсугъд æй, 
уæддæр... Е дæр мæнбæл гадзирахаттæй цæуй — æ рæсугъддзийнадæ ку 
нæ уайдæ, уæд, питекантроп фудуинд ке æй, уой нæ лæдæринæ æма си 
уотæ тухуаст нæ тæрсинæ... 
«Ци кæнун, ци мæбæл æрцудæй?» — æхе бафарста Аслæнбег æма 
æ еу фарсæй иннемæ разилдæй. Æма имæ æвеппайди уотæ фæккастæй, 
цума аци уазал уати дууемæй æнцæ: еу — æхуæдæг, хуссæни ка хуссуй, 
иннæ дæр æхуæдæг æй, æрмæст гъунтъуз, тæссаг, бадуй æ нивæрзæн. 
Æма æвеппайди фестъæлфтæй, цума ин еске æ тæккæ зæрдæбæл фиц- 
гæдон басæххæтт кодта: галлюцинаци! Æ сæримагъз ин цума аци дзурд 
срæмугъта, уоййау фегуппæг æй. Фæззиндтæнцæ, сæ коййæй дæр уотæ 
тухгин кæмæн тарстæй, уоци æндæргтæ. «А ци хабар æй? — æхе ба- 
фарста Аслæнбег æма æ хуссæни рабадтæй, — гæр, ауæхæн æнæхъаурæ 
дæн? Аци реалон дуйней цæмæй тæрсун?..» Æхе хæццæ тох кодта, æхе 
сабур кодта, худтæй æхебæл. Фал уой хæццæ æнкъардта, кадæр æ уæл- 
гъос ке бадуй. Кадæр нæ — æхуæдæг. Æма зæрдæресгæй рагъуди кодта: 
«Æндаргтæ æцæгæй æнцæ æви нæ ’нцæ, уомæй ци уæлдай ес, ку дæмæ 
фæззиннонцæ, уæд?.. Галлюцинаци ес, уой алкедæр зонуй». Æма аци 
уати дууемæй ке нæ ’нцæ, уобæл æхе нæбал æууæндун кодта. 
— Фесæфдзæнæ æви нæ? — бафарста Аслæнбег. 
— Нæ, хилæ ма къахæ, — загъта иннæ Аслæнбег. 
Æма кæрæдземæ фæллæбурдтонцæ. Æмхауд æркодтонцæ зæн- 
хæмæ, æнæ хъипп-сунæй ратолæ-батолæ кодтонцæ пъолбæл, еу инней 
хорх кодта, кæрæдземæ лæбурдтонцæ дæндагæй. Тог лæсæнтæ кодта 
фæйнердæмæ. Цалдæр минутей фæсте æверхъау тох банцадæй. Сæ еу 
’систадæй, иннæ уæлгомæ хусгæ байзадæй. 
— Мæ бæсти ахæстонæмæ Цæрæги барвистон, — загъта фæууæла- 
хезуæвæг, — æносон федиссаг æма ходуйнагæй багъæуай кодтон муггаг, 
мæ сувæллæнттæ, мæхе! Æз фæййервæзун кодтон Дзамболати, нур ба 
мæ гъæуама етæ фæййервæзун кæнонцæ. Ихæс ми дарунцæ. 
— Фæлтау ахæстонæ... — додгæ цæфтæй гъæрзæгау ниуунæргътæй 
иннæ Аслæнбег. 
— Æз аци хæдзарæ дæс анзей дæргъци аразтон... Мæ сабийтæ 
исонбони цæмæй æдзæстхезæй цæронцæ, тухст ма баййафонцæ, адæни 
’хсæнмæ æнæкъæндзæстугæй цæуонцæ, уобæл æй мæ катай. 
— Уой туххæй дæ раздæр гъуди кæнун гъудæй. Нур байрæгæмæ ’й. 
Уотемæй цæрæн нæбал ес! Фесæфæ! 
Аслæнбег ризтæй æмрезæги, мæлæти тасæй тухгиндæр ка æй, 
уæхæн тасæй. Æ сæр гъæццоли буни нинниурста, æ сорхед ракалдæй. 
Фал раздæрау æ уæлгъос бадтæй æхуæдæг — гъунгун гъæддаг лæг. 
Кæцæйдæр фæццудæй дуари дзæнгæрæги дæргъвæтийнæ зæлланг, 
æма æ сæригъунтæ арцæ слæудтæнцæ. Æверхъау, аллихузон гъæлæстæ 
299 

æмдзолгъо-молгъо кодтонцæ. «Милицæ!» — Аслæнбег фесхъиудтæй, 
хæстуолæфтгæнгæ æ хуссæни рабадтæй. Æ къох фарсбæл резгæ агурд- 
та цирагъи къипгæнæн. Цирагъ куддæр иссугъдæй, уотæ дуар æрбайгон 
æй. Медæмæ æрбахаудтæй Хадизæ. Аслæнбег æй сонтæй æндарг ран- 
гъæл адтæй, нигъгъæр кæнунмæ ’й берæ нæбал гъудæй. Фал æваст æ 
зундмæ багъардта, ци уинуй, е æцæг ке ’й. 
— Ци кæнис, уæртæ е? — бафарста Хадизæ. Æ цæсгон адтæй 
фæлорс, цума цалдæр æхсæви æнæхуссæг фæцæй. 
— Æз? — барæй æхе десгæнæг ’скодта лæг. Фал ин æ зæрди уодаист 
гупп-гуппæй фæндон исдзорæн н’ адтæй. —Æз? Неци... Дон мæ гъудæй... 
— Æз дин нуртæккæ... — дуари æнде фæцæй уосæ æма дони агувзи 
хæццæ фездахтæй. 
Аслæнбег æнæбари ниуазта дон. Хадизæ æ уæлгъос лæудтæй. 
— Цидæр кæнис, уæртæ е, æма ’й нæ дзорис... Дæ гъезæмарæ мæмæ 
иннæ уатмæ ку игъусуй... Ду нин ести ку кæнай... — Хадизи зæрдæ æр- 
баунгæг æй. 
— Цо æма ниххуссæ. Цо сувæллæнттæмæ, — загъта Аслæнбег. Хус- 
сæни æхе æруагъта, гъудитæбæл фæцæй: уæдæйти фунæй адтæй æви 
игъал, уой æ сæр нæ ахæста. 
Хадизæ агувзæ фæххаста æма фæстæмæ æрбаздахтæй æ бази хæццæ. 
— Уæртæ е, æз дæ дæлфæдтæмæ... 
— Цитæ дзорис, æви мин æцæгæй дæр сæйгæ æнгъæл дæ? 
Хадизæ имæ нецибал сдзурдта, æхе æруагъта хуссæни иннæ кæрон, 
æрбатумбул æй къубулойнау. Æма Аслæнбег рахуссун кодта цирагъ. 
Банкъардта æнахур уодæнцойнæ — æ къæхтæ ин æ хъури буни бакодта 
æ уосæ. Берæ бонти ке нæбал бавзурста, еци бауæри зонгæ гъар æма 
сабур уолæфт ин æ зæрдæ цидæр нифсæй федар кодтонцæ — цума æ 
дуармæ æууæнкгин гъæуайгæнæг слæудтæй æма имæ медæмæ некебал 
æрбауадздзæнæй. «Хæрæг дæн æз, — загъта æхецæн Аслæнбег, — нури 
уæнгæ дæ нецæмæ дардтон...» 
ХЬУП 
Сурмей байвардтонцæ æ лæги ревæд ингæни фарсмæ. Изæрдарти 
адæн хæлеу кæнун райдæдтонцæ зиангин хæдзарæй. Синхæнттæ ’ма 
хæстæгутæ ма зелæнтæ кодтонцæ тургъи. Æмбесæхсæвæмæ хæстæг етæ 
дæр рандæнцæ. Цæрæг байзадæй еунæгæй. Хæдзарæ уотæ седзæрхуз, 
уотæ тæссаг æма ревæд адтæй, æма Цæрæги берæ нæбал гъудæй гъæун- 
гæмæ раледзунмæ. Цидæр æнахур содзагæ, реу фæркитæ кæмæй хауд- 
тæй, уæхæн æнтъуснæгдзийнадæ ин уæззау дорау æлхъивта æ зæрдæ. Æ 
дзау,мæуттæ нæ раласта, уотемæй æхе бауагъта æ хуссæнбæл, гъæрзтæй 
æнод гъæлæсæй. Уæдта фæстаг бонти реуи ци рист æрæмбурд æй, е цума 
æвеппайди æ аузт ратудта, уоййау хъур рахгæдта æнахур гъар уолæн. 
Æ цъухи дзаг ниббогъ-богъ кодта биццеу. Берæ фæккудтæй, хуссæнбæл 
300 

дæлгоммæ хусгæй. Æ фæллад бауæр æма уодбæл æрæгиау фæууæлахез 
æй хуссæг, æма тарф фунæй бацæй. 
Бонæй-бонмæ кунæгдæр нæ кодта Цæрæгæн æ зæрди рист. Нæ зудта, 
æхе ци фæккодтайдæ, уой. Тæрсун райдæдта æ хæдзари æгъустаг ревæд- 
дзийнадæй. Сурмей рамæлæтбæл дæс бони рацудæй, уотæ горæтмæ ран- 
дæй. Раздæр фатери кæми цардæй, уордæмæ ’й æ къах нæбал бахаста æма 
æрцардæй косгути æмдзæрæни æ зонгæ биццеути уати. Етæ ин дзурд- 
тонцæ, фæстæмæ заводмæ рацо, зæгъгæ, фал, цид, Цæрæг æбæлвурд 
дзуапп равардта æма, цид, гъуддаг уобæл рахецæн æй. Сæумæй, цид, 
раги исистадæй. Тезгъо кодта Терки билтæбæл, кенæ ескæми фæс- 
къумти, зонгитæ ’й цæмæй минкъийдæр уинонцæ. Æхе арæх нæбал 
даста, æ уæледарæсбæл туй нæбал æвардта. Фал æхуæдæг нæ лæдæрд- 
тæй, бонвуддæргæнгæ куд цæуй. Ристæй дæндагнезау æ зæрдæ, ристæй 
æнæбанцайгæй. Ристæй Сурмебæл, ристæй Олимпиадæбæл. Фал Цæрæг 
еугуремæй хъæбæрдæр гъезæмарæ кодта, адæнбæл ке фенæууæнкæ ’й, 
уомæй. Æ гъудитæй нæ цох кодта, Æрсауи-фурт ин еци æнамонд изæр 
уазал будури ци загъта, е. Мадта Сабан дæр сугъдæг лæг нæй. Аци гъуди 
ин сурхзинг æфсæйнагау сугъта æ зæрдæ, саста ин æ нифс... 
Еубон Цæрæг фембалдæй е ’дард хæстæг Тазæретбæл. Е ин ратæ- 
фирфæс кодта, уæдта загъта: 
— Сурме ке фæззиан æй, уой æзинæ базудтон, — ами н’ адтæн. 
Дууæ боней размæ исхъæрттæн Казахстанæй. Уоми еу совхози хæццæ 
бардзурд бафинстон фермити азгъунститæ саразуни туххæй. Исон мæ 
къуари хæццæ цæун. Фондземæй ан, нæ куст ку фæррæстмæ уа, уод 
нæмæ фæйнæ фараст мини æрхаудзæй. 
— Мæн дæр бæргæ фæндуй ести уæхæн куст иссерун, — æнкъардæй 
загъта Цæрæг. 
Тазæрет бадес кодта: 
— Æма некæми косис? 
— Некæми. 
— Гъей, йе дин, гъе! — игъæлдзæгæй фæгъгъæр кодта Тазæрет. — 
Мæнæй уотæ стур бунати косис. Уæллæй, мах кустæн æмбал нæййес. 
Сезон бакосæ, уæдта иннæ сезонмæ дæхецæн уолæфæ. Æхца — берæ. 
Раст зæгъун гъæуй, ци минкъий рæстæг косай, уоми дзæбæх февналун 
фæгъгъæуй. Еуæй-еуетæмæ уотæ кæсуй, цума шабашниктæ кæмидæр 
лæвар æхцатæ ссерунцæ. Фал дæ фудгол мæйæ дæс туманебæл фæккоса 
анзæй-анзмæ!.. Кæд дæ фæндуй — цæуæн мæ хæццæ. 
— Арæзтадон куститæй неци уоййасæбæл зонун, къулумпий хуасæ 
уин уодзæнæн, — арф ниууолæфтæй Цæрæг. 
Тазæрет æ къох ракъуæрдта: 
— Неци зонун си гъæуй. Мастертæй гъæуагæ нæ ан, фиццаг анз нæ 
цæуæн. Дæу аккаг куст си разиндзæнæй. 
Æма Цæрæг исарази ’й. Дуккаг бон Минводи аэропортæй ратахтæн- 
цæ Алма-Атамæ. Уордигæй ба автобусбæл рандæнцæ сæ кусти бунатмæ, 
301 

совхоз æртæсæдæ километри идарддæр адтæй Алма-Атайæй. Цæрæг 
нæдæр кусти мæтæ нæ кодта, нæдæр æхцай. Уой фæндадтæй æ гъигæ, æ 
мастæй фæййервæзун, æма имæ уотæ кастæй, цума ин идард рауæн æн- 
цондæр уодзæй. Фал лæг æхецæй кумæ фæлледздзæй? Æ мади рамарди 
фæсте куддæр фæкъкъурма, фегуппæг æй, дони ести ку срæмодзунцæ, 
уæд кæсæлгитæ куд фегуппæг унцæ, уотæ... Цидæриддæр архайдта, уой 
бауæр кодта æхе æгъдауæй — зундмæ нецибал гъардта, цума аци дуй- 
нейæй рахецæн æй, æма æй сау хæрви батухтæй. 
Æнæдзоргæй бонсауизæрмæ белæй зманста къирæ, фæйнæгутæй 
конд тæгæнай æй хаста кедæр хæццæ. Аразтонцæ цидæр азгъунст, фал 
еу хатт дæр не скастæй къиризмæнст кæмæ лæвардта, уонæмæ, кæд еумæ 
косунцæ мæйæмæ хæстæг, уæддæр. Етæ ин æ уæзбун змæлдмæ мæст- 
гун кодтонцæ, æлгъистонцæ ’й тæккæ карздæр æнæфсар дзурдтæй, фал 
Цæрæг гобийау неци игъуста, æ куст кодта еци иуæнгмардæй... 
Фæскуст ба æ къуари хæццæ зæронд лæгау губурæй хилдæй, æма 
уотæ зиндтæй, цума къæхтæ гури нæ хæссунцæ, фал сæ гурæ æхуæдæг 
ласуй æ фæдбæл, — фурфæлладæй æ астæуистæг сраст кæнун нæбал 
фæразта, фæстегæй, цид, байзаидæ... 
Æхсæвæ ба æ бон фунæй кæнун нæй. Гъæрзуй, бауорамæн кæмæн 
нæй, уæхæн зæрдæсастдзийнади буни. Цума куддæр райгурдæй, 
уотæ ’й гипси исæвардтонцæ æма е ’уæнгтæ нимпулдæнцæ. Цума адæй- 
маг нæбал æй, фал, е ’рæзæ кæмæн байстонцæ æма ристæй ка ниддæн- 
гæл æй, уодгоймаги уæхæн еу къабазæ, уæхæн ести иуонг æй... Æма 
уоци къабазæ, уоци иуонг, кæцæй æй раскъудтонцæ, уой дæр нæбал гъ- 
уди кæнуй... Æрмæст ма зонуй ресун, ка нæма æруазал æй, уæхæн къ- 
уæрд цонг, кенæ хауд къалеу. Уотемæй фæхъхъурдохæн кæнуй æхсæвæ- 
бонмæ... Æ цæститæ гæзæмæ фæххуæцунцæ бонæрдæмæ... Уæдта рай- 
гъусуй, зæрдæ бауорамун ке нæ фæразуй, уæхæн гъæр: 
— Уæ-лæ-мæ-æ!!! 
Æма бабæй науæгæй даргъ, æнæфæугæ бон, лæхудзи тæф. Астæу- 
истæг додуй, фал минкъий хе срастгæнæн дæр нæййе... Тæгæна ма 
æнгулдзити кæрæнттæ уорамунцæ цидæр æгъдауæй — æвæццæгæн, 
фурæндæгъдæй рараст кæнун ке нæбал фæккомунцæ, уой фæрци. Æма 
бонсауизæрмæ æнæбæллец, æнæ ести æнкъарæн зæрдæбæл бадунцæ 
гъудий гæбæзтæ зæйхафт фахси ругау: «Нæбал е Сурме... Сабан... Олим- 
пиадæ... Æрсауи-фурт... Нæййе æууæнкæ... æууæнкæ... æууæнкæ...» 
Имисуйнæгтæ ’й кусти дæр æма хуссæни дæр минутти бæрцæ дæр 
уæгъдæ нæ уадзунцæ. Етæ дæр уодæнцойнæн рохси цъиртт некæцæй 
хæссунцæ. Сау халæнттæ хуалибæл куд æрæмбурд унцæ, уотæ æ мард 
уодбæл æрæмбурд æнцæ. Фал магнитофони пленкæн æхемæ, финст ибæл 
ка ’рцæуй, уæхæн зар кенæ гъарæнгæ цæйбæрцæ æнкъарæн исæвзурун 
кæнуй, уомæй фулдæр цийнæ кенæ маст нæ хæссунцæ цæрæгæн дæр æ 
имисуйнæгтæ. Кæд экранмæ, æвдист ибæл ци цæуй, е багъаруй, уæд 
Цæрæги зæрдæмæ дæр гъарунцæ æ цæститæбæл уайæг нивтæ. 
302 

Колхози сæйраг инженер ин Сабани туххæй ци загъта, е дæр имæ 
нæбал гъаруй. Горæти проспекти Бэлæ æма Поний дæр Хамбий хæццæ 
ке рауидта, е дæр ин уæлдай нæбал æй нур. Æрмæст зонуй бæлвурдæй, 
Бэли гъæлæси ес сугъзæрийнæ дæндаг, Пони ба раздæрау лæггадæ кæнуй 
ниуæзтæбæл... Фал «æз» цæмæй бид æй, уоци æнæнимæдзæ æнкъарæнтæ 
сегас дæр бундзарæй лухгонд æрцудæнцæ, цæргæ ке кæнуй, уой ма ха- 
туй æрмæстдæр бауæри ристæй. Еунæг уомæй ма баст æй дуйнемæ... 
Æхсæвигæнтти имæ æрцæуй цидæр сагъæс — уой дæр цума уодæй нæ, 
фал бауæрæй æнкъаруй. Е æй, биццеуæй фиццаг хатт дуйней скондбæл 
ку нигъгъуди кодта, уæд ци бавзурста, уой æнгæс... Уæд фиццаг хатт æхе 
бафарста: «Цума дун-дуйне ку нæма адтæй, æппундæр-æппундæр ку не- 
цима адтæй, уæд ци адтæй?..» Сæр зелун кодта еци фарст, тæрсун кодта 
сибий зунд. Æма-еу уайтагъд фæууагъта уобæл гъуди кæнун, фал æй еци 
фарст æнцойнæ нæбал ниууагъта, нæуæг æма ’й нæуæгæй уодхар кæнун 
кодта рæстæггай. Нура бабæй исбæрæг æй... «Ци æй?» Æма æхецæн 
дзуапп дæттуй: «Неци. Неций ба рæстдзийнадæ агорæн нæййес...» 
Æма бабæй нæуæгæй лæхудзи тæф, уæззау фунфæййинæгау цард, 
æлгъист, бауæри додгæ рист, къирæйхуæрд æнгулдзити ниндагъд зæнхи 
къорей уæзæн дууæ тумбул гъæдæбæл... 
Кустæй ку æрæздæхунцæ сæ цæрæнуатмæ (цæргæ ба кодтонцæ гъæ- 
уæй минкъий идарддæр еу зæронд азгъунсти), уæд уайтагъд æрбахус- 
суй. Е ’мбæлттæ рандæунцæ гъæуи клубмæ кино, кенæ гъазтизæрмæ. 
Цæрæг еунæгæй байзайуй æ гъудити хæццæ. 
Еу изæр, æ дзаумæуттæ куд ласта, уотæ æ сæргъи балæудтæй 
Тазæрет: 
— Писмо. 
Цæрæг имæ æнæдзоргæй æ къох бадардта. 
— Нæ, кафгæ, — загъта Тазæрет; писмойæй æ армитъæпæн æр- 
дзæфгæнæгау хуаста, — кафгæ! 
— Уой бæсти мæ нæ гъæуй, — загъта æма æ хуссæнмæ бахизтæй. 
— Мадта дæ фий æрбадарæ, — еу рауæн æй нæбал уагъта Тазæрет. 
Цæрæг æ цæститæ бацъундæ кодта. Æ фиййи кæронбæл æруадæй 
цалдæр цæфи. Ку ракастæй, уæд æ цори табуреткæбæл лæудтæй цъæх 
къонверт, зонгæ почеркæй ибæл финст. Бакъæртт æй кодта, сласта си 
тетради цалдæр сифи. Фиццагбæл бакастæй. 
«Цæрæг! 
Сурме ку мардæй, уæд ма мин дæумæ ниффинсун кодта æ фæстаг 
фæдзæхст. Æрветун дæмæ æ писмо. Гъæуи ма ку адтæ, уæд дæмæ ’й 
дæттуйнаг адтæн, фал уотæ тагъд рандæ уодзæнæ, уой æнгъæл н’ адтæн. 
Дæ фæсте Дзамболат æма æ уосæ Еленæ ссудæнцæ, Сурмей ингæнмæ 
еумæ фæццудан, фæккудтан. Дууæ бони фæцæнцæ гъæуи уæдта ран- 
дæнцæ. Фарстонцæ дæбæл, агурдтонцæ дин дæ адрис, фал кæми дæ, уой 
неке зудта. Еугуремæй хъæбæрдæр ба дæ Сабан агурдта. Еци биццеу, 
дан, гъæуæй зæрдихудтæй рандæй, еу «хæппæй», дан, æ нифс расастæй. 
303 

Ссæуæд, дан, мах æносмæ нæ цæрдзинан, гъæубæсти гъæуама бундарæй 
нифс уа... Махмæ змæнститæ рауадæй. Адтæй нæмæ педсовет. Мини- 
стри хуæдæййевæг æма райкоми фиццаг секретарь дæр уоми адтæн- 
цæ. Тамбий радзурдта директор Сæрмæти нихмæ. Радзурдта, зæгъгæ, 
цъифкалæн ибæл кодта, нуриккон педагогон наукæй, дан, идард лæууй, 
æ методтæ базæронд æнцæ. Ахургæнæг æма скъоладзауи æхсæн уæхæн 
æверхъау хабар ке æрцудæй, уой еугурæй дæр директори фуд фæккодта. 
Фал мах цалдæремæй радзурдтан. Æргон загътан нæ гъудитæ Там- 
биййи туххæй. Цубурдзурдæй, Сæрмæт пенсимæ рацудæй, Тамбиййи 
ба æ кустæй исистонцæ. Нур нæмæ нæуæг директор ес — лескейнаг. 
Мæнмæ дæр цалдæр хатти районмæ фæдздзурдтонцæ, ахури хаййади 
разамонæгæй ниллæууæ, зæгъгæ, фал син нæ арази кæнун. Мæ нифс нæ 
хæссун. Кæд мæ мæхе адæбæл ниууадзиуонцæ, — цæй сæргълæууæг ес 
мæнæй... Æгæр берæ финсун æма бахатир кæнæ... Фал дæ, зæгъун, кæд 
гъæуи хабæрттæ базонун фæндуй... 
Зæринæ» 
Иннæ финстæг ахæста цалдæр сифи æма ’й Цæрæг кæсун райдæд- 
та зийнадæгæнгæ. Цæстæнгас, кумæдæр тагъдгæнæгау гæппитæ код- 
та дамугъайæй дамугъамæ, дзурдæй дзурдмæ. Фæстаг рæнгъæбæл ма 
рæвдзæй балигъдæй, уæдта æргæпп кодта дзурд «Сурме»-мæ, уордигæй 
гæгъæдий æнæфинст минкъий будурмæ. Уæдта финстæг фæстæмæ æ 
конверти ниввардта дудагъгондæй, æ хæлафи фæстаг дзиппи ’й рацавта, 
æхе бауагъта æ хъæбæр хуссæнбæл. Æваст зундцохау фæстæмæ рагæпп 
кодта, æ дзиппæй фелваста писмо æма ’й нæуæгæй зудæй кæсун райдæд- 
та. Е ’мбæлттæ имæ алли къумтæй сæ сæртæ радардтонцæ. 
— Æвæццæгæн имæ æ уарзон финсуй. Æргъæцмæ имæ нæбал 
лæууй. 
— Æццæй, Цæрæг? 
— Мадта! — гъæрæй загъта Цæрæг. 
— Кæсайтæ имæ, искуста нæ мард лæг! Мулдзугбæл — дзабуртæ! 
— Уарзондзийнадæ марди дæр райгас кæндзæнæй. — Лæхъуæнтæ 
ниххудтæнцæ. 
— Нийуадзетæ, кенæ бабæй фæстæмæ ниууг уодзæй. 
— Бæргæ! Кендта æхе дзорунбæл ку ахур кæна, уæд æ бæсти ка 
косдзæй?! 
Биццеутæ бабæй ниххудтæнцæ. Минкъий фæстæдæр Цæрæги фе- 
ронх кодтонцæ; алке æхе гъуддæгтæбæл фæцæй. Цæрæг ба æнцад бад- 
тæй æ хуссæнбæл æма æнкъард, хæлар цæститæй идзулгæй кастæй, æ 
алливарс ци адæн адтæй, уонæмæ. Цума сæ уойразмæ некæд фæййидта, 
уотæ имæ кастæй. Мæнæ æ комкоммæ уæлгоммæ хуссуй Цæрæгæн æхе 
карæн саулагъз лæхъуæн, æ цæсгонбæл, сауæнгæ тæнуадолæй зекъæмæ, 
æрцудæй арф нос. Бæрæг æй, нос рагон нæй. Ка ’й зонуй, карди цæф 
æй. «Куд некæд æй æргъуди кодтон!» — æхебæл бадес кодта Цæрæг. Æ 
фарсмæ иннæ хуссæнбæл дууердигæй бадунцæ дууæ æригон лæхъуæ- 
304 

ни, сæ къохтæ цæмæдæр гъузæгау хуссæни астæумæ бакæнунцæ æма сæ 
армитъæпæнтæ бавдесунцæ кæрæдземæ. Æвæццæгæн, къарти гъазунцæ. 
Цæрæг фуни фæййинæгау минкъий гъуди кæнуй аци нивæ. Уони них- 
мæ бараки иннæ фарс ниллæг æнæхурст табуреткæбæл минкъий тум- 
бочки уæлгъос бадуй рацæргæ нæлгоймаг, бæзгин мора сæригъунти 
хæццæ, æ тæрних — ниллæг, фал ибæл уойбæрцæ æнцъулдтæ бацудæй, 
æма Цæрæг æримиста, тугъди фæсте-еу гъæуи уосгор лæхъуæнтæ сæ цу- 
лухъти уæлфæдтæбæл бунмæ ку ниххуæстæнцæ, цæмæй сæбæл фулдæр 
æнцъулдтæ бада — уæд, дан, афицери цулухъти хузæн хъæбæрдæр уо- 
дзæнцæ. Кæсуй имæ Цæрæг æма имæ ходун цæуй — уобæл нæ, фал æн- 
дæр, æнæлæдæрд цæбæлдæр... Нæлгоймаг æхе хъæбæр ниггубур кодта, е 
стур къохти буни ци гæгъæдий гæбазæ ес, уомæ. Сувæллонау арæхстгай 
хузæ кæнуй дамугъатæ, бæрæг æй, æ къохи къариндас арæх ке нæ фæд- 
даруй. Уомæй уоддæр, фæрсрæбун къуми бадуй Дауит, финдзи бæсти æ 
нарæг билти сæрмæ бауæри гæппæл кæмæн æрзæболæ ’й. 
Цæрæгмæ уотæ кæсуй, цума ин æ кæронбæл ку рахуæца, уæд ре- 
зинау райвæздзæнæй. Æ хестæр æнгулдзи алгъæй æй хæрдмæ схафуй, 
æма бауæри гæппæл цæсгонбæл фæрсмæ фæтътъæпæн уй. Уæдта хус- 
сæни бунмæ февналуй, цидæр хуæруйнаг си фелвасуй æма æ къох, æ 
фий кæмæй расæрфуй, уой æмбеси уæнгæ æ цъухи рацæвуй. Æма синæр 
цæгъдунбæл балæууй, рæстæгæй-рæстæгмæ æ фиййи хулуй «футт» рай- 
гъусуй. Цæрæгмæ уотæ кæсуй, цума сæ синхæнтти уасæнгæ рамурхта. Æ 
ходун ку нæбал бауорама, уомæй фæттарстæй, — æ цæстæнгас си ’систа. 
Нæуæгæй ку фæккастæй, уæд балæдæрдтæй, уоци æнахур гурусхæ имæ 
кæцæй фæззиндтæй: сосæгхуари фий уасæнги гоппи хузæн адтæй — сурх 
æма фæлмæн... Уæртæ еци зундгинхузæй къæразги рохсмæ циуавæрдæр 
журнал ка кæсуй, е ба? Æ цæсгон ин нæ уинуй Цæрæг, фал сæ колхози 
сæйраг бухгалтер Дадой хузæн ке æй, уобæл уотæ хъæбæр æууæндуй, æма 
æхе туххæй уорамуй, цæмæй ма ’систа æма æ размæ ма бацæуа. «Кæд 
Дадо нæ разинна, уæддæр ин бухгалтер æнæ уæн нæййес...» 
Фал Цæрæг цæмæй зудта, раст еци рæстæг идард Ирæфгоми Дадо 
æ афицери цулухътæ — æ бæрæгбони дарæс — хъæдави хæцъелæй 
фæстаг хатт ке радаудта, уæдта син чест дæттæгау, сæ къелтæ кæрæ- 
дземæ ке æрбакъуæрдта... Сæ гъæддух къуппæй, сæ тæмæнкалдæй æ 
зæрдæ срохс æй. Фæстаг хатт ма айдæнæмæ бакастæй, æ цæгæрдаст сурх 
ростæ е ’нгулдзити фæлмæнтæй сæрдасæнау хæрдмæ схафта — гъуни 
бундзæфхæдтæбæл некæми фæббуцæу æнцæ — дзæбæх косуй æ нæуæг 
электрон дасæн. Уæдта рараст æй... Цалдæр минутей фæсте байгон код- 
та Ахадати Федари тургъи дуар. Дзатмай къæпхæнтæбæл æ цулухътæй 
гæбар-губургæнгæ ку хизтæй, уæд хæдзарæй ракастæй Федар. 
— Салам-пополам, хæдзари хецау! 
— Æгас цо, Дадо. 
— Куд æнцæ гъуддæгтæ? 
— Куд фæцæнцæ, гъарæнгæ ма сæбæл гъæуй. 
20 Малити Васо 
305 

— Уоци силæ бабæй маци бакæнæд? 
— Сæйраг тæрхондони унафæ дæр имæ раст нæ кæсуй. Мæскумæ 
гъаст ниффинста... 
— Гъуди дæр æй ма кæнæ! Закъон дæу фарс æй. 
— Нæ, Дадо, уотемæй нæ гъæуи цæрæн нæййес... 
— Ду дæр ледзунвæндæ ма ’скæнæ? 
— Ци гæнæн ес... 
— Хуцауистæн, горæти хуæздæр хæдзарæ ма ниууадзæ, Дадой бон 
уæхæн балхæнун æй... 
— Саг макæд рамарай, кæд нимайæн къæбæлтæй уæлдай неци уи- 
нис. Медæмæ, къæсæрмæ ци лæууæн. 
— Медæмæ нæ цæун... Зæринæ мæ гъæуй. 
— Е ами нæбал цæруй. Ахургæнгути хæдзарæ исцæттæ ’й æма уо- 
рдæмæ балигъдæй. Замманай дууæ уати ин равардтонцæ... 
— Ци си кодта?.. Мах гъæубæстæ ку ан... Цæй, бахатир кæнæ. 
Дадо фиццаг Федари Зæринæмæ мийнæварæй барветунмæ гъавта, 
фал æй уæхæн гъуддаг еске бæрни бакæнун нæ фæндадтæй. Еуемæй — 
æхецæй хуæздæр æхе туххæй неке радзордзæнæй, иннемæй, Зæринæ, ци 
нæ фæууй, ку не ’сарази уа (уомæн уæн нæййес, гъай-гъай, кизгуттæ 
гъæубæсти — берæ, сæйраг бухгалтер ба еунæг æй), уæд ин æ ходуйнаг 
неке зондзæнæй. Зæринæ æхуæдæг ести ку ской кæна, уæд Дадо ци зæгъ- 
дзæй, е дæр ин гъудигонд æй: «Æхе мæбæл мардта, мæгур, нур æ бон ку 
базудта, уæд цидæртæ имисуй... Æ маст есуй, — силтæ налат æнцæ...» 
Нæуæг хæдзарæ ма кодта къирæ æма хуарæнти инод тæф. 
— Нæуæг фатер дæр хуарз æй, фал гъæуи хе хæдзарæн ба æмбал 
нæййес, — загъта Дадо. 
— Хе хæдзарæ кæмæн нæййес, аци фатертæ уонæн конд æнцæ, — 
загъта Зæринæ. 
—Дæхуæдæгминзонисмæхæдзарæ... Фунхагоридорæйамад. Фондз 
уати, устур сара, уæллæй, хæдзари аргъ æй æрмæст æхуæдæг дæр... 
Тургъæ исасфальт кодтон... Фал сæмæ уæддæр зæрдæ не ’райуй. Ке 
гъæунцæ?.. Дууæ кизги лæгтæмæ æрцудæнцæ. Фурт адтæй æма горæтæй 
гъæумæ нæбал комуй... Не ’фсийнæн ба афæйгæндæ къуæрей размæ 
скодтон... Дæхуæдæг æй зонис. Мæ бунат мæ нæ тавуй еунæг уодæй... 
Уоми дзæбæх силгоймаги къохтæ — тæмæнтæ скалиуонцæ... Арæбин, 
мадта мæхуæдæг дæр уойбæрцæбæл зæронд ку нæма дæн, уæд мин аци 
цард ци хъаймæти тæрхон æй. Раги дзаманти мæн карæнтæ цуппæрдæс- 
анздзуд кизгутти курдтонцæ... Мæнбæл ба æдеугурæй фараст æма ду- 
уинсæй анзи цæуй... Бадгæ скæнæ, дæ хуарзæнхæй... Берæ фæгъгъуди 
кодтон цардбæл. Цард дæр бухгалтерий хузæн æй. Раст хигъд хæссис 
— дæ амонд федар уодзæнæй... Алцидæр хигъдæй æй, алцидæр хинцун 
гъæуй... Е беретæй не ’руагæс кæнуй, фал æй еу бони сæри балæдæр- 
дзæнцæ. Мæнæ дин нæ сæйраг инженер Æрсауи-фурт. Цæмæн фæллигъ- 
дæй ардигæй, æ замманай бунатæй цæмæн фæттахтæй? Сæрдари хæццæ 
ке нæ бафедудта, уой туххæй. Нæ! Æз адтæн, æз, — Дадо æ реу æ амонæн 
306 

æнгулдзæй бахуаста, — Æрсауи-фурти æз систон æ бунатæй. Зæгъгæ ’й 
макæмæн кæнæ, фал цидæр гæгъæдитæ раст арæзт н’ адтæнцæ... Бух- 
галтер ба дæлбарæ некæмæн æй. Сабанæн дæр æз ци фæззæгъун, уой 
кæнуй. Мадта бавзара!.. Райкоми секретарь фæууæд — æ бон мин не- 
ци ’й. Хигъд! Æма хигъди нихмæ ба ке бон ци ’й? Дууæ хатти дууæ — 
цуппар! Еу стур хецау, зæгъуй, бухгалтер агурдта. Æрбацудæй имæ еу 
лæг: «Кустмæ мæ райсæ!» Хецау æй фæрсуй: «Дууæ хатти дууæ цæй- 
бæрцæ уодзæнæй?» Е берæ фæрранимайæ-банимайæ кодта æма зæгъуй: 
«Фондз». Айæ æнахургонд æй, зæгъгæ, æма ’й хецау рарвиста. Инней 
фæрсуй: «Дууæ хатти дууæ цæйбæрцæ уодзæнæй?» «Цуппар». А æнæ- 
хийнæ адæймаг æй, зæгъгæ, уой дæр рарвиста. Æртиккаги дæр фæрсуй 
уоци хинцуйнагæй, мадта куд адтайдæ! Æма ин е уотæ, дæу, дан, цæй- 
бæрцæ фæндуй, уойбæрцæ. Айæ, мæн ка гъæуй, уæхæн æй, зæгъгæ ’й хе- 
цау бухгалтерæй райста, — Дадо æхе анекдотбæл дзæвгарæ фæххудтæй, 
уæдта арф ниууолæфтæй æма бабæй райдæдта. — Фæууй уæхæн бух- 
галтертæ дæр... Фал Дадо уонæй нæй, тæрсгæ некæмæй кæнуй. Æз ци 
зæгъон, е уодзæнæй колхози... Нæ сæрдар Сабанæн неци ’й, фал еуæй- 
еу хатт æхе фæндæнттæ ракæнунмæ фæгъгъавуй. Нæ, мæ хор, нæ... Цу- 
бурдзурдæй, нецæмæй гъæуагæ дæн, некæмæ хицæ кæнун. Гъе, æрмæст, 
куд зæгъун, хори тунæ гъæуагæ дæн, дæ фудголи нæлгоймаг еунæгæй 
байзайа... Гъар хуссæн дæр ин уазал æй, рохс хæдзарæ дæр ин талин- 
гæ ’й... Кæсун дæуæн дæр дæ цæрдтитæмæ... Еунæг, седзæр... Æнзтæ ба 
цæунцæ... Нурмæ ма, цид, Сурмемæ бауаидæ, нур а е дæр нæбал æй. 
Ниххатир мин кæнæ, фал æз æргон дзурд дæн... Нимайæн къæбæлтæ мæ 
сахур кодтонцæ уобæл — етæ алцидæр æргонæй кæнунцæ, уæдта алци 
дæр сæргон кæнунцæ. Æма мæхуæдæг мæхецæн мийнæвар æрбацудтæн. 
Дæ къох дин уазал дони ниттолун нæ бауадздзæн, — хæдзарæ дæу æй, 
æфсийнеуæг си кæнæ... Мæ муггагæй хъазардæр мæмæ неци ес, — дæт- 
тун дин æй, мæ зæрдæй хæстæгдæр мæмæ неке æй, — уой дæр райсæ... 
— Хуарз, — загъта Зæринæ, — æз алцæбæл дæр арази дæн, фал 
дæбæл æнхæст не ’ууæндун... Сæйраг бухгалтер, хецæутти сæ бунæттæй 
ка фелвасуй, е хумæтæг ахургæнæгмæ æ сæр куд æрхæсдзæнæй? 
— Цитæ дзорис, мæ зинаргъ, — фæгъгъæр кодта Дадо æма æ бу- 
натæй фæггæпп кодта раст уосгор лæхъуæнау, — уарзондзийнадæ пад- 
дзах æма мæгур кизги æмсæр кæнуй! 
— Хуарз дзуапп иссердтай, — раппæлдтæй æй Зæринæ, æма Дадо 
æхебæл нинвæрстæй. Æ цъухæй уæхæн зундгин загъд исхаудзæнæй, уой 
æнгъæл æхуæдæг дæр н’ адтæй. Фæннифсгун æй: 
— Муди къоси цард кæндзинан. 
— Гъо, фал мæнæн е æгæр æй... 
— Ду хуæздæр хуæрзти аккаг дæ! 
— Æгайтима ’й лæдæрис. 
Зæрини ходæзмолæ, фал уазал цæстæнгас арцау исмедæг æй Дадой 
зæрди. «Гириз мæбæл кæнуй?» Æ маст æрбафунхтæй. 
307 

— Уомæй ци зæгъунмæ гъавис? 
— Цо, Дадо, æма аци къæсæри ’рдæмæ кæсгæ дæр мабал æрбакæнæ. 
— Тæргæ? Мæн?.. Хуарз, фæййиндзинан... Уотæ æнгъæлис, æма 
дæбæл мæхе марун? Æз дин тæрегъæд кодтон... Еунæг дæ ду дæр мæхе 
хузæн. Фал хуарз ма ракæнæ æма фуд ма ссерай. Дæ зæрдæ кæмæ æхсай- 
уй, уой дæр зонун. 
Зæрини хорхæй мардта цидæр илгъдзийнади хузæн æнкъарæн, фал ай- 
дагъ аци хомбилæ «уосгормæ» нæ, фал æхемæ дæр мæстгун кодта, уæхæн 
æдули, намусниллæггæнæг уавæри ке бахаудтæй. Фал еци-еу рæстæги ба 
лæдæрдтæй, уæхæн уавæрæй сæрустурæй рацæун ке гъæуй, æма уомæн 
ба маст нæ фенхус кæндзæнæй. Мæстгун кæнæ, ма кæнæ, — уæддæр гъ- 
æубæстæбæл рапурх уодзæнæй аци æгъустаг хабар. Æма, æ уосгори сор- 
гæ нæ, фал маргæ ку ракæна, уæддæр е ’рбацудæй цидæр аууон хаудзæй 
Зæрини кизгон намусбæл, — зæронд лæг æндæр ескæмæ нæ, фал уомæ 
цæмæн бандиудта, цидæр си ку нæ уайдæ, уæд? Æма, уоци цидæр ци æй, 
уой ба Зæринæ æхуæдæг хуарз лæдæрдтæй — æ карæ... Бадæг кизгæбæл 
æй нимайун ке райдæдтонцæ, уомæн Дадой æрбацуд адтæй æвдесæн... 
Æма нур Цæрæги коймæ — Дадо ин кæд æ ном нæ загъта, уæддæр, 
дзубанди кæбæл цæуй, е цæй зин балæдæрæн адтæй — æ маст никки 
хъæбæрдæр æрбафунхтæй, фендæдуар кæнунмæ гъавта е ’нæхунд иуа- 
зæги, фал уæхæн карз фæззелæнтæ æ уодигъæдæн æцæгæлон адтæнцæ. 
Фал æй уæддæр фæндадтæй æ маст ’сесун аци хенвæрсон адæймагæй. 
Уомæн адтæй еунæг æнæсайд хуасæ: фæхходун. Фал æ фæндæ раййивта. 
«Цифæнди кæд æй, уæддæр хестæр æй, æз ба силгоймаг дæн, ахур- 
гæнæг...» Никки æй æрсабур кодта, нури уæнгæ тæрсæгау кæмæй кодта, 
фал Дадой федисмæ æ римæхсæн бунатæй фудæнæнгæнæгау ка рагæпп 
кодта æма ин æвеппайди æ цæсгон ка срохс кодта, уоци гъуди: «Æн- 
гъæлмæ имæ кæсун æма кæсдзæнæн, æнос ку рацæуа, уæддæр...» Гъæуи 
рагæй цæуй еци кой: Зæринæ Цæрæги уарзуй... Æма цæмæн тухстæй еци 
дзубандитæй, æцæг ку ’нцæ, уæд? Цæмæн гъæуама æфсæрми кæна æ 
уарзондзийнадæй? Зонуй æй, Цæрæг æй нæ уарзуй, фал уомæн дæр æ 
бон некæдбал исуодзæй уотæ бакæнун, цæмæй имæ Зæринæ æнгъæлмæ 
мабал кæса... Е неке бон æй — нæдæр рæстæг, нæдæр идæрддзæг, нæдæр 
адæн нæ раскъундзæнцæ, æ зæрдæ ци æнæуингæ дадзинттæй баст æй 
Цæрæгбæл, уони... Æнгъæлмæ кæсун... Æнгъæлмæ кæсун... Æнгъæлмæ 
кæсун... Уомæй стурдæр амонд нæ гъæуй Зæрини... Æма загъта: 
— Хъæбæр æхцæуæн мин æй. Æгайтима ’й зонис, мæ зæрдæ кæмæ 
æхсайуй. 
— Дæ тъæрæбæл бадæ, мадта! Еу дæс анзи ма имæ бангъæлмæ 
кæсæ, кæд æ зæрди ести æрæфтуидæ! 
— Гъо, фал фараст æма дууинсæйанздзудмæ æрцæуни бæсти авд 
æма инсæйанздзудмæ бангъæлмæ кæсун хуæздæр æй. 
Дадой гъæлæс хæлеуæй райзадæй, е ’взаги кæронбæл дзурд ра- 
къæтæр æй. Æрæгиау æ кеми æрцудæй: 
308 

— Ци?.. Æма еци ихæлд федиссаги мæн хæццæ барис? Мæн хузæн 
кæдзос лæги хæццæ? 
— Цалинмæ дæ хецау кæдзос уа, уæдмæ уодзæнæ ду кæдзос. Е ба 
кæддæриддæр кæдзос уодзæнæй — дæс анзи ибæл цъифтæ ку фæккалай, 
уæддæр. 
Дадо рандæй. Æ хеуарзондзийнадæбæл ци мæлæтдзаг цæф рауадæй, 
уомæй дзæвгарæ рæстæг æ кеми не ’рцудæй. Уоци сабур, ездонхуз киз- 
гæбæл уæхæн маргæвзаг разиндзæнæй, уой æнгъæл æ фуни дæр некæд 
адтæй. Фал, адæни хуарз ке зонуй, æхе загъдау, лæг ци æй, уой еунæг 
фæййиндæй дæр ке базонуй, уобæл гурусхæ нæ кодта, уæддæр. Еуети — 
æ зæрдæмæ ка цудæй, уони худта кредитортæ, иннети ба — дебитортæ. 
Фал фæстæмæ раздæхæн Цæрæгмæ. Ами Дадой ку нæ фæййидтай- 
дæ, уæд минкъийдæр дес нæ бакодтайдæ, æ фæййиндæбæл цæйбæрцæ 
бадес кодтайдæ, уомæй. 
Дадо ку нæ разинна, уæд ин бухгалтер æнæ уæн нæййес. Цæрæг 
æнгъæлмæ кæсуй, æ цæсгон журнали устур цъарæй кæд фæззиндзæнæй. 
Фал ин е цидæртæ рафинсуй рæстæгæй-рæстæгмæ æ сифтæбæл æма ба- 
бæй æ къох æ цæсгонмæ бахæссуй, æвæццæгæн, æ къариндаси кæрон 
æ цъухи рацæвуй. Цæрæг балæдæрдтæй, — кроссворд хинцуй. Цæрæг 
стухстæй æнгъæлмæ кæсунæй, е ’ргон æндæр кумæдæр раздахта, фал æ 
цæсти кæрæнттæй бафеппайдта, журнал куд базмалдæй. Нæуæгæй уо- 
цирдæмæ фæккастæй æма рауидта, æ гъæуккаги хузæн имæ ка кастæй, е 
хуссæни бунмæ æвналæгау æ сæр еуварсмæ фæкъкъолæ кодта, æ гъæлæс 
фæххæлеу æй æма цæмæдæр илгъгæнæгау бандзуг æй еу усмæ, уæдта 
гъæрæй æрæхснирста. Æма бабæй журнали аууон фæцæй, æ мади ин 
ка ралгъиста, уомæ дæр нæбал фæккастæй. Е адтæй бордзалуг, тумбул- 
дзæсгон лæгунсæр нæлгоймаг, цудайдæ ибæл 40 анзи. Дадой хузæн æп- 
пундæр н’ адтæй. Цæрæг бадес кодта, еци æнахур æууæнкæ имæ кæцæй 
фæззиндтæй. Æма æвеппайди сæримагъз ниррохс кодта циуавæрдæр 
æбæрæг нимæдзæ... Уæдта еци фæдбæл, сау фæйнæгбæл мелæй финстау, 
фæззиндтæй 16000... Æма Цæрæг фестъæлфтæй. Æргъуди кодта, аци 
тумбулдзæсгон лæг, æ хæццæ лæхудзæ ка хæссуй, е ке æй... бухгалтерæй 
куста æма 16000 сомебæл мæнгæ гæгъæдитæ саразта... Уой туххæй 
къуар анзи рабадтæй. Æхуæдæг дзурдта. Æвеппайди Цæрæг базудта, æ 
алфанбулай кадæриддæр адтæй, уони... Æма сæбæл десгæнгæ хаста æ 
цæстæнгас... Æма балæдæрдтæй, æ зунд ци тæссаг уавæри адтæй, уой — 
сау æрхæндæги хæрвæ ’й дуйнейæй хецæн кодта. Фал имæ царди æцæг- 
дзийнадæ æ берæ хузти æнæуингæ къанæуттæбæл уадæй, байдзаг кодта 
сæрихъанз куройни фæлгурау, фал сæ е инсун нæ фæразта... 
Цæрæг дуккаг бон æригъал æй афонæй раздæр, æнгъæлмæ ка- 
стæй, нури уæнгæ ин æ зæрдæ фæркитæ ка хаун кодта, уоци гъæрмæ: 
«Уæлæмæ!!!» 
Сæхе ку нихснадтонцæ, уæд хуæрæндонæмæ иннети хæццæ гæ- 
бар-губургæнгæ балæгæрста, — аци хатт фæстегæй нæбал байзадæй. 
Хуардта тагъд-тагъдæй, фал ин уæддæр æнтæстæй аллирдæмитæ кæ- 
309 

сун дæр. Æнкъардта, е ’мбæлттæ имæ сæ цæстæ десгæнгæ ке дарунцæ. 
Уæлдай æдзæсгондæр æма къæйнихдæрæй имæ кастæй æ хуæдкомком- 
мæ бадæг лæгунсæр бухгалтер, — æ цæститæй æй рахуæрунмæ гъавта, 
æууелгæ-æууелун тарстхузæй дзурдта, кæд æхецæн дæр е ’фсæри цæф 
минкъийдæр н’ адтæй, уæддæр: 
— Мæнæ фонс исæрра æй... Мæнæ фонс исагъудæй!.. 
Цæрæг фудæнæн куййау цъæн-цъæн кæнун райдæдта, фæцæй инне- 
ти разæй æ хуæруйнаг хуæрд, æ уедуг ма е ’взагæй расдардта, уæдта æй 
хæрдмæ фехста, райахæста æй æма си бухгалтери лæгун сæр æркъæрцц 
кодта — лигъз тумбулæг цæвунмæ æгæр хуарз адтæй. 
Æ амондæн бухгалтери цъухи еци рæстæг тæвдæ картоф фæцæй 
æма æ гъæр идардмæ нæ райгъустæй. Цæрæгмæ зундгъæуагау тарстæй 
кæсгæй, æ комидзаг ниннихъуардта æма фæггæпп кодта. Фал Цæрæг 
уедуги хуæцæн æ хорхбæл кардау сабургай æрбадардта. Æма гъæст- 
гæнæгæн æ зæнгтæ æ буни фæддудагъ æнцæ: ахæстони ци æверхъау 
хабæрттæ фегъуста, етæ æ зæрдæбæл æрбалæудтæнцæ. Ахæстонæмæ 
ку бахауа æма ’й уоми еу уæхæн фæззелæни еске ку равгæрда, бухгал- 
тер цæргæцæрæнбонти уомæй хъæбæрдæр нецæмæй тарстæй. Æма нур 
Цæрæги уедугмæ дзангъирæй кастæй, æ хорх ин тагъд ка рахаун кæн- 
дзæнæй, уæхæн сæрдасæнмæ кæсæгау. 
Сæ кусти уæлгъос ку ’рлæудтæнцæ, уæд Цæрæг балæдæрдтæй, лæ- 
гунсæр магнитау уедуг æхемæ цæмæн æлваста, уой... Æргъуди кодта, 
бухгалтер лæхудзæ Цæрæгау тæгæнай астæумæ нæ калдта, фал, Цæрæг 
ци ’рдигæй хуæстæй, уоци кæронмæ. Æхуæдæгка, цид, загъд-замана 
исиста, е ’мбали æлгъиста æнæфсар дзурдтæй, ардудта бригадири, куст 
къулумпи кæнуй, зæгъгæ, цæмæй уой аууон æхе сайдæвнæлд æма хийнæ 
ма разиннонцæ. Аци сæумæ дæр æ ахур нæ фехалдта. Фал имæ Цæрæг 
бауозгалдта, æ сæри фенкъустæй ин байамудта æ бунат. Æма бухгалтер 
гъæрзгæ схуæстæй тæгæнай уæззаудæр кæронбæл. 
Дорамайгутæ дес кодтонцæ Цæрæги рæуæг æзмæлдбæл. Бони 
фиццаг æмбеси имæ æнæууæнкæ æма уазал цæстæй кастæнцæ, æ алли 
дзурдæн дæр ин дзуапп лæвардтонцæ тузмæгæй. Фал Цæрæг е ’гъæл- 
дзæг, ходæг дзубандитæ нæ уагъта, æма бони дуккаг æмбеси игъусун 
райдæдта æрдæгарæзт фæрстæй ходун. 
Цæрæг изæри цирагъи рохсмæ нæуæгæй бакастæй финстæг. 
Хуссæни æхе ку ’руагъта, уæд æ цæститæбæл уадæнцæ рæсугъд по- 
черкæй финст рæнгъитæ... Еуæй-еу рауæнти сæ чернилæ тумбул тæппитæй 
фæппурх æй... Цæрæг зудта, етæ цæстисугтæ ’нцæ, ке цæститæй æрхауд- 
тæнцæ, уой дæр зудта. Æма ин тæрегъæд кодта: цидæр æнахур нифсæн- 
цойнæ æма уодæйхæстæгдзийнадæ адтæй аци цæстисугти фæдти... 
Æ тæккæ зиндæр сахати æ фарсмæ лæудтæй Зæринæ. Æууæндуй. Е 
Цæрæгæн гурусхаг нæй. 
Цирагъ рахустæй, уат ниссабур æй. Æма Цæрæг æ кеми æрцæуæг 
уод æма зундæй фегъуста Сурмей катаййаг гъæлæс — финстæги даму- 
гъатæ зæлтæ фестадæнцæ. 
310 

Ци дзуапп равардта Цæрæг, уой бæлвурдæй зудта. Дуккаг бон сбад- 
тæй тумбочки уæлгъос. Фал къариндаси фий гæгъæдибæл куд æринцадæй, 
уотемæй байзадæй дзæвгарæ рæстæг, цума æй, Цæрæг фæстаг рæстæ- 
ги ци гъезæмæрттæ бавзурста, етæ еу стъæлфæмæ нилхъивтонцæ æма 
’й исæнкъусун нæбал уадзунцæ. Цæттæ гъудитæ гæгъæдимæ уотæ зин 
рахæссæн æнцæ, уой фиццаг хатт балæдæрдтæй Цæрæг. Хумæтæг дзурд- 
тæй нæ рауайдзæй æ финстæг, уой бæлвурд зудта; зæрди уагæ æнхæстæй 
æвдесæг дзурдтæ ба нæ ирдта. Берæ фæббадтæй тумбочки уæлгъос. 
«Зæринæ! 
Ду ци гъæуай кæнис, е цард æма мæлæтæй уæлдæр æй. Дуйней фар- 
нæ æма адæймаги сугъдæгдзийнадæбæл тохи дин кæд æмбалæн бæззун, 
кæд мæбæл дæ зæрдæ дарис, уæд мæ зиндзийнадæ мормæ дæр нæбал 
дарун. Дæ финстæг дин куддæр бакастæн, уотæ балæдæрдтæн, адæн 
кæрæдзей цæмæннæ фесафтонцæ мин æнзти, аци дуйнемæ тæккæ та- 
лингæдæр æхсæвти дæр рохси цъита кæцæй цудæй, уой: дæу хузæн сил- 
гоймæгти зæрдитæй. Фæлтæрæй-фæлтæрмæ еци зæрдити рохс тавта æма 
гъæуай кодта дуйней фарнæ, лæги кеун е нæ уагъта уæззау гъезæмæртти 
буни, е рæсугъд кодта адæймагæн æ цард дæр, æ мæлæт дæр... Фудцъу- 
луздзийнади нихмæ тох алли хузти цæуй, кæмæн æ бон цæмæй æй, уо- 
мæй гъæуай кæнуй зæнхæ хилæ æма хæрандзийнадæй...» 
Цалдæр хатти бакастæй æ писмо. Хумæтæгдæр, зæнхондæр дзурдтæ 
иссерун гъæуй. Нæ фалæ си финсуни сæр цæмæн багъудæй? Цæун гъæуй, 
кæми дæмæ æнгъæлмæ кæсунцæ, уордæмæ. Цæрæг æ финстæг басугъта. 
Æ дзаумæуттæ æрæмбурд кодта æма автобусти станцæмæ рараст æй. 
Дуккаг бон изæрæй Цæрæг лæудтæй Сурмей ингæни уæлгъоси. Ад- 
тæй маййи мæйи сабур изæртæй еу. Уæлмæрдти зелдогъ кодта аллиху- 
зон кæрдæгутæ æма деденгути тæф. Фал Цæрæгмæ уотæ кастæй, цума 
уоци тæф циртити арфæй цæуй. 
Бæзгин цъæх нæуæй æмæхгæд цирти толдзæ къудури рæбун лæуд- 
тæй донæй идзаг литруат банкæ будуйрон деденгути хæццæ. Деденгутæ 
нæма бампулдæнцæ, бæрæг адтæй, æрæги сæ æртундæадтæй. Цæрæ- 
ги зæрдæбæл æрлæудтæнцæ æ сабибонтæ. Æ цæститæбæл цардæгасау 
уадæй æ мадæ: ку амæнтæни уæлгъос, ку гъог доцгæй, ку ба гъæунги 
уостити хæццæ дзубандигæнгæй. 
Дзæбæх æрталингæ ’й, уотæ Цæрæг рараст æй сæхемæ. Æрлæудтæй 
сæ зæронд бали бæласи цори. Æрхуæстæй ин æ зæнгæбæл дууæ къо- 
хемæй гъæбеси кæнæгау. Æ зæрдæ исунгæг æй. Кæцæйдæр æ гъостæбæл 
рауадæй цидæр унæр. Цæрæг ракастæй æ аллифæрстæмæ, фал æ цæстæ 
нецæбæл æрхуæстæй. Бацудæй тургъæмæ. Æ зæрдæ нæ кумдта медæмæ 
бацæун. Тарстæй хæдзари æдзæрæгдзийнадæй. Сабургай исхизтæй дзат- 
мамæ, æрлæудтæй дувæндæгæнæгау. Уæдта æ дзиппæй исиста дæгъæл, 
байгон кодта дуар. Бакъахдзæф кодта къæсæрæй æма æрвдзæфау сагъдæй 
байзадæй: æ цæсгонбæл æдзæрæгдзийнади уазал тæфи бæсти сæмбал- 
дæй арти гъар æма къири тæф. Дзæвгарæ рæстæг æ бунатæй сæзмæлун 
нæбал фæразта. Ссугъта цирагъ. Фæййидта: хæдзари фæрстæ адтæнцæ 
311 

къирæй цагъд. Пец ма тæвдæ адтæй, кадæр си арт бакодта. «Æвæццæгæн 
си еске цæруй», — рагъуди кодта Цæрæг. Æ минкъий цумæданæ уати 
астæу æрæвардта, æрбадтæй бæстонæфснайд хуссæнбæл. 
Еци рæстæги дуар æрбахуастæ ’й. Медæмæ æрбахизтæй Зæринæ. 
Цæрæг имæ кастæй æма æ цæститæбæл не ’ууæндтæй. Е раздæри дзу- 
гъурдзæсгон, æфсæрмигæнагæ ахургæнæг н’ адтæй. Е адтæй сæрбæрзонд, 
æмбесонди рæсугъд кизгæ. Æ цæститæй калдæй æнахур фæлмæн рохс: 
— Æрæздахтæ? — сабур гъæлæсæй загъта е. — Æгас цо. 
Цæрæг систадæй. Æ бон н’ адтæй æ цæстæнгас Зæринæй ратонун. 
Æма кизгæ æ сæр бунмæ æруагъта. 
— Æгас цо ду дæр... Æрцудтæн... рабæрæг кодтон... 
— Æз абæлти фæццæйцудтæн... Рохс фæййидтон, æма... 
— Æвæдзи нæмæ еске цæруй? — æнкъардæй бафарста Цæрæг. 
Зæринæ æ сæр «нæ», зæгъгæ батилдта. Дзæвгарæ рæстæг лæудтæн- 
цæ æнæдзоргæй, уæдта кизгæ раздæрау ниллæг гъæлæсæй райдæдта: 
— Сурме ку мардæй, уæд мæбæл хæдзарæ фæдзахста... Хæдзарæ 
арти тæф ку нæ кæна, уæд æдзæрæгхуз æй... Гъуна кæнуй... Хæдзарæ 
мæлгæ кæнуй... Арт ба цард æй... Цæй, æз цæуон... Хуæрзæхсæвæ... 
— Фæллæууæ бал! — тарстхузæй загъта Цæрæг. 
Лæхъуæн фæййидта, кизги цæсгон сурх-сурхид куд фестадæй. Æма 
’й цидæр æнахур гъуди фæттæрсун кодта... Фæттæрсун æй кодта, уотæ 
ирдæй зæрди ке фæззиндтæй, уотæ тухгин æууæндун ке кодта: «Сурме 
цæруй, цæруй дуйнебæл, æрмæст æндæр кедæр хузи... Ау, æрдзæ нин 
уойбæрцæ хуарз ракодта?! Адæймаг рамæлуй, фал æ фарнæн рамæлæн 
нæййес. Кæд ин рамæлæн нæййес, уæдта гъæуама еске кенæ естæй хузи 
бацæуа...» Æма бабæй нæуæгæй еци æгъустаг æнцойнæ гъуди ниррохс 
кодта дуйне. «Сурме цæруй, цæруй дуйнебæл, цæруй Зæрини хузи...» 
— Зæринæ!.. — сдзурдта æрæгиау. — Ме ервæзунгæнæг ду дæ... Мæ 
мадæ дæ уарзта æхе бæдолау. Æз ба дæ нимайун мæ хуæрæбæл... Кæд 
мæбæл æнвæрсис, кæд мæ дæ сæрмæ хæссис, уæд... 
Зæринæ æ сæр æруагъта æма рацудæй Сурмей хæдзарæй. 
ХЬУШ 
Аслæнбег æрлæудтæй тæрхондони. Æхе фæндонмæ гæсгæ ин æ 
уосæ адвокатæй байхуæрста Дзасболти Мæдини. Тæрхондони æхгæд 
процесси гъæуама зулунгæнæгæй нисангонд æрцудайдæ республики 
прокурори хуæдæййевæг Дзæрæхохти Фирузæ. Дууæ силгоймаги — 
Мæдинæ æма Фирузæ, æвæццæгæн, карæй еу кари адтæнцæ. Кæрæдзей 
нæ уарзтонцæ, æма уой некæмæй римахстонцæ — еу иннемæн салам нæ 
лæвардта сауæнгæ хæрхæмбæлд фæууогæй дæр, адæнæй дæр нæ римах- 
стонцæ сæ еци зæрдихатт. Фирузæ Мæдинæй æ уодхæссæг фæййидта, 
æхецæй хъал æма сæрустур ке адтæй, уой туххæй. Адвокат куд силгой- 
маг, уотæ тухуаст рæсугъд ке æй, уобæл Фирузæ æ мед-зæрди састæй 
æма ’й е никки хъæбæрдæр курмæ кодта æнæйнондзийнадæй — кæд 
312 

æрдзæ æхуæдæг дæр гадзагонд нæй, уæд уæхæн хъахбайтæн боц миутæ 
цæмæн кæнуй, силгоймаги фарнæ кæмæ ес, уонæй игъаугидæр сæбæл 
уотæ тухуаст цæмæн уозæлуй? Аци фарстæн дæр имæ адтæй дзуапп — 
æрдзæ еугур амæндтæ еу уодгоймаги фиццаг куд скæна, кæмæн конд 
æма уинди амонд дæттуй, кæмæн зунд, кæмæн скурдиадæ, кæмæн бунат 
æма ном. Нæ баййевидæ ном æма æ бунат аци рæуæг сили рæсугъддзий- 
надæбæл. Ци æй? Дæлæмæ дæр, уæлæмæ дæр хумæтæг адвокат! Аци 
гъудитæй кæд æхе сабур кæнунбæл архайдта, уæддæр е ’нæйнондзийнадæ 
къаннæгдæр нæ кодта, уомæн æма имæ уотæ кастæй, цума ин Мæдинæ æ 
тæккæ зæрдæмæ гебогъау дардта æ зинæнвæрсон рæсугъддзийнадæ. 
Мæдинæ дæр, æхе дæлдæри бунатмæ ка ’руадза, ескæмæй ести 
ихæсгунæй ка байзайа, уонæй н’ адтæй. Раздæр Фирузи хæццæ хæлæрт- 
тæ адтæнцæ: хæлæрттæ, зæгъгæ, сæ рахастдзийнæдтæ син неци лæкъун 
кодта. Аци дууæ силгоймагей дзæбæх ка зудта, сауæнгæ етæ дæр нæ 
лæдæрдтæнцæ, сæ нихмæлæуд цæй фæдбæл æй æмн кæд фæззиндтæй 
сæ хæран. Раст зæгъун гъæуй, сæхуæдæг дæр æй нæ балæдæрдтæнцæ, сæ 
муди къæмæ куд бахаудтæй, уой. 
Силгоймаг прокурор ин цæмæн фенадæ ’й, зæгъгæ, Мæдинæ æ мед- 
нимæр дæр æхе некæд бафарста; уотæ имæ кастæй, цума сауæнгæ сæ фиц- 
цаг фембæлдæй нурмæ зонуй, цæй туххæй æй нæ уарзуй, уой: Фирузæ, 
неци уогæй, æхсæни асини къæпхæнтæбæл æ нæлгоймаги гурумухъ, гъ- 
унгун къæхтæй гуппитæгæнгæ буруй уæлдæрæй-уæлдæрмæ. Никки ба 
ма уæхæн кой рацудæй, Цæгат Иристони автономон республики Сæй- 
раг тæрхондони сæрдар æй кæнунцæ, зæгъгæ. Мæдинæ уой ку фегъуста, 
уæд хъæбæр исмæстгун æй, фал Фирузæн æхемæ нæ — уæлæмæ ’й ка 
исиста, уоци хецæуттæмæ, уæлдайдæр ба партий обкоми секретарь æма 
административон хаййади сæргълæууæгмæ. «Гæбæр бæх гæбæр бæхбæл 
æхе хафуй, — фунхтæй æхе медæг Мæдинæ, — мадта сæхецæй хуæздæр 
æма зундгиндæр еске сæвæрдзæнцæ бунати?! Уæд сæ нецæййагдзийнадæ 
уайтагъд рагъæр уодзæнæй. Бамбудæй, бамбудæй нæ системæ!» Фал ад- 
вокатмæ адтæй уæхæн дессаги уоди æууæл — æ мастæй-еу арæх ходæги 
хуасæ райаразта. Æма горæти Фирузи кой ку исарæх æй, нæуæг бунат- 
мæ ’й кæнунцæ, зæгъгæ, уæд Мæдинæ æ зонгитæн игъæлдзæгæй дзурдта: 
«Рагон адæни нимадмæ гæсгæ, аци рохс дуйней дессæгтæ авд æнцæ. Фал 
хъæбæр фæррæдудæнцæ — дууемæй фулдæр нæ ’нцæ. Адæймаг мæйæмæ 
ке стахтæй, е еу дессаг, иннæ дессаг ба — Фирузи Сæйраг тæрхондони 
сæрдарæй ке æвæрунцæ, е». Мæдини нимадмæ гæсгæ, адæнæн сæ фулдæр 
лæгъузтæ ’нцæ. Æхемæ куд кастæй, уотемæй ин бунтон æнадæ адтæн- 
цæ козбаугæнгутæ æма думæстæртæ. Æма, гъай-гъай, уони нимæдзæмæ 
хаста Фирузи дæр. Æ лимæнти астæу гъæддаг адæймагбæл нимад адтæй 
Мæдинæ. Фирузи ходæги хабæрттæ дзорунбæл-еу ку сцалх æй, уæд-еу 
фур ходæгæй артæнæскъудтæ фестадæнцæ, ка имæ игъосидæ, етæ. «Уогæ, 
нæ силæ-прокурорæн æхе фуд нæй, — тæрегъæдгæнæгау, цид, дзурдта 
Мæдинæ, — ивулд дон æ уолæнтæбæл бæхи сор фагус куд фæххæссуй, 
313 

уотæ ’й, мæгур, æ уолæнтæбæл хæрдмæ систонцæ силгоймаги эмансипа- 
ци æма Советон хецаудзийнадæ». 
Дууæ силгоймаги дæр æнгъæлмæ кастæнцæ тæрхони бонмæ, сæ бон 
куд адтæй, уотæ сæхе цæттæ кодтонцæ сæ ерисмæ. Мæдинæн æ фæндæ 
бæрæг адтæй: æ фиццаг дзурдæй фæстæмæ архайдта тæрхони лæгти еу 
гъуддагбæл баууæндун кæнунбæл: æ гъæуайкæнуйнаг е ’гурцæй кæдзос 
æй, æ генетикон уедагæ нæй кæлмхуæрд, нæ ибæл зиннуй фудракæндти 
фæд, нæй сахъат æнæраст миути азарæй, æфхуæрд нæ баййафта мадта 
æгадæ гъуддæгтæй дæр, нæ ибæл æртæфстæй æнæфсармдзийнадæ, уомæ 
гæсгæ нæ никъкъæдзтæ ’й, нæ бампулдæй. Цубурдзурдæй, адæймаги 
минеугутæй, уоди хуæздæр æууæлтæй æнæнез гражданин æй. Æдарци- 
фурти хæдзарвæндаг. «Мадта кудæй, ци хузи иссæй фудгæнæг мæ гъæуай- 
кæнуйнаг гражданин Æдарци-фурт? Уæлдайдæр æ тæккæ лæги кари! Æз 
уотæ нæ зæгъун, æма генетикæ еугур дуæрттæ игонгæнæг дæгъæл æй, зæ- 
гъгæ, фал хецæн адæймаги базонун æма балæдæрунмæ уомæй тухгиндæр 
фæрæзнæ нæййес — уобæл абони басастæй советон наукæ, фæсарæнти 
кой нæбал кæнун, уоми генетикæ æ бунат раги æрахæста. Адæймагæн æхе 
ку нæ базонæн, уæд ин æ фудгæндæ дæр нæ базондзинан — фиццаг къла- 
си ахурдзау дæр, мæнмæ гæсгæ, уой лæдæрунгъон æй. Мадта уотæ — лæг 
цардæй, цардæй, сауæнгæ сабибонти дæр лæгъузæй некæд неци ракодта 
æма æмбойни фудгæнæгæй рагæпп ласта! Кæми æй логикæ? Æ ниййер- 
гутæ Аслæнбегæн гъæуи нимад адтæнцæ, кадæ æма радæй фæццардæн- 
цæ адæни ’хсæн, цардæнцæ сæхе сугъдæг фæллойнæй. Уони фæндагбæл 
рацудæй, абони мæнæ ами анхосгини бунати ка бадуй, е дæр. Адвокати 
дзубандийæн адтæй федар бундортæ дæр: республики спортивон коми- 
тет, Рохсади министрадæ, райони ахури хайадæ, кæми куста, уоци скъола, 
зундгонд спортсментæ Аслæнбегæн ци характеристикитæ ниффинстон- 
цæ, уонæмæ гæсгæ ин хуæрзеуæг раттун æмбалдæй. 
Мæдинæ бакастæй еци характеристикитæй скъуддзæгтæ — сæ еу- 
гурей бакæсунмæ бони ’рдæг багъудайдæ. Уæдта ракодта, æфхуæрд 
баййафæг кизгæ Олимпиади фиди фидæ Æдарцти Созурухъой ка æма 
куд рамардта, уой хабар. Радзурдта, Созурухъой фурттæ сæ тоггин Фæд- 
дзаути Дзамболати размæ куд бабадтæнцæ, куд æй æрахæстонцæ æма 
’й се ’рвадæ Аслæнбег куд фæййервæзун кодта, æхе дæр ин куд фæц- 
цæймардтонцæ, уотемæй. Адвокат Аслæнбегæй ракурдта, цæмæй тæр- 
хонгæнгутæмæ æ армитъæпæнтæ бавдеса. «Уинетæ, — загъта Мæдинæ, 
— идардмæ дæр зиннунцæ æ армитъæпæнти рагон ностæ. Кæддæр 
ин сæ циргъ кæрдтæй скæрститæ кодтонцæ се ’рваддæлти гуппурсар 
лæхъуæнтæ. Цæмæн? Уомæн æма Аслæнбег æ уодæй уæлдæр æвæруй 
æмгарæдзийнадæ æма рæстдзийнадæ. Æрмæст бæгъатæр адæймаг бацу- 
дайдæ мæлæтдзаг тохи е ’рдхуарди сæрбæлтау. Æма уæхæн бæгъатæр 
миуæ ка равдиста, е нецæййаг, цъумурзæрдæ, æнæфсарм адæймаг ра- 
зинна, е кæмæй байрагæс уодзæнæй? Куд уинæн, уотемæй адæймаги 
тæккæ хуæздæр минеугутæй хайгин æй фудгини бунати бадæг гражда- 
314 

нин Æдарци-фурт. Уобæл уотæ гъæрæй дзорунцæ æ армитъæпæни арф 
ностæ. Уогæ лæгдзийнади гъæлæс фегъосунмæ канд гъостæ нæ гъæуй — 
зæрдæ дæр ма си гъæуй, адæймаги зæрдæ. Фал ци ности кой кæнун, етæ 
айдагъ еунæг адæймаги бæрзонд æууæлтæбæл нæ дзорунцæ — етæ берæ 
цæбæлдæрти дзорунцæ. Нур багъуди кæнæн тоггинти æбуалгъ фембæл- 
ди архайгути: еуæрдигæй æфхуæрд баййафæги фиди ’нсувæртæ — уæд 
Олимпиадæн а дуйнебæл æ кой, æ гъæр дæр нæма адтæй, иннердигæй — 
се ’рвадæ, хуæрзæригон лæхъуæн, фæскомцæдесон. Ци уинæн æ миути? 
Уодуæлдай бæгъатæрдзийнадæ? Æнæмæнгæ. Æнгарæбæл мæлæти цори 
дæр еузæрдион ун? Æнæмæнгæ. Фал æрмæст уонæбæл нæ хецæн кæнуй 
гражданин Æдарци-фурти гъуддаг. Е расидтæй тугъд фиддæлти сау æгъ- 
дæуттæн. Сæйраг гъуддаг е æй. Æма етæ еугурæй дæр иронх æнцæ? Иронх 
гъæуама кæмæй ма уонцæ, уонæй æнцæ иронх. Æз Советон оргæнти кой 
кæнун. Фæддзаути хæдзарвæндагæй дæр ци загъдæуа, мадта, ковгæ ин кæ- 
ниуонцæ, сæ зæрдæбæл хуарз дарунгъон ку адтайуонцæ, уæд. Етæ ба ин 
арфи бæсти æ хæдзарæ ихалунцæ... Уой туххæй фæстæдæр зæгъдзæнæн... 
Фал, Аслæнбеги рагон скъуæлхт гъуддаг иронх кæмæй нæй, уæхæнттæ дæр 
ес. Ка ’нцæ етæ? Аслæнбеги ’рваддæлтæ, сæ нихмæ кæмæн æрлæудтæй, 
етæ. Тоггинтæ ку бафедауиуонцæ, гражданин тæрхонгæнæг, игъосун дин 
кæнун: абони дæр дууæ муггаги — Фæддзаутæ æма Æдарцти ’хсæн федуд 
нæма ес, æма аци гъуддаг æхе равдесдзæй тæрхони процесси, фенхус уин 
кæндзæнæй раст тæрхон рахæссунмæ, — гъо, уой дзурдтон, дууæ муггаги 
ку бафедауиуонцæ, уæддæр Æдарцтæ се ’рвадæн нæ ниххатир кæниуон- 
цæ, æ миуæн ирон царди прецедент нæййес: æ тоггинтæй æ тог райсуни 
бæсти æ сæрбæл исхуæстæй æ муггаги нихмæ! Уæхæн гъуддæгтæ иронх 
нæ кæнунцæ. Гъай-гъай, тог есун æма иннæ талингæ æгъдæуттæ абони 
царди нæбал æнцæ фиццагон хузи, сæ уагæ сугъдæгæй, комкоммæ нæбал 
æвдесунцæ, фал адæн мингай æнзти дæргъци фæлтæрæй-фæлтæрмæ сæ 
царди бундор кæбæл аразтонцæ, реакцион æма прогрессивон фæззиндтæ 
фæрсæй-фарсмæ кæми цæрунцæ, уоци æгъдæуттæ бунтон феронх æнцæ 
мах доги, уотæ нимайун уаидæ æдули гъуддаг. Æгъдæуттæ æййевунцæ сæ 
хузæ, фал сæ хъаппæ не ’ййевунцæ. Къумух ахургæндтæ куд нимайунцæ, 
уавæр уотæ нæй æма н’ адтæй: партий историй цубур курс бундоронæй нæ 
раййивта адæни зундрахаст. 
Тæрхонгæнæги нæ фæндадтæй прокурори æрдæмæ кæсун, фал имæ 
еууæхæни фендзаст æй æма ин æ тузмæг цæстингаси бакастæй: «Аци 
силæ нин лекцитæ цæмæн кæсуй, кæд имæ гъуддаги туххæй неци дзо- 
руйнаг ес, уæд æй сбадун кæнæ!» Тæрхонгæнæг бахудтæй Фирузæмæ, æ 
къохи минкъий базмæлдæй ин балæдæрун кодта æ гъуди: «Уадзæ æма æ 
зæгъуйнæгтæ скала, уæдта гъуддаг æхе амондзæнæй». 
Еци æгомуг дзубанди Мæдинæй нæ раервазтæй. Фæгъгъос æй, уæдта 
гъæрæй бафарста: «Кæд ескæмæ уотæ кæсуй, æма æз гъуддаги дзубан- 
дийæй еуварс рахизтæн? Нæ! Абони драми игъосун тогесуни æбуалгъ 
гъæлæс! Уоци гъæлæс хуайуй тæрхондони дуæрттæ æма домуй, цæмæй 
315 

советон закъони къохæй æ сау æгъдау бакæна! Еу хатт дæр ма нæуæгæй 
сæрæй бунмæ æркæсæн, абони нæ ардæмæ ка ’рбацæун кодта, уоци гъуд- 
дагмæ, æма уæд гурусхаг нæбал уодзæнæй: Æдарцти æнцад нæ уадзуй, 
сæ тог æнæистæй ке байзадæй, е. Сæ саби кизгæбæл бæллæх ку сæмбал- 
дæй, уæд фиццаг сæхе кæбæл ниццавтонцæ? Сæ тоггини кæстæр æнсувæр 
Фæддзаути Цæрæгбæл! Ахæстони ’й фæммедæг кæнунмæ фагæ рæуæнт- 
тæ нæ разиндтæй, æма е ’суæгъдæ ’й. Æма уæд Æдарцтæ сæ амæттагæн 
ке равзурстонцæ? Сæ тоггини кæнгæ ’нсувæри! Арви айдæнæй бæрæгдæр 
æй Æдарцти фæндæ, кæд æй сосæг кæнунцæ, уæддæр. Сувæллон дæр æй 
балæдæрдзæнæй, фал æй слестгæнæг, уой хæццæ прокуратурæ нæ равзур- 
стонцæ, е ба сæ æ равзарун нæ фæндуй: Олимпиади ниййергутæ, æ фиди 
’нсувæртæ рагон трагедий зеллаккæй еуварс рахезунмæ нæ гъавунцæ 
æма кизги æнамонддзийнадæ мастесæг кардау ниддардтонцæ — закъони 
номæй! — сæ тоггинти æма уони хуæрзгæнгути зæрдæмæ. 
Фудгингæнæг Дзæрæхохти Фирузæ æ дзубандий райдайæни адво- 
катæн æ цæстæмæ бадардта, æгæр идæрдтæбæл ке æрзилдæй, факттæ, 
æвдесуйнæгтæй ке нæ бафедар кодта æ хатдзæгтæ, уой. «Рагон таурæхъ- 
тæ мистификаци кæнун нæ фенхус уодзæнæй, гъуддаг æцæгæй куд ад- 
тæй, уой рабæрæг кæнунмæ, уой дæхуæдæг дæр гъæуама лæдæрай — 
фæлтæрд барадæгъæуайгæнæг дæ». Фæстаг нихаси адтæй комкоммæ 
айуан, сæ медес син къæссавæлдæхт ка кодта — неци дæ, дæуæй — мæ 
кард мæ кæрдбадзи. 
Бунтон æвудæй æфхуæрд гражданин Фæддзауи-фурт ахæстонæй 
уæгъдæгонд циуавæр уавæртæмæ гæсгæ æрцудæй, е хуарз зундгонд æй 
тæрхонæн: Æдарцти Олимпиадæ ибæл фудгæнæги ном уомæн нинхуæр- 
ста, цæмæй æцæг фудгæнæги ном баримæхса. Цæмæн уотæ бакодта, е 
зин балæдæрæн нæй: дууæ тогхæстæг адæймаги кæрæдземæй кæдзос 
нæ ’нцæ, зæгъгæ, уоци гъуддагæй æгадæдæр, ходуйнагдæр мах адæ- 
ни царди неци ес. Адæнмæ е уæхæн æбуалгъ лæгъуздзийнадæ кæсуй, 
æма-еу, кæбæл фæггурусхæ ’нцæ, уонæбæл зар искодтонцæ, уоци зар-еу 
гъæуæй-гъæумæ, комæй-коммæ дзиллитæ кæрæдзей цъухæй истонцæ. 
Уæхæн зар цифæнди æлгъистæй дæр фуддæр æй. Æма æнцон æй мæгур 
æнагъон кизгæн æхе уоци æлгъисти хай бакæнун? Стур психолог ун си 
нæ гъæуй, цæмæй ин æ зæрдиуагæ балæдæрæн. Фал гъуддаг æрваддæл- 
ти æмуод æрцæуни фудæнхæбæл нæ хецæн кæнуй. Ци æверхъау фудгæн- 
дæ æрцудæй, уомæн прецедент нæййес, лæгъуздзийнæдтæ хигъд кæми 
цæунцæ, уоци адæнон киунуги дæр, фудгæнгутæн сæхе дуйней дæр: 
сувæллон си — æвзаг æй нæ комуй зæгъун — æ фиди ’нсувæри цъам- 
мар фудвæнди амæттаг! Фудгини бунати бадæг гражданин Æдарци-фурт 
æфхуæрд баййафæгæн æрмæст е ’рвадæ нæй — æ тренер, æ ахургæнæг! 
Нур мин дзуапп раттетæ, уæхæн æбуалгъ ходуйнаги хабар ескæмæн 
радзурдтайдæ саби кизгæ? Некæд! Некæмæн! Гъе мадта æхе рамаруни 
фæндæмæ дæр уой туххæй æрцудæй, æма æ ходуйнаги гъæр æ мæлæтæй 
фуддæрбæл ке банимадта. Æма кизгæ ку нæ бауæззау адтайдæ, уæд — 
316 

уобæл æз æппундæр гурусхæ нæ кæнун — Æдарци-фуртæн батадайдæ æ 
цъаммар миуæ æма айфонмæ æнцад-æнцойнæй сæребарæй æхецæн цар- 
дайдæ. Дууин фарæстæймаг сентябри изæри авд сахаттемæй асти ’хсæн 
Ирæфи билгæрон, гъæуæй æртæ километри идарддæр, раздæри физкуль- 
тури ахургæнæг, тренер Æдарцти Аслæнбег æма се ’рваддæлти кизгæ, 
фарæстæймаг къласи ахургæнуйнаг, Олимпиадæ ке фембалдæнцæ, уой 
зонуй тæрхон, ке бафарста, уони æвдесæнти нихæстæй. 
Дзæрæхохти Фирузæ скъуддзæгтæ бакастæй профессор Сердюкови 
киунугæй «Судебная гинекология и судебное акушерство». 
— Уотæ, мадта, — загъта прокурор, — гъуддагмæ кæдзос наукон 
цæстæй ку кæсæн, уæддæр, æфхуæрд баййафæг æхуæдæг ци рæстæг 
байамудта, æ тухгæнæги хæццæ уоци рæстæг ке фембалдайдæ, уобæл 
гурусхæгæнæн нæййес. Фал кизги саби уоди трагеди æма, уой хæццæ ци 
гъуддаг æвзарæн, етæ сæхе æнхæст æма растæй цæмæй равдесонцæ, уой 
туххæй сæмæ бафтаун гъæуй ностæ, гъай-гъай, фудгини бунати бадæг 
Æдарци-фурти армбæл ка байзадæй æма ин, адвокати дзубандитæмæ 
гæсгæ, нур æ цард романтикон рохсæй ка рохс кæнуй, уоци рагон ности 
кой нæ кæнун æз — гъулæггаг æй, æ цард æрмæст е стур скъуæлхтбæл 
ке нæ рахецæн æй, е. Абони уоци ности адвокат тæрхондони цори хунау 
æрæвардта рæсугъд тæбæгъи æвæрдæй — мæнæ сæйраг алиби! Фал ес 
æндæр ностæ дæр. Етæ байзадæнцæ Олимпиади бауæрбæл, æма тæр- 
хон-медицинон экспертизæ сбæрæг кодта, ци ’нцæ æма кæцæй æнцæ. 
Тухгæнæг æ амæттаги — ниххатир кæнтæ, корун уи — урсау æ буни ку 
скодта, уæд æ фæсонтæ, æ къилдун тогæрхæнтæ иссæнцæ. Мадта ма æн- 
дæр цæмæй равзурдайуонцæ уоци ностæ? Гъе уотæ: æфхуæрдбаййафæг 
æхуæдæг æма æвдесæнтæ ци дзорунцæ, уæдта медицинон экспертизи 
бæрæггæнæнтæмæ гæсгæ федарæй зæгъæн ес, фудгæндæ кæд æма кæми 
æрцудæй, уой. Æма, æппунфæстаг (æма, ка ’й зонуй, тæккæ фиццаги- 
дæр!), ес æндæр æвдесæн дæр — Æдарци-фуртæн æ алфанбулай ци раст 
тæрхони къæппæгутæ æвæрд æрцудæй, уонæн сæ еуеми дæр ку нæ баха- 
уа, уæддæр ин амæй фæййервæзæн æма фæттилефгæнæн нæййес. 
Раст æй, раст, рагон æмбесонд: «Нæййес уæхæн фудгæндæ, ести 
фæд ка нæ ниууадза!» Мæнæ уоци карз æвдесæн: Олимпиадæ е ’рвади, 
зæрдæ нæ комуй аци рауæн «æрвадæ» зæгъун — е цитгин дзурд æй, фид- 
дæлти хуарз традицитæй рохсгонд, бæрзонд медесæй идзаг, е ’рвади, æ 
ахургæнæги тæрхондонæмæ ку равардта, уомæй дзæвгарæ раздæр Æдар- 
ци-фурти кæнгæ ’нсувæри мадæ Фæддзаути Сурме — æгас нæбал æй, 
æрæги рамардæй — æ фуртмæ ци финстæг ниффинста, уоми ракодта, 
абони мах ами ци фудгæндæ æрæмбурд кодта, уой кой. Æфхуæрд бай- 
йафæг æй куд бавдиста, уотæ ’й радзурдта зæронд уосæ дæр — уоми 
дессагæй неци ес, æхе цæститæй æй фæййидта. Тæрхонхæсгути ’ргон 
æздахун еу гъуддагмæ: аци процесси размæ кизгæ рохси бадуйнаг Фæд- 
дзаути уоси финстæгæн æ кой дæр нæ фегъуста. 
Прокурор фудраконди бæлвурд æвдесуйнæгтæ, бæрæг æма æбæрæг 
фæдтæ, нисæнттæ кæрæдзебæл бидæй æрæвардта тæрхони цори æма фе- 
317 

дар хатдзæг скодта: Æдарци-фурт нимад æрцæуæд зулунгинбæл, æ фуд 
слести æрмæгæй дæр хъæбæр хуарз зиннуй, тæрхони процесс дæр æй 
хъæбæр бæлвурдæй æвдесуй. 
Фал адвокати къохи адтæй къозир (æхемæ уотæ кастæй), дæсни 
къарæй гъазæгау æй аурста, æ дзæхст тухуастдæр кæми фегъуса, уоци 
тæссаг фæззелæнмæ. Æма æ рæстæг æрцудæй. Цæф гъæуама уæхæн цæф 
уа, куд æрæгъзæла фуд æвдесæг цæгтæй конд рæхис — прокурор Аслæн- 
беги хорх æрбалвасуйнаг кæмæй адтæй, е. Адвокат æ еци тухгин къозир- 
бæл нимадта Сурмей финстæг, — бæлвурддæр ку дзорæн, уæд финстæ- 
гæн æхе нæ, уæдта æ коййæй фæстæмæ æхуæдæг слести æма тæрхони 
æрмæгути ’хсæн ке некæд адтæй, е дæр нæ. Мæдинæ къозирбæл нимад- 
та, финстæг ке къохæй финст æрцудæй, уой — Зæрини æвдесæнтæ. 
Адвокат æ еугур тухтæ дæр исаразта уомæ, цæмæй бамæнгæвдесæн- 
гæнæг кодтаидæ Зæрини. Æ фæндæ адтæй хумæтæг: фудгини нихмæвæрд 
æвдесæйнæгтæй ести мæнгæ ку разиннуй, уæд е æхуæдæг бунтон æн- 
дæрæрдæмæ дзорæг исуй, иннети ба дузæрдугкаг искæнуй. «Кæми ’й 
Фæддзаути Сурмей финстæг? — бафарста адвокат. — Цæмæннæ ескæми 
зиннуй абоний гъуддагбæл баст æрмæгути ’хсæн? Аци хабар æ коййи 
аккаг дæр нæй, æма ци нæ уа, уобæл дзорун цæмæн гъæуй. Ходæг нæй, 
фæттилефгæнæн æма фæййервæзæн кæмæй нæййес, уæхæн документ- 
тæбæл прокурор нимайуй, цæстæй фæййинæн, гъосæй фегъосæн, урзæй 
басгарæн, æмбодæнтæй банкъарæн кæмæн нæййес, уæхæн æвдесæн. 
Уотемæй ба мистификатор мæн хонуй. Фал, зæгъæн, уоци финстæги 
кой миф нæй, æцæгæй ес, кенæ адтæй уæхæн финстæг. Фæууæд уотæ: 
зæронд силгоймаг æ исуйнаг киндзæн сгъæр кодта æ сосæг. Æвæдзи, е 
æцæг разиндтæй, зæгъгæ, уæд нæ берæ царцати дессæгтæн багъæуидæ 
дзуапп раттун, æрмæст хъæбæр тæрсун, адæни муггагбæл дзуапп син ку 
неке ссера. Фæрсун уæ: Сурме æбуалгъ фудраконди хабар цæмæн римах- 
ста? Цæмæннæ сгъæр кодта фудгини ном, æ фурти ин уоци фудгæнди 
фæдбæл ку ’рахæстонцæ, уæд? Æви зæронд курхон уосæ... Тæрхонгæн- 
гутæ, уе ’ргон уин æздахун дзурд «курхонмæ». Сурмей æз хуарз зудтон, 
гъæубæсти æхецæй ездондæр æма нимаддæр силгоймаг н’ адтæй, уе 
’ргон уин здахун никки æндæр гъуддагмæ дæр: психикон незтæй сæйгæ 
некæд адтæй. Зæронд курхон уосæ мадта æхе губунæй рацæуæг бæдо- 
ли бабун кæнунмæ гъавта, бунтон æвуд ке æй, уой зонгæй? Ку зæгъун, 
аци фарстæн рæстмæ дзуапп неке ратдзæнæй. Нур бæстондæр рагъуди 
кæнæн: кæцæй фæззиндтæй мифон финстæг? Æвдесæн нæ æууæндун 
кæнуй, е Сурмей дзубандитæй мæн къохæй финст æрцудæй, зæгъгæ. 
Сурмейæн æхе фурт Цæрæг ба — аци фудгæнди фæдбæл фиццаг уой 
сбадун кодтонцæ, уой зæрдæбæл дарун ахсгиаг гъуддаг æй нæ сау сосæг 
раргон кæнуни, Цæрæг ба уотæ зæгъуй, æцæгæй райстон уæхæн фин- 
стæг, фал мин ахæстони фесафтæй, зæгъгæ. Аци еугур хабæрттæмæ ма 
бафтауæ никкидæр еу гъуддаг: æфхуæрд баййафæг Олимпиади фиди 
’нсувæр Æдарцти Инал аллирдæмæ финсуй, финсуй генералон проку- 
318 

рормæ, Центрон Комитетмæ, растбæл нæ нимайуй Цæрæги исуæгъдæ 
æма домуй, цæмæй æй нæуæгæй æрахæссонцæ. Гъуддаг цæбæл рахецæн 
уодзæй, е абони зин зæгъæн æй. Æдарцти Аслæнбег фудгин нæй, зæгъгæ, 
тæрхон уæхæн хатдзæгмæ ку ’рцæуа — е ба, æнæмæнгæ, уотæ уодзæй, 
уобæл æз æппундæр дузæрдуг нæ кæнун, уæд фудгини бунати æндæр 
ескей сбадун багъæудзæнæй. Ка уодзæй уоци æндæр еске? Фæддзаути 
Цæрæг цума нæ тæрсуй, нæуæгæй ин къæлæти æфсæн дуар ку байгон 
кæнонцæ, уомæй? Раст мæ балæдæретæ, Цæрæгæн æ кой уой туххæй 
нæ кæнун, æма ’й фудгинбæл нимайун — е мæн гъуддаги нæй. Цæрæ- 
гæн æ кой кæнун, цæмæй гъуддаг хуæздæр балæдæрæн æма сау фудго- 
ли сау æлхий æнцондæр райхалæн уа. Цæрæг кæд адæнирдигæй дæр, 
закъонирдигæй дæр Хуцауи рæстæй æфхуæрд баййафта, уæд, нуртæккæ 
æ психологи æвдæрзт æма æнсæнст ке æй, е мæнæн гурусхаг нæй. Мæ 
фудголæн дæр мæ цæстæ нæ бауарзидæ æнанхосæй анхосгин ун. Уæхæн 
бон скодта Æдарцти Аслæнбегбæл дæр. Мадта уотæ. Еу хатт дæр ма 
’й зæгъун: кæд Цæрæг рæстæй бахаудтæй ахæстонæмæ, уæд тарст æй. 
Тарст лæгæн ба æ цъух рæстдзийнади бæсти тас арæх дзоруй — ахæ- 
сти моралон æма физикон гъезæмæрттæ нæуæгæй бавзаруни бæсти ци 
нæ бакæндзæнæ! Уомæ гæсгæ нимайун, тæрхондонæ раст бакæндзæй, 
Цæрæги ’вдесæнтæ ку нецæмæ ’рдара, уæд. «Хуарз, — зæгъдзинайтæ 
мин, — Цæрæг æхецæн тæрсуй æма фæдфæлевæн кæнуй, фал ма ес ник- 
ки æндæр æвдесæн дæр». Гъо, ес. Ахургæнæг Гæтæгти Зæринæ, Цæрæги 
уарзон, е ’суйнаг бийнойнаг. Æма уотæ зæгъетæ, Зæринæ æ амондæн нæ 
тæрсуй? Цæрæги хæццæ æмвæндæ нæ ’нцæ? Тæрхонæн æ барæ æхе, фал 
Зæринæ дæр ами мæнгæвдесæнæй ке ’рбалæудтæй, цæмæй раст тæрхони 
гъавд Цæрæгæй æндæрæрдæмæ раздаха, е зин рахатæн нæй. Гъе, е уин 
мæлæг силгоймаги фæстаг хабар. Æркæсæн иннæ ’вдесæнти æрмæгмæ 
дæр. Олимпиадæ автобусæй ку рахизтæй, Аслæнбеги уоци рæстæг Ирæ- 
фирдæмæ цæугæ ке фæййиндæй, уомæй нæййес уæхæн хатдзæг скæнæн, 
зæгъгæ, æнæмæнгæ фембалдæнцæ. Федарæй зæгъæн ес: раст тæрхони 
нæййес еунæг уæхæн æвдесæн, анхосгини бунати бадæг Æдарци-фурти 
ка базулун кæна, фудгæнæги ном ибæл ка сæвæра. Æфхуæрд баййафæ- 
гæн æхе дзубандити ба уæзæ нæййес, уомæн æма Олимпиадæ еу хатт 
фæссайдта, еу хатт рæдуд фæндагбæл сардудта барадæгъæуайгæнæг ор- 
гæнти, цубурдзурдæй, æ миутæй, æ гъуддæгтæй æ цæсгон хуарз исхузæ 
кодта, æма уоци хузæмæ гæсгæ Олимпиади раст, æууæнкгин адæймаг 
схонæн нæййес. 
Тæрхон рахаста унафæ: Аслæнбеги æрахæссунæн нæййес бундор 
æма уæгъдæгонд æрцæуæд. Дзæрæхохти прокурори æ маст хорх кодта. 
Мæдини цæсгонбæл ба мæстæймарæн идзулд тæбар-тубур кодта, 
уазал бони лæкъун дондзасти хори тунæ уолæнти змæлди хæццæ куд 
фæттæбар-тубур кæнуй, уотæ. Аслæнбёги хæццæ прокурори рæзти ку 
фæццæйцудæй, уæд имæ фæрсмæ дæр нæ ракастæй. Æ уæлахезбæл æхе 
æгæр цийнæгæнæг ке скодта, е æхемæ дæр хуарз бæргæ нæ кастæй, фал 
319 

знаги фудæнæн ци нæ бакæндзæнæ! Æма кæд æ цæсгон лæкъун дони 
ленкгæнæг хори цæсти хузæн адтæй, уæд ин æ зæрдиуагæ рабарæн ес 
уоци цъумур дондзастæн æхе хæццæ, æрмæст ами нæдæр хори тунæ 
зиндтæй, нæдæр æндæр ести рохси цъита, — змæнст, бустæги змæнст, 
цума ибæл уæззау цалх нурма нуртæккæ базилдæй, уоййау. Нури уæнгæ 
ке некæд бавзурста, уæхæн карз æрхæндæг æй æрахæста, цидæр егъау 
уæзæ ибæл æрæнцадæй. Цард ин æппундæр адæ нæбал кодта, адæймаги 
еугур æнкъарæнтæ дæр æ хурфи цирæгътау рахустæнцæ, æрмæст уонæн 
сæ еугурей бæсти дæр сæ тухæ æхе бакодта, уотемæй сугъдæй еу — ил- 
гъи æнкъарæн, æма ’й е хорхæй æвгарста. Аслæнбеги хæццæ коридор- 
мæ ку рахизтæй, уæд фестъæлфтæй, фæттарстæй, æ гъæдгинæн кедæр 
æвнæлдæй ка фæттæрсуй, уоййау æхемедæг, «оу!», зæгъгæ, фæккодта. 
Уоци æнкъард, уарунгар уалдзигон бон, уазал уомæлæй адæн, бæлæстæ, 
гъæунгтæ — горæт æнæгъæнæй дæр ниддæнгæл æй. Аслæнбег æ фарсмæ 
цудæй тротуарбæл, цидæртæ ин дзурдта, фал имæ Мæдинæ не ’гъуста — 
уобæл н’ адтæй. «Ци кодтон, ци мæбæл арцудæй?» — æхе фарста адво- 
кат. Нæуæгæй æ цæститæбæл рауадæй тæрхондони коридор. Уæдæйти 
уоми ци нивæ рауидта, е цума æ рази фестадæй, уоййау имæ æдзинæг 
кастæй æ медгъудити. 
Мæнæ сæ къæхти буни ци цъифæ змæнтунцæ, уой хузæн хуарæнæй 
арæзт адтæй еци хузæ æмтгæй райсгæй. Адæн къуæрдтæй лæуунцæ, 
сæ уæледарæс — фунукхуз, сæ цæститæ дæр, сæ къохтæ дæр — фунук- 
хуз. Æма уони астæу, зæрдæмæгургæнæг уазал æртхотæги бунæй æрт- 
тивта зинги къæртт... Æма уоци зинги къæртт адтæй... Зæринæ. Нивæ 
æрбайсафтæй. Мæдини цæститæбæл уадæй Зæринæ еунæгæй. Тæрхони 
залæй коридормæ ку рахизтæй, уæд æй рауидта фæрсрæбун — адæнæй 
лæудтæй еуварс. Æ тумбул цæститæ адтæнцæ тас æма десæй идзаг. Ау, 
Мæдинæ уæдæйти аци хумæтæг хуæнхаг кизги цæстæнгасæй фестъæлф- 
тæй? Дæлæмæ дæр, уæлæмæ дæр — гъæуккаг ахургæнæг. Æма бабæй 
адвокати цори фестадæй уоци æнæхаир фунукхуз нивæ, нивæн æ бæрæ- 
гастæу ирд хуарæнтæй конд кизгæ, кизгæн стур тумбул цæститæ, уоци 
цæститæй кæлуй æнæуингæ рохс — сугъдæг уоди фарнæ. Мæдинæ арф 
ниууолæфтæй, æ рæугутæ райдзаг æнцæ горæти маргæйдзаг уомæл уæл- 
дæфæй. 
Æ меднимæр æ къох ракъуæрдта æхебæл, исæфт æма исæфт, зæгъ- 
гæ, нæбал уодхарæ кодта æ уæззау æрхæндæг фæссорунбæл. Аци тæр- 
хонбæл баст гъуддæгтæ ибæл æваст еумæ ехау ниггæр-гæр кодтонцæ, 
ниссæххæтт ластонцæ æ аузт ратонæг донау. Фæстаг бонти цитæ ’рцу- 
дæй, етæ ибæл æвеппайди æртæфстæнцæ, æма æлвæсгай лæдæрун рай- 
дæдта, уоци æнкъарæн имæ кæцæй равзурстæй, уой: Мæдинæ илгъ код- 
та æхемæ! Æримиста, æ адвокати аййевадæ цæхæртæ куд калдта мæнгæ 
дзубандитæй, фæдфæлевæн миутæй, цаутæ æма даути мæнгард бид- 
титæй, æма æ зæрдæ никкæрзтæй. 
Гъæунги сагелæмæ ку бахъæрттæнцæ, уæд Мæдинæ æрлæудтæй. 
Æрлæудтæй Аслæнбег дæр. 
320 

— Ну, дорогой мой, мне сюда, — уруссагау загъта адвокат æма сæри 
змæлдæй райамудта, цирдæмæ ’й цæун гъæуй, уой. 
Аслæнбег æ сæр æруагъта тæфирфæсгæнæгау, æ армитъæпæнтæ 
имæ равдиста: 
— Нæ зонун, куд дин раарфæ кæнон... 
— Какие тут благодарности! Прощайте. 
— Я не отношу себя к тем неблагодарным олухам, кто забывает... 
— райдæдта Аслæнбег, фал æй Мæдинæ дзорун нæ бауагъта. Оставь- 
те, оставьте меня, ради бога!», зæгъгæ, цæхгæр фæззилдæй æма ратун- 
стæй æ надбæл, æрмæст уæдæйти кæцирдæмæ райамудта, уоцирдæмæ 
нæ. «Ци мæ схондзæнæй?» — рагъуди кодта, æ цуд фæссабур æй. Фал 
æхебæл æрхудтæй: «Ци миутæ кæнун? Кæмæй æфсæрми кæнун? Ций- 
фæнди дæр мæ хонæд!» Æ цуд фæттагъддæр кодта. Æрдæгихæлд тро- 
туари цъифæй æ бæрзондкъелæ туфлитæ цъиндатæмæ дæр дзæбæх хай 
гæлстонцæ. Цудæй æма гъуди кодта Аслæнбеги хъисмæтбæл. Тагъд аци 
æнаккагбæл нæуæгæй гъаст бацæудзæнæй, абоний тæрхон æййивд æр- 
цæудзæнæй æма ’й сбадун кæндзæнцæ. Е ’верхъау фудгæндæ ин батайа, 
уомæн гæнæн нæййес. Уогæ, ци нæ фæууй... Е хуарз, æма тагъд Мæдинæ 
æхуæдæг ардигæй рандæ уодзæнæй идард, хъæбæр идард аци еугæндзон 
æмæнтъерийæй, æ алливарс дзингати дзугуртау дув-дув ка кæнуй, уоци 
æнæбитъиз гъуддæгти хæлхъой зилдæй рандæ уодзæнæй, æ алли къах- 
дзæфмæ дæр ин дæсгай цæститæ кæми кæсунцæ, уоци «æрдæбойнаг» 
цардæй, рандæ уодзæнæй нæхемæ мæнгæ æма фурнимд миутæй. Нæбал 
уиндзæнæй Дайрай мард цæсгон, фур æмпулдæй бунтон ка нинцъулдтæ 
’й æма æдзох æнæзæгъгæ гъезæмарæ æнæуингæ рондзæй кæцæй гъаруй. 
Ци дессаг адтæй е, циуавæр тухæй тасун кодта Мæдини е ’фсинæ — 
рагон дуйней хæрнæгъ? Цæмæн кастæй æ коммæ, æхе æ цæстæмæ уотæ 
цæмæн дардта, цума æ хæццæ, æ фæстеизад гъудити хæццæ арази æй, 
цæмæн ин кодта цæстæмæ миутæ, æгъдæутти æфсой æ бæрзæйбæл бар- 
вæндæй цæмæн хаста? Цæмæн цардæй æ хæццæ? Æ киндзæ ке адтæй, 
уой туххæй? Æма цæмæн адтæй æ киндзæ? Æ фурти бийнойнаг ке ад- 
тæй... Æма цæмæн адтæй?.. Æ зæрдæ æхемæ ку некæд иста Солтани? Нæ 
адтæй уарзондзийнадæ, уарзондзийнадæ н’ адтæй.-Н’ адтæй, н’ адтæй! 
Æ цард цард н’ адтæй... 
Мæдини сæ хæдзарæмæ берæ нæбал гъудæй, уотæ имæ кадæр фæсте 
æ номæй æрбадзурдта. Фæстæмæ фæккастæй. Куд нæ бадес кодтаидæ, 
Зæрини æ фæдбæл æрбаледзгæ ку рауидта, уæд? Æрлæудтæй æма имæ 
æнæдзоргæй æнгъæлмæ кастæй. Киндздзон кизгæ... рабадгæ кизгæ — 
цал æма цал анзи ибæл цæуй цума? Æма сæртæг сувæллонау тъæбæрт- 
тæй ледзуй горæти цъифæ гъæунгти. Ци ’рцудæй, ци хабар æй уагæр? 
Дууæ къахдзæфемæй фулдæр æй нæбал гъудæй Мæдинæмæ, уотæ 
Зæринæ æрлæудтæй æма загъта: 
— Дæ бон хуарз. 
— Ацибон кæрæдзей фæййидтан, — æ медбилти бахудтæй Мæ- 
динæ, — уæдта цалдæр хатти. 
21 Малити Васо 
321 

— Бахатир кæнæ, — батухстæй кизгæ, уæдта æ минкъий сумкæ фе- 
гон кодта, — цидæр дæмæ равдесуйнаг дæн... Мæнæ... Сурмей финстæг... 
Ду уотæ загътай, уæхæн финстæг н’ адтæй æма нæййес... 
Идзулд æрбайсафтæй Мæдини цæсгонæй, æ даргъ нарæг сугъзæрий- 
нæхелæ æрфгути астæу рабадтæй арф хъулуф, е ’ргон еуварс разилдта 
æма зулун тузмæгæй бакастæй Зæринæмæ. 
— Æма æз тæрхони æхгæд процесси ци дзурдтон, уой ду цæмæй 
зонис? 
— Дæ дзубанди æндæмæ игъустæй. 
— Медæмæ нæмæ игъустай? 
— Нæ. Æз дуари цори нæ лæудтæн. 
— Мадта мин уæд мæ дзубанди куд игъустай? Æви уотæ гъæр кодтон? 
— Нæ, цæмæн... Фал дин дæ дзубанди игъустон. 
— Е дин гъостæ, гъе! — гъæрæй ниххудтæй Мæдинæ æма æдзинæг 
никкастæй кизгæмæ. — Ами гъæунги ци лæууæн? Цæуæн мæнæ анæмæ, 
— зæгъгæ, æ сæри змæлдæй райамудта æртиккаг уæладзуги авгæйæхгæд 
лоджимæ æма æ зæрдæ ’сристæй: «Айфонмæ бабæй Дайра, бузгъури 
зæрондæй хæдзари ци ’ссердта, уони фехснадта æма сæ уоми æрауигъ- 
та». Зæринæ скастæй лоджимæ, уæдта фондзуæладзугон хæдзарæбæл æ 
цæстæ рахаста: нæ, нæ рæдуйуй, Дзасболтæ ами цардæнцæ, аци хæдзари 
сæмæ адтæй. Мæдинæ ин æ дес балæдæрдтæй, фæффæсмон кодта, фал æ 
бийнонтæй «анæмæ», зæгъгæ, ке загъта, уобæл нæ. Æ фæндæ — нурма 
æхецæй æндæр а дуйнебæл ке неке зудта, е — уазалдзурд «анæмæ» ке 
раргон кодта, æнæгъæнæ авд анзи æ лæг æма е ’фсийни хæццæ кæми 
фæццардæй, уой нурæй фæстæмæ, æ мæлæти бонмæ æцæгæлон хæ- 
дзарæбæл ке нимайуй, е ин ке сгъæр æй, уобæл, æрмæст уобæл адтæй æ 
фæсмон, фал æ цæсгонбæл нецæмæй фæббæрæг æй. 
— Куд дæ фæндуй, уотæ, — бахудтæй æ медбилти, — ами дæр ци 
кæнуй... 
Финстæг бакастæй æма ’й фæстæмæ Зæринæмæ равардта. Дзæв- 
гарæ рæстæг си хъипп-сун некæмæйбал исхаудтæй. 
— Дæу къохæй финст æй? — æрæгиау бафарста адвокат. 
— Гъо, æз æй ниффинстон... 
— Мадта ма уæд ци? Тæрхони гъуддагбæл некæцирдигæй фæззинд- 
тайдæ аци гæгъæди — æвдесæни уæзæ си нæййес... Уогæ, Сурмейæн æхе 
финст ку адтайдæ, уæддæр ци? 
Зæринæ финстæг куд райста, уотемæй лæугæй райзадæй, æрвдзæ- 
фау фæцæй Мæдини дзурдтæй. Нæфæткаг ке ’нгъæлуй æма цæсти га- 
гуйау ке гъæуай кæнуй, дуйней фарнæ æма дуйней фудæнхæ мæлæтдзаг 
гъæбесхуæсти кæми бацудæнцæ, уоци фæдзæхст нæ багъардта, нæ ба- 
гъардта æппундæр аци зундгин, ахургонд силгоймагмæ! Мадта ма уæд 
иннетæй ба ци агурдæуа?! 
— Дæ финстæги... Зæронд уоси финстæги дзубанди цæуй дууæ 
фудракондей туххæй. Еу си мæнæ атæ, — Мæдинæ нæуæгæй хæдзари 
322 

’рдæмæ райамудта æ сæри змæлдæй, — Дзасболти бийнонти хæццæ 
баст æй. Æма уой баримæхсунмæ гъавтайтæ, тæрхонмæ дæр финстæг 
уой туххæй нæ бавдистайтæ. Раст уæ балæдæрдтæн? Рохси бадуйнаг 
зæронд уосæ, — еци уазал гъæлæсæй æ дзубанди идарддæр кодта Мæ- 
динæ, — Дзасболи-фурти фудгæндæй дæр æма Аслæнбеги фудгæндæй 
дæр уотæ ку нæ зæгъуй, ма ’й исгъæр кæнетæ, зæгъгæ. Уотæ нæй? 
Зæринæ æргъæвстæй лæудтæй, неци дзурдта æма ’й Мæдинæ нæуæ- 
гæй бафарста: 
— Уотæ нæй? 
— Уотæ ’й... — ниллæг хъурихаттæй дзуапп равардта Зæринæ. Нур 
е ’муод æрцудæй, æ уолæфт æрсабур æй. Æ меднимæр æхе хæццæ тох 
кодта, сонт сувæллонау горæти гъæунгти ке ниййарцæ ’й аци хъал сил- 
гоймги фæдбæл, æхецæн кадæ кæнун ке нæ зонуй, æхе дæлбари бунати 
ке æвæруй, Сурмей финстæг æцæгæлон уазал къохтæмæ ке равардта æма 
’й уомæй ке сæгадæ кодта, еугур уонæнти туххæй. Фал æй æ уоди арфæй 
цæуæг æнахур æнкъарæн нæ уагъта Мæдини лæгъузи бунати æвæрун, 
нимайун æй кодта хеуонбæл, хæстæгбæл. Зæрини фæндадтæй, цæмæй 
аци рæсугъд силгоймаг æцæгæлон æма уазалзæрдæ ма уа, фал уа, фиц- 
цаг фембæлди фæсте æй куд багъуди кодта, уæхæн, — æргондзурд, 
игъæлдзæг, зæрдæмæдзæугæ. Æ конд æма ин æ уинди, æ цæстингаси, æ 
фезмæлдтити, е сдзурди, æ уолæфти агурдта, æвеппайди æй ке туххæй 
бауарзта, уоци дессаги минеугутæ, фал сæ нæ ирдта. 
Зæринæ æрæнкъард æй фæсмон æма фудæнгъæли ристæй. Æхемæ 
кастæй, æвеппайди седзæрæй ка райзадæй, уæхæн сувæллонау. 
— Æма мадта аци финстæг тæрхонмæ цæмæннæ равдистай? — ба- 
фарста Мæдинæ. 
Зæринæ æ сæр æруагъта: 
— Цæрæги нæ фæндадтæй. Мæн дæр. Сурме уоци сосæг æ зæрди 
уотæ берæ фæххаста, æма махæн нæфæткаг иссæй... 
— Æма ’й уæд мæнмæ цæмæн æвдесис? Кæд Сурмей фæдзæхстæн 
цæстудæй тæрсетæ, уæд уомæн ес еунæг хуасæ: е æхуæдæг куд цардæй, 
уотæ цæретæ сумах дæр, уæ хæдзарвæндагæн бунæн ке ниууагъта, уоци 
сосæгбæл таунæги каркау бадгæй. Нуредæгæн дæу дæр Фæддзаутæбæл 
банимадтон! — Мæдини цæстити хийнæ зингау ферттивта æма уоци 
фæдбæл рахустæй. Зæринæ басурх æй, рандæунмæ гъавта, фал ин Мæ- 
динæ æ къох æрæвардта æ усхъæбæл, æ цæститæмæ ба ин æдзинæг ник- 
кастæй. — Аслæнбеги тæрхон сраст кодта. Сбадун æй кæнонцæ, е дæу 
фæндуй? Цæй туххæй дин æй инæйнон? 
— Фудгæнгутæ мин сæ еугур дæр инæйнон æнцæ, гъолон си неке 
кæнун. 
— А! Уотæ ’й! Æма дæ идеал Сурмей цæмæннæ фæнзис? Е уал анзи, 
дæхуæдæг ку зæгъис, не сгъæр кодта Дзасболи-фурти. Хумæтæги фуд- 
гæнæг дæр ма ку адтайдæ — лæгмар! 
323 

— Дзасболи-фурт ке рамардта, уой Сурме æхуæдæг дæр марунмæ 
гъавта... Фал гъуддаг уой медæгæ нæй. 
— Гъуддаг уой медæгæ ’й, æма зæронд уосæ адтæй кæлæнгæнæг... 
дингæнæг фанатик. 
— Дингæнæг н’ адтæй, — арф ниууолæфтæй Зæринæ. — Адæн уоци 
лæгмари нон ку базононцæ, уæд сæ фидбилизтæ, сæ лæгъуздзийнæд- 
тæ еу минкъий уæддæр фæккунæгдæр уодзæнцæ, еу минкъий уæддæр 
хуæздæр æма растдæр фæууодзæнцæ, зæгъгæ, Сурме уобæл ку æууæнд- 
тайдæ, уæд е ’нагъон бæдоли æнæхæдзарæ нæ фæккодтайдæ æма уой 
фæсте æ мæлæти бонмæ æхе нæ хуардтайдæ тæрсгæ-резгæй цæргæй... 
Бунæттæ æма мулкæй æндæр ке неци гъæуй, уонæмæ гæсгæ Сурме æна- 
монд адтæй, е ’намонд ба цудæй æ фесинмæ зундæй... 
— Банцайæ! — загъта Мæдинæ æма ин Зæринæ рауидта æ гæзæмæ 
хурст билти аууон æ æнæсахъат уорс дæндæгутæ кæрæдземæ ’лхъивдæй. 
Фиццаг имæ уотæ фæккастæй, цума адвокат æ медбилтæ бахудтæй. Фал 
ин æ цæститæмæ ку фæккомкоммæ ’й, уæд хуарзау нæбал фæцæй. — 
Банцайæ! — загъта бабæй Мæдинæ, æрмæст сабурдæр гъæлæсæй. Æ 
минкъий рæуæг къох æвеппайди издий къæртт фестадæй, уæззау хауд 
æркодта Зæрини усхъæй. — Æз бунæттæбæл дæр æма мулкбæл дæр 
некæд тох кодтон æма нæ тох кæнун! Цæмæн мин фæссагътай де ’лгъист 
финст мæ къохти? Мæнæй дæ ци гъæуй? 
Зæринæ фегуппæг æй Мæдини масти æнæнгъæлæги срæмугъдæй. 
Æрæгиау имæ багъардта: æнæргъуди дзубандийæй бафхуардта сæрустур 
силгоймаги хеуарзондзийнадæ. Ниссурх æй. Фудгини къæндзæстуг мед- 
билхудт ин æ цæсгон куд æнахъинон кæнуй, уой фæрсæйкæсæгау уидта 
æхуæдæг. 
— Дæуæй нæ зæгъун... Бахатир кæнæ, дæ хуарзæнхæй. Цума фин- 
стæг, æнæмæнгæ, дæумæ бавдесун гъæуй, уотæ мæмæ кастæй... бахатир 
кæнæ, Хуцауи туххæй... Хуæрзбон! 
— Фæллæууай! — сдзурдта Мæдинæ; æ баргин гъæлæси уæдæй- 
тий мастæй нецибæл райзадæй. — Боз дæн де ’ууæнкæй. Фал æз... æз 
еунæгæй тох кодтон Аслæнбеги сæрбæл. Æз баууæндун кодтон тæрхони: 
ду сугъдæгзæрдæ æвдесæн нæ дæ, растдзийнади мæтæ дæмæ нæййес, 
кедæр исæфтбæл архайис дæхе уоди пайдайæн! 
— Æма уобæл дæхуæдæг... æууæндис? 
Мæдинæ нæуæгæй Зæрини уæрæхигон цæстити фæййидта, тæрхон- 
дони зилдæй рацæугæй, æхебæл тухæсæттæг цæфау ке банкъардта, уоци 
æнæхаири дес. 
— Æз мæ кусти æууæндунтæ æма не ’ууæндунтæй нæ гъазун, — 
силгоймаг æ къох ракъуæрдта æма æнæнвæрсон худт бакодта. Æхуæдæг 
дæр æй нæ лæдæрдтæй, уотемæй æ маст иста. Æ маст иста æ цори лæууæг 
дзугъурдзæсгон борхелæ кизгæй — нæ æ бакаст неци, нæ æхуæдæг, уо- 
темæй æй цидæр азарæй тухсун ке кæнуй, æ сæрустурдзийнадæн ин æ 
сабур уоди сугъдæг фарнæй нихкъуæрд ке дæттуй. 
324 

— Куд?! — гъæрзæгау загъта Зæринæ, цума æ уарзон адæймаг еске 
зиани хабар фегъуста. 
— Уотæ, — загъта Мæдинæ, — тæрхон рæстдзийнадæмæ кæбæл 
гъæуама бацудайдæ, уæхæн хедтæ аразтон æз. Уоци хедтæ цæмæй конд 
æнцæ, циуавæр цæгиндзитæбæл лæуунцæ, уомæй уæлдай нæййес. Раст 
тæрхони уæрдуни уæзæй ма ниттонæнтæ, æндæр си неке неци домуй. 
Зæринæн æ маст æ хъурмæ исхæццæ ’й, æ комкоммæ сæрбæрзон- 
дæй лæууæг рæсугъд силгоймаг æй æфхуардта æ алли исдзурдæй дæр, æ 
алли фезмæлдæй дæр, фал ин нур æ зæрдæ бунтон басаста æ зундраха- 
сти тарф сахъатæй. 
Дзæвгарæ рæстæг æ бон сдзорун неци бацæй, уæдта фæлмæн 
гъæлæсæй загъта: 
— Хæранбæл ка лæууй, е хæранмæ хонуй... Уой сувæллон дæр 
лæдæруй... 
— Ду... ахургæнæг дæ, — Мæдинæ «гъæуккаг» зæгъуйнаг адтæй 
æма минкъий фæкъкъухци æй, — дæхердигонау лæдæрис хæран æма 
рæстдзийнадæ... Ке сæрбæл фæдздзорун, уой тæрхон ку сраст кæнуй, 
уæд æз дæр раст фæуун. 
Аци хатт Дайра дуари гъæрмæ Мæдини размæ нæ рауадæй. «Ху- 
цау, дæуæй боз, ами нæй», — бацийнæ кодта Мæдинæ, фал æвеппайди æ 
гъостæбæл рауадæй е ’нæуинон æфсæйнаг хуссæни хъис-хъис æма е ’фси- 
ни гъæрзун. «Сæйгæ ’й æви ци кæнуй?» — Мæдинæ æ пъæлито раласта, 
æ бæрзондкъелæ туфлитæ фæггæлста æма æ къæхтæбæл хæдзаридарæн 
фæлмæнбундзабуртæбакъуæрдта.Бацудæйæхуссæнуатмæ—Дзасболи- 
фурти хæццæ сæ кабинет дæр ами адтæй. Хуссæни бунæй раласта синте- 
тикон сæракæй конд устур кирæ — æзинæ ’й раскъунуни уæнгæ байдзаг 
кодта æ дзаумæуттæй. Кæнуйнаг ма ин байзадæй еунæг гъуддаг — æ 
лæг Солтанмæ финстæг ниффинсун. Сбадтæй финсæн стъоли уæлгъос, 
æ цори гæгъæди æрæвардта, къариндæсти ’хсæнæй цъæх равзурста, 
уæдта æй сурхæй баййивта — сурх бæллæхи нисан хуæздæр æвдесуй. 
Фал цæмæй райдайа, уой нæ зудта. Æ бон н’ адтæй гъуди кæнун, фæстаг 
рæстæг, уæлдайдæр ба абони ци бавзурста, етæ ибæл æртæфстæнцæ. 
Æхемæ кастæй зæронд цъæстæ кусийнау ревæд. 
Æхе æфхуардта æ мед-зæрдæ, æлгъиста æ хъисмæт æма æхецæн 
тæрегъæд кодта. — Мæ реуидзаг мæ фæндон некæдма исуолæфтæн, куд 
мæ фæндадтæй, уотæ некæд цардтæн, уомæн, æма нæ дигорон цард æ 
тæккæ цъоппидзаг æй цæстæмæ миутæй, фурнимд гъуддæгтæй, талин- 
гæ æгъдæуттæй, фæдфæлевæнтæ, хинттæ, кæлæнтæй. Сæ хæлаури хизæ 
райтигътонцæ мæ цардвæндагбæл æма си биндзау бахаудтæн. Цæгъдæ 
дæ гæндзæхтæ, уотæхсæн кæнæ, фал уоци хизæй дæхе ма ратонæ, на- 
уæд дæбæл æнæгъдау, æнæфсæрмæ, ихæлд, лæгъуз адæймаги ном исбад- 
дзæй. Ци дессаг æй, ци хинттæ мин никкиндæй: мæнмæ ка нæ хауй, 
мæн ка нæ гъæуй, мæ фуни дæр ке нæ фæййидтон, уоци æнæнимæдзæ 
гъуддæгтæ мæ алливарс цæмæн зелдогъ кæнунцæ, зелгæдунгæ ке есуй, 
325 

уæхæн бурæнттау, цæмæн мæ гæлдзунцæ сæ тæккæ астæумæ? Цæмæй 
мæ ранихъуæронцæ? Æной ба мæ нæма ранихъуардтонцæ? Мæ бон ба 
уогæ неци ’й. Райсæн Аслæнбеги тæрхони хабар. Æз æрмæст ме ’хæс 
æнхæст кодтон — уомæй ма хумæтæгдæр гъуддаг ци уа, фал мæ е дæр 
æцæгæлон адæни хæццæ сбæститæ кодта æнæзингæ бæндæнтæй, æма 
мæ бон мæхе раскъунун, мæхе ссæребарæ кæнун нæбал æй. Еци адæн 
ба мæнæй домунцæ, цæмæй сæ лæдæрон, сæ уаргъ син мæхемæ райсон, 
сæ ристбæл син ресон. Æма мæ уобæл ку уадзиуонцæ! Домунцæ, мæ 
хурфæ усхъунмæ куд исхатон, цæмæй мин мæ уоди римæхстдæр æма та- 
лингæ къумти дæр бадеголæ кæнонцæ. Кæсай еци дзугъурдзæсгон ахур- 
гæнæгмæ! Æ бакаст уайсадæг киндзау, фал æй ракъахæ æма дæ тæрних 
скъуæрдзæнæ æ сæрустурдзийнади къæдзæхбæл. Ци ’й гъæуй мæнæй? 
Уотæ имæ цæмæн кæсуй, нæ дууæ дæр гъæуама еу зундбæл хуæст уæн, 
зæгъгæ? Æма рагон фудгæндæ мæнмæ цæмæн æрбауолæфтæй е ’ртхотуг 
гъæлæсæй, цæмæн мæбæл скалдæй æ мæрдон тæф? 
Аци еугур æнæхаир фæрститæн æ бон дзуапп раттун н’ адтæй. 
Фал уойхигъд æ сæрмæ æрцудæй æнахур гъуди: æ царди зелгæдунгæ, 
æ астæумæ ’й ка æлвасуй æма ’й уотемæй ранихъуæрунмæ ка гъавуй, 
уой Сурме сфæлдиста æ тухеуæггæнæг нæфæткаг барæ æма фæндæй. 
Уотæ имæ куддæр фæккастæй, уотæ ба ’й фæттæрсун кодта æндæр гъ- 
уди, рæстдзийнади æнгæс хъæбæр ке адтæй, уомæй: Зæрини дæр ин 
Сурме рарвиста æ фæдбæл! Цидæр тухæ хæрдмæ схуæстæй Мæдинæбæл, 
бакæсун æй кодта, е ’фсинæ Дайра кæми хустæй, уоци уатмæ. Дууæ сил- 
гоймаги дзæвгарæ æдзинæгæй кастæнцæ кæрæдземæ — еу æрдæгигон 
дуарæй, иннæ — æфсæйнаг хуссæнæй. Кæрæдземæн дзурдтонцæ, сæ 
реути уал æма уал анзи ка сгъуна æй, уоци зæгъуйнæгтæ. Æрмæст си 
хъипп-сун некæмæй схаудтæй—дзубанди кодтонцæ цæститæй. Дайра зуд- 
та — Мæдинæ а хæдзарон нæбал æй, киндзуогæй æнæкиндзæ фæцæнцæ: 
къæсæрæй имæ кастæй бунтон æцæгæлон адæймаг. Мæдинæ дæр бæлвурд 
бæрæгæй фæййидта тарф æрхæндæги нисæнттæ мæлæг зæронд уоси фу- 
нук цæсгонбæл, æ цъухи æнæбон бахæлеуи, æнæрфуг тæрнихи буни арф 
бабурæг дууæ минкъий цæстей тæрегъæддаг касти. Уоци æрхæндæг каст 
æнæзонгæ н’ адтæй Мæдинæн, фал-еу уотæ ’нгъæл адтæй, кæд зæронд 
уосæ мæнбæл, æ киндзæбæл, бостæ кæнуй, æма æхе уомæн ниттар кодта, 
зæгъгæ. Нур, Сурмей сосæг базонгæй, Дайрай зæрдиуагæ балæдæрдтæй. 
Мæдинæ æ уатмæ раздахтæй, нæуæгæй бабæй æрбадтæй финсæн 
стъоли сæргъи æма гъæрæй исдзурдта: «Нæ, нæ аци цард мæнбæл нæ 
федауй. Етæ сумах гъуддæгтæ ’нцæ æма сæ уæхуæдæг, куд зонетæ, уотæ 
аразетæ». Сурх къариндас бабæй райста, æ циргъ фий ин гæгъæдимæ 
æруагъта æма бабæй гъудити ранигъулдæй. Æ цæститæбæл рауадæй 
Солтан. Фæттæрегъæд ин кодта. Фиццаг хатт æй ку фæййидта, уæд имæ 
боцхаст сувæллонау фæккастæй. Æгæр фæлмæнтæ, æгæр нæрститæ ад- 
тæй. Нард хъибил, зæгъгæ, ибæл Мæдинæ æ меднимæр бахудтæй. Уæд 
ин еске уотæ ку загътайдæ, мæнæ дæ амонд дæ цори лæууй, зæгъгæ, 
326 

уæд ходæгæй артæнихæлд фæцайдæ... Фал уæддæр уотæ рауадæй... Про- 
фессор... стур нифс нæ кæмæй ес, уæхæн æригон ахургонд. «Куд мин 
разелун кодтонцæ мæ сæр еци нецæййаг дзубандитæ?» Æ зæрдæбæл æр- 
лæудтæй еу хабар. Е адтæй цалдæр æнзей размæ. Университети ахургæн- 
гутæ пикник саразтонцæ, Курттати коми син ци уолæфæн бунат ес, уоми. 
Хуæнхаг цъæх зæлдæбæл нæзи бæлæсти буни æвæрд фингитæ бунмæ 
састæнцæ хуæрдæ ’ма ниуæзти дзæбæхæй. Уæхæн бæзгин фæрзеу сæхе 
харзæй ку нæ адтæй, миййаг, — фингаразæг адтæй, æ кизгæ универси- 
тетмæ кæмæн бахаудтæй, уæхæн давæг лæг — фурнæрдæй тухуолæфт 
кодта, фал ин цидæрхузи рæвдаун æнтæстæй æ фæлмæн дзурдæй бадти 
адæни еугæйттæй дæр æма еумæ дæр. Солтан дæр лæггадæ кодта... рек- 
торæн. Уæхæн фæсдзæуийнæ æхцабæл дæр не ’ссирдтайдæ, — е ’ригон 
уосæмæ дæр æ гъос дзæбæх нæбал дардта. Мурст кодтонцæ профес- 
сортæ, доценттæ, ассистенттæ æма иннæ хæрæгидумгутæ, сæ губунтæ 
ба бардан голлæгтæй минкъийдæр нæ адтайуонцæ, æндæр син си уо- 
йбæрцæ хуæрдæ ’ма ниуæзтæ куд бацудайдæ! Ректор дзæбæх ку бай- 
гъæлдзæг æй, уæд Мæдини бадтæй æ хæццæ рахудта, ами, дан, хæстæги, 
мæхуæдæг цадæ саразтон, балер кæсæлгитæ имæ бауагътан, цæуæн, æма 
дин сæ фæййинун кæнон. Къахвæндагбæл, фахсбæл хæрдмæ схизтæнцæ, 
гъæди арфмæ бацудæнцæ. Ректор æвеппайди Мæдинæмæ фæззилдæй, æ 
астæу ин райахæста, æхемæ ’й æрбалваста æма ин æ билтæн нибба код- 
та. Фур мæстæй æ цæститæ ратартæ ’нцæ Мæдинæн, æ сæр разилдæй. 
Æхе ратудта, æ тух-æ бонæй тумбулкъохæй нидздзæхст кодта фæндзай- 
фондз анздзуд хуæрзконд нæлгоймаги цæсгон. Ректор æ билтæ сæрфта 
къохмæрзæнæй, тутæ кодта — æ билæ медæгæй фескъудæй, Мæдинæ ба 
имæ фæрсæрдигæй мæстгунæй кастæй. 
— Бахатир мин кæнæ, дæ Хуцауи туххæй, — æрæгиау загъта ректор, 
— корун ди, макæмæн маци зæгъæ... Солтанæн дæр. 
— Солтанæй ку тæрсисæ, уæд уæхæн миутæ нæ кæнисæ. 
Мæдинæ некæмæн ской кодта уоци хабар. Рæстæг рацудæй, æма 
ибæл Курттати коми ци цау æрцудæй, е имæ ходæг кæсун райдæдта, уæл- 
дайдæр-еу ректор æ рæсуд билти хæццæ æ цæститæбæл ку рауаидæ, уæд. 
«Дорогой друг, — уруссагау ниффинста Мæдинæ, уæдта гæгъæди 
ратумбултæ кодта, нæуæг сифæ райста, ниффинста ибæл: — Дорогой 
Солтан». Раскъудтæ кодта уой дæр. Æртиккаг гæгъæдибæл ниффинста: 
«Солтан. Я ухожу. Выходя за тебя замуж, я лгала тебе и себе, что люблю 
тебя. И потом, во все годы нашей совместной жизни, я не переставала 
лгать и тебе, и себе, что нахожусь рядом с тобой по велению сердца. Но 
все, что держится на лжи, приводит к еще большей лжи. Эту фразу мне 
сегодня сказала после суда наша знакомая учительница из села. Отсут- 
ствие настоящего чувства к тебе я компенсировала ненавистью к твоей 
матери и ее железной старой кровати, которую она не дала выбросить, 
тем самым заставляя меня жить в соприкосновении с отжившим време- 
нем и отсталостью. Может быть, я была неправа, но что теперь поде- 
327 

лаешь? Вместе с тем я чувствую глубокую потребность сказать о том, 
что никогда не изменила тебе, и ты совершенно напрасно мучал меня 
своими глупыми подозрениями. 
Я еду в Москву, меня там ждет человек, о котором ты знаешь, — в 
день нашей свадьбы он хотел покончить с собой. Хæрзбон. 
Мæдинæ». 
Мæдинæ æ финстæг бакастæй, нæ ибæл æфтаугæ неци бакодта, нæ 
си гæлдзгæ ракодта. Дзурд «харзбон»-и рæдуд дæр не ссирдта. 
Мæдини рандæуни фæсте Дайра берæ нæбал рацардæй. Æ фур- 
ти зæрдæ ибæл уоййасæбæл берæ нæ фæрристæй: æ бийнойнаг æй ке 
ниууагъта, е имæ уæхæн стур маст бауагъта, æма си æндæр ести æн- 
къарæнæн бунат нæбал адтæй. Мæдини рандæбæл анз дæр нæма рацу- 
дæй, уотæ Солтан æ аспирантки æ хæдзарæмæ æрбакодта æма лæг æма 
уосæй цæрун райдæдтонцæ. Уоййадæбæл профессор Дзасболи-фуртæй 
феронх æнцæ æ мæститæ... 
ХЫХ 
Аслæнбег хуарз лæдæрдтæй; адвокати аййевадæ нæй æ ервæзун- 
гæнæг. Æ ервæзунгæнæг æй, æхуæдæг «æ еугурбæрзонддзийнадæ» ке 
хонуй, е — гæртан. Гъе еци «æ еугурбæрзонддзийнадæ» берети ба- 
римæхсуй æ æнæбасæттон федари закъони ’фхуæрдæй. Аслæнбегæн 
æхе фæндонмæ гæсгæ Хадизæ Иналæн гæртан равардта, е ба ’й исæм- 
бæлун кодта æ нисанбæл. Аслæнбег, гъаст ибæл ка кодта, уомæн æхе 
хуæрз фиди æнсувæри æхецæн хуæрзгæнæгæй ке равзурста, е хумæтæги 
н’ адтæй: цæмæй суæгъдæ уа, уотæ æхе бийнонтæй рахезгæй, Иналæй 
хъæбæрдæр неке фæндадтæй. Иналмæ æ хæстæг къабази мæтæ н’ ад- 
тæй, æ ахæст æрвади хъисмæтбæл дæр нæ тухстæй. Сæ гъуддæгти æхе 
уомæн батъунста, цæмæй си мастесæн фæрæзнæ сараза. Æ гъавд адтæй 
æ цифуддæр знагмæ, æ рагон тоггинмæ. Аслæнбег ку сраст уа, уæд фуд- 
ракæнд калмау нæуæгæй æхе Цæрæгбæл æрбатохдзæй! Тæрхондони фу- 
дгини бунат ку не суæгъдæ уа, уæд Цæрæг кæми сбаддзæнæй?! 
Уотемæй Аслæнбег æ гæртанмæ бафтудта Инали æбуалгъ фæндæ 
æма архайд, саразта си нæуæг фудгæнди æлхий. Олимпиадæ æхуæдæг 
дæр неци ’нхус кодта раст тæрхонæн уоци ’лхий райхалуни гъуддаги, 
кæд æй федардæр не ’лваста, уæд. Тæрхони æхгæд процесс рахаста цуп- 
пар бони, æма еугур еци рæстæг æ цъухæй «нæ» æма «гъо»-йæй æн- 
дæр хъипп не схаудтæй. Æ алливарс цитæ цудæй, етæ имæ цума неци 
барæ дарунцæ, цума имæ æппундæр неци гъаруй, уоййау сæргубурæй 
æнæзмæлгæй фæббадтæй цуппар боней дæргъци. 
Тæрхонгæнæг — къæдзæхи асæ дууинсæйанздзуд лæг, æ цæсгон сой- 
нæй исæрстау æрттивта, хæстæгмæ имæ ку бакастайсæ, уæд ин æ сурх 
уадæлттæбæл фæййидтайсæ листæг тогдадзинттæ, бундзарбæл тунд 
кæрдæги уедæгтау фæйнердæмæ къæдзтæ-мæдзтæй фæппурх æнцæ. 
328 

Æ уæле адтæй тæнæг сæракæй къурткæ. Цума гъуддæгтæ æ зæрдæмæ 
хъæбæр арф есуй, æхе уотæ дардта. Ка имæ кастæй æма имæ ка игъуста, 
уони æ алли дзурдæй дæр, æ алли фезмæлдæй дæр æууæндун кодта, кур- 
хон ке æй, æма имæ адæни хъисмæттæ лух кæнуни ихæс кæми æрхауд- 
тæй, уоми рæдуд ке не ’руадздзæнæй, æ цард нивондæн ке æрхæсдзæнæй 
раст тæрхони æносон фарнæ æма уæлахези сæраппонд. Фал æхуæдæг 
куд æнгъалдта, æ уиндæ уæхæн н’ адтæй: æ цийнæ æ бæттæнтæ тудта, 
мæхе равдесон, зæгъгæ, æндæмæ лæбурдта, мæнæ фицгæ дони тæф æх- 
гæд мийгæнæнæй æндæмæ куд фæллæборуй, уотæ. Æ цийни сæр ба ад- 
тæй, Олимпиадæ тарф депрессий ке бахаудтæй, е. Тæрхони бадгутæй 
еу адтæй хуйæн фабрики косæг кизгæ, иннæ ба драматург — æхе худта 
Шекспири фæдон, социалон-психологион драми дæсни. Гъуддаг кæрон- 
мæ дæр нæма рахъæрттæй, уотæ сæ тæрхонгæнæг баууæндун кодта: 
фудгини бунати бадæг Æдарци-фурт, фудвæндæ ’ма хахури амæттаг, 
æдзæстхез æма кæдзос æй закъони цори. «Еунæг раст лæги æрахæссуни 
бæсти дæс фудгæнæгей ахæстонæй рауадзун хуæздæр æй», — уотæ арæх 
дзурдта сурхцæсгон гæртанхуар тæрхонгæнæг. 
Фал æ фæдфæлевæн миутæ бунтон дзæгъæли адтæнцæ. Процесси 
цуппæрæймаг бон изæрмæ хæстæг Олимпиадæ æ цæстæнгас рахаста 
тæрхони зали бадгутæбæл, цума æ тарф фунæййæй райгъал æй æма, 
кæми æй, уой нæ лæдæруй, уотæ. Уæдта æдзинæг никкастæй Аслæнбег- 
мæ. Аслæнбег систадæй, фур десæй æ гъæлæс бахæлеу æй. 
Олимпиадæ имæ æ рахес къохи амонæн æнгулдзæ дамбацайау нид- 
дардта: 
— Аци лæг, — загъта сабур гъæлæсæй, — аци лæг н’ адтæй. 
— Нæ адтæй, зæгъис? — тæрхонгæнæг дæр исистадæй, — фæб- 
бæлвурддæр кæнæ дæ дзубанди. Ду уотæ нимаис, æма де ’рвадæ, дæ 
ахургæнæг Æдарци-фурт неци фудгин æй? 
Олимпиадæ «гъо», зæгъгæ, æ сæр батилдта. Сурхцæсгон тæрхон- 
гæнæги цæстити алфанбулай хинæйдзаг æнцъулдтæ цийнæй райдзаг 
æнцæ, листæг къанæуттæ тæрккъæвдадонæй куд райдзаг унцæ, уотæ. 
— Сæри тилдæн протоколи финсæн нæййес. Еу хатт ма зæгъæ дæ 
гъуди бæлвурдæй. 
— Нæй аци лæг фудгин, — загъта Олимпиадæ. 
— Мадта ибæл цæмæн багъаст кодтай?! — райгъустæй прокурор 
Дзæрæхохти Фирузи мæстгун гъæлæс. — Ка дæ сардудта? Ка дæ фæт- 
тæрсун кодта? Ка дæ балхæдта? 
Олимпиадæ неци дзурдта. Зали кадæриддæр адтæй, етæ еугурæй 
дæр, суагъæ ка финста, уоци кизгæй фæстæмæ, исистадæнцæ, æрв- 
дзæфтау урдуг лæудтæнцæ. Æма уоци æгуппæги дæр Олимпиади гъæлæс 
дзæбæх не ’гъустæй, уотæ сабур дзурдта: 
— Неке. Адвокат раст зæгъуй... Аци адæймагæй мæ маст истон... 
Бабай маргути, нæ тоггинти фарс ке фæцæй, уой туххæй... 
329 

— Гражданкæ Æдарцти кизгæ! — Фирузæ æнгулдзæй райамуд- 
та Олимпиади æрдæмæ, цума ’й барæтъозунмæ гъавта. — Тæрхонæй 
къуæцæлин киндзитæй гъазæгау гъазунвæндæ ма скæнай! Нæуæгæй 
фæдфæлевæн кæнис? Нур цалæймаг хатт исаразтай закъон хæран фæн- 
дагбæл? Уотæ дæмæ кæсуй, æма дин дæ миутæ батайдзæнцæ? Барæ 
дæхе. Сувæллон нæбал дæ, уæдта закъон нæ зонун дæр закъони цæфæй 
нæ ервæзун кæнуй. 
Адвокат Дзасболти Мæдинæ дæр е ’ргон рахатта тæрхонгæнæгмæ: 
— Гражданин тæрхонгæнæг! Æз домун, цæмæй протоколмæ хаст 
æрцæуонцæ прокурори еугур дзубандитæ дæр, æнæ еу гъæуагæй! Раст 
тæрхони æппундæр бунат кæмæн нæййес, уæхæн мадзæлттæй пайда 
кæнуй прокурор æхуæдæг, æфхуæрд баййафæги цæмæй ракъаха, уой 
туххæй æй тæрсун кæнуй. 
— Æз дæр домун, — никки гъæрдæрæй загъта Фирузæ, — домун, 
цæмæй мæ маке гъигæ дара! Мæ билтæбæл цъотта æвæрун адвокатмæ 
нæ хауй æма хуæздæр уайдæ, æхе мæтæ ку кæнидæ, уæд. Мæ дзурд нæма 
фæддæн. 
— Дзорæ! — æнæбари загъта тæрхонгæнæг. 
— Зæгъай, — Фирузæ нæуæгæй ниуурдуг æй Олимпиадæмæ, æцæг 
æ гъæлæси уагæ фæнниллæгдæр æй, — тæрхонæн балæдæрун кæнæ еу 
гъуддаг, кæд ин балæдæрæн ес, уæд: нур цалдæр мæйей дæргъци, æзинæ 
дæр, абони дæр, цалдæр минуттей размæ дæр дæ маст истай фудгини 
бунати бадæг Æдарци-фуртæй. Уотæ нæй? 
— Уотæ ’й, — дзуапп равардта Олимпиадæ. 
— Æма мадта аци минутбæл ци ’рцудæй, дæ маст цæмæннæ бал 
есис? 
— Ист фæцæй, — загъта Олимпиадæ. 
— Куд? Нæ дæ лæдæрун... 
— Ци бавзурста, е ин фагæ фæууæд. 
— Фæууæд уотæ. Фал Æдарци-фурт ке сæрбæл дзурдта, е уæ тоггин 
нæ разиндтæй. 
— Уой æрæги базудтон. 
— Кæд? 
— Сурмей финстæги хабар ку фегъустон, уæд. 
— Е кæд адтæй? 
— Æртæ... дууæ боней размæ. 
— Æма уæд цæмæннæ ести загътай? Хабар куддæр фегъустай, уотæ 
дæ маст есун цæмæннæ ниууагътай? 
— Гъуди кодтон... 
— Цæбæл? 
— Берæ цæбæлдæрти... 
— Мадта сæттис, Æдарци-фурти хуæрздзæгъæли ке бафхуардтай, 
уобæл? 
— Дзæгъæли н’ адтæй. 
330 

— Нæ дæ лæдæрун... Æдарци-фурт рахуæстæй раст лæги фарс. 
Уомæ гæсгæ фудгин нæй. Цæй туххæй æй æфхуæрис? 
— Тоггинбæл ке нимадтан, е æцæгæйдæр нæ тоггин ку разиндтай- 
дæ, уæддæр е... — Олимпиадæ æ сæрæй райамудта Аслæнбегмæ, — æ 
фарс адтайдæ. 
— Нæ! — Фирузæ бабæй æ даргънихгун амонæн æнгулдзæй уæлдæф 
фæррæтъузта. — Нæ! Дæхуæдæг не ’ууæндис дæхе дзубандитæбæл. Дæ 
хуæрзæнгорæггаг мæн — мах дæр сæбæл не ’ууæндæн. Фæдфæлевæн 
кæнис, е бæрæгæй бæрæгдæр æй. Ке фудгæнæги къох дæ аразуй хæран 
нисанмæ, уой дæр базондзинан. 
Олимпиадæбæл бабæй нæуæгæй ехæнрезæ бахуæстæй. Фал æ хъау- 
ритæ рамбурд кодта æма федарæй загъта: 
— Цифæнди мин кæнетæ. Маргæ дæр мæ кæнетæ, уæддæр нæбал... 
Хъипп дæр нæбал схаудзæй мæнæй... 
Изæрæй дзæбæх æрталингæ ’й, уотæ Олимпиадæ æ мадæ æма мади 
хуæри хæццæ æрбаздахтæнцæ хæдзарæмæ. Дуар ку игон кодтонцæ, уод 
медæгæй игъустæй телефони дзæнгæрæг. Сæнетæ систа хæтæл. Бай- 
гъуста имæ, уæдта загъта: 
— Кутемæй фуддæр... Нæ зонун... Е, дан, н’ адтæй, зæгъгæ, фæстаг- 
мæ уобæл ниллæудтæй. Мæхе рамардзæнæн — ауæхæн царди бæсти 
лæг ку нæ цæра, уæд хуæздæр, — Сæнетæ скудтæй, телефони хæтæл 
стъолбæл еуварс æрæвардта. — Кизгæ, дæ фидæ дæмæ дзоруй... гъæуæй. 
Олимпиадæ исиста хæтæл. 
— Папæ, — загъта Олимпиадæ æма банцадæй: кенæ æ фидæ æ дзу- 
банди нæма фæцæй, кенæ æ зæрдæ æрбаунгæг æй. Æ гъæлæс еу минкъий 
бæхæлеу æй, æ къæхти бунмæ никкастæй, еу цæйдæрбæрцæ рæстæг 
уотемæй лæудтæй, уæдта нæуæгæй райдæдта: — Папæ... Ци ’рцудæй, 
уомæн гæнæн нæбал ес. Мамæ дæр, ду дæр мæн туххæй уæхе бахуард- 
тайтæ, æма æз уой аккаг нæ дæн. Ескæд уой æнгъæл ку адтайнæ æма ме 
’гурцæ æ ф]æдбæл уойбæрцæ фидбилизтæ, уойбæрцæ бæллæхтæ, уой- 
бæрцæ сау ^дуйнаг расайдзæй, — Олимпиадæ фæстаг дзурдтæ загъта 
гъæрзæгау, — уæд рагацау мæхе мæхуæдæг... Сумах дæр гъезæмæрттæй 
фæййервæзун кодтайнæ... Зонун æй, бæдолæ хъазар æй, уæлдайдæр 
еунæг бæдолæ, фал, цæуæти маст ци æй, уой дæр зонун, сæ ходуйнагæй 
сæ рамæлæт хуæздæр æй. Лæг еу хатт цæруй æма, афонæбæл рамæлуни 
бæсти æгадæй цæрун æ сæрмæ ка хæссуй, етæ нецæййаг æнцæ. Папæ! 
Папæ! Нецæййаг æнцæ, нецæййаг, æма æз дæр уонæй дæн! Папæ, бауа- 
дзæ мæ дзорун, мæ ходуйнаги гъæр ку райгъустæй, уæдæй абони уæнгæ 
æз дæумæ цъухæй ку нæбал сдзурдтон — мæ бон дæмæ комкоммæ бакæ- 
сун дæр н’ адтæй. Нур дæр мæ цори ку уайсæ, уæд дæмæ нæ бандеуинæ... 
Нæ, папæ, корун ди, æма мæмæ кæронмæ байгъосæ. Куд зин дин æй, 
уой лæдæрун, фал маци дзорæ... Ма тæрсæ, мацæмæй мин тæрсæ, мæн 
хузæнттæн <?æ къох сæхемæ ку тасидæ, уæд мæгур дæр нæ уайуонцæ. 
Еу æма дууæ хатти нæ рахастон мæхецæн мæлуни тæрхон, фал хъаурæ 
331 

гъæуи е ’сæнхæст кæнунæн — лæгъуз æ уодæн тæрсуй... Папæ! Ма мин 
тæрсæ... Ду дæр мин дзурд раттæ... Мæнбæл ци ’рцудæй, уой кой макæ- 
мибал искæнетæ. Мæ бафхуæрæг... цума зæнхæбæл нæй æма некæд ад- 
тæй, уотæ уæхе даретæ. Тæрхондæнттæ, закъонтæ... Мæ фæййервæзуни 
хуасæ уонæмæ агоргæ нæй. Мæ фæййервæзуни хуасæ — мæхе медæг... 
мæ Хуцауи хаймæ. Куййи хуæстæн æ хуасæ — куййи гъун. Æз дæр мæхе 
гъезæмæрттæй мæхе дзæбæх кæндзæнæн. Папæ! Папæ! Маци дзорæ, 
игъосæ идарддæр. Цидæр мæбæл æрцудæй. Мæ зæрдæ цидæр æнахур 
рохсæй рохс æй. Фал уоци рохс уазал æй, тавгæ нæ кæнуй. Уоци рохс 
фæййинун мæ фунти æма мæ зæрди байзайуй. Алли ’хсæвæ дæр мæмæ 
æрцæуй Сурме, æвæццæгæн, кæлæнгæнæг адтæй, фæххонуй мæ æ хæц- 
цæ, фал ин æз нæ комун... Æма еунæгæй рандæуй... Кумæ м& фæххонуй, 
уордигæй кæлуй, сæр кæмæй зелуй, уæхæн карз рохс. Уоци карз рохси 
уазалæй рохс æй мæ зæрдæ — ку райгъал ун, уæддæр ма си цидæр тæпп 
байзайуй мæ медæг... Сурме нæ тоггин ку нæ разиндтæй, уæд мæрдтæмæ 
мах æнæйинондзийнадæ æма фудæнхæй гъæрзгæ цæмæн бацудæй? 
Кæун уобæл гъæуй... Мæнбæл ци ’рцудæй, е дæр уой цори неци æй... 
Папæ! Дæуæй фулдæр неке уарзун а дуйнебæл. Корун ди: фæццо уæл- 
мæрдтæмæ, Сурмей ингæни уæлгъос дæ уæргутæбæл æрлæууæ æма си 
хатир ракорæ. Мæн туххæй дæр, æгас муггаги туххæй дæр. Папæ, мард 
дæр игъосуй. Хуæрзæхсæвæ, папæ, мæ еунæг, мæ уарзон папæ! 
Еци ’хсæвæ Сæнетæ æма æ хуæрæ сæ цæститæ не ’рцъундæ кодтон- 
цæ. Сæ гъос дардтонцæ, Олимпиадæ кæми хустæй, еци уатмæ — кизги 
дзубандитæ сæмæ хуарз нæ фæккастæнцæ. Сæнетæ имæ бæгъæмбадæй 
æ къахифийтæбæл цалдæр хатти бацудæй, æ уолæфтмæ-еу ин байгъуста. 
Еу хатт имæ уотæ фæккастæй, цума уолæфгæ нæбал кæнуй. Иссугъта 
æхсæвдарæн цирагъ. Олимпиадæ тарф фунæй кодта, æ цæсгонбæл 
гъазта медбилхудт. Ка ’й зонуй, аци хатт Сурмейæн исарази æй æма 
еумæ рæндæнцæ, уоци карз рохс кæцæй калдæй, уордæмæ. 
Уобæл цалдæр бони рацудæй. Еу æхсæвæ бонæрдæмæ Сæнетæ æ 
зæрди уæззау ристæй райгъал æй. Æ хуссæнæй рагæпп кодта, балигъ- 
дæй, Олимпиадæ кæми хустæй, уоци уатмæ. Цирагъ куддæр исасугъта, 
уотæ ницъцъæхахст кодта: пъоли астæу уæлгоммæ хустæй Олимпиадæ. 
Æ уæле æ уарзон уорс пъолци, æ къæхтæбæл — æ уарзон уорс туфлитæ. 
Сæнетæ æхемæ фæллæбурдта, фал имæ æ еунæг кизгæ нæбал ракастæй... 
Марг баниуазта æма æверхъау гъезæмæртти æ уод исиста. Гæгъæдибæл 
ниууагъта æ фæстаг фæдзæхст: а дуйнейæй цæуй барвæндонæй æма ин 
æ мæлæт маке маке фуд кæнæд. 
XLX 
Тæрхон ку рахецæн æй, уомæн æ дуккаг бон изæрæй сурхцæсгон- 
гин тæрхонгæнæги фатермæ фæззиндтæй Аслæнбег. Хæдзари хецау дуар 
ку байгон кодта, уæд ин ездон салам равардта æма æ рæзти комкоммæ 
332 

цæлгæнæнмæ бацудæй, æрбадтæй уорс цуппæрдегъон стъоли фарсмæ. 
Аци стъолбæл Аслæнбег цалдæр мæйей размæ ниууагъта æхцай фондз 
цъæпæрай: фондзинсæй сурх тумани си алкæций дæр. Хæдзари хецау 
цæлгæнæни дуари къæсæрбæл ислæудтæй, тæрвазæбæл æ усхъæ сбуцæу 
кодта, цума ибæл рахуæцунмæ гъавуй, æма уотемæй фæрсмæ кастæй æ 
иуазæгмæ. Фал Аслæнбегмæ гъаргæ дæр нæ кодта нæдæр æ цъæх цæ- 
стити марг цирен, нæдæр, æ уæйуг иуæнгти ци тухæ хæлборцъитæ код- 
та, е, нæдæр æ тумбулкъохти уæзæ. Иуазæг хатир ракурдта, уоци афони 
хæдзари ке батухсун кодта, уой туххæй æма цубурæй балæдæрун кодта 
æ цуди сæр. Тæрхонгæнæгæн æ маст рафунхтæй, минкъий ма, æма æ 
хуæддзо иуазæгбæл æхе ниццавтайдæ, æ хорх ин райахæстайдæ. Фал 
æхебæл ниххуæстæй æхе æрсабур кæнунбæл архайдта, уотемæй дзурд- 
та, æ дзурд ке сæнхæст кодта, æ сæр зонгæ-зонун закъони циргъ фæрæти 
буни æрæвардта, уотемæй фæййервæзун кодта ахæстонæ æма ходуйна- 
гæй фудгæнæги — мæнæ ин æ хæдзарæмæ ка ’рбанпурста, уой. Æдарц- 
ти идарддæри гъуддæгти туххæй ба дзуапгæнæг нæй, æма кæд кæрæ- 
дзей хæццæ хуссунцæ, уæд уой рæуонæ ами агоргæ нæй, æма, Аслæнбег 
дзæбæхæй, æнæлазæ æма æнæфидбилизæй аци сугъдæг хæдзарæй ку нæ 
рахъутти уа, уæд хуарз нæ уодзæй. Аци дзубандитæн Аслæнбег равард- 
та уæхæн дзуапп (аци хатт дæр бабæй ездонæй): «Æдарцтæ тухгин æма 
нимад муггаг æнцæ, æма син сæ кой æнæхснадæй маке кæнæд. Стур тол- 
дзæ бæласæн æ мин къалеуемæй еу листæг къалеу ку бахускъæ уа, уæд 
уомæй æдухдæр нæ фæууодзæй, æ уедæгтæ нæ бампулдзæнцæ, æ зæнгæ 
нæ расæтдзæй. Æнагъон сабийбæл рæдуд æрцудæй, кадæр æй мæнбæл 
сардудта. Нур мæ ду бафæрсдзæнæ: «Кæд фудгин н’ адтæ, уæд гæртан 
цæмæн лæвардтай?» Зæгъдзæнæн дин уой дæр. Фæттарстæн. Фæттар- 
стæн ахæстонæй нæ, фал ходуйнагæй. Кизгæн æ фидæ Сабан Иристони 
нимад лæг æй. Сумахбæл ба, тæрхонгæнгутæ, милиционертæ, проку- 
рортæ, æууæнкæ нæййес. Сумах адæймаги растæй-зулунæй не ’взаретæ. 
Тæрсгæ кæмæй кæнайтæ, уой сæрбæл хуæцетæ, æхца уин ка дæттуй, уой 
сраст кæнетæ. Уомæ гæсгæ дин равардтон гæртан. Дæс анзей дæргъци 
мæ сугъдæг фæллойнæ ке фембурд кодтон, уоци ’хца еу капекки уæнгæ! 
Мæ сабийти хъурæй сæ сластон. Баздæхæ æма лæг разиннæ. Мæнæ аци 
стъолбæл ниууагътон фондз мини. Нур сæ фæстæмæ мæ цори æрæвæрæ. 
Æнæ еу капекк гъæуагæй! Ду уотæ зæгъис, ахæстонæй дæ фæййервæзун 
кодтон, зæгъгæ. Нæ! Ду мæ нæ фæййервæзун кодтай. Кизгæ æхуæдæг 
рæстдзийнадæ ку нæ загътайдæ, уæд мæ ме ’рваддæлтæ уобæл нæ ниу- 
уагътайуонцæ. Хуцауæн табу, дæ сæр мæ нæ багъудæй. 
Тæрхонгæнæг мæстæй тъæппитæ хаудтæй. Æ цæсгон никки 
хъæбæрдæр ниссурх æй. Сауæнгæ ма, дан, цæстфæлдахгутæ æма сæр- 
къуæрти ’хсæн дæр лæгъуз æма æгадæбæл нимад æй, æ дзурдæн лæг ка 
нæй, е. Зæронд гацца, бунмез, ес уæхæн гъæзтитæ, æма син се ’гъдæуттæ 
ку нæ ’нхæст кæнай, уæд кусифтæг сæр къобалæй фæххецæн уй. Нуртæк- 
кæ ардигæй ку нæ фæддунд уай, уæд дæ, æнæхснад чушга, карабахаг 
333 

хæрæг, къæразгæй фагуси голлаги хузæн разуввутт ласдзæнæн! Æма-еу 
уæд дæ саби-хуæри хæццæ хуссæ, цæйбæрцæ дæ фæндуй, уойбæрцæ! 
Ардæмæ цæугæй Аслæнбег боц миутæмæ æнгъæл нæ кастæй, зудта: 
дзубанди уодзæнæй уæззау, езгард. Æ дорведар бауæр цума зунд æма 
зæрди кæсæнтæй идарддæр ракастæй, уоййау рагацау æхе æрбангæнт- 
тæ кодта — цидæрхузи лæдæрдтæй, тухгин æма æгъатир знаги хæццæ 
фембæлди сæйраг уæзæ уомæ ке ’рхаудзæнæй. Фал Аслæнбег фуддæрæй 
цæмæ ’нгъæлмæ кастæй, уомæй никки лæгъуздæр рауадæй, ами ци ’рцу- 
дæй, е. Сауæнгæ сувæллонæй дæр æфхуæрæн дзурдæн æппундæр нæ 
фæразта, æ зæрдæмæ ин никкæсæ — æхси цæфау ибæл фæййидтайсæ, 
цæргæцæрæнбонти ибæл ка рауадæй, уоци æфхуæрдтити, уайдзæфти, 
федисти фæдтæ: ка цæйбæрцæбæл уæззаудæр адтæй, уойбæрцæбæл 
стурдæр носæй зиндтæй. Хуасæ син н’ адтæй, дзæбæх нæ кодтонцæ. Уæл- 
дай ресагæдæр адтæнцæ æма ’й уæлдай хъæбæрдæр гъезæмарæ кæнун 
кодтонцæ, æхе, е æндæр естæй фудæй аккаг дзуапп æма нихкъуæрд 
кæмæн нæ равардта, уоци æфхуæрдтитæ. Нур ибæл зæйау уойбæрцæ 
æнаккаг цъумур ку ниггур-гур кодта, уæд æ сæр разилдæй, æ цъух фур 
адæргæй бахæлеу æй æма дзæгъæлкаст кодта е ’фхуæрæгмæ. Хæдзари 
хецаумæ æнæуинон иуазæги уоци уавæр тæпподдзийнадæ фæккастæй 
æма никки исцирендæр æй, никки хъæбæрдæр баууæндтæй, цифæнди 
ку кæна, уæддæр ин нихкъуæрæг ке нæ фæууодзæй, — цъумуртæ калдта 
’ма калдта Аслæнбеги «хæрæги сæрбæл». Фал иуазæг æрæскъиттæй. 
Уæззау батинки æгъатир цæф сæмбалдæй хæдзари хецауæн æ са- 
гæхти астæу æма цæлгæнæнмæ бацæуæни пъолбæл радæргъæмæ ’й, 
цума стур гъезæмæртти æ уод иста, уоййау æ гæндзæхтæ цагъта æма 
гъæр кодта. Аслæнбег æ сæрти рахизтæй æма тагъд-тагъдæй рæцудæй. 
Дуар ку игон кодта, уæд ма æхецæн дзорæгау загъта: 
— Æ тоггини дæр æхе хæдзари неке ’фхуæруй. Фиддæлти ’гъдæут- 
тæ кæнун гъæуй. 
Гъæунги имæ æнгъæлмæ кастæй Заури нæуæг «Ладæ» — абони ’й 
ракурдта, горæтмæ мæ суайун гъæуй, зæгъгæ. 
Гъæумæ ци фæндаг цæуй, уобæл куд февзурстæй,, уой лæдæргæ 
дæр нæ ракодта. Æ бон н’ адтæй æ кеми ’рцæун, гъудитæ лæкъун дони 
æмæзмæлдгæнæг кæлмитау адтæнцæ æбæрæг, зæрди æвзурун кодтонцæ 
езгарди хузæн уазал æнкъарæнтæ. Уой уæлæнхасæн ма имæ уотæ кастæй, 
цума æ фæсте соргутæ ес. Уогæ ’й зонгæ ба кодта, уоци лæгъуз гæртан- 
хуар милицæмæ дзорун нæ бандеудзæнæй: æ ходуйнаг ку исгъæр уа, еу- 
емæй, уомæй тæрсдзæй, лимæнтæ дæр ’ма знæгтæ дæр æмхузæн ходæгæй 
мæлдзæнцæ, уæйуги асæ лæги еу къæсхур лæг еунæг цæфæй æрфæлдахта, 
зæгъгæ: цæф кæми ’сæмбалдæй, е дæр син римæхстаг нæ уодзæнæй. Ин- 
нердигæй æдас нæ уодзæй, гъуддагмæ ку ’ркæсонцæ, уомæй дæр. Æрæги, 
дан, оргæнти косгутæй кедæрти æрахæстонцæ, гæртан ке истонцæ, уой 
туххæй. Æвæццæгæн, цидæр листæг тъепатæ. Акулæтæмæ ка ’ндеуй? 
Аслæнбеги æ зæрдæ нæ фæссайдта. Тæрхонгæнæги гъæрзунмæ æ 
уосæ ку рауадæй æма цъæхахст кæнун ку исамадта, уæд ибæл лæг фæгъ- 
334 

гъæр кодта, дæ цъух бахгæнæ, зæгъгæ. Гъе уæддæр Аслæнбег æхецæн 
æрсабури мадзал нæ ирдта. Фæстæмæ кæсæн айдæни-еу фарити рохс ку 
рауидта, уæд-еу æ зæрдæ ниссæххæтт кодта, æрбасорунцæ мæ, зæгъгæ. 
Фал-еу машинæ æ еувæрсти ку расуффутт ласта, уæд-еу æнцонæй исуо- 
лæфтæй. Тагъд не скъардта æ машинæ: ци фæууй, куд фæууй, æ фæдбæл 
фæдес ку рацæуа, уæд уотæ куд нæ бангъæлонцæ, ледзгæ кæнуй, зæгъгæ. 
Фæстагмæ æ гъудитæ сæри уæззау хæрвæ æма сæ гув-гувæй сæхе бæрæ- 
гæй æвдесун райдæдтонцæ, дон ку исрæсог уй, уæд æ бун куд разиннуй, 
уотæ. Æма æ цæститæбæл ци уадæй, æ гъости ци азæлдæй, бауæр æма 
уодæй ци ’нкъардта, уони кæрæдзебæл баста хæлттау, ихалдта син се 
’лхийтæ æма си аразта, ци ’рцудæй, уой нивæ, цæмæй æ миутæ фæрсæй 
кæсæгау бæлвурдæй фæййина æма син раст аргъ искæна. Кæми фæррæ- 
дудæй? Æхе æгудзæгæй кæми равдиста? Нæ фæррæдудæй. Æхе равдиста 
æцæг лæгæй. Фудгини лазæ имæ некæцирдигæй хауй, æ алли къахдзæф 
дæр адтæй раст. Аци гъудитæй æвеппайди æ зæрдæ æрсабур æй. Маши- 
ни фæлмæн æма уозгæ цуд, æ еугæндзон унæр ин æрлæмæгъ кодтонцæ 
æ иуæнгтæ. Знæт æнкъарæнтæ фæйнердæмæ лигъдæнцæ æма æ зæрдæ 
байдзаг æй æхецæй аразий æнкъарæнæй. Фал еци æнкъарæн æгæр устур 
ке адтæй, уомæ гæсгæ, æви æндæр естæй фудæй, фал æй тухсун кодта е 
’нахъинон рахастæй. Уæхæн æбуалгъ цийнæ ма бавзурста раги кæддæр 
биццеуæй, æ коййæй дæр тæрсгæ кæмæн кодтонцæ фæсевæд, уæхæн тух- 
гин, хийнæ æма æгъатир знагбæл ку фæттухгиндæр æй, уæд. Кæрæдзей 
уотæ тухуаст ниппурх кодтонцæ, æма сæ уæледарæсæй сæ уæле нецибал 
байзадæй, — сæ тог аллирдигæй калдæй. Фæстагмæ Аслæнбеги хъаурæ 
расастæй, æ нифс райсафтæй, фал, ледзон, зæгъгæ, куддæр рагъуди код- 
та, уотæ е знаг искудтæй æма уомæй æхе бабун кодта — еуемæй, æхе 
фæхходуйнаг кодта, иннемæй ба, фæсевæди ’хсæн æ бодзой бунатæй 
лæгдухæй тард æрцудæй. Алсæнбегæн ба æ уæлахез канд цийнæ, кадæ 
æма сæрустурдзийнадæ не ’рхаста, — цæрæнбонмæ ин зундæн дæр ба- 
бæзтæй: ести ку кæнай, уæд æй кæнæ федарæй, дæ нисанмæ цо кæрон- 
мæ, цифæнди зин дин ку уа, уæддæр. 
Фал дессаг куд нæй: æ рагон уæлахези бон нуртæккæ æхе цийни 
хузи не ’вдесуй — азæлуй ибæл уоди цæфтæ ’ма цъæрæмухстити цъæхс- 
наг ристæй. 
Æвеппайди æ цæститæбæл рауадæй: Сурме гъæунги фæттæруй сæ 
гъоги, къуæцæлæй имæ февзедуй. Мæллæг сторæн æ сæр æ уæле нæй. 
Ирд хор кæсуй æма аци æверхъау нивæ æ тунти æхсæрдзæни фæлми 
зиннуй сугъзæрийни тухтау. Аслæнбег фестъæлфтæй. «Æнгъæлдæн, мæ 
цæститæ фæххуæстæнцæ... Мæхе фæццæйисафтон!..» 
Ци ’рцудæй, уобæл нæбал гъуди кодта Аслæнбег. Фæстегæй æй еске 
ку ’рсора, зæгъгæ, уой сагъæс дæр æй нæбал æздирвта. Æ реуи ка нæбал 
цудæй, уоци сæрустури хъазмузæн дæр æ дунст иссудæй — æрлæмæгъ, 
æруазал æй. Раст ке æй, æ бафхуæрæгæн дæр ци гъудæй, уой ке бакод- 
та, уобæл кæд гурусхæ æппундæр нæбал кодта, уæддæр æ зæрди алли- 
335 

хузон гъудитæ æма æнкъарæнти тох иснæуæг æй. Цæмæн цæруй уæхæн 
куййи цардæй? Уоци бон цæмæн исæмбалдæй расугæй Олимпиадæбæл? 
Ци мурхтæй уоми Сурме, дæлдæр ниххауа! Кендта еци куййи фурт тæр- 
хонгæнæг! Кæмæн ислæвар кодта æ фæллойнæ?! Фондз мини, æнæгъæнæ 
фондз мини? 
Аслæнбег арф ниууолæфтæй. Сау гъæди сау халонæй æгадæдæр, 
æнамонддæр. Ахæстонæй фæййервазтæй, фал адæни тæрхонæй фæй- 
йервæзæн нæййес. Ходуйнагæй цæруни тæрхон!.. 
Æ зæрдæ ’й уотæ тухуаст срæхуста ’ма никкæрзтæй. Ци кодта Ху- 
цауæн, уæлæбæл æй зиндони цæмæн багæлста? Гъæумæ хæстæг æ ма- 
шинæ фæрсаг фæндагмæ фездахта. Базардта: 
Гъей, мæгур мсе бон, 
Ци ма дин фæууон?! 
Уæлмæрдтæмæ машинæн бацæуæн цæйбæрцæ адтæй, уойбæр- 
цæ ’й батардта. Уæдта ’й бауорæдта æма рахизтæй. Еу минут сæргу- 
бурæй ралæудтæй — гъудити ранигъулдæй. Уæдта циртити ’хсæнти 
фахсбæл хæрдмæ фæрраст æй. Фарити рохс арæзт адтæй, кумæ цудæй, 
уоцирдæмæ, æма ин æнцондæр кодта æ фæндаг. Фал уæддæр цæун ад- 
тæй зин: æ къæхтæбæл-еу федар суйнагау ратухстæй æхсæйвон æртæхæй 
цъифæ æма уæззау фæсалæ, ку ба-еу дор кенæ æндæр естæбæл скъуæрд- 
та æ къах æма-еу размæ фæццæйхаудтæй. Цæйбæрцæ фæццудайдæ уо- 
темæй, ка ’й зонуй, фал уæдмæ бахъæрттæй Сурмей ингæнмæ. Æ гъæ- 
дин цирт еуварсмæ ракъолæ ’й. Аслæнбег æй сраст кодта, æ бунмæ ин 
сикъит æ къæхтæй дзæбæх ниннадта... 

Эпилог 
Гъæугæрон автобусæй рахизтæй, дæс æма инсæй анзей бæрцæ кæбæл 
цудайдæ, уæхæн дзугъурдзæсгон силгоймаг, æ къохи минкъий цумæданæ, 
æ усхъæбæл даргъ сæракæ бæттæнтæй ауигъд цуппæрдегъон уорс сумкæ. 
Е цудæй будуйрон къахнадбæл уæлмæрдтæрдæмæ. Æ сагъæсхуз стур цæ- 
ститæ зудæй кастæнцæ аллирдæмитæ гъæумæ. Ирæфи билгæрон ниллæг 
къотæртæмæ, гъæди рæгътæмæ... Хаттæй-хатт-еу æргубур кодта, ’студ- 
та-еу деденæги сæр, кенæ къаппæ-къуппи æхсирæйдзаг хæтæл... 
Фахси фæххæрдгæнæни æ цори саламдæттæгау æркъолæ ’й цуп- 
пæрдегъон рагон дорин цирт. Æ фарсмæ — иннæ, зæппадзи хузæн амад. 
Кизгæмæ æдзинæг кæсунцæ æ фарсæй кедæр идзулддзаст цæститæ... 
Куд уæлдæр хизтæй фахсбæл бæлццон, уотæ ингæнтæ арæхдæргæн- 
гæ цудæнцæ æма, æппунфæстаг, цума æвеппайди æрбамбурд æнцæ, уой- 
йау æ алливарс байдзаг æй аллихузон циртитæй. 
Кизгæ æ цумæданæ байгон кодта, целофани тухтæй си систа деден- 
гутæ — сурх розитæ. 
Сау мраморæй конд цирти фарсбæл æвзонг биццеуи рæсугъд сæр 
æрхæндæгæй æркъолæ ’й æрдæгигон киунугæмæ. Æ буни финст: «То- 
гати Алан». 
Кизгæ деденгутæн се ’мбес ингæнбæл æрæвардта. Уæдта бацудæй 
æндæр циртмæ, æ уæргутæбæл æрлæудтæй æ цори. 
— Ниххатир мин кæнæ, Сурме... ниххатир мин... 
Æма æвеппайди ингæнæй райгъустæй: 
— Ниххатир дин кодта, кизгæ, ниххатир... Сурме нæ еугуремæн дæр 
ниххатир кодта. 
Кизгæ исæзмæлун нæбал æндиудта. Фур тæссæй бандзуг æй æ 
медбунати. Фал кедæр фæлмæн къохтæ æ усхъитæмæ æрæвналдтон- 
цæ, хæрдмæ ибæл исхуæстæнцæ. Фæстæмæ фæккастæй æма фæййидта 
фæлорсдзæсгон силгоймаги, тæнæг сау хизæ æ сæрбæл. 
— Катя! 
Саударæг æ гъæбеси ниттухта бæлццони. 
— Хуцауæй арфæгонд уо, — æрæгиау загъта е, — биццеуæн деден- 
гутæ ке æрбахастай... Айфонмæ е дæр... 
Силгоймаг сдзорун нæбал исфæразта, æ зæрдæ æрбаунгæг æй. 
— Сурме дæр нин æрæнцадæй, — æрæгиау загъта е, — æрæнцадæй... 
Гъæу куддæр фæссæргой æй, адæн фæйнердæмæ ледзун райдæдтонцæ 
цæрунмæ. Куд хъаурæгин силгоймаг адтæй! Еугуремæн дæр мадеуæг 
кæнун зудта, рохсаг æрбауа!.. Рагæй нæбал адтæ гъæуи? 
— Фондз анзи... 
— Фондз анзи? — силгоймаги æрхæндæг цæсгонбæл фæззиндтæй 
дес. — Фондз анзи! Куд ниффæразтай уойбæрцæ? Цæугæ, мæ хор, æн- 
гъæлмæ дæмæ кæсунцæ гъæуи! Ахадатæ фур цийнæй кæфойни зæрæнд- 
тæ ку фестдзæнцæ! Цо, мæ хор, цо, æнгъæлмæ дæмæ кæсунцæ... Нæ 
22 Малити Васо 
337 

гъæубæсти лæгъузæй ци ’рцудæй, уой некебал гъуди кæнуй — адæни 
’ргон Сурме æхемæ раздахта, уой дессæгтæбæл дес кæнунбæл фæцæн- 
цæ. Ескæд еске уой æнгъæл адтæй, æма Ахадатæмæ æз хунæ барвет- 
дзæнæн? Барвистон сæмæ. Мæ зæрдæ нæ кумдта, фал сæмæ барвистон. 
Сæ кæстæр кизгæ исон киндзи цæуй. Дæу дæр, лæдæрун æй, етæ байа- 
гурдтонцæ... Мадта ма кæмæ рарветдзæнцæ хонæг?! Сæхе цæуæтæй дæ 
фулдæр уарзунцæ... Биццеу уони къохæй бацудæй... Фал ци бакæнон? 
Мæ фудгол фæццæрæд æ зæрди ескæмæ хæран хæсгæй! 
— Олимпиади цирт ба кæми ’й? — бафарста кизгæ. 
— Е дæр идард нæй... нæ биццеуæй... Мæнæ уотæ æмраст бауайæ. 
Бæлццон, Катя ин кæцирдæмæ байамудта, уоцирдæмæ бараст æй. 
Олимпиади циртбæл деденгутæ сæвардта, уæдта нæуæг ингæнмæ фæк- 
комкоммæ ’й. Тарст æма саххузæй фæстæмæ ракастæй. Катя æ бунатæй 
нæма фезмалдæй. Кизги æдзæм фарстæн дзуапп равардта кæунхъæлостæй: 
— Е æ фидæ ’й... Сабан. Æ еунæг бæдолæ æхе ку бабун кодта, уæд 
хуссæнæй нæбал исистадæй. Къуæрей размæ, мæгур, æ сикъити хайбæл 
исæнбалдæй... 
Кизгæ цудæй, мæрдти бæстæ кæми æрæнцадæй, уоци фахсбæл ур- 
дугмæ. Æрталингитæ ’й. Гъæуи ’ссугъдæнцæ цирæгътæ. Бæлццонæн æ 
цæстисуг сабургай æртулдæй æ росбæл — берæ рохсити ’хсæн базуд- 
та дууæ рохси: кæддæр уотæ амондгунæй кæми цардæй, еци хæдзари 
къæрæзгитæ ’й худтонцæ сæхемæ. Фал ин цидæр тухæ раздахта æ 
цæстæнгас гъæуи иннæ кæронмæ. Уоми дæр сугъдæнцæ цирæгътæ 
æнæмехцохæй, — æдзæрæгдзийнади талингæ си еу рауæн дæр цæстæ 
нæ ахæста. 
«Фиццаг бал уонæмæ», — рагъуди кодта кизгæ æма бабæй æ фæн- 
дагбæл рараст æй. 
Цалдæр минутей фæсте æрлæудтæй хæдзари цори бали бæласи 
буни. Къæразги тæнæг æмбæрзæнти хурфити уидта æригон силгоймаги 
æндæрг, е цидæртæ амудта æ къохæй кæмæдæр, уæдта хæрдмæ фелваста 
минкъий сувæллони, æвæццæгæн ин царæбæл сæмбæлун кодта æ сæр, æ 
бæгъæмбад дубудзи къæхтæбæл ба ин æ ростæ хафта... 
Кизгæ бацудæй тургъæмæ æма зæронд хæдзари къилдунмæ фæй- 
йидта агоридорæй амад æрдæгарæзт азгъунст. «Нæуæг цæрæнуат араз- 
унцæ», — рагъуди кодта е. Дзатмай къæпхæнтæбæл гъавгæ ’схизтæй, 
дуари цормæ дувæндæгæнæгау æрлæудтæй, уæдта медæмæ бахуаста. Ра- 
кастæй имæ, уæдæйти къæразги хурфæмæ ке фæййидта, еци силгоймаг, 
æ гъæбеси сувæллон, уотемæй. 
— Уе ’зæр хуарз. 
— Æгас цо... медæмæ... 
Кизгæ медæмæ бахизтæй, уати астæу æрлæудтæй. Æ цумæданæ 
æрæвардта, æ къохтæ бадаргъ кодта сувæллонмæ. Е дæр имæ æхе бай- 
вазта, æма ’й иуазæг æ гъæбесмæ райста. 
— Дессаг, фиццаг хатт бакумдта æнæзонгæ адæймагмæ, — загъта 
æ мадæ. 
338 

— Æнæзонгæ... — бахудтæй кизгæ æма æ рос нилхъивта сувæллони 
росмæ. Æ цæстихаутæбæл цæстисуг æрауиндзæг æй, уæдта æрхаудтæй 
сабий бæгънæг губунмæ. 
— Бахатир кæнæ, нæ дæ зонун... 
— Æз Сурмей кæнгæ хуæри кизгæ дæн. Зæринæ мæ ном. 
— Мæнæ дессаг! — загъта Бэлæ: — Мæнæ дессаг! Сбадæ, цæмæн 
лæууис? Цæрæг дæр кæд уæдмæ фæззиннидæ. Ахадати Федар имæ 
фæдздзурдта. Исон сæ кизгæ киндзи цæуй. 
— Зонун æй. Æз дæр уордæмæ хунд дæн. 
— Гъома бадгæ скæнæ уæддæр... 
— Нæ, уе ’гъдау берæ... Æгайтима дзæбæх айтæ. 
— Дзæбæх кæми е? — æ къох ракъуæрдта Бэлæ. — Кæрæдзей 
гъун-гъес хуæрæн. Хæдзарæ аразунбæл мин исбæндæн æй, æма бонсау- 
изæрмæ лæкъæрдæ змæнтæн. Мæн ба ами паддзахи галауан дæр нæ гъ- 
æуй. Æнæ горæт цæрун мæ бон нæй æма ци бакæнон? 
Зæринæ бабæй æ уадолæ бамбæлун кодта минкъий сувæллони фæл- 
мæн росбæл. Æвеппайди æ цонгмæ цидæр гъар багъардта. Фæккастæй 
имæ — ницъцъифæ ’й æ пъолций дус. Æма нурма нур фæййидта, æ гъæ- 
беси ци минкъий адæймаг бадуй, е нæлгоймаг ке æй... 
Зæринæ гъæунги еу минкъий рауадæй, уæдта æрлæудтæй. Фæй- 
нердæмæ ракæститæ кодта æма, æ цæстæ ку нецæбæл æрхуæстæй, уæд 
разилдæй фæстæмæ æма берæ фæккастæй, мадæ æма хæдзари адæ кæми 
бавзурста, уоци къæси æндæргмæ... 

Литературно-художественное издание 
МАЛИЕВ ВАСО ГЕОРГИЕВИЧ 
ДОМ СУРМЕ 
Роман на дигорском языке 
Перевод 
Скодтаева Эльбруса Борисовича 
Подготовлено к печати в 
ГУП «ИЗДАТЕЛЬСТВО «ИР» 
Главный редактор Т. Т. Техов 
Директор К. У. Таутиев 
Редактор издания А. Г. Царакти 
Художник и художественный редактор Н. У. Гаппоева 
Технический редактор А. В. Ядыкина 
Оригинал-макет Д. О. Амбалова 
Подписано к печати 29.05.2021. Формат бумаги 60х84/1б. 
Бум. офсет. 80 г/м2. Гарнитура шрифта «Птез». 
Печать офсетная. 
Усл.-печ. л. 19,76. Учётно-изд. л. 22,68. 
Тираж 200 экз. Изд. № 12. Заказ №148 от 15.06.2021 г. 
Комитет по делам печати и массовых коммуникаций 
Республики Северная Осетия-Алания 
ГУП «Издательство «Ир»: 
362040, г. Владикавказ, пр. Мира, 25, 4 этаж. 
Тел.: (8672) 333-198, 333-199, 333-201. 
Интернет-сайт: 12с1а1еПг.ги. 
Электронная почта: оп1се@12сЫеНг.ги. 
Отпечатано в типографии «Меди-Полис»: 
г. Ростов-на-Дону, пр. М. Нагибина, 14 А. 
\у\у\у.тесНа-роНз.ги 

