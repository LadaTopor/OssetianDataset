СЕЧЪЫНАТЫ 
ЛАДЕМЫР 
^Ш^т 
ПОВЕСТЬ СЫВÆЛЛÆТТÆН 
ЧИНЫГУАДЗÆН „ИР" 
ОРДЖОНИКИДЗЕ* 1968 

Владимир Секинаев 
МОЛЧАЛИВЫЙ ПАРЕНЬ 
Повесть на осетинском языке 
для среднего и старшего школьного 
возраста 
Издательство „Ира 
Орджоникидзе * 1963 

1 
Дыргъдзæхæрадоны кусджытæ суанг тъæнджы мæйæ 
афæгуалдзæгмæ быру, быру фæкодтой, уæддæр колхозы 
дьфгъдоны алыварс æхгæд не ’рцыд. Æхсæст æхсæр уисæй ма 
уæд, фæлæ уæд та —фæрв уисæй кау! Фосы ривæддон дзы 
рауад. Æмæ, бæргæ, сыхы лæппутæ сæ къоритыл æмæ сæ гу- 
Датыл куы фæуыдаиккой! Фæлæ, æхсынцъы куы фæгага, уæд 
уымæй райдыдтой, æмæ сын нырцъæх фæткъуытæй дæр баф- 
сис нал ис. Хисдæртæй сæм чидæртæ сдзураг сты: «Мауаллæ- 
гУЫн кæнут цъæх дыргътæ, гуыбынниз бахæрат! Уæ, йæ бын- 
дар фæуа, цы дзы æнхъæл стут, цы?!» Гъе уæддæр нæ уисæн 
кæнынц. Иу ранæй алидзынц æмæ та иннæ кæрон февзæрынц: 
мыдæй уæлдай сæм нæ кæсынц дыргъбæлæсты ноггуырд га- 
гатæ. Æмæ, гауарда, сæхæдæг æвдисæн: уыйфæстæ ма дын 
хæрзфых нартхоры кæрдзын æууилын куыннæ бакомдзæн. 
Дæндæгтæ рисгæ нæ фæкæнынц, афтæмæй сæм фæныдзæвæн 
нал вæййы. Æмæ ахсæны æххормаджы калм змæлын бай- 
дайы, гъе! «Никæйы рын дын у. Æргом гуыбынниз куы сты, 
З^ 

уæд дæ цæмæн хъæуынц, кæд æнамонд нæ дæ, уæд?»— алкæ- 
мæн дæр сæ уыцы иухуызон ныхæстæ кодтой сæ мадæлтæ. 
Лæппутæ фæхъусынц, фæхъусынц, стæй уæд сæхи араст кæ- 
нынц: «Уæдæ уæртæ йедты лæппу куы баууилы?» Иедты лæп- 
пуйы мад уа, кæй уа,— ничиуал сæ ницы сдзуры. 
Гъе, æрмæст Амырхан уыдонæй нæу. Мадзура у æмæ ни- 
куы никæмæ бацамыдта йæ мадæн. Мæнæ-мæнæ цыбæлæй 
дæр никуы бабæллыд уыцы афоны æхсынцъытæм. 
Диссаджы лæппу у, æвæдза, Амырхан! Мадзура йæ хо- 
нынц, фæлæ йыл цæмæн ахæм ном сбадт, уымæн йæхæдæг 
дæр ницы иртасы. Скъолайы йæ ахуыргæнджытæ куы фæфæр- 
сынц, уæд ыл дзых базайы. Бирæ дзурын нæ уарзы, зæгъгæ, 
дæр ма йыл фидауы, фæлæ—мадзура. Мæнгæй дзы нæ фæ- 
зæгъынц адæм: «Æртындæс ыл цæуы, фæлæ йæм бирæ кар- 
джындæры зонд ис». Уæдæ! Уый цахъæнæй ахæм хъаруджын 
стæмтæ вæййынц. 
Кæд йæ азтæм гæсгæ не сырæзт, уæддæр йе ’мгæрттæй 
дыууæимæ фæхæцы хъæбысæй æмæ сæ сбырсы. Айфыццаг 
лæппутæ къорийæ хъазтæй куы схъыг сты, уæд хъæбысæй 
хæцын райдыдтой. Иугай-дыгай та сæ кæрæдзиуыл бæргæ 
самадтаид, йæ фыд æм сæ кауы сæрты куынæ рахъæр кодта- 
ид, уæд. 
Ие ’мбæлттæ йын куынæ загътаиккой, уæд Амырханмæ ни- 
цы фехъуыстаид,— кæимæдæр хъуырдухæн кодта. 
— Сослæмбег дæм дзуры!—фæтагъд æм сты лæппутæ. 
Амырхан æвæстиатæй сæхимæ азгъордта. Ма бакоммæ 
кæс — æмæ дæ над цæттæ. Сослæмбег сыхы дæр æмæ хъæу- 
бæстæйы дæр сабыр, уæздан лæгыл нымад у. Афтæмæй та хи 
хæдзары — знæт, мæстыгæр. Æвæццæгæн, кусæг лæг йæхи- 
цæй дæр стыхсы æмæ йын схуыстæй æнæ исты сдзургæ нæ 
вæййы. Уæлдайдæр, хæдзары æгуыдзæгдзинæдтæ куы уына, 
уæд. 
— Циу?— афарста лæппу, лæф-лæфгæнгæ. 
— Уыцы хуы кæм’ис?—æлхынцъæрфыгæй йæм дзуры 
фыд. 
Æнæхайыр фæуæд сæ дзæргъ! Мæйы размæ ссæдз хъыбы- 
лы ныззад æмæ йын цал фæдæджы ис, уал ма дзы баззад — 
цыппæрдæс. Адæ^мæ дæр бæргæ ис хуытæ. Ис, фæлæ сæ фæ- 
дыл зилын нæ хъæуы — сæхæдæг хæдзар бацагурынц. Уыдо- 
нæн та, кæм йæ зæрды æрæфты, уым баззайы. йæ зын уынгмæ 
раирвæзын, æндæр йæ хъыбылтимæ хъæуы æдде къутæр- 
4 

джынты балæууы. Нал æмæ нал фæзыны, гъемæ та уæд йæ 
фæдыл зил æмæ зил. 
— Нæ зонын, кæм и,— дзуапп радта Амырхан. 
Сослæмбеджы цæстытæ фæхъоппæг сты. Бæрæг уыд, кæй 
рамæсты, уый. Раст цыма Амырхан æцæгæйдæр стыр зылын- 
джын уыд. 
— Ныртæккæ цæугæ æмæ йæ цалынмæ ссарай, уæдмæ нæ 
хæдзармæ ма ’рбацу!.. Æппындæр сæ ницæйы мæт ис, иу 
дæр уæ мауал баззайа!— йæ бинонты ралгъыста Сослæмбег. 
Тæргайхуызæй ацыд лæппу. Иуæй фыдмæ мæстæй мард, 
иннæмæй та сæ хуымæ. Тызмæг æм цæмæн сдзырдта Сослæм- 
бег. Ие ’мбæлттæ сæ зæрдæйы дзæбæхæн хъазынц æмæ сæм 
иу сдзурæг нæй. Ды та, Амырхан, быдырты æвзæрхоры фæ- 
дыл разил-базил кæн!.. «Фæлæуу-ма: дзæгъæл разил-базилтæ 
цæмæн?—хинымæр дзырдта Амырхан.—Цалдæр хатты йæ 
къутæрджынтæй сыскъæрдтон æмæ та йын уым æнæ уæвгæ 
хос нæй. Зайгæ дæр уым ныккодта. Уыцы бынатыл хуымæ- 
тæджы нæ фæцахуыр». 
Амырханы фидарæй уырны, сæ дзæргъ та къутæрджыны 
кæй разындзæн, уый. Кæм — уайгæ, кæм — згъоргæ уынгты 
æмæ уалынмæ хъæуы кæрон æрбазынд. Куыйтæй тæрсаг нæ 
уыд. Уæддæр сæ йæхи хъахъхъæдта: цæмæдæр гæсгæ йæм 
лæбураг уыдысты. Цæмæн, уый йæхимæ дæр диссагау каст. 
Æмæ, æндæр хъæуккаджы хуызæн, уынгæн йæ бæрæгастæу- 
ты рыгыл йæ бæгъæввад къæхты фæд уадзгæйæ, быдырмæ 
ахызт. 
Цæй хорз, цæй рæсугъд сты æрдзы нывтæ! Цъæх-цъæхид 
дарынц быдыртæ. Нæудзарм хæхты сæрмæ та цъититæ, ай- 
дæнау, æрттивынц. Мæргътæ чи куыддæсныдæрæй зарынц — 
сæ кæцымæ сæ хъуса адæймаг?! Рог дымгæ стæммæ фæзыны 
æмæ зайæгойты арæвдауы, стæй та фæцыдæр вæййы. Хур 
фæтдзæгъдæнæй цагъды хуызæн мигъты нынныгъуылд, фæ- 
лæ уæддæр цырагъ дары зæхмæ. 
Мæнæ, кæсагарæхæй йæхи чи бауарзын кодта, уыцы 
цæугæдон,— йæ арфдæр мал астæумæ кæмæн хæццæ кæны, 
стæй цырд лæппу йæ сæрты кæмæн багæпп ласдзæн, ахæм 
чысыл дон. Бæзджын егъау къудзиты æхсæнты йæхицæн кæд- 
дæр фæндаг сарæзта æмæ йæм цалынмæ бынтон баввахс уай, 
уæдмæ йæ нæ базондзынæ. Пæлæхсар хæристы бын цы мал- 
тæ ис, уымыты Амырхан бирæ хæттыты бахæфтытæ кодта 
йæхи быд тæскъæй. Тъепа дæр кæсаг у, арæппын! Иæ дзидза 
5 

фыдадджын. Фæлæ йæ Амырхан нæ бауарзта. Æвæццæгæн, 
ног æлхæд кърандасы æрдæгæй стырдæр кæй нæ рæзы, уый 
тыххæй. Стæй æгæр стæгджын у. Гъе, фæлæ-иу кæсагахсынмæ 
ацыд, зæгъгæ, æмæ хъæуы уынгты фæстæмæ æрбаздæхы, 
хуыдзыхтæ æмæ сардзанты егъау халимæ, уæд-иу йæхиуыл 
цæст æрæвæрын кодта. Сылгоймæгты цымыдисдæртæ-иу аф- 
тæ: «Æнæнтыст макуы æрбауай, дон сасирæй æрфæрсыгъта, 
æви утæппæт кæсæгтæ кæм æрцахста?!» Искæйы æвæрд къу- 
ту даер-иу куыннæ ссардта Амырхан, фæлæ аба-бау, никуы 
ницæмæ бавнæлдта. Адавта, зæгъгæ, дзы куы фехъуыстаид 
Сослæмбег! 
Мæнæ донæн йæ рахиз былгæрæтты тагъд-тагъд фæуайы 
Амырхан æмæ, кæд ацы хатт кæсæгтыл нæу, уæддæр æм 
хъуыдытæ февзæры: «Ехх, уæртæ уыцы егъаудæр хæрисы 
бынмæ.цы мал ис, уый бацъыртт кæн, уæд ын йæ кæсæгты 
хæссын дæр ничи афæразид!» Уыцы ныхæстæ куыддæр хины- 
мæр дзырдфæци, афтæ йæ галиу къах къуындзихыл скъуырд- 
та æмæ дыууæ кæсдæр æнгуылдзæн сæ пырх акалд. Уымæй 
цалдæр боны размæ та сæ дурмæ бахаста æмæ йын хæлмаг 
уыдысты. Риссаджы æнæуынгæ цыргъ зæрдæйы къуымтæй 
кæцыдаеры фæныхст æмæ лæппу ныккæрзыдта. Иæхи кæмæн 
бабуц кодтаид, æмæ æнæбары, къуылых-къуылых ауад, стæй 
йæ зæрдыл æрбалæууыд: «Дугъысыф хос куы у». Егъаудæр 
цы сыф ссардта, уый арæхстгай æртыдта æмæ йæ фароны хус, 
лыстæг мæцкъорæй йæ риссаг æнгуылдзтыл бабаста. Къах 
къуындзихыл куы скъуырдта, уыйфæстæ йæ зæвæтыл цыд, 
ныр — нал. Дугъысыфмæ, ома, хосы миниуджытæ уыдзæн 
æмæ æнгуылдзтæн ницыуал тæссаг у. 
Дæлæ зæронд Состийы куырой дæр. Ныртæккæ Амырхан 
йе ’рбакомкоммæ ныххæццæ уыдзæн! Уый бын дæр, æвæдза, 
жмзмæлдæй змæлынц кæсæгтæ. Æвзæр къæвдаты заман дон- 
марæн куы атоны, уæд дæ разæй мачи фæуæд — дæ тæскъимæ 
куыройы бынмæ зæгъоргæ кæн! Цъупдзаг куынæ уа, уæддæр 
тæскъæн йæ рæстæмбисы бæрц кæсæгтæн сæ хъомылтæй 
схæодзынæ. Æниу, цас-фæнды уæнт. Кæсагæн йе ’рцахсын у 
диссаг. Æрмæст де ’нгуырыл тъепа куы ныххæца, уæд æй 
кæф макуы схон,— сайæгойы ном дыл аныхæсдзæн. Æмæ 
иугæр де ’ууæнк куы бахæрай, уæд ма дæхицæн кад цæмæй 
скæндзынæ? 
Кæцæйдæр цыма хъис-хъис хъуысы. Кæд ма Амырхан ис- 
ты æмбары, уæд уый хъыбылы хъис-хъис у. Фæлæ кæцæй, 

чердыгæй уа? Бæгъæввад лæппу хъæрырдæм цы хъус фæца- 
рæзта, ууыл нæ баууæндыд æмæ йæм иннæ фездæхт’а. Æдзы- 
нæг байхъуыста æмæ, хъыбылы хъæр кæцæй цыд, уый раир- 
тæста. Раст цыма йæ фарсмæ исчи лæууыд, уыйау дзуры: 
^Хъыбыл у. А> хуыцау, мах куы уаид! Цы рæттæм бацæуынц. 
Цу æмæ сæ афтæмæй ссар!» 
Лæппу цъыхырымæ бацæуын нæ уæнды æмæ æрдузы æн- 
хъæлмæ кæсы. Айдагъ цъыхыры куы уаид, уæд æппындæр ни- 
цæмæй фæтæрсид, фæлæ дзы — астæумæ цъымара. Уым та, 
йæ сыф сæрдасæны хуызæн цыргъ кæмæн у, ахæм хъæз зайы. 
Æнæуи дæр къахы æнгуылдзтыл — хъæдгæмттæ æмæ ма сæ 
ноджы уым дæр ныллыгтæ кæн!.. Цæй, кæдмæ быхсдзæн цъы- 
марайы? Иу афон кæд йæхæдæг зынид. 
Амырхан цъымарайырдæм йæ цæстæнгас сарæзта, 
æнхъæлмæ кæсы. 
Бирæ рæстæг нал рацыд. Лæппуйæ аст-дæс санчъехы дæрд- 
дзæфдæр хъæз фæйнæрдæм фæлдæхын райдыдта. 
- «А-гъа, рацæуы!»—Амырхан фырцымыдисæй йæ цæстытæ 
дæр нал ныкъулы. Тагъддæр æй куы ауынид æмæ сæхион 
куы разынид!.. Цæмæй хæйрæг уыд, хъыбыл æнхъæл цы 
ауындзæн, уымæн, æндæр йæ къахы æнгуылдзты рыст дæр 
æрбайрох кодтаид æмæ ныббындз уыдаид... 
Æлхъиваг дзыгъуыртæрагъ егъау калм—удавæн æрдуз- 
мæ йе ’мбис куы рахæццæ, уæддæр æй лæппу нæма федта — 
нæма йæм фæзынд. Стæй уæд калм йæ сæр бæрзонд систа. 
Æвæццæгæн, алфамбылай ахъахъхъæныны тыххæй. Кæд цы- 
фæнды тыхджын у, уæддæр йæхицæй домбайдæртæ ис æмæ 
уый дæр бынтон æдас никуы вæййы. Уалынмæ дын лæппуйы- 
рдæм йæ сæттинаг сæр куы фæзилид. Æмæ сæр, зæгъгæ, сæр 
уыд! Дæ дыууæ тымбыл къухы кæрæдзиуыл куы авæрай, уæд 
уыйас! Лæппу ма уысмы бæрц афæстиат, зæгъгæ, уæд æй калм 
йæ цæстæнгасæй мидбынаты ныссæдзын кодтаид, æрбалæс- 
таид æм, æмæ дæ балгъитæгыл дæр ахæм калм стыхсæд—галы 
дæр амары! Фæлæ Амырхан зыдта, калммæ тыхджын гипноз 
кæй ис, уый. Кæддæр æй чиныджы бакаст. 
Æваст фæзылд æмæ фæцагайдта, и! Зæххыл ма хæцыдыс- 
ты йæ къæхтæ! Цъыхырытæй бæрзонддæр чи уыд, уыдоны 
сæрты-иу асæррæтт ласта. Æвæдза, уыцы лидзгæ-лидзын æм 
спортивон къамис йæ цæст фæдардта, зæгъгæ, уæд ын згъо- 
рын æмæ гæпп кæнынæй спорты мастеры ном радтаиккой. 
Иæ ных æфсæнвæндаджы станцæмæ сарæзта: станцæ йæм 
7 

хъæуæй хæстæгдæр уыд. 
Уым — адæм, вагæттæ 
æмæ пъаравозты змæлд... 
Кæд æй калм фæсте ссу- 
рынвæнд кæна, уæддæр 
уырдæм нæ бауæнддзæн^ 
Кæддæр йæ хъустыл æр- 
цыд, ахæм егъау калм су- 
раг у, зæгъгæ. Æмæ йæ 
уырныдта, йæ фæдыл 
бафтдзæнис, уый. 
Иæ уæнгæл уыдта 
Амырхан кæлмытæй. 
Хъæды йæ федтаид, бы- 
дыры йыл сæмбæлдаид— 
дунеаллахæй дæр ын æнæ 
амаргæ нæ уыд. Фæлæ 
æрдæбон цы акодтаид? 
Ахæмы æрмæстдæр йæ 
койæ, чиныджы цы ба- 
каст, уымæй зыдта. 
Станцæйы фæзы, фæ- 
сонтæй анцайæн кæуыл 
уыд, ахæм бадæныл, 
лæф-лæфгæнгæ, йæхи 
æруагъта. Тарстхуыз 
æмæ йæ хуыздзыдæй 
фыццагдæр чи ауыдта, 
уыдон ыл амбырд сты. 
Алчи дæр сæ йæ фарс- 
тайы хай æппары. Ахæм 
заман адæм куыд сцъил 
вæййынц, уыйсабитæдæр 
зонынц. 
— Цы кодтай, цы код- 
тай?! 
— Исчи дæ бафхæрд- 
та? 
— Кæд йæ зæрдæ, 
кæнæ дзы æндæр исты 
риссы? 

— Ахсæны кæлмытæ йæм ма уæд? 
— Сдзур-ма нæм исты, Амырхан,— хорз æй чи зыдта, 
уыдонæй йæм иу чидæр хаты.— Кæд дын, мыййаг, феххуыс 
хъæуы? Зæгъ-ма нын, цы кодтай, уый. 
Лæппуйæн йæхи зæрды дæр уыдис исты зæгъын, фæлæ йæ 
дзыхы ныхас нал бадт. Ноджы йæ зæрдæйы гуыпп-гуыпп нæ- 
ма фенцаддæр; йе ’муд нæма æрцыд; калм цыма ныр дæр ма 
йæ разы ис, хъæз фæлдæхы æмæ фæлдæхы, æнæрай фæуа. 
Бынтон æрæджиау Амырханы бон бацис дыууæ ныхасы 
зæгъын: 
— Калмæй фæтарстæн. 
— Æмæ уагæры цавæр уыд?— афарста йæ йæ карæн лæп- 
путæй иу чидæр.— Калмæй куы никуы фæтарстæ, Амырхан? 
Цымыдис адæм дзыххæлиутæй æрхъула сты Амырханы 
алыварс. Кæмæн сæ куыд æнтыст, афтæ ивæзта йæ къубал, 
кæд æй æз дæр фенин, кæд æм æз дæр бакæсин, зæгъгæ. 
Кæддæриддæр куыд вæййы, афтæ та ныр дæр: къæйныхдæртæ, 
æххуыс бахъуыд, зæгъгæ, уæд къуылымпыйы хос чи вæййы, 
уыдон размæ бабырстой. Тпуй-налат сын куы зæгъай, уæддæр 
сæ цæст нæ фæныкъулдзысты æмæ нæ аздæхдзысты. 
Фæлæ иу гуыппырсар лæппулæг фæрсырдыгæй дзурын куы 
райдыдта, уæд адæм иууылдæр уыйырдæм фездæхтысты æмæ 
йæм лæмбынæгæй æрыхъуыстой. 
— Æз уын радзурдзынæн, уыцы калмы хабар куыддæрид- 
дæр уыд, афтæ,— зæгъы лæппулæг.— Цæвиттон, калмæн йæ 
хъуыддаг афтæ у æмæ, кæс-ма: иу секунд дæр ахстæй нæ фæ- 
разы... Гъемæ, иу ныхасæй... 
— Цæй-ма, кæд дзурыс, уæд дзур, стæй уæд смыхъ-смыхъ 
кæн!— чидæр æм нал фæлæууыд. Иннæ ма йыл афтыдта: 
— Æмæ дын цы мæнг зæгъы, цы? Кæд нын дæ зæрды ис- 
ты зæгъын ис, уæд æй цыбырæй радзур, æндæр нын зоологийы 
урок цы сарæзтай! Дæлæ лæппуйыл цы фыд æрцыд, алкæйы 
дæр уый базонын фæнды. 
Ахæм æргом ныхæстæ, æвæццæгæн, къодахмæ дæр ба- 
хъардтаиккой, æмæ фæстагмæ лæппулæджы дзыхæй рабæрæг 
калмы хабар. Дзæуджыхъæумæ, дам, æй зоопаркимæ сластой 
æмæ куыддæр æгъдауæй ралыгъд. Куыддæр, зæгъгæ, ком- 
хæлиу цæстдарджыты аххосæй. Иуыл адæм æй, æвæццæгæн, 
нæма фехъуыстой, фæлæ хицауад амынд радта: «Цæмæй ма- 
цы бæллæхтæ сараза, уый тыххæй хъуамæ цуанæттæ сæ 
гæрзтæ сифтындзой æмæ йæ æвæстиатæй амарой». 
9 

Амырхан сæ хæдзармæ æрыздæхт изæрырдæм. Сæ дзæргъы 
æд хъыбылтæ сæхимæ баййæфта. Тæгæнайы сын æнтыд конд 
уыд æмæ уый цурæй сæ цъæм-цъæм цыд. Цалдæр хъыбылы 
дзы тæгæнамæ дæр ныххызтысты. Дзæргъ сæ йæ бырынкъæй 
раппары, уыдон та ногæй батæррæст ласынц. Хъазтæ, бабыз- 
тæ æмæ кæрчытæ дæр æнтыдæй фæйнæ комдзаджы фелвасы- 
ныл архайынц, фæлæ дзæргъæй æдас не сты — фæкъæпп сæм 
кæндзæн. Ногзадæй стонг бирæгъ фесты. 
Иуахæмы та дын хæринагæй æфсис нал зыдта, бабызы 
цъиуты рауыгъта æмæ сæ, уыцы æнæууылдтытæй аныхъуырд- 
та. Амырхан хорзау нæ фæци: цы зæгъдзæн йæ мад æмæ 
йæ фыдæн? 
Мадæл бабыз, æррайау, кæрты къуымты зилы. Хъарæг 
кæнын нæ зоны, фæлæ уæддæр йæ сонт хъæртæ зæрдæ 
къахынц. Уыйбæрц цотæй дын иу дæр мауалуæд! Иæ бæсты 
Амырханы цæстытæ доны разылдысты. «Цæмæн ын бахордтай 
йæ сывæллæтты?!—сдзырдта.— Дæхиуæтты цæуылнæ хæ- 
рыс?» 
Ехх, цы митæ йын акæнид, фæлæ куыдæй? Æрыгон ма 
уыд Амырхан æмæ фыдæлтæй баззайгæ ирон æмбисонд нæма 
зыдта: «Хуыйы фарсыл дур куы ныццæвай, уый хъус йæхи 
ныккодта». 
Дуары фæстæ, къуымы — Сослæмбеджы бæрз лæдзæг. 
Амырхан æй райста. Иæ къахфындзтыл йæхи æввахс байста 
æмæ ныр дзæргъы синтæн иу ныуудайа, зæгъгæ, афтæ мæн- 
гард хуы ныххуыррытт ласта æмæскъæтмæныббындз. «Хорз, 
хорз,— хинымæр дзуры Амырхан,— уырдыгæй дæ æддæмæ 
нал хъæудзæн?» 
Дыууæ кауы æхсæнты скъæтæй иунæг нарæг рацæуæн уыд. 
Хуы хæрдмæ скæсынмæ нæ арæхсы, уый Амырхан хорз зьщта: 
йæ даргъ, фæтæн хъустæ йæ цæстытыл æрхауынц. Лæппу кауы 
сæрмæ куы схиза, уæд æй йæ фæлдæхт хъусты бынæй нæ 
фендзæн. Уæззаугомау дур бацагуырдта æмæ уыимæ кауы 
сæрмæ схызт. Бæхбадт кæны æмæ гæппæввонгæй æнхъæлмæ 
кæсы. Иу рæстæдЖы скъæты дуарæй йæ бырынкъ разынд. 
Чысыл куы рауад, уæд æрлæууыд. Байхъуыста. Æвзидæг æм 
нæй, уый куы бамбæрста, уæд рараст. Цы ранмæ йын бахъа- 
ва? Кæм ын риссагдæр у? Цæй, кæм-фæнды уæд, æрмæстдæр 
лæппуйæн йæ маст иучысыл ссæуæд. Куыддæр дзæргъ йæ 
бынмæ рахæццæ, афтæ йыл дур æруагъта.' Бæргæ, йе рагъ 
ын куы аргъæвтаид, фæлæ уæззау дур хуыйæн йæ дыууæ 
10 

хьусы астæу сæмбæлд. Æваст фæхъил æмæ йæ гæндзæхтæ 
цæгъды. Кæд ма йæ бабызы лæппынтæ ахæрын бафæнда! 
Къуындæджы кæй фæхонынц, уым бахауд Амырхан. Ба- 
бызтæ йæ ахсæны, афтæмæй ма хуы дæр ныххæдмæл уыдзæн. 
Иæ рахиз къухы æнгуылдзтыл дæндагæй фæхæцы, ныр цы 
æрхъуыдычындæуа, зæгъгæ. Уæд та сæм сæ сыхы лæгтаей 
исчи куы æрбауаид. Куынæ фæхъæуынц, уæд сæм кæрæдзи- 
йы фæдыл скуыси вæййынц, ныр сæ иу зынæг нал ис. 
Амырхан дзæргъыл цалдæр хъæры скодта æмæ йæ бына- 
тæй куынæ змæлыд, уæд сæ сыхæгтæм азгъордта. Кауы 
зыхъхъыртæй фыццагдæр кæй ауыдта, уымæ дзуры: 
— Нæ хуы цыдæр кæны æмæ ма нын æй фен. 
Хæдзары хицау — къæсхуыртæ, ацæргæ адæимаг — æвæц- 
цæгæн, хинымæр сдзырдта: «Æмæ уын æз хъомты дохтыр, 
мыййаг, дæн, æви цы?» Бæрæг дæр уымæн ницы дзуапп лæ- 
вæрдта дзæвгар рæстæджы дæргъы. 
— Уæ дзæргъ ма уæд?—загъта æрæджиау. 
— о. 
— Æнæбайрайгæ дзы скæнут: айфыццаг нын нæ карчы 
рацахста æмæ йæ æд бумбулитæ ахордта. Хъуамæ, гъе уый 
базыры систæ йæ тæнты ныссагъдысты æмæ ныр куы фæхæф 
кодтой уæд æррынчын? — рацæйцæугæйæ дзуры сыхаг 
лæг. 
Фæлæ сыхаг лæг цæмæ хъавыд, уымæй йын ницы рауад. 
Цалынмæ уыдон цыдысты, уæдмæ ма дзæргъ гоны сæрæй 
луырхы дурын дæр раппæрста. Зæхх смал ис æмæ йæ йæ хъы- 
•былтимæ хуырх цъиргæ æрбаййæфтой. Гуымбылтæ ма сын 
хæрд дæр фесты. 
Амырхан ма йæ хъиладзагъдæй йæ разæй бæргæ айста, 
фæлæ уымæй дурыны сæстытæ нал баныхæстысты. Уæддæр 
йæ зæрдæйæн чысыл фенцондæр. 
— Хуыцаустæн, æз ахæм æнæхайыры фосы мæ кæрты æр- 
лæууын дæр нæ бауадзин!—загъта сыхаг лæг æмæ йæ хæ- 
дзармæ афардæг. 
Изæрырдæм Сослæмбег куы æрбацыд, уæд уый та Амыр- 
ханимæ загъд-замана самадта. Æвæццæгæн та, дам, лæппу- 
тимæ хъазыныл фæдæ æмæ хæдзар дзæгъæл ныууагътай. Иæ 
.ныхасы хъæд ахæм уыд, цыма йæ æцæгæйдæр дзæгъæлæй 
бирæ хæттыты ныууагъта. 
— Карк, мыййаг у, æви гоны сæр хуырхы дурын куыдæй 
•ссардта?! Уæ, уынджы баззайат æмæ уæ змæлæг дæр мауал 
11 

уа, кæд сымах хæдзарсафджытæ стут, уæд!—дзырдта знæ- 
тæй фыд. 
Æвæццæгæн æмæ уыцы æнæрайы фос нæ уыд, зæгъгæ, 
уæд Амырханмæ уайдзæфы ныхас никуы æрхаудтаид. Истæ- 
мæй фæзылынджын, уæд æрмæстдæр сæ дзæргъы тыххæй. 
Исты бæллæхы бахауд, уæддæр та уый аххосæй. Гъер абон 
уый куынæ уыдаид, уæд æй цы гуыбынниз тылдта быдыры. 
цъыхырыты? 
Сæхимæ куы бацыд, уæд сарайы ныллæг даргъ бандоныл 
æрбадт æмæ йæхимæ хъусыныл фæци. Мад уынаг æмæ æм- 
бараг кæм нæ у æмæ йæм уайтагъддæр фæкомкоммæ. Æдзы- 
нæг æм бакаст, стæй йæ афарста: 
— Цы кæныс, цы, мæ къона? Исты дæ риссы? 
Лæппу ницыма дзуры. 
— Æви дæ исчи бафхæрдта?— фæрсы та мад, хæстæгдæр 
æм бацыд, афтæмæй. 
Уæдмæ сæм Сослæмбег дæр сарайы æддаг кæронæй 
æрбаввахс. Хæбæцц æрлæууыд æмæ дын йе ’фсинмæ здæх- 
тæй афтæ: 
—Тъер та кæмдæр кæсагдзуан кодта. Дзæргъы æрбаздæх- 
та, йæхæдæг та, æвæццæгæн, мæсчъыдоны ныббырыд æмæ йæ 
тæскъæй фæрсыгъта. Хуыцаустæн дын зæгъын, уым уыд! Æмæ 
йыл калм та куыннæ хæцы?! Кæд ныхъхъуыдты уадзид. 
Ныр Амырхан æнæ исты зæгъгæ нал фæлæууыд: 
— Æниу мыл нæ фæцæйхæцыд? 
— Гъе! Нæ зæгъын?— фæтагъд кодта Сослæмбег. 
— Дæ-дæ-дæй! Хуыцау ма зæгъæд!—тарстхуызæй зæгъы 
мад.— Гъемæ нæ цæмæн хъæуынц уыцы кæсæгтæ? Ныууадз, 
мауал хиз донмæ, цалынмæ дыл ницы бæллæх æрцыд, уæдмæ. 
— Æмæ мыл исты доны фæцæйхæцыд? 
— Уæдæ, мæ къона? Уырыл? 
Амырхан хабар сæрæй бынмæ куы дзырдта, уæд мады 
цæстытæ джихæй-джихдæр кодтой. Иæ къухтæ йæ дæлæрмт- 
ты уыдысты æмæ йын фырдисæй æрхаудысты. Сослæмбеджы 
къухы тамако фæздæг кодта, фæлæ дзы ферох, цалынмæ йын 
йе ’нгуылдзтæ асыгъта, уæдмæ. 
«Уалынмæ дын æрдузмæ рахылд æмæ йæ сæр систа...»Мад. 
уыцы ныхæстæ куы айхъуыста, уæд та, æрдæбоны хуызæн, 
афтæ фæкодта: 
— Дæ-дæ-дæй! Уый кæд уыд, уæд æрмæстдæр залиаг 
калм. Æмæ йын лæгты дзуар, урс бæхыл бадгæйæ, йæ сæр 
12 

куы акъуырдта, уæд ма кæцæй равзæрд?.. Æниу æй кæдæм 
æрвыстай, уæртæ лæг, ас адæмæй дæр зæронд куыройырдæм 
æдасæй куы ничи уæнды, уæд уый нырма сывæллон куы 
хуины... Уыгъалыхъон, дам-иу уыцы куыройы нучы ауагъта 
йæхи æмæ-иу бирæгъ дæр уым фестад. Дæ-дæ-дæй, усбирæгъ 
нал ис зæгъынц, фæлæ йыл, мыййаг, куы фембæлдаид, уæд 
æй нæ акъабæзтæ кодтаид. Уæртæ, дам, йедты фысты кæд- 
дæр æнæхъæн дзугæй куы ныццагъта, уæд ын сывæллоны 
аныхъуырын цас диссаг уыдаид? 
Сослæмбеджы фындзæй æмыр худты чъепс рахауд. 
— Ау, уыцы ныхъуырагæй ма хъæуы цæрджытæй иу змæ- 
лæг дæр куыд ныууагъта?! — афарста хæдзары хицау. 
— Дæумæ худæгау кæсы, фæлæ йæ чи зыдта, уыдон дзы 
сæхи тынг хъахъхъæдтой. 
— Уæдæ, уæдæ: ныр дæр ма сæ зыр-зыр цæуы. 
— Бæгуыдæр хъахъхъæнынц... 
— Мæнæ стыр диссаг: бирæгъы уын æмæ йæ ма амар? 
— О, амар æй æмæ фæтуджджын уай! 
Сослæмбегмæ, æвæццæгæн, хорз фæкаст æмæ Косеры 
къахта ’мæ къахта. Уый та йын йæ ныхæсты æцæгмæ æм- 
бæрста. Фыд хъазгæ кæй кæны, уый Амырхан бафиппайдта 
æмæ-иу мидбылты бахудт. Фæлæ, кæд мидбылты худтис, 
уæддæр мады фарс уыди: æдылы дзы цы сарæзта Сослæм- 
бег? 
— Æ, дæ сæр дын рачындæуа, кæд дæ цытæ фæуырны!— 
фæстагмæ хатдзæг скодта Сослæмбег.— Уыдон иууылдæр 
гæды ныхæстæ уыдысты. Фæливæнтæ! 
Уæддæр Косер нæ саст: 
— Не сты нæ, мысæггæгтæ. Иу адæймаг мæнг ныхас ра- 
кæнæд фæлæ иуыл адæм гæдытæ куыд дзурдзысты? Усби- 
рæгътæ, хæйрæджытæ, куырысдзаутæ... Алцы дæр, дам, уыд. 
Амырхан зæрæдты зæронд ныхæстæй куы рахъыг, уæд чи- 
ныг кæсынмæ ацыд. Ныртæккæ сын каникултæ ис, фæлæ йæ 
иу чиныг йæхиуыл сбаста æмæ йæ цух нал уадзы. Ма йæ 
хъыгдар, зæгъгæ, уæд æй кæсид æмæ кæсид. Чиныгæн йе 
’ддаг цъарыл фыст: «Радиоуарзæг». Фыццаг уал æй иу къорд 
касты бакæндзæн, стæй уæд уым куыд амонынц, уымæ гæсгæ 
радиоисæн араздзæн. Цы не ’мбара, уый йын-иу ахуыргæнæг 
бацамондзæн. Гъер кæд Косер йæ ныхас нæ фæсайа, уæд ын- 
иу Сослæмбеджы сусæгæй радиоисæны хæйттæ æлхæнынмæ 
лыстæг æхца авæрдзæн. 
13 

Косер дæр, æвæдза, æхцайыл Сослæмбегæй рæдаудæр нæу. 
Æнæзивæгæй дын суари дæр ма авæра! Тетрæдтæ балхæнын- 
мæ дзы дыууæ-æртæ абазийы куы фæкуры, уæд та йын афтæ 
фæкæны: 
— Цавæр у, паддзахы заманы писыртæй фæдæ, æви сæ 
куыд тагъд афыссыс?! 
Æмæ Амырхан дæр цæттæ вæййы афæрсынмæ: 
— Уæдæ-иу Аннæ Мйхайловнæ йæ лæппуйæн афтæтæ 
куынæ дзырдта. 
— Аннæ Михайловнæйæн, дæ рынтæ, йæ арм амыдта æмæ 
нæ дзырдта, фæлæ æз мæ къухтæм дæр æмхасæнтæ кæнын. 
Фарон сæрд сын сæ кæройнаг уаты Аннæ Михайловнæ йæ 
лæппуимæ фатеры ацард. Цавæр горæтæй стут, зæгъгæ, сæ 
фæрсæг нæ фæци, фæлæ сæхи Сыбырæй хуыдтой. Иры хæхтæ, 
дам, æппæт дунейыл дæр хъуыстгонд кæм не сты æмæ, дам, 
уыдон фенынмæ рагæй бæллыдыстæм. 
— Гъы, æмæ уæ зæрдæмæ бацыдысты?—Аннæ Михай- 
ловнæйы афарста Косер. 
— Искуы-ма нæ. Уыдонмæ кæсынæй адæймаджы цæст 
никуы бафсæст æмæ нæ бафсæддзæн... Цы амондджын сты ам 
чи цæры, уыцы адæм!.. Айдагъ йæ сатæг уæлдæф дæр бирæйы 
аргъ у. 
Косер хинымæр афтæ: «Цы ’нахуыр ныхæстæ кæны... Хæх- 
тæм кæсын цас амондджын хъуыддаг у? Къæдзæхтæ æмæ 
цъититæ йедтæмæ ма исты сты?» Стæй, кæд уырыссагау дзу- 
рынмæ мæнæ-мæнæ дæсны нæ уыдис, уæддæр йæ зæгъинаг 
бамбарын кæнынмæ æвзæр нæ сарæхст: 
— Хæхтæ æмæ къæдзæхтæ дæр хорз сты,, фæлæ баппа та 
быдыры зайы. Уый куынæ уа, мæ хæдзар, уæд дæ хæхтæм 
кæсынмæ нал æвдæлдзæн. Баппа надо, баппа! Хлеб! Хæх- 
бæсты иуыл хорз куы уаид, уæд дзы нæ фыдæлтæ. сæ мæгуы- 
ры хъистæ нæ хордтаиккой. 
Аннæ Михайловнæ фыццаг бахудт, стæй æваст фендæр- 
хуызон æмæ афтæ: 
— Раст дзурыс, Косер, фæлæ уæддæр махмæ диссаг кæ- 
сынц. Махмæ дæр ис хæхтæ, фæлæ ахæмтæ не сты... Мæ-гъа, 
фæлæ хъуамæ сымахмæ та мах бæстæ зæрдæмæдзæугæдæр 
фæкæсид. 
Фатеры бадæг сылгоймаг-иу кæд йæ лæппуйы тезгъо кæ- 
нынмæ тыххæй йемæ ахуыдта, уæд хорз,— йæ къах æй ни- 
чердæм хаста. Иæ мад-иу кæуыны онг сси. Дзырдта йын: 
14 

— Ардæм ма агъуысты бадынмæ ссыдыстæм? Æмæ нæ 
уæд нæхимæ бадын чи нæ уагъта? Ныхъхъуыдты уал уадз 
дæ радиоисæн, куы аздæхæм, уæд та йыл архайдзынæ. 
Борик дæр Амырханау фыццаг бакастæй мадзура лæппу 
уыд. Æрмæстдæр-иу мадæн афтæ бакодта: «Охх, мамæ, гъер 
мæ цæмæн хъыгдарыс?.. Æз дæ куынæ хъыгдарын». Æмæ-иу 
уæддæр бакоммæ каст. Фæлæ та йæм иуахæмы Аннæ Михай- 
ловнæ куы- бауырдыг, уæд ын афтæ: «Мамæ, Амырханы дæр, 
радиоисæн куыд аразгæ у, уый базонын фæнды. Уадз-ма нæ, 
æмæ иумæ архайæм. Афтæ мын нæ дзырдтай, тагъд нæхимæ 
цæуæм, зæгъгæ?» 
Мах джихæй аззад. Æрæджиаугомау сдзырдта: «А-а! Гъе- 
мæ хорз, хорз. Ныронг дæр мын афтæ загътаис. Æз исты уæ 
ныхмæ дæн». 
Бориччы алы фезмæлдмæ дæр тынг цымыдисæй каст 
Амырхан. Цытæ æмæ куыд архайдта, уыдон йæ зæрдыл куы 
бадаридъуæд уыйфæстæ кæд йæхæдæг дæр сарæхсид. Тынг 
æм хæлæг кодта. Æмæ кæд ницы дзырдта, уæддæр æй, æвæц- 
цæгæн, Борик бамбæрста. Фæлæ уый дæр ницы дзырдта, не 
’ппæлыд йæхйцæй. Æрмæст-иу хъуыддагхуызæй Амырханæн 
исты ацамыдта: 
— Ацы тел уæртæ ууылты алас æмæ йæ мæнæ уым чысыл 
афидар кæн. Уыйфæстæ йæ къалайæ баныхасдзыстæм. Ны- 
хасын дæр дын бацамондзынæн. Æнцон у. Иу хатт æй куы 
фенай, уæд дæ æндæр нæ хъæуы. Æрмæст тагъд ма кæн. 
Лыстæг куыстытæ дзы ис æмæ раст куынæ рауайой, уæд фы- 
дæбæттæ фæдзæгъæл уыдзысты. 
Борик йæ радиоисæн йемæ æрдæгкондæй сласта. Мад ын 
æй, чи зоны, нæ рауагътаид. Æнæуи дæр, дам, нæм бирæ 
хæссинæгтæ куы ис, уæд ма уый та кæдæм хæссыс? Фæлæ 
лæппу æнæ уымæй нæ куымдта. 
Конд æй куы фæцис æмæ куы сдзырдта, уæд Амырханмæ 
диссаг куыннæ фæкастаид. Бориччы цур йæхимæ ницыуал 
каст. Фæлæ горæт тынгдæр ныккадджын йæ цæсты. Борик 
уым цæры. «Æвæццæгæн,— дзырдта хинымæр,— горæтаг 
лæппутæ иууылдæр ахæм къухарæхст сты». Фæндыдис æй, 
стæй æнхъæлмæ дæр каст, куы мын æй ныууадзид, зæгъгæ. 
Уый фыццаг, стæй ахъуыды кодта: «Цæмæн?Тыххæй мын æй 
куы дæттид, уæддæр мæ ницæмæн хъæуы. Æз мæхæдæг кæд 
нæ саразон, уæд фендзыстæм». 
Борик æмæ йæ мад Амырхантæм мæй дæр æххæст нæ 
15 

фесты, фæлæ дыууæ лæппуйы кæрæдзиуыл афтæ сахуыр сты 
æмæ æфсымæртæй цы кæныс! 
— Цæй, Амырхан, хæрзбон... Писмотæ-иу фысс,—дзырдта 
Ьорик, фысымты лæппуйæн хъæбыс кæнгæйæ. 
— Хорз... Ды дæр-иу...— Амырханы зæрдæ суынгæг æмæ 
«фысс», зæгъгæ, сдзурын дæр нал бафæрæзта. 
Уыдонмæ кæсгæйæ мадæлтæн дæр сæ цæстытæ доны ра- 
зылдысты. 
2 
Æфсæнвæндаджы станцæйы æрхæц-схæцæй цы лæппулæг 
дзырдта, уый ныхæстæ æцæг рауадысты. Дыккаг бон хъæу- 
советы сæрдар иуæн дæр «цу-ма» нæ загъта, афтæмæй хъæу- 
бæстæйы цуанонæй кæйдæриддæр зыдта, уыдоныл йæхæдæг 
саргъыбæхыл æрзылд. Фæдисы хъуыддаг уыд æмæ йæхицæй 
дарддæр никæуыл баууæндыд. Ехсы хъæдæй Сослæмбегмæ 
дæр дуар бахоста. Хæдзары хицау æм йæхæдæг ракаст. Хабар 
ын куы бамбарын кодта, уæд ын афтæ: 
— Дæ хорзæхæй, Сослæмбег, ма фæзивæг кæн. Цуанæттæ 
иугуырæй дæр цæуынц, æмæ ды дæр дæхи арæвдз кæн. Ау, 
цуанон дæр куы дæ æмæ партизан дæр куы уыдтæ, уæд адæ- 
мæй фæсте куыд баззайдзынæ?! Гъе уый знаг у æмæ йæ 
ныммарын хъæуы. 
— Уæу-уа, уый та мæм куыд хатыс, Сæхæм?—зæгъы 
хæдзары хицау, йæ къухтæ фæйнæрдæм фæпæлæхсар кæн- 
гæйæ.— Иугæр ды зæгъыс, уæд ма хъуамæ мах радзур-ба- 
дзуртыл схæцæм? Æз ныртæккæ дæр арæвдз уыдзынæн æмæ 
цæуын... Фæлæ, ай джиауыр, гъе, цы хуыцау нæм æй æрхаста 
уыцы емынæйы та? 
Сослæмбег цуанæттæн сæ дæсныдæртыл нымад нæ уыд 
хъæуы мидæг. Æмæ, раст зæгъын хъæуы, арæх дæр нæ цыдис 
цуаны. Иæхимæ та афтæ каст, цыма сæ хъæуы цуанæттæй се 
’гасæй дæр дæсныдæр у. Тынг рæстдзæф уыд æмæ, æвæццæ-. 
гæн, æрмæстдæр уый тыххæй. Фæлæ ма уымæй уæлдай цуа- 
ноны бирæ цыдæртæ зонын хъæуы. 
Иугæр сæм хицауад фæдисмæ фæсидтис, уæд цуанæттæй 
алчидæр фесгуыхыныл архайдзæн. Фадат куы уа, уæд цæуыл- 
нæ! Æмæ Сослæмбег та кæмæй æнæлæгдæр у? Уый удæгасæй 
цæмæн хъуамæ раппæлой æндæр искæмæй? Амырханы дæр 
йемæ акæндзæн æмæ, лæппу калмы кæм федта, уый йын ба- 
16 

цамондзæн. Иннæ цуанæттæ куырмæджыты зилæнт. Уый йæ 
фæд-йæ фæд ацæудзæн æмæ, сар йæ къона кæны, искуы йыл 
æмбæлдзæн. Иугæр ыл йæ цæст æрхæцæд, æндæр дзы лыс- 
тæг сыхырна сараздзæн дыууæхæтæлон цуанон топпы нæмгуы- 
тæй. Уадз æмæ лæппу дæр йæхæдæг æвдисæн уа, хæрынмæ йæ 
чи хъавыд, уымæй йын йæ фыд йæ гАаст куыд райста, уымæн. 
Уæвгæ алкæйы зæрдæйы дæр хæйрæг æмбæхст ис æмæ 
йын, цу, бамбар йæ хъуыдытæ. Фæлæ афтæ дзурын дæр гæды 
ныхас уыдзæн. Чи цæуыл фæхъуыды кæны, уымæн раиртасæн 
ис. Æрмæстдæр æм арæхсын хъæуы. Амырхан’ дæр сæ не 
’мбаргæтæй нæу æмæ зыдта, йæ фыд æй йемæ цæмæн хоны, 
уый,—ныфсджындæр, тыхджындæр уыдзæн. Цæмæй? Амыр- 
ханы йæ фарсмæ кæй уындзæн, уымæй? Нæ. Уæдæмæ æмба- 
лимæ чидæриддæр уæндондæр вæййы. Иннæмæйта Сослæмбе- 
гæн бацамондзæн, кæм æмæ цы федта, уыдæттæ. Æмæ иугæр 
калмæн йæ фæд куы ссарой, уæд йæ фæд-йæ фæд ацæудзы- 
сты. Кæд цы-фæнды егъау у, уæддæр хилæг æмæ хилæг. Ис- 
ты йыл къæхтæ, мыййаг, куынæ ис... Ноджы ма кæд йæхи 
хæринагæй бафсæста, уæд, æвæццæгæн, тымбыл тыхтæй искуы 
хуыссы æмæ къуыри дæр уыцы иу ранæй нæ фезмæлдзæн. 
Фæлæ фыд æмæ фырт калмæн йæ фæд-йæ фæд куы ауа- 
дысты, уæд, Сослæмбег куыд æнхъæл уыд, афтæ нæ рауадис 
хъуыддаг. Хъахъхъæнгæ цæуынц æмæ цæуынц. Фæд сæ дард- 
дæрæй-дарддæр сайы. Бабыз доны куыд ленк кæны, калм аф- 
тæ тырны размæ. Æфсæстæй та æмбæхст ран бадын уарзы. 
Уымæн фæзæгъынц: цавæр у, калмы гуыбын дын ис, æви 
дыккаг бон иу къæбæр уæддæр цæуылнæ бахæрыс? 
Амырхан æнæуи мадзура у, фæлæ ахæм хъуыддаджы фæ- 
дыл куынæ цыдаиккой, уæд-иу истæмæй уæддæр афарстаид 
Сослæмбеджы. Ныртæккæ дæр йæ фыццаг фарста йе ’вза- 
гыл бады: «Гъер ацы цъыхырытæ æмæ къудзитæ цæмæн 
хъæуынц? Уыйбæсты сæ æд бындзæфхæдтæ сæфтау æмæ ам 
хуым бакæн, уæд хуыздæр нæ уаид? Цас хуымтæ дзы уаид! 
Цæст сыл не ’ххæссид...» Фæлæ йæ дзыхыл ныххæцыд æмæ ни- 
цæмæй фæрсы. Уымæн æмæ, ныхæстæ кæнгæйæ, калмы куынæ 
феной. Æнæнхъæлæджы сыл йæхи куы æрбаскъæра æмæ бæп- 
пуйæн цуанон топп йæ къухты ифтыгъдæй куы баззайа. Ком- 
коммæ йæм куы фæкæса, уæд фехсынмæ нал сарæхсдзæн. 
Æмæ тынгдæр йæ фыдæн тæрсы, æндæр та йæхæдæг алндз- 
дзæн. 
Сослæмбег та хинымæр дзырдта: «Уæуу, дæлзæхх фæуай, 
2 Мадэура лæппу 
1? 

кæд цы фæдæ!» Æмæ йæм æваст æндæр хъуыды февзæрд: 
«Хуыцаустæн, исчи йæ мæ разæй мардзæн æмæ ма уæд ’мæ 
къæхты фыдæбон та цæуыл у? Лæппуйы дæр ма хурхæй ма- 
рын... Уæллæй, мæ разæй йыл мачи фембæлæд, æндæр ын 
ауадзæн нæй уыцы джиауыры мыггагæн». 
Исты хуызы йын куы бантысид йæ фехсын. Хицауад дзы 
æнæмæнг раппæлдзысты. Хъуамæ ма йын æхцайы лæвар 
дæр раттой. Æмæ уыдæттæ дæр хорз сты, фæлæ дæсны цуано- 
нæй йæ ном айхъуысид. Тынгдæр уымæ тырныдта Сослæмбег. 
Цуанон гæды ныхæстæ дзураг у, фæлæ ацы хъуыддаджы аса- 
йæн дæр нæй. 
Цъыхырытæ æмæ къутæрджыны Амырхан уæлдай арæхст- 
дæрæй æвæрдта йæ къах: хус пыхсытæ дзы къæхты бын арæх 
фæвæййы æмæ йын уыдон къæрццытæй йæ хъæр куынæ 
фехъуса. 
— Каес-ма, дæ хорзæхæй, уыгæрдæнты фæцæуы йæ фæд!— 
нæудзарммæ æдзынæг кæсгæйæ зæгъы фыд.— Ирвæздзæн! 
Хуыцаустæн, ирвæздзæн мын! Иугæр кæд уыгæрдæнты абы- 
рыд æмæ æрхытæм ныххызт, уæд æй цу æмæ агур уым... Уæл- 
лæй, уыцы дзедырæгджынты йæ хæйрæг дæр нал ссардзæнис. 
Цом, цом тагъддæр! Нæ амонд у æмæ иннæ цуанæттæй ничи 
зыны, æвæццæгæн, æндæр кæмдæрты хæтынц, Сæхæм куыд 
дзырдта, афтæмæй кæй къалатийæ ралыгъд, уыдон дæр æй 
цалдæрæй агурынц. 
— Æмæ йæ кæд ныммардтой, бæппу, уæд та?—цæугæ- 
цæуын афарста Амырхан. 
Фыдницы сдзырдта. Ахъуыды кодта: «Каед, æцæг искæуыл- 
ты йæ размæ фесты, уæд ма йæм мæнмæ кастысты?» Фæлæ 
йæ нæ уырныдта. 
Бонæй бирæ нал ис. Хур хæхты цъуппытæм æрхæстæг. 
Амырхан уыцы цъуппытæй иуæй куы сæвнæлдтаид, уæд æй 
æристаид. Чысыл æй асыгътаид, фæлæ йæ къухтæ цъитийыл 
ауазал кодтаид æмæ йын ницы уыдаид. Афтæ тæвд куы уаид, 
уæд-иу, цы мигъты фæныгъуылы, уыдон атаиккой. Дæлæ 
дардæй, хуымты астæуæй, зыны зæхгæс. Иæ фæлгæсæнмæ 
схызт æмæ уырдыгæй йæ зарын хъуысы. Æвæццæгæн, тынг 
хъæрæй зары. Цы йыл æрцыд? Цæуыл йæ хъæлæс фады? Ам 
нæдæи, уыйæнхъæл мачи уæд, зæгъгæ, кæд æмбарын кæиы. 
Каемдæр трактор уæззау цыдæр ласы æмæ фырхæстæй нæты. 
Мæргътæ боны æнуды баулаефыдысты æмæ ныр уæлдæфы 
дъазынц, зарынц... Кæцæйдæр дыууæ гæрахы фæцыд. Бæл- 
18 

вырд кæцæй æмæ чердыгæй, уымæн Сослæмбег ницы раир- 
тæста. Хинымæр та сдзырдта: «Ау, мæ фыдæбон фæдзæгъæл? 
Агуыпп æй ластаиккой?» Йæ цыд фæтагъддæр кодта. Амыр- 
хан йæ фæстæ згъоры. 
Æрхытæ дæр дард нал сты. Ныртæккæ сæм бахæццæ 
уыдзысты. Уæрцц стахт æмæ Амырхан уымæ кæсыныл куы 
фæци, уæд мæлдзыджыты губаккыл фæкалдис æмæ разырдæм 
акъуыбылец кйдта. Ницы ныццавта. Æваст йæ къæхтыл 
алæууыд. Уæддæр æм Сослæмбег фæстæрдæм фæзылд: 
— Æ, йæ бындар макуы фæуа, æз дæ разæй куы цæуын 
æмæ куынæ кæлын, уæд ды кæм ссарыс уыцы къахскъуы- 
рæнты?! 
— Мæнæ губаккыл... 
Сослæмбег размæ йæ цыды кой кæны, фæлæ ма уæддæр 
й’æ хъуыр-хъуырыл афтыдта: 
— Губакк!.. Уый хуымæтæджы губакк нæу, фæлæ мæл- 
дзыджытæн иумæйаг хæдзар. 
Уæлбылты уæрдонвæндаг цæуы æмæ ууыл нæлгоймаг 
æмæ сылгоймаг згъорæгау суайынц. Дæрддзæф ма куы уы- 
дысты, уæд Сослæмбегмæ афтæ фæкаст, цыма хъæумæ 
тындзынц. Уалынмæ дын æваст фæндагæй æрхы былмæ фæ- 
зылдысты. Куыд æм хæстæгдæр кодтой, афтæ сæ цыд фæса- 
бырдæр, гуыбыртæй хъуызын райдыдтой. Былмæ куы бахæц- 
цæ сты, уæд бынмæ ныккастысты. Нæлгоймаг йæ дзыппæй 
цыдæр фелвæста æмæ рахиз къухæй фæхъавыд. Сылгоймаг 
фæстæмæ фæкаст æмæ уыцы æваст армы уæлтъæпæнæй 
лæджы фарс бакъуырдта. Уый дæр фездæхт æмæ йæ къух 
фæстæмæ йæ дзыппы фæцавта. 
Сослæмбеджы цæст уыцы лыстæг митыл кæм æрхæцы- 
даид—адæймæгтыл нæ цуан кодта. Фæлæ Амырхан цыргъ- 
дзаст у æмæ сæ ауыдта. Æнхъæлмæ дæр каст ныртæккæ уы- 
цы лæг цыдæр бакусдзæн, зæгъгæ. Калмы кæд федтой, уæд 
æй Сослæмбегæй раздæр куы амарой, уымæй тарст. Хъуамæ 
йæ бæппуйæ раздæр мачи фехса. 
— Тагъддæр дæ гæрзтимæ!—хъæр кæны æнæзонгæ лæг. 
— Дæлæ калм, калм!—дзуры ус дæр Сослæмбегмæ. 
Амырхан йæ фыды разæй азгъордта æмæ, уæлбылæй куы 
ныккаст, уæд йе ’ргом фæстæмæ фездæхта. 
— Дæлæ ис, бæппу! Æз кæй федтон, уый у!— раст æй цы- 
ма йæ гаккæй базыдта. 
Дæргъæй-дæргъмæ, бур стъæлфытæ йе рагъыл. Æвæццæ- 
1» 

гæн, нырма хæрзæрæджы ныббырыд былæй. Уартæ разæй — 
бæзджын хъамылгæрдæг, йæ фылдæр — залмысыф. Калм 
адæмы уынæр куы бамбæрста, уæд йæ ных уыцы хъамылтæм 
сарæзта. Фæлæ йын дард абырын нæма бантыст. 
— А-а, ам ис уæдæ ныр!—æхсызгонæй сдзырдта Сослæм- 
бег. Уæлбылæй ныхъхъавыд æмæ фехста. 
Нæмыг калмæн, æвæццæгæн, кæмдæр йæ астæуыл суа- 
дис. Иæ бырынæй фенцад, йæхи сыздыхтытæ кодта. Туг дзы 
кæй кæлы, уый бæлвырдзыны изæры хуры тынтæм. Лидзыныл 
нæ архайы, фæлæ йæ сæр бæрзонд фелвæста, йе ’взæгтæ хæ- 
лиу дзыхæй раппæрста æмæ адæмырдæм рабырыныл архайы. 
Æрдæгцæфæй, дам, калм йæ маст фæисы. 
Сослæмбег та ногæй фæхъавыд æмæ топпы гæрах ный- 
йазæлыд. Арсмарæн нæмыг калмæн йæ сæрыл сæмбæлд æмæ 
йын æй ныппырх кодта. Куы ма йæ иу ран фæцæвы, куы ин- 
нæ ран. 
— Алидза ма?— афарста Сослæмбег. 
— Кæдæм ма дын лидзы, йæ сæр лыстæг пырхытæ куы 
ныцци, уæд,— зæгъы æнæзонгæ лæг, фæлæ ма уæддæр кал* 
мыл дыууæ гилдзы хардзгонд æрцыд. 
Амырхан, мидбылты худгæйæ, арф ныуулæфыд. Æхсыз- 
гон ын кæй уыд, уый æнæ ныхасæй равдыста. 
— Мæгуырæг, æвæццæгæн, мæнæй тынгдæр фæтарсти. 
Æцæгæй афтæ нæу, рæсугъд лæппу?— зæгъы сылгоймаг æмæ 
Амырханы фæсонтыл йæ армытъæпæн æрсæрфта. Иæ сæры- 
хъуынтылын армыдзагæй фæхæцыд, цыма сææртонынмæхъа- 
выд. Амырхан асæй дæр кæд йæ азтæм гæсгæ лæппу нæу, 
уæддæр уыцы ус уымæй ноджыдæр ныллæгдæр. уыд. 
— Гъы, куыд у, лæппу, исты æргъæвы бæппу?— бузныгæй 
дзуры Сослæмбег.—Мæнæй дын ахæмтæ ирвæзынц! Гъер-иу 
сæхицæй раппæлæнт нæ хъæуы цуанæттæ! 
Лæппу бахудт æмæ ма æрхмæ цымыдисæй кæсы. 
Цæуыл бахудт, уый йæхи йедтæмæ чи зыдта. Æндæр исчи 
нæ, фæлæ бæппу кæй амардта калмы, уый цинæй. Стæй ма 
ноджыдæр уымæн, æмæ фыд йæхицæй æгæр æргомæй рап- 
пæлыд. Ацæргæ адæймаг йæхицæй куы феппæлы, уæд æм 
худæг смидæг вæййы. 
Хуры зынг цæст нал зынд. Чи зоны, цъититыл ахуыссыд. 
Фæлæ ма рухс у. Æмæ бонсихорафон куы уаид, уæддæр хæ- 
дзармæ цæуын хъæуы. 
Æнæзонгæ лæг æмæ ус сæ фæндаг Сослæмбегитимæ нæ ра- 
20 

кодтой. Куыд радзырдтой, афтæмæй кæсаг ахсынмæ уыдыс- 
ты. «Сылгоймаджы æнгуырæй даргæ никуы федтон... Ироны 
никуы фæдтон, кæд æндæр адæмты сылгоймæгтæ фæах- 
сынц»,—ахъуыдьг кодта Сослæмбег. Уыйфæстæ афарста: 
— Каецон стут, уæ хорзæхæй? Кæд нæ рæдийын, уæд æр- 
цæуæггæгты каст кæнут. Нæ хъæуы цæрджыты хорз зонын, 
æмæ... 
— Гуыргæ Ирыстоны нæ ракодтам, фæлæ кусгæ ам кæ- 
нæм... алы хъæуты,— дзуапп радта лæг. 
— Сымахмæ, куыд дзурут, афтæмæй кæцæйдæр æрæфтыд, 
фæлæ махмæ арæх сты егъау кæлмытæ,—загъта сылгоймаг.^ 
Дæлæ ахæмтæ. Уымæй дæр ма егъаудæртæ... 
— О нæ! Фосы цæгъдынц... Сабиты дæр æрцахсынц!— 
лæджы ныхæстыл ма афтыдта ус. 
Æмæ уæддæр уæ бæстæ кæм ис, зæгъгæ, ма сæ Сослæм- 
бег афæрсынмæ хъавыд, фæлæ йæм аив нæ фæкаст æцæгæ- 
лон адæммæ бауырдыг уæвын. Стæй уыцы бæлвырддзинæд- 
тæ зоныныл дæр нæ уыди ацы сахат. 
— Гъемæ, ныр изæр у æмæ хæрзизæртæ раут,— зæгъы 
Сослæмбег. 
— Фæндараст,— радтой йын дзуапп. 
Фыд æмæ фырт иу фæндагыл ацыдысты, лæг æмæ ус та 
æндæруылты. Сæ иутæ — сæхицæй бузныгæй, иннæтæ — 
хъуыдыгæнгæ. 
3 
Бонæй Амырханмæ афтæ фæкаст, цыма хъæуæй тынг 
дард нæ ацыдысты. Гъе, фæлæ фæстæмæ куы здæхтысты, уæд 
фæндаг ныддаргъ æмæ йын кæрон нал уыд. Æрталынг. 
Хъæуæй рухсытæ зынынц. Иæ зæрдæ йæм сдзуры: ныртæккæ 
дæр сæм бахæццæ уыдзыстæм. Цæуынц, цæуынц, фæлæ сæм 
æппын нал хæццæ кæнынц. Æхсæвыгон рæст^ег сайаг у, уæл- 
дайдæр та рухс. Æнæуи та йæм адæймаг æхсызгонæй фæкæ- 
сы, кæд цы-фæнды дард вæййы, уæддæр. Талынг æнкъарды 
хос у, рухс та — хъæлдзæджы. Талынг зæрдæйы тас уадзы, 
рухс та — ныфс. 
«Калм ныммардис, фæлæ ныл ныр та бæппуимæ æнæн- 
хъæлæджы балбирæгътæ куы æрбамбæликкой, уæд цымæ... 
Бирæгъæн, дам, талынджы йæ цæстытæ зынджытау ферт- 
тивынц. Æ’з сæ никуыма федтон. Ухх, уыдонмæ бакæс!.. Нæ, 
21 

цæмæн мæ хъæуынц. Тæрсын кæнынц. Æмæ уый, ай-гъай, 
æнæ гæрзтæй. Афтæмæй чидæриддæр фæтæрсдзæн. Мæныл 
бæппу йæ цуанон топп куы баууæндид, уæд æмбисæхсæв 
дæр иунæгæй быдырмæ ацæуин... Хъæдмæ дæр... Уаеуу, мæнæ 
куыд дард рацыдыстæм! Ныр цымæ бæппу куынæ уаид, уæд 
ма иунæгæй нæхимæ фæндаг базонин? Цæуылнæ базонин. 
Уартæ рухсытæм цу æмæ цу. Стæй зæрæдтæ афтæ куы фæдзу- 
рынц, æртындæсаздзыд лæг у, зæгъгæ... Гъер, адæймаг æххор- 
маг цæмæн фæкæны? Æнæ хæргæйæ цæуылнæ цæры? Ехх, 
нæхимæ тагъддæр куы бахæццæ уаиккам, уæд къæпыты ми.- 
сыныл мæхи ныццæвин. Афонмæ дзыцца нартхоры кæрдзын- 
тæ скодта æмæ хъарм уыдзысты... Æрмæст, хæргæйæ, калмы 
туджы пырхæнтæ мæ цæстытыл куы ауайой. Цæййас уыд, цæ! 
Ахæм иу ныхъуырдæн фыс аныхъуырид. Гъер-иу аныхъуы- 
рæд!» 
Цалынмæ хъæуы кæронæй бахызтысты, уæдмæ цынæхуы- 
зон хъуыдытæ æвзæрд Амырханы сæры. Иу хатт дынджыр 
лæппутæ тигъыл бадтысты.. Уыцы тигъ «Ныхас» хуыдтой сы-* 
хæгтæ. О, æмæ дынджыр лæппутæй иу чидæр диссаг радзырд- 
та. Хохы, дам, иу фыййау уыд æмæ йын тых ссарын йичи 
фæрæзта. Адæм æндæр кой нал кодтой, богæлттæм уый хар- 
дзау фæкаст. «Ау, махæй домбайдæр у?»—загътой, æмæ йæм 
дæс лæгæй фæцыдысты. Сæ къухтæ сын райста, базонгæ сты. * 
Сæ иу æм хъазæгау февнæлдта æмæ йæ фыййау йе уæнтыл 
авæрдта. Иугай семæ хъæбысæй хæцын райдыдта æмæ се , 
’гасы дæр ныббырста. Базыдтой, цы хъару йæм ис, уый. «Дæ 
хорзæхæй, ахæм домбай цæмæй дæ?»— фæрсынц æй. «Суадо- 
ны дон, сыгъдæг уæлдæф æмæ, ;дам, тынгдæр та мисынæй». 
«Æз дæр ахæм тыхджын куы уаин»,—хинымæр бахæлæг кодта ’ 
Амырхан. Уыйфæстæ йæхи афарста: «Æмæ уæд цы уаид? 
Ахуыргонд цы-фæнды богалæй дæр тыхджындæр у... Астæук- 
каг скъола каст фæуыдзынæн. Институтмæ бацæудзынæн. 
Кæд Бррик нæ , фæсайа, уæд иумæ ахуыр кæндзыстæм. 
Суыдзйнæн инженер æмæ араздзынæн радиотæ:.. Ехх, гъер 
мæ радиоисæн кæд срæвдз уыдзæн?» 
Фыццагдæр рухс разынд кæройнаг хæдзары чысыл 
рудзгуытæй. Хъуысынц ногзад рæуæтты æмæ уыдонæн сæ 
мадæлты уасын. Дымгæйы уддзæф кæцæйдæр дардæй æрхæс- 
сы къæрццæмдзæгъд. Хæхты фæсчъылдыммæ ферттив-ферттив 
кæны арв. Хъæуы сæрмæ та æхсæвы тары къæвдайы цъиутæ 
,тæхынц. Æруасынц алы рæттæй. Æвæццæгæн, фидиуджытæй 
22 

рацыдысты æмæ хъусын. кæныцц: «Сымахмæ дæр хъæуы 
къæвдайы». 
Иу цæхгæрмæ уынгæй нæлгоймаджы дзурын цæуы: «Хе! 
Æнæхайыр дæ хуыцау скæнæд, кæд нæ хæдзар чердыгæй ис, 
уый нал зоныс!» 
Амырхан уыцы ныхæстæ куы айхъуыста, уæд мидбылты 
бахудт. Ахъуыды кодта: «Сæ хъугæн цытæ дзуры? Цыма йын 
исты адæймаг у». 
Сослæмбег ныллæг хъæлæсæй æнæ сдзургæ нæ фæлæу- 
уыд: 
... .— Сайæн ын дарын хъæуы,æфсымæр, æмæ уæд зондзæн, 
йæ хæдзар кæм ис, уый. 
Йæхæдæг фосмæ зилаг у æмæ сын кæрдæгæй уæлдай алы 
изæр дæр фæйнæ истыйы авæры. 
Абой куы цыдысты, уæд сæ куыдз Абырсæй сæ фæдыл ныб* 
барц, фæлæ йæм Сослæмбег цуанон топпæй февзыста æмæ 
йæ фæстæмæ расырдта. Уыйфæстæ йæм фæсмон æрцыд, 
цæуылнæ йæ рауагътон, зæгъгæ. Ома: кæд нын пайдайы хос 
фæуыдаид, уæд та? 
Ныр иунæг рæйд скодта, стæй — гæппытæ ’мæ цинтæ фыд 
æмæ фыртыл. Банхъæлæн уыд, цыма сæ фæрсгæ кодта: «Æц- 
цæй, амардтат æй?» Бон-сауизæрмæ сæ нæ федта æмæ уымæн 
н’е ’нцад йæ хъынцъымæй. 
— Хорз, хорз, æгъгъæд у,—дзуры йæм Сослæмбег, кæртмæ 
фæцæйцæугæйæ. 
Ехх, ныр азгъор æмæ сыхы лæппутæн цуаны хабæрттæ 
адзур! Ахæрынæй дæр æм уый тынгдæр цæуы Амырханмæ. 
Фæлæ ма сын ныр æхсæвæр афон сæ хæдзæрттыл зила? Цæй, 
райсом дæр сын фæхабæрттæ кæндзæн. Ныртæккæ уал йе 
стонг асæтта. Уыйфæстæ йæ чиныгмæ æркæса. Чиныгæн йæ 
алы фарсыл дæр цы фыст ис æмæ цы амонынц, уый цалынмæ 
лæмбынæг равзары, уæдмæ йæ цалдæр хатты бакæсы. Борик 
дæр ын афтæ фæдзæхста: «Дæхæдæг радиоисæн аразын куы 
райдайай, уæд æдзухæй дæр чиныгмæ кæс». 
Æнæмæнг, Амырхан йæхи дыууæ къухæй хъуамæ радио- 
исæн сараза. Чиныджы-иу цы не ’мбара, уымæй йæ ахуыр- 
гæнæджы афæрсдзæн. (Радиоуарзджыты къорд нæм уыдзæн, 
зæгъгæ, рагæй хъусы. Иæ цæстытæ йæм ныуурс сты, фæлæ 
нæй æмæ нæй. Чи зоны, кæд уыдзæн? 
Амырхан бады æмæ бады йæ чиныгимæ. Иæ мад Косеры 
фæлмæн зæрдæ та йæм нал фæлæууыд: 
23 

— Бахуысс, мæ къона, баулæф. Дæ фыд лæг куы хуины 
æмæ ма уый дæр куы бастад. Райсом та йæ кæсдзынæ. 
— О, о. Иучысыл ма, дзыцца. 
Уыйфæстæ йæ хуыссæны куы батылд, уæд дæр ма йæ 
хъудытæ чиныгимæ уыдысты. Конденсаторы тыххæй фæкаст, 
фæкаст æмæ йын ницы бамбæрста. «Конденсатор хъæуы уæл- 
дай токтæ æмбырд кæнынæн». «Цавæр уæлдай токтæ? Ток æмæ 
ток. Цæй уæлдæйттæ дзы ис?»— хинымæр-иу афарста. Æмæ 
йыл худæн дæр нæ уыд: физикæ нæма райдыдта ахуыр.кæ- 
нын æмæ уыдæттæ нæма зыдта. Фæззæг куы ’рцæуа, уæд 
сæм æхсæзæм къласы уыцы уроктæ дæр уыдзысты. Æмæ йæ, 
æвæдза, ныртæккæ ахæм арф зонындзинæдтæ хъæугæ дæр 
нæма кæнынц. Хуымæтæджы радиоисæн аразы æмæ йын йæ 
хæйттæ раст сæвæр, æндæр кусдзæн. Фыццаджыдæр электрон 
схемæ кæсын базон æмæ уымæ гæсгæ архай. 
Нæ цæуы хæстæг хуыссæг. Ратул-батулæй сфæлмæцыд. 
Куы чиныгимæ йæ зæрдæ фæдзуры, куы йе ’мбæлттимæ, куы 
скъолаимæ. Ноджы ма мæй дæр йæ цалхы дзагæй фæрссагыл 
æрцауындзæг æмæ уатæй æхсæвы тар фæсырдта. Сæ куыдз 
дæр йæ ахуыр нæ халы. Æвæццæгæн та уынджы йæ фæстаг 
æрдæгыл æрбадæгау кодта æмæ мæймæ ниуы. Сослæмбег 
æй цалдæр хатты йæ разæй хъиладзагъдæй айста, уæддæр нæ 
уисæн кæны. Æвзæр ахуыр зын халæн у. 
Амырхан куыд афынæй, уымæн йæхæдæг дæр ницыуал 
бамбæрста. Æрмæстдæр Косер айхъуыста, **уыд адджынæй 
хуыр-хуыр кæны, уый. Ныййарæг хърихъуппæй уæлдай кæм 
у!— куы афынæй вæййы, уæддæр та уайтагъд фехъал вæййы. 
Æмæ ма хърихъупп йæ бырынчъы дур фæдары, æмæ йын уый 
куы æрхауы, уæд æваст æрчъицы, фæлæ мад та? 
Фæлæ, фынтæ... фынæй адæймаджы кæм фæуадзынц цух. 
Сæры магъзмæ ныккæсын куы æнтысид, уæд диссæгтæ 
фенæн уаид. Фынæй адæмыл зил æмæ алыхуызон нывтæм 
кæс. Фæлæ-иу уыдонмæ кæсгæйæ адæймаг бар-æнæбары дæр 
æнæ сдзургæ нæ фæуид: «Хауыс!» «Хæцы дыл!» «Æлæ-лæ« 
лæй!» «Хæртты хау!» «Цæв æй!..» 
Амырхан бонæй цы федта, уыдон æндæрхуызæнæй уыны 
йæ фыны. Цыма, дын, Сослæмбегæй дзæвгар раздæр ацыд æмæ 
æрхы былæй ныккаст. Уырдыгæй йæ къух тилы дæлæ и, 
зæгъгæ. Фыд иу æхст куы фæкодта, уæд сæ фæсчъылдыммæ 
цавæрдæр ус æмæ лæг февзæрдысты. Лæг Сослæмбеджы 
фесхуыста æмæ æрхмæ ныххауд. Цуанон топп иуварс ахауд. 
24* 

Цæф калм æм æрбабыры. Лæппу лидзынмæ хъавы, фæлæ 
йæм æнæзонгæ лæг пистолет фæдардта. «Уæдæ-ма схиз æр- 
хæй!»— æртхъирæн æм кæны. Бынтон æрбахæстæг калм. Чы- 
сыл ма—æмæ йе ’взæгтæ Сослæмбегмæ фæныдзæвдзысты. 
Амырхан йæ хъæлæсы дзаг ныхъхъæр кодта. Раст цыма йæ 
фыды бынаты йæхæдæг уыд, ахæм хъæр: «Уауу!» Уымæй 
йæхæдæг дæр фехъал, мад дæр. Косер æм дзуры: «Цы кæныс, 
мæ къона?» Амырхан рæмбыныкъæдзæй йæхиуыл схæцыд, 
фыды сынтæджырдæм кæсы æмæ хъусы. Уыцы лæг æй кæд 
æцæг фесхуыста? Нæ, Сослæмбегæн йæ хуыр-хуыр цæуы. 
Иннæрдæм азылд æмæ та афынæй. Ногæй та æрхы был фестад. 
Ацы хатт Сослæмбег йемæ нæ уыд. Кæсы бынмæ. Дæлæ та 
уыцы æнæзонгæ лæг æмæ ус. Калмæн йæ хæрв стъигъынц 
æмæ сæ цæмæн бахъуыд? Æвæццæгæн, калмы фыд чи хæры, 
ахæмтæ сты. , 
— Цы ми йын кæнут, цы?— уæле сæ бынмæ фæрсы Амыр- 
хан. 
— Хостæ йын дарæм, цæмæй райгас уа, уый тыххæй,— 
дзуапп радта ус. 
Амырхан исдуг æгуыппæгæй алæууыд. Дисы бацыд. Бæп- 
пумæ сæхæдæг куы хъæр кодтой, тагъддæр рауай æмæ йæ 
амар, зæгъгæ, уæд сын ныр уыдон цы митæ сты? Сайæгойтæ. 
— Æмæ йæ бæппу маргæ куы акодта, уæд æй сымах та 
æгас кæнут? 
— Уый дæ бæппу фендзæн, кæд æй нæ бахæра, уæд,— 
зæгъы лæг.— Ныртæккæ та уал дæу акъæмс кæндзæн. Афтæ 
ма дæхимæ фæкæс... 
Калм змæлын райдыдта. Æрмæст ма йæ сæр пырх уыд. 
Æнæзонгæ лæг ыл йæ армытъæпæн æрхаста æмæ йын адзæ- 
бæх. Хъоппæг цæстытæй Амырханмæ фæкаст æмæ адæйма- 
джы æвзагæй сдзырдта: «А-а, дæ фыдимæ мын сымах ахæм 
митæ бакодтат?! Ды бацамыдтай дæ фыдæн мæ фæд?! Ныр- 
тæккæ дæ ныхъуыргæ кæндзынæн». 
Уыцы ныхæстæ дын айхъуыста цы Амырхан! Иæбынатæп 
фæцагайдта.. Къæхтæ ранæй-рæтты йедтæмæ зæххыл нал 
хæцынц, афтæ тагъд згъоры. Иæхимæ та афтæ кæсы, цыма 
йын уæддæр размæ ницы æнтысы. Æвæццæгæн ма йæм уымæн 
фехъуыст ус æмæ лæджы худын. Æрбасуры йæ уæртæ. йæ 
дзых уыцы ахæрынæввонгæй дары. Лæг æмæ ус дæр йæ фæс- 
тæ згъорынц æмæ йæ ардауынц: «Ма йæ ауадз!» Лæппу 
тынгдæр дугъыл архайы, фæлæ йын цы фентысы, уый дæр 
25 

нал æнтысы. Фæстæмæ фæкæсы æмæ—калм сыххуыттæй 
скъæры. Æввахсæй-æввахсдæр æм кæны. Мæнæ йæ бынтон- 
дæр æрбаййафы. Цалдæр санчъехы ма æмæ йыл йæхи атух- 
дзæн. Ие’ взæгтæ раппæрста. Адæймаджы хъæлæсæй та йæм 
дзуры: «Куыдзы хъыбыл, мæнæй алидзынмæ хъавыдтæ?! Ныр- 
тæккæ ма дæхимæ кæсгæ фæкæн!» 
— Бæппу!— Сослæмбегмæ хъæр кæны Амырхан. Куы йæ 
айхъуса, уæд разгъордзæн æмæ йæ фервæзын кæндзæн. Иæ 
цуанон топп æдзухæй дæр ифтыгъд вæййы. 
Фæлæ ацы хатт йæ хъæр уæлæмæ нал сыхъуыст. Фе- 
хъал. 
Райсомæй йæ Косер цымыдисæй фæрсы: 
— Дæ хорзæхæй, мæнæ лæппу, уагæры дысон цытæ уыдтай 
дæ фыны? Дæхи мидæг-иу стыхстæ, хъæр дæр ныккод- 
тай. , • 
Амырхан фынтæ дзурын нæ уарзы. Ницæмæ сæ дары. Ма- 
дæн дæр хуымæтæджы дзуапп уымæн радта: 
— Ницы. Цыдæр æнæзонгæ адæмты йедты... 
Мад æй фембæрста: нæ та йæм цæуы йæ фын дзурын. Æмæ 
йæ уымæй уæлдай ницæмæй уал бафарста. Æрмæстдæр: 
— Цы дын æрæвæрон — сæндæг, æви хуырхы цыхт æмæ 
хъарм нартхоры кæрдзын? 
— Фиуджын ма скæн, дзыцца,—лæгъстæхуызæй зæгъы 
Амырхан. Кæй зæгъыс, уыдонæй мын, ома цы æрæ- 
вæрай, уый бахæрдзынæн, фæлæ мæ зæрдæ цы агуры, уый 
дæр зæгъын. 
Мад æм, мидбылты худгæйæ, æхсызгон каст фæкодта. 
— Фиуджын дæ хъæуы, мæ къона? Æ дзыцца йæ фæхъ- 
хъау æрбауа йæ лæппуйæн! Сихормæ дын дзыцца ахæм 
дзаджджын чъири скæндзæн, ахæм! 
Амырхан йæхимæ бирæ фæхъуыста, стæй æппынæрæджиау 
афтæ: 
— Дзыцца, æмæ уæд æз суг æрсæттон. 
— О, уый та де ’вджид фæуæд,— разыйæ зæгъы мад.— 
Æрмæст дæ къах ма алыг кæн. 
Лæппу тагъд-тагъд ахордта æмæ, йæ былтæ сæрфгæ, 
кæртмæ рауад. Сарайы, сæрдыгон пецы раз, дыууæ хъæбысы- 
дзаджы сугтæ æркалдта æмæ феддæдуар. Колхозы дыргъдзæ- 
хæрадонæй лæппуты хъæлæба куы ’рбайхъуыст, уæд иу минут 
дæр нал фæлæууыд. 
Лæппутæ портийæ хъазыдысты æмæ Амырханы куы ауыд- 
26 

той, уæд йæ размæ разгъордтой. Алчидæр сæ йæхирдыгонау 
йæ ныхас загъта: 
— О, Амырхан! 
—г Ханамыр! 
— Радиоаразæг! 
Æмæ йæ хъазæн æмхасæнтæй цынæ схуыдтой. Æрмæстдæр 
лæппутæй иу æнæхудгæйæ афарста: 
— Знон та кæм уыдтæ, Амырхан? Дон ауазынмæ цыды- 
стæм æмæ ма дæм æнхъæлмæ дæр фæкастыстæм. Ахæм арæх 
дзы у кæсаг, ахæм! 
— Æз мæнæ раст гъе уый дæргъæн æрцахстон!—йæ рæм- 
быныкъæдзмæ бацамыдта лæппутæй иу. 
— Æмæ мах цыппар метры дæргъæй куы амардтам!— 
раппæлыд Амырхан дæр. 
— Кæф?!— сæ фылдæр уыцы иумæ афарстой. 
— Калм. 
— Цавæр калм? Иубон кæмæй фæтарстæ, уый? 
— О. 
Сыхы лæппутæ Амырханы йæ дыууæ цонгæй сæ фæдыл 
айвæзтой æмæ нæууыл йæ алыварс æрбадтысты. Амырхан сын 
райдыдта зноны хабæрттæ дзурын. Æрхмæ куыд фæцæй хæц- 
цæ кодтой, уый куыд дзырдта, афтæ лæппутæй кæмæндæрты 
фырдисæй сæ дзыхтæ бахæлиу сты. Кæйдæр дзыхы ма дзы 
бындз дæр батахт æмæ йæ фæцæй ныхъуырдта. Сæ цæстыты 
урсытæ æнæхъæнæй дæр разындысты. Сослæмбег иу æхст 
фæкодта, зæгъгæ, куы айхъуыстой, уæд лæппутæй алчидæр 
иу истæмæй афарста: 
— Уæддæр ма лæбурынмæ хъавыд? 
— Æмæ йын даргъ æвзæгтæ ис? 
— Ныр ын Сослæмбег йæ сæр куынæ акъахтаид, уæд ма 
æрхæй слæсыдаид?.. 
Крлхозы правленийы кусджытæй иу ацæргæ лæг æрбацæй- 
цыд, æмæ кæд ацы хатт лæппутæ ницæмæй азымджын уыды- 
сты, уæддæр сæм дардæй æрбадзырдта: 
— Мауал бавналут иу гагамæ дæр! Æнæуи дæр сын хорз 
фестут, гиауыры мыггæгтæ! 
Сыпп дæр æм ничи ницы уæндыд. Сегас ын йæ ныхæстæ 
хъусгæ дæр нæ фæкодтой, афтæмæй та йæм æмхуызонæй дæр 
фæкастысты. 
— Æмæ уæм æрхы былæй сæ къухтæ чи тылдта, уыцы 
лæг æмæ ус та чи уыдысты?— фарстой æмæ йæ фарстой. 
27 

— Уымæн бæлвырд ницы базыдтам. Ус — мæнæй дæр 
къаддæр, фæлæ нард, лæг та — мæныйас, къæсхуыр, Кæсаг- 
ахсынмæ, дам, уыдыстæм. Калм æрхмæ куыд ныббырыд, уый 
дæр уыдон федтой. 
— Æмæ исты ус дæр кæсаг фæахсы?— бустæгæнæгау 
афарста тыппыррус лæппу. 
Амырхан йе уæхсчытыл цалдæр хатты схæцыд. 
— Мæ-гъа. Кæд сайгæ кодтой... бæппу иу хатт афтæ 
загъта: «Дæлæмæдзыдтæ, дам, хин æмæ кæлæн вæййынц». 
— Ныр уыцы лæг æмæ ус æрхмæ æнæ гæрзтæй афтæ 
хæстæг бацæуын куыд бауæндыдысты?— фæрсынц та лæп- 
пуйы. 
— Иæ къух йæ дзыппы атъыста, зæгъгæ, уын нæ дзырд- 
тон?—бустæйæ дзуапп радта Амырхан.— Цыдæр мæм ферт- 
тывта. Æвæццæгæн, пистолет уыд. Иæ ус куынæ уыдаид, уæд 
дзы, æвæццæгæн, фехстаид. Фæлæ йын уый йæ фарс батъæпп 
кодта æмæ йæ лæг амбæхста. Æвæццæгæн, банымудзынæй 
фæтарстысты. 
Ныхъхъус та сты, цыма кæрæдзимæ æнхъæлмæ кастысты, 
уый хуызæн. Стæй та се ’хсæн бацайдагъ ныхас уыцы æцæ- 
гæлон лæг æмæ усы тыххæй. Лæппутæй чидæртæ дзырдта: 
«Æвæццæгæн, хæсты рæстæджы йæ къухы бафтыд æмæ йæ 
ныронг дæр æмбæхстæй дары. Сæрхъæн цыдæр у, æндæр дзы 
цы кæны? Куы йæм æй ссарой, уæд æй бафхæрдзысты, уый 
нæ зоны?» 
Хур арвы астæумæ тулы æмæ æмбис фæндагмæ схæццæ. 
Лæппутæ цæхæрадоны фæпырх стьт. Иу чидæр та сæ нал фæ- 
лæууыд æмæ фæткъуы бæласмæ схызт. 
— Æ гуыбынниз бахæрат, гуыбынниз бахæрат!—колхозы 
кæртæй сыл зæронд лæг рахъæр кодта æмæ сæ йæ разæй 
райста. 
4 
Цыппæрæмы Амырхан тынг æххормаг уыд. Уыцы бонæй 
тынгдæр æм хæрын никуы цыд. Иæхи хъуыдытæм гæсгæ йын 
фынгыл къуыдырфых дзидзайы къуылдыхтæ куы ’ркалдтаик- 
кой, уæддæр дзы цыма нал бафсæстаид. Фæлæ Косер цыппæ- 
рæмы исты архайы, зæгъгæ, уæд ын æппын ницыуал фентысы. 
Хъуамæ йын барæй митæ дæр вæййынц. Æвæццæгæн æм 
ахæм хъуыды вæййы: бинонтæ цас тынгдæр сæххормаг уой, 
уыйас адджындæрæн бахæрдзысты сæ хæринаг. Гъе ’мæ та 
28 

абон дæр йæ карк нал æмæ нал фыхт. Мæ мæрдтыстæн, мæхи- 
цæй, дам, зæронддæр у, æвæццæгæн. Уæдæ йыл æнæхъæн 
армыдзаг содæ дæр ныккалдта, кæд тагъддæр афыцид, зæгъ- 
гæ, уæддæр уыцы хъæбæрæй лæууыд. Амырхан дæр дзулы 
карст æмæ цæхх райста скъаппæй. Цæхæрадоны æвæджиау 
пысырайы тау ис æмæ уал æууæрцъытæй йе стонг асæтдзæн. 
Уыйфæстæ йын карчы фыд дæр кæдæм ирвæздзæн. Сослæм- 
бег та тæгæна арæзта. Хуытæн-иу хæринаг кæм æрчындæуа, 
ахæм. Сугтимæ иу егъау мæра лыггаг ссардта æмæ, дам, 
басудзынмæ æвгъау у. Хæдзары алцыдæр хъæуы. Худæджы 
лæг та куыннæ у, æвæдза! Исты кусы, зæгъгæ, уæд ын бæс- 
тыл ницыуал вæййы. Искæйы куыст æм зынгæ дæр нал фæ- 
кæны. Æрдæбон Амырханмæ дæр дзуры: 
— Лæппу, мауал мын саф мæ фæйнæджытæ æмæ мæ 
зæгæлтæ дæ ницæйаг митыл! Мæнæ стыр диссаджы хъуыд- 
даг, хуыцаустæн! Æз сын се ’мбис рæстытæ фæкодтон, уый 
мын сæ иугай-дыгай хаст фæцис. 
Лæппуйæн хъыг уыдысты йæ фыды ныхæстæ æмæ хины- 
мæр дзуры: «Мæрахъæды лыггагæй йæм хуытæн тæгæна са- 
разын диссаг кæсы, фæлæ радиоисæн ницы у. Уæдæ ма-иу 
фæкæс, кæд æй æз нæ саразон, уæд. Ды та нæ сараздзынæ 
радиоисæн. Уымæн æмæ чиныджы кæсын дæр нæ зоныс». 
Амырхан йæ хъуыдытæ æргомæй нæ загъта, уæддæр фæ- 
фæсмон кодта, йæ фыдæй æнахуыргонд кæй загъта, ууыл. 
Исты уый аххос у? Уый дæр бæргæ фæндыд кæсын æмæ фыс- 
сын базонын. Иæхицæй йын бирæ хæттыты фехъуыста: «Ехх, 
ныртæккæйы сывæллæттæн цы фадæттæ ис, ахæмтæ мæ рæс- 
тæджы!.. Æххормагæй дæр мæхи æнахуыргондæй нæ ныу- 
уагътаин». Фæлæ уæддæр «ницæйаг митæ» цæмæн загъта? 
Хъулæй хъазты хуызæн æм кæсы радиоисæн саразын? Æви 
йæ тæхаг цъиуы къалати хоны? 
Радиоисæнæн йæ электрон хæйттæ æвæрд кæм вæййынц, 
нырма уал уый сарæзта Амырхан. Згæхафæнæй йæ дзæвгар 
фæхафта, цæмæй лæгъз æмæ рæсугъддæр уа, уый тыххæй. 
Гъер дзы мидæгæй æвæрын цы хъæудзæн, уыдонæй чысыл 
цыдæртæ йедтæмæ къухы нæма бафтыд. Цыдæртæ, зæгъгæ: 
телтæ, дыууæ цырагъы æмæ здухæнтæ. Æхца сын хъæуы æмæ 
йын чи радта? Иæ хисдæр æфсымæртæ сæхимæ куы уаиккой, 
уæд бæргæ. Фæлæ уыдонæй чи горæты ахуыр кæны, чи кæм- 
дæр куысты ис. Афонмæ дæр уыдонмæ куы ныффыстаид, уæд, 
чи зоны... Æнæмæнг дæр ын йæ радиоисæнæн истытæ сæрвыс- 
29 

таиккой. Бирæ йæ уарзынц æмæ сæ фæстаг капеккыл дæр, 
æвæццæгæн, нæ бацауæрддзысты... Бæппу йын суари дæр нæ 
ратдзæн. Зæгъдзæн: «Æхцаисæн дын у, æви радиоисæн?» 
Дзыцца цы зæгъдзæн, уымæн ницыма зоны. 
— Амырхан! Цы фæдæ, цы?!—дзуры йæм Косер.—Дæ 
фыдæн дæр зæгъ æмæ рауайут, исты ахæрæм. Æмбисбонмæ 
ратыхст нæ аходæн... Каесагласæй хъисыгдæр разынд нæ 
зæронд карк. 
Сослæмбег ма, тæргай цыма уыд,— къахта тæгæна æмæ 
йæ фæрæт уыдарны нæ сагъта. Хæринаджы коймæ æваст чи 
фæгæпп ласа, ахæм нæу. 
Фыд сæрдыгон хæдзармæ æрæгмæ кæй цыд, уый уал лæп- 
пуйы пайдайæн у: мадимæ хицæнæй адзурдзысты. Мады зæр- 
дæ кæддæриддæр тæнæгдæр у—æваст куынæ уа, уæддæр 
уыйфæстæ асæтты. 
— Дзыцца, æхца ма мын ратт,— лæгъстæйæ дзуры Амыр- 
хан. Иæ къæбут дæр-иу аныхта. 
— Цавæр æхца?—Косер æм джих цæстæнгас фездæхта. 
Лæппу дæр æм комкоммæ кæсы æмæ ницы дзуры. Раст цы-, 
ма тæвд картоф йæ хъуыры фæбадт, уыйау уыд йæ хуыз. 
— Ратт ма мын æхца, дзыцца,— мадæй йæ цæстæнгас нæ 
систа, афтæмæй хаты Амырхан. 
— Цæмæн та дæ бахъуыд æхца, стæй мæм цæй æхца зо- 
ныс?— йæ къухтæ йыл сцагъта Косер. Æрмæст ын тызмæг 
æнгас нæ уыд. 
— Цырæгътæ мын нæ фаг кæнынц, стæй мæм зæлтæ 
хъæрдæргæнæн дæр нæма ис... Уæлдай æхца та мæм куы 
баззайа, уæд та дæм сæ æрхæсДзынæн. 
Ницы фехъуыста Косер? Уæдæ цæуылнæ исты дзуры? Дæ- 
хи ныхъхъус кæн, æндæр дзы ницы хъæуы? Тæвд лывзæ пе- 
цы рагъæй фынгмæ тæбæгъты хæссы æмæ йæм йæ лæппу 
сдзурын дæр нал уæнды, куы фестъæлфа æмæ хъæрмхуыпп 
йæхиуыл куы акала, зæгъгæ. Æмæ уæддæр мад æнæ исты 
дзуапп ратгæ кæм фæлæууыдаид. Фæлæ ныхас хъазынырдæм 
цæмæн фездæхта? Амырхан ахæм чысыл лæппу у æмæ йын цы 
дзурой, уый ма бамбара? 
— Уæлæ ма цары кæмдæр дæ фыдмæ Керынцки æхцатæй 
иу голладжы æрдæг æвæрд уыдис, æнхъæлдæн, æмæ уыдо- 
нæй дæ рæттæ байдзаг кæн,— райдыдта Косер.— Дæу цæ- 
мæн хъæуы, ахæм лыстæг хъуыддæгты тыххæй, дам, сæ 
исынц. 
30 

— Гъе уæдæ, мæ къона, мæнмæ цæй æхцатæ ис? Æхцайы 
куыст æз нæ кæнын, банчы хицау æз нæ дæн. 
— Æмæ уæдæ уæхи куы фæхъæуы, уæд уæм куы ра- 
зыны. 
— Уыцы æхцаджынæй знон дæ фыд дæлæ йедты зианы 
сом нæ радтаид! Кæимæдæр, дам, æй барвыстон. Йæхицæс- 
гом нæ б^ахъæцыд. 
Сослæмбегæн кæд ныхæстæй бæлвырд йæ хъустыл ни- 
цы æрцыд, уæддæр Косер хъæрæй кæй дзырдта, уый фехъуыс- 
та. Раст, цыма тæгæна нæ, фæлæ уæлæйы дарæсы скъапп 
сарæзта, ахæм хъуыддагхуызæй æрбацыд. Тасы цур йæ къух- 
тæ æхсынмæ æрлæууыд. 
— Æркæн-ма дон, лæппу!—дзуры Амырханмæ, стæй 
афарста:—Сходкæ исты уын уыд? Уæ хъæр уынгмæ куы 
хъуысы. 
31 

Дзуапдæттæг ын нæй. Иæхæдæг дæр ницыуал сдзырдта. 
Мæнæ фынджы уæлхъус æрбада. Фыдгулы хæдзарæй ма 
уынгмæ сылгоймаджы ныхас хъуыса! Æмæ цæуылнæ, цьшæ? 
Уæд та, майдыма, хæдзармæ цины уазæг æрбамбæлд. Кæнæ 
йын хæстæй цы лæппу не сыздæхт, уый æнæнхъæлæджы дуа- 
рæй æрбакаст. Гъы, уæд æм хъуамæ уайсадæг чындзы хъæлæ- 
сæй дзура? Нæ, Сослæмбег ахæм хъуыддæгты тыххæй уай- 
дзæф никуы бакæндзæн. Уæдæмæ загъд-заманайы хъæр ма 
хъуысæд. Уымæй, дам, бинонтæ æгад кæнынц. Фыццаджы- 
дæр та сæ хисдæр. Æмæ йæхирдыгон æгъдау кæй домы, йæ 
загъд дæр йæ разæй уымæн фæци. Ноджы ма фæрæтдзæгатæй 
йе ’нгуылдз дæр æркъуырдта æмæ йæм уый уæлдай маст 
бауагъта. 
Косерæй афтæ, Сослæмбег Амырханы ницæмæй азымы 
бадардзæн. Æмæ уæвгæ дæр цæмæн? Кæд хъæрæй ныхасы 
тыххæй бустæ кæны, уæд уымæй лæппумæ цы хауы? Ныртæк- 
кæ цы æхца куырдта, уыдон ын йæ къухы иу хъæрæй ныхасы 
тыххæй куы фæсадзиккой, уæд дæр нæ сарæхсид! 
Æмæ дын райдыдта Сослæмбег: 
— Дæ мад, дæ фыдыстæн, дæхицæн иу зын скæн,— 
æфсинырдæм аздæхт.— Ацы лæппу цы аразы, уымæй ма йæ 
ды уæддæр бафæрс... Æвæджиау фæйнæджытæ фембырд 
кодтон æмæ сæ ныллыгтæ, ныггæппæлтæ ласта. Мæ уисцæгъ- 
дæн джидæ сæрдасæны хуызæн уыд, ныр йæ комæй, йæ цæга- 
тæй чи кæцы у, уый бæрæг нал ис. Кæд пълотник у, уæд кол- 
хозы ахæм кусджыты бригад ис æмæ уырдæм бацæуæд. 
Скъолайы та ма цæуыл дзæгъæлы сафы йæ рæстæг? 
Амырхан бахудт, фыд æм фæкаст æмæ ма йæ ныхæстыл 
бафтыдта: 
— Гъер æм кæсыс, куыд пыррыччытæ кæны! Хъарыйæм 
ныхас? 
Ничи ницы дзуры. Къæмсытæ æмæ сыллыппыты йедтæмæ 
ницы хъуысы. Гæдыйæн хъуысы йе ’фсæрты зщæлп— уый 
стджытимæ архайы. Дуар гом у, æмæ куыдз та уырдыгæй кæ- 
сы. Иæ къæдзил батилы, схъынцъым кæны. Мæстæй гæдыйы 
æд стджытæ аныхъуырид, фæлæ мидæмæ нæ уæнды. Уый 
тыххæй йыл цæфтæ æруад. Дæлгоммæ фæлдæхт тæсчъы бын 
карк бады. Иæ цъиутæй чи йе ’ккоймæ сгæпп кæны, чи та йæ 
дæлбазырæй скæсы. 
— Цы аразын, уый куы зонис, бæппу, уæд мæм нæ хæ- 
цис,— æппынæрæджиау зæгъы Амырхан. 
32 

— Омæ цы уыдзæн, уæд та нын уый зæгъ!—æваст сдзырд- 
та Сослæмбег. 
— Радиоисæн хуины. 
— Хуызæнæй та цы хуызæн у уыцы исæн? 
— Мæнæ йæ куы саразон, бæппу, уæд æй фендзыс- 
тут... 
Мад æй бамбарын кодта Сослæмбегæн. Фыд йæхимæ 
ныхъхъуыста. Ома, ахæм къухтæ йыл куы разына, уæд зæ- 
гæлтæ нæ, фæлæ ма мæ уд дæр йæ фæхъау. Фæлæ йын кæм 
бантысдзæн? Хуымæтæджы асыкк бахуыйынмæ бирæтæ 
куынæ арæхсынц, уæд уый хъазыны хъуыддаг у! Æмæ йæм 
уæдæ дзæгъæлы йæ ныфс хæссы, йæ зæрдæ йæхиуыл куынæ 
дарид, уæд? 
Сослæмбег афтæ ахъуыды кæныны фæстæ лæгъзæй 
загъта: 
— Æмæ йæ уыцы фыдæбæтты бæсты фæлтау дуканийы 
балхæн, уæд хуыздæр нæу? 
— Йе схæцæн уымæй куы уаид, уæд æй, о, балхæн. Фæлæ, 
дам, уымæй нæу, нæ, уæртæ лæг,— загъта Косер.— Лæппу йæ 
хъуыдытæ раргом кодта, æмæ хуымæтæджы зондыл хæст 
нæу. Цæттæйæ кæй балхæнай, уый, дам, диссаг нæу. Нæ лæп- 
пу афтæ зæгъы æмæ, дам, астæуккаг скъола каст куы фæуон, 
уæд радиотæ чи аразы, ахæм инженерыл ахуыр кæндзынæн. 
Æрдæбон цæуыл дзырдтой, уый схъæр кодта Косер. Амыр- 
хан дæр уымæ æнхъæлмæ каст. 
— Иучысыл æй æхца хъæуы æмæ йын цы ачындæуа?— 
зæгъы мад.— Нæ хъæрæй ныхас дæр уый фæдыл уыд... Цы 
гæнæн ис, æна мын цæра, йæ арм кæмæн фæамоны, уый хъæр- 
тæ нæ фæкæны, фæлæ... Цыдæртæ ма йæ хъæуы, мæгуыр, 
æмæ тыхсы. 
Ферттывды фæстæ арвы нæрдмæ адæм сæхи куыд фæда- 
рынц, Амырхан йæ фыды дзуапмæ афтæ æнхъæлмæ каст. 
Со’слæмбег йæ дæрзæг къухы æнгуылдзтæй стъолы рагъ æр- 
къупп-æркъупп кодта. Иæ сæры хъуыдытæ дугъ рауагьтой 
æмæ дзы, чи фæразæй, уыимæ сразы. 
— Исты амал ын кæд уаид,— загъта цыбырæй. Цыбырæй, 
фæлæ бæрæг у, йæ ныхас тырг разыйæ кæй у, уый. 
Æмæ, бæгуыдæр, афтæ’уыд. Тæгæна къахынмæ та куы 
ацыд, уæд йæхинымæр дзырдта, карста хъуыдыты. «Кæс-ма, 
дæ хорзæхæй, уымæ! Цытæ йæ зæрды ис? Хуыцаустæн, уы- 
мæн февзæрæй тас нæу. Фæлæ исты куы кæна? Дæлæ нæ сы- 
3 Мадэура лæппу 
33 

хæгты лæппу фырахуырæй нæ бацарæфтыд... Æ гæныстон 
фæуа æнахуыргонд адæймаг! Гъер уымæн «цу-ма» зæгъын 
тæригъæд нæу? Мах та йæ чысыл истæйы тыххæй дæр къуы- 
лымпы фæкæнæм... Æмæ йын уæдæ ныр æхцайы тыххæй цы 
пълан æрхъуыды чындæуа? Рæуæд уæйгæнгæ æрцæудзæн. 
Æндæр гæнæн нæй. Уæй, уæй! Лæппуйы тæригъæды бацæуы- 
ны бæсты мæ фос дæр нал хъæуы». 
Уый æнхъæл чи уыдис æмæ Сослæмбег ахæм уынаффæ 
рахæсдзæн. Косерæн æй куы дзырдта, уæд сылгоймаг кæд æр- 
гомæй ницы загъта, уæддæр хинымæр дисы бацыд. Мæнæ 
стыр диссаг: нæ лæг æндæр джиппы агæпп ласта. Фос ауæй 
кæныны бæсты йæ хæдзарæн йе ’рдæг лæвар радтаид, ныр... 
Ныртæккæ æнæ ’хца стæм, уый зоны æмæ уæдæ æндæр цы 
акæна? 
Амырханæн хуымæтæджы æхсызгон уыд, æртыккаг бон ын 
æхца куы радтой, уæд! Ноджы ма йын Сослæмбег æхцайы 
æмаргъ ныхас дæр загъта: «Лæппу, цы æлхæнинаг д*æ, уыдон 
дуканийы куынæ разыной, уæддæр къухты уыдзысты æмæ-иу 
афæрс... Бафиддзыстæм сын». 
— Дæ фыд дын цы æхца радта, уымæй ма дæм кæд баз- 
зайа, уæд-иу, мæ къона, дæ сæрыхъуынтæ дæр ацаразын 
кæн,— афæдзæхста йын мад дæр.— Уæлæ нæ цуры куы ис 
ныр хилдасæн. 
Сыхæгты лæппутæн дыргъдзæхæрадонмæ цæуæн нал ис— 
кау ыл сбыдтой. Ноджы ма йыл уæле та кæркмисындзæг æмæ 
каконы къалиутæ æрсагътой. Уыдон куы нæ уаиккой, уæддæр 
ма уæдæ бауай — хъалагъур фыдлæг у. Ныр иу искæцы 
тигъыл бамбырд вæййынц æмæ уырдыгæй — кæнæ кæсаг- 
ахсынмæ, кæнæ стадионмæ. Иумæйаг æхцайæ порти балхæд- 
той æмæ уымæй арæх фæхъазынц. Уæртæ та абон дæр уыцы 
дзыгуырæй лæууынц. Амырхан тагъд-тагъд сцæйцыд æмæ йæ 
куы ауыдтой, уæд æм сæ иу хъæр кæны: 
— Амыр! Футболæй хъазынмæ нæ цæуыс?! 
Амырхан йæ цыд дæр нæ фехæлдта, йæ сæр батылдта: 
— Нæ мæ æвдæлы! 
Се ’гас дæр йæ фæстæ дзагъыртæй баззадысты. Кæрæдзи- 
мæ æнхъæлмæ кæсгæйæ сæ ничи ницы дзырдта. Гъе, ст&й 
уæд фæкъæртт сты. Æмæ та цынæ дзырдтой: 
— Схъал и, йе ’фсымæр ын кæй сæрвыста, уыцы костю- 
мæй. Цыма уый йедтæмæ костюм никуы ничи федта. 
( — Радиоисæн аразы æмæ йæхимæ инженер кæсын рай- 
34 

дыдта. Цыдæр асыкк ныххуыдта æмæ йын, уымæй афтæгч 
фондз минутмæ о-ло-ли фестдзæн! 
— Ницы ’мбарут!—лæппутæй иу хъæддыхæй райдыдта.— 
Ц^емæй фæхъал, уый уын зæгъон? Сослæмбегимæ уыцы стыр 
калмы кæй амардтой, уымæй. 
— Худæг! Æмæ уый куы никуыцæй æрбырыдаид, уæд та? 
Ие ’вварс чи рахæцыд, ахæмтæ дæр дзы разынд. Æмæ 
уыдон ныхасы апп та ахæм уыд: «Хæлæггæнæджы цæст хауаг 
у. Фыдгоймæ чи фæраздæр вæййы, уый йæхæдæг худинаджы 
бынаты баззайы». 
Уыдон цы-фæнды дзурæнт. Уымæн йæ иууыл хъуыдытæ 
дæр радиоисæнимæ баст сты. Уый йын тагъддæр куы сдзу- 
рид, уымæй тынгдæр ницæмæ бæллы. 
Радиоисæнæн æй цыдæриддæр хъуыд, уыдон дуканийы 
куы æрылхæдта, уæд ма йæ цинæн кæрæтты кæрон уыд! Ду- 
канигæс ын сæ хъæбæр къоппы нывæрдта æмæ йыл гæххæттын 
синаг æртыхта. 
,— Бузныг,— æфсæрмыгæнгæйæ йын раарфæ кодта Амыр- 
хан æмæ, фæрсмæ-фæрсмæцæугæйæ, феддæдуар. Иæ цæсгом 
д^ер сырх уыд. 
Тагъддæр куы ныххæццæ уаид сæхимæ. Косерæй раздæр 
ын чи хъуамæ фена йæ циндзинад. Иæ фæдзæхст дæр ын сæх- 
хæст хъæуы, науæд ын зæгъдзæн: «Уыцы карæй кæд дæ зæр- 
дыл ницыуал дарыс, уæд ма фæстæдæр та цы уыдзынæ?» 
Ног хилдасæн цы уынджы байгом, ууылты фæуайы. Иæ 
сæрыхъуынтæ алвынын æй куынæ хъуыдаид, уæддæр ууылты 
цæуынвæнд кодта — лæппутæ йыл мауал сæмбæлой. Рай- 
дайдзысты та сæ ныхæстæ. 
Уæртæ дын уый та хилдасæн. Æмæ ма уæдæ Амырхан 
кæдæм цæуы? Бахизæн дуары сæрмæ егъау дамгъæтæй фыст 
куы ис: «Хилдасæн», уæд æй нæ федта? Æвæццæгæн, йæхи- 
мæ хъусыныл фæци. Хъусыныл, зæгъгæ,— йæхицæн фæлва- 
рæнтæ арæзта: кæддæра, æнæ чиныгæй йæ зæрдыл æрлæууид, 
кæй хæссы, уыцы хæйттæй раздæр кæцы æвæргæ у, 
уый? 
Чысыл ма ауад, стæй цыма йæ фынæйæ фехъал, уыйау 
феръæлфыд. Къопп дæр ма фæцæйхауд йæ къухтæй. Фæстæ- 
мæ разылд. 
Иууæладзыгон хæдзар. Уынгæй бахизæны чысыл асин, 
иу ахæм та — уынджы дуары мидæгæй. Хилдасæг иу фæтæн- 
уæхск, фæтæнбæрзæй лæгæн йæ сæр къопдаст кæны, цалдæ- 
35 

рæй та радмæ æнхъæлмæ кæсынц. Дзæгъæл бадты бæсты сæ 
чи газет кæсы, чи та журналты хуызистытæм. 
Рады фæстагдæр чи у, уый куы базыдта Амырхан, уæд 
йæ къопп бандоныл æрæвæрдта. Хилдасæджы цæсгом куы 
фенид, уый йæ цымыдисæй бафæндыд. Чи у цымæ? Амæй 
размзе кæй зыдта, уыдонæй никæйы хуызæн у — чи дзы гуы- 
бынджын уыд, чи — къæсхуыр æмæ бæрзонд, чи та — къуы- 
лых. Ацы хилдасæг та — цыбыр æмæ сигæцыл хафты хуызæн 
мæллæг. Чъылдыммæ лæууы æмæ йын йæ цæсгом нæ уыны. 
Стæвдтæ лæджы сæрыфахс даст куы фæуа, уæд иннæрдæм 
азилдзæн æмæ йæ фендзæн. «А-а!—хинымæр хъуыды кодта 
Амырхан æмæ йæ цæстытæ фæхъоппæгдæр сты. Зына-нæзына 
мидбылхудтæй йæ донгæмттæ фæйнæрдæм фезмæлыдысты.— 
Ай уыцы лæг куы у!.. Æрхæй йæ усимæ калммæ бынмæ чи 
каст, уый». Гъер дæр ма йæм диссагау кæсы, бæппуимæ сæ 
куы ауыдтой, уæд йæ къух йæ дзыппы цæмæн атъыста, уый. 
Исты йæм куынæ уыдаид, уæд цæмæй тарст? Æниу бынтон 
æндæр фæндагыл цæмæн ацыдысты? Мæнæ нæхи хъæуы куы 
цæрынц æмæ ам куы кусы. 
Уæддæр Амырханæн æхсызгон уыд йæ фенд. Иу хатт 
æнæнхъæлæджы кæимæ фембæлай, уый фенд уæлдай æхсыз- 
гон вæййы æндæр ран фембæлгæйæ. 
Хилдасæг æм куы фæкомкоммæ уаид, уæд æй уый дæр 
æнæ базонгæ нæ фæуид... Кæд ын фæуыдзæн уыцы стыр сæр 
даст? Бынмæ йыл зилгæ æрцыд, ныр та йæ хæрдмæ хафы. 
Сæры хицау æнæмæт адæймаг чи у, ахæмæй æвдисы йæхи — 
бафынæй. Дзæгъæл хуымæтæджы нæ хæлы нæрдæй. Æппын- 
æрæджиау бадæнæй куы сыстад, уæд дæр уыцы куыд-фæнды- 
йæ сом баппæрста æмæ фæраст. Æвæццæгæн æм лыстæг æх- 
ца нымады дæр нæу. 
Хилдасæг куыд тагъддæрæй архайы. Адæмы мæт æй нæй, 
фæлæ сæ цы æхца райсдзæнис, уый йæ цæстытыл уайы æмæ 
уымæн сцырен. Уæлдай каст фæкæнынмæ дæр æй не ’вдæлы. 
Амырхан та дзы йæ цæстæнгас нæ исы, кæд мæ фенид, зæгъ- 
гæ. Æмæ йæ уыцы тынг цæмæн хъæуы цымæ? Кæд æм лæвар 
азилид, зæгъгæ, уый тыххæй!.. Ницæмæн æй хъæуы искæйы 
лæвар куыст. Сæхимæ йын æхца куынæ радтаиккой, уæд 
хилдасæны дуарæй уæвгæ дæр не ’рбакастаид. Уæдæмæ йæм 
хинымæр хъуыды афтæ дзырдта: «Цымæ ма мæ базонид?» 
Иунæг адæймаг ма уыд рады йæ разæй æмæ йæм хилда- 
. сæг куы сидт, уæд Амырханы дæр ауыдта. 
36 

— Æгас цæуай, мæ зонгæ!— зæгъы.— Куыд сты дæ хъуыд- 
дæгтæ? Де ’нæниздзинад куыд у? 
— Хорз сты,— дзуапп радта Амырхан. 
— Гъе уæдæ маладец!.. Рагæй бадыс? 
— Иу фондз адæймаджы уыд мæ разæй. 
— Ау, æмæ дæ уæд æз куыннæ федтон? Зонгæты æнæ ра- 
дæй фæкой кæнын. Æмæ дæ афонмæ ауагътаин... Ныртæккæ 
уæдæ. Æххæст ма бабыхс. 
Йæхи дасынмæ чи æрбадт, уый, æвæццæгæн, къуытты уыд. 
Хилдасæг æй сапонæй дзургæ-дзурын амæста æмæ йын-иу 
амæнтæн йæ дзыхыл дæр рахафта. Уый дæр-иу йæ къух 
стылдта, ома: цы ми мын кæныс?! Уæддæр æй хъуыдыгæнæг 
нæ уыд. Амырханмæ фыццаг худæг смидæг æмæ-иу куы фæ- 
цæйпыррыкк кодта, уæд-иу армытъæпæнæй йæ дзых амбæрзта. 
«Хилдасæг хъазаг лæг у, æвæццæгæн, æмæ йæ йæ зонгæйы 
ахудыны тыххæй афтæ амæнты,—хинымæр дзуры Амырхан.— 
Гъемæ тæригъæд нæу? Æнæуи дæр, мæгуыр, сахъат куы у». 
Æрæджиау хилдасæг «къуыттыйæн» йæ былтæ хæцъилæй. 
куы асæрфта, уæд сдзырдта: 
— Бузныг дæ минасæй, фæлæ сапонæй фæхынцгæ никуы 
федтон. 
— Æмæ сапоны фынкæй та цы тас у, хъуыры куынæ 
аирвæза, уæд? Рауайы иуæй-иу хатт, æмæ цы бачындæуа,— 
цыма æппындæр аххосджын нæ уыд, ахæм хъæлæсæй дзуапп 
радта хилдасæг. Иæ сæрдасæнæй дауæн гæрзыл тъæппытæйг 
ралæууыд — цыргъдæр æй кодта. 
«Цыдæр хин лæг у,— хинымæр дзуры Амырхан.— Адæй- 
маджы хурхыл сæрдасæн дæр æрбауадздзæн æмæ уыйфæстæ 
зæгъдзэен: рауайы, цы бачындæуа. Йæхи æрцæуæггаг куы 
хуыдта, уæд... Кæсагахсынтæ йедтæм куыд тагъд ауад? Да- 
вынмæ нæ уыдаиккой. Ныртæккæ цы радавдзысты колхозæй? 
Нартхоры æвзартæ, æви мæнæуы тау?» 
Лæппу йæ хъуыдытæй нæма схицæн, афтæ дуарæй сыл- 
гоймаг æрбахызт, йæ къухты — тыхтонтæ æмæ сумкæ. Иæ 
ныхас йæ разæй фæци: 
— Ухх, бастадтæн... Адæймаг æфсæйнаг у, æфсæйнаг! Иу 
æлхæнинагмæ иуырдæм уай, иннæмæ — иннæрдæм. Сæ ба- 
зарыл æрмæстдæр ном ис, æндæр дзы балхæнынмæ ницы 
ссардзынæ... Охх!—зæгъы ус æмæ йæхи бандоныл æруагъта. 
Цæргæ дæр уыцы агъуысты кодтой, фæлæ цыма мидæггаг 
уатмæ нал бафæрæзтаид, уыйау. Æвæццæгæн, лæгæн йæхи 
37 

мæгуыраг кодта. Уый та йын йæ хъæрзгæ ныхас фæуынмæ 
æнхъæлмæ каст. Амырханмæ йын фæцамонид чи у, уый ма 
базон, зæгъгæ. Фæлæ ус цъынд цæстытимæ йæхи бандоныл 
ныппака кодта æмæ уымæй уæлдай ничердæм змæлы. 
Æппынæрæджиау хилдасæгæн фадат фæцис. 
— Ларæ, уæд...— кæй даста, уый фестъæлфыд.— Цы ха- 
бар у? Мæн дæр ма куы фæтæрсын кодтай. Исчи афтæ схъиуы 
дасгæ-дасын?! Сæрдасæн сæрдасæн у æмæ... 
Куыннæ фесхъиудтаид, йæ роцъо йын сæрдасæнæй куы 
фæлыг кодта, уæд? Къодах, мыййаг, нæу. 
— А, а, мæнæ дын ам цъутхал уыд... Уыд æмæ нал ис. 
Хъуыды дæр æй ма кæн. Ныртæккæ йæ адзæбæх кæндЗыстæм. 
Лыстæг цъутхал сапоны фынкæй нæ фæзыны æмæ йæ, марадз 
цу, бахъахъхъæн. 
— Цæй, цы мын зæгъинаг уыдтæ, Абдул?—ус хъуыды дæр’ 
не ’ркоДта уый размæйы ныхæсты. Æвæццæгæн, йæ лæг’’’ис- 
кæйы хъус куы ачъепп ластаид, уæддæр æндæр хуызæн нæ 
фæуыдаид. 
— Уæртæ уыцы лæппуйы нæ зоныс? 
Ус Амырханмæ лæмбынæг бакаст. 
— Уый... Быдыры йæ фыдимæ кæй федтам, уый нæу? 
Мæнмæ гæсгæйæ... Æгас цæуай! 
Къухтæ райстой. УсАмырханы цæмæйдæрты фæрстытæ 
кæны. Иæхи чи даста, уый, æвæццæгæн, банхъæлдта: тынг 
хæстæджытæ сты. Æмæ Ларæ зæгъгæ дæр кодта. Æрмæст 
хæстæджытæ не схуыдта сæхи, фæлæ хиуæттæ. Мах, даму 
ахæм тæссаг калмы иумæ кæм амардтам, уым хъуамæ ныр 
дæр хæларæй цæрæм. Уый нæ, фæлæ ма нæ адæм дæр хъуа- 
мæ тынгдæр уарзой; тас сæ чи бауагъта, уый сын ным- 
мардтам. 
Усæн йе ’фсæрты ахаст рафауинаг нæ уыд—дзырдта æмæ 
дзырдта. Лæг ах!аем нæу. Стæммæ иу хатт сдзуры. Æвæццæ- 
гæн, гуырдзæй рахаста ахæм удыхъæд. Цы адæмы мыггагæй 
сты, уый раиртасынмæ нæ арæхсы Амырхан. Цы федта ныр- 
ма — ироны, уырыссаджы, гуырдзиаджы, сомихаджы æмæ — 
æмæ нымад фæци... Цæй, кæд сæ уыйфæстæ базонид, иу 
сыхы куы цæрынц. 
— Мах хуымæтæджы адæм стæм,—дзырдта ус.— Адæми- 
мæ цæрынæй хуыздæр нЬш мацы ратт. Æхсызгон нын вæй- 
йы, нæ къæбæрæй нын исчи куы бахæры, уæд. Дæ фыдæн-иу 
?æгъ æмæ йæ куы æвдæла, уæд нæм-иу дербауайæд. Кæ- 
38 

рæдзийы хæстæгдæр базонæм. Æфсымæртæ ма дын ис?.. 0, 
дæ ном цы хуынди? 
— Амырхан. 
— Цы дзæбæх ном у—Амурхан! Ис ма дын æфсымæртæ? 
— Цыппар. 
— Цыцпар!— ныддис кодта сылгоймаг, стæй æнкъард- 
хуызæй:— Махæн иу дæр нæй. Æнамонд стæм уыцы хъуыдда- 
гæй... Хуыцау нын, æвæццæгæн, ахæм тæрхон скодта... Уæдæ 
ма дын уал æфсымæры ис, зæгъыс? Цы амондджын стут ды 
дæр æмæ уæ ныййарджытæ дæр!.. Æмæ уæд йæд та: де 
’фсымæртæ искуыты кусдзысты? Æфсады уыдзысты... 
— Иу дзы ис æфсады, авиацийы. 
— Цы маладец у, авиацийы службæ кæны! 
Дыууæ ацæргæ ирон лæджы дуарæй æрбахызтысты. Амыр- 
хан йæ бадæнæй сыстад. Усмæ ма, æвæццæгæн, бирæ 
фарстытæ разындаид, фæлæ лæгты цур ницыуал загъта. Иæ 
тыхтонтæ æмæ сумкæимæ рæбинаг уаты фæмидæг. 
Амырханы рад бæргæ уыд, фæлæ ахæм хисдæрты разæй 
йæхи куыд фæкодтаид? Æмæ ма уæдæ ноджыдæр æнхъæлмæ 
кæса? Нæ, йæ рæстæг дзæгъæлы сæфы. Къопп йæ дæларммæ 
куы систа, уæд æм хилдасæджы ус къух амындæй фæсидт: 
— Хисдæрæн уæм цы ’гъдау ис, уый базыдтам. Ды уыдон 
разæй не ’рбаддзынæ дæ сæр æлвынынмæ. Райсом-иу дæс 
сахатыл æрбацу. Уыцы афон Абдулмæ иугай клиенттæ вæй- 
йы æмæ дæ дзæбæх алвындзæн. 
5 
Æндæрæбон Амырхан хилдасæнмæ куы бацыд, уæд 
æнæзонгæ ус æмæ лæгæн сæ нæмттæ базыдта: Ларæ æмæ Аб- 
дул. Ус ын æрбауай-иу, зæгъгæ, бафæдзæхста, фæлæ йæ дык- 
каг бон нæ равдæлд. Дæс сахатыл нæ, фæлæ сæм æппындæр 
не ’рбазынд — сæумæрайсом бауырдыг æмæ суанг изæрда- 
лынгтæм йæ радиоисæнимæ фæцархайдта. Æрмæстдæр сæм 
æртыккаг бон бацыд йæ сæр æлвынынмæ. 
Бацыд, фæлæ та хилдасæг ривад нæ уыд. Æфсæддон ка- 
питан хæбæцц лæууы æмæ немыцаг фыййау куыдзæн хæцы 
йæ дзылары босыл. Егъау æмæ рæсугъд куыдз. Æрмæстдæр 
йæ гуыбын æгæр дымст уыд æмæ йæ уый æвидауц кодта. 
Ус æмæ лæг капитаны комкоммæ лæууынц. Æваст ба- 
кæсгæйæ дæр бæрæг уыд, се ’хсæн цæуылдæр æнувыд ныхас 
39 

кæй уыдис, уый. Амырхан къæ- 
сæрыл куыддæр фæоцани — 
куыдз æм куы фæкъæпп ласа. 
— Рауай, мидæмæ æрбахиз. 
Амурхан, куыдзæй ма тæрс,— 
Ларæ йæм дзуры. —Æмбал 
капитаны цур хæцгæ нæ кæны, 
стæй йыл, куы уыныс, дзылар 
æвæрд ис. 
Лæппу бацыд æмæ, къуы- 
мы цы бандон уыд, ууыл æр- 
бадт. Цымыдисæй хъусы ны- 
хæстæм. Цасдæр рæстæг куы 
абадт, уæд æм афтæ йæ зæрдæ 
сдзырдта цыма æфсæддон ка- 
питан исты ног хабæрт- 
тæ дзуры. Уалынмæ фембæрс- 
та, сæ ныхас куыдзыл кæй 
цæуы, уый. Куыдз йæ фæстаг 
æрдæгыл бады æмæ сæм куы 
хæрдмæ скæсы, куы та йæ 
алыварс ахъахъхъæны. 
— Æвгъау мæм кæсы,— дзырдта капитан.— Æвгъау, 
зæгъгæ, дæр раст ныхас нæу, тæригъæд у: сахуыр мыл, мæ- 
хæдæг дæр ыл сахуыр дæн. Мæнæй куы фæхицæн уа, уæд, 
мæн мысгæйæ, æнкъардæй амæлдзæн. Ацы куыйты мыггаг 
тынг æмбаргæ у... 
— Æмæ йын уæдæ демæ хуыздæр уыдзæн? Ахъуыды-ма 
кæн, цас хуыздæр ын уыдзæнис демæ. Хæстæг ранмæ дæ куы 
ивиккой, уæд дæр ма дзур, фæлæ Дард Хурыскæсæнмæ,— 
зæгъы лæг. 
Ус йæ ныхасæппарæн кæны: 
— Уымæн тагъд рæстæджы лæппынтæ уыдзæн. Ахæм 
уавæры йын искуыдæм ласæн ис? Цавæр у, кæд дзыхæй нæ 
дзуры, уæддæр тæригъæд нæу? 
Капитан гуызавæ кæны, йæ хъуыдытæм гæсгæ йæ былтæ 
кæрæдзимæ нылхъывта, сæр батилы, уæхсчытыл схæцы æмæ 
та сæ æруадзы. 
— Уыцы хъуыды кæнын æмæ, нæ зонын, цы уын загъ- 
дæуа?—сдыууæрдæм ис.— Раст куы зæгъон, уæд ахæм да’рд 
40 

фæндагыл йæ ласын æнцон нæу, фæлæ мæ æнтысгæ дæр нæ 
кæны. 
Куыдз цыдæр æнахуыр мæстджынхуыз цæстæнгасæй скæ- 
сы йæ хицаумæ. Амырхан ыл йæ цæстытæ æрæвæрдта. Дис- 
сагмæ кæсинаг уыдис æмæ йæм кастис. «Дзурын нæ зоны, 
фæлæ сын, æвæццæгæн, сæ ныхæсты иууылдæр æмбары. 
Смæсты. Хуымæтæджы дæр нæ, фæлæ мæстæй тъæпп хауы. 
Ныроиг ыл, æвæццæгæн, ахæм радзур-бадзуртæ никуыма 
уыд. Æниу хилдасæг æмæ йæ ус цы сцъил сты? Цæмæн сæ 
хъæуы? Сæ фосы дзугтæн бирæгътæй тæрсынц?»—хъуыды 
кодта Амырхан. Куыдзмæ куыд фылдæр каст, афтæ йын тæ- 
ригъæддæрæй^тæригъæддæр кæнын райдыдта æмæ фæстагмæ 
йæ зæрдæ суынгæг. 
Айфыццаг кæд сæ фыдуаг дзæргъмæ смæсты, æндæр мыс- 
тæн дæр тæригъæдгæнаг у. 
— Кæд та рæхджы ардæм сыздæхай, æмбал капитан, уæд 
дын æй фæстæмæ дæр ратдзыстæм,— лæгъстæйæ дзырдта 
Абдул.— Ныр уал нын æй рауæй кæн. 
— О, о, куы дæ бахъæуа, уæд-иу æй фæстæмæ айс... Ды, 
æмбал капитан, куы зонис, Абдул немыцаг мыггаг куыйты 
куыд уарзы, уый!— йæ ныхас æппары Ларæ. 
Капитан исдуг ахъуыды кодта, стæй афарста: 
— Гъемæ хорз, фæлæ йыл цас ратдзыстут? 
— Дæхæдæг цас агурыс, æмбал капитан?— Абдулæй та 
Ларæ фæраздæр.— Ды дæр æмæ мах дæр куыд нæ фæзæрдæ- 
худт уæм, ахæм аргъ зæгъ. 
— Фынддæс æмæ ссæдз туманы. Мæ фадат мын ме ’счъил- 
ты нуæрттæ æнæуынгæ цæвæгæй лыг кæны, æндæр æй мин 
сомыл дæр нæ раттин. 
Абдул йæ усы цæстытæм фæкаст, стæй дзып;мæ ныв- 
нæлдта. Фæзындис æхцаты гуцъула. 
— Радзур-бадзур нал кæндзыстæм. Мæнæ дын дæс æмæ 
ссæдз туманы,—зæгъы Абдул. Ахæм цæстæнгас æвдисы, цы- 
ма æртæ уыйбæрцы фиды. Хинымæр та цин у, афтæ асла- 
мыл ын æй кæй радта, уымæй.- 
«Уагæры цавæр куыдз у?—’хъуыды кæны Амырхан.— 
Æвæццæгæн, тынг ахуыр æмæ æмбаргæ чи у, ахæм.— Стæй 
та йæхи афарста.— Æмæ куыдзæй зондджын зæгъæн ис?.. 
Æвæццæ^гæн ис — хуымæтæджы не скатай сæ къæхты раз... 
Чи зоны, дзылар æвæрд ыл куынæ уаид, уæд йæ хицауы дæн- 
дагæй бахсынид, стæй йыл чи дзуры, уыдоны дæр... Иæ сæр 
41 

уæййаг сси, уый, æвæццæгæн, бамбæрста æмæ судзы фыр- 
мæстæй, скъуыны йæ зæрдæ... Цæмæн? Уымæн та цы уæлдай 
у? Къæбæр дын чи-фæнды дæттæд æмæ цæр дæхицæн. Фæлæ 
нæ, куыдзæн дæр, æвæццæгæн, алы хицау йæ зæрдæмæ нæ 
цæуы». 
Дисты бын æй фæкодта ус. 
— Цавæр у?! Цæсгом дæр дзы хъæуы, æмбал капитан! 
Амæй хуыздæр немыцаг куыдзы мыггаг ма ныууадз, уымæи 
дæр йæ аргъ фондз æмæ ссæдз туманæй уæлæмæ куы никуы 
схызт. 
Цымыдисæй хъусы Амырхан. Афтæ æнувыдæй кæм бауыр- 
дыг сты хилдасæг æмæ йæ ус, уым цыдæр ис... Æмæ цы уа, 
цымæ? Куыдз мæнæ-мæнæйыл у, æмæ йæ къæбылатæ куы 
равзæрой, уæд сæ хорз аргъыл ауæй кæндзысты... Цы хин 
сты! 
—Гъемæ хорз!—æваст сразы капитан.— Æри дæ къух. 
Æрмæст дæ иунæг хъуыддаг курæг дæн, æз æм куыд зылдтæн, 
афтæ зилын-иу æм бафæраз. 
Капитан æмæ Абдул тъæппæй райстой кæрæдзийы къух- 
тæ. Ларæ Абдулы къухтæй уыцы дæс æмæ ссæдз туманы 
раскъæфта æмæ сæ, мидбылты худгæйæ, капитаны къухы 
фæсагъта. 
Куыдз ноджы тынгдæр скатай. Тоны, скъуыны йæ дзы- 
лары бос. Уыцы бос Абдул куы айста, уæд ыл-иу йæхи сæп^ 
пæрста, фæлæ цы йæ бон уыд, кæд ыл фæхæцынмæ хъавыд, 
уæддæр — йæ мучъыритæ дзыларæвæрд уыдысты. 
Капитан йæхи дасынмæ æрбадт. Ларæ куыдзæн буц ми- 
тæ кæны æмæ афарста: 
— Йæ ном та дын цы хуйны, æмбал капитан? 
— Белкæ,— сапонамæстæй дзуапп радта капитан. 
— Белкæ, Белкæ, мæхи Белкæ! Ма мæсты кæн. Фендзы- 
нæ, æз дæм куыд хорз зилдзынæн, уый.— Иæ рус ын йæ ру- 
сыл авæры, ахъæбыс ын кæны. 
Белкæ иу афон йæхи йæ фарсыл æруагъта. Бастæй, 
дзыларæвæрдæй йæ бон кæй ницы у, уый, æвæццæгæн, 
бамбæрста. Ларæ къухамындæй Амырханмæ фæсидт, мидæг- 
гаг уатмæ ма рауай, зæгъгæ. 
— Ды нырма æрыгон дæ æмæ бахатыр кæн, фæлæ никæйы 
зонæм нырма æмæ адæймаг йæ зæрдæйы фæндон ныхæстæ 
кæмæн ракæна?.. Цот нын нæй æмæ цы бакæнæм?.. Куы куыдз 
фæхъомыл кæнæм, куы гæды, куы цы... Нæ фæстаг капеччы- 
42 

тæ дæр ыл радтæм. Куыд дæм кæсы, бирæ æхца йыл 
радтам? 
Амырхан йе уæхсчытыл схæцыд, ома: æзтауыдæттæн цы 
зонын? Ларæ йын йæ фындзы кæрон дыууæ æнгуылдзæй 
ацахста æмæ йæ цыма йæ бындзарæй рæдывта, уыйау 
•бауыгъта: 
— Лæппын дæ нырма. Æлхæнын дæр æмæ уæй кæнын дæр 
нæма зоныс. 
Уæлæмæ дзы ницы сирвæзт, фæлæ лæппу хинымæр афтæ: 
«О знон мын бæппу æхца куы радта æмæ дуканимæ куы ба- 
цыдтæн, уæд дæр мын ды, мыййаг, куынæ балхæдтай, мæ 
радиоисæнæн мæ цытæ хъуыдис, уыдон». 
— Æмæ уæдæ де ’фсымæр авиацийы службæ кæны зæгъыс, 
Амырхан?—райдыдта та Ларæ.— Цы хорз у! Махæн лæппу 
куы уаид, уæд æй авиаци йедтæмæ никуыдæм ауадзин... Тæ- 
хæг у, æвæццæгæн? 
— Бортмеханик. 
— А-а, зонын, бортмеханик цы у, уый... Тæхджытæй би- 
рæ къаддæр нæу уый дæр. Мæ хойы лæппу дæр бортмеханик 
у. Мæ хо мын афтæ дзырдта, бомбæппарæг хæдтæхæгыл, 
дам, фæтæхы... Де ’фсымæр та? 
— Ахæмæй нæм ницы фæфыссы,— зæгъы Амырхан. 
• — О, о! Уыдон сымах хъæугæ дæр ницæмæн кæнынц,— 
здгъта Ларæ æмæ æваст азгъордта. Чысыл раздæр уæларт 
тебæ сæвæрдта, сой дзы ныккодта æмæ йæ фæздæджы тæф 
•скалд. Æвæццæгæн ын уый фыццаг хатты хъуыддаг нæ уыд— 
тебæ сатæгсау сси. Хорз æфсин æй сæрттивын кæнид, фæлæ 
уый сыгъдæгдзинадыл тынг æнувыд чи нæ у, ахæмы каст 
кодта. 
Хилдасæг духи калæн цъыртгæнагæй цъыртт ласы капитаны 
цæсгомыл. Ныр йæ цæсгом даст кæй фæци, уый бæрæг у. Гъер 
дæр та не ’рхаудзæн Амырханмæ рад? Нырма уал дзы йæхи- 
цæй уæлдай ничи ис, кæд та æнæнхъæлæджы хисдæртæ не 
^рбацæуой, уæд... Æмæ чи-фæнды куы æрбацæуа, уæддæр æй 
Абдул афтæмæй нал ауадздзæн. Лæппуйы зæрдæ куы фæху- 
да, уæд æм нал цæудзæн æмæ йæ уый та хъæугæ кæндзæн. 
Цæмæн, уымæн йæхицæй дарддæр æмæ Ларæйы йедтæмæ чи 
ды зоны. 
Капитан æхца систа, фæлæ сæ хилдасæг нæ айста. Уый 
дæр, дам, цы æхца дын радтон, уыимæ фæуæд. Канд уымæй 
дæр бæрæг уыд, куыдзæн йæ балхæдыл фæсмон кæй нæ фæ- 
43 

кодта, уый. Ахæм фадат ын куынæ фæуыдаид, уæд йæ зæрды 
къæбыла балхæнын уыд. Уыд, фæлæ кæд бафтыдаид къухы? 
Æниу, цалынмæ уый рæза æмæ хъомыл кæна!.. Ныр ын мæнæ 
йæхи хæдзары цæттæйæ ахуыргонд куыдз. Иæ хицау афтæ 
дзуры. Æмæ иугæр зæгъы, уæд æфсæддон адæймаг куыд 
фæсайдзæнис? Гъемæ, иучысыл гæдытæ дæр радзурæд: Бел- 
кæ цæмæ нæ арæхса, уыдон ын йæхæдæг бацамондзæн. Уыцы 
хъуыддагмæ та йæ æмбулгæ исчи акæндзæн?! Мæнгæй нæ 
загъта капитанæн. 
— Æппæлæгау ма фæуæд, фæлæ дæ бауырнæд, * æз би- 
рæгъы дæр сахуыр кæндзынæн. Суанг мæ чысылæй нырмæ 
семæ баст дæн. Мæнæ адæймагимæ куыд дзурай, раст афтæ 
арæхсын семæ дзурын... Æццæй, исты мæнг зæгъын, Белкæ?— 
йæ армытъæпæн куыдзы рагъыл расæрфта. 
Бæрæгæй дæр куыдз æнкъарын райдыдта, йæ хицау 
цæуыны къахыл кæй ныллæууыд, уый. Иæ цæстытæ сæ урсы- 
ты онг ныхъхъоппæг сты æмæ йæм никæйы ныхас хъуысы. 
Сæ армытъæпæнтæ йыл адауынц, бынты-быны лæгъз ны- 
хасæй йæм дз’урынц, фæлæ уæддæр куыдз йæ ахуыр нæ ха- 
лы — иудадзыгæй кæсы капитанмæ. «Кæмæн мæ уадзыс?— 
дзырдта йæ цæстæнгас.— Дæ зæрдæхудты куы никуы бацыд- 
тæн, уæд мыл цæмæн афтæ сыстырзæрдæ дæ? Зæгъ-ма мын: 
ныр æз ацы æнæзонгæ адæмимæ цытæ кæндзынæн?» 
Фæстиат дзы ницæмæнуал хъуыд, уæддæр ма капитан 
куыдзы уæлхъус лæууыд. Ныртæккæйæ тынгдæр æм никуы 
бахъардта, йæ куыдзы цас уарзы, уый. Сæ фатерыл гуыдыр 
никуы сæвæрдтой — æдзухæй дæр æй Белкæ хъахъхъæдта. 
Мидæмæ цæуæджы-иу кæддæриддæр бауагъта, фæлæ фæстæ- 
мæ мачи сфæнд кæна! Кæддæр иу хисдæр лейтенант капи- 
таны фатеры фæмидæг. Цæмæйдæр æй афæрсинаг уыд. Бел- 
кæ йæм (куыдз йæ ахуыр кæм халы) басмыста, бауагъта йæ 
агъуыстмæ бацæуын. Фатеры ничи ис, уый куы бамбæрста 
лейтенант, уæд фæстæмæ рацæйцыд. Куыдз дуаргæрон йæ 
фæстаг æрдæгыл æрбадт, схъырныдта. Иу, зыбыты иунæг 
къахдзæф ма — æмæ йыл йæхи баппардзæн. Тæхуды, уыдон- 
мæ исчи куы бакастаид! Стæй дын уыцы минут де знаг лей- 
тенанты уавæры куы бахаудаид: ныффæлурс, йæ зæрдæйы 
гуыпп-гуыпп ссыд, цæстытæ рацæйбырыдысты. Исдуг уадзы- 
гæй аззад, стæй дзуры: 
— Белкæ, уый æз дæн, æз, нал мæ зоныс? 
Куыдз ноджы знæтдæрæй схъырныдта. Æвæццæгæн, аф- 
44 

тæ æмбарын кодта: «Æнцад лæуу, цалынмæ дæ не ’рбырс- 
тон, уæдмæ». 
Хабар хорз нæу. Куы смæсты уа, уæд хурхмæ дæр фæ- 
лæбурдзæн. Æмæ уæдæ цы фæуа лейтенант? Æфсæддон хайы 
йæм æнхъæлмæ куы кæсынц. Къуындæджы бахауд, мæгуыр. 
Фæрссагыл рагæпп кæнид æмæ йын нæ бантысдзæн — фæсте 
йæ æрцахсдзæн æмæ уæд ноджы фыддæр. Сындæг къахдзæф- 
тæй, арæхстгай сыдзмыдзы ацыд æмæ бандоныл æрбадт. 
Иунæг хатт уæлдай змæлд куы фæкæна, уымæй дæр тæрсын 
райдыдта. Рæстæг ыл ныддаргъ, фæлæ æнхъæлмæ кæсы, кæд 
капитанæй йе ’фсинæй исчи фæзынид. Лейтенантмæ афтæ кæ- 
сы, цыма æнæхъæн къуыри бады... Цалдæр сахаты фæстæ ка- 
питаны ус æрбацыд. Хъуыддаг куы бамбæрста, уæд лейте- 
нантыл йæхи худæгæй схаста... 
— Цæй, Белкæ, хæрзбон!—æрхæндæгæй зæгъы капитан. 
Йæ цæссыгтæ тыххæй уромы. Худинаг æм кæсы, æндæр сæ 
æрызгъалид.— Ма мæм-иу смæсты у... Цы гæнæн ис, æфсæд- 
дон службæйы афтæтæ дæр рауайы... Дæ ног хицауы зæрдæ- 
худты дæр-иу ма бацу. 
Абдул, йæ ус Ларæ æмæ Амырхан цымыдисæй кæсынц. 
Капитан йæ рус Белкæйы сæрыфахсыл авæрдта, йæ сæр 
ын æрбахъæбыс кодта, исдуг ма йæм фæкаст, стæй æваст 
фæзылд æмæ феддæдуар. • 
•Куыдз фестад. Иæ хицауы фæдыл азгъорынмæ хъавыд, 
фæлæ дзылары бос фидар баст уыд дурын пецы дуарыл. 
Скатай. Хъуырдухæнтæ кæны. Æппынфæстаг æрхуыссыд. Иæ 
сæр раззаг къæхтыл æруагъта. Хъынцъым кæны,— курæгау, 
хъæрзæгау. Кæуæгау нæ, фæлæ æцæгæй куыдта. Куы сæ 
ахгæны, куы ракæсы йæ цæстытæй. Амырхан уымæй размæ 
куыдзы кæугæ никуы федта. Ныр уыны: Белкæйæн йæ цæс- 
сыгтæ ставд фæрдгуытæй згъæлынц. Фесты. Дыууæрдæм 
кæсгæйæ ноджы тынгдæр схъынцъым кæны. Дзурын куы зо- 
нид, уæд зæгъид: «Нæ мæ фæнды ам цæрын, нæ сæ уарзын!.. 
Фæлтау мæ дзæгъæл ныууагътаис». 
Хилдасæг Амырханы цæстæнгасмæ гæсгæ цæуылдæр 
фæгуырысхо. Аивæй ма йæм цалдæр касты фæкодта, стæй 
хинымæр скарста: «Фæкъуыхцы йæ хъæуы йæ хъуыдытæй. 
Дæрдтыл куы ахæца, уæд дзы пайда нал ис. Æмбаргæ у, йæ 
рыг скæла! Æмæ цы? Хатгай ахæмимæ æнцондæр дзурæн вæй- 
йы». 
— Æрбад-ма, Амурхан. Ацы бон дæ æнæ алвынгæ нал 
45 

ныууадздзынæн, дæ фыды фыд куы æрбацæуа, уæддæр... 
Белкæмæ ма кæс. Иæ хъынцъым йæ хицауыл. у. Чысыл 
рæстæг куы рацæуа, уæд дзы ферох уыдзæн æмæ йын махæй 
лымæндæр нал уыдзæн... Капитан æм нæ арæхсти, фæлæ йæ 
æз сахуыр кæндзынæн! Суанг ма дуканийæ æлхæнинæгтæ дæр 
исдзæн! Цирчы кæй февдисынц, уыдонæй цæстæрæвæринаг- 
дæр уыдзæн... 
Цалынмæ Амырханæн Абдул йæ сæр æлвыдта, уæдмæйæиу 
хъуыды баййардта: «Ныр сæ Белкæ афтæ æхсызгон цæмæн 
хъæуы?» Æмæ йын бæлвырд дзуапп раттын нæ фæрæзта. 
Фæотагмæ та хинымæр дзуры: «А-а, цæмæй капитан йæ 
куыдзы йемæ аласа, уый фадат ын нæй. Белкæйæн тагъд 
хъыбылтæ фæуыдзæн æмæ сæ куы ауæй кæной, уæд дзы ду- 
нейы æхца райсдзысты». 
Æлвынæггаг æхца бафидын фæхъæуы, фæлæ Абдул 
Амырханæй капекк райсын дæр нæ куымдта. Цавæр, дам, у 
фыццагдæр ацы хъæуæй- кæимæ базонгæ стæм, уымæй мах 
æхца исæм?! Афтæмæй нæ куыст нæ фарсыл дæр куынæ 
бахæцдзæн. Уадз сæ æмæ дзы, уыйбæсты, дæхицæн исты 
алхæндзынæ. 
Нæ бакоммæ каст Амырхан. Æхца нæ бафыстон, уый, 
дам, мæ мад куы базона, уæд мæм хæцдзæн. Æхсæз суарийы 
æрæвæрдта стъолыл. 
Уалынмæ Ларæ мидæггаг уатæй рацыд. Уæдæй сарæй 
Белкæйæн хæринаг кодта. Цæмæй зыдта Амырхан, ахæм 
ахуыр куыдз хуымæтæджы хæринæгтæ нæ хæры, уый? Сæхи 
Милайæн æрчъийы зæронд куы аппарай, уæддæр æй бау- 
уилдзæн æмæ ма йæ былтæ дæр астæрдзæн. Фæлæ куыд кæ- 
сы, афтæмæй Белкæ бынтон æндæр у. Дæхæдæг цы хæрыс, 
уымæн дæр уый ратт. Æхсад тæбæгъы йын рахаста айдагъ 
дзидзайæ цыппар катлеты, иннæйы — сойджын борщ. Хъæр- 
муст сты æмæ Белкæ йæ чемы куы уыдаид, уæд йæхи афса- 
дид, фæлæ йæм ныртæккæ зынгæ дæр никуыцæй кæнынц. 
Æрмæст ын сæ тæф йæ фындзыхуынчъытæ цæвы. Æркæсы 
сæм æмæ та йæ сæр иуварс азилы. Ларæ йын дзыларæй йе 
’фсæртæ куы уæгъд кодта, уæд Амырханмæ афтæ каст, цыма 
ныртæккæ лæбурын райдайдзæн. Цымыдисæй кæсгæйæ ма 
уымæн афæстиат. 
Белкæ йе ’взаг дæр нæ атылдта хæринаджы. Ничерды- 
гæй йæм бахъардтой Абдул æмæ Ларæйы лæгъз ныхæстæ, 
лæгъз æвнæлдтытæ. 
46. 

, — Цæугæ кæныс, Амурхан?—афарста Ларæ.—Абад уал 
нæм. Мах дæ Абдулимæ нæхи лæппуйы хуызæн куы бауарз- 
там! 
— Нæ мæ ’вдæлы... Цыдæр кусын,— радта дзуапп Амыр- 
хан. 
— Нæ йæ ’вдæлы!— Ларæйæ фыццагдæр кæмæ æрхау- 
дзæн ныхасы бар æмæ ныддис кодта.— Нæ йæм хъусыс, Аб- 
дул. Нырма сывæллон куы дæ, уæд уагæры цы кусыс? Ды 
хъуамæ хъазынæй ма’фсæдай, кæсагахсынмæ цæуай... Цы, уый 
зоныс, Амурхан. О, ды ницыма зоныс. Абдулæй дæсныдæр 
кæсагахсынмæ ничи ис. Дæхи уыимæ сбæдт æмæ афтидæй 
никуы æрбацæудзынæ. Æнгуыр дæр дæ нæ хъæуы — Абдул- 
мæ цалдæр æнгуыры ис бамбук хъæдтимæ! 
— Радиоисæн аразын æмæ мын æрдæг конд у,— цыбы- 
рæй æргом дзуапп радта Амырхан. Æппæлын ахуыр нæу, 
фæлæ ацы хатт уыцы тæфаг дæр рауад йæ ныхасы. 
— Кæс-ма йæм, куыд зонджын, куыд хорз лæппу у!— 
фæцырд та Ларæ.— Амæй фæстæмæ дæ ноджы фылдæр 
уарздзынæн, Амурхан!.. Абдул, ды ницы ’мбарыс радиойæн? 
Дæ бон ын ницæмæй феххуыс кæнын у? Мацы йын бахæлæг 
кæн... 
Хилдасæг йæ сæрдасæн цыргъгæнæн дурыл дауы. Иæ 
хуызмæ гæсгæ афтæ зыны, цыма æппындæр ницы фехъуыста. 
Уæддæр æппынæрæджиау дзуапп радта: 
— Æз æнахуыргонд дæн, фæлæ цы мæ бон у, уымæй кæд- 
дæриддæр, табуафси, мæхи иуварс нæ аласдзынæн... Чысыл 
цыдæртæ йын æмбарын. Исты хæйттæ дæ куы бахъæуа, уæд 
мын-иу зæгъ. 
— Æрбауай-иу, мацæмæй æфсæрмы кæн. Нæ дæ батыхс- 
дзыстæм. Æцæгæлон ран фыццаг зонгæ адджын у.— Амыр- 
хан куы рацæйцыд, уæд ма йæ фæстæ радзырдта Ларæ. 
Косер йæ лæппуйы ныхæстæм куы байхъуыста, уæд ын 
афтæ: 
’— Гъемæ сæ цæрæнбон бирæ, кæд ма дæ базыдтой æмæ 
дæм афтæ дзæбæх цæстæй ракастысты, уæд... Уæздан адæм 
сты, æвæццæгæн?.. Бауай-иу сæм. Ницы хъыгдары. Адæмимæ 
хæларæй цæрын æвзæр никуы уыд. 
Уыцы рæстæг хилдасæг та дуар æрæхгæдта. Куыст дæр 
куыст у, фæлæ сæм куыд ничи хъуса, афтæмæй йе ’фсинимæ 
адзурой. Адæймагæн йæ зæрдæмæ цы хъуыддаг фæцæуа, 
ууыл адзурынæй хуыздæр та цы ис! 
47 

Фæлæ, æвæдза, афтæ цин цæмæй сты, уый дæр стыр дис- 
саджы хъуыддаг у! Æлхæнæггагæй? О, Белкæйæ! Æнæнхъæ- 
лæджы сæм æй капитан йæхи къахæй бахуыдта. Уыдонæн та 
уымæй размæ сæ катай цыд: немыцаг мыггаг куыдз куыдæй 
бафта къухы. Уымæй дæр лæппын. Егъау куы уа, уæд ахуыр 
кæнын нал бакомдзæн. Уыдон та ахуыр чи уа, ахæм хъæуы. 
Къæбыла куы ссардтаиккой, уæддæр цалынмæ уый рæза 
æмæ истытæ æмбарын байдайа, уæдмæ сæ удхарæй амардзæн. 
Стæй сахуыр уыдзæн æмæ нæ сахуыр уыдзæн, уый дæр чи 
зоны? 
— Куыд хорз рауад нæ хъуыддаг! Уæу, дæ цæрæнбон би- 
рæ æрбауа, капитан!—йæ армытъæпæнтæ кæрæдзиуыл æр- 
цавта ус. 
— Хуыздæр та ма куыд вæййы?! Сызгъæрины къæртт нын 
куы радтаид, уæддæр мын афтæ æхсызгон нæ уыдаид. Æнæ 
куыдзæй ме уæнгтæ бастæй уæлдай не сты... Хуызисæн ап- 
парат æвдисæн нæй, æндæр нæй... Ныр нæ куысты æмбисæн 
æххæстгондыл банымайæн ис. Каст æрмæстдæр Белкæмæ 
уыдзæн. Иуныхасæй, хъуыд- 
даг цæуы, не ’фсин! Мæ 
цæстытыл уайы, сызгъæрин- 
ты дæ куыд батухдзынæн, 
уый. Иугæр куы кусай, уæд 
хъуамæ дæ куыстæй исты 
зына. 
— Охх, гъер дзы уыцы 
æргом ныхæстæ цæмæч 
хъæуынц?—къленц æвзагæй 
зæгъы ус. Кæд ма уымæн 
нæ уыдысты Абдулы ны- 
хæстæ æхсызгон! Мидæггаг 
уатмæ бауад æмæ куыдзй 
дзылар радавта. Æнæ га-' 
лæй кæвдæсы хуызæн сæм 
æнæ куыдзæй дзылар æвæрд 
уыд. Ныллæууыд, нæхидзы- 
лар ыл бакæиæм, зæгъгæ. 
Лæг та иннæрдæм ныббы- 
цæу æмæ не сразы. Хæдза- 
ры мидæг, дам, ыл исчи 
фæгуырысхо уыдзæн. Уæл- 
48 

дайдæр ацы адæмы хатт цымыдис сты æмæ йæм кæсынтæ- 
райдайдзысты. Ницы йын бамбардзысты, фæлæ дзы иу исчи 
ахæм разындзæн, æмæ зæгъдзæн: ай хуымæтæджы хæмхудтæ 
бæттæн нæу, фæлæ цыдæр æнахуыр дзаума. Ахæм адæймаг 
уайтагъддæр фæгуырысхо уыдзæн. Æмæ, дам, ныл иугæр 
адæм гуырысхо кæнын куы байдайой, уæд нæ æвæстиатæй 
нæ цæрæнбынат ивын хъæудзæн. 
Къæлидорæй къæхты хъæр æрбайхъуыст — хилдасæнмæ 
чидæртæ æрбацæуы... Абдул йе ’фсинмæ къухæй ацамыдта: 
«Ахæсс æй, бафснай йæ». 
Абдул сæрдæй, зымæгæй бухархуд йæ сæрæй нæ исы. 
Ус иннæ уатмæ куы бацыд, уæд уый та кæсæнырдæм фæзылд. 
æмæ йæ худ пæлæхсардæрæй æрсагъта сæрыл. Хул дæр ма 
худы хуызæн куы уыдаид, фæлæ—рæмпæгхæрд, ницæйаг. 
— Дасгæ, æви æлвынгæ?—афарста, фыццагдæр æ’м чи 
æрбацыдис, уыцы нæлгоймаджы. 
— Æлвынгæ дæр æмæ дасгæ дæр,— зæгъы нæлгоймаг. 
— Уый дын мæ бар, зынаргъ æмбал! 
Уынджы, гуыв-гуывгæнгæ, кæрæдзийы фæдыл згъорынц 
уæзласæн машинæтæ. Дæрддзæф дæр нæ, фæлæ хилдасæнæн 
йæ тæккæ фæрссæгты бынты. Ох, уыцы машинæтæ! Алчидæр 
схъыг уыдзæн сæ хъæрæй. Абдул фæрссагмæ цалдæр кастьг 
фæкодта æмæ хъастгæнæгау зæгъы: 
— Иу минут дæр не ’нцайынц ацы машинæтæ!.. Бон ма 
згъорæнт, зыгъгъуыттытæ кæнæнт, фæлæ æхсæв та цы фæар- 
хайынц, уый мæм стыр диссаг кæсы. 
Дыууæ æрбацæуæгæй æнхъæлмæ чи каст, уый фæцырд 
дзурынмæ. «Мæн ма фæрс, мæн, æмæ дын æз алцæмæн дæр- 
дзуапп ратдзынæн»,— æвæццæгæн æй ахæм хъуыды фесхуыс- 
та. Бакастæй дæр бæрæг уыд—сæртæг зонды хицау. 
. — Куыд цы фæласынц?— райдыдта лыстæг луарын.— 
Фæлæуу-ма, ды ам рагæй нæ цæрыс, æзæццæгæн? 
— Мæй дæр нæма,— зæгъы хилдасæг. 
— \А-а... Уыцы машинæтæ æхсæвæй-бонæй æрзæты ссад 
ласынц. Мах æй цинк хонæм. Æрзæтæн йæ фылдæр цинк у* 
Уымæй уæлдай ма дзы ис зды, къала, æрхуы, сызгъæрин.ч 
— Ау, ахæм хъæздыг сты уæ хæхтæ? 
— Хъæздыг!— бахудт æрбацæуæг.— Уым уыйбæрц æрдзо» 
хæзнатæ ис, æмæ сæ кæрæтты кæрон никуы сыскъуындзæн! 
Суанг ма атæмон тых кæй фæрцы исынц, ахæм хæзна дæр, 
дам, дзы ис. Афтæ дзурынц... Æмæ, дæхæдæг нæ зоныс, иугæр 
4 Мадэура лæппу 49». 

адæм куы дзурой, уæд уый дзæгъæлы нæ вæййы. Цыдæр; æй; 
хонынц æмæ мæ ферох... ’ ;'!' 
— Уран, мыййаг?—æваст афарста Абдул. 
— О, о, уран! Ды йыл хорз фæхæст дæ. 
— Гъер уыдон иууылдæр иу шахтæйы сты?— барæй 
къахта Абдул, æндæр уыдæттæ хорз зыдта. 
— Иу шахтæйы зæгъыс?—бадис кодта æрбацæуæг. — 
Хохы кæцырдæмдæриддæр фæзилай, уым дын шахтæ, 
уыдон дзæвгар сты, фæлæ дзы айдагъ рудниктæ цас ис, уый 
зоныс?—Æмæ сæ номхыгъдæй ранымадта. 
Уымæй чысыл раздæр хилдасæг Абдул схуыфыд æмæ йе 
’фсин Ларæ мидæггаг уаты гæххæтт æмæ кърандас райста. 
Рудникты нæмттæ иууылдæр афыста. Æрбацæуæг тынг бæл- 
вырд дзурыныл архайдта. Мæхæдæг дæр, дам, дзы акуыстон 
æмæ сæ хорз зонын. Рудниктæй кæмæ цал километры ис 
ардыгæй, уыдон дæр ныффыста Ларæ. 
— Тæхуды уыдæттæ фен!— хæлæггæнæгау сдзырдта Аб- 
дул.— Никуы ницы федтон ахæмæй... 
— Æмæ цас диссаг у сæ фенын?! Машинæтæ дыууæрдæм 
куы кæнынц. Кæцы-фæнды шофыримæ дæр абад æмæ ба- 
фардæг у. Фæстæмæ дæр афтæ... Æмбойны... 
Æндæр ницæмæйуал бафарста хилдасæг. Уый уал ын 
æгъгъæд уыд. 
6 
Косер йæ лæппумæ цалдæр хатты фæсидтис рацу сихор 
уал бахæр, зæгъгæ, фæлæ Амырхан йæ бынатæй дæр нæ 
фезмæлыд. Æрмæстдæр сдзырдта: 
— Ма-ма мын æркæн, фæстæдæр бахæрдзынæн. 
Къæлидоры бады æмæ куы йæ радиоисæнимæ фæархайы, 
куы та ныггуыбыр кæны æмæ чиныг фæкæсы. Чиныг куыд 
амоны, афтæмæй радиоисæны хæйттæ сæ бынæтты раст æвæрд 
сты. Кæд, мыййаг, не сты, уæддæр Амырханмæ афтæ кæсы. 
Æмæ уæдæ цæуылнæ дзуры? Иæхицæй дæсны дæр чи у, 
ахæм æм куы фæкæсид, уæд бæргæ фæрæвдз уаид. Фæлæ 
уыцы дæсны йæ уæлхъус куы лæууид, уæддæр æй йæхицæн 
æххуыс кæнын нæ бауадзид Амырхан. Иæхæдæг æй райдыд- 
та аразын æмæ хъуамæ йæхи къухтæй скуса. Гъемæ уæд 
уæндонæй дзурдзæн сарæзтон, зæгъгæ. Бон, къуыри фæстæ- 
дæр сцæттæ уыдзæн, уый ницы мары. Æххуыстæнæг агурын 
æй куы фæндид, уæд ын хилдасæг йæхи дзыхæй куы загъта. 
50^ 

:, Сослæмбег æм -хæстæг æрбацыд. Бирæ йæм фæкаст, стæй 
.иуварс æрбадт. Тамакойы фæздæг раулæфыд æмæ йæ рустæ 
дымст мисындзæджы хуызæн аисты. Рихитæ сæхи хæрдмæ 
систой; былты зыхъхъыртæй фæздæг алырдæмты ныццавта. 
Хинымæр дзуры: «Нæ хъæуккаг Бобоскæйы ми йыл ма 
’рцæуа ацы лæппуйыл? Æмæ ма уымæн зæронды æфсон уæд, 
фæлæ а-нæхион та цы зæгъдзæн?» 
Бобоскæ картоф куыд сагъта, уый æрæмысыд Сослæмбег. 
Адæм ыл худæгæй сæхи схастой. Бавдæлд æмæ, кæйдæр 
ардыдæй, цалдæр картофы егъау уæрмы бын сау мæрæй 
æрæмбæрзта.Уыйфæстæ сыл фаджыс æмæ хъуымæтæджы зæхх 
фæкалдта. Æнæхъæн обау дзы рауад. Стыр сомытæй-иу ард 
бахордта: «Фылдæр куынæ уа, уæд дзы ацы фæззæг тоннæйæ 
къаддæр картоф нæ уыдзæн!» Рацæй-рабон æмæ, кæй ныс- 
сагъта, уыдоны æм,быдтæ дæр нал разындысты уæрмы. 
— Ныр уымæй исты рауайдзæн, уый дæ фидарæй уырны, 
лæппу?— фæрсы йæ фыд. Номдарæй дæр нæ зæгъы. 
Ницы дзуры Амырхан. Æмæ йын, гъер, цы зауъа? Нæ 
фæлæ йæ куынæ хъыгдарид. Хатгай мæсты дæр равæййы йæ 
тыхстæй. Цы емынæйы фæллад хъуаг ма у, цæуылнæ скусы? 
Чиныг дæр ницыуал мары? 
— Бобоскæйы картофты хуызæн дын ма рауайæд?—дзуры 
та йæм Сослæмбег. Лæппу уыцы хабар хорз зыдта æмæ йæм 
худæг смидæг. 
— О æмæ исты æз дæр Бобоскæ дæн? — йæ худгæ был 
нæма фесчъил, афтæмæй зæгъы лæппу.— Чидæр æй сардыдта 
æмæ сæм байхъуыста. Базæронд, афтæмæй æдылы ныхæстæ 
цы сты, уый дæр нæма зоны. 
— Æмæ дзы уæдæ рауайдзæн, зæгъыс? 
— Куынæ дзы рауаид, уæд ыл нæ кусин, стæй чиныджы 
гæды ныхæстæ нæ фæфыссынц. 
— Цæй уæдæ нын кæд Бобоскæ нæ дæ, уæд дæ нал къуы- 
лымпы кæнын.— Иæ æрдæгдымд тамако кæртмæ раппæрста 
æмæ ацыд Сослæмбег. Косеримæ сæ куыстытæ нысангонд сты: 
сæ иу хъæдуры хъилтæ асадздзæн, иннæ та дзылакъуыйы 
хуым барувдзæн. 
Иу каст чиныгмæ, иннæ—радиоисæнмæ, афтæмæй та 
архайы Амырхан. Алыхуызон телтæ, хæлуарæджы тынтау, 
нывæзтысты алырдæмыты. Куы иу ран, куы иннæ ран сгары 
уырзтæй. Дыууæ цыбыр телæн дзы сæ кæрæттæ æндæрырдæм- 
ты ивын бахъуыд. Фефтыдта сæ æмæ сын сæ бынæттæ, чиныг 
51 

кæм амыдта, уымыты къалайæ баныхæста. Электрон ток æм 
бауагъта. Ие здухæнтæ йын иуырдæм, иннæрдæм здухы. 
Цыдæр сыф-сыф дзы райхъуыст. А-гъа, йæ туг базмæлыд. 
Ныр кæд йæ зæрдæ дæр скусид. Ноджыдæр ын зилы йе зду- 
хæнты. Куы дзы гуыв-гуыв райхъуысы, куы æхситт, куы та 
цавæрдæр æнахуыр цъыззыттытæ. Гæды дæр ма сæ фæтарст. 
Къæлидоры тæрхæгыл хуыссыд æмæ уыдон куы айхъуыста, 
уæд кæртмæ асæррæтт ласта. Гæдыйæн сæ куыдзæй знагдæр, 
æвæццæгæн, зæххы цъарыл нæй, æмæ йыл уый йæхи æрбас- 
къæрдта, фæлæ йæ цу æмæ баййаф! 
Радиоисæнæй цы хæрхæртæ æмæ цъыззыттытæ райхъуыст, 
уыдон та Амырханы зæрдæйы уæлдай ныфс бауагътой. Цæ- 
мæй, зæгъгæ, уæд дын дзуапп ратдзæн: «Ныр гуырысхойаг 
нал у, мæ фыдæбæттæ кæй нæ фæдзæгъæл сты, уый — скус- 
дзæн». 
Хæрын æй хъæуы, нæ хъæуы, уый дæр дзы ферох. Цинæй 
æфсæст чи вæййы, уымæ æххормаг нал фæхъары, æвæццæ- 
гæн? Гъемæ уал уый хорз, фæлæ дзургæ цæуылнæ кæны? Æп- 
пындæр хъуаг куы ницæмæйуал у. Æви дзы къуытты радио- 
исæн рауадис?Æмæ кæд къуытты у,уæддзы æппындæр мацы 
зæлтæ гуырæнт. Нæ, æвæццæгæн ма цыдæр хъуаг у. Амыр^ан 
фæлтæрдджын куы уаид, уæдын йæхъæндзинад æнцонæй ра- 
иртасид, фæлæ йын ныр цы акæна? Электрон ток ахуыссын код- 
та æмæ та дзыхъхъыннæуæгæй радиоисæны хуылф сгары. 
Фæкаст,, фæхъуыды кодта, фæлæ дзы йæ зæрдæ ницæмæ 
æхсайы. Чиныг дæр та райста æмæ йæ фæлдахы куь< иуыр- 
дæм, куы иннæрдæм. «А-а, мæнæ дæ ныр! Куыд мæ ферох 
ис... Ардыгæй зæхмæ тел ауадзын куы хъуыдис»,— йæхи æф- 
хæры Амырхан. Ницæййаг хъуыддаг дзы куыд ферох ис. 
Куыддæр уыцы тел йæ бынаты æвæрд æрцыд, афтæ радио- 
исæн скуыста. Уый дæр хъæрæй, тынг хъæрæй. Амырханы 
зæрдæ дæр фырцинæй тагъддæр гуыпп-гуыпп кæнын райдыд- 
та. Цыма йæ сæрыхъуынтæ сæхиуыл хæрдмæ схæцыдысты, 
афтæ йæм фæкаст. Иæхицæй дарддæр ын чи бамбардзæн йæ 
цин? Чидæриддæр куы уа, уæддæр ахæм цин йæхиуыл куы 
нæ бавзара, уæд зын бамбарæн у. 
Радиоисæнæй хъуысынц хъæрæй ныхæстæ. Куы сылгой- 
маг радзуры, куы нæлгоймаг. Цы дзурынц, уыдонмæ хъусы- 
ныл нæма у Амырхан—æгайтма кусын райдыдта! Фæлæ мад 
æмæ фыд уыцы æнахуыр хъæрæй ныхæстæ куы айхъуыстой, 
уæд уыдонмæ бакæсын худæг дæр уыд æмæ диссаг дæр. Сос- 
52 

лæмбег хъæдуры хъил хæрдмæ систа æмæ сагъдауæй баз- 
зад—нал æй фæстæмæ уадзы, нал æй садзгæ кæны. Косер 
гуыбырæй хæмпæлгæрдæгыл æрхæцыд, фæлæ сæ нæ тонгæ 
кæны, нæ уæгъд. Нæ фæдзæгъæл сты Амырханы фыдæбæттæ. 
Цы æхца йын радтой, уыдон дæр нæ фесæфдзысты. 
Лæппу сæм кæсы æмæ мидбылты худы, ома уæддæр уæ 
нæ уырныдта! 
Æппынæрæджиау Сослæмбег хъæдуры хъил фæстæмæ йæ 
цыргъыл æруагъта. Косер йæхи сæмраст кодта. Кьæлидоры- 
рдæм нал, фæлæ ныр та кæрæдзимæ кæсынц. «Цæуылнæ ис- 
ты дзурыс?»— Сослæмбеджы хинымæр фæрсы Косер. Сос- 
лæмбегта уымæ æнхъæлмæ кæсы. Йе ’взагыл цæттæ ныхæстæ 
бадынц: «Уадзыг бадæ, æви иу хъыпп, иу сыпп цæуылнæ 
схауы дæ дзыхæй?» 
— Стыр диссаджы хъуыддаг дæм нæ кæсы: нæ ныууагъта 
уæддæр, цалынмæ йын бантыст, уæдмæ,—æнæ сдзургæ нал 
бабыхсыд Сослæмбег.— Зæрдæргъæвд у æмæ йын дарддæр 
дæр бантысдзæн. 
— Дзыцца йæ фæхъау æрбауа, ахуыры йедтæмæ йын ма- 
цы ратт! Скъолайæ уæгъд куы вæййынц, уæддæр æм фæкæ- 
сыс: æнæ чиныг минут нæ зоны. Цом-ма, фенæм ын йе ’рыгон 
къухты фæллой,— зæгъы Косер, йæ армытъæпæнты чъизитæн 
сæ арæхтæ æрцæгъдгæйæ. * 
Косер раздæр куы бахæццæ уыдаид, ахæм фæнд æм уыд, 
фæлæ уæддæр йæ ахуыр нæ фехæлдта æмæ нæлгоймаджы йæ 
разæй ауагъта. Лæппуйæн йæ фæйнæфарс æрлæууыдысты. 
Сæ иу йæ къухтæ йæ синысæртæм сбыцæу кодта, иннæ та сæ 
йæ риуыл сбыдта, армытъæпæнтæ йæ дæлæрмтты, афтæмæй. 
Сослæмбег йæ лæппуйæ бузныг æмæ сæрыстыр у. Рæуæды ар- 
гъæй ма цы баззад, уымæй йын костюм æлхæндзæн. Кæнæ та 
сæсыхæгты ус дæсны хуыйæг у æмæ йын æй уый бахуыйдзæн. 
Иæхиуыл хуыд куы уа, уæд ыл хуыздæр фидаудзæн. 
— Гъы, хæйрæджытæ не сты, æвæдза, адæм!—йæ кæд- 
дæры ныхæстæ та рафæзмыдта Сослæмбег.— Кæмдæр чидæр 
цыдæр дзуры, мах та йæм ам хъусæм. Хуыцаустæн, хæйрæ- 
джытæ! 
— Уæдæ* уæдæ!—дзуапп радта Косер. 
Бирæ цæуылдæрты адзырдтой мад æмæ фыд. Сæхи раг- 
бонтæ дæр æрæмысыдысты. Уыдонæн рохгæнæн ис?! Фæсмой- 
наг йедтæмæ сæ ницæмæй рухс сты сæ зæрдæтæ. Амырханы 
зæрдæ та сыхы лæппутæм ахсайдта. Тагъддæр сæм куы аз- 
53 

гъорид æмæ сæ сæхимæ куы ’рбахонид. Уадз æмæ феной, 
байхъусой радиоисæнмæ, кæддæра ныр та цы зæгъиккой. Аф- 
тæ-иу ын загътой: «Ахæм дзæгъæл миты бæсты фæлтау кæ-< 
саг ахс, кæнæ футболæй хъаз. Ие та кæрогтæ тонынмæ ацу. 
Кæрог ахсæнæн хос у». 
Тагъдгомау уынгмæ фæраст. Мад йæ фæдыл дзуры: 
— Хæргæ бакодтай, хæргæ, мæ къона? 
— Фæстæдæр бахæрдзынæн, дзыцца! 
— Искуы дзы ахæм фендис: хæрын дæр дзы ферох йæ 
радиоисæны цинæй! 
Амырхан йе ’мбæлттимæ куы ’рбаздæхт, уæд та радиоисæ- 
ны раз æрбадт: цæуылнæ æрбада, кæд æмæ йæхи къухтæй 
конд у! Скусын æй кодта, зилы йын йе здухæнтæ. Дохтырау 
æм хъусы. 
54 

Лæппутæ йæ алыварс æртыгуыр сты. Æрдæбон дзы ныхас 
хъуыст, ныр та музыкæйы цæгъдын. Лæппутæ кæрæдзимæ 
джихтæ кæнынц. Куы сæ иу æрцæвы йæ армытъæпæнтæ кæ- 
рæдзиуыл, куы иннæ. Амырхан дæр сыл радыгай йæ цæст 
ахаста: гъы, куыд уæм кæсы? Мидбылты худт йæ былтыл нæ 
сысы. Сыхæгтимæ уазæг лæппу дæр уыд æмæ ныллæг хъæ- 
лæсæй кæйдæр афарста: 
— Иæхи конд у, æцæгæй? 
Кæй фарста, уый дзуапп раттыны бæсты хъæрæй афтæ: 
— Уæу дæ рыг скæла, Амырхан, гъе! Куыд æй сарæзтай, 
хуыцауы тыххæй?! 
Уæд иннæтæ дæр фемæхстысты: 
— Дзæгъæлы нæ ныууагъта йæ кæсагдзуан! 
— Æниу ма сæ къæсæрæй æддæмæ каст? 
— Мæн нæма уырны, йæхæдæг æй сарæзта, уый. 
— Уæлæ, дам, хилдасæг радиотæм дæсны у æмæ йæм, 
æвæццæгæн, уый къух фæхæццæ. Хуымæтæджы йæм нæ 
бауайы. Раст зæгъ, Амырхан, ницы дын феххуыс кодта? 
— Ацы радиоисæны дæу æххуысæй исты ис?—хæрдмæ 
тæргайхуызæй скаст лæппутæй иумæ Амырхан. 
— Цытæ мæ домы?— бахудт лæппу. 
— Гъе уæдæ йæм сымахæй уæлдай дæр никæйы къух фæ- 
хæццæ... Æнхъæлут хилдасæг аразын зоны? Радиоисæнæн 
йæ сæйрагдæр хæйттæ куыд хуинынц æмæ куыд ивгæ сты, 
æрмæстдæр уымæ арæхсы. Мæнæн ме ’ххуысгæнæг æрмæстдæр 
чиныг уыд... Мæнæ, гъе! 
Лæппутæ Амырханы чиныг къух-къухы айстой. Ие ’ддаг 
цъарæй уæлдай ма йын йæ хуылфмæ дæр æркастысты. Гъе 
уæддæр сæ иуæн дæр феххуысæй зæрдæ нæ бавæрдта. Уымæн 
æмæ радиойы хъуыддаг зæрдæбынæй чи уарзы, уыдон тых- 
хæй райгуырд. Фыст дæр ыл афтæ ис.— «Радиоуарзæг». 
Фæлæ дзы чидæр загъта: 
— Аустæн, мæнæн дæр æнæ афæлваргæ нæй... Кæм дын 
уыди, кæ, Амырхан, ацы чиныг? Тæккæ абон дзы æз дæр 
балхæндзынæн. 
— Чингуытæ кæм фæуæй кæнынц, уым... 
Æргом дзургæйæ, Сослæмбег йæхæдæг æнæ хъуыддагæй 
искæмæ цæуын нæ уарзы æмæ сæхи хæдзармæ дæр ахæм цы- 
дæй исчи куы ’рбафты, уæд смæсты вæййы. Кæд ницы сдзуры, 
уæддæр йæ хъуынтъыз æрфгуытæй бæлвырд февдисы йæ зæр- 
дæйы уаг. Ныр æм ахæм хуызæнæй æппындæр ницы ис. Лæп- 
5& 

путæ сæм дыууæ уыйбæрцæй куы ’рбацыдаиккой, уæддæр- ын 
æхсызгон уаид. Уадз æмæ феной, йæ фырт куыд къухарæхст, 
куыд æмбаргæ у, уый. Чи цы фена, уый сæ алчи йæ хæдзары 
дзурдзæн. Сæ ныййарджытæй хæлæггæнджытæ разындзæн: 
«Тæхуды, йæ цотæй иу ахæм кæм&н фæвæййы!» 
Сыхы лæппутæ уынгмæ куы ивылдысты, уæд ма сæм Ко- 
сер фæсте адзырдта: 
— Куыд тагъд уыди? Иучысыл ма уæддæр афæстиат 
уыдаиккат. 
Дзуапп раттæг ын нал фæци. 
Хуры цæст мигътæй нæ зынд. Чи зоны, цæйбæрц ма у йæ 
ныгуылæн фæндаг? Ногзад рæуæдтæ уасынц. Æвæццæгæн, 
изæрмæ бирæ нал ис — уыдон æй се ’ххормагæй бамбарынц. 
Зæрватыччытæ дæр сæ ахстæтты бадын райдыдтой. Хъазтæ 
рæнхълæудæй здæхынц дон æмæ хизæнуæттæй. Лæппутæ ма 
тигъыл цыдæр ныхæстæ акодтой, стæй иугай-дыгай сæ хæ- 
дзæрттæм афардæг сты. 
Хилдасæгæн тигъæй йе ’рбазылд, Амырханæн сæ дуармæ 
йе ’рбахæццæ. Раст цыма дзырд уыдысты. 
— Амурхан!—хъæр кæны Абдул.— Рауай-ма. 
Лæппу куыддæр джихауæй аззад, ахъуыды кодта: «Цæмæн 
æй бахъуыдтæн?»—стæй йæм базгъордта. 
— Дæ радиоисæныл нæ архайьтс?— афарста йæ . Абдул. 
Амырханмæ йæхицæй раппæлын нæ цыд, фæлæ дæ исчи 
куы фæрса, уæд æм дæхи куыд ныкъкъуырма кæндзынæ? 
— Фæдæн æй конд,— цыма хилдасæГæй азымджын уыд, 
уыйау, æфсæрмхуызæй зæгъы лæппу. 
— Маладец! Гъе, ахæм къухарæхст лæппуты уарзын. Фæлæ 
дын ныр баулæфын дæр æмбæлы. 
Абдулæн йæ зæрды райсом кæсагахсынмæ ауайын ис. 
Фыццаг иунæгæй цæуынвæнд кодта, стæй йæ æмбал баца- 
гурын бафæндыд. Ларæ кæд тынг хъæддыхæй нæ ныллæууыд, 
уæддæр разы нæ уыд, Абдул иунæгæй куы ацыдаид, ууыл. 
Æнахуыр бæстæ, æнахуыр адæмы æхсæн, дам, стæм æмæ 
куыд вæййы, цы вæййы? Амурхан, дам, дын куы акомид, уæд 
хорз уаид. Дзурæг æмбал дын уæддæр уыдзæн. 
— Æмæ мыл Амурхан йæхæдæг куы фæгуырысхо уа, 
уымæй нæ тæрсыс?— афарста хилдасæг йæ усы. 
— Уый нырма сывæллон куы у, уæд цы ’мбары?!—былы- 
счъилæй йæ къух ауыгъта ус. 
1 — Сывæллон куы уаид, уæд радиоисæнтæ нæ аразид... 
56 

Стæй куыд ныфсджын у! Айфыццаг федтай, йæ фыдимæ кал- 
" мы фæдыл куыд ацыд, уый? 
— Кавказы адæм иууылдæр ныфсхаст сты, фæлæ мах 
куыстæн Амурхан цы зоны? 
, Уыди-нæ уыди, уæддæр Ларæ йæ ныхас атардта, æмæ 
Абдул дæр сразы. 
Æмæ, гъе уыцы радзур-бадзурты фæстæ ацыдис Абдул 
Амыр^аны агурæг. Æвæджиауы хорз дæр ыл фембæлд. Аф- 
тæ нæ рауадис йæ хъуыддаг, зæгъгæ, уæд æй не ссардтаид— 
кæм цæрынц, уый бæлвырд нæ зыдта. Æрмæстдæр, иу сыхы 
кæй цæрынц, уый фехъуыста лæппуйæн йæхицæй. Стæй сæ 
куы зыдтаид, уæддæр æм аив нæ каст æрыгон лæппумæ 
дуар бахойын. 
— Цы, уый зоныс, Амурхан... Цом-ма райсом кæсаг- 
ахсынмæ,— дзырдта дарддæр Абдул.— Нæ дæ фæнды? Æрдзы 
нывтæм уæддæр фæкæсдзыстæм... Баулæфдзыстæм... 
Лæппу, цæмæдæр гæсгæ, йæхимæ ныхъхъуыста. Цæмæдæр, 
зæгъгæ, йе ’мбæлттæн дæр зæрдæ бавæрдта. Хъуамæ къабуз 
ауазынмæ ацæуой. Абдулимæ ацæуын дæр æй фæнды, сыхы 
лæппуты асайын дæр æм нæ цæуы. Æрæгмæ куы лæвæрдта 
дзуапп, уæд та йæ Абдул фарстайæ фесхуыста: 
— Дæ фыд дæ рауадздзæн, ууыл дæ зæрдæ нæ дарыс, 
æвæццæгæн? Æмæ йын-иу мæнæй зæгъ. 
— Бæппу мын ницы зæгъдзæн, фæлæ... Æнгуыр дæр мæм 
нæй, æнгуыр. Мах къухæй фæахсæм. 
— Æнгуыртæ дæ цас хъæуы, уыйбæрц дын — мæнмæ! 
Бостæ дæр, æнгуыртæ дæр, æнгуыры хъæдтæ дæр!.. Уæдæ хæ- 
ринаг дæр ахæсдзынæн... ам ног адæймаг дæн æмæ, кæсаг 
кæм арæхдæр у, уымæн ницы зонын. Абон мæм иу нæлгоймаг 
йæхи даста æмæ мын уый кæдæм бацамыдта, уырдæм уал 
ауайæм. Ехх, æз æнгуырæй дарын куыд уарзын! Кæсаг бахæ- 
рын мæм ницы кæсы, фæлæ йе ’рцахсын!.. 
* * * 
Райсомæй сыхы хъомгæс рæгъауыл дæр нæма рахситт 
кодта, уæд Амырхан хилдасæджы дуар бахоста. Ныхасгонд 
дæр афтæ уыдысты. Абдул уыцы рæвдзæй йæ размæ рауад, 
йæ ныхæстæ йæ разæй фесты: 
— Гъе уый дын лæппу! Маладец! 
Амырхан æм куы бакаст, уæд йæ худæг тыххæй баурæдта. 
Йе ’взагыл абадт: «Уæрццыл туфлитæ!» Чысыл лæг цырыхъ- 
57 

хъыты ныххызт æмæ сæ хъустæ суанг йе ’гъдты фæтасæнтæм 
хæццæ кодтой. Иæ уæлæ мидæггаг дарæсы хуызæн урс дзау- 
ма. Сæрыл — хъæмпын худ. 
Машинæйы цæудзысты, уый æнхъæл нæ уыд Амырхан. Нæ 
уыд уымæн, æмæ, цы ранмæ цæуынц, уый бæлвырд нæ зыдта. 
Нæма йын æй загъта Абдул. 
Уæзласæн машинæйы куы сбадтысты, уæд та, Сослæм- 
бег калмы куы мардта, уыцы бон йæ зæрдыл æрбалæууыд. 
«Æнæмæнг дæр уæд цыдæр амбæхста Абдул. Ларæ йæ фæсте 
куы фесхуыста, уæд уыцы æваст йæ къух йæ дзыппы дзæгъæ- 
лы нæ фæцавта — амбæхста йæ. Æмæ цымæ цы уыдаид?» 
Лæппу скатай: «Каед, мыййаг, исты фыдгæнæг у ацы Аб- 
дул,уæд та? Нæхимæдæр ницы загътон... Кæм мæ агурдзы- 
сты?..Æмæ мæцы мастзоны Абдул?Цæй тыххæй мæхъуамæ... 
Æниу дзы цæмæй тæрсын? Чъылдымырдыгæй мыл хинæй ма 
рацæуæд, æндæр ын æз цы хъæуы, уый бакæндзынæн, чысыл 
дæр исты куы бамбарон, уæд. Мæлæты лæг мын куынæ у — 
цурчы састы хуызæн». 
Амырхан сыхы лæппутæй алкæуыл дæр кæй тых кодта, 
уымæй ныфсджын уыди. Уымæй, стæй Абдул æцæгæй дæр 
къæсхуыртæ уыди, асæй цыбыр. Афтæ йæм йæ зæрдæ дзырдта 
æмæ кæрæдзийы тæрттæм февнæлдтой, зæгъгæ, уæд æй 
уайтагъд йæ быны ануæрдид. 
Фæрсаг хъæуы æдде Абдул машинæ бауромын кодта, 
ахизæм, дам. Цæмæн? Нырма донмæ дард куы у, бар сын куы 
ис дарддæр цæуынæн, уæд æй уым хизын цæмæн бахъуыд? 
Кæд ын, мыййаг, йæхи хъуыдыйы фæдыл хизгæ уыдис? 
Æнгуырæй дарыныл Абдул тынг тыхст нæу, æвæццæгæн... 
Ногахст кæсаг æй куы хъæуа, уæд æхца бафиддзæн æмæ йын 
æй йæ хæдзармæ æрбахæсдзысты. Уæдæмæ быдыртыл йæ 
цæст ахæсса, фена кæм чи цы мигæнæг у, уый. Иæхæдæг йæ- 
хи дзыхæй куы зæгъы: «Быдыртæм. кæсынæй мæ цæст никуы 
бафсæст!» 
Мадзура Амырхан дæр, цы æмæ куыд бафæрсын хъæуы, 
уый зоны: 
— Абдул, æмæ уæд хилдасæгæй цæмæн кусыс? Колхозмæ 
бацу æмæ быдыры кус... Быдыртæм кæсынæй дæр бафсæд- 
дзынæ. 
— Бæргæ, фæлæ, гъер, мæнæй цавæр кусæг рауайдзæн — 
дымгæ мыл иу футт куы ракæна, уæд мæ искуыдæм куы 
фæхæсдзæн. Афтæ нæу? Хуыцауæй арфæгонд нæ фæдæн æмæ 
58 

уæлæмæ нæ сырæзыдтæн... Уæдæ ме ’нæниздзинад дæр сæ 
хæрзтæй нæу. Дæуæй афтæ, Амурхан, мæхиуыл мæ ныфс куы 
дарин, уæд хилдасæгæй кусин? Дæумæ, æвæццæгæн, афтæ 
кæсы, æмæ иугæр мæ уæлæ урс халат ис, уæд сыгъдæг куыст 
у. Бауырнæд дæ, хатгай нæм ахæмтæ æрбацæуы, æмæ йæм 
адæймаг бавналын æлгъ фæкæны йæ хиды тæф æмæ йæ 
чъизийæ. Æмæ йын цы зæгъдзынæ? Ацу уал, дæхи ныхс, 
стæй-иу уæд фæзын? Афтæ гæнæн нæй. Гъемæ быхсæм. 
Æмæ быхсын дæр æмбæлы, дæ куыстæй исты куы зына,уæд, 
фæлæ мах кацеччытæ исæм. 
«Раст зæгъы, æвæдза»,— *съуыды кодта Амырхан. Иæ 
зæрдыл æрбалæууыд, айфыццаг хилдасæгмæ (Абдулмæ нæ, 
фæлæ æндæрмæ) сæ сæртæ æлвынынмæ куыдæй бацыдысты, 
уый. Сæ бацыды размæ рыг зæххыл хорз фæбыгъдулæг код- 
той, схид сты. Сæхи сæ асыгъдæджытæ хъуыд, уый сæ хъуы- 
дыйы дæр не ’рцыд. Хилдасæгæн дæр йæ хъуыр-хъуыр цыд. 
Гъер дам,сымах сæрты тыххæй ме ’лвынæн машинкæ цыргъ- 
гæнинаг фæуыдзæн. Уæ къæхтæ, дам, кæд нæ фехсут, уæд-иу 
уæ мучъыритæ уæддæр цæхсут! 
Хуымгæнды зæххытæ — быдыры фидауц. Фæззæджы тыд 
мæнæу дзæвгар сгæпп ласта. Цæстытæ йæм кæсынæй не 
’фсæдынц. Кæм ахуырсы, кæцæй цъиры ахæм цъæх-цъæхид 
хуыз?! Сæууон дымгæ йыл йæхи куы рауадзы, уæд алырдæм- 
ты базмæлы тау. Цы денджызы, цы фурды рагъыл фендзынæ 
ахæм зæрдæмæдзæугæ уылæнтæ? Сыгъдæг у, æвæццæгæн, тауы 
бын. Халæттæ дзы кæцæй цы сисой, уый нæ арынц æмæ йæм 
хæстæг нæ тæхынц. 
Сæнæфсиры къудзитæн нырма ныррайхæлд сæ къуыбар. 
Акъаци бæлæстæ дæр хæрзæрæджы равæрдтой лыстæг сыф- 
тæрты тау. Ницы кæны! Фынæй нæ баисты. Уыдон дæр та сæ 
хай ратондзысты сæрдæй. Фæззæджы бæрæг уыдзæн, йæ 
цъæх фæлыст раздæр кæмæн æрызгъæлдзæн, уый! 
Уæртæ разæй хид æрбазынд. Уымæн йæ бынты цы дон 
цæуы, уым ахсдзысты кæсаг. Амырхан ын йæ ном ферох код- 
та, фæлæ йæ æнæуи цалдæр хатты федта машинæйы цæугæйæ. 
Уыйас егъау нæу. Иæ арфдæртæ ронбасты онг сты. Кæй ба- 
фæрсай, уыдон иууылдæр фæзæгъынц кæсаг дзы арæх у, 
зæгъгæ. Хуыдзыхтæ, сардзантæ ’мæ, дам, дзы тъепатæ æмы- 
змæлдæй змæлынц. Абон бæрæг уыдзæн, цы дзы змæла, уый. 
Амырхан мæнæ-мæнæ дæсны нæу æнгуырæй ахсынмæ, фæлæ 
куы хæца, уæд уымæй дæр нæ аирвæздзæн. 
59 

Хидмæ ма дæрддзæф уыд, афтæ Абдул соса фæндагæй. 
ахызт æмæ иуварсырдæм азылд. Сæ фæндаг куыд дардтой, 
афтæмæй — рахизырдæм. Æмæ цымæ галиуырдæм цæуылнæ 
азылд? Ам кæсаг куы никуы ахста, уæд кæм хуыздæр у, уый 
цæмæй зоны? Уыцы нæлгоймаг ын афтæ бæлвырд бацамыдта. 
алцы дæр? 
— Æмæ хидмæ цæуылнæ цæуæм, Абдул?— афарста лæп- 
пу.—Хиды бын, дам, кæддæриддæр арæх куы вæййы кæсаг. 
Уымæй дæр — егъау кæсаг. 
— Уæле дæлæмæ райдайдзыстæм ахсын æмæ уымæ дæр 
æрхæццæ уыдзыстæм,— дзуапп радта Абдул.— Иуæй-иутæ 
донæн йæ ныхмæ сахуыр сты кæсагахсын, æз та иннæрдæм 
сахуыр дæн. Æмæ дын, зæгъын, иу хатт дæр къаддæр никæ- 
мæй ма æрцахстон. 
Амырханæн бамбук æнгуыры хъæд йæ къухы дæр никуы 
уыд. Куыд рæуæг у! Иæ кæрон хæрз лыстæг, афтæмæй сæтгæ 
дæр нæ кæны. Бос дæр хъисыгæй. Кæф дæр æй нæ атондзæн. 
Уыдæттæ йын Абдул радзырдта, фæлæ йын йæ ныхæстыл æх- 
хæстæй нæма баууæндыд нырма. Бæрæг уыдзæн, кæд йе 
’нгуыры хъæд æмæ бос афтæ фидар разыной, уæд. Фæлæ дзы 
уый дæр йæхицæн цы сайы? 
Хорз хæцыд. Адæмы ныхæстæ раст уыдысты — арæх дзы 
у кæсаг. Фæлæ фылдæр — тъепатæ. Уайтагъд сæ рахъыг 
Амырхан. Донбылтыл зилгæ ауад. Сау цъыс-цъысагмæ 
æрмæстдæр стыр кæсаг цæуы. Æрцахста дзы цалдæр. Уыдо- 
нæй иуимæ йе ’нгуыр доны куы ауагъта, уæд æй æваст цыдæр 
атъæпп ласта. Сриуыгъта æмæ — рæмбыныкъæдзмæйы дæр- 
гъæн хуыдзых æнгуырыл тæлфы. Кæсаг йæ ленкгæнæн базыр- 
тæ куы стилы, уæд ма уымæй æхсызгондæр цы вæййы йе 
’рцахсæгæн! Егъау куы рауайы, уæд та бынтондæр. Амырхан 
фырцинæй худы, хъæр кæны хилдасæгмæ: 
— Абдул, кæс-ма! 
Уый дæр æм йæ къухæй ацамыдта, ома: хорз, хорз, 
ахсгæ кæн æрра хъæрты бæсты. 
Хуыдзыхы æнгуырæй куы æфтыдта, уæд дзы æхсыр ра- 
калд: нæл кæсаг у. 
Иу малы дæр халыдзаг æрцахсæн ис. Хъуамæ ма уымæй 
дæр фылдæр. Æмæ уæдæ Абдул цы стырындз? Иу ран дзæв- 
гар цæуылнæ афæстЬат вæййы? Ныддары, стæй та йе ’нгуыр 
фелвасы æмæ — дарддæр. Уый цавæр ахст хуины? Кæсаг- 
’ахсæг хъуамæ иу ран бадын быхса. 
€0 

«Æ, хинæйдзаг!—хинымаер дзуры Амырхан. —Хиды 
бын дæхæдæг иунæгæй дарынмæ хъавыс? Æмæ уæд æз дæр 
дæ фæдыл цæуын, æз. Цыма йын исчи сывæллон у, уыйау мæ 
асайынмæ хъавы». 
Лæппу йе ’нгуыры хъæд йе уæхскыл авæрдта æмæ был- 
гæрæтты фæуайы. Гæккуыритæ куы йæ рæзты æрбазгъорынц, 
куы йæ фæйнæ фæрстæй лидзæг фæвæййынц æмæ амбæхсынц. 
Æрмæстдæр иунæг хæфс æнахуыр хъæрæй уасы. Цымæ цæ- 
мæн уасы, цы йыл æрцыд? Уæлдайдæр боныгон? Кæд дыууæ 
дуры æхсæн йæ къах ныссагъд? Амырхан æрлæууыд, лæмбы- 
нæг байхъуыста æмæ, хъæр кæцæй хъуыст, уыцырдæм ба- 
здæхт. Уæлбылæй ныккаст. Тæккæ доны был, хуырыл, хæфс 
фырхъæрæй йæ хъæлæс фады. Иæ размæ егъау сау калм— 
бурхъусджын. Хæфсмæ йæ дзых ныххæлиу кодта. Уыцы 
æнамонд та йæм хæстæгæй-хæстæгмæ быры. Ныртæккæ йæ 
аныхъуырдзæн. Æмæ тæригъæд нæу хæфс? «Ныртæккæ дын 
æз зæгъдзынæн, дæлæ цъаммар!»—Амырхан уыцы мæстыйæ 
йæ алфамблайыл йæ цæст ахаста. Иу къæцæл дæр никуы ис. 
Уæдæ йæ цæмæй ныммара?Æнгуыры хъæдæй йæцæвидæмæ 
уыйфæстæ къухтæм райсынмæ нал бæздзæн. Нæ, ахæм æн- 
гуыры хъæд аппарынмæ æвгъау у. 
Доны былмæ нызгъордта æмæ дуртæ рауыгъта. Уыдонæй 
иу иннæйы фæдыл æхсын райдыдта. Калмæн йæ сæрмæ хъа- 
выд, фæлæ йæ нæ къахта. Бурхъусджын хилынмæ фæци. 
Хæфс йе знаджы уацарæй куы феуæгъд, уæд йæхи фехста 
æмæ донмæ багæпп кодта — фервæзт. Амырхан калмы фæ- 
дыл уайы æмæ зыввытт ласы дуртæ. Æгæр тагъд-тагъд кæи 
кодта, æвæццæгæн, æй уымæн не ’ргъæвта. Калм йæ къæдзй- 
лыл йæхи систа æмæ йæм йе ’взæгтæ раппар-баппар кæны. 
Амырхан уæззау тъæпæн дур систа æмæ йыл æй бауагъта. 
Калмæн йæ фылдæр æмбис дуры бын фæци. Йæ сæр æдде 
уыд. 
Рабырыныл архайы, фæлæ йын не ’нтысы. Цас йæ бон 
уыд, уыйас æвдыста йæ лыстæг даргъ æвзæгтæ. «Ныртæккæ 
ма уыцы æвзæгтæй куыд хъаздзынæ, уый фендзыстæм!» — 
хинымæр æртхъирæн кæны Амырхан. 
Дур систа, хæстæгдæр бацыд æмæ ацы хатт тагъд нал 
фæкодта. Дзæбæх ныхъхъавыд æмæ йе ’хст дзæгъæл нал 
рауад. Лыстæг пырх ныцпи калмы сæр. Гъер-иу ахæрæд мæ- 
гуыр хæфсы!.. 
«Тагъддæр фезмæл, Амырхан! Де ’мбал хиды бын дары 
61 

æмæ хуыдзыхтæй халыдзаг æрцахста!» — цыма йæм афтæ 
сдзырдæуыд уыйау уæлбылмæ сызгъордта. 
Фæлæ уый мæнг хъуыды уыд. Дæлæ хиды уæле бады-Аб- 
дул. Уæддæр æм Амырхан йæхи ныййиста. Чысыл уæлдæр 
æрлæууыд æмæ йæм, æппæлæгау, дзуры: 
— Иу стыр гадюкæйы ныммардтон! 
— Афтæ йын хъуыд! 
Донæн йæ фаллаг фарс, дыууиссæдз санчъехы бæрц дæрд- 
дзæфдæр, æфсæддонтæ цыдæр архайынц. Æнхъæлдæн, ку- 
сынц. Агуыридурæй будкæйы хуызæн самадтой æмæ йæм, 
тынг тыхджын электрон ток кæм цæуы, уырдыгæй телтæ 
æрбауагътой. Хæстæг сын къазарматæ дæр никуы ис. Алцы- 
дæр сæм сусæгæй у æмæ, цу, базон цы аразынц! 
«Æниу мæ цæмæн хъæуы, салдæттæ цы кусынц, уый зо- 
нын?»—хинымæр зæгъы Амырхан. Æмæ уæдæ Абдул иуда- 
дзыг уыцырдæм цæмæн кæсы? Уадиссагæй дзы цы федта? 
Æнгуырæй даргæйæ алчи донмæ фæкæсы, уый та æфсæд- 
донтæм. 
Амырханмæ ахæм хъуыды февзæрд: «Æллах, йæхицæй 
куыд æппæлы! Мæн цæстмæ. Ома, æз донмæ æппындæр куы 
нæ кæсон, уæддæр мæ иу тъепа дæр нæ аирвæздзæн... Лиса- 
петыл чи фæцæйтæхы, уыдонæй ма вæййы ахæмтæ. Рул 
суадзы, йæ къухтæ йæ дзыппыты нытътъыссы æмæ афтæмæй 
куы сцырен вæййы, уæд йæхицæй лæгдæр зæххы цъарыл ни- 
чиуал вæййы...» 
Абдул иу хатт дæр нæма сриуыгъта йе’нгуыр. Каед йе’нгуыр 
нæ хæцы? Æмæ йæм куынæ кæсы, уæд цæмæй зоны, хæцы 
æмæ нæ хæцы, уый? Æнгуыры босыл пъробкæйы бæсты зды 
баст куы уаид, уæд ай-гъай, кæсын дæр æм нæ хъæуы. 
Æмæ кæнæд дзæгъæл дзагъултæ! Амырханæн хуыздæр: 
(Ьылдæр кæсæгтæ æрцахсдзæн. Æппæлын нæ уарзы, фæлæ 
уæддæр Косерæн æхсызгон уыдзæн. Йæ лæппу дыууæ халы- 
дзаджы кæсæгтæ æрцахста! 
Лæппутимæ-иу доны къабуз куы бацъыртт кодтой, уæд- 
дæр-иу æрцахста, фæлæ æнгуырæй уыйбæрц!.. 
Æфсæддонтæ цы будкæгонд сарæзтой, уырдыгæй ног те- 
лыхъæддыл ставд телтæ сауыгътой. Телтæ, зæгъгæ — урс те- 
лын бæндæнтæ. Дон чердæм цæуы, уыцырдæм адаргъ сты. 
Дæлæ иу ран фæрсмæ базылдысты. 
Амырхан хиды бын ныддардта. Тынг æй фæнды, уым 
йунæгæй куы дарид, уый. Уымæн æмæ йæ уырны: уым стыр 
62 

кæсæгтæ уыдзæи. Абдул ма иучысыл афæстиат, стæй доны 
былты-доны былты дæлæуæз ныццыд. Ие ’нгуыр та малы 
«ауагъта. Куы фæцæй цыд, уæд Амырхан йæ фæдыл цымыди- 
<>æй акаст. Хæрис къалиуæй егъау хал скодта, фæлæ йыл 
жрмæстдæр иу стыр кæсаг уыд, иннæтæ — тъепатæ. Хидæн йæ 
иувæрсты кæй ныййивгъуыдта, уымæй — кæмæнфыддæр хъæ- 
бæрдæр! Хорз дзы хæцы æмæ сæ Амырхан йæхæдæг ахсдзæн. 
Тъепатæ дæр дзы стыртæ ис, гуыбынджынтæ. 
Фæлæ йæ сæры алы хъуыдытæ æвзæрынц æмæ йæ цух 
нал уадзынц. Æртæрдæм æй ардауынц. Кæцымæдзы хъуса? 
Чи сæ растдæр у? 
Фыццаг хъуыды: «Гъер мæхæдæг иунæгæй цæуылнæ ра- 
цыдтæн?.. Чи у, цы у, уымæн цы зонын?.. Хъуамæ йе ’мгæрæт- 
ты ацæуын дæр æлгъаг у? Бæлвырд æй куынæ базыдтон, уæд 
ыл афтæ тынг цæмæн æууæндын? Кæд, мыййаг, исты фыдбы- 
лызы адæймаг у, уæд уый бæппу куы базона, уæд мæ бафхæр- 
дзæн, уымæн та, иугæр æм фæмæсты ис, зæгъгæ, саунад 
скæндзæн». 
Дыккаг хъуыды: «Чи зоны æмæ йæм æцæгæй дæр писто^ 
лет ис. Æмæ йæ цымæ цæмæн хъæуы? Чи йын æй радта? 
Кæд ын гæрзтæ дарыны бар ис, уæд æй æмбæхстæй цæмæн да- 
ры? Уæвгæ йæ милицæйы кусджытæ дæр фылдæр хатт æмбæх- 
•с.тæй фæдарынц». 
Æртыккаг хъуыды: «Гъер ыл кæд дзæгъæлы гуырысхо кæ- 
нын, уæд дæр цы бæрæг ис. Хорз æй куынæ зонын, уæд æй 
гуырысхойаг куыд хонын? Пистолеты кой дæр ракодтон, фæ- 
лæ йæ мæхи дыууæ цæстæй куынæ федтон, уæд дзæгъæлы 
цы дзурын?.. Калмы куы сырдтам, уæд йæ къух йæ дзыппы 
атъыста, фæлæ йæ къухы цы уыд... Нæ, æвæццæгæн, пистолет 
уыд!.. Фындзыкæлмæрзæн куыд æмбæхстаид?» 
Уæртæ ма диссагмæ бакæс: хуры тынтæ цыдæр æнахуыр 
хуызтæй сахуырстой доны уæлцъар! Амырхан йæ хъуыдытæй 
фæцух æмæ сæм дзагъырæй баззад. Рæстæгмæ дзы æнгуыр 
дæр æрбайрох. Афтæмæй чысыл раздæр æнгуыр дыууæ хат- 
ты фезмæлыдис. Сындæггай йæ æркъуырдæуыд. Уый хуы- 
дзых фæкæны афтæ. Уымæй дæр — егъау кæсаг. Æнгуырыл 
цы сайæн вæййы, уый ахъуыриц кæнын æм тынг фæцæуы, 
уæддæр æм æваст нæ фæлæбуры: кæнæ йæ былтæй астæры, 
кæнæ та йæ къæдзилæй бакъуыры... 
Æмæ æцæгæй дæр хуыдзых уыд. Амырханæй афтæ та^ 
тьепа. Куыд-фæндыйæ сриуыгъта æнгуыр æмæ кæсаг фæстæ- 
63 

мæ доны стæлфыд. Лæппуйæн фæлтау исчи йæ тæккæ уалхъу- 
сæн иу дзæхст куы фæкодтаид! Егъау кæсаг æнгуырæй куы 
феуæгъд вæййы, уæд ма уый ныххаудæй хъыгдæр цы уа 
кæсагахсæгæн! Амырхан дæр рамæсты, æмæ донæн йæ хъу- 
лæттæм кæдæм каст* уыцы ран æнгуыры хъæдæй æрцавта 
æмæ, Абдул чердæм ацыд, уыцырдæм фæраст. 
Хилдасæг цæуы æмæ цæуы. Иу малы цур дæр бирæ нæ 
афæстиат вæййы,— ныддары æмæ та фæраст вæййы. Каед 
рахъыг æмае уымæн ныббындз? Æмæ цæмæй хъуамæ рахъыг 
уыдаид, алы малы дæр хорз куы хæцы, уаед? Иæхи гъæйтт 
зæгъгæ кæсагахсæг чи фæхоны, уый рауай-бауай нæ фæкæны. 
Каедæм размæ тындзы Абдул, уый бæрæг ын нæй. 
Уалынмæ æрлæууыд æмæ уыцы иу ранæй йæ къах ни- 
’чердæм уал æвæры. 
— Æнхъæлдæн æмæ хорз мал ссардтай, Абдул?—дзуры 
йæм Амырхан.— Уырзæй сгарæн сын куынæ ис, уæд сæ цæ- 
мæй базоныс цæугæ-цæуын, фыццаг ныккастæй? 
Абдул йе уæхсчытыл схæцыд: 
— Кавд дзы иу тъепа дæр нæй, уæддæр мын ардыгæй 
’ацæуæн нал ис. Разгъор-базгъорæй пайда нæй. 
«Хинæйдзаг,— йæхицæн зæгъы Амырхан. — Уыцы малы 
стыр кæсæгтæ кæй уыдзæн, уый зоны, æвæццæгæн, æндæр 
уалæ уæлдæр цæуылнæ æрынцад? Искæйы митæн чи цы 
бамбардзæн? Уæдæ йæм 
хардзау æркаст, æз фыл- 
дæр кæй æрцахстон, уый 
æмæ иу малæй иннæмæ 
згъоры, кæд кæф æрцахсид, 
зæгъгæ... Мæ-гъа, кæд æн- 
дæр истæйы тыххæй?.. Æмæ 
хъуамæ цæй тыххæй?» 
Амырханмæ уыдæттыл 
хъуыды кæнын дæр нæ 
цæуы. Каесæгтæ фылдæр 
æрцахсæд, æндæр чи кæм 
дары, уымæй цы уæлдай 
ис. 
Дзагъырниз бахæцыд 
Амырханыл. Хилдасæг кæм 
æрынцад, уымæй дæлдæр 
ныууад æмæ хæрис бæласы 
64 

цур малы ауагъта йе ’нгуыр. Ауагъта, фæлæ кæсгæ та доны 
фаллаг фарсмæ кæны. Раст ын цыма йæ цæстæнгасы тæгтæ 
исчи уьтырдæм ивæзта, уыйау. Мæнæ-мæнæ цæуыл фæдис 
кодтаид, ахæмæй дзы, уæвгæ дæр ницы уыдта, фæлæ уартæ 
зæххæй. метр æмæ æрдæджы бæрц бæрзонддæр æмлæгъз 
фæзмæ кæсыныл фæцис. Уыцы сыгъдæгæй лæууы. Кæрдæ- 
Джы хал дæр ыл не ’рзад. «Æвæццæгæн... мæ-гъа, цы у... 
Фæлæуу-ма, Абдулы афæрсон, уый йæ зондзæн»,— ахъуыды 
кодта Амырхан^æмæ хилдасæгмæ суад. 
— Абдул, уæртæ уый та цы у? 
Хилдасæг йæхи донмæ кæсæг скодта æмæ ницы 
: дзуапп дæтты, стæй æрæджиау йæ сæрыл схæцыд æмæ 
афарста: . 
— Кæцы? 
— Уæртæ уыцы фæз? 
— Мæ-гъа. Æз дæр æм æрдæбон фæкастæн æмæ йын ни- 
цы ’мбарын. 
— Кæд спортивон фæз у?.. Мотоциклтæй кæм фезгъорынц, 
ахæм? 
— Уæллæй, æвæццæгæн, ахæм исты у. Амурхан, де ’нгуыр 
ма демæ рахæсс. 
Амырхан æм йе ’нгуыримæ куы ’рбахæстæг, уæд ын хил- 
дасæг афтæ: 
— Сусæг тæфсæг мæм хæццæ кæны æмæ ризæгау кæнын. 
Цом тагъддæр нæхимæ, науæд мыл тынгдæр куы ’ртæфса, 
уæд дын тухиаг фæуыдзынæн... Ухх, цæрæнбонты мæ аргæвста 
ацы низ,— Амырханы хæлттæм кæсгæйæ ма йæ ныхæстыл 
афтыдта:—Дзæвгар дзы ралхъывтай, ницы дын у. 
Лæппу мидбылты бахудт æмæ йæ кæсæгтæм æркаст — 
йæхицæй æнæ бузныг нæ уыд. Бирæйæ никуы ничи бафсæст 
æмæ ма Амырхан ноджыдæр ахстаид, фæлæ иугæр йе ’мбал 
фæрынчын, уæд ма йын æнæ цæугæ кæм уыд. 
Иæ ныхас нæ фæсайдта Абдул. Дыккаг бон райсомæй ра- 
джы фестад æмæ йæхи рæвдзытæ кæныныл бауырдыг. Ларæ 
йæ бæсты бакусдзæн. Хилдасæджы куыстмæ уый дæр къад- 
дæр нæ арæхсы. 
Амырхан цæуинаг нал уыди — алы бон кæсагахсынмæ 
кæй æвдæлы. Чингуытæм дæр æркæсын хъæуы. Æниу хæдза- 
ры фæкæсын ницæмæ хъæуы? Гъе, уæддæр та йæ Абдул ба- 
цагуырдта. 
— Ацы хатт ма иумæ ауайæм, Амурхан.—Тынг лæгъстæйæ 
5 Мадэура лæппу 
65 

дзырдта хилдасæг.—Æдзух нын ахæм гæнæнтæ кæм уыдзæн. 
Кæсаг ахсын хæцгæ низæй уæлдай нæу. 
— Омæ, хорз,— фефсæрмы лæппу.— Ауайдзыстæм. 
Белкæйы дæр семæ ахуыдтой. Амырхан ыл айфыццаг цы 
дзылар федта, уый бур уыд, фæлæ йыл ныр та — сау. Дзыла- 
рыл цæппæрты хуызæн цыдæр æрттивæгтæ. Æвæццæгæн, 
рæсугъды тыххæй сты. Уæдæ ма æндæр цæмæн хъæуынц 
дзыларыл? Æвæджиау хорз дæр ыл фидауынц! 
Раст знон фæстагмæ цы малы дардта, уырдæм комкоммæ 
бацыд Абдул. Куыдз йæ фæстаг æрдæгыл йæ фарсмæ йæхи 
æруагъта. Цыдæр æм сдзырдта æмæ йæ хъустæ хъил, аф- 
тæмæй доны фаллаг фарсмæ кæсы. «Кæд, мыййаг, тæрхъус 
федта?»—Амырханмæ афтæ йæ зæрдæ сдзырдта. йе ’нгуыр 
доны был фæуагъта æмæ æрбазгъордта. 
— Кæд тæрхъус ауыдта, уæд, ма йæ, Абдул, ауадз, кæд- 
дæра йæ баййафид,— зæгъы Амырхан. 
— Нæ, куы йыл фæхæст уа, уæд æй бахурх кæндзæн æмæ 
тæригъæд у мæгуЫр тæрхъус,— асайдта хилдасæг. Ныртæккæ 
дæр фестид æмæ хъæумæ ацæуид. Ницыуал æй хъуыддаг ис. 
Фæлæ йын уæд Амырхан цы зæгъдзæн? 
Куыдз кæдæм каст, Амырхан дæр уыцырдæм кæсы. Æвæц- 
цæгæн, тæрхъусыл йæ цæст куы ’рхæцид, уый йæ зæрды 
уыдис. Фæлæ никуы æмæ ницы. Стæй дын æнæнхъæлæджы 
ногæй куы афæрсид: 
— Уæддæр, цымæ уæртæ уый цавæр фæз у, Абдул? 
Цыма йæ уынгæ дæр нæ фæкодта, ахæм хуыз æвдисы хил- 
дасæг. Бирæ фæкаст фæзырдæм, стæй æрæджиау йе уæхсчы- 
тыл схæцыд. 
— Цы йын æмбарын, цы. Æвæццæгæн дзы колхоз исты 
аразы... фосы фермæ, кæнæ... Мæ-гъа, цы у? 
— Æмæ исты фосы фермæ уыйас, стæй тымбыл 
вæййы? 
Æнæ бæлвырд дзуапп райсгæйæ фæраст Амырхан. 
Гæрзифтонг салдат кæуылты æрбацыдис, уымæн Абдул 
ницы базыдта. Куыдз æваст куы срæйдта, уæд хæрдмæ фæ- 
хауд. Тыххæйты баурæдта Белкæйы. 
— Дæ бон хорз, æфсымæр!—салам радта салдат. 
— Æгас цу, æгас, салдат!—зæгъы Абдул. 
— Хатырæй уæд, фæлæ ам кæсагахсыны дзырд нæй... 
Цæуыл дзурынц, уый Амырханмæ нæ хъуысы æмæ сæм 
джихæй кæсы. 
66 

. — Мах хуымæтæджы æнгуыртæй дарæм. Афтæ нæхи 
>ирхæфсæм... 
— Нæй дзы, зæгъын, ахсæн!—тызмæгæй райдыдта сал- 
дат.— Уе ’нгуырты бостæ стухут æмæ афардæг ут! Æмæуæ мæ 
.цæстыкæронæй дæр куыд никуал фенон, афтæ. 
— Нæ зыдтам, ницы зыдтам,— хатыртæ куырдта Абдул.— 
.Амурхан, цом! 
Сæхимæ куы сыздæхтысты, уæд Ларæйыл худæг бахæцыд. 
— Гъе, уый дыц кæсагахсджытæ, гъе!—дзырдта æфспн,— 
^куы ницы уæм ис, уæд ма цæмæ ацыдыстут? 
Абдул ныр дæр ма дзылары босыл хæцыд. Фезмæлын æй 
кодта æмæ дзы чысыл дзинг фæцыд. Лæппу йæ айхъуыста 
æмæ йæм йæ зæрдæ афтæ сдзырдта: «А-а, хин æмæ кæлæн- 
тæ! Кæй мын асайынмæ хъавынц! Дзыларыл цытæ бакодтой, 
уыдон, æвæццæгæн, хуызисæн аппараттæ сты, сæ къæпгæ- 
нæнтæ та — босыл». Фæлæ йæм æваст æндæр хъуыды 
ч})евзæрд: «Æмæ ахæм чысыл аппараттæ дæр вæййы?» 
Диссаг та куыннæ у, æвæдза! Адæймаг тынг хорз цы 
фæзоны, уымæ дæр хатгай нал фæарæхсы. Абдул Амырха- 
нæй йæ цæстæнгас нæ исы: фæрсаг змæлдтытæ акæны, стæй 
та йæм уæддæр фæкæ’сы. Лæппу исты бамбæрста, æви нæ, 
уый йæ фæнды раиртасын. ÆрДæбон æй кæд, гуызавæгæн- 
67 

гæйæ уырныдта, сæ митæн сын Амырхан ницы бамбардзæн*, 
зæгъгæ, уæд ныр уыцы хъуыдыимæ разы нал у. 
— Ларæ, куыдзæн сихоры хæринаг сфыхтай?.. Æххор* 
маг ын у... Катлеттæ йын æгæр хъæбæр сфыцыс, цыма нæ зо-» 
ныс, нæ сæ бахæрдзæн, уый. 
— Нæхæдæг цы хæрæм, уымæн дæр уый,— тæргайхуызæй* 
зæгъы Ларæ.—Уæдæ ма йын цы? 
Исдуг фæхъус сты, стæй ма Ларæ йæ ныхæстыл афтыдта: 
— Куыдзыл тынг мæт кæныс, фæлæ дæм нæхи кой æп~ 
пындæр нæй... Хæдзар нæ аразын кæй хъæуы, уый хорз куы 
зоныс, уæд нæлгоймагæн куыд фембæлы, афтæ цæуылнæ- 
исчердæм змæлыс? Хъæусовет мын зæххы хай нæ радта,. 
зæгъгæ, æмæ ныр нæ хъуыддаг ууыл ныууадзæм? Мæнæ 
куыддæр сихор бахæрæм, афтæ райæххæсткомы хицауæнйæ 
тæккæ кабинетмæ цом... 
Лæджы дзыхæй иу ныхас дæр не схауд. Æрмæстдæр* 
Амырханæц загъта сихор иумæ бахæрæм, зæгъгæ, фæлæ лæп- 
пу не сразы. Бузныг загъта æмæ ацыд, фæлæ йæ хъуыды бай- 
йардта: «Кæд, мыййаг, шпионтæ сты?» Фарон шпионты тых- 
хæй иу тæнæггомау чиныг бакаст æмæ уым кæй кой кодтой^ 
уыдон æнгæстæ йæм кæсынц. Абон дæр кæд Абдул кæсаг- 
ахсынмæ нæ ацыди, уæд та? Кæд æфсæддонтæ исты аразынц,. 
æмæ уый хуыз исынмæ ацыд. Цæмæй йыл иунæгæй мачи* 
фæгуырысхо уа, уый тыххæй йæ ахуыдта. Ныр лæппуйы 
æцæгæй дæр уырнын райдыдта,уыцы куыдзы дзылар хуымæ- 
тæджы дзылар кæй нæу, уый. Искæмæнты йæ радзурид æмæ 
йæ ныхæстæ куы фæсыкк уой?.. Уый фæстæ йæ цы номæй 
схондзысты? Сæхи лæппуйы хуызæн æй куы бауарзтой. Нæ^. 
тагъд нæ хъæуы». 
* * * 
Хилдасæнæй райæххæсткоммæ дæрддзæф нæу. Æрмæст- 
дæр дыууæ тигъыл базил æмæ дын мæнæ дыууæуæладзыго№ 
рагон хæдзар, фæлмæн къæдзæхдурæй амад. 
— Нæ йæ æвдæлы, ныртæккæ колхозмæ цæуы!—хъæдды-^ 
хæй дзырдта райæххæсткомы хицауæн йæ секретарь, асæй . 
бæрзонд, къæсхуыртæ сылгоймаг.— Каед ныхас не ’мбарут: 
уæд мæнæн та мæ бон гукк ныккæнын нæу. 
Секретарь иуырдæм дзуры, Ларæ — иннæрдæм. 
— Уыдон та дын цы ныхæстæ сты?! Куыд æй не ’вдæлыс 
махмæ дыууæ минуты байхъусын?! Советон закъон нал ис?' 
68 

Æви мах æндæр паддзахадæй æрбацыдыстæм?! Дыууæ мæ- 
гуыр уды къоппайæ рахау-бахау кæнæм æмæ нæхицæн хæ- 
дзары къуым кæм саразæм, ахæм зæххы гæппæл нын цæуыл- 
нæ дæттынц?! 
Сылгоймаджы хъæрмæ райæххæсткомы хицау Хъырымбег 
йæ кусæн уатæй рахызт. 
— Цы ’рцыди?— афарста æваст.— Уæ хъæрæй агъуыст 
уæ сæрыл цы систат? 
Тызмæгдæрæй сдзурын дæр ын æмбæлд, фæлæ йæхиуыл 
фæхæцыд—цæсты бафтдзæн. 
Цалынмæ Ларæ хъæрæй ныккуыдта, уæдмæ Абдул æдæп- 
пæтæй дæр дыууæ ныхасы сдзырдта: 
— Арæппын, мæнæ... 
— Дæумæ цыдыстæм,—Ларæ ныхас йæхимæ айста,—. 
æмæ нын дæ секретарь алывыдтæ акалдта!.. Мах советон 
адæм не стæм? Махæн дæр лæппутæ æмæ чызджытæ куы 
уаид, уæд сæ нæ сæрыл исчи рахæцид.— Ларæ ноджы хъæр- 
дæрæй скуыдта.— Фæлæ зыбыты иунæг стæм!.. Хæдзар нын 
уæддæр куы уаид. 
— Цы фарста уæм ис?—лæугæйæ афарста Хъырымбег.— 
Æрмæст цыбырæй, уæ хорзæхæй. Тынг æнæвдæлон дæн. 
— Нæхицæн иу чысыл цæрæн къуым кæм саразæм, ахæм 
зæххы гæппæл курæм æмæ нæм иу дæр йæ хъус нæ дары... 
Хъæусовет афтæ: æрæджы, дам, æрлыгъдыстут ардæм. Кол- 
хозы та*ноджы æргомдæрæй загътой: «Æмæ сымах та чи стут? 
Цал фæллойбоны нæм бакуыстат?— райдыдта Абдул— 
Хынджылæг нæ кæнынц, иуныхасæй». 
Ларæ та ныхас йæхимæ айста: 
— Уæд сæ мæгуыр Абдул æлвынгæ æмæ дасгæ кæй кæны, 
уый уæддæр цæуылнæ исты мары сæ цæсты?.. Æмбал хицау, 
хъæуи-хъæу рахау-бахауæй- стыхстыстæм. Кæдмæ афтæ 
уыдзыстæм? Фатеры мызд фидынæй нал фæразæм. Мæнæ 
гъе уый лæг у æмæ цы капеччытæ бакусы, уыдон хæринаджы 
фаг дæр нæ кæнынц. 
Хъырымбеджы куыд не ’вдæлд, уымæ гæсгæ лæг æмæ усы 
лыстæг ницæмæй бафарста. Æрмæстдæр цыбырæй загъта: 
— Хорз. Райсдзыстут зæххы хай. Æрмæст куыд æмбæлы, 
афтæ кус, хилдасæг. Сайынырдæм ма фæу. 
— Бузныг, æмбал хицау! Куыстьт тыххæй ныл дæ зæрдæ 
никуы фæхуддзæн,— Хъырымбеджы фæдыл ма сдзырдта Ла- 
рæ. Куы рацæйцыдысты, уæд Абдулæн дæр æнæ зæгъгæ нæ 
69 

фæци.— Цы дзæбæх адæймаг у, уæдæ!—Ус аивæй лæджы 
фарс басхуыста — сæ хъуыддагæй бузныг уыдысты. Иу нæ, 
фæлæ уал сæ иуыл хъуыддæгтæй дæр бузныг сты. Абон уæл- 
дайдæр! Цыбыр рæстæгмæ хæдзар æрæвæрдзысты. Хæдзар 
сæфт никуы у, кæд-фæнды дæр æй æрбауæй кæндзысты æмæ 
аивгъуидзысты. 
Амырхан сæхимæ куы æрцыд, уæд æм Косеры зæрдæ 
фехсайдта: йæхимæ æгæр хъусы. Дисы бацыд: цы схойæг æй 
ис? Æххормаг у загъдæуид, æмæ хæрз æрæджы куы бахордта. 
Макæимæ фæхыл уæд!? Æмæ йын, уæвгæ та, кæимæ цы 
уаринаг ис? 
— Цы кæныс, цы, дзыццайы лæппу? Мачи дæ бафхæрæд? 
Уæвгæ ды дæр искуы исты æргом радзурдзынæ? Кæмæй фæ- 
дæ, кæмæй? 
— Охх, цытæ фæдзурыс, дзыцца? Чи мæ хъуамæ бафхæ- 
ра? Кæмæн цы ракодтон? 
— Æнæнтыст макуы ’рбауай ды!— мад ын афтæ. 
— Дзыцца, куыдз хуыз исын зоны? 
— Уæртæ дзы махмæ цы куыдз ис, уый къамтæ сисгæ ни- 
куы федтон. 
— Уæдæ хилдасæгмæ ахæм куыдз ис æмæ диссаг. 
Косер минуты бæрц фæхъус, стæй дын Амырханæн аф- 
тæ:—Мæнæ лæппу, мæлæты агъуыд сыл скодтай! Раст цыма, 
Абдул хуины æмæ Саптул хуины, уый де ’мгар у... Радио- 
исæнтæм дæсны у, зæгъгæ, дзырдтай æмæ дæ кæд йе ’ххуысс 
исчердæм хъæуы, уæд æм æрмæстдæр уыцырдæм хъус... 
Хъуамæ дæ йæ зæрды хилдасæгыл сахуыр кæнын дæр ис? 
Æмæ ма уæд скъоламæ та дæ гуыры конд æвдисынмæ цæуыс? 
Мæ бындур куыд уыд, гъе уый ма нæ нæ айхъуыст. 
— Цыма мæ нæмгæ скодтой, кæнæ ардаугæ, афтæ дзурыс, 
дзыцца. Ма тæрс, нæ мæ асайдзысты. 
— Гъемæ, уæддæр искæйы хæдзармæ арæх цæуын аив нæу. 
Цыма сæм Амырхан йæхи къахæй бацæуы! Абдул æй 
бахоны. 
7 
Уыцы æхсæв дзæбæх нæ бафынæй Амырхан. Иæ хъуыды- 
тæ та йæ цух нал уагътой: «Мæнмæ гæсгæйæ, Абдул шпион 
у... Ларæ дæр. Ехх, уыдон раргом кæнын куы базонон, уæд 
мæ хицауад арфæты бын фæкæндзæн!.. Сыхы лæппутæ та 
мæм хæлæгæй мæлдзысты. Уæддæр ма дзурдзысты дзæгъæл 
70 

Митыл ,мæ рæстæг сафын, зæгъгæ? Уый, æвæдза, ныр дæр нал 
уæндынц афтæ дзурын. Цалынмæ мæ радиоисæн конд фæдæн, 
уæдмæ цагътой алы дзæнгæдатæ... Сæ чингуытæ къуымтæм 
баппарынц æмæ къорийæ хъазыныл фæвæййынц... Уæддæр 
цымæ цы уа, æфсæддонтæ кæй арæзтой, уый? А-а, хинæй- 
дзаг, Абдул! Цалдæр доны сæрты мæ куыд ахизын кодта! 
Цымæ æндæр йе ’нгуыр кæм ныддардтаид, ахæм ран ын ни- 
куы разынд... Хæдæгай... Хохы цавæр хæзнатæ ис, уый та йæ 
цæмæн бахъуыд? Сæхи дасынмæ йæм чи бацыд, уыцы дыууæ 
нæлгоймаджы дæр цыдæр гугынтæ сты! Лæмбынæг ын сæ 
радзырдтой. Сæ дзыхтыл хæцын дæр сæ бон нæу...» 
Гъемæ, Амырхан та йæ дзыхыл æгæр хæцаг у. Аб- 
дулмæ йæ зæрдæ бонæй-бон тынгдæр æхсайы, фæлæ иу сыпп 
дæр никæмæн кæны: нæ мад æмæ фыдæн, нæ йе ’мбæлттæн... 
Дзæгъæл дзурын нæ уарзы. Æмæ дзы чидæриддæр афтæ нæ 
фæзæгъы, фæлæ— мадзура. Ахæм «мадзура» та кæддæриддæр 
дзурынмæ арæхстджындæр вæййы. Искуы-иу ныхас йæ дзы- 
хæй куы схауы, уæд йæ бынаты вæййы. Мæнгæй нæ бафип- 
пайынц хисдæртæ: «Акъуырттай та йæ Амырхан!.. Кæд хил- 
дасæджы митæ лæмбынæг раиртасон, уæд кæмæн хъæуы, 
уымæн зæгъдзынæн æмæ йæ уый æрфæрсдзæн»,— афтæ скар- 
ста хинымæр Амырхан. Кæмæй зæгъы, уый та Алыбег хуи- 
ны — паддзахадон æдасдзинады комитеты кусæг, капитан. 
Алыбегæн басæтдзæн Абдул. Æнæ басæтгæ дæр ын нæ 
уыдзæн. Сослæмбег уыцы хъуыддаг куы фехъуса, уæд зæгъ- 
дзæн: «Лæппу, калмы фæдыл æфтыд та куы уыдтæ, уæд мæн 
демæ куыннæ фæхуыдтай? Ахæм калм, мæ лымæнлæггаг, кæй 
амардтам, уымæй налатдæр у!» 
Амырхан хилдасæны дуарæй йæ сæр бадардта æмæ фæстæ- 
Мæ фæцæйздæхт: загъды ныхæстæ йæ хъустыл ауадысты. 
Ссæдз-дыууæ ’мæ ссæдз азы кæуыл цыдаид, ахæм нæлгоймаг 
Абдулмæ бауырдыг. Тызмæгæй дзуры: 
— Мæ цæсгом кæй рафаста, уый комкоммæ дæу аххос у! 
— Куыд мæн аххос у?— афарста хилдасæг. 
— Уымæн æмæ мыл цы дыууæ лыстæг цъутхалы уыд, уы- 
дон дæ чъизи сæрдасæнæй алыг кодтай. Суринаг дæ æмæ дын 
хицау нæй! 
— Ау, æмæ дын мæхæдæг куы дзырдтон, цалынмæ дæ 
цъутхæлттæ сдзæбæх уой, уæдмæ уал дæхи ма дас, зæгъгæ! 
Ды та мæм афтæ не сдзырдтай: дасгæ кæн! 
— Æмæ кæд сдзырдтон, уæддæр мæ ма ныддастаис! Ды 
71 

хилдасæг дæ æмæ хъуамæ дзуапп дæттай ахæм хъуыддæгты 
тыххæй! 
Ларæ мидæггаг уатæй разгъордта. Уый бар та уадз дзу- 
рын. Хæйрæг чи феста, уый дæр æй нæ басæтдзæн. 
— Дæ хорзæхæй, цы нæ агурыс?— фæрсы лæппулæджы.— 
Кæд дæ исты дарæм, уæд нын æй зæгъ æмæ дын æй раттæм. 
— Демæ нæ ныхас кæнын æз. Мæ сæрмæ дæр æй нæ » 
хæссын. 
— Æмæ æз та демæ дзурын, æз! Æрбацыдтæ, æмæ мын 
мæ лæджы иу ран нал уадзыс! Уымæн, мæгуыр, йæ нервытæ 
æнæуи дæр хæлд сты, ды та ма йын мæстытæ аразыс. Æгæр 
дзæбæх дæ ныддаста? 
— Мæнæ мæ дæллагхъуыртыл бæрæг у, куыд мæ ныд- 
даста, уый. Дыууæ чысыл цъутхалы дзы уыд, ныр сæдæ 
баисты. 
. — Хъуамæ фылдæр дæр бауой. Уымæн æмæ ахæм заман 
цæсгомы хил дасгæ нæ вæййы. Ды та ныддас мæ, зæгъгæ, 
ныллæууыдтæ. Æз дæм куынæ хъуыстаин, уæд мын афтæ 
хъыг нæ уаиккой дæ ныхæстæ. 
Лæппулæг ма цыдæртæ сдзырдта, стæй мæстыхуызæй 
ацыд. Æвæццæгæн, цы дзырдта, уыдон æртхъирæнтæ 
уыдысты... 
Абдул йæ кусæн дзауматимæ архайы æмæ цавæрдæр 
æнахуыр æвзагыл йæ хъуыр-хъуыр цæуы. 
Ларæ Амырханмæ дзуры: 
— Федтай? Ды нырма æрыгон дæ... Фæлæ, дæлæ ныртæк- 
кæ ардыгæй чи ахызт, ахæмтæ адæймагыл цы-фæндытæдæр 
ныдздзурдзысты. Сæ цæст дæр нæ фæныкъулдзысты, сæ цæст. 
Гъер уый, дæуæй афтæ, цæй тыххæй æрбацыд? Ома, йæ 
цъутхæлтты тыххæй? Æппындæр нæ. Уæдæмæ йæ чидæр 
сардыдта бацу æмæ загъд-замана самай, зæгъгæ. Уый фæстæ 
дæ хъаст къантормæ бахæсс. Цæмæн? Цæмæй мæгуыр Абду- 
лы йæ куыстæй сисой æмæ дзы æндæр исчи ныллæууа. Уæд 
кæмæй цы дарæм? Ног æрлидзæг стæм, зæгъгæ, нæ ныр аны- 
хъуыринаг сты? Абдулы хуызæн сыгъдæгзæрдæ æмæ æнæ- 
къæмдзæстыг кусджытæ куы уаиккой иууылдæр! Кæдæй иу- 
мæ цæрæм, уæдæй йæ зонын æмæ ныхас никуы никæуыл ба- 
хаста. 
Усæн, цыма йæ цæстытæ доны разылдысты, уыйау йæ 
фæстаг ныхæстæ æрхæндæгæй сдзырдта. Мидæггаг уатмæ 
куы фæцæй цыд, уæд йæ фындзы футт дæр фæцыд. 
72 

Абдул дæр йæ фæдыл бахызт. 
Амырхан иунæгæй бадгæ аззад æмæ хинымæр дзуры:* 
«Сыгъдæгзæрдæтæ... Æрдæбон йæ хъаст чи æрбахаста, ууыл 
цытæ мысы!.. Иæ дæллагхъуыртæ рафастой æмæ йын кæй 
аххос у? Хилдасæджы, æндæр кæй! Иннæ хилдасджытæ сæ 
сæрдасæнты цавæрдæр хосы атулынц (карболкæ цыма 
хуынд), æмæ йæм уый дæр нæй. Цæуылнæ? Иæ къухы не 
’фты? Уымæн æмæ, æвæццæгæн, барæй адæмыл исты низ æф- 
тауы. УыцЫ нæлгоймагæн хуымæтæджы цъутхæлттæ куы 
уаиккой, уæд сыл афтæ нæ тыхсид». 
Бынтондæр гуырысхойы бацыд Амырхан. Уæддæр ма йæм 
ноджыдæр куы бакæсид, уый йæ фæнды. Æмæ раст кæны. 
Сослæмбегæй бирæ хæттыты фехъуыста: «Гæппæй дугъ нæй!» 
Ома: хъуыддаджы мидæг тагъд нæ хъæуы. Уыйбæсты йæ 
арæхстджынæй сараз... Цы стыр калмы амардтой, уый фæ- 
дыл зилгæйæ цырд архайын дæр хъуыд, фæлæ ам. 
Белкæ дæргъмæ хуыссы. Иæ сæр йæ раззаг къæхтыл æр- 
уагъта. Цæстытæйкуы ракæсы, куы та сæ ахгæны. Къæрцхъус 
у æмæ хъахъхъæны хæдзар. Цъындæй бахъынцъым кæны. 
Æвæццæгæн ма йæ раздæры хицау, æфсæддон капитан, йæ 
зæрдыл æрбалæууыд. Мæгуыр у, æвæдза, дзурын чи нæ зоны 
æмæ ныхас чи не ’мбары! 
Æнæнхъæлæджы Амырханы хъустыл æрцыдис ныхæстæ: 
«Кетра... заб... динаткоор...» Абдулы хъæлæс. Æмæ мидæгæй 
иунæгæй куы ис, уæдкæимæдзуры?.. Кæд искæмæн радиойæ 
истытæ дзуры? 
Уыцы рæстæг æм Ларæ рауади. Лæппу ныхæстæм йæ 
хъус дары, ус уый куы фембæрста, уæд Амырханмæ хæстæг 
бауад. Иæ хъусы йын дзуры: «Абдул, мæгуыр, ламаз кæны. 
Абон æй чи бафхæрдта, уый Аллахыл ардауы. Аллах ын кæд- 
дæриддæр феххуыс вæййы. Диныл тынг хæст у. Дæу хуызæн 
æрыгæтты ницуал уырны, фæлæ уый алы бон дæр куынæ 
скува, уæд ын йæ цард æнад кæны». 
Абдул ма цыдæртæ дзуры, фæлæ сæ Амырхан не ’мбары. 
Цавæр æвзагыл ныхæстæ сты, уый дæр нæ зоны. 
Æмæ дын сонтæй Ларæйы куы афæрсид: 
— Абдул ламаз куы фæкæны, уæд кæцы æвзагыл фæдзуры? 
— Персайнагау,— ныллæг хъæлæсæй дзуапп радта ус. 
Аллах чи у æмæ цы гæнæг у, уыдæттæй афæрсын ма йæ 
фæндыд, фæлæ ницыуал сдзырдта, Абдулмæ хъусы. Ларæ та 
уымæ кæсы æмæ мидбылты худы. 
73; 

«Сайгæ мæ кæны ацы ус,— хинымæр дзуры Амырхан.— 
Ламазгæнæг хъæрæй нæ фæдзуры... Иу хатт нæм цы мæхъæ- 
лон уазæг уыд, уый исты нæ федтон ламазгæнгæ». 
— Дæлæ уыдон та... цы сты, цы, Белкæйы дзыларыл чи 
ис, уыдон?—афарста лæппу. 
Ларæйæн йе ’нгас фендæрхуызон. Лæппу цæмæй-фæнды 
дæр куы фæрсид æмæ та дзылармæ куынæ фæкомкоммæ 
уыдаид! Æнæ исты сдзургæйæ йæхи дæр «афхæрдта-, куыдзыл 
æндæр дзылар кæй нæ бафтыдта, уый тыххæй. Амырхан ыл 
кæм фæгуырысхо, уым æм æндæр исчитæ дæр лыстæг кæс- 
тытæ байдайдзысты. 
— Уыдон, Амурхан, дзыларæн рæсугъды хос сты,—зæгъы 
Ларæ. Хинымæр та афтæ: «Æндæр мæ куы ницæмæй уал 
бафæрсид». 
Амырхан мидбылты бахудт, раст цыма афтæ зæгъынмæ 
хъавыд: «Дæ сæйттыты хуызæн суай!» Ус дæр æй фембæрста, 
æвæццæгæн. Хуымæтæджы не сдзырдта: 
— О, о, нæ дæ сайын, Амурхан! 
«Куыдзы дзылар хуымæтæджы дзылар кæй нæу, уый 
бамбæрста,— ахъуыды кодта Ларæ.— Ахæм ма дзы лæп- 
лу уа!..» 
Ницыуал æм сдзырдта Амырхан. 
Абдул рацыд. Æвæццæгæн, ламазгонд фæци. Ламаз куы 
фæкæны, уæд хилдасæны дуар æхгæд вæййы. Уæдæйсарæй 
йыл цалдæр хатты æрбахæцыдæуыд, фæлæ та-иу фæстæмæ 
аздæхтысты. Ныр та уынджы трактор æрлæууыд æмæ моторы 
гуыв-гуыв цæуы. Ие скъæрæг рахызт æмæ, æвæццæгæн, 
’фæрссагæй Абдулы уыны. Худæджы лæг чи у, ахæм. 
— Гъей! Нæ кусыс æви цы?! 
Абдул зæрдæбынæй ныххудт. Иæ къух тилы: 
— Куыннæ кусæм, куыннæ! Мидæмæ! Ларæ, байгом кæн 
дуар. 
Тракторист æрбацыд. Сæр — æлвыд. Ныхы сæрмæ ма чы- 
сыл цъупп йæ сæрыхъуынтæй. Бæрзæй — сырх. 
— Æфсымæр,— дзуры хилдасæгмæ,— мæ зæххы æмбис 
мын ачъепп ластой æмæ йæ дæуæн дæттынц, зæгъгæ, куы 
•фехъуыстон, уæд æй куыд кæнынмæ хъавыс? Фынг уæддæр 
не ’вæрыс? 
Абдулы бæсты та йæ ус дзуапп раттынмæ фæраздæр. Ахæ- 
рынæй йæм адзурын хуыздæр кæсы: 
— Цы хорз у, дæуимæ æмбуар цæрæг сыхæгтæ кæй 
74 

уыдзыстæм, уый! Хорз сыхагæн аргъ нæй! Хæстæгæй дæр ад- 
джЫндæр у. Ахæм фынг сараздзынæн, ахæм! 
— Гъемæ уæдæ дæ хъуыддаг раст!— сразы тракторист.— 
Мæ бæлæсты аргъ мын, кæй зæгъын æй хъæуы, афиддзыстут 
æмæ уын хæлар уæд мæ зæххы æрдæг. Хуцаустæн, сымах нæ 
уыдыстут, зæгъгæ, уæд мын æй, æвæццæгæн, нæ ачъепп лас- 
таиккой... Хорз, хорз! Æрдæстытæ ма мæ кæн, нæ мæ’вдæлы, 
кусынмæ рацыдтæн. 
Амырхан мидбылты худгæ, дуарæй ахызт. Ларæ йæ фæ- 
дыл рауад æмæ йæм адзырдта: 
— Рæстæг дын куы вæййы, Амурхан, уæд нæм-иу æр- 
бауай... Æрæгмæ нæм куы фæзыныс, уæд дæ мысын байдайæм. 
— Æрбауайдзынæн та. 
8 
Бæллæхтæ та сарæзта Сослæмбеджы дзæргъ. Куыддæр 
æгъдауæй цæхæрадонмæ баирвæзт æмæ ногконд хуымты 
сфæлдæхта. Фыццагдæр ыл Косеры цæст æрхæцыд. Фырмæс- 
тæй йæ хъарæгмæ бирæ нал хъуыд. Хорз æй фелгъыста. Куын- 
нæ йæ æлгъыстаид, йæ куыстытæ куы фæдзæгъæл сты, уæд. 
Ноджы ма сыхæгты усимæ куынæ рахыл уыдаид, уæд йæ 
маст къаддæр уаид. Ныр уый се ’хсæн кауы сæрты куы ’ркæса, 
уæд цинæй амæлдзæн! Уымæй ма дын фыддæртæ дæр куы 
фенин, уæд ноджыдæр хуыздæр уаид, зæгъгæ, йын зæгъдзæн. 
Ие ’фсины хъæрмæ Сослæмбег дæр сарайæ рауад. Куыддæр 
цæхæрадонмæ скаст, афтæ Косеры æлгъыст йæ хъусты фæ- 
мидæг: «Уæ, дæ сæр дын бахæра, дæ сæр дын æд хъуынтæ 
бахæра, дæлæ лæг, кæд æй цæмæн дарыс! Чуш!» 
— Ныртæккæ йын æз фенын кæндзынæн, чи кæй сæр 
хæрдзæн, уый!—хъæрæй сдзырдта Сослæмбег æмæ цырдго- 
мау фæстæмæ фездæхт. 
йæ сыкъафистонджын кард сæрдыгон хæдзарæй радавта 
æмæ йæ сигæцыл дауы. Иæ хъуыр-хъуырæй неэнцайы. Афтæ- 
мæй йæ йæхæдæг нæ уагъта сафын. 
Амырханмæ феддæдуары фæнд ис, уый фыд фембæрста 
æмæ йæм æнæ йе ’ргом раздахгæйæ дзуры: 
— Макуыдæм ацу, лæппу, хъæугæ мæ кæныс. Цу, Цæлыкк 
мæ уал мын бауай... Мæнæй уый дæм, зæгъ, дзуры... Нæ 
фæлæ йæ демæ рахон. Рæвдз у! 
Лæппу ницы сдзырдта, фæлæ йын хинымæр тынг æхсыз- 
гон нæ уыдысты фыды ныхæстæ. Иæхи цæуын куы хъæуы, 
75 

уæд æй кæдæм æрвиты? Иæ къах æй Алыбегмæ хæссы æмæ 
йæм афтæ кæсы, цыма дзы цыдæр хæсджын у, куынæ фембæ- 
лой, уæд æм уыйфæстæ стыр уайдзæфтæ æрхаудзæн... 
Дзæргъы ныргæвстой, сарыдтой йын йæ сæр, уæддæр ма 
Амырханæн ацæуыны бар нæй. Ацу зæгъæг ын нæ фæуыдзæн, 
фæлæ йæхæдæг æмбары, афтæ гæнæн кæй нæй, уый. Иу «цу- 
ма», иннæмæ фехъуыста, стæй уæддæр фæстагмæ нал бабых- 
сыд æмæ мадмæ фыды сусæгæй дзуры: 
— Дзыцца, иу ранмæ мæ цæуын куы хъæуы. 
— Кæдæм?—джихæй афарста мад. 
Цы дзуапп ын радта лæппу? Нырма уал дзуринаг чи нæ 
у, уый рахъæр кæна? Уæд æй, чи зоны, бынтондæр ма ауадза 
мад. Уæддæр дзуапп раттынмæ хорз фæцарæхст: 
— Библиотекæмæ. Чиныг мæ райсын хъæуы. 
— Иууылдæр уым уыдзысты. Дæ библиотекæйы дæр бай- 
йафдзынæ. Мæнæ уал хисдæрты цур алæуу. Цæлыккæй ху- 
динаг у. Сæхæдæг ныл æнувыд куы сты, стæй фыдæбон куы 
бакодта. 
Цалынмæ хуыйы хуылфыдзаумæттæ тебæйы къæй кодтой, 
цалынмæ Цæлыкк æмæ Сослæмбег сидтытæй аргъуыдтой, 
уæдмæ рæстæг дæр тахт æмæ тахт. Ныуулæфы, ратыхсы хи- 
нымæр Амырхан, фæлæ цы йæ бон у. Цæй, хисдæртæ æнусмæ 
нæ фæбаддзысты, искуы сæ стын хъæудзæн æмæ уый дæр цы 
скарста, уыцы хъуыддаджы фæдыл фæцæудзæн. 
Хорз æфсон æй фæци: Цæлыкк фæразуæз æмæ йын Сос- 
лæмбег афтæ: 
— Сæхимæ йæ бахæццæ кæн, лæппу! 
Сыхаг сæ къæсæрæй куы бахызт, уæд Амырхан хъуыдытæ 
гæнгæ ацыд. Хинымæр тæрхон кодта: абон цæуа Алыбегмæ, 
æви уал фæлæууа? Æмæ ма цæмæ æнхъæлмæ кæсы? Цы зо- 
ны, цæуылты фæгуырысхо ис, уыдæттæ йын радзурдзæн, æн- 
дæр исты фæдсгарæг куынæ у. Кæд Абдул æцæгæй дæр гуы- 
рысхойаг у æмæ чысылдæр йæ зæрдæ истæмæ фехсайдта, уæд 
лидзгæ дæр акæндзæн. Абдул кæд ирон бухархуд дары йæ 
сæрыл, уæддæр æм бынæттон цæрджыты х’уызæнæй ниды ис. 
Æмæ йын уыдæттæ раздæр хъуыдыгонд уыдысты, Амыр- 
ханæй йæхицæн æмбал уымæн сарæзта... Иæ зæрдæмæ куы 
ницы хастаид, уæд айфыццаг салдатимæ сбыцæу уыдаид цы 
дæ хъыгдарæм, зæгъгæ. Фæлæ йæм иу схуыст ныхас дæр не 
скодта, афтæмæй йе ’нгуыры бос атыхта æмæ фæраст. 
Ларæ афтæ куы загъта Абдул ламаз кæны, зæгъгæ, уæд 
76 

уый радиойæ кæдæмдæр цыдæртæ дзырдта. «Радиоисæн æр- 
мæстдæр йæхæдæг фæдзуры,— хъуыды кæны Амырхан.— 
Мæнмæ гæсгæ, уымæй дзурæн нæй. Цæй, Алыбег æй йæхæ- 
дæг базондзæн. Уый ахæм хъуыддæгтæм дæсны куынæ уаид, 
уæд уым нæ кусид». 
Абдул ламаз куы кодта, уæд йæ ныхæстæй йæ хъустыл чи 
æрцыд, уыдонæй иу уæддæр куы ’мбарид. «...заб... кетра... 
динаткоор...» фæлæ персайнаг ныхæсты куыд бамбара? Сæ 
хъæуы цæрджытæй кæд исчи персайнаг у, уæддæр æй нæ зо- 
ны, æндæр æй бафæрсид. 
Уартæ, Алыбег цы иууæладзыгон хæдзары кусы, уый. 
Рæсугъд хæдзар, йæ сæр—тасмачъийæ æмбæрзт. Стыр рудз- 
гуытæ йын. Тигъыл æвæрд у æмæ йæм дыууæ уынгæй дæр 
бацæуæнтæ ис. Æрмæст дзы иу æхгæд вæййы, иннæ та — гом. 
Чи бацæуы, уый радгæс афæрсы: «Кæдæм? Цы хъуыддаджы 
фæдыл?» Цас æм æввахсдæр цæуы Амырхан, уыйас йæ зæр- 
дæйы цæфтæ арæхдæр кæнын райдыдтой. Цæмæн, уымæн 
йæхæдæг дæр бæлвырд ницы иртæста. Æвæццæгæн, милицæ- 
ты йедты кæй никуы уыдис, уый тыххæй. Стæй тынгдæр 
уымæ гæсгæ нæ, фæлæ искуыдæм бацæуынмæ зивæггæнаг у; 
Куыддæр æм зын фæкæсы. Бацæугæйæ та æфсæрмытæ бай- 
дайы. 
Хæдзармæ бахæццæ æмæ йын аивæй куы йæ иу фæрссаг- 
мæ скæсы, куы иннæмæ. Ныууоцани. Иæ къах æй мидæмæ нæ 
хæссы. Иуырдæм ацæуы, фæстæмæ раздæхы, уæддæр мидæ- 
мæ нæма уæнды. 
Иæхимæ хъусы æмæ йæм афтæ кæсы, цыма йæм чидæр 
дзуры: «Цæмæй æфсæрмы кæныс? Дзæгъæлы цæуыл сафыс 
рæстæг, Амырхан? Æви дæ ныхас куы фæмæнг уа, уымæй’ 
тæрсыс? Гъемæ кæд хъæддыхæй дæ ныфс дæхиуыл нæ дарыс, 
уæд уал лæуу. Ахъуыды ма кæн ноджыдæр. Абдулæн йæ ра- 
диоисæн куыд арæзт у, уый дæр бæлвырддæр базон. Уыйфæс- 
тæ дæ Алыбег куы фæрса, уæд ын цы радзурай, уый æххæс- 
тæй уыдзæн». 
Уыцы хъуыдыимæ сразы лæппу. Сындæггай араст Алы- 
беджы кусæн хæдзары разæй. Иннæ тигъмæ дæр нæма ба- 
хæццæ, афтæ та хинымæр иннæрдæм дзурыи райдыдта: «Уæд 
та йæм бацæуин? Цы зонын æмæ мæ зæрды цы ис, уый йын 
зæгъдзынæн. Уымæй тынг куынæ æфсæрмы кæнын. Цы нæ зо- 
нын, уымæй мæ цæмæн фæрсдзæн?» 
Фæуайы та, æмæ йæм уартæ скъолайы ахуыргæнджытæй 
77 

лу комкоммæ æрбацæуы. Уымæй дæр чи? Радиоисæнтæм дæс- 
ны чи у, уый. Цы хорз у! Ныртæккæ йæ Амырхан афæрсдзæн, 
кæд никуыдæм тагъд кæны, уæд. 
Кæрæдзийæн салам радтой. Ахуыргæнæг Амырханы 
афарста: 
— Гъы, куыд у, дæ радиоисæнæй исты уайы? 
Афтæ йæ кæй бафарста, уый æхсызгон уыдис лæппуйæн. 
— Æмæ раджы куы сдзырдта,— зæгъы æфсæрмдзастæй 
Амырхан. 
— Æцæг?! Маладец! Гъер радио кæм бауарзтай, уым æй 
мауал ныууадз æмæ йæ дарддæр дæр ахуыр кæн. 
Исдуг фæхъус сты, стæй Амырхан афтæ: 
— Андрей Семенович, бафæрсын æмбæлы? 
— Табуафси! Кæддæриддæр æмæ цæмæй-фæнды дæр! 
— Радиоисæнæй искуыдæм дзурæн дæр ис? 
Ахуыргæнæг мидбылты бахудт. 
— Нæ, уый гæнæн нæй,— зæгъы Андрей Семенович.— Ра- 
диоисæн радиоисæн у, ныхас адæттынæн та æндæр хæйттæ, 
æндæр аппаратурæ хъæуы. Радиоисæн æмæ, дзургæ кæмæй 
фæкæнынц, уыдон кæддæриддæр хицæнтæй вæййынц, фæлæ 
сын иумæ саразæн дæр ис. Æрмæст афтæ: сæ иу куы куса, 
уæд иннæ хъуамæ ма куса. Нæй сын, цыбыр дзырдæй, иумæ 
кусæн... Фæлæуу, æмæ дæ уый та цæмæн бахъуыд? Ахæм ара- 
зын фæнд дæр ма скæн? 
— Нæ, хуымæтæджы фæрсын. 
— Æнæуи дæр нырма ахæм саразын дæ бон нæма бауы- 
дзæн. Радио тынг вазыгджын у æмæ йыл бирæ ахуыр хъæуы, 
мæ кæсдæр æрдхорд. 
— Скъола каст куы фæуон, уæд æрмæстæр радиойыл 
ахуыр кæндзынæн. 
— Гъемæ тынг хорз уыдзæн! Цæй,— дзуапп радта ахуыр- 
гæнæг æмæ дарддæр йæ фæндагыл араст. 
Æнæмæнг, Абдулы радиоисæн дæр афтæ арæзт уыдзæн! 
Исты хуызы йæ фенын хъæуы. Æмæ цы ’фсон скæна? «Зæгъ- 
дзынæн: мæ радиоисæн нал кусы æмæ цæй аххосæй, уый нæ 
арын... Уæ рæдиоисæнмæ куы бакæсин, уæд æй ссарин». 
Æдзухæй дæр æм лæгъзæй кæй дзырдтой, уымæ гæсгæ йæ 
уырныдта, ахæм бар ын ратдзысты, уый. Иæ хъуыдытæ фæ- 
сыкк уыдзысты, ууыл æппындæр гуызавæ нæ кодта. 
Иу хаттæй иннæмæ уæндондæрæй цæуын райдыдта хил- 
дасæнмæ, фæлæ йæм ныр куыддæр зын кæсы йæ къæсæрæй 
78 

бахизын. Куы сыл фæгуырысхо, уæдæй фæстæмæ йын лæг 
дæр æмæ ус дæр сынад сты. Фæлæ йын æнæ цæугæ дæр кæм 
цс, иугæр сын сæ радиоисæнмæ бакæсын хъæуы, уæд... 
Дуарыл бахæцыд, фæлæ æхгæд разынд. Ау, сæхимæ сæ 
мачи уа? Бахоста. Ларæ йæм ракаст. 
— А-а, Амурхан! Мидæмæ... Нæ хæдзар нын чи аразы, 
Абдул уыцы кусджытæм азгъордта... Æз дæр уал дуар къæн- 
дзыйæ ахгæдтон. Адæм цæуынц æмæ сæ алкæмæн дзуапп дæт- 
тыны бæсты афтæ хуыздæр у. Абдул уырдыгæй, æвæццæгæн, 
дур ласынмæ ацæудзæн æмæ кæд æрбаздæхдзæн, уымæн чи 
цы зоны?.. Цы хабæрттæ ис? 
— Ницы,—зæгъы Амырхан.—Мæ радиоисæн хорз нал 
кусы æмæ, цæй аххосæй, уый нæ иртасын. 
— Куыд тагъд уыдис?— худы Ларæ. 
— Хиконд у, æмæ... 
— Да, да... хиконд,— зæгъы Ларæ. Иæ ныхасы хъæдæй 
йæ чидæриддæр бамбæрстаид, йæхи хъуыдытæм кæй хъусы, 
уый. Куыд-фæндыйы дзуапп дæр уымæн радта. 
Цалынмæ Амырхан сдзурон-сдзуроныл уыд, уæдмæ та 
Ларæ йæхæдæг фæраздæр æмæ йæ афарста: 
— Амурхан, карк æргæвдын нæ зоныс? 
— Цæуылнæ зонын. 
— Цы хорз у! Тынг дæ не ’вдæлы? 
— Цы кæныс? 
— Амурхан, нæ хуыздæр лымæн! Кæд дæ ’вдæлы, уæд 
иучысыл ам абад, æз ныртæккæ базары карк алхæндзынæн 
æмæ мын æй æрбаргæвд. Хорз? 
— Табуафси... 
— Цæмæй адæм ма цæуой, уый тыххæй æддаг дуар æр- 
æхгæндзынæн. Ды уал журнал акæс. 
Ус азгъордта. 
Цинæй амард Амырхан. Ахæм фадат ын фæуыдзæн, уый 
æнхъæл кæцæй уыд! Ныр æй фæрсын дæр нал бахъæудзæн. 
Рудзынджы тигъмæ бацыд æмæ уырдыгæй Ларæйы фæстæ 
фæкаст. Стæй сылгоймаг базары дуарæй куы фæмидæг, уæд 
уый та къахфындзтыл дыккаг уатмæ бауад. Архайы, уынгмæ 
дæр йæ цæст дары. Абдул æндæруылты ма ’рбацæуæд, æн- 
дæр Ларæйы фендзæн. 
Куыддæр радиоисæн сыгом кодта, афтæ джихæй аззад: 
диссаг — ахуыргæнæг куыд загъта, афтæ арæзт у! Радзагъул- 
<5адзагъултæн ын рæстæг нæй æмæ йæ фæстæмæ ахгæдта. 
79 

Журнал та йæ къухмæ куы райста, уæд Ларæ дæр тагъд 
цыдæй карк æрбацæйхаста. 
Абдул цавæр ламаз фæкæны, уый ныр Амырхан æгæрдæр 
ма бамбæрста. Ацы хатт Алыбеджы кусæн хæдзары разæй 
нал раздæхдзæн. Раздæр ма, йæ ныхас куы фæмæнг уа, 
уымæй тарст, фæлæ йæм ныр уыцы тасдзинадæй ницыуал ис. 
Ларæ къæлидормæ æрбахызт, дуар ассыдта æмæ та йæ 
фæстæмæ ахгæдта. Бæрæг дæр, гуыдыримæ куы архайдта, 
уæд карк йæ дæлармæй апæррæст ласта æмæ йæ хъуыдатт 
ссыд. Хилдасæн уаты дуар гом уыдис æмæ уым фæмидæг. 
— Амурхан! Хæц ыл, науæд Абдулыкусæн дзауматæ нып- 
пырх кæндзæн.—Æрбазгъордта Ларæ, йæ ныхæстæ йæ разæй 
фесты. Æваст рацахсынмæ йæ хъавыдысты, фæлæ ма уæд- 
дæр каркæн мидæггаг уаты стъолæй дыууæ тæбæгъы рап- 
парын бантыст. Ныссæстытæ сты. 
Амырхан æгæр тагъд суагъта карчы æмæ ма уый дæр 
хурхлыгæй гæппытæ систа. 
Ларæ тæбæгъты сæстытæ рацæйхаста, æмæ, карчы куы 
ауыдта, уæд йæ маст ссæуынæн зæгъы: 
— Афтæ йын хъæуы! Гъер-иу сæттæд тæбæгътæ. 
— Цæуын æз... Кард мæнæ ам æвæрын. 
— Амурхан, карчы дзидза хæрынмæ нæм-иу æрбацу. 
Зæрдиагæй зæгъын. Уæдмæ Абдул дæр зындзæн. 
Æхсæв-бонмæ Амырхан хъалæй дæр æмæ фынæйæ дæр 
Алыбегимæ дзырдта. Кæд æмæ йæм куыд бацæудзæн?.. Цæ- 
мæй райдайдзæн? Худ исын хъæудзæн æви нæ? Худ æнæ- 
мæнгæй дæр исгæ уыдзæн, науæд худинаг у. Æмæ йын, цымæ, 
Алыбег та цы зæгъдзæн? Уæвгæ йын йæ ныхæстыл баууæнд- 
дзæн? Хъуамæ зæгъа: дæ фыны цыдæртæ федтай æмæ дæм 
хилдасæг шпион фæкаст. Цы дзуапп ын ратдзæн уæд Амыр- 
хан? Йæхи ныхъхъус кæна æмæ афтæмæй фæстæмæ раздæ- 
ха? Нæ, ууыл не сразы уыдзæн. Цыдæриддæр базыдта æмæ 
федта, уыдон ын куы радзура, уæд ма цинæй дæр амæлдзæн. 
Фæссихæрттыл Амырхан, Алыбег цы хæдзары куыста, 
уырдæм комкоммæ бацыд. Бацыд, фæлæ та Алыбегæн йæ 
кабинеты раз фæоцаии. «Цæй, кæд иу афон къæлидормæ ра- 
зынид»,— сдзуры хинымæр, капитан йæ кабинеты ис æмæ 
нæй, уый дæр нæ базыдта, афтæмæй. Радгæсы бафарста æмæ, 
дам, уым ис. 
Дзæвгар алæууыд, стæй уæд Алыбег кæцæйдæр къæлидо- 
рыл февзæрд. Æвæццæгæн, уынгæй æрбацыд. 
80 

— Уæуу, мæнæ, ме ’рдхорды фырт!— Амырханы куы 
ауыдта, уæд хъæрæй зæгъы капитан.— Ам цы архайыс? Ма- 
цы бæллæхтæ сараз? 
— Нæ. Дæумæ æрбацыдтæн,—æфсæрмхуызæй зæгъы Амыр- 
хан, цыма Алыбеджы фыццаг хатт федта. 
— Мæнмæ зæгъыс?! Гъемæ тынг хорзу! Цом уæдæ мидæ- 
мæ, кабинетмæ. 
Рагацау йæхицæн фæпъылантæ кодта, уæддæр Амырха- 
нæй йæ худ сисын ферох. 
— Дæ ном Амырхан нæ хуины?—афарста Алыбег. 
— О. 
— Гъемæ уал дæ худ фелвас, Амырхан. Агъуысты худи- 
мæ бадын аив нæу... Гъы, гъы, дæумæ хъусын æз? 
Амырхан йæ комыдæттæ нынныхъуырдта, схуыфыд æмæ 
ивазгæ ныхасæй райдыдта: 
— Алыбег, далæ нæ сыхы цы хилдасæг ис, уый нæ зоныс? 
Ус æмæ лæг йедтæмæ ницы сты. Уый, мæнмæ гæсгæйæ, шпи- 
он у. 
Капитан бахудт. Æдзынæг кæсы лæппумæ: 
— Цæмæн дæм афтæ дæ зæрдæ дзуры? 
— Стæй йæм, мæнмæ гæсгæйæ, пистолет дæр ис. 
Алыбеджы цæсгом фендæрхуызон. Æвæццæгæн, лæппу 
дзæгъæл хуымæтæджы нæ дзуры? Истытæ федта, цыдæртæ 
фехъуыста, æндæр цæугæ дæр не ’рбакодтаид. Æмæ йæ рай- 
дыдта бæлвырддæрæй фæрсын. 
Иууыл хабæрттæ дæр фæдзырдта Амырхан. Сослæмбеги- 
мæ калмы фæдыл куыд ацыдысты, уырдыгæй райдыдта. Ра- 
диоисæны хуылфмæ куыд каст, уымæй та йæ дзуринаг фæци. 
«Кæс-ма, куыд маладец у, уымæ!—хинымæр зæгъы Алыбег.— 
Ахæм цырддзаст æмæ йын къæрцхъус æнхъæл нæ уыдтæи 
Сослæмбеджы фыртæн». 
— Иæ ус та ламаз кæны, зæгъгæ, дын дзырдта? 
— О. 
— Арæх сæм бауайыс? 
— Фылдæр хатт мæм-иу Абдул йæхæдæг фæдзырдта. Куы 
кæсагахсынмæ, куы...—дзуапп радта Амырхан. 
— Амырхан, Абдул æрдзон хæзнатæй кæй фарста, уыдо- 
нæй никæйы зоныс? 
— Хуызæй сæ базонин, фæлæ æнæуи, мæ-гъа, чи сты? 
— Гъемæ куы бахъæуай, уæд дын сæ фенын кæндзыстæм. 
Бамбæрстай мæ? 
б^Мадзура лæппу 
81 

— О,— зæгъы Амырхан, афтæмæй цæуыл «о», уый та йын 
бæлвырд нæ бамбæрста. 
Капитан йæ сæр иуырдæм азилы, иннæрдæм... Цæуылдæр 
хъуыды кæны, уый бæлвырд зыны. Æппынфæстаг афарста: 
— Ламаз куы кодта Абдул, уæд дзы цавæр ныхæстæ дæ 
хъустыл æрцыд загътай? 
— Заб... 
— Куыд? 
— Заб... 
Капитан фыссы. 
— Æндæр ма? 
— Кетра... æмæ йæд... динаткоор... 
Иæ фыстмæ бирæ фæкаст, фæхъуыды кодта, цыдæртæ та 
афыста, стæй, æнæ йæ сæрыл схæцгæйæ, сдзырдта: 
— Гъемæ хорз! Афтæ бакæн, Амырхан, æмæ-иу хилдасæг- 
мæ мауал бацу. Мыййаг дыл куы фæгуырысхо уа, уæд йемæ 
зындæр архайæн уыдзæн. Æмбарыс мæ? 
■ — О. 
— Уæдæ уал ацу æмæ, мæнмæ уыдтæ, уый дæр макæмæн 
зæгъ. Уæхимæ дæр... Стыр бузныг! Æркæсдзыстæм æм. Ма- 
ладец! 
Сæрыстырæй цыд уынгты Амырхан. Дзургæйæ кæй нæ 
ныкъкъуылымпытæ, уымæй бузныг уыд. Хæлбурцъытæ код- 
той йæ хъуыдытæ. Иугæр ын Алыбег «Маладец» кæм загъта, 
уым, æвæццæгæн, цы радзырдта, уыдон фæрæстмæ уыдзысты. 
Афтæ йæм каст, цыма йæ зæхх иннæ хæттытæй хъауджы- 
дæр йæхимæ æнгомдæр æлвасы. Уæззау къахдзæфтæй уымæн 
цæуы. Куы, Сослæмбегимæ цы калм амардтой, уый йæ цæсты- 
тыл ауайы, куы та хилдасæг Абдул. Чи сæ фыддæр у, уымæн 
дзуапп ссарыныл афæлвары, фæлæ нæ фæразы. 
Тигъыл та сыхы лæппутæ æмбырдæй лæууыдысты. Цыма 
Амырхан æнкъард у, афтæ сæм фæкаст. Иæхимæ хъусгæйæ 
кæй цыд, æвæццæгæн, уый тыххæй. 
— Кæм уыдтæ, кæ, Амырхан?—дзуры йæм сæ иу. 
— Никуы... Уæлæ дуканийы,— дзуапп радта Амырхан æмæ 
æваст афтæ. — Тæскъæй кæсагахсынмæ чи цæуы?! 
Иууылдæр сразы сты: Мæсчъы доны тепъатæм та афар- 
дæг уыдзысты. Сæ иуæй куы раирвæза, уæд æй иннæйы 
тæскъмæ хъæуы. Тъепатæн сæ саугуыбынджынтæ тынг хæр- 
зад сты... 
Бои боны рад цыбæлæй иста æмæ рæстæг тахт. 
82 

Фыццаг хъус-хъусты, стæй æгас хъæуыл дæр ахæлиу ха- 
бар: «Сослæмбеджы лæппу Амырханы фæрцы зылынгод æмæ 
ахст æрцыдысты англисаг бæрæгдзауты цыфыддæр шпионтæ 
Абдул æмæ йæ ус Ларæ...» 
Хабар Сослæмбег куы фехъуыста, уæд уый та афтæ: 
— Уæллæй уый, кæй амардтам, уымæй налатдæр калм у, 
лæппу! 

Владимир Секинаев 
МОЛЧАЛИВЫЙ 
ПАРЕНЬ 
Редактор Г. X. Бицоев 
Художник В. И. Христенко 
Худ. редактор Б. П. Гассиее 
Технический редактор С. X. Гутиева 
Корректоры Е. У. Датриева, 
В. Т. Дзодзикова 
Сдано в набор 4-1-1968 г. Подписано к псчатп 
28-У-1968 г. Формат бумагн ШМЧм Физ. печат. л. 
2,025. Учетно-нзд. листов 4,51. Заказ № 80. Тираж 2000. 
Изд. № 2. ЕИ 00894. Цена 14 коп. Кннжное издатель- 
ство Управления по печати при Совсте Министров 
СО АССР, г. Орджоннкидэе, ул. Димнтрова, 2. 
Книжпая тнпография Управлення по печати лри Со- 
вете Мнннстров СО АССР, г. Орджоннкидзе, ул. 
Тсльмана, 16. 

