84BРос=Сев) 
Æ-28 
Текст печатается по изданию: 
Ахсарбек Татарканович Агузаров. «Солнцеворот». 
Роман на осетинском языке. Северо-Осетинское 
книжное издательство, Орджоникидзе, 1964. 
Æгъуызарты Æ. 
Æ—28 Хурхæтæны [Текст]: роман — Дзæуджыхъæу: Ир, 2012 — 
303 ф. 
Агузаров А.Т. 
Солнцеворот: роман 
13ВЫ 978:5-7534-1290-4. 
В романе на примере одного колхоза показывается тот подьем 
сельского хозяйства, который происходил во всей стране в 50-е годы прошлого 
столетия. 
© ГУП РСО-Алания «Издательство «Ир», 2012 
15ВЫ 978-5-7534-1290-4 © Григорян В.С., оформление, 2012 

Чысылæй нырмæ хъусгæ æрцыдтæн: 
«Хурхæтæны æрдз ныггуыпп ласдзæни...» Афтсе фæдзурынц 
зæронд адсемтæ, царды æмæ æрдзы фæзилæнтæ 
бирæ азты дæргъы йæ фондз æнгуылдзы хуызæн чи 
базыдта, уыдон. 
Хур сæрдыгон рахæты июны дыккаг æмбисы. 
Æрдз змæлæгау змæлд уæд бакæны, алыхуызон 
дыргъы мыггаг, алыхуызон халсары мыггаг уæд фæзыны. 
Нæ царды фæндæгтæн сæ ахсджиагдæр 
фæзилæнтыл хъуыды кæнгæйæ къорд хатты мæ зæрдыл 
цæмæндæр æрлæууыди хурхæтæн. 
Алы аивадон уацмысы геройæн дæр хъуамæ уа 
йæхи фæзилæнтæ. Чи зоны, рæдийын, фæлæ мæм 
афтæ кæсы, цыма «Хурхæтæн»-ы геройтæ 
Тотырадз, Сослан, Азæмæт æмæ Тамарæйæн ис сæхи 
фæзилæнтæ; Хъæлæмырзæ, Микъа, Масинка æмæ 
Цъиусурæн — сæхи фæзилæнтæ. Фæлæ уыимæ, 
чиныджы геройтæй кæй ранымадтам æмæ кæй кой 
не скодтам, уыдонæн се ’ппæтæн дсер ис иу иумæйаг, 
сæйраг фæзилæн. Гъе, уыцы фæзилæны сбарстон 
хурхæтæнимæ... 

|гФьищагхай 
1 
Дудиаты Масинка йæхи рæвдз кодта хæснаджы 
куывдмæ. Æмæ гомхъуыр сырх уасæг йæ базыртæ 
бацæгъдгæйæ æртыккаг хатт куы ныууасыд, уæд 
сылгоймаг йæ хуыссæнæй цырд фестади. Зæлдаг 
морæ къабайы æдде урс куатæ æрбабаста, гæзæмæ 
къæбæлдзыг сау-сауид сæрыхъуынтæ сæрбæттæнæй 
абаста, афтæмæй алы минас цæттæ кæнынмæ 
бавнæлдта. 
Цæвиттон, Масинка иунæгæй царди; дыууæ азы 
размæ иу фæсахсæвæрты йæ мой Дзандаримæ 
фæхыл и. Уымæн йæ райсомы лæг æнæ уæлдай 
ныхасæй Бухармæ афардæг. Йæ иунæг чызг Залдузханы 
та Масинка йæ цæгатмæ арвыста. Фæлæ бынтон 
иунæг нæ уыд, хорз адæмтæ йæ цух нæ уагътой. Йæ 
цæст æм уæлдай тынгдæр дардта йæ лæджы æрвад, 
колхоз «Сырх Кавказ»-ы сæрдар Дудиаты 
Хъæлæмырзæ. Абон дæр та йæм феххуыс кæнынмæ 
æрбарвыста сæ колхозы хъалагъур Дзенагойы. Сылгоймаг 
ын цыдæриддæр бафæдзæхста, уыдон сарæзта 
лæппу. Колхозы къæбицæй схаста цавæрдæр стыр 
тыхтон, куыройæ æрбаласта дзулладжы голлаг, 
аргæвста цалдæр карчы æмæ тохъхъылыйас нæл гогыз; 
хус фастаг сугтæй сардзины бæрц ныссаста, арт 
бандзæрста æмæ чысыл фæрæтæй фыдджинаг хойын 
райдыдта. 
Хæринаг сцæттæ кæнын, фынг æрæвæрын æмæ 
уазджыты сбуц кæнынмæ, Сатанайау, рæвдз уыди 
Масинка. Ацы бон архайдта уæлдай æхсызгондæрæй. 
Хæрзхуыз сылгоймаг уæвгæйæ, йе ’внæлдыл цæст нæ 
хæцыди. Фæссихор уыдаид, афтæ уаты сæвæрдта 
стъол, æрытыдта йыл крахмалы тылд сæнтурс 
æмбæрзæн. Тæбæгъты æрæвæрдта уазал карчы фыд, 
булчъыты кæрстытæ æхсырысæртимæ, сырх-сырхид 
бадырджантæ, ног тынд джитъритæ, хъæдындзы сыфтæ, 

дудгæтæ. Æхсæнмæ-æхсæнты фæзындысты цалдæр алыхуызон 
графины двайно æмæ ногфæлдæхт сау-сауид бæгæныимæ, 
шампайнаг сæны авг... 
Хыссæ, ногахст цыхты змæст æмæ фыдджинаг цæттæ 
уыдысты. Уазджытæ куыддæр фæзыной, афтæ бавналдзæни 
уæлибæхтæ æмæ фыдджынтæ кæнынмæ. 
Фынгмæ йæ зæрдæ куы нал æхсайдта, уæд йæ уатмæ 
бацыди, царæй зæхмæйы дæргъæн айдæны раз æрлæууыд æмæ йæ 
мидбылты бахудти. Айдæнæй йæм касти, йæ цармыдзаг, 
уындджын бæрзонд сылгоймаг. Масинкайыл кæд иуæндæс æмæ ссæдз 
азы сæххæст, уæддæр ма уыди, æрыгон чызгау, рæсугъд. Аив 
цæсгом — гæзæмæ хурсыгъд; æрмæст æгæр чысыл зынди 
мраморæй арæзты хуызæн æмраст фындз. Йæ сау-сауид цæстытæ 
сойæсæрстау æрттывтой, æмæ сæм Масинка йæхæдæг дæр кæсынтыл 
фæци. Йæ къаба фелвæста æмæ та айдагъ хæдоны дæр кæсæны 
раз алæууыди; йæ къухтæ йæ бæрзонд риутыл æрхаста æмæ 
бахудти. Стæй шифанеры дуар байгом кодта æмæ исдуг 
хъуыдытыл фæци. Къабатæ бирæ уыдысты, — иу иннæмæй зынаргъдæр, 
иу иннæмæй хъулондæр, æмæ, кæцы райса, уый нæ зыдта. 
Æрæджиау равзæрста æрвгъуыз сырхдидинæгджын зæлдаг къаба. Йæ 
уæлæ йæ æрбакодта æмæ æртыккаг хатт кæсæны размæ бацыди. 
Къабайы ныллæг зылд хъуырæй дзæбæх зынди йæ риуты æхсæн 
дзыхъхъ, ахъуыды кодта: «Ницы кæны, ныртæккæ афтæ 
фидауы». 
Кæртæй æрбайхъуысти Хъæлæмырзæйы ныхас: 
— Уазджытæ, уазджытæ, чындз! 
— Мæ къонайыл, æрбахæццæ сты! — йæ риуыл йæ къух 
авæргæйæ, сдзырдта Масинка æмæ тагъд-тагъд кæртмæ рауади. 
Уæнгджынарæзт бæрзонд Хъæлæмырзæйы фарсмæ цыди асæй 
рæстæмбис къæсхуыргомау кæсæнцæстджын лæг. Уый уыди 
партийы Тулдзбыны райкомы хайады сæргълæууæг. 
— Уый та дын, æдзух кæй уындмæ бæллыс, уыцы Алыбег, — 
загъта Хъæлæмырзæ; систа йæ урс къепкæ, хъулон зæлдаг 
къухмæрзæнæй асæрфта йе ставд бæрзæй æмæ йæ нарст уадултæ. 
— Æгас нæм цу, æгас, нанайыстæн, бæгуыдр ма... — Масинка 
Алыбегмæ йæ къух радта. — Хъæлæмырзæ дæуæй æппæлынæй 
фылдæр нæу. Ахæм æрдхорд, дам, мын и... Уый зон, нанайыстæн... 
— Бузныг, — йæ алы ныхасæн дæр аргъ кæнын чи зоны, ахæм 
адæймагау дзуапп радта Алыбег, йæ кæсæнцæстыты бынæй 
цымыдис хуызæй сылгоймаджы гуыры рог змæлдмæ кæсгæйæ. — 
Бæгуыдæр, Хъæлæмырзæимæ рагон æрдхæрдтæ стæм. 
— Мидæмæ саккаг кæнут, — Масинка фæлмæн бахудти, былтæ 
кæрæдзийæ фæиртæстысты, æмæ ферттывтой, æрæджы кæй 
скæнын кодта, уыцы дыууæ сызгъæрин дæндаджы. Дзургæ дзурын аивæй 
дыууæ лæгыл йæ цæст æрхаста æмæ йæхинымæры загъта: «Хъæлæ 
7 

иннæты цур, цæргæс кæрчыты астæу куыд уа, афтæ фæзыны». 
— Мæнæ уал аууоны нæхи æруадздзыстæм, — сдзырдта 
Хъæлæмырзæ, Алыбеджы цонгыл фæхæцыд æмæ йæ бакодта, 
фæйнæджытæй арæзт быруйы рæбын хилгæ сæнæфсиры къалиутæ 
халагъудау кæй æрæмбæрзтой, уыцы къуыммæ. Уым уыди 
къæлæтджын бандæттæ æмæ уыдоныл сæхи æруагътой. Масинка 
хæдзармæ баздæхти, уæларынг балæууыди æмæ февнæлдта 
уæлибæхтæ кæнынмæ. 
Иугай цæуын райдыдтой иннæ уазджытæ дæр. Æртыккаг 
уыдис Слонаты Микъа. Барджын къахдзæфтæй æрбахызти 
сырхахуырст кулдуарыл. Йæ булкъдаст сæрыл сызгъæринхуыз 
бухайраг уæлдзармæй худ уыди фæстæуæз конд; йе ’фцæггот 
кæмæн счъизи, ахæм урс цухъхъайы æдде æргъæвæгджын роныл 
æрзæбул æвзистарæзт хъама; рог цырыхъхъыты æдде — 
дæрдджынгомау къалостæ. Микъа бацин кодта уазджытыл. Масинка 
дæр йæ хыссæйæдзаг къухтæ йæ раздарæнæй асæрфта æмæ йæ 
размæ рауади. Зæронд лæг æфсины фæлмæн къух йæ дыууæ 
армы æхсæн фæурæдта, цас æмбæлы, уымæй фылдæр, йæ 
лакъондонхуыз цæстытæй йæм æдзынæг ныккасти æмæ сдзырдта: 
— Бæстырæсугъд! Сомы кæнын, ард хæрын, æхсызгон мын у 
дæ уынд! Фæзæронд дæн, уæддæр дæ куы фенын, уæд мæ туг 
базмæлы, хуыцауыстæн, хуыцау! Гъе, æрмæст та дæхи тухийæ 
марыс. Ссадæй ма дæ рустæ дæр самæстай, — æмæ йæ галиу 
къухæй Масинкайы ссадæйдзаг уадул æрсæрфта. 
— Зæронд рувасы зæрдæ та нын, æнхъæлдæн, карчы фыд 
æрцагуырдта! — хъæрæй ныххудти Хъæлæмырзæ. 
Микъа аздæхти райкомы кусæджы’рдæм: 
— Æгас цу, æгас!.. Хур фенæгау ма дæ федтон кæдæй-уæдæй. 
Нæ сæрдар дæ цæрайæ цæры, — Хъæлæмырзæмæ йæ 
цæстæнгасæй ацамыдта Микъа. — Стæй канд уый нæ.— не ’ппæт дæр! Не 
’гасæн дæр не ’нхъæлцау дæ! Æгайтма нæ абæрæг кодтай... Мæ 
хæстæг дæ мæнæн дæр, мæ хæстæг. 
Кæрæдзиуыл ма цинтæ кодтой, афтæ кулдуарæй, 
къуылых цæугæйæ, æрбахызти колхозы бухгалтер Цъиусур. 
— Хуыцауæй бузныг, уæртæ уый дæр хъæдурсадзгæ 
æрбацæуы... — загъта Хъæлæмырзæ æмæ Масинкамæ дзуры. — Чындз, 
мах цæттæ стæм... 
Æфсин та йæ цæстытæй бахудти, йæ риутæ базмæлыдысты, 
афтæмæй сдзырдта: 
— Уæ хорзæхæй, саккаг кæнут мидæмæ. Нанайыстæн, мах 
дæр рæвдз стæм. 
Уазджытæ агъуыстмæ бацыдысты. 
— Дæ хорзæхæй, — хистæры бынатмæ амонгæйæ загъта Микъа 
Алыбегæн, кæд зыдта, уым не сбаддзæни, уæддæр. 
— Бузныг, — цыбыр дзуапп та радта Алыбег, æмæ уæд Микъа 
8 

хистæры бынаты йæхи æруагъта. Рахизырдыгæй сбадти Алыбег. 
Хистæры галиуварс йæхи æруагъта Хъæлæмырзæ, æмæ бандоны 
къæс-къæс ссыди. Æрбадти Цъиусур дæр. Стъолы раз ма уыди 
ноджыдæр иу бынат. 
— Бæстырæсугъд, саккаг кæн ды дæр немæ! — æрхатыди 
уазджыты хистæр æфсинмæ. 
— Уанцон нæу! — йæ къухтæ батылдта æфсин. — Искуыдæр 
ма сылгоймаг нæлгоймæгтимæ фынджы уæлхъус сбадти. Ирон 
æфсарм дæр нал ис? — æмæ къæбицмæ адзырдта: — Марадз, 
Дзенаго, кæстæриуæг акæн! 
— Масинка, сбад. Нæ хицауад нæ талынг адæм схондзысты, — 
Микъайы ныхасыл бафтыдта Хъæлæмырзæ æмæ Алыбегмæ 
бакасти. 
— Æмбæлы, æмбæлы, — уæздан ныхасæй сдзырдта Алыбег 
æмæ уый дæр æфсинмæ йæ цæстæнгас аздæхта. Масинка уазæгмæ 
фæлмæн бахудт, йæ сæр батылдта «нæ», зæгъгæ, стæй, 
здухгæцыд кæнгæ, уатæй ахызти. Уайтагъд фездæхти, стыр цинкæ 
тæбæгъы æрбахаста æртæ уæлибæхы. Уæдмæ Дзенаго æртæ 
агуывзæйы двайно рауагъта æмæ сæ æртæ хистæрмæ авæрдта. Микъа 
нуазæн йæ къухмæ райста æмæ сыстади. 
— Цæй, уæдæ нæ Стыр Хуыцауы хорзæх уæд! Хæстæджытæ 
æмæ хæлæрттæ стæм æмæ, кæддæриддæр кæрæдзийы уарзгæйæ 
куыд цæрæм, Стыр Хуыцау ахæм амонд раттæд!.. Чындз æмæ 
тиу хæснаг скодтой, чындз фембылд и æмæ, цæвиттон, абоны 
хуынд, куыд æмбарын, афтæмæй уый фæдыл у. Гъемæ, 
кæддæриддæр кæрæдзийæн кад кæнынхъом куыд уой, ахæм хъару сæм 
уæд! — куывта Микъа. Йæ ныхас афтæ фæци: — О, бæрзондыл 
бадæг, баххуыс нын кæн, махæн, дæ чысыл сабитæн! 
— Утт, кæстæр! Дзенаго, ацаход! — сдзырдта Хъæлæмырзæ. 
Сидтытæ æмæ нуазæнтæ сарæх сты. 
Масинка ма уазджыты раз æрæвæрдта фыдджынтæ æмæ 
гогызы фыдæй лывзæ. Микъа йæ дыууæ къухæй рæвдз æвнæлдта 
фынгмæ, афтæмæй æппæлыдис æфсинæй: 
— Мæ хур акæн, мæ хур, уыйбæрц уæздандзинад кæмæ ис!.. 
Вилкæйæ æвналын нæ уарзын... Хойраджы æбæркад кæны, 
Хуыцауыстæн, Хуыцау... 
Хъæлæмырзæйы цæстытæ цырагъы рухсмæ æрттывтой, йæ 
тыппыр уадултæ цывзыйау ссырх сты. Иуахæмы нуазæн райста 
æмæ сыстадис. 
— Мæ хæлæрттæ! — райдыдта сæрдар. — Мах минас кæнæм 
нæ зæрдæйы дзæбæхæн... Фæлæ мах стыр рæдыд æруадзиккам, 
афонмæ дæр ма йæ зын куыстæй, йæ сагъæстæй чи нæма 
фæхицæн, уый куынæ æрхъуыды кæниккам, уæд. Æмбарут мæ. Æз 
сидын Азæмæты цæрæнбоны тыххæй. Бауырнæд уæ, мæ хæстæг 
куынæ уаид, уæддæр афтæ зæгъин... Уый хъаруйæн æмбал йæй. 
9 

Ардæм дæр хуынд уыди. Фæлæ æвдæлон кæд вæййы... Æнæхъæн 
район йе ’ккой ис. Йæ цæрæнбон нын бирæ!.. Йæ бинойнаг мæ 
мады хо Ханиффæйы цæрæнбон, сæ цоты цæрæнбон! 
— Мæ хур акæн, мæ хур! — фæрæвдз и Микъа. — Не ’ппæтæн 
дæр уарзон у. Фарон æй Мæскуымæ куы æвзæрстам, уæд ма 
сæмбæлдтæн йемæ дæр. Хъæлæкк, дзæбæх абадтыстæм 
фынджы уæлхъус... 
— Раст кæныс, раст! — сдзырдтой иннæтæ дæр. 
— Бузныг, уæ салам бирæ, — загъта Алыбег, цыма уымæн 
йæхи тыххæй дзырдтой, уыйау. 
Сидт сидты фæдыл цыди. Æхсæвы тар бæстæ куы 
нымбæрзта, хъæуы алы кæрæттæй уасджытæ дыккаг уаст куы 
ныккодтой, уæддæр ма Масинкайы хæдзарæй хъуысыди хъæлдзæг 
ныхас æмæ зарын. 
Уæдмæ та хистæр расидти кадджын уазæг Алыбеджы тыххæй. 
— Хорз лæг адæмы лæг вæййы. Адæмы сæрыл дæхи хæрыс, 
дæ удыл нæ ауæрдыс æмæ адæмы хурæй бафсæд... Нæ мæгуыр 
удтæ дæ фæхъхъау!.. 
Алыбег зына-нæзына йæ мидбылты бахудти. Стъолы 
уæлхъус чи бадти, уыдоны ныхæстыл гуызавæ нæ кодта, æхсызгон 
ын уыдысты, фæлæ йæ циндзинад æргомæй равдисын аивыл нæ 
нымадта. 
Цалынмæ Микъа арфæтæ кодта, уæдмæ Хъæлæмырзæ 
Алыбеджы тæбæгъы хæйттæ авæрдта. Иæхæдæг дæр нæ ауæрста, 
хъæрмхуыппцымæн тæбæгъыйас фыдджын дыууæ къухæй йæ 
дзыхмæ схаста æмæ, цыма ныртæккæ хъæдæй æрхæццæ, уыйау 
дзы адджынæн ныккомдзаг кодта... 
— Хорз у цард, мæ хуртæ... — Микъайы хъæлæс фæсус 
кæнын райдыдта. — Гъе, æрмæст ма йæ иуæй-иутæ змæнтынц. Йæ 
бон цæрын кæмæн нæу æмæ иннæтæм хæлæг чи кæны, ахæмтæ... 
Гæбуты Тотырадз мæ мадырвад у... Фæлæ мæнæн рæстдзинад 
æппæтæй зынаргъдæр у. Никæимæ фидауы. Уæлæ 
сымахуæттæй иу саухъусимæ сæмдзæхдои и... Барис цыдæр æй хонынц. 
Кæддæр хъæуы уынгты æнæхæлафæй згъордта, ныр зæххыл дæр 
нал хæцы. Иæ дзырд, йæ бадт Тотырадзимæ сси. Колхозы ма 
Хъæлæмырзæ дæр цы у! Уый нæ, фæлæ, дам, Азæмæтæн 
йæхицæй дæр разы не сты... 
— Ныууадз, дæ хорзæхæй. Исчи дын дæ ныхæстæ хахуырмæ 
бамбардзæн, — йæ къух ариуыгъта Хъæлæмырзæ, нуазæн 
фелвæста æмæ йæ Дзенагомæ авæрдта. — Гъæтт, мæ хуыздæр 
хæлар! Ануаз-ма йæ. — Æргуыбыр кодта æмæ Алыбеджы хъусы 
бадзырдта. — Йæ фыд æртын æвдæмы фæдæле... 
Алыбег йæ кæсæнцæстытыл мидæмæ бахæцыд, Дзенагомæ 
скасти æмæ сындæггай йæ сæр батылдта. Микъа та фæстæмæ йæ 
ныхасмæ раздæхти: 
10 

— Звеновод, дам, дæн... Адæмы ракаст нал уадзы. Цыма мын 
Хъарсы фидæрттæ басаста... 
— Мæгуыр, йæ хорзы кой искуыдæй куы айхъуысид, ууыл 
йæ быцъынæг тоны. Уалдзæджы та мын звенотæ дыгай-æртыгай 
бинонтæй аразын кодта, — æмæ Хъæлæмырзæ ныххудти. 
— Колхозон цард иумæйаг куыстыл æнцайы, уый та йæ 
халын кæны! Ахæмтæм хъæддыхдæр лæуут. Тæрсгæ ма кæнут. 
Райком кæддæриддæр уæ фарс уыдзæни, — сындæггай сдзырдта 
Алыбег æмæ йæм иууылдæр æрыхъуыстой. 
— Мæ мад, мæ фыдыстæн, ауалдзæджы йын тынг 
фæтæригъæд кодтон. Азæмæт ын быдыры йæ хъуын ацагъта... Цæй, 
ныууадзут æй. Æз фыд-зæрдæ никæмæ дарын. — 
Хъæлæмырзæйы цæсгомыл иуцасдæр сагъæсы фæд æрбадти, цыма йæ 
фынæйæ фехъал, уыйау йæ сæр батылдта, йæ даргъ мыдхуыз 
сæрыхъуынтæ йæ ныхыл æрхаудысты, æмæ сæ йæ къухæй 
сфаста. — Мыст цас фылдæр фæкъахы, уыйбæрц гæдыйы 
дзæмбытæм тагъддæр бахауы. — Стæй æваст йæ бæзджын хъæлæс 
ныннæрыди: — Ам нын цæрæнбынат куынæуал и, уæдæ, гъей. 
Уæртæ Уæлладжырмæ фæлидзæм нæ мадырвадæлтæм, гъей... 
Зарæгæн бахъырныдтой фæйнæрдыгæй. Суанг ма Алыбег дæр 
базарыди йæ цъæхснаг хъæлæсæй. 
Иуахæмы Цъиусур йæ бынатæй фестади, йе стыр даст сæр 
батылдта æмæ райдыдта: 
— Нæ хистæр Микъа раст дзырдта. Цард Хуыцау цæрынæн 
радта. Мæнæ ацы абадтæн аргъ нæй. Æмæ афтæ дзæбæх кæд 
сæмбæлæм? Хъæлæмырзæйыл егъау уаргъ ис. Æз дæр ахсты 
хуызæн дæн! Микъа æхсæны лæг у, иу минут хæдзары нæ бады, 
Алыбегæн районы хъуыддæгтæ йе ’ккойы сты... 
— Цыбырдæр дзур, аргъаугæ нæ кæныс! — йæ ныхас ын 
аскъуыдта Хъæлæмырзæ. 
— Цыбырдзырдæй, мæн фæнды, афтæ-иу куы æрбамбырд 
уаиккам. Мæнæ ахæм къордæй... Куы нæ иуы хæдзары, куы 
иннæйы. Нæхи тугвæллойæ... Уæдæ ма цæмæн у адæймаджы 
цард? Нæхиуыл исты ном дæр сæвæрæм... 
Масинка ныхас бамбарыны тыххæй хæлæг никæмæ 
бакодтаид. Фынджы уæлхъус бадджытыл йæ цæст ахаста æмæ загъта: 
— Фондз стæм... Пятеркæ! Пятеркæ фæуæд нæ ном. 
Хъæлæмырзæ шампайнаг сæны авджы хъуыры баст суагъта. 
Пъропкæ рудзынджы стырдæр цæстыл сæмбæлди æмæ авджы 
лыстæг муртæ йемæ уынгмæ ахаста, сыр-сыргæнаг сæны æртæхтæ 
та стъолы сæрмæ ныппырх сты... 
Æртыккаг кæркуасæнты сæ бынатæй сыстадысты буц 
уаздлштæ. Хæрзæхсæв загътой сæ рæдау фысымæн æмæ, Бæтæйы 
фыртты зарæггæнгæ, раивгъуыдтой. 
11 

2 
Уыцы æхсæв Гæбуты Тотырадз дæр æрæгмæ бафынæй. Фæлæ 
йæ фын бирæ нæ ахаста: кæйдæр зарынмæ фехъал... 
— Æнæкъонатæ фæут, кæд богъты уаст цы кæнут, — 
сдзырдта зæронд лæг, рудзынг фегом кодта æмæ æддæмæ акасти, фæлæ, 
чи зарыд, уыдон адард сты. Йæ хуыссæг фæлыгъди. Райхъал ис 
йæ бинойнаг Бутиан дæр. Æмæ йæхинымæры дзурæгау бакодта: 
— Сæ цæсгом бахордтой, бын бауинæгтæ! Цымæ та чи 
уыдысты?.. 
— Ды та Саккаты кæркуасæнты цы рабадтæ?.. Уæвгæ куы 
сыстис, уæд æвзæрдæр нæ уаид. Чи зоны, нал рауара. Барисимæ 
быдырмæ цæуинаг стæм. Раджы куы фæзына, уæд худинаг у... 
Тотырадз йæ дзаумæттæ скодта æмæ сындæггай кæртмæ 
рахызти. Йæ цæст ахаста арвыл. Арв сыгъдæг уыди. «Ацы 
æнæхайыры къæвдатæ хъуамæ банцайой. Æнæ хорæй та 
зайдзыстæм. Куы донхъуаг вæййæм, куы та æгæр фæвæййы». 
Уæле, цæхгæрмæ уынгæй, хъомгæсы хъæр райхъуысти, æмæ 
Тотырадз йæ иунæг хъуджы раскъæрдта. Алырдæмты 
акæстытæ кодта, стæй уæд сæ акомкоммæ фæзырдæм бацыди. Уым, 
бæрзонд обауы цъуппыл, хæрдмæ фæцыди пæлæхсар тулдз 
бæлас. Тотырадз æй йæхæдæг ныссагъта, революцийы фæстæ 
ам куы æрæнцадысты, уæд. Æмæ «Тотырадзы бæласæй» 
баззади. Лæг ссыди обауы сæрмæ. Ардыгæй хорз зыны æгас хъæу 
дæр. Сæууон хур сцæйбырыди сырхбынхъулон арвы кæрон. 
Бæлæсты цъуппытыл, хæдзæртты æмæ дыууæуæладзыгон 
скъолайы сæрыл ссыгъдысты мингай стъæлфæнтæ. «Ахæм хуры 
бын, ахæм зæххыл цæр æмæ кæрдзыны къæбæрыл сагъæс 
кæн?!» Хæдзармæ куыд раздæхти, афтæ Барис дæр йæ размæ 
æрхæццæ. Къæсхуыр, дæргъæлвæс, цыди афтæ, цыма уæззау 
куыстæй здæхти, æнæфæразгæ у, зæгъгæ, фенхъæлдтаид 
æнæзонгæ адæймаг. 
Барис куыста районы газеты редакторæй. Йæ мад æмæ йæ 
фыд цардысты Тулдзбыны. Тотырадз æмæ йæ зæронд фыд 
Долæт хæлæрттæ уыдысты... Барис-иу Тотырадзы звенойы 
хуымты арæх уыди, иукъорд хатты йыл газеттæм дæр ныффыста. 
Фæлымæн сты. Барис мæйы бæрц ам нæ уыд, дысон 
сæмбæлдысты æмæ баныхас кодтой, зæгъгæ, кæд райсом уаргæ нæ кæна, 
уæд иумæ быдырмæ хуымтæ уынынмæ ацæудзысты. 
— Æгас цу, æгас! — сдзырдта зæронд лæг æмæ редакторы 
къух райста. — Тухийæ марæм нæхи дæр æмæ сымах дæр. 
Мидæмæ уал рахиз æмæ исты акомдзаг кæнæм, стæй фæйнæ дæр... 
— Фæйнæ æвзæр нæ уаид, фæлæ ныффæстиат уыдзыстæм. 
Фæлтау цом. 
Тотырадз Барисмæ нал æрхатыди. Мидæмæ бауад æмæ 
чы12 

сыл фæстæдæр кæттаг дзæкъулгондимæ фездæхти. Сæ фæндаг 
ракодтой колхозы кæртыл. 
Кулдуар гом уыди, кæрты цъыф — уæраджы сæрмæ. Барис 
цъыфы балæгæрста æмæ скъæтæй раласта мæллæггомау бæх. 
Уæрдон сурмæ ратылдта. Куы йæм æркаст, уæд йæ сæр 
банкъуыста. Рахиз рæтæнагъд — саст, фæрæтæй амад бæзджын æмпъузæн 
ыл — телтæй баст, хамуты мидæггаг æмæ æфтаугæ зæронд 
нымæты бызгъуыртæй конд. 
Сæ уæрдон куы фæрæвдз, уæд гуыффæйы цæхгæрмæ æвæрд 
фæйнæгыл фæрсæй-фæрстæм æрбадтысты. Барис бози йæ 
къухтæм райста, æмæ бæх базмæлыди. 
Уæрдонвæндаг, къæдзтæ-мæдзтæ кæнгæ, уайы Стырдоны 
былтыл. Хæххон дон згъоры дардæй, æнусон цъититæй. 
Æхсыны йæ былгæрæттæ. Кæрæдзиуыл хойгæ тулы дуртæ. Куыддæр 
хæхты хъæбысæй раирвæзы, афтæ Тулдзбыны ракомкоммæ йæхи 
фæйнæрдæм аивазы, стæм рæтты ма фæкъæдзтæ вæййы, стæй 
æмвæтæнæгæй азгъоры дарддæр. 
Налат у Стырдон. Хаттæй-хатт йæ былтæй акæлы, февналы 
æнусон бæлæстæм, срæмудзы сæ бындзарæй æмæ сæ йæ 
хъæлæсы айсы. 
Донæн йæ галиуырдыгæй лæбырд фарс — фæтæн къæдзæх — 
Дурæфтуан. Æнæнцой адæймаг ын йæ рæбынты фæндаг 
айгæрста, æмæ уыцы фæндагыл æнæсцухæй быдырæй хохмæ, хохæй 
быдырмæ згъорынц машинæтæ, стæм хатт дзы фæзыны ирон 
уæрдон, кæнæ цыппæрдзæлхыг. 
... Бæлццæттæ дзæвгар куы рауадысты, уæд фæндаг хуымты 
’рдæм фæзылд. Ардыгæй кæсгæйæ Тулдзбын рæсугъддæр зыны. 
Бæлæстæ сæ базырты бын æрбакодтой хæдзæртты. Æрмæст 
Дурæфтуанæй ласт кæрдгæдурæй амад дыууæуæладзыг 
скъолайæн дардмæ æрттивы йæ цъæх сæр, æмæ сæрыстырæй кæсы 
Тотырадзы бæлас. 
Тотырадз фæйнæрдæм бирæ фæкасти, йæ хурсыгъд сау 
цæсгомыл хъæлдзæгдзинады нысан фæзынд. 
— Дзæнæты ран цæрæм, æвæдза! Акæс-ма... — сдзырдта 
зæронд лæг æмæ, йемæ цы хордзенгонд рахаста, уымæн йæ ком 
райхæлдта. 
— Мæ хур, Барис, йæхи бар ауадз бæхы... Фæйнæ 
комдзаджы акæнæм, — æмæ йæ уæрджытыл æрæвæрдта хъæбæрфых 
кæрдзыны зиллакк. Дыууæ дихы йæ фæкодта. Дзæкъулæй ма 
систа хъæдындзы сыфтæ, булчъытæ, ноджы, нартхоры хъузг йæ 
хъуыры тъыст кæмæн уыди, ахæм литруат авг. Хъузг сласта, йæ 
армытъæпæнæй авджы хъуыр асæрфта æмæ арвы ’рдæм скасти. 
— Барис, дунейы фарн ис, æмæ дзы мах дæр хайджын куыд 
уæм, адæмы æхсæн къæмдзæстыг куыд никуы уæм, нæхи 
фæл13 

лойæ цæрынхъом куыд уæм, ахæм амонд нæ уæд, — æмæ авг йе 
’мбалмæ бадардта. 
— Дæ разæй — ницы хуызы, — фидарæй загъта Барис. 
Тотырадз иучысыл анызта арахъхъæй æмæ йæ Барисмæ ратта, 
йæхæдæг та хъæдындзы сыфтæ атылдта, спичкæйы къоппы мидæг цы 
цæхх уыди, уым. 
Уæдмæ ныххæццæ сты Тотырадзы звенойы хаймæ. Барис 
сæрхъæды сæрты рагæпп кодта, Тотырадз сындæггай æрхызти. 
Иу стыр тъæпæныл уыцы саухалыгæй бæрзонд ссыдысты 
нартхоры æвзартæ. Тотырадз сыл йæ цæст æрæвæрда, сгæрста 
сæ, сæрфæгау сыл-иу йæ къухтæ хаста. Сабыргай сдзырдта: 
— Сæ фæрссæгтыл ма сын азилын хъæудзæн. 
Фæлæ хуымтæ зилинаг нал уыдысты. Æрмæст Барисмæ 
тæнæггомау фæкастысты æмæ йæ звеноводæн бамбарын кодта. 
Зæронд лæг бахудти. 
— Кæддæр, дам, дыууæ сыхаджы фæрсæй-фæрстæм нартхор 
байтыдтой. Куы сæвзæрд, уæд иу иннæмæн афтæ зæгъы: «Дæ 
хуымтæ æгæр бæзджын сты». Йæ сыхаг ын афтæ: «Салдæттæ 
цас фылдæр уой, уыйбæрц æфсад тыхджындæр вæййы». 
Фæззæг æрцыди. Æмæ та дыууæ сыхаджы сæмбæлдысты. Дæ хуым 
бæзджын у, зæгъгæ, чи загъта, уый та ныр дæр йæ сыхагмæ 
баздæхти: «Де ’фсады салдæттæ мæлæты бирæ ис, фæлæ сæм 
топпытæ куынæ ис, топпытæ...» Бæзджын хуымы хицау йæ 
рæдыд бамбæрста, фæлæ ма цы бакодтаид... Йе ’гæр бæзджын 
хуыздæр нæу... 
— Куыд æм базилай, уымæй аразгæ у, — йæ мидбылты бахудт 
Барис. 
— Зылдæй та куыд нæ у... Зæххæн аргъ нал кæдæм. Нæ 
фыдæлтæ-иу ард уымæй хордтой. «Зæххы ардыстæн»-иу 
загътой. Ныр æй мах схынджылæггаг кодтам. Хъæсдарæгау æназым 
у зæхх. Куыд ыл бафыдæбон кæнай, афтæ дæ барæвдаудзæни. 
Зæронд лæг уымæл саумæрæй армыдзаг систа. Дзæвгар æм 
фæкасти, йæ уырзты æхсæн æй аууæрста, цæмæндæр æй йæ 
фындзмæ схаста, стæй йæ аппæрста. Йæ къухтæ счъизи сты. 
Кæрдæджы муртæ ратыдта æмæ сæ уыдонæй асæрфта. Сæ 
чъизи не ссыдис, æмæ уæд нартхоры фæтæн уымæл сыфтæм 
бакасти; фыццаг дзы ратонинаг уыд, стæй йæ дзыпмæ нывнæлдта, 
фындзы кæлмæрзæн систа æмæ сæ уымæй ныссæрфта. 
Барисы фæндонмæ гæсгæ азылдысты иннæ звеноты 
хуымтыл... Уыдонæй сæ зæрдæ нæ барухс. Сæ иу хай афоныл тыд не 
’рцыд, къæпийæ дæр куыстгонд ницы уыйас баййæфтой, æмæ 
кæрдæг нартхæрттыл фæтых. Мæгуырхуыз уыдысты мæнæуы 
хуымтæ дæр. Ныллæг, бурбын. Тотырадз дзы иу æфсир 
ратыдта, æркасти йæм, аууæрста йæ æмæ зæхмæ æркалдысты 
цъæмæлгонд, лыстæг нæмгуытæ. 
14 

Бирæ фæзылдысты колхозы хуымтыл, фæлæ иу змæлæг, иу 
кусæг никуы федтой. Фæстæмæ раздæхтысты. Тотырадз 
æрынкъард. Цыма йын ихæн уыд, уыйау йæ куыстдомд къухтæ 
кæрæдзиуыл аууæрста. Газеты редактор йæ хъуыдыты аныгъуылд. 
Фысгæ ныккæндзæни, æргом, фæлæ уымæй цы рамбулдзæн? 
Иухатт дæр ныффыста. Æмæ дон — хиды бынты. Ацы хатт 
ноджы карздæрæй зæгъын хъæуы. Тотырадз дæр дзы бафысдзæн 
йæ къух... «Куы йын феххуыс кæнин, уæд йæхæдæг ноджы 
хуыздæр ныффыссид. Ехх, цымæ адæмы нывыл кæд æруыдзыстæм?..» 
Æваст йæ уис фæхъил кодта æмæ йæ бæхы рагъыл æруагъта. 
Бæх фестъæлфыд æмæ размæ йæхи аппæрста. Тотырадз 
фæцудыдта æмæ бадæн фæйнæгыл фæхæцыди. 
— Фыдæлтæ-иу афтæ дзырдтой, мæ хур Барис: йæ бæхыл, 
дам, йæ бон кæмæн нæ фæцæуы, уый йæ саргъы фæнæмы. Дæ 
зæрдæ цæуылдæр худы, фæлæ мæгуыр хайуан та цы аххосджын 
фæци? 
Барис дзуапп нæ радта. 
3 
Рудзынгæмбæрзæны зыхъхъырæй хуры тын къæрныхау 
фæмидæг. Сынтæджы сæрмæ гауызы хъулон-мулон æндæхтимæ 
ахъазыд, стæй уæд иуафон сынтæгмæ абырыди. 
Æфсæйнаг сынтæджы бумбули гобаныл айдагъ цыбыр 
мидæггаг хæлафы хуыррыттæй фынæй кодта «Сырх Кавказ»-ы 
сæрдар Дудиаты Хъæлæмырзæ. Хуры тынтæ цы уадздзаг ныррухс 
кодтой, уым Хъæлæмырзæйы хуыррыттæй змæлыдысты рыджы 
муртæ. 
Диссаджы фын уыны Хъæлæмырзæ. Мæнæ цады был 
нæууыл хинайæн дарæсы лæууы Масинка-рæсугъд. Донмæ ныггæпп 
кæны, уым ахъазы, рахизы фæстæмæ æмæ фæлмæн кæрдæгыл 
хуры тынтæм йæхи уæлгоммæ ауадзы. Хъæлæмырзæ дæр куы 
йæ фæстæ аленк кæны, куы та цъæх нæууыл йæ фарсмæ йæхи 
ауадзы. Фæлæ диссаг: Масинка донмæ куы ныггæпп ласы, уæд 
ыл къæхты бæсты февзæры лæгъз æмæ æрттиваг къæдзил. Йæ 
къæдзил ныцъцъыллинг кæны æмæ йæ цу, ды баййаф! 
Сылгоймаг йæхи нæууыл куы æруадзы, уæд Хъæлæмырзæйы зæрдæ 
нал фæлæууы. Гъа, ныр æм февналон куыд фæзæгъы, афтæ та 
Масинка доны смидæг вæййы. Иуахæмы та Масинка йæхи 
нæууыл уæлгоммæ куыд ауагъта, æмæ йæм Хъæлæмырзæ, гъа, ныр 
фæлæбурон куыд загъта, афтæ йæ хуры тын ахъыдзы кодта, 
æмæ лæг фестъæлфыд. 
— Офф, офф, хæйрæджы амæттаг фæу, цы сылгоймаг дæ! — 
загъта хъæрæй æмæ йе ставд цæнгтæ фæйнæрдæм аивæзта. 
Фаризæт йæ лæджы уынæрмæ дуарæй йæ сæр æрбадардта. 
15 

Мидæмæ цæуинаг нæ уыди, фæлæ йæхи нал баурæдта æмæ 
хъуызæгау къахфындзтыд бахызт. 
— Уæртæ лæг, райхъал дæ? — сдзырдта Фаризæт. 
— Цы та мын æрцæттæ кодтай сæумæраджы, Хасион? — 
афарста Хъæлæмырзæ, йæ бинойнагмæ кæсгæ нæ ракодта, афтæмæй. 
— Ницыма, фæлæ дын ныртæккæ арæвдз кæндзынæн, — загъта 
сылгоймаг æмæ, хъавгæ цыдæй федде. Къæбицы фæмидæг æмæ 
къуымтыл йæ цæст ахаста, йæ мойæн хъуамæ аходæн ацæттæ 
кæна. Æмæ хуымæтæджы аходæн нæ, — сойыфых тæнцъар 
уæлибæхтæ æмæ хъайла æхсырысæртимæ. Нæртон хæринаг у, 
æвæдза! Ацы хъæуы уый йедтæмæ ничи зоны ахæм хъайла кæнын. 
Æнæ фыдбылызæй, дам, хорздзинад нæ вæййы, фæзæгъынц. 
Фаризæтæн йæ зæрдæ раджы фехсайдта йæ моймæ: æддæдзаст 
сси. Микъайы бинойнаг Мари уый куы базыдта, уæд 
сылгоймаджы æнцой нал уагъта. Кæсæгмæ, дам, фæцæуæм, мæрдты æгас 
чи кæны, æгæстæн та мæрдты дзæнæты бынат чи аразы, ахæм 
молло, дам, дзы ис. Балæгъстæ, дам, ын кæн, æмæ 
Хъæлæмырзæйы рæствæндагыл сараздзæн. Æмæ иуахæмы Хъæлæмырзæ 
мæйы æмгъуыдмæ курортмæ куы ацыди, уæд Кæсæджы 
балæууыдысты. Фаризæт зоны, молло сын кæй ницы феххуыс, уый. 
Æрмæст дзы^æхсырысæртимæ хъайла кæнын кæй базыдта, уый 
бæлвырд у. Йæ мойы зæрдæмæ тынг фæцыдис уыцы æмбисонды 
хæринаг. Иучысыл цæхх кæуыл айзæры, ахæм æхсырысæртимæ 
ног æфтыд æйчытæй хъайла куы акæны, уæд ма уымæй 
æхсызгондæрæн цы бахæрдзæни адæймаг! Лæг дзы æргомæй никуы 
раппæлыди, фæлæ хъайлайы тæбæгъ куыд авдæлон кæны, уымæ 
гæсгæ бæрæг у, йæ зæрдæмæ кæй цæуы, уый. 
Хъæлæмырзæ йæ хуыссæны йе уæнгтæ айвæзта. Хъуыдытыл 
фæци. Афонмæ та йæм колхозы уынаффæдоны æнхъæлмæ 
кæсынц. Æхсæвæй-бонæй æнцой нæ зоны, уæддæр куыстытæн 
сихсийæн нæй, мард знаджы хæдзарæй рабыра. Хуымтæ ма — 
рувинаг, хос — кæрдинаг, мæнæу — æфснаинаг. Уæдæ йæ бирæ 
сагъæсты аууон нæ фæци Масинкайы фæдзæхст дæр: Дзенагойæн 
зæгъын хъæуы, æмæ йын афойнадыл иу-æртæ мæкъуылы хос 
баласа. 
Йæ зæрдыл æрбалæууыдысты, къуырийы размæ йын партийы 
райкомы фыццаг секретарь Тутраты Азæмæт цы ныхæстæ 
фæкодта, уыдон. Хорз, дам, уаид, паддзахады хæс æппæты разæй 
куы ахицæн кæнис, уæд. Дæ рапорт, дам, газеты ныммыхуыр 
кæниккам, æгас республикæ дæ базониккой... 
Уыцы хъуыдытæ йын йæ хуыссæг бынтондæр фæсырдтой 
æмæ фестад. Астæуæй уæлæмæ йæ буар уазал донæй бæстон 
æрæхсадта æмæ йæхи дасынмæ бавнæлдта. 
Уæдмæ аходæн дæр арæвдз. Хъæлæмырзæ стъолы раз 
æрбадынмæ куыд хъавыдис, афтæ йæ цырыхъхъытæм фæкомкоммæ. 
16 

Уыдон цъыфæйдзагæй лæууыдысты сынтæджы бын æмæ сæ йæ 
къахфындзæй расхуыста. Æфсин сæ, æнæдзургæйæ фелвæста 
æмæ феддæдуар. 
Хъæлæмырзæ йæхи хорз федта. Йæ къæхтыл скодта 
æрттиваг цырыхъхъытæ, йæ уæлæ — урс зæлдаг китель, йæ сæрыл — 
ахæм зæлдаг хъуымацæй худ. Араст йæ куыстмæ. Цы афон уыдис, 
уый нæ зыдта. Рагæй дæр нæ уарзта сахатмæ гæсгæ кусын. Афтæ 
йæм каст, цыма сахат адæймаджы æдзухдæр кæдæмдæр суры. 
Лæппуйæ дардта æвзист сахат, фидауцы тыххæй. Куы 
фæкарджын, йæ лæджы тынгмæ куы бахæццæ, уæд æй сынтæджы 
сæрмæ къулыл æрцауыгъта æмæ ма йæ æрхъуыды кæны, 
горæтмæ, кæнæ стыр хуынды куы фæцæуы, æрмæст уæд. 
Колхозы уынаффæдонмæ йæ фистæгæй цæуын хъуыд æмæ 
ууыл дæр смæсты и. Кæд та ныххæццæ уыдзæн ацы цъыфы? 
«Кæмдæрты колхозты сæрдартæ рог машинæты рауай-бауай 
кæнынц, мæнмæ та, сыгъд ыл ссæуа, дæлæмæ дæр æмæ уæлæмæ 
дæр бидаркæ ис. Бæхтæрæг дæр мæхæдæг», — хъуыды кодта 
Хъæлæмырзæ. 
Фыццаджыдæр æм йæ кабинетмæ къуылых-къуылых фæзынд 
колхозы бухгалтер Цъиусур. 
— Ныххатыр кæн, дæ хорзæхæй. Минут дæр æнæ дæу нæ 
фæразæм. Ам адæймаг сæрра уыдзæни. Абонсарæй иу-цалдæрæй 
бæстæ сæ сæрыл систой. Чи бæх агуры, чи колхозæй лидзынмæ 
хъавы. Иукъордæн дзы ныффыстон гæххæттытæ, уадз æмæ 
цæуой, бирæ дзураг сты... 
Хъæлæмырзæйы æрфгуытæ анцъылдтæ сты, йæ разы йын цы 
гæххæттытæ æрæвæрдта, уыдон аратил-батил кодта, стæй сæ 
аскъуыдта æмæ сæ стъолы цур къуыммæ ныппæрста. 
— Хуыцау сæр хъуыды кæнынæн радта. Адæмы фæйнæрдæм 
куы аскъæрæм, уæд ма... Уæвгæ, дæ разы Ахмæтæн ратт... Цу, 
ног гæххæтт ын ныффысс... Дам-думгæнаг у. Къобы дзуар æй 
фæндараст фæкæнæд. 
— Æмæ дæм уæдæ иннæты æрбауадзон? — афарста ма Цъиусур. 
Сæрдар ахъуыды кодта: «Куыстæгтæ бирæ, кæцыйæ дзы 
райдайон. Цæй, байхъусон уал сæм...» Æнæбарыгомау дзуапп радта: 
- Рауадз... 
Тотырадзитæ быдырæй куы фæзындысты, уæд уыциу 
растæй бацыдысты Хъæлæмырзæйы кабинетмæ. Сæрдары цæсгом 
уыди туджы æвдылдау, йæ рахиз къухæй стъол хоста, æмæ 
хæрдмæ хаудысты гæххæттытæ. 
— Колхоз сабес нæу! Кусын дзы хъæуы, паддзахадæн хор 
дæттын хъæуы! Па-а-аддзахадæн, бамбæрстай! 
— Омæ æз дæр паддзахадæй куы дæн, де знаг дын 
æххуырсты фæцæуа. Мæ удыл куы нæ ауæрдын. Хи хæдзары 
хъуыддæгтæм дæр æнæ фæкæсга^ нæй, Уæдæ мæ (умнтты^ царыл 
са2 /Егъуызарты /Ехсарбег 
17 

уындзон? — хуссайраг здæхтæй дзуапп лæвæрдта 
уæнгджынтæарæзт ацæргæ колхозон Темырболат. 
— Цæуыл сæ ауындзыс, уый дæхи бар у! Æрмæст ма дын 
ноджыдæр зæгъын — колхоз сабес нæу! 
— Уæдæ дæуæн шабес куы у. Шабес нæ, фæлæ курорт. 
Бæзджын фиу сæвæрдтай æмæ дæ никæйуал мæт и! — йæ 
нымæтхуды бынæй æрдæгцъынд цæстытæй комкоммæ касти сæрдармæ 
Темырболат. 
— Куыд, куыд? — Хъæлæмырзæйы цæстытæ сзылдысты, 
бандонæй сыстад, йе стыр цæнгтæ тилгæ, уæрæх санчъехтæй бацыд 
Темырболаты цурмæ æмæ йæм уæле дæлæмæ æрдзагъул кодта. 
Колхозон ма, сыдз-мыдзы цæугæйæ, йæ рахиз къух 
тымбылæй батылдта: 
— Хæрзбон, Дудийы-фырт. Райгæ у дæ къолхозæй! Дæ 
цæстæй дæр мæ нал фендзынæ. Æгæр дæр ма ныффæрæзтон. 
— Цæугæ, цæугæ! Дæ хуызæн антиколхозон элемент мах нæ 
хъæуы. Ак-к-к-æс-ма уымæ, хор æй хъæуы, бæх æй хъæуы! 
Æндæр дæ ницы хъæуы! 
Темырболат дуар йæ фæдыл ныггуыпп ласта. 
— Хатыр! — сæрдар Тотырадз æмæ Барисæн сæ къухтæ 
райста. — Ахæмтимæ адæймаг сæрра уыдзæни. Мæ мад, мæ 
фыдыстæн, мæ сæр ма цы фæкæнон, уый нал зонын. Иуæй-иутæ 
цъиæхтау сахуыр сты колхозыл, Цыма галы мард у! — йæ бынатмæ 
баздæхт æмæ бандоныл йæхи уæззау æруагъта. 
Тотырадз сындæггай сдзырдта: 
— Цы бакæна, мæгуыр, Темырболат дæр... Дымгæ йын йæ 
каутæ ныппырх кодта. Абон ын бæх куы авæрис, уæд райсом 
куыстмæ æнæзивæгдæр уаид. Уæдæ уыйбæрц бинонтæ хорхъуаг 
дæр куыннæ уыдзысты. Кæд æлхæнæггæгтæй ирвæзынц. Æмæ 
æлхæнгæ дæр цæмæй чындæуа? 
— Тæригъæд кæнын хорз у. Фæлæ колхозы хардзæй нæ... 
Иудзырдæй, колхоз сабес нæу! Дзуапп æз дæттын. 
— Афтæ цæмæн зæгъыс?.. Мах дæр колхозæн исчи куы не 
стæм. Темырболаты хуызæттæ та нæм фылдæр куы уаид... 
Сæрдар йе ’фсæртæ кæрæдзимæ æрæлхъывта, æмæ русы 
фыдтæ базмæлыдысты. Арф ныуулæфыд, йæ пух рустæ йæ 
армытъæпæнæй æууæрдæгау акодта, стæй сдзырдта фæлмæндæр 
хъæл æсыу агæй: 
— Кæм уыдыстут, хъусын уæм. Нæ мæ ’вдæлы. Азæмæт мæм 
сиды. Тилифонæй мæм йæхæдæг æрдзырдта. 
— Уæ хуымтæ сæфынц, Хъæлæмырзæ, уæ хуымтæ, — 
райдыдта Барис. — Мах быдырæй æрбацыдыстæм. 
— Мæхæдæг дæр дысон-бонмæ ууыл сагъæс кодтон. Мæ зæрды 
бæргæ цыдæртæ уыди æмæ дын мæнæ уый та мæ хъуыддæгтæ. 
Адæмы тыххæй дæ удæй арт цæгъд, уæддæр дын бæсты ма цæуæд... 
18 

— Колхозонты райсом иууылдæр быдырмæ ракæнын хъæуы: 
нартхæрттæ — рувинаг, мæнæу тагъд — кæрдинаг, — сдзырдта 
Тотырадз. 
— Æз дæр уый зæгъинаг дæн. Уæ хорзæхæй, уæлæсыхыл 
æрзилут. Сæ бригадир фæрынчын. Барис, ды дæр нæм фæкæс. 
Азæмæт загъта, сымахмæ, дам, æй арвыстон. Дæ хорздзинæдтæ 
дын нæ ферох кæндзыстæм. Райсомраджы адæм быдыры куыд 
уой, афтæ. Михал, ды та марадз æмæ иннæ бригадиртæн уавæр 
бамбарын кæн. Мæхи райкоммæ цæуын хъæуы. 
Колхозы партион организацийы секретарь, тымбылдзæсгом 
ацæргæ лæг Михал ныронг дæр ам бадтис. Цавæрдæр 
гæххæттытæ фæлдахгæйæ иннæты ныхæстæм æнцад хъуыста. Ныр æм 
Хъæлæмырзæ куы сдзырдта, уæд йæ бынаты базмæлыдис, 
хъуыр-хъуыргæнæгау бакодта, уаты чи уыдис, уыдоныл йæ цæст 
ахаста, стæй цæмæндæр схуыфыд æмæ загъта: 
— Бирæ радзур-бадзур нæ уарзын. Колхозы дæр æмæ хъæуы 
дæр хъуамæ иу уынаффæгæнæг уа, — йæ бынатæй сыстади æмæ 
раивгъуыдта сæрдары дзырд æххæст кæнынмæ. 
4 
Барис бæрзонд агуыридур хæдзары цур æрлæууыди. Бахоста 
дурын цæджындзтыл ауыгъд сырхахуырст кулдуар. Уайтагъд 
дуарæй ракастис Масинка. Барисы ауынгæйæ, дзыхълæуд 
фæкодта æмæ сдзырдта: 
— Мæ къонайыл!.. Нанайыстæн... Цы хур, цы къæвда?.. 
Барис сылгоймагмæ кæсгæйæ баззади. Йæ зæрдæ куыд 
сгуыппгуыпп кодта, уый бамбæрста. Иуцасдæр цы сдзырдтаид, уый 
дæр нал зыдта. Æрбаймысыд, иухатт Масинкайæн, скъолайы 
партæйыл фæрсæй-фæрстæм бадгæйæ, йæ фарс куыд нылхыскъ 
кодта, уый. Чызг æм уæд ницы сдзырдта... «Йæ мард фесæфа, 
бонæй-бон рæсугъддæр кæны!..» 
— Куы нæ къæвда фæхъыгдары, куы хур, — загъта Барис, 
уайтагъд хъуыддаджы ныхасмæ рахызти. — Хуымтæ сæфынц... 
Быдырмæ хонæм. Æз дæр адæмыл зилын... 
— Æндæр дзы ничиуал уыди? 
— Цæуыннæ! Æз æрмæстдæр дæумæ æрбацыдтæн. Кæддæр... 
Сылгоймаг æм æнæууæнкхуызæй æрбакасти. 
— Уанцон нæу? 
— Æнцонæй, зынæй, афтæ у... æмæ уæдæ куыд зæгъыс? 
Райсом быдырмæ цæуын хъæуы. 
Сылгоймагæн йæ цæсгомы хъæлдзæгдзинад æрбайсæфти. 
— Æвæццæгæн мын фадат нæ фæуыдзæни. Горæтмæ суаинаг 
дæн тынг æхсызгон хъуыддаджы фæдыл, — сылгоймаг дзырдта 
фæлмæн хъæлæсæй. 
19 

Ныхасгæнджытæ та фемдзаст сты. Æмæ Масинкайы уадултæ 
сырххъулон аисты, йæ къæлæт æрфгуытæ базмæлыдысты, 
цæстытæ ферттывтой. Сылгоймаг йæ къух æрхаста йæ æрттиваг сау 
дзыккутыл. Уыдон дыууæ быдæй хæццæ кодтой суанг йæ 
зæнджы фæтасæнтæм. Рахиз къухæй йæ иу дзыккуйы кæрон 
йæхимæ æрбайста æмæ йæм лæмбынæг ныккастис, стæй йæ 
фæстæмæ аппæрста æмæ Барисмæ бахудтис, цыма афтæ зæгъынмæ 
хъавыд: «Мæ дыууæ дзыккуйы дæр бирæйы аргъ сты æмæ дæ 
тынг куы бафæндид, уæд сыл ды дæр мæнæ афтæ, мæн хуызæн, 
дæ къухтæ æруадзис». 
— Горæт дæр нæ аирвæздзæни, фæлæ хуымтæ сæфгæ 
кæнынц, — цыма сылгоймаджы зæрдæйы ахастæн æппындæр ницы 
æмбæрста, уыйау йæ ныхас кодта Барис. 
— Кæд мын рæстæг фæуа, уæд фæкæсдзынæн, нанайыстæн. 
Масинка æмæ Барис скъолайы иу къласы ахуыр кодтой. Лæппу 
скъолайы каст нæ фæци, уæд ацыд хæстон ахуырмæ, йæ 
зæрдæйы ахаста Масинкайы сурæт. Куы цыди, уæд ма æхсæв-бонмæ 
фæтæгены цырагъы рухсмæ фæфыста писмо. Чызг ын тетрады 
сыфыл дзуапп радта: «Суанг амæлæты онг дæр, æнусмæ дæр 
дæу уыдзынæн. Æрмæстдæр дæу...» 
Барисы хæстмæ акодтой. Чызг æй иуцасдæр рæстæг мысыд. 
Æнкъард дæр-иу ацис, йæ фыны дæр-иу æй федта. Уалынмæ 
фæзындис, йæ лæджы тынгмæ чи бахæццæ, рæсугъд нарæг 
рихитæ кæмæн уыдис, уыцы Дзандар. Уый куыста сæ хъæуы 
дуканигæсæй. Ус курынмæ рагæй уыди цæттæ, чъегъретæ æндæр 
ницуал дзырдтой. Дзандары хай, дам, цы чызг фæуа, уый æхсыры 
йæхи найдзæн. Бæстыхæйттæ хорз сарæзта, иннæ ахæм, дам, 
хæдзары дзаума, уæлæйыдарæс: кæсæмиртæ, даритæ, бæрзонд 
зæвæтджынтæ... 
Æмæ йæм Масинка смой кодта. 
Иудзæвгар ацардысты. Уалынмæ лæджы йæ куыстæй 
систой. Адæм куыд дзырдтой, афтæмæй, дам, æгæр æнæфсис уыди. 
Уый фæстæ хæдзары бæркад фæкуынæг, ноджы ма Дзандарæн 
мынæг кæнын райдыдта йæ зæрдæйы зынг... Иуахæмы райхъуыст, 
зæгъгæ, дам, лæг æмæ ус цæуылдæр фæхыл сты. Уый хæдфæстæ 
Дзандар Бухармæ афардæг. Сæ хылы кой никуы никæмæн 
скодта Масинка, йæ лæгæй-иу æй фæрсæг куы фæцис, уæд-иу дзырдта: 
«Бухармæ ацыд æхца кусынмæ». Æрмæст йæ лæджы æрвад 
Хъæлæмырзæйæн райхæлдта Масинка йæ зæрдæйы æлхынцъ. 
Уыдæттыл ахъуыды кæнгæйæ, Барис тызмæгхуызæй сдзырдта: 
— Æххуыс нæ агурæм, колхозы цæмæй кусат, ууыл дзурæм. 
Стæй иу ран æрбынат кæнут, иу ран. Кæнæ Бухары, кæнæ «Сырх 
Кавказ»-ы. 
— Нæ бынат бæрæг у. Мæнæ нæ хæдзар. Хъæлæмырзæ дæр 
æй зоны, уæдæ йæ районы хицæуттæ дæр... Кæд æй ды нæ 
зо20 

ныс, мыййаг. Уæд, табуафси, — уыимæ Хъæлæмырзæйы ном 
загъта ныллæгдæр хъæлæсæй. Стæй Хъæлæмырзæ дæр нæ загъта, 
фæлæ Кæлæмурзæ æмæ цæмæндæр фæсырх. — Æнæ гæды куы 
зæгъон, уæд нæфæразгæ дæн. 
Барис та Масинкайыл сæрæй къæхтæм йæ цæст æрхаста. 
Цармыдзаг гуыр æмæ синтыл æнгом бадти тæнæг къаба. Рæсугъд 
цæнгтæ суанг дæлæрмтты онг уыдысты гом. «Къæпийæ иу 
къуыри куы акусид, уæд афтæ схъæл бæргæ нал уаид», — ахъуыды 
кодта Барис æмæ йæ мидбылты бахудт. Уыцы бахудт 
сылгоймаджы зæрдæ фæцагайдта, комкоммæ ныккаст Барисы къæсхуыр, 
зæрдæисгæ цæсгоммæ. «Тæхудиаг у Асиаты фæйнæгфарс, ахæм 
æрыгон лæг кæмæн ис. Мæ амонд мын йæхирдыгæй фæкодта». 
— Нæ фæлæ ма мидæмæ цом, иу арахъхъ аназ, бæгæны дæр 
ма нæм разындзæни. Кæддæр хæлæрттæ куы уыдыстæм. 
— Дæ арахъхъ фæрнæй нуаз, кæимæ дæ фæнды, уыдонимæ. 
Æрмæст райсом быдырмæ рацу. Дзæгъæл ныхæстæ кæнынмæ не 
’рбацыдтæн! — схуыст хуызы загъта Барис, йæ къухы цы 
лæдзæг уыдис, уый дурыл хойгæйæ. 
— Æз та афтæ æнхъæлдтон, æмæ мæ уындмæ дæ былыцъæрттæ 
хордтай, — Масинка йæ цæстытæй æнæфсарм худт бакодта. 
— Дысон мæ хуыссæг не ’рцахста, сæумæцъæхæй, зæгъын, 
Масинкайы синтæм куы бакæсин, — йæхи нал баурæдта Барис. 
— Уайгæ кæн, дæ хуыскъ усы фæйнæг синтæм кæс! 
Коммунист ма дзы хуыздæр цы уа! Цы дзыхы уагæй дзуры! — Масинка 
йæ фæстæ къалиткæ рассыдта æмæ та здухгæ цыдæй хæдзары 
смидæг. 
5 
Барис сæхимæ сихор хæрынмæ ацыд, уæддæр ма Тотырадз 
колхозонтыл зылди. Темырболаты баййæфта сæ кауимæ архайгæ. 
Звеновод куыд бамбæрста, афтæмæй лæг сæ фæткъуы бæлас 
акалдта æмæ йын йæ цæнгтæй бырутæм быцæутæ арæзта. 
— Æмпъузыс? — сдзырдта Тотырадз. 
— Æмпъузын, уæдæ цы? Цæрæнбонты дæр уый мæ куыст у. 
— Дæуæн ма цы æмпъузай, уый уæддæр ис. Кæйдæрты 
цæхæрадæтты та, дугъон бæх йæ къах цæуыл скъуыра, уый дæр нал и, 
— Тотырадз ныуулæфыди, кауы рæбын бæласы бындзæфхадыл 
йæхи æруагъта. Йæ фарсмæ йæхи æрбайста Темырболат дæр. 
Дыууæ лæджы рагæй зонынц кæрæдзийы. Фæскавказы 
меньшевиктæ Хуссар Иры куы ныффалгæрон кодтой, уæд 
Темырболат йæ бинонтимæ æфцæгыл рахызти æмæ ам цæргæйæ баззади. 
Æрынцади Тулдзбыныхъæуы. Ныр та райсом раджы араст 
уыдзæни фæстæмæ хохмæ. Хæдзарыдзаг бинонты дарын хъæуы. 
Темырболатæн аст сывæллоны райгуырди. Сæ мад уыдонмæ 
21 

зилынæй фылдæры фаг нæ уыди. Иунæг лæджы куыстмæ 
æихъæлмæ кастысты... Иу æмæ дыууæ хатты не ’рæмысы 1933 
аз. Æххормаг рæстæг куы раййæфта, уæд Тотырадз сæ хæдзары 
хуызæнæн дзаумайæ ницуал ныууагъта — бухайраг худ, цухъхъа, 
æвзистæй арæзт хъама æмæ рон, цырыхъхъытæ, персайнаг 
зæронд гауыз. Йемæ акодта Темырболаты, — уыдонмæ ницы уыд 
зынаргъ дзаумайæ, — кæдæмдæр фæцыдысты æмæ фæйнæ 
голладжы æрластой бур нартхор. Бирæ дзæбæхдзинæдтæ зоны 
Тотырадзæй. Ныр æй хъуамæ ныууадза. Уæвгæ йæ ныронг дæр 
уый урæдта. Темырболаты зæрдæ æрбауынгæг. 
Зæронд звеновод, цыма йæ хæлары хъуыдытæ бамбæрста, 
уыйау æй афарста: 
— Уæдæ уæддæр цы ис дæ зæрды? 
— Кусын... Хохы ’рдæм мæхи айсинаг дæн, — загъта 
Темырболат фидарæй. Звеновод бирæ фæбадти, стæй сдзырдта: 
— Нал дæ уромын, — æмæ йæм йæ къух бадаргъ кодта. — 
Быдырæй рæхджы куы нал сæфтон... Фæндараст фæу. 
Тотырадз цæхгæрмæ уынджы баздæхти æмæ дарддæр зилгæ 
ацыди. 
Йе звенойы уæнг Тауырзæты баййæфта сæ кæрты. Уыди 
бæгъæввад, йæ юбкæйы фæдджи раздарæны тъыст, йæ дыстæ 
мидæмæ фæлдæхт, афтæмæй кæрты къуымы амадта сæрдыгон пец. 
Сылгоймаджы фидæрттæарæзт уæнгты æвнæлдмæ кæсгæйæ, йæ 
зæрдыл æрбалæууыдысты Бутианы æрыгон бонтæ. 
— Бирæ кусай, Тауырзæт! — сдзырдта зæронд лæг. 
— Мæ хæдзарыл, Тотырадз куы дæ! Мидæгдæр рахиз, — 
Тауырзæт йæхи афтæ тагъд асыгъдæджытæ кодта, æмæ йæм 
Тотырадз сдзурын дæр нал бафæрæзта, дæ куыст ма уадз, зæгъгæ. 
— Мидæмæ цом, дæ хорзæхæй, истæмæйты дæ суазæг 
кæндзыстæм. Æз дæр та абон суадтæн фермæйæ... Нæ пец 
ныххæлддзæгтæ ис, æмæ йæ, зæгъын, ногæй ацамайон... 
Тотырадз, æнæ исты дзургæйæ, йæ дыстæ тулын райдыдта. 
Сылгоймаг æй уайтагъд фембæрста. 
— Уæд мæ мард фен, ды дæ къух истæмæ куы бакæнай. Ницы 
хуызы дæ бауадздзынæн. Уæууа!.. 
Тотырадз æм нæ байхъуыста: 
— Иу голладжы хæррæгъ ма мын радав, мæ хур, æз æй мæ 
астæуыл абæттон. Куы счъизи уон, уæд мæ Бутиан нæ хæдзармæ 
нал бауадздзæни, — æмæ зæронд лæг йæ мидбылты бахудти. 
Тауырзæт цæттæ кодта дуртæ, амæст, Тотырадз та йæ 
фæлтæрд къухтæй цырд æвнæлдта, æмæ пец уайтагъд арæвдз. 
— Гъеныр дзы куывдты æмæ чындзæхсæвты хойраг фæфыц!.. 
Æрмæст афтæ куы кусæм, уæд та нын нартхоры кæрдзын дæр 
сæгъы сыкъайы бацæудзæн. Колхозы хуымтæ сæфынц æмæ сæм 
райсом цæуын хъæуы. Тамарæ кæм и? 
22 

Сылгоймаджы саулагъз, тымбыл цæсгомæй худæндзаст 
æрбайсæфт æмæ сагъæсджын хъæлæсæй сдзырдта: 
— Æгас бинонтæй дæр де сныхасы аргъ не стæм, Тотырадз. 
Куы дæ фенын, уæд, цыма мæ мадæй райгуыргæ æфсымæр 
æрбалæууы мæ разы, афтæ мæм фæкæсы. Бирæ рæвдыд зонын 
сымах хæдзарвæндагæй. Фæлæ... Бауырнæд дæ, мæ бон нал у 
æбæркад куыст кæнын. Хуыцау хорз, æмæ мæ сидзæртæн паддзахад 
æхца фиды, æндæр цы фæуиккой? Мыст йæ хуынкъмæ цы 
фæхæсса, уый дæр нæм нал ис хор. Нæ хистæр чызг, дæхи зæрдæ 
де ’вдисæн, куыд кусы, уый уыныс... Афтæмæй тынд уæрццы 
хуызæн у. Мæнæ ма нæ хæдзары уавæртæм æркæс, — æмæ сæ 
кæртыл йæ цæст ахаста. — Науæд ма хæдзары сæрмæ скæс. 
Къæвда рæстæджы нæм мидæгæй фæлæууæн нал вæййы. 
Хъæлæмырзæмæ бацыдтæн, зæгъын, кæд мын иу хоры пут раттид. Нырма 
нæ фароны бонтæн дæр ницыма райстам. Уый мæ загъды бын 
фæкодта: ды, дам, сабесмæ цæуын сахуыр дæ, фæлæ, дам, дын 
ам сабес нæу, — сылгоймаджы цæстытæ доны разылдысты æмæ 
сæ йæ раздарæнæй асæрфта. 
— Æмбарын дæ, мæ хур, Тауырзæт, фæлæ Хъæлæмырзæйæн 
фыдæнæнтæ куы кæнæм, уæд хъæздыгдæр нæ фæуыдзыстæм. 
Стæй æрмæст уый аххос дæр нæу... Бирæтæ кусынмæ нал 
цæуынц æмæ смæсты вæййы... Ма тыхс, мах дæр кæд искуы 
адæмы баййафиккам. 
— Ой, Тотырадз, искæд-искæдæй сау халон сурс и... Кæд 
уыдзæни, кæд? Цæй, бахатыр кæн, мæ хъæстытæ та мæ разæй 
фесты... Цæсгом армыдзаг йедтæмæ нæу... Æз райсом фермæмæ 
цæуын, фæлæ та дыууæ хистæр сывæллоны ацæудзысты... 
— Тамарæ куы фæзына, уæд ма-иу нæм æруайæд, не ’фсин 
æй агуырдта, — загъта ма Тотырадз æмæ сæхимæ рараст. 
Тауырзæтæн йæ лæг Тасолтан хæстæй нал сыздæхти, баззади 
æртæ æнахъом сабиимæ. Бирæ фыдæбæттæ бавзæрста, фæлæ 
йæ царды уæз уæддæр не ’ртасын кодта. Хæдзар æгæр тыхст 
æййæфта, æмæ йæ хистæр чызг Тамарæ астæуккаг скъолайы 
фæстæ йæ ахуыр ныууагъта. Мадау хъаруджын æмæ сæрæн 
разынд чызг дæр... 
Тамарæ куыддæр кæртмæ æрбахызт, афтæ йын Тауырзæт 
аппæлыди: 
— Тотырадз ам уыдис. Æмбисонды пец нын ацамадта. Дæу 
та, дам, Бутиан агуры. Цу, нызгъор сæм. Кæд æм истæмæ 
фæкæсын хъæуы... 
Бутиан хи хъæбулау баузæлыд Тамарæйыл. Йæ разы йын 
авæрдта, чи фæбур, ахæм лæхурæг кæрдотæ. 
— Ахæр, мæ къона. Æз дæр дæм ныртæккæ зындзынæн, — 
йæхæдæг æддæмæ рауад æмæ ма кæртæй йæ ныхас 
æрбайхъуыс23 

ти: — Марадз, уæртæ уал Тамарæмæ бакæс, иунæгæй йæ 
фæуагътон, худинаг у. 
Йæ хæдфæдыл уатмæ бахызти Тотырадзы фырт Ладемыр. 
Тамарæ фестади. Дæргъæлвæс, къæсхуыртæарæзт, бурхил 
лæппу комкоммæ бакасти чызгмæ, йæ нуарджын дæрзæг къухтæй 
йын йæ къух æрæлхъывта. Чызг æм фемдзаст и. Лæппуйы 
цъæхбын цæстытæ йæ цыма истæмæй фæлваргæ кодтой, уыйау æм 
кастысты, зына-нæзына базмæлыдысты йæ тæнæг уадулты 
нуæрттæ. Чызг бамбæрста, йæ рустæ куыд ссыгъдысты, уый 
æмæ, йæ чысылгомау цæстытæ ноджы тынгдæр фæцъынд 
кæнгæйæ, йæ сæр дæлæмæ æруагъта. Лæппуйæн æхсызгон уыди, 
чызг кæй фефсæрмы ис, уый. 
— Сбад. Кæрдотæ ахæр, — ныр та, чызгмæ йæ цæстызулæй 
кæсгæйæ, сдзырдта Ладемыр, бандоныл йæхи æруагъта, иу 
кæрдо райста æмæ йын æхсызгонæн йæ фарс ныххæмц кодта. 
Æрбадти чызг дæр, фæлæ кæрдотæм нал бавнæлдта, æрмæст йæ къухы 
æнгуылдзтæ къæрццытæ кодта. Чызгмæ кæсгæйæ, Ладемыр иу 
хатт йæ мидбылты бахудти, цыдæр сдзуринаг ма уыди, фæлæ та 
уæдмæ Бутиан фæзынди. 
— Акса-ма! Цæуыннæ йын ахæрын кодтай? — 
уайдзæфгæнæгау бакасти йæ фыртмæ. — Æри-ма уæдæ иу газет, æз ын сæ 
йемæ авæрон. Цæут сарамæ, голлаг лæгуæрдоны авæрут. 
Сарайы астæу лæууыди æмпъызтытæ бур голлаг, нартхорæй — 
йедзаг. Ладемыр голладжы ком æрбабаста, йæ дыууæ кæроныл 
ын фæхæцыди æмæ йæ уæрдоны гуыффæйы сæвæрдта. 
— Марадз, лæппу, фæкæс æм. Мæ къона, Тамарæ, 
Тауырзæтæн-иу зæгъ, мах дæр, зæгъ, хъæздыг нал стæм... Уый дæр ма 
ацы лæппуйы фæллæйттæй у. Трактористтæн кæй раттынц, 
уыдонæй. Æндæр, нæ лæг колхозы цæуыл кусы, уый мах дæр 
нæ зонæм. 
Тамарæ йæхи бакъултæ кодта, ома, ницы æмбарын, зæгъгæ, 
фæлæ та йæм Бутиан баздæхти: 
— Ласгæ йæ кæнут, ласгæ. Кæд фæззæг исты байуарой æмæ 
уæ къух амона, уæд нын æй ратдзыстут. 
6 
Тыгъд быдыры астæу лæууыди æхсæруистæй быд 
хъæмпынсæр мусонг. Бæрæг уыд, æрæджы йæ кæй сарæзтой, уый — 
уистыл цы иугай сыфтæ аззад, уыдон нæма бахус сты. Мусонджы 
хуссарварс калдтой мæнæу. Тотырадз даргъ хъæдын фыййагæй 
змæста уымæлбын мæнæу. Йæ хид йæ хæдоны фæсонтæй 
рахъардта. Уæлдæф уымæл уыди, æмæ хуры тынтæ æгъатырæй 
сыгътой буар. Тотырадз бафæллад æмæ кæрийы цур æрбадт. Йæ 
армыдзаг мæнæу сисы, æркæсы йæм æмæ йæ фæстæмæ нукæй 
24 

уадзæгау æркалы. Мæнæуы нæмгуытæ — лыстæг, 
æнцъылдтæхуыз, фæлæ сыл уæддæр хуры тынтæ æрттывтой. Æрмæст сæ 
Тотырадзы зæрдæ нæ барухс. «Ацы аз дæр та ницы... Адæймаг 
æккойæ куыроймæ кæй ахæсса, уымæй фылдæр нæ ратдзысты. 
Паддзахады хæс куы нæ сæххæст кæнæм, уымæй дæр тæссаг у. 
Уæдæ нартхорæй дæр бирæ рæвдздæр нæ уыдзыстæм». 
Тотырадз æрæмысыд хæсты размæйы азтæ. Уæд дæр ацы 
быдырты куыстой, тыдтой хор, сагътой картоф, халсартæ. 
Тугыл-иу аскъуыдысты. Паддзахадæй дæр-иу хъæстагæй нæ 
баззадысты, адæм дæр — æфсæст... 
Айфыццаг райкомы секретарь Азæмæтмæ фæцыди. Загъта йын, 
уæ цæст нæм фæдарут, зæгъгæ. Хъæлæмырзæйы тыххæй дæр 
йæ хъуыдытæ æргом загъта. Азæмæты зæрдæмæ нæ 
фæцыдысты йæ ныхæстæ. «Кæддæр æрдхæрдтæ бæргæ уыдыстæм. Фæлæ 
ма ныр мæ хуызæттæм кæм хъусы». 
Йæ хъуыдытæ йын аскуыдта машинæйы уынæр. Уый 
æрбацыди хуымæй æмæ æрлæууыд кæрийы цур. Гуыффæйы мæнæуы 
уæлæ бадти колхозы быдыргæс Дзенаго. Цъæх æхсынæны 
чъирийæ иугай нæмгуытæ æфтыдта, æхсыдта сæ, æмæ сын сæ 
цъæрттæ мæнæумæ ту кодта. 
Тотырадз æрæджиау фæкомкоммæ цæлхвæдмæ: машинæйы 
гуыффæ, æвæццæгæн, хуынчъытæ уыд æмæ, цæст кæй онг 
ахста, уыйбæрц йæ фæстæ мæнæуæй фæд баззад. Зæронд лæг 
фæндагыл иуцасдæр ауади. Фæд дардæй кæй цæуы, уый 
бамбæрста æмæ фæстæмæ раздæхт. 
— Дæ цæстытæ рахаудысты? — Тотырадз Дзенагойыл йæ 
къухтæ стылдта. 
— Цы мæм ныккомкоммæ дæ? Уæртæ шофырмæ дзур, уый 
машинæ у, — дзуапп ын радта Дзенаго. 
— Лæппу, цы хынджылæг кæнут. Адæмы фæллой 
фæндæгтыл цæмæн таут? — шофырмæ фездæхти Тотырадз. — Дæ 
фæстæмæ ма акæс... 
Шофыр сындæггай йæ сæрæй йæ къепкæ систа, йæ рыгтæ 
йын ацагъта, Тотырадзмæ хæрдмæ скасти, йæ цæсгомыл иунæг 
нуар дæр нæ фезмæлыди, афтæмæй сдзырдта: 
— Мæнмæ дзурыс? Æмæ ды та кæцытæй дæ? Нал уæ 
фæразын. Хæрисбыны къогъотæй арæхдæр систы хицæуттæ. Цы мæм 
ныккастæ? Æви гогыз дæ, æз та бындз? 
Дзенаго ныппыррыкк кодта. 
Тотырадз йæ мидбынаты сагъдауæй аззади. Йæ 
цæргæ-цæрæнбонты йæм ахæм дзыхы уагæй никуы ничи сдзырдта. Йæ 
дзыхы дзырд нал æфтыди, фæйнæрдæм аракæс-бакæс кодта, стæй 
йæ уæззау къухы æнгуылдзтæ æрбатымбыл сты æмæ йæ рахиз 
цонг æрриуыгъта. 
Лæппу йæхицæн цæвынæй фæтарсти æмæ йæхи иуварс 
ап25 

пæрста, йæ къах скъуырдта, размæ бахауд æмæ йæ фындзы туг 
фемæхст. Тотырадз сонтауæй цæхгæр фæзылди æмæ кæрийы 
иувæрсты азылди. Шофыр фестад, машинæйы дæгъæл раскъæфта. 
Хъуамæ зæронд лæгыл йæхи бауагътаид, фæлæ Дзенаго йæ размæ 
фæцис. Лæппу дæгъæл аппæрста, мæстæй ату кодта æмæ уый 
дæр иуварс аздæхти. 
Мæнæу æфснайыны куыстытæ ныддæргъвæтин сты. 
Хъæлæмырзæ йæ зæрдæ дардта комбайнтыл. Фæлæ уыдон фаг 
рæвдзгонд не ’рцыдысты. Ноджы хуымты хæмпæлгæрдæг стыхджын 
æмæ комбайнтæ арæх састысты. 
Иу изæр Тотырадз колхозы сæрдарæн афтæ зæгъы: 
— Хъæлæмырзæ, æрмæст комбайнтæй ницыуал 
бакæндзыстæм. Кæрдын хъæуы хуымæтæджы куырисбæттæнтæй, суанг 
цæвджытæй дæр. Науæд нызгъæлдзæни... 
Хъæлæмырзæйæн уыцы рæстæг, æвæццæгæн, йæ зæрдæ 
æндæр кæмдæр уыди. Æрæджиау радта дзуапп Тотырадзæн: 
— Дæ ныхæстæ ссæдз азы размæ бæззыдысты. Фæлæ мах 
уæдæй нырмæ сырæзыдыстæм. 
— Куыннæ, куыннæ!.. Сырæзыдыстæм, уæдæ цы! — 
мæстæлгъæд худт бакодта Тотырадз. 
— Дæ ныхæстæ антимеханизаторон сты. 
— Мах дзырд æппындæр ницуал мары, æви? 
— Сæрдар дæ куы сæвæрой, уæд та дæумæ хъусдзыстæм. 
— Дæу та æвæргæ скодтой? Æзынма дæ мах равзæрстам! 
— Ха-ха-ха! — ныххудти Хъæлæмырзæ, — æвзаргæ! Уымæй 
райкомы бафæрс, Азæмæты... Кæддæр æрдхæрдтæ куы 
уыдыстут, æнхъæлдæн. Æви йæ уынаффæтæ дæ зæрдæмæ нал цæуынц? 
Тотырадз йæ хъаст бахаста парторганизацийы секретармæ. 
Ницы басусæг кодта. Михал сæ тагъдгæнджытæй нæ уыди. 
Æхсæнадон куысты чысыл нæ фæци. Зыдта, царды бирæ фæзилæнтæ 
кæй ис, уый. Кæд ахуыргонд нæ уыди, уæддæр æмбæрста, уыцы 
фæзилæнтæ кæрæдзиуыл баст кæй сты. Царды мидæг дзæгъæл 
хуымæтæджы ницы æрцæуы. Лектортæ дæр афтæ фæдзурынц. 
Цæмæндæр йæ зæрдыл æрбалæууыдысты, æрæджы йæ гыццыл 
чызг чиныджы цы аргъау кастис, уый ныхæстæ: «...внучка за 
бабку, бабка за дедку...» Хъæлæмырзæ Азæмæты хæстæг æмæ 
хуыздæр æрдхорд у... Азæмæт — райкомы фыццаг секретарь, 
депутат, обкомы секретары лымæн... 
Михал Тотырадзмæ бакаст лæгъстæгæнæгау: 
— Ды куыд æнхъæл дæ, нæ колхоз афтæ раууатмæ не ’рцыд. 
Паддзахады хоры хæстæ сæххæст кæнæм, газетты нæ иу æмæ 
дыууæ хатты нæ раппæлыдысты. 
— Хъуыддаг æрмæст хоры хæстыл нæу. 
— Цæмæн афтæ зæгъыс? Зондджын лæг куы дæ. Алы 
хъуыддаджы дæр вæййы сæйраг рахæцæн къæдз. 
26 

— Къæдз у, фæлæ кæцырдæм, мард знаджы хæдзарæй 
рацæуа! Адæмы ’рдæм та куы фæкъæдз уа? Уæдæ паддзахады дæр 
уæлбылтæ нæ фæкодтам. Æхсыр æмæ ма дзидзайы бæсты дæр 
нартхор фæдæттæм. Хуызæнæн скъæт нæй, фос — æвæгæсæг. 
Хортæ згъæлынц. Сæфæм, Михал, æдзæрæг хъæуы хуызæн 
систæм. Æдзæрæг хъæуæн та, дам, рувас æлдар вæййы. Æмæ аххос 
тынгдæр махмæ хауы, фыццаджыдæр та дæумæ, 
парторганизацийы секретармæ. 
Михалæн йæ тымбыл, æнæдаст цæсгом уæзбын 
мидбылхудтæй барухс и, стæй фæхъуыддагхуыз. 
— Уый афтæ у, бæргæ... 
— Уæдæ ма цæмæ кæсæм? Хъæлæмырзæйæн йæ рохтыл 
æрбахæцын хъæуы. Партбюромæ йæм фæсид. Колхоз туджы аргъæй 
машинæтæ баххуырста. Иуыл дзы йæхæдæг быдырæй хъæуы 
астæу разгъор-базгъор кæны, иннæ та нын нæ хоры къæрмæг 
фæндæгтыл тауы... 
Михал йæ къæхты бынмæ æдзынæг фæкаст... «Цы зæгъдзæн 
Хъæлæмырзæ? Азæмæты дæр бафæрсын хъæуы. Нæ сæрдар æмæ 
райкомы секретарь æрдхæрдтæ сты». 
— Нæ, нæ, Тотырадз. Гæппæй дугъ нæй... Ахъуыды 
кæндзыстæм... 
— Мард знаджы хæдзарæй рацæуæд! Гæпгæнгæ дæр дæ нæ 
уынæм æмæ дугъы уайгæ дæр. Нæ фæлæ ды дæр 
Хъæлæмырзæйæн къæссайы комыл хæцæг сдæ, къæхтæсæрфæн дæ сарæзта, — 
Тотырадз ма Михалмæ зулмæ бакасти æмæ йæ къух ауыгъта. 
...Уыди сихоры улæфты афон. Тотырадз мусонджы аууон 
йæхи æруагъта. Уым æй æрбаййæфта Барис дæр. 
Мæнæу кæрдын куы райдыдтой, уæдæй нырмæ сæм арæх 
фæзыны. Зæронд лæг йæ чемы кæй нæ уыд, уый бамбæрста. 
Æмæ цигайнаджы хуызæн, йæ даргъ къæхтæ йæ быны 
бакæнгæйæ, Тотырадзы фарсмæ йæхи хъæмпыл æруагъта. Иуцасдæр 
æдзæмæй куы абадтысты, уæд сдзырдта: 
— Ацы бон дæр та цыма дæ чемы нæ дæ, Тотырадз? 
— Хæйрæджытæ цы фесты, ууыл хъуыды кæнын. Нæ 
фыдæлтæ-иу дзырдтой, раджы, дам, бирæ уыдысты. 
— Аргъæуттæ... 
— Нæ, мæ хæлар, мæнмæ æндæр хъуыды æрцыдис. 
Хæйрæджытæ не ’хсæн æрцардысты, не ’хсæн. Суанг ма колхозмæ дæр 
бацыдысты. Чи дзы сæрдар сси, чи нымайæг, чи хъалагъур. 
Барисмæ диссагау фæкастысты Тотырадзы ныхæстæ. Афтæ 
никуы фæдзуры. Цы загътаид, уый нæ зыдта. 
— Кæддæр, дам, дæ фыдæлтæ Дыгургомы хæйрæг 
æрцахстой. Ды ма уæд та исты æрхъуыды кæн, — йæ мидбылты бахудт 
Тотырадз. 
— Уæд æнцондæр уыди. Уæд дæлимонтæ дæр фистæгæй 
цы27 

дысты. Ныр машинæты бабадтысты, — худгæйæ дзуапп радта 
Барис дæр. 
— Уæд та обкоммæ Боламæ фæцæуæм, — зæрдæбынæй 
ныуулæфыд Тотырадз. — Кæддæрты мæ дзæбæх зыдта... Куыд нæ 
мæ бамбардзæни. Æнæхъæн республикæ йæ бæрны ис, æндæр 
куыд никуы фæзыны. 
— Мæ сæр ницы ахсы мæнæн дæр. 
— Айфыццаг æртхъирæнтæ бæргæ кодтай, республикæйы 
газеттæм ныффысдзынæн, загътай... Кæм ныффæстиат и дæ фыст? 
— Нæ мæ ферох... Фæлæ, куыд ныффыссон, афтæмæй йæ 
куы нæ рауадзой... 
Станæй иудзæвгар æддæдæр цы фæндаг æруад, уырдыгæй 
фæцыди машинæйы хъæр. Хъæлæмырзæ бынатæй рауади æмæ 
азгъордта фæндаджы ’рдæм. Сау-сауид дæргъæлвæс «ЗИМ» 
хурмæ æрттывтытæ калдта. Хъæлæмырзæ йæ цурмæ бахæццæ. 
Машинæйы дуар байгом æмæ мидæмæ бахызти. «ЗИМ» 
фезмæлыди æмæ фæндагыл суых-суыхгæнгæ азгъордта. 
Барис йæ бынатæй фестади æмæ фæндаджы ’рдæм кæсгæйæ 
сдзырдта: 
— Кæд ма исты зонын, уæд уый обкомы секретарь Болайы 
машинæ у... 
7 
Хъæлæмырзæ куы бамбæрста, колхоз паддзахады хæсы фаг 
мæнæу банай кæндзæни, уый, уæд фæхъæлдзæгдæр и. Ныр дæр 
та, йæ кусæн уаты бадгæйæ, хъуыдыты аныгъуылд. Цал æмæ 
цал бæллиццаг нывы ауади йæ цæстытыл: «Радио радзурдзæн: 
Тулдзбыны колхоз «Сырх Кавказ», йæ сæрдар Дудиаты 
Хъæлæмырзæйы разамындæй... йæ быдырты æрзайын кодта хъæздыг 
тыллæг, æмæ æнтыстджынæй бафыста паддзахады хæстæ». 
Иннæты тыххæй дæр афтæ фæдзурынц. Газетты фыццаг фæрстыл 
стыр истæй фæзындзæн йæ къам... Арвитдзысты йæ Мæскуымæ 
равдыстмæ... «Уæд, чи зоны, Масинкайы дæр мемæ акæнон»... 
Æндæрæбон обкомы секретаримæ иумæ фæзылдысты колхозы 
быдыртыл. Уазæджы зæрдæ цæмæй барухс уа, Хъæлæмырзæ 
ууыл хорз бацархайдта. Ныр республикæйы стыр æмбырды 
дзурдзæн: «Æз мæхæдæг хорз зонын Хъæлæмырзæйы, зондджын 
разамонæг...» Адæймаджыномафтæмæйайхъуысы. Азæмæт дæр 
кæддæр трактористæй куыста... 
Хъæлæмырзæ къул дыууæ хатты бахоста. Уайтагъд æм 
бæгъæмсарæй фæзынди Цъиусур. 
— Цæй, куыдтæ мын цæрыс? Истæуыл тыхсыс? 
Цъиусур сæрдармæ æмбарæн каст бакодта, йæ рахиз къухы 
амонæн æнгуылдз йæ былтыл авæрдта æмæ йæ сæр батылдта, 
28 

ома, мацыуал сдзур, æмбарын дæ, зæгъгæ, стæй ныллæг 
хъæлæсæй загъта: 
— Уæлæ, цы хуыйны, «Пятеркæйы» æфсин?.. Кæмæйдæр йæ 
кæрдзыны ном куыд ферох... О, Масинка... Куыройæ цы 
дзуллæгтæ аласта, уыдоны кой кæндзынæ... 
— «Пятеркæйы» тыххæй æнæхъуаджы бæртт-бæртт ма кæн, 
де ’взагыл дæлгоммæ сынкъ рауайдзæни. 
— Хорз, хорз. Нæ мæ зоныс? Уæдæ, цæрмттæ æлхæнæгæн 
цы кæрдотæ радтай, кæд... 
— Ныууадз дзæгъæл дзæнгæда! Мах государственный 
хъуыддаг саразын хъæуы, ды та мын алы ерундаты кой кæныс, — йæ 
цæстытæй йæ фæцæйхордта сæрдар. Абонсарæй йæ зæрдæ 
уæрыккау кафыди йæ риуы, ныр та, марадз! Йæ хæстæгдæр 
æххуысгæнæг æй не ’мбары, уæд ма иннæтæй цы бадомдæуа! 
— Тагъд паддзахадмæ мæнæу лæвæрд фæуыдзыстæм æмæ йæ 
хъуамæ адæм афойнадыл базоной, — æрæджиау сдзырдта 
Хъæлæмырзæ. — Дæ лæгуын сæр хъæбæрцъар насæй стырдæр куы 
у, уæд уый куыд не ’мбарыс? 
— Æмæ куы нæ сфаг уа... 
— Æз мыггаг дæр ратдзынæн, уæддæр нæ хæс иннæтæй 
раздæр хъуамæ ахицæн кæнæм. Æмбарыс? 
Ныр сæрдары цæсгом уыд сагъæсхуыз; йæ цæстытæ — сырх, 
цыма сæ туг фæбадти. «Дысон-бонмæ та йæ чындзы рæвдыдта. 
Æнаккаг у, æвæдза...» — ахъуыды кодта Цъиусур. Иуцъусдуг 
æнæдзургæйæ алæууыд, стæй бафарста: 
— Рапорт дæттынвæнд скодтай, æвæццæгæн? 
— Гъеуый лæджы ныхас у, гъе! Цъиусур нæ, фæлæ æнæхъæн 
цæргæс!.. Фарон хор лæвæрд куы фестæм, уæд арвыстам 
рапорт, æмæ иннæтæ нæ разæй фесты. Ацы аз мыл ахæм сайд нал 
æрцæудзæни. Æрбад-ма... 
Сæрдар сыстади, æмæ, цыма йæ хъинц-хъинцгæнаг 
цырыхъхъыты уынæрмæ хъусынæй нал æфсæст, уыйау йæ кусæн уаты 
иу къуымæй иннæмæ цалдæр хатты ацыди. Стæй йæ къухтæ йæ 
риуыл дзуарæвæрд акодта, йæ сæрыл уæлдæр схæцыд, æмæ 
бæзджын хъæлæсæй райдыдта: 
— Фысс... Тулдзбыны райкомы секретарь æмбал... Фæлæуу... 
Тулдзбыны райкомы фыццаг секретарь зынаргъ æмбал Тутраты 
Азæмæтмæ... 
— Партийы Тулдзбыны райком зæгъын хъæуы, гæххæттыты 
афтæ фыст вæййы, — йæ иу цæст фæныкъулгæйæ, сæрдармæ 
скасти Цъиусур. 
— М-м-м. Да-да-а... Чи зоны, афтæ растдæр уа... Дарддæр... 
— Райæххæсткомы сæрдар зынаргъ æмбал, — сындæггай 
сдзырдта Цъиусур... 
29 

— Уый та ма дзы кæцы у?.. Ме сæфт дзы уынын... Нæ 
колхоз уый фæндиагæй æппæты фæсте баззаид. Фысс: «Колхоз «Сырх 
Кавказ»-ы колхозонтæ, правлени сæ сæргъы, афтæмæй, уæ 
зондджын разамынды фæрцы, æхсæв æмæ бон нæ хынцгæйæ, æрзайын 
кодтой хъæздыг тыллæг. Афойнадыл æй бафснайдтой...» — 
дзырдта Хъæлæмырзæ, газеттæ кæсгæйæ, йæ зæрдыл кæй бадардта, 
ахæм ныхæстæ. 
— Æмæ карст дæр куынæма фестæм... 
— Уæдæй нырмæ дын цытæ дзырдтон? Гъы, цыма дын халон 
дæ хъусы ныууасыд, уый каст цы кæныс? — Уымæй уæлдай 
бухгалтерæн йæ дзыхæй дзырд нал схауд, æрмæст йæхинымæр 
йе ’взаг цы карста, уымæй Хъæлæмырзæйы æлгъыста. 
Бухгалтеры зæрдæмæ нæ цыдысты сæрдары митæ, æддæдзаст æй 
хуыдта. Цъиусур йæхæдæг фондз æмæ ссæдз азы цæры йæ 
бинойнагимæ æмæ йæ зæрдæхудты никуыма бацыди... Æниу сыл цы 
тыхсы? Йæ цардмæ йын мацы бар дарæд, æндæр искæй бын дæр 
амæлæд! Алы мæй дæр райсы армыдзаг æхца, голладжы дзаг 
урс-урсид ссад. Уæдæ æнæуи дæр хъæстаг ницæмæй у. 
Цъиусур рапорт рафыста æртæ хатты. Иу колхозы архивæн, 
дыууæ та Хъæлæмырзæ йæ риуы дзыппы нывæрдта. 
8 
Тотырадз иу изæр, хъæумæ цæугæйæ, йæ фæндаг ракодта, 
мæнæугæрдæнты кæм цардысты, уыцы мусонджы цурты. Сæ 
мæнæуæй ма иу чысыл баззади, Хъæлæмырзæйы ныхасмæ гæсгæ 
йæ ам ныууагътой æмæ йæ хъæмпæй нымбæрзтой. Тотырадз 
хъæмп иуварс аппæрста, мæнæу размæста æмæ йын æнуд тæф 
йæ фындзыхуынчъытæ ахгæдта. Кæрийы йæ цонг арфдæр 
нытътъыста æмæ дзы йæ армыдзаг систа. Мæнæу цæхæры хуызæн 
стæвд. Зæронд йæхи фæфистæг кодта, хъæмп бынтондæр 
ракалдта, йæ зонгуытыл æрбадти æмæ кæри змæнтын райдыдта. 
Хуртуангонды хуызæн æй куы ратæнæг кодта, уæд ма йæ фарсмæ 
дурыл иучысыл абадти æмæ, йæ фæллад куы ссыди, уæд 
хъæумæ тындзгæ цыдæй рацыди. Сæрдары йæ бынаты нæ баййæфта. 
Михал йæ кабинеты разынд. 
— Хъæлæмырзæ ныл бæхбадт скодта, схынджылæггаг стæм. 
Нæ мæнæуæй ма цы мæнгард муртæ баззади, уыдон сауфæздæг 
уадзынц, уæ сæртæ сау сыгъд бакæной! Æнцондæр давæн 
цæмæй уой, уый тыххæй сæ ныууагътат быдыры? 
Михал цавæрдæр журналмæ касти. Тотырадз та цæуыл 
дзырдта, уый дзæбæх дæр нæ бамбæрста, афтæмæй та загъта: 
— Уыдæттæ ма ныууадз, фæлæ ацы аз дæ политикон 
зонындзииæдтæ куыд фылдæр кæндзынæ? Æз дæ ныффыстон, «Партийы 
историйы Цыбыр курс» чи ахуыр кæндзæн, уыцы къордимæ. 
30 

— Дæ цæрæнбон бирæ, æгайтма рохуаты нæ баззадтæн. Фæлæ 
ма мын мæхи та цæмæн фæрсыс? 
— Æгъдаумæ гæсгæ афтæ æмбæлы. 
— Уæдæ æз уыцы Цыбыр курс дæс хатты ахуыр кодтон... 
Æмæ йæ бамбæрстон, æрмæст мæнæ нæ колхозы хъуыддæгтæ 
нал æмбарын. Фæхудинаг стæм... 
— Рæдийыс, Тотырадз, рæдийыс! Цæмæй размæ цæуай, уый 
тыххæй истори хорз зонын хъæуы... Истори фæндаг амоны. 
— Уый цы фæндаг амоны, æмæ мах кæуылты цæуæм, уыдон, 
мæнмæ гæсгæ, æгæр фæсаджил сты. 
— Æз дзы иу саджил дæр нæ уынын, 
— Ды бирæ цыдæртæ нæ уыныс. 
— Зæгъ-ма, цы дæ зæрдæмæ нæ цæуы? — Михал йæ бынатæй 
фестади. — Æгæр хорз кусæм? Паддзахады хæс æппæты разæй 
ахицæн кодтам. 
— Суанг ма мыггаджы мæнæу дæр æрбасатар ластат. 
— Сатар нæ, фæлæ йæ паддзахадмæ радтам. Паддзахадмæ! 
Уæддæр ахуыры тыххæй куыд? Райком дзуапп агуры. 
— Æз фæдæн ахуыргонд... 
Михал йæ мыдхуыз цæстытæй бахудти æмæ афарста: 
— Уæдæ-ма зæгъ, народниччытæ чи уыдысты? 
— Мæнæ дæу æмæ Хъæлæмырзæйы хуызæттæ! 
— Уый та... Уый та куыд? 
— Уыдон дæр адæмы фыдбылыз уыдысты æмæ сымах дæр. 
Адæмы тухийæ амардтат. 
Михал йæ бынаты æрбадти, фæстæмæ та фестад, стъолы 
разæй рахызт, йæ галиу къух батылдта æмæ тагъд-тагъд сдзырдта: 
— Æрра сдæ? Саджилтæ зæгъыс, сатар зæгъыс, 
народниччытæ нæ хоныс?.. Уый та куыд у, уый? — йе уæхсчытæ 
фелхъывта Михал, йæ сæр батылдта æмæ, стъолыл цы журналтæ 
уыди, уыдон рудзынгмæ зыстхуызæй баппæрста. 
— Дзæгъæл дзырды бæсты уыцы мæнæумæ искæй арвитут, — 
сдзырдта ма Тотырадз, Михалмæ нал фæкаст, афтæмæй 
раивгъуыдта. 
* * * 
Хæхты ’рдыгæй уазал уддзæф хаста. Адæм сæ изæры 
зылдтытæ кодтой æмæ уынджы змæлæг арæх нæ уыд. Уаты 
Тотырадзы чызг Азау фæндырæй цагъта. Фыд æм æрыхъуыста. Йæ 
зæрдæ дзы буц у. Æнæзивæг у, хæрзарæхст, ахуыр дæр дзæбæх 
кæны. Иннæ аз астæуккаг скъола каст фæуыдзæни... 
— Гъе, мæ зынаргъ мадырвадæлтæ, æгас ма стут?— 
Æрбайхъуысти Микъайы хъæлæс. — Уый уæм хъаст куы ис. Чындз ма 
æрхæссут? Ех-х, тæхуды, Ладемыры чындзæхсæвы дæхи 
дзæ31 

бæх фæрасыг кæн! Хъæбулы зæрдæ йæм дарын, сомы кæнын, 
ард хæрын. Дæ изæртæ хорз, ме стыр мады ’фсымæр! 
— Æгас цу, Микъа, — барæй «къ» хъæрдæрæй дзургæйæ, 
салам радта Тотырадз. Йæхинымæры ахъуыды кодта: «Ай та ма 
цы хуыцау æрбахаста?» 
Микъа, æдзухау, уыди бæрæчетхуыз. Йæ дыууæ къухæй 
Тотырадзы къух нылхъывта æмæ йæ бирæ фæтылдта. 
— Офф, офф! Хетæджы ардыстæн, мæхи та фыдæбонæй 
амардтон, — зæгъгæ, Тотырадзы фарсмæ, фæллад адæймагау, 
йæхи æруагъта. — Куыд æнкъардæй бадыс? Æз дæу тыххæй мæ 
уд дæр ратдзынæн, сомы кæнын, ард хæрын. Дæуы йеддæмæ 
мын ничи ис. Уæвгæ мæхæдæг дæр мæстæй скъуыйын. А 
дунейыл рæстдзинад нæй æмæ нæ уыдзæни. Дæу нæ уырны, фæлæ 
йæ æз раджы базыдтон... 
— Цы та ’рцыди? 
— Бафхæрдтой мæ. Рæстзæрдæ адæймагæн цæрын фæзын и. 
Газеты та мæ рауагътой... Æмæ чи? Уæлæ саухъус Барис. 
Быдыры, дам, йæ нартхоры хай хæмпæлы бын фæци. Аст мæймæ, дам, 
аст фæллойбоны дæр нæма бакуыста. Ха-ха-ха! — æваст хъæрæй 
ныххудтис Микъа. — Аст боны! Ноджы, дам, Хетæджы бон 
фæфос кодта. Уастæн, Хетæджы ард йæ фæдыл æфтыд фæуæд! 
Дæхæдæг мæ зоныс. Цæрæнбонты давæггагæй мæхи зынгау 
хъахъхъæнын... Ахæм колхозонтæ, дам, нæ цардæн цæлхдур сты. Уый 
æз дæн цæлхдур! — Микъайы цæсгом фæтар, уæлтъыфалтæ сæхи 
æруагътой донхуыз хуыссæгхъуаг цæстытыл. — Æмæ дзы æниу 
æрмæст мæ кой ис? Хъæлæмырзæйæ райдай æмæ... Суанг ма 
дзы Дзандары ус Масинкайы кой дæр скодта. Уæд, дам, кæддæр 
уарзæттæ куы уыдысты... Хæлиудзыхæй йæ фæуагъта, æмæ 
уымæй йæ маст исæд, фæлæ йын æз та цы кодтон, æз?! 
Тотырадз зыдта, Барис сæ колхозы уавæры тыххæй 
фыссинаг кæй уыди, фæлæ газет нæма федта. Микъамæ йæхæдæг дæр 
куы нæ фæлæууа, уымæй тарсти æмæ ницы дзырдта. 
— Раст фыссынц, Тотырадз? Зæгъ-ма, раст лæг дæ куы 
хонынц. Уæвгæ ма кæм ис раст лæг... Æниу сыл цы тыхсын, 
наплевать! — йæ цухъхъайы тæрттæ фæйнæрдæм акæнгæйæ, йæ 
сызгъæринхуыз бухайраг худ булкъдаст сæры тенкайырдæм 
фесхуыста. Тотырадзмæ хæстæгдæр бабадти, æмæ йыл йæ 
арахъхъы тæф æрбакалд. Кæд мæ ныууадзид, зæгъгæ, Тотырадз йæ 
сæр иуварсырдæм азылдта. 
— Уæдæ, зæгъыс, рæстытæ фыссы дæ саухъус æрдхорд? — 
ноджыдæр та бафарста Микъа æмæ йæ рахиз къух Тотырадзы 
уæрагыл æруагъта. 
— Цы дын зонын, цы, Микъа? — йæ мидбынаты 
базмæлгæйæ, сдзырдта Тотырадз... — Стæй лæджыхуызæн лæгæн 
саухъустæ æмæ урсхъустæ дзурын дæр сæрмæ хæссинаг нæу... Æз 
32 

дзы уæлдай саудæрæй никæй федтон... Цыбырдзырдæй, æз 
ницыма бакастæн... 
— Æмæ дæ ацы хатт куыд аирвæзт газет? Цы хуыйны?.. 
Агитатыр куы дæ, агитатыр. Уæд дын... — цыдæр зæгъинаг ма уыди, 
фæлæ йæ ныхас фæурæдта æмæ тагъд-тагъд йæ цухъхъайы 
æгънæджытæ йæ ронбасты онг суагъта. Йæ роны йæ къух атъыста æмæ 
аджих, стæй Тотырадзы уæраг æркъуырдта æмæ йæ къæхтæм 
æркаст. Йæ сау æрттиваг цырыхъхъыты æнæ къалостæй никуы 
скæны. Ныр дæр йæ уæлæ сты. Галиу къалос фелвæста, газет дзы 
систа æмæ йæ Тотырадзы фындзы бынмæ бахаста: — Мæнæ, гъа, 
уе ’нæхайыры газет. Мæ цырыхъхъы зæвæты бын æй 
нывæрдтон. Хуыздæр раны аккаг нæу, сомы кæнын, ард хæрын! Бакæс 
æй, дæ хорзæхæй. Тугтæ мыл цæмæн мысы? Сæхицæн хуыцау 
нæй, фæлæ мæ хуыцауы кой та цæмæн кæнынц? Тæгиатаг 
Микъала мысайнæгтæй йæ хæдзарæн фæфос кæндзæни, уый 
Ирыстоны дзыхъхъы кæй бауырндзæн?.. Ацы згъæры ардыстæн, дæ 
сæр куынæ хъуыды кæнин, уæд ацы болат искæй артæнты 
æрыздухин, — Микъа æвзистарæзт хъамайы сæр æрхоста. — Фæлæ æз 
ирон лæг дæн, мæ тугдадзинты тæгиатаг туг хъазы, мæ сæры 
магъзы нæ фыдæлты фарн бады. Тымбылхъæдыдзуарыстæн, мæ 
ирон цæсгом мын чи чъизи кæна, уымæн нæ ныххатыр 
кæндзынæн... 
Царды вазыгджын фæзилæнтæ хорз æмбары Микъа. Галтæ 
æргæвст кæм вæййы, арахъхъ æмæ бæгæны стыр донау кæм 
фезгъорынц, уыцы куывдæй дæр алкæмæ æмхуызон хай не ’рхауы. 
Æмæ уыдон, Микъа куыд фæдзуры, афтæмæй иууылдæр 
хуыцауы уынаффæтæ сты. 
Æртиссæдз азмæ æввахс цæуы Микъайыл, фæлæ нырма 
лæппухуыз у, низ цы у, уый нæ зоны, йæ хъæлæс — зыланггæнаг. 
Искуы-иухатт куыстмæ дæр ауайы. Колхоз фос æлхæна, исты 
базайраг сæм уа, — Хъæлæмырзæ æдзухдæр Микъайы бацагуры. 
Уæдæ æнæуи дæр, Хуыцауæн табу. Чындзæхсæв, хуын, 
сиахсыцыд, номæвæрæн, кæхц, куадзæн, джеоргуыба, 
Тымбылхъæдыдзуары бон — кæм хистæрæн фæбады, кæм æфсин вæййы. 
Æнæмæлгæ дуне дæр нæй... Хист, дыууиссæдзæм бон, зæрдæвæрæн, 
зазхæссæн... Микъа — кусартгæнæг, Микъа — къæбицы хицау... 
Иуæй-иутæм афтæ кæсын райдыдта, цыма æнæ Микъа 
Тулдзбыны иу фынгæвæрд дæр не сфидаудзæни. 
Тотырадзы фыд æмæ Микъайы мад дыууæ æфсымæры цот 
сты. Цалынмæ Микъайы мад æгас уыд, уæдмæ-иу сæм Тотырадз 
арæх бауад, æмæ-иу ын зæронд ус афтæ дзураг уыди: 
— Дæ рын бахæрон, мæ къона, ды æмбаргæ дæ, бæргæ. 
Махæн та Микъа хъæзтытыл æмæ куывдтыл зилыны йеддæмæ 
ницæмæ арæхсы. Йæ астæуы уæлдай хъултæ ис, уæлдай... 
— Зæгъ-ма, дæ хорзæхæй. Гъеныр дæ цард цы у?.. Адæмы 
3 Æгъуызарты Æхсарбег 
33 

æхсæнмæ арæхдæр цæуын хъæуы. Адæмы фарн бирæ у, адæмæй 
адæймагыл стыр хæс, стыр уаргъ æвæрд ис. 
— Уымæй раст зæгъыс. 
— Гъеныр æз цæмæн фæцыдтæн Æрыдонмæ? Знон мæм 
уæлæсыхæй Дзандар сæумæцъæхæй æрхæццæ, мемæ, дам, рацу, нæ 
каистæ, дам, нæ хонынц. Дзандар мæлæты лæг куынæ у, фæлæ 
хуынды хъуыддаджы та цы уæлдай у ?.. Мæхи та удхарæй 
амардтон. Гъе, æрмæст ацы æнæхайыры газет. Наплевать!.. Афтæ 
адæмæй худинаг у. Уæвгæ адæм та цы æмбарынц... — Микъа 
фæхъус. Тотырадз æнхъæлдта, уæдæ ныр банцади, зæгъгæ, фæлæ 
та уый, сусæгвæндгæнæгау йæ алывæрстæм кæстытæ кæнгæйæ, 
райдыдта. — Хæстæг, хион нал зоныс, Тотырадз, æз дæ 
цардхæрæфырт, Хъæлæмырзæ — дæ хæрæфырт. О, о, дæ хæрæфырт! 
Иæ фыдымады фыдымад Гæбуты чызг уыди. Ды та дзы дæ ныхтæ 
ныссагътай. Дæу саухъус Барис æмæ саубæрзæй къуыдайраг 
Темырболаты йеддæмæ ничи хъæуы... Æндæр дæ мæ хæдзармæ 
дæр фæхонин, мæ хуыздæр æрдхæрдтимæ... Фæлæ ды... 
— Æрдхорддзинад фынгимæ чи бæтты, уыдон адæймагмæ 
куыдзы цæстæй кæсынц! Уый дæр гуыбынæй æлхæнгæ у, — йæ 
дæндæгты къæс-къæс ссыди, афтæмæй Микъайы ныхас аскъуыдта 
Тотырадз æмæ æддæдæр абадти. 
— Дæхи мæ цы ласыс? Гæбæр мыл нæй! Нозтджын нæ дæн, 
æххормаг дæр нæ дæн. Гъе, æрмæст мæ не ’мбарынц. Мæнæ мыл 
ды дæр цъыфкалæн кæныс. Мæнæн мæ бон нæу дæуау 
хæрæджы куыст кæнын. Фарон мæ фæллойбонтæн æрмæстдæр 
нартхоры пут райстон. 
— Цæвиттон, колхозы чи кусы, уыдон хæрджытæ сты? — 
Тотырадз сонтæй фæзылди Микъамæ, 
— Тобæ, тобæ, дæуæй нæ зæгъын, — йæ къухтæ сцагъта 
Микъа. — Ды большевик дæ, партейнæй. Уе ’мбырды дæр мæ 
фыдгой уымæн фæкодтай. Æниу ацы газет кæй дзыхæй фыст 
æрцыди? Æнхъæлдтай, нæ дæ базондзынæн. Науæд, Барисы быдырмæ 
чи фæласта, уый нæ зонын? Нæ хуымы хай та йын чи равдыста? 
— Уымæй де ’рдхорд Хъæлæмырзæйы бафæрс... 
— Уый дæр иннæты хуызæн сæрхъæн у... Иу дæр сæ мауал 
уæд, — йæ расыг цæстытæй тызмæгхуызæй кæсгæйæ, дзырдта 
Микъа. Иудзæвгар та айхъус, стæй æваст Тотырадзы ’рдæм 
фæзылди. — Хъæлæмырзæйы кой та цæмæн кæныс? Уымæй цы 
зæгъинаг дæ? Къахгæ мæ кæныс?.. Хъæлæмырзæйы фæдыл 
зилыс? Ныффыссинаг ныл дæ?.. Уыцы хæрæг амарди... Ха-ха-ха! 
Дæ фыдæх мæ уæд!.. Хицæуттæ — ме ’рдхæрдтæ... 
— Хъус-ма, Микъа, рагæй дæр æввонгхор æмæ мæнгард уыдтæ, 
æдзæсгом! Раст дыл ныффыстой! — Тотырадз сыстад æмæ йæ 
фæдыл кулдуар рариуыгъта. Микъа цырдгомау фестад, йæ 
къухтæ йæ сины сæртыл авæрдта æмæ ныккæл-кæл кодта: 
34 

— Нæ кæсыс, ацы партейнæймæ. Ха-ха-ха! Агитатыр? 
Ха-хаха! Колхоз-малхоз, нартхоры пут. Агитатыр... Ха-ха-ха!!! 
Æрæджиау дæр ма, дыууæизæрастæу, уынджы азæлди 
Микъайы хъæлæс. 
9 
Тулдзбыны райкомы секретарь Азæмæт сæумæцъæхæй нырмæ 
иу ран не ’рбадт. Районы зæххыты хайады хистæр агрономимæ 
æрзылдысты тракторон бригæдтыл. Сихорыл та горæтæй 
фæзынди цæттæгæнынады Министрады бæрнджын, æмæ уыимæ 
ацыдысты районы нартхоры хуымтыл зилынмæ. Цалдæр раны 
сæ машинæтæ баурæдтой. Уазæджы нымадмæ гæсгæ алы гектар 
дæр хъуамæ ратта ссæдз, фондз æмæ ссæдз центнеры бæрц. 
Азæмæтмæ уый æгæр бирæ касти. Æрмæст йæ хъуыды зæгъын нæ 
бауæндыд. 
Район йæхимæ хæс райста алы гектары дæр фондз æмæ ссæдз 
центнеры æрзайын кæнын. Азæмæт зыдта, фылдæр-фылдæр куы 
бафснайой, уæд уый æмбистæ. Фæлæ афтæ дзурæн нæ уыди... 
Æртæ боны размæ дæр ма обкомы секретарæн афтæ загъта, нæ 
дзырд хъуамæ сæххæст кæнæм, зæгъгæ. Ноджы йын фенын 
кодтой сæ хуыздæр хуымтæ. «Уымæн цы у, — хъуыды кодта 
Азæмæт, — цы æрзайа, уый та ассивдзæн, рапорт ратдзæн æмæ та 
æнхъæлмæ кæсдзæни иннæ хорæрцыдмæ». 
Æппынæрæджиау æрлæууыдысты Тотырадзы хуымты раз. Сæ 
цурмæ рацыди звеновод. 
— Ацы колхоз алы гæктарæй дæр райсдзæн æппынкъаддæр 
дыууиссæдзгай центнертæ. Ахæм колхозтæ фылдæр куы уаид... 
Уæд пълантæ æххæст кæнын цы хъæуы, — хъæлдзæг хуызæй 
дзырдта уазæг. 
Тотырадз йæ нымæтхуд йæ сæрæй систа, йæ дыууæ къухæй 
йæ аууæрста, стæй йæ фæстæмæ лæгъз кæнын райдыдта. 
— Нæхи ахæм æнæрхъуыды ныхæстæй нæ сафæм, нæ! — нал 
фæлæууыд Тотырадз. — Нæ колхоз фæстаг æртæ азы дæр 
уыйбæрц нæ райста. Фарон дæр ныл фондз æмæ ссæдзгай 
центнертæ ныффыстой, тонгæ та æркодтам æртындæсгæйттæ. Æмæ 
æнæхъæн республикæйы къусбар зылдыстæм. 
— Партийы уæнг дæ, æрыхъуыстон. Афтæмæй дæм байхъус, 
уæд колхозонтæ сыдæй мæлынц, — сдзырдта схуыстхуызæй 
уазæг. 
— Сæ къæхтæ нæма адаргъ кодтой. Стæй ма хæдзары хорæй 
фæстæмæ дæр исты хъæуы... Æрмæст кæрдзынæй цард нæй. 
Махæн та нæ гуыбын дæр æмæ не рагъ дæр уымæ æнхъæлмæ кæсы. 
— Кæй цы хъæуы, уый ссардзæни. Ауæй кæндзæн хуы, 
гогыз, карк... Чысыл уæм ис?! 
35 

— Æвзæр нæ зонут зæхкусæджы цард! — мæсты худт 
фæбæрæг Тотырадзы былтыл. 
— Дзæгъæл дзырд ницы пайда у, — бустæхуызæй алыг кодта 
ныхас Азæмæт æмæ машинæйы сбадт. Йæ фæдыл бахызти уазæг 
дæр... 
* * * 
...Азæмæтты кæртмæ батылди бидаркæ, æмæ дзы æрхызти 
Хъæлæмырзæ. 
— Цæй раджы схуыссыдыстут? — дзургæ схызтис тыргъмæ 
æрбацæуæг. Хæдзары æфсин Ханиффæ, бæрзондгомау, 
хæрзхуыз адæймаг, узгæ-узгæ рауади. — Дæ изæр хорз, мæ мады 
хойы гæппæл! Æнæхъæн къуыри дæ нал федтон. Куыдтæ мын 
цæрут? Гыццылтæ куыд сты? Хицау æрбацыди? 
— Иу хатт афоныл куы фæрæдийа, уæд цас диссаг у. 
— Æгæр фæразы, æгæр, мæ мад-мæ фыдыстæн, — стæй æваст 
йæ хъæлæс фæныллæгдæр кодта. — Дæ хорзæхæй, чысыл 
фæлæуу. — Æмæ тыхулæфт кæнгæйæ бидаркæйæ æрбадавта 
голлагуат асыкк. — Мæ мады хойæн иукъорд кæрдойы æмæ 
физонæггаг сластон. 
— Бузныг, бузныг. Уыйбæрц хæрдзтæ алы хатт... Галя! 
Æддæмæ-ма ракæс. 
Галя, ацæргæ сылгоймаг, дуарæй ракасти. Уый уыди Тутраты 
хæдзары кусæг. Ханиффæ йæ горæтæй ææркодта. Уымæн йæ 
лæг хæстæй нал сыздæхти, йæ иунæг чызг дард кæдæмдæр моймæ 
афардæг, кæм цардаид, ахæм къуым дæр ын хуызæнæн нæ уыди, 
æмæ тухитæ кодта. Азæмæты нæ фæндыд — аив æм нæ касти 
искæй æххуырсты хуызæн кусæг скæнын. Уæлдайдæр Ханиффæ 
йæхæдæг ницы хъуыддагыл хæст уыди. Кæддæр медицинон хойæ 
бæргæ куыста. Фæлæ райкомы секретары ус куы сси, уæд йæ 
сæрмæ нал хаста ахæм куыст кæнын. Ноджы хæрзхуыз кæнынмæ 
фæци, æмæ сæм Галя куы ис, уæдæй фæстæмæ æрцарди 
Ханиффæ. 
— Галя, марадз, мæнæ уыцы асыкк дзæбæх афснай, 
физонæггаг уазалгæнæны бавæр, дыргътæ — къæбицы... 
— Дæ хорзæхæй, хицауæн мацы... — Азæмæты уаты ’рдæм 
йæ цæстæнгасæй ацамыдта Хъæлæмырзæ. 
— Хорз, хорз. Дæ уд та дæ къæхты бынмæ куы ныххæццæ, — 
загъта Ханиффæ мынæг хъæлæсæй æмæ бахудти. 
— Мæ уд нæ, фæлæ мæ иухатт куы бафхæрдта, уæдæй нырмæ 
кæд мæ зæрдæ нæ фæсахъат и. 
Цæвиттон, Ханиффæйы мад æмæ Хъæлæмырзæйы мадымад 
иу мыггагæй уыдысты. Кæрæдзийы кæцæй зыдтаиккой, фæлæ 
Хъæлæмырзæ хæстæгыл æнувыд разындис. Азæмæт æмæ 
Ха36 

ниффæ дæр сæ хæстæджыты сæхицæй не ссыдтой. Уыйадыл 
уыд, æви æндæр истæй тыххæй, чи йæ зоны, фæлæ иу зымæгон 
æхсæв Хъæлæмырзæ йæ хæдзары тохъхъыл аргæвста. Йæхæдæг 
дæр дзы нæма сахуыста, афтæ йын йе ’мбис райкомы секретары 
хæдзары бамидæг кодта. Галяйæ дарддæр хæдзары ничи 
разынди. Хуын бафснайдта æмæ фæстæмæ аздæхти. Дыккаг бон 
сæумæраджы райкомы машинæ Хъæлæмырзæйы хæдзары 
æрбалæууыд, æмæ йын шофыр йæ лæвæрттæ йæ къуымы авæрдта. 
Колхозы сæрдары нæ бауырныдта, Азæмæт æй зæрдæйæ 
бафхæрдта, уый. «Адæймаг нæу, цæрын æй нæ хъæуы?» Æрмæст уæдæй 
нырмæ æргомæй никуыуал ницы æрбаласта. Сусæгæй кæй хаста, 
уыдон та йæм, дæ сызгъæрин доны куы калай, уыйау кастысты. 
Уæддæр йæ зæрдæ дардта, йæ дзæбæхдзинæдтæ-иу ын Ханиффæ 
йæ мойæн кæй бакой кæндзæни, ууыл. 
Хъæлæмырзæ æфсинимæ мидæмæ бахызти. 
— Де ’хсæвтæ хорз! — Хуысс, хуысс, дæ мад-дæ фыды 
хатырæй, — дзырдта Хъæлæмырзæ, кæд Азæмæт стынвæнд нæ кодта, 
уæддæр. — Мæ зæрдæ дæм æхсайы... Цыдæрхуызон дæ, ма нын 
фæрынчын у, — сæрдар диваны цурмæ бандон байста æмæ йыл 
йæхи æруагъта. 
— Ницы мын у, — æнæбарыгомау дзуапп радта фысым. 
«Цæваг галы каст та кæны, цымæ йыл цы ’рцыди? — 
аивæйиу бакаст уазæг фысыммæ. — Æз та йæм хъæстмæ ссыдтæн. Йæ 
зæрдæ йын цæмæй балхæдæуа? Уæд та йын райæххæсткомы 
сæрдары кой ракæнин. Алыбег дзырдта, тынг, дам, рабустæ 
вæййынц». Колхозы сæрдар хъавгæ райдыдта: 
— Бахатыр кæн, Азæмæт, фæлæ Уырысбийы дзæбæх не 
’мбарын. Указани ды куы раттыс, уæд ма уый та цæмæн фæдзуры? 
Бауырнæд дæ, дæ цуры йæ æрдумæ дæр ничи æрдардзæн. 
Азæмæты хурсыгъд цæсгом ноджы тынгдæр ныттар, йæ 
мыдхуыз цæстытæ уыцы иу ранмæ кастысты æнæзмæлгæйæ. 
Азæмæт æмбæрста, Хъæлæмырзæ йæ ныхæстæ кæцырдæм здæхта, 
уый. Æндæр хатт ын æнæмæнг загътаид: «Дзæгъæл дзырд ма 
кæн». Ныр та... Уырысби районы хъуыддæгты йæхи æгæр кæй 
тъыссы, уый бæлвырд уыд. Цæвиттон, айфыццаг иумæ хуымтыл 
зылдысты. Иу ран тракторон колоннæмæ хæстæг 
фæхæрдгæнæны сæ машинæйы цалх суагъта. Бирæ лæууын нæ бахъæудзæн 
æмæ уал фистæгæй цом, зæгъгæ, Азæмæт сразы Уырысбийы 
фæндоныл. Рараст сты. Хæрды Азæмæт иу-дыууæ хатты 
æрлæууыд. Уырысби йæм хъазгæйæ сдзырдта: 
— Фæзæронд кæныс, æнхъæлдæн. 
— Афон мын нæу? 
— Уæвгæ адæймаг фыццаг секретарæй уыйбæрц куы бакуса, 
уæд цас диссаг у базæронд уæвынæн дæр... 
Асæрды та Азæмæт дзырд радта — цыфæнды мадзалæй дæр 
37 

мæнæуæй паддзахады хæс бафидыны тыххæй. Куы бахъæуа, уæд 
суанг мыггаджы мæнæу дæр радтæнт. Уырысби колхоз 
«Ирыстон»-ы уыди æмæ сын нæ бауагъта мыггаг аласын. Æмæ Азæмæт 
нæ зоны, мыггаг аласын хорз кæй нæу, уый? Фæлæ уæдæ 
рапорт та куыдæй хъуамæ радтаиккой? 
«Афтæмæй ницы сараздзыстæм... Кæнæ æз, кæнæ уый... йæ 
бæсты æндæр хъæуы. Фæлæ кæй!.. Чи ис ахæм?» Æмæ йæ 
зæрдыл æрлæууыди Маккæты Сослан. Æвæджиауы сабыр лæппу. 
Партийы обкомы инструктор. «Кæддæр æй фæскомцæдисы 
райкоммæ дæр кусынмæ мæхæдæг барвыстон. Ноджы лæппуйы мад — 
мæ хæстæг»... Æрæмысыд, æрæджы та горæты Ханиффæйы 
хæстæджытæм куыд фембæлдысты, уый. Фынджы уæлхъус ын 
иудадзыгдæр лæггад кодта. Дыккаг секретарь уал æй скæнæм, уый 
фæстæ та райæххæсткомы сæрдар, афтæ аивдæр уыдзæни. 
«Æнхъæлдæн, растдзæф фæдæн», — йæхицæй ныббузныг 
колхозы сæрдар, Азæмæты сагъæсхуыз цæсгоммæ кæсгæйæ. Æмæ та 
райдыдта: 
— Æниу ибон Барис цытæ фæфыста?.. Кæд искæмæ мæсты 
дæ, уæд æй æргом зæгъ, æндæр фæсномыгæй цы дзурыс? 
Æнæхъæн хъæу дæр ыл кæд худæгæй нæ мæлынц. Дзандары ус 
Масинкайæ дæр йæ мæстытæ исы... Кæддæр ын нæ 
бакуымдта... Уæдæ Микъайæ нæ зæгъы? Уый хахуыр ныхас у. Микъа 
давæггаг хъуаг у?! Йæхицæй сæрæндæр нæй... Адон дæр та 
Тотырадзы дзыхæй уыдысты. Æмæ нæ цынæ схуыдта!.. Æз ыл 
бахъаст кæнинаг дæн... Уыцы газет, дам, ма Мæскуымæ дæр 
ахæццæ вæййы. Уæд уый кады хос у не ’ппæтæн дæр? Гъа, æз 
цы фæдæн, уый фæдæн, фæлæ дæ сæр цæуылнæ ахъуыды 
кодтой Тотырадзтæ æмæ Баристæ? Уыцы зæронд ма дæумæ дæр 
бавнæлдта, кусын, дам, йæ бон нал у, ивинаг, дам, у. Уæд коммунист 
хъуамæ афтæ дзура?.. Иу удæй сæ мæнæн мæ бон нал у... 
Азæмæт уыдис сагъæсхуыз. Йæ ныхыл арф æнхъырдтæ 
æрбадтысты, йæ бæзджын сау аерфгуытæ дæлæмæ æруагъта æмæ 
сæ кæрæдзимæ æрбалхъывта. Йæ риуы дзыппæй писмо сласта 
æмæ йæ Хъæлæмырзæмæ ратта: 
— Гъа, мæнæ уыцы гæххæтт бакæс, æрмæст та-иу фæдис ма 
сараз. 
Хъæлæмырзæ йæ райста, раздæр ын йæ сæргондмæ æркаст, 
стæй та йæ кæронмæ. Гæбуты Тотырадзы ном бакæсгæйæ, 
гæххæтт йæ къухты базыр-зыр кодта. Кæд уаты тынг рухс уыди, 
уæддæр цырагъмæ хæстæгдæр бабадт æмæ кæсын райдыдта: 
«Обкомы секретарь æмбал... 
Фыссын дæм нæ колхозонты номæй. 
Кæддæр кæрæдзийы бæргæ зыдтам, сæмбæлдыстæм-иу, фæлæ 
ныр æндæр рæстæг у... Цæвиттон, мах, Тулдзбыны колхоз «Сырх 
Кавказ»-ы колхозонтæ, дæуæй курæм, цæмæй нын нæ куырдиатмæ 
38 

байхъусай. Тулдзбыны колхозонтæн сæ зæрдæ кусынмæ нал 
райы. Æмбал Ленин нын цы фæндаг бацамыдта, уымæй 
ахызтысты нæ иуæй-иу разамонджытæ. Кусæг адæм хъæуæй лидзынц. 
Чи хъæды куыстмæ, чи шахтæмæ, чи æндæр рæттæм. Æмæ 
уыдоныл дæр худæн нæй. Алчидæр йæ сæрæн цы хос зоны, уый кæны. 
Нæ колхоз раууатмæ æрцыди, иудзырдæй — хæлы. 
Паддзахадæй хæсджын цас стæм, пайда йын уыйбæрц нæ дæттæм. Алы аз 
дæр хор æлхæнгæ кæнæм, уымæн æмæ зæххытæ, куыд æмбæлы, 
афтæ пайдагонд нæ цæуынц. Инструкциты, дам, фыст ис, зæгъгæ, 
нын нæ хуыздæр зæххыты тауын кæнынц сойæ, сысджы, 
кæрдæджытæ, афтæмæй та уыдон махмæ ницы пайда сты. Ноджы 
нартхоры хуымтæ афæдзæй-афæдзмæ куынæгдæр кæнынц. 
Кæрдзынæй, дам, дзул хуыздæр у, зæгъгæ, нартхор æвæджиауы хорз 
кæм зайы, ахæм уымæл зæххыты дæр мæнæу æмæ сысджы 
байтауынц. Нартхорыл фылдæр фыдæбон кæй ис, уый фыдæй афтæ 
кæнынц. 
Нæ сæрдар Дудиаты Хъæлæмырзæ адæмы донмæ тæры æмæ 
сæ æнæ донæй здахы. Арахъхъ кæимæ къупп кæны, ахæм 
лымæнтæ йын бирæ ис. 
Нæ партион къорд йæ къахæй чиуы. Хъæлæмырзæйы зондæй 
йын йæ сæргъы лæгдыхæй сæвæрдтой Михалы. Æнæбон, 
æрмахуыр лæг. Йæ удылхæцæг Хъæлæмырзæ у... 
Кæд дын хъыг у, уæддæр дын æй зæгъын, нæ райкомы 
фыццаг секретарь Тутраты Азæмæт дæр раст æмæ зылыны нал 
æвзары. Æз мæхæдæг йемæ дзырдтон цалдæр хатты, фæлæ уый дæр 
адæммæ байхъусыны бæсты Хъæлæмырзæмæ байхъусдзæн. 
Æргом ма дын зæгъон иу хъуыддаг. Айфыццаг нæ рæзты 
аивгъуыдтай æмæ колхозонтæн хъыг уыди. Раст нæ бакодтай æмæ 
нæм тагъд фæзын. Куы нæм æрцæуай, уæд дын радзурдзыстæм 
нæ хабæрттæ сæрæй-бынмæ. Исты сæрфат саразын хъæуы, нæ 
колхоз йæ дыууæ къахæй дæр чиуын райдыдта. 
Гæбуты Тотырадз, больщевик 1920 азæй, Тулдзбыныхъæу, 
1953 аз, август». 
— Кляузник! — сонтæй схауди Хъæлæмырзæйы дзыхæй. — 
Адæмы знаг, народниччытæ нæ схуыдта Михалимæ... Дæу дæр... 
Рагæй дæр хицауады ныхмæ дзуры. Æрæджы та, паддзахадмæ 
хор чи ласта, уыцы шофыры фæнадта. Иннæтæй раздæр 
паддзахадмæ мæнæу цас æмбæлы, уыйбæрц кæй радтам, уый йын йæ 
тъæнгтæ ацагъта. Слонаты Микъа йæ цардхæстæг у, уый дæр ма 
дзы йæ сæрæн нал у. Ноджы йын ахæм Барис фæцис... Нæ мæ 
уырны, Тотырадз æрмæст йæхи зондæй ныффыстаид, уый дæр. 
Уыцы дыууæ иумæ архайынц. 
Азæмæт æмбæрста, писмойæн дзуапп зын раттæн кæй 
уыдзæни, уый. Ахæм маст ын никуыма ничи скодта ныронг. 
39 

10 
Орджоникидзейы горæты Терчы былмæ хæстæг 
дыууæуæладзыгон агъуыстæй рахызт бæрзондгомау чызг, йæ къухы чысыл 
китайаг сумкæ. Дзæбæх ыл фидауы кæрдæгхуыз, дидинæгджын 
зæлдаг къаба. Йæ рæсугъд цæсгом у фæлурс. Лыстæг сау 
æрфгуыты бынмæ стыр æрвхуыз цæстыты ноджы аивдæр кæнынц даргъ 
цæстыхаутæ. Мыдхуыз цыбыркъуырд дзыккутæм, æвæццæгæн, 
фæхæццæ дæсны хилдасæджы къух. Уынджы цасдæр алæууыд, 
цыма йæ зæрдæ цæмæдæр æхсайдта, уыйау, стæй араст. 
Горæты сæйраг уынджы уæллаг кæрон хъуамæ сæмбæла йæ 
хæлар Маккæты Сосланимæ. Йæхи йын æрцæуын кодтаид сæхи 
цурмæ, фæлæ чызг ацы изæр уæлдай зæрдæрухсдæр у. Ныронг 
горæты амбулаторийы куыста. Ныр æй сæйраг рынчындонмæ 
раивтой. Уый йын йæ зонгæ лæппу-лæг, наукæты кандидат 
Виктор сарæзта йæ хæстæг Министры æххуысæй. Ныр æм студенттæ 
практикæйы цæудзысты. Уый дæр суыдзæни наукæты кандидат. 
Афтæ фæнды йæ мады, афтæ йын амоны Виктор. Йæ зæрдæйы 
дзæбæхæн дыууæизæрастæу иунæгæй хъуамæ горæты уынгты 
ацæуа. Байрæджы йын, дзæвгар ма йæ суайын хъæуы, уæддæр 
трамвайы нæ бады. Уадз æмæ йæ адæм феной. Цæуы, йæ сæр 
бæрзæндты хæсгæйæ. Йæ зонгæтыл куы фембæлы, уæд сын, 
мидбылты бахудгæйæ, йæ сæрæй акувы. 
Йæ зонгæтæ, уæлдайдæр та амондагур лæппутæ, йæ фæдыл 
акæсынц. Фæлæ уый сæ цурты ленкгæнæгау аивгъуыйы. 
Ныртæккæ йæ уыдонмæ не ’вдæлы. Абон æм тилифонæй æрдзырдта 
йæ хæстæгдæр зонгæ Сослан: 
— Æхсызгон ныхасаг мæм ис. Изæры куы фембæликкам, уый 
мæ фæнды. 
— Æнхъæлмæ-иу мæм кæс сæйраг уынджы кæрон, — дзуапп 
ын радта чызг. 
Афæдзы бæрц зонынц кæрæдзийы. Сослан зондджын 
адæймаг фæкастис Зинæмæ. Æрмæст конд æмæ уындæй ницы диссаг 
у. Саухил, сауцæст, фæлæ æгæр ныллæджытæарæзт. Фыццаг 
хатт æй куы федта, уæд йæ зæрдæмæ нæ фæцыди. Уыцы 
фембæлд куы æрæмысы, уæд фефсæрмы вæййы. 
— Хæрзконд лæппу зонгæтæ дæр мын уыд, — фæзæгъы чызг, 
йæ хæстæджытæй йæ исчи куы бафæрсы, ахæм цæмæн 
равзæрстаи, зæгъгæ, уæд. -Йæ ас цы нæу, йæ зонд уыйбæрц у. 
Фæлæ уæддæр чызг тыхсы: Сослан мады зæрдæмæ нæ цæуы. 
— Цæмæн нæ хъæуы, цурчы састы хуызæн. Йæ къах дæр 
цыма тæссармæ хæссы... 
— Хæсты фæцæф... 
— Кæмфæнды дæр уæд... Алы бон ахæммæ кæсын цас 
æхсызгондзинад у? 
40 

— Фиумæ ’вналæн дзы аразут?.. Мæнмæ гæсгæ, зондæй 
къæбут У> — фæзæгъы чызджы фыд æмæ йæхицæй раппæлы: — Æз 
психолог дæн, адæймаг цавæр у, уый иунæг бакастæй дæр базонын. 
— Амонд æрмæст сæры зондæй аразгæ нæу, — дзырдта ус. — 
Цы фæуыдзæн, дæ хорзæхæй, райсом æй обкомæй куы расурой, 
уæд? Цы фæци каст? Мæскуыйы партион скъола. Æмæ уый 
партион куысты йеддæмæ кæм хъæуы? Викторæй цы зæгъыс, 
уый зæгъ. Наукæты кандидат! Йæ диссертаци, дам, чиныгæй 
уадзы æмæ йын уый куы бантыса, уæд историйы баззайдзæн йæ ном. 
Йæ бакаст дæр адæймаджы аргъ у — бæрзонд, хæрзуынд. 
Маккæйы-фырты хуызæттæй дзы фондз рауайдзæн. 
Уыцы ныхæстæм чызг йæхи нал баурæдта æмæ 
тæргайхуызæй сдзырдта: 
— Мæ зонгæты мын адылийæ барын куы райдыдтай. 
Сосланы ныр иу аз зонын, Викторы та мæйы бæрц. Стæй нæм 
къахихсыд куынæ баци, мæ мæтæй мæлы дæ Виктор, — маст æмæ 
æфсæрмæй ныссырх и чызг æмæ дуары æдде фæци. 
Бирæ фæсагъæс кодта Зинæ йæ мады ныхæстыл, фæлæ 
уæддæр Сосланыл йæ зæрдæ не сивта. Зондджын у. Кадджын ран 
кусы, стыр фидæн ын ис. 
Сослан лæууыд нысангонд бынаты. Чызджы ауынгæйæ, 
æфсæрмыхуызæй йæ мидбылты бахудт æмæ йæ размæ фæраст. 
— Æнæхъæн сахаты ’рдæг... — дзырдта Сослан Зинæйы къух 
исгæйæ. 
— Лæппумæ хъуамæ ахæм лыстæг хъуыддæгтæ нымады дæр 
ма уой, — дзуапп ын радта чызг æмæ æфсæрмæй йæ чысыл 
сумкæйы бос раздух-баздух кæнынмæ фæци. Йæ уадултыл куы туг 
ахъазы, куы афæлурс вæййынц. 
Чызгыл йæ циндзинад фæуæлахиз æмæ Сосланæн 
æхсызгонæй радзырдта, фыццаг бон рынчындоны куыд куыста, уый. 
— Профессоримæ рынчынтыл зылдыстæм. Мæн йеддæмæ 
никæй акодта йæ ассистенттæй... Ахæм дзæбæх лæг у... 
Тæхуды, уый бæрц зон!.. 
— Ды дæр суыдзынæ ахуыргонд, ныффысдзынæ 
диссертаци... Фыццаг — кандидат, уый фæстæ — наукæты доктор, — 
цæмæндæр хъавæгау дзырдта Сослан. 
— О, хæдæгай, мæ рынчынтæй иу чызг ахæм рæсугъд у, ахæм 
æмæ йæ адæймаг дойныйæн ануаздзæн. Рæсугъд чызджытæй, 
æнхъæлдæн, афтæ фæзæгъынц? 
— Æмæ уæд дæу афонмæ куыд ничи ахуыпп кодта? — бахудт 
Сослан. 
— Æз уыдонæй нæ дæн, — загъта чызг, фæлæ бæрæг уыд, 
лæппуйы ныхас ын æхсызгон кæй уыди, уый; фæсырх, сумкæйы 
бос та здухын райдыдта. Лæппу йæ мидбылты худт, йæ 
сумкæмæ йын бавнæлдта: 
41 

— Здухын уарзыс, уый зонын... Сумкæ аскъуындзæн, — æмæ 
йын æй йæ къухтæй райста. 
Терчы былмæ бахæццæ сты. Æрталынггæрæттæ. Хидыл 
æрлæууыдысты. Сатæг уддзæф адæймаджы уæнгтæ рог кæны. 
— Цы хорз изæр у! Горæт æрсабыр, — сусæгæй дзурæгау 
райдыдта Зинæ. — Æрсабыр, фæлæ цæры, хъуыды кæны, йæ 
фæллад уадзы. Афтæ мæм кæсы, цыма Терк дон нæу, фæлæ нæ 
горæты зæрдæ у. Цас тых æм ис æмæ куыд дзæгъæлы сæфы! — 
Зинæйы цæстытæ ноджыдæр цыма стырдæр фесты, афтæ 
фæкаст лæппумæ. 
— Поэт куы дæ уый, æмæ дæ куынæ зыдтон, — бахудтис 
Сослан. 
— Цы худыс? Ныртæккæ мæм афтæ кæсы, цыма Терчы тæккæ 
арф гуылфæнты дæр аленк кæнин... 
— Ахæм хъæбатыр дæ?.. Райсом дын уæ министрады куы 
зæгъиккой, районмæ кусынмæ цæуын хъæуы, зæгъгæ, уæд куыд 
бакæнис? 
— Зæгъин: нæ цæуын, — дзуапп радта чызг, 
— Уым дæ сæр тынг куы бахъæуид, уæд та? 
— Цæй-ма, цы мæ къахыс? Мæ сæр искуы куы бахъæуа, уæд 
нæ бамбæхсдзынæн. 
Чызджы зæрдæ цинæй дзаг уыди. Абон æм алцыдæр 
рæсугъддæр каст: йæ райгуырæн горæт, уынгты цæуджытæ, Терчы 
уынæр... Æрæмысыд, фарон Сосланимæ куыд базонгæ сты, уый. 
Уæд дæр изæрыгон мæнæ ацы уынгты цыдысты. Хидæй донмæ 
бирæ фæкастысты. 
Цасдæр рæстæг ницуал дзырдтой. Стæй Сослан хæлар 
цæстæй бакаст чызгмæ æмæ зæрдиагæй загъта: 
— Уæдæ æз цæуын... 
— Исчи дæм æнхъæлмæ кæсы? — ныхас нæ бамбæрста чызг. 
Лæппу хъæрæй ныххудт æмæ чызг ауыдта, йæ сау-сауид 
цæстытæ изæры цырæгъты рухсмæ куыд ферттывтой, уый. 
— О... Колхозонтæ мæм æнхъæлмæ кæсынц... — Сослан ма 
кæд æрыгон уыд, уæддæр царды гуыргъахъхъ фæндагыл 
дзæвгар ауад. Астæуккаг скъола. Карз хæстытæ. Уæззау цæфты 
фæдтæ баззадысты йæ зæнгыл... Партион куыст, Мæскуыйы 
Уæлдæр партион скъола. Афæдз кусы партийы обкомы 
инструкторæи... Йæ зæрды уыд ацы фæззæг Зинæимæ йæ цард баиу 
кæнын. Фæлæ та, æвæццæгæн, йæ фæндтæй ницы рауайдзæн. 
Тулдзбыны райкомы секретарь Тутраты Азæмæт æй йæхимæ хоны 
кусынмæ, райкомы дыккаг секретарæй. Фæсидтысты йæм 
обкомы разамонджытæ, æмæ сразы ис. Чызг æм лæмбынæг хъусы, 
фæлæ йæ дзæбæх не ’мбары. Цæмæн цæуы районмæ, фатер дæр 
ын нырма æрæджы куы радтой? Йæ зæрдыл æрбалæууыдысты, 
цы уынаффæтæ кодта йæхинымæры, уыдон. Сосланы иу 
бына42 

тæй иннæмæ ивта: фыццаг æм фæзынд «Газик», стæй «Победæ», 
уый раивта «Зим»-æй. Зинæ, Сосланы бинойнаг, медицинæйы 
зындгонд кусæг, фæцæуы горæты сæйраг уынгты рог машинæйы, 
йæ зонгæтæн йæ сæрæй акувы. Йæ фарсмæ бады Сослан. 
Цæуынц театрмæ... Йæ хъуыдытыл бахудт. 
— Кæй мæ нал уындзынæ, ууыл цин кæныс? — афарста 
Сослан. 
— О... Рагæй дæр уымæ бæллыдтæн, — тæргайхуызæй дзуапп 
радта чызг. 
Иучысыл рæстæг дыууæ уарзоны цыдысты æнæдзургæйæ. 
— Обкомы кусджытæ се ’ппæт дæр цæуынц? 
— Се ’ппæт, æвæццæгæн, нæ ацæудзысты. Фæлæ мæнæн 
æнæцæугæ нæй: дзырд загътон. 
— Æмæ ма загътаис. Дæу хуызæттæ районты чысыл ис? 
— Мæн хуызæттæ дзы чысыл нæй, фæлæ æз уым куы нæ 
уон, уæд иу къаддæр уыдзысты. 
Цавæрдæр æнæбæрæг гуырысходзинад февзæрд Зинæйы 
зæрдæйы. «Æвæццæгæн, æндæр искæй ссардта. Иухатт мын 
Владимир дæр афтæ загъта: «дæуимæ, дам, ничи фæцæрдзæн, æрмæст, 
дам, дæхи уарзыс». Владимир йæ фыццаг уарзон уыд. Фæхыл 
сты æмæ йын йæ хæлар чызджы ракуырдта... Сослан цæуы 
Зинæйы зæрдæмæ, уарзы йæ. Йæ алы дзырд дæр, сызгъæрин доны 
куыд ныгъуылы, афтæ зæрдæмæ арф ныххизы. 
Хæлынц, йæ зæрдæйы цы бирæ уынаффæтæ фæнывæзта, 
уыдон. Куы ничи йæ уынид, уæд, æвæццæгæн, скæуид. 
— Куынæ дæ фæндид, уæд... 
— Куынæ мæ фæндид, уæд разыйы ныхас нæ загътаин. 
Фæнды мæ. Æрмæст иу æфсойнаг ис, цæмæй ма ацæуон, уымæн. Иу 
адæймагæй аразгæ у. Уый мæ куы бамбарид, иумæ куы 
ацæуиккам, уæд мæнæй амондджындæр а дунейыл нæ уаид. Куыд дæм 
кæсы, бамбардзæн мæ? — дзуры лæппу, чызджы цонгыл 
хæцгæйæ. 
Чызг æнкъардта, лæппуйы зæрдæ тагъддæр цæвын кæй 
райдыдта, уый. 
— Æз ын цы зонын? Йæхи йын бафæрс. 
— Æз дæр ын йæхи фæрсын... 
Сослан комкоммæ ныккаст чызджы цæстытæм. Æдзух сæ-иу 
уыдта æнæхъæн дуне... Ныр сты цыдæр æдзардхуыз, 
уымæлбын. Сосланы та фæнды чызгæн йæ зæрдæйы уаг йæ цæстытæм 
гæсгæ базонын. Кæугæ ма кæнæд? Нæ, кæугæ нæ кæны — 
сагъæстыл фæци. 
Уарзон чызджы цæстытæ! Чи равдисдзæн уыдон хуызæн 
зæрдæйы уаг? Тæхуды æмæ нывгæнæг куы уаид Сослан! Сныв 
кæнид уыцы цæстытæ, æппæт дуне дæр сæ куы фæзыны, уæд куыд 
вæййынц, афтæмæй. Ныв æдзухдæр хæссид йемæ. 
43 

Сусæны мæй зымæгон тымыгъ куы сыста, уый хуызæн 
кæсынц Зинæмæ йæ уарзоны ныхæстæ. Чи фæцæудзæн ахæм 
куыстæй, ахæм цардæй хъæумæ? Нæ, ницы бæрæг дзуапп ратдзæн 
Зинæ Сосланæн. Цы зæгъдзысты йæ ныййарджытæ та? Æваст 
йæ цæстытыл ауад бæрзонд, хæрзконд Виктор... 
11 
Иу изæр Тотырадз йе звенойы уæнгтимæ хос кæрдынæй куы 
æрбаздæхти, уæд æм раттой гæххæтты гæппæл. Уым фыст уыди: 
райкомы секретарь Азæмæт дæм райсом дæс сахатмæ дзуры. 
Тотырадз дисы бацыди, цæмæн æй бахъуыдтæн, зæгъгæ. Фæлæ 
ницы æрхъуыды кодта. 
Сæумæрайсом йæ уæлæ сыгъдæг дарæс скодта æмæ райкоммæ 
араст и. Фæцæуы хъæуы уынгты, кæсы хæдзæрттæм, 
цæхæрадæттæм. Ацы хатт æм ноджы мæгуырдæрхуыз фæкасти 
Тулдзбын. Кæддæрты-иу афтæ бæргæ нæ уыди. Йæ цæст ахæссы 
кæртытыл. «Акса-ма, къуту дæр никæмæуал ис. Зæхкусæджы 
кæрты хордон ма уæд!..». Мæнæ иу хæдзары раз фæлдæхтæй 
лæууынц дыууæ кæрдобæласы. Зоны сæ. Кæддæр сыл сæрдыгон 
кæрдойы къалиутæ йæхæдæг баныхæста. Арф ныуулæфыди 
Тотырадз... 
Мæнæ æрбахæццæ загъдгæнаг Стырдонмæ. Фæцæуы даргъ 
хъæдын хидыл. Кæсы донмæ. Æрлæууыди. «Абухыс? Мæтæй 
мæлыс... Цы у дæуæн?» Æрæмысыди. Сæ хъæуы дохтыр нæ 
уыди. Иуахæмы сæ фыццаг чызг æрбарынчын. Бутианимæ йæ 
дохтырмæ раластой бричкæйы. Куыддæр доны астæумæ 
æрбахæццæ сты, афтæ чызг йæ уд систа... Иннæ хатт та, 
паддзахадмæ хор ласгæйæ, ам йæ бричкæ ныффæлдæхти. «Кæуылты 
сты лæджы фыдæбæттæ!» 
Дæс сахаты уыдаид, афтæ Тотырадз бахæццæ райкоммæ. 
Азæмæты кабинеты раз баййæфта цалдæр адæймаджы. Чысыл 
стъолы уæлхъус бадт йæ секретарь æмæ чиныджы касти. Тотырадз 
æм баздæхт: 
— Азæмæтмæ бацæуон? 
— Куы хъæуай, уæд дæм дзурдзæни, — уæлæмæ дæр не скаст, 
афтæмæй загъта чызг. 
— Æмæ кæд хъæуын, уæд та? — зылынджын адæймагау йæ 
мидбылты бахудти Тотырадз. 
— Куы дын загътон, нæ йæ ’вдæлы... Чидæртæ йæм ис. 
Тотырадз æнхъæлмæ кæсын райдыдта... Фæлæ Азæмæты 
кабинетæй æддæмæ ничи зынди. Йæ дзыппæй газет систа, 
æхсæнмæ’хсæнты дзы цалдæр раны бакаст, уæддæр æм дзурæг нæма уыди, 
æмæ та чызгмæ баздæхти. 
— Дæ хорзæхæй, базон-ма, нæ мæ ’вдæлы. 
44 

Чызг æвæндонхуызæй сыстади, мидæмæ бацыд, фæстæмæ 
раздæхти æмæ дзуапп радта: 
— Азæмæты нæ хъæуыс. Алыбег дæм дзырдта, ныртæккæ 
рацæудзæни. 
Тотырадзæн хъыг уыдысты чызджы ныхæстæ. Ау, уæд ма 
йæ уыйбæрц рæстæг та цæмæн фæбадын кодтой? Фæлæ æгъдау 
æгъдау у, æмæ ницы сдзырдта. Уæдмæ Азæмæты кабинетæй 
рахызти Алыбег, бæзджынгомау папкæ йæ дæлармы, афтæмæй. 
Йæ бакаст, алы хаттау, ныр дæр уыди хъуыддагхуыз, йæ сау 
сæрыхъуынтæ — пехцел, йæ уазал цæстытæ кастысты 
кæсæнцæстыты бынæй. Иунæг ныхас скодта Тотырадзмæ: 
— Цом, — æмæ, йе уæнтæ гуыбырæй хæсгæ, йæ кабинетмæ 
бацыд. Йæ фæдыл бахызт Тотырадз дæр. Алыбег раздæр 
йæхæдæг æрбадти йæ бынаты, стæй уæд æрбадын кодта Тотырадзы 
дæр; иуцасдæр æнæдзургæйæ фæкасти, йæ папкæйы цы 
гæххæттытæ уыди, уыдонмæ. Зæронд лæг уæдæй нырмæ дæр æнхъæлмæ 
кæсынæй бафæллади æмæ ныр йæхи нал баурæдта: 
— Истæмæн дæ бахъуыдтæн?... Ды мæм нырвыстай? Абон ма 
фæстæмæ быдырмæ цæуинаг дæн... 
Алыбег йæ сæр дæр не схъил кодта. Йæ гæххæттытæ ма 
иудзæвгар фезмæста, стæй сдзырдта: 
— Нæ мæ ’вдæлы, зæгъыс? Тагъд ма кæн, баййафдзынæ йæ. — 
Йе стъолы лагъзæй ма сыгъдæг гæххæтт систа æмæ йыл 
цыдæртæ фыссын райдыдта. Тотырадз бадти æмæ кабинеты 
къуымтæм ракæс-бакæс кодта, смæсты, фæлæ ницы дзырдта. 
Æрæджиау Алыбег фыст фæци, гæххæтт иуырдæм ассыдта, 
йæ кæсæнцæстытæ фелвæста, йæ фындзыкæлмæрзæнæй сæ 
асæрфта æмæ сæ фæстæмæ йæ цæстытыл бакодта. 
«Ам цыдæр ис, сæрæй, — фехсайдта Тотырадзы зæрдæ. — 
Æгæр сындæг архайы». 
Цыма ныхæстæ йæ хъуырæй тыххæй ласта, ахæм хуызы 
бафарста Алыбег: 
— Гъы, куыдтæ цæрыс? Уæ бинонтæ куыд сты? — æмæ 
зæронд лæгмæ бакасти. Исдуг фемдзаст сты, æмæ Алыбеджы 
цæстытæ æвгты мидæг куыддæр знæт æрттывд фæкодтой, стæй 
уайтæккæ дæр уæлтъыфæлтты бын амбæхстысты. 
«Цымæ цы хабар уа?» — йæхинымæры дисы бацыди 
Тотырадз. 
— Бузныг, уæхимæ цы хабæрттæ ис? Æнæниз кæд стут, уæд 
уымæй хуыздæр ницы ис. 
— Цæрæм, — иуцасдæр фæхъус Алыбег. — Адæм хорз сты. 
— Адæм, ай-гъай, хорз сты. 
— Иуæй-иутæ разынынц, адæймаг сын æнхъæл куыд нæ 
вæййы, афтæ, — ноджы тызмæгдæрæй сдзырдта Алыбег. 
— Вæййы афтæ дæр, вæййы... 
45 

— Мах дæ раст адæймагыл нымадтам. Дæуæй мын иу-цалдæр 
хатты хъаст кодтой, æмæ-иу сын алывыд акалдтон. Ды та 
разындтæ... Уый æнхъæл чи уыди? 
— Нæ дæ ’мбарын, — стъолы сæрты йæхи ивазæгау скодта 
Тотырадз. 
— Зæгъ-ма, дæ хорзæхæй, партийы уæнгты, бæрнон 
кусджыты адæмы знæгтæй цæмæн бавдыстай? Народниччытæ сæ куы 
сарæзтай. Æнæхъæн диссæгтæ ныл куы ныффыстай... 
Тотырадз куыддæр аджих: бамбæрста ныхасы сæр, фæлæ, 
йæ писмо фæстæмæ ардæм æрцæудзæни, стæй Михалмæ 
мæстыйæ цы ныхæстæ скодта, уыдон райкоммæ схæццæ уыдзысты, 
уый æнхъæл нæ уыди. Йæ дзыхы дзырд нал æфтыди... 
— Паддзахадмæ хор чи ласта, уыцы шофыры та цæмæн 
фæнадтай? Куыд дæм кæсынц дæ митæ? — афарста та Алыбег. 
Тотырадз къæхты бынæй ныуулæфыди, йæ сæр ныттылдта 
æмæ сындæггай сдзырдта: 
— Уый бæсты уæхи митæм куы æркæсиккат, Хъæлæмырзæйы 
митæм... 
Алыбеджы цæсгом бæлвырд фæтардæр. 
— Æнхъæлдæн æмæ дæм антипартийный замашкæтæ ис... Мах 
та афтæ ’нхъæл уыдыстæм, рæдигæ кæныс... — Алыбеджы 
цæстыты гагуытæ кæсæнцæстыты æвгты бынæй ферттывтой, — 
Тулдзбыны колхозонтæ дæ сæ сæртæ къултыл хойынц. Ныр та 
районмæ бавнæлдтай? 
— Лæппу, кæимæ нызтай, уыдон дæ фæсайдтой... 
— Гæды ныхас! Партийы истори ахуыр кæнын дæр дзæгъæл 
хъуыддагыл уымæн банымадтай? — йæ бынатæй фесхъиудта 
Алыбег. Тотырадз цыдæр дæрзæг ныхæстæ зæгъынмæ хъавыд, фæлæ 
йæхи баурæдта, æрмæст мынæг хъæлæсæй бафæрæзта: 
— Мæ писмо дæумæ цæмæн ис? — йæ бынатæй сыстади. — 
Стæй йын цы кæнынмæ хъавут, уый дæр ма мын бамбарын кæн? 
Азæмæт цы зæгъы? 
— Сбад, тагъд ма кæн. Бамбардзынæ йæ. Уæдæ куыд 
æнхъæлдтай? Райкомы, Азæмæты сæрты агæпп ластай! Обкомы, 
æвæццæгæн, иучысыл фылдæр зонынц... Колхоз сæфтмæ æрцыдис, 
адæм колхозтæй лидзынц, зæгъгæ, ды цы хоныс? Афтæ не знæгтæ 
дзурынц. Ды та чи дæ, ды? Зæгъ-ма! Ахæм хахуыртæ фыссынмæ 
æрмæстдæр знаджы къух батасдзæн! 
Тотырадзæн иудзæвгар йæ бон сдзурын нал баци. Йæ 
бынатæй та сыстади, цæмæндæр дуары ’рдæм фæкасти. Æрæджиау, 
тыхулæфт кæнгæйæ, сдзырдта: 
— Лæппу, ды гуырд дæр нæма уыдтæ, Ленин ма удæгас уыд, 
партимæ уæд бацыдтæн. Уæлладжыры комы Кировимæ ныхас 
кодтон. Адæмтæ бирæ федтон, фæлæ мемæ ахæм æвзагæй никуыма 
ничи дзырдта. Тæрхондоны раз куы нæ дæн. Дæу тыххæй, цы 
46 

хъæуа, уый Азæмæтæн зæгъдзынæн. Уый мæ дæуæй дзæбæхдæр 
зоны. Ныртæккæ йæм бацæуон... 
— Сабыр у, дæ хорзæхæй, тæвд ма кæн, — лæгъздæрæй 
дзурын райдыдта Алыбег. — Дæ митыл басæтт... Азæмæт горæтмæ 
аивгъуыдта... 
Тотырадз сыстад, иу хатт ма йæм комкоммæ бакасти, йæ сæр 
ныттылдта æмæ загъта: 
— Мæн дæуимæ ницыуал ныхасаг и. Хæрзбонтæ. — Æмæ дуар 
йæ фæдыл рахгæдта. 
12 
Иу изæр Азæмæт фæсидти райкомы бюройы уæнгтæм. 
Цæмæн, уый ничи зыдта. Райæххæсткомы сæрдар Уырысби 
æрбацыдис иннæтæй раздæр. Азæмæты секретарь ын æппæлæгау 
адзырдта, хицау, дам, абон горæтæй цавæрдæр уазæгимæ æрцыд 
æмæ уыимæ йæ кабинеты бады. 
Уырысби мидæмæ бахызт. Салам радта Азæмæтæн æмæ 
уазæгмæ баздæхт. Уый цырд фестад, йæ арф æвæрд цæстытæй 
бахудти, йæ къух бадаргъ кодта: 
— Маккæты Сослан. 
Фæзындысты бюройы иннæ уæнгтæ дæр. 
Азæмæтæн йæ цæстытæ фæлладхуызæй кастысты, афтæмæй 
дзырдта: 
— Райкомы дыккаг секретарь Созайы-фырт партион скъоламæ 
ахуыр кæнынмæ цæуы. Иæ бæсты йын обкомæй æрæрвыстой 
Маккæты Сосланы. 
Бюройы уæнгтæм ацы ныхæстæ æнæнхъæлæджы æрцæуæг 
хабарау фæкастысты. Ныронг сæ ничи ницы фехъуыста. Фæлæ 
Азæмæт Сосланы хуымæтæджы кæй не ’рласта, уый æмбæрстой, 
æмæ æнæдзургæйæ бадтысты. 
— Ног секретарь равзарыны тыххæй райкомы пленум кæд 
уыдзæн? — афарста райæххæсткомы сæрдар. 
— Уый дæр йæ афоныл уыдзæни. 
«Азæмæтæн ма ноджыдæр иу цумайы лæдзæг», — 
йæхинымæр бахудти Уырысби. 
Бюройы иннæ уæнгтæй иуæй-иутæн нæдæр æхсызгон уыди, 
нæдæр хъыг ног секретары фæзынд. Фæлæ æрцæуæг кæй уыд, 
уый кæмæдæрты хардзау æркаст: «Ау, нæхимæ иу ахæм нал 
разындаид?» 
Уый фæстæ ныхас рауади, хортæ афойнадыл бафснайынæн 
цавæр мадзæлттæ арæзт хъуамæ æрцæуа, уый тыххæй. Цæуыл 
фæнды дзырдтаиккой, алы ныхас дæр-иу йæхирдыгонау балхынцъ 
кодта Азæмæт. «Æвæццæгæн æй бирæ уарзынц», — Азæмæтмæ 
кæсгæйæ хъуыды кодта Сослан. 
47 

Æмбырд куы ахицæн, уæд Азæмæт Сосланы ахуыдта сæхимæ. 
Æмæ мæнæ ныр æхсæвæрафон партийы райкомы дыууæ 
секретары бадынц рагон хæлæрттау. 
Раздæры дыккаг секретарь Азæмæтмæ æгæр хивæнд каст. 
Бацархайдта, цæмæй йæ обком ахуыр кæнынмæ арвитой, ууыл. 
Барвæндонæй йæ бынатмæ Алыбегæй раздæр никæй райстаид. 
Фæлæ ской дæр нæ бауæндыд. Цæвиттон, иуахæмы обкомы 
фыццаг секретарь сæ районмæ æрбафтыди. Иу колхозы мæнæу 
их ныццагъта æмæ уырдæм цыди. Райкомы Алыбегæй хистæр 
ничи разынд, æмæ йæ, фæндаг мын ацамон, зæгъгæ, йемæ 
раласта. Хуымтæм куы рахæццæ сты, уæд Алыбег нал зыдта, 
кæцырдæм цæуын хъæуы, уый. Иудзæвгар дзæгъæлы фæзылдысты. 
Иу ран та машинæйæ рахызти, быдыртыл мæ цæст ахæссон, 
зæгъгæ, æмæ йæ обкомы секретарь лæугæйæ фæуагъта... 
Сослан йæ цæст ахаста уатыл. Бирæ дзаума дзы уыд — дыууæ 
фæйнæхуызон сынтæджы дыгай базтимæ, сывылдзæй арæзт ирд 
ахуырст шифанер, уæззау тар бандæттæ, стъол, дыууæ 
иухуызон гауызы, пъолыл — арсы царм æмæ, йæ астæу кæмæн 
ныллæгуын, ахæм гауыз, къултыл — рамкæты конд хуызистытæ. 
Къуымы — чингуыты тæрхæг. «Ацы хæбрæгътæн се ’мбис акал, уæд 
уат сфидауид», — ахъуыды кодта уазæг. 
Сослан касти йæ хистæр æмбалы ныфсхаст, сагъæсхуыз 
цæсгоммæ. Йæ фæтæн ных, арф æвæрд цæстытæй æмæ йæ уæзбын 
ныхасæй бæрæг уыд, æрдзон зондæй хайджын кæй у, уый. 
— Куыд дæм кæсынц нæ хъуыддæгтæ? — Азæмæт йæ уæззау 
къух йæ кæстæр æмбалы уæхскыл æрæвæрдта. 
— Нырма цы зæгъон. 
— Тæрсгæ ма кæн. Нæ туг ма змæлы, — загъта Азæмæт, 
йæхинымæр та дзырдта: «Цы дæн, кæд уый æмбарай, уæд иумæ 
бакусдзыстæм». 
— Хорæфснайæнтæ афоныл куы ахицæн уой... Фæлæ изæры 
куыд бамбæрстон, афтæмæй цыма ныддæргъвæтин уыдзысты, — 
бафиппайдта ног секретарь. 
Уалынмæ Ханиффæ æмæ Галя æрбахастой уазал карчы фыд 
æмæ уæлибæхтæ. Галя стъол арæвдз кодта æмæ æнæсдзургæйæ 
аздæхти. Азæмæтмæ уазæджы ныхæстæ уæлдай фæкастысты, 
æмæ йын дзуапп нал радта. Сослан та афтæ бамбæрста, цыма 
сын сæ ныхас сылгоймаджы æрбацыд фескъуыдта. 
Мæ мойы ног хæдивæджы куыд хуыздæр сбуц кæнон, зæгъгæ, 
изæрсарæй Ханиффæ æнцад не ’рбадти. 
— Хорз уынинаг бæргæ дæ, — загъта æфсин, Сосланмæ 
мидбылты худгæйæ. — Фæлæ дæ хуызæн уазæджы фаг буц митæ 
кæй къухы æфты, — йæхæдæг йæ фарсмæ æрбадти, æмæ йын йæ 
тæбæгъы æрæвæрдта карчы сгуы. Фынгимæ архайгæйæ, 
хъæлдзæг хуызæй кастис йæ мойы ног æмбалмæ. Сосланы 
къæсхуыр48 

тæарæзт цæсгом, цыргъ роцъо, йæ рæвдз æвнæлд æфсины 
зæрдæмæ цыдысты. 
Хæдзары хицау фæстагмæ бахъæлдзæг æмæ ныллæг 
хъæлæсæй базарыд. 
— Мæ къонайыл, ма барасыг у. 
— Æрмæст дæумæ кæсынæй дæр... 
— Мæнæй дын тас нæу, — бæрæг фенкъарддæр ис Ханиффæ. — 
Нæ хæдзармæ мæй иу хатт йеддæмæ не ’рбацæуыс афоныл. Уæдæ 
иннæты куыд æвдæлы?.. Нæ дуканийы замманайы гауызтæ 
уыди... Æз сын бафæдзæхстон, æрбадзурут-иу мæм, зæгъгæ. 
Уыдон сæ кæмæндæрты авæрдтой... Афтæ сæ сахуыр кодтай, 
æмæ дæ æрдумæ дæр нæ дарынц. Уæдæ дзы Уырысбийæн иу йæ 
тæккæ хæдзармæ куы нылластой, — æмæ Сосланмæ баздæхт. — 
Йæ сæрмæ схызтысты. Уæдæ ма дзы стъæлфиккой... Йæ 
кусджытæ уæлæ Хъæлæмырзæйы хуызæттæ куы уаиккой, уæд дæ 
иу къах иннæуыл сæвæр, афтæмæй цардæй тъæпп хау... 
— Фæдæ? Афон у... Уæттæ нын бакæн. — Хъыг ын уыдысты 
йæ усы ныхæстæ — йæ дзых суагъта уазæджы цур. 
13 
Рæстæг згъордта. Сосланмæ афтæ каст, цыма бонтæ 
цыбырдæр фесты. Ницæуыл уал æххæссыд. Йæ зæрдæ æхсайдта 
Зинæмæ, фæлæ йæ ничердæм æвдæлд. 
Азæмæты фæндыд æрыгон кусæджы районимæ базонгæ 
кæнын, разамынд куыд дæтты, уый йын бацамонын. 
Сæумæцъæхæй-иу бабадтысты машинæйы æмæ-иу суанг изæрмæ зылдысты 
колхозтыл. Азæмæт-иу фыццаджыдæр бацагуырдта сæрдары, 
фæрстыты бын-иу æй фæкодта: 
— Цытæ кусут? Быдыры цал адæймаджы ис? 
Нартхорæфснайæнтæм цæттæ стут æви нæ? Мæнæу тыд кæд фæуыдзыстут? 
Сæрдартæй иуæй-иутæ дзуапп лæвæрдтой, скъоладзау 
таблицæ куыд дзура, афтæ. Кæд-иу Азæмæты зæрдæмæ исты 
фæцыд, уæд ма-иу йæ ныхасыл бафтыдта: 
— Цырд фæлæуут! Ацы аз госзадани фаронæй раздæр 
сæххæст кæнын хъæуы. 
Сослан хатыдта, дзæгъæл ратæх-батæх бирæ кæй кæнынц, 
уый. Æнхъæлмæ каст, уæдæ ацы бон Азæмæт зæгъдзæн: цалынмæ 
хъуыддæгтæ бæлвырд равзарæм, уæдмæ нын цæуæн нæй. Фæлæ 
фыццаг секретарæн уый йæ фæсонæрхæджы дæр нæ уыди, 
сдзурын та фæразгæ нæ кодта. Сослан бæрæг фæкъæсхуырдæр; йæ 
цæстытæ цыма фестырдæр сты, йæ роцъо цыма фæцыргъдæр. 
Иу бон та райсомæй дыууæ колхозы хуымтыл азылдысты 
æмæ сæ фæндаг «Сырх Кавказ»-ыл ракодтой. 
Правленийы кæрты иукъорд адæймаджы æвдæлон хуызæй 
4 Æгъуызарты Æхсарбег 
49 

лæууыдысты. Се ’хсæн уыд Хъæлæмырзæ. Йæ къухтæ тылдта 
афтæ, цыма йæ гуырмæ хъандзалтæй фидаргонд уыдысты. 
— Нал уæ фæразын, сфæлмæцыдтæн! Азæмæтæн 
зæгъдзынæн: мæнæн сымахимæ кусын мæ бон нæу æмæ мæ суæгъд 
кæнæд, — цæхæртæ калдта сæрдар. 
— Хуыцау зæгъæд, Хуыцау зæгъæд! — сдзырдта 
колхозонтæй чидæр. Сослан йæ цæст ахаста кæртыл. Фæйнæ рæтты 
уыдысты бричкæты, уæрдæтты, похциты пырхæнтæ, фаджысы дыууæ 
стыр обауы. 
— Цæуыл та фæдис кæнут? — сæ цурмæ куы бацыдысты, 
уæд сдзырдта Азæмæт. 
Хъæлæмырзæ, уазджыты ауынгæйæ, фæсабыр, йæ цæсгом 
фæрухс и. 
— Æгас цæут! Æгас цæут! Куыд фæрæдыдыстут, уæ 
хорзæхæй? Мидæмæ! Мидæмæ! 
Уазджытæ колхозы уынаффæдонмæ бацыдысты. 
— Картоф æфснайд, дам, тагъд фæуыдзыстут, зæгъынц? — 
Хъæлæмырзæйы бандоныл йæхи æруадзгæйæ, бафарста Азæмæт. 
— Мах сым-сым нæ кæнæм! 
— Хос уæм фаг уыдзæни æви нæ? Кæд схъуагæй тæрсут, уæд... 
— Цытæ дзурыс, — батагъд кодта Хъæлæмырзæ. — Нæ 
быдырты хосы мæкъуылтæ кæсгон чындзытау лæууынц. Пъланæй 
бирæ фылдæр ныккарстам. 
— Нартхор тонынмæ бавнæлдтат? 
— Æмгуыппæй. Октябры кæронмæ паддзахады хæс фæхицæн 
уыдзæн... 
Сосланы раз Азæмæт хиуылхæцгæдæрæй дзуры сæрдаримæ. 
Хибарæй та йын дæрзæгдæр ныхæстæ зæгъид. 
— Хос хъуагæй кæд тæрсут, уæд ма нартхоры хæтæлтæ 
дæр æркæрдут... Нартхортонджытимæ рагацау баныхас 
кæнут. Хæдзардзин разамонæг йæ фос миты рагъыл хизынмæ нæ 
фескъæры. 
Дуарæй æрбахызти Барис. Уазджытæн салам ратта æмæ 
Азæмæтмæ баздæхт: 
— Райкоммæ цæуинаг уыдтæн, — дæлиауæй улæфыд 
æрбацæуæг. — Быдырæй схæццæ дæн. Нартхæрттыл Хъæлæмырзæйы 
дзырдмæ гæсгæ комбайн аскъæрдтой æмæ сæфынц. Йæ фылдæр 
ын æнæтындæй уадзы, иннæ æрдæгзгъæлдтытæй пырх кæны. 
Азæмæт, дам, радта ахæм дзырд. 
— Уынут, цы æрвыст лæгтæ мæм ис, уый! — йæхи нæ 
баурæдта Хъæлæмырзæ. — Знон уым куы уыдтæн. 
— Æз быдыры вæййын æмæ дæ къуырийы бæрц нæ федтон. 
— Нæ хъусут? Клевета! Тотырадзы хуызæттæ МТС-ы 
машинæтæй сæ цæстысындз уынынц, уый та сын авдакат 
ныллæууыди. Мæ кæрц ма дыс хъуаг уыд. 
50 

Сослан хъавыд Барисы фарс рахæцынмæ, фæлæ Азæмæт 
фæраздæр: 
— Хъæлæмырзæ, æркæс, равзар. Афтæ уын нæ загътон, æмæ 
уæ хортæ быдырты ныффалгæрон кæнут, — стæй йæ хъæлæс 
фæфæлмæндæр. — Абондæргъы дойныйæ мæлын. Дон дæр уæм 
нæй, дон? 
— Уæ хорзæхæй. Алцыдæр нæм ис, — кусæн уаты дуар 
байгом кодта сæрдар, ома, цомут, зæгъгæ. — Æнæ дон, æнæ 
хæринагæй зæдтæ дæр нæ цæрынц. 
— Æрмæст, хъусыс, рæстæг нæй, — бафæдзæхста Азæмæт. 
Сослан абон райсомæй дæр æххормагæй рацыди æмæ ныр 
Хъæлæмырзæйы хуындыл дыууæ нал загъта. «Колхозы сæрдары 
хæдзар дæр колхозон хæдзар у, ма йæм бацу, уæд ын, чи зоны, 
хъыг уа». 
Барисæн дæр сæрдар æфсоны загъд кодта, фæлæ уый йæ 
къух ариуыгъта æмæ кæртмæ ахызт. Хъæлæмырзæ уазджыты 
рахуыдта, правленийæ уынгмæ цы дуар уыдис, ууылты. 
Машинæйы куы сбадтысты, уæд сæрдар райкомы шофыры хъусы 
бадзырдта: 
— Кæдæм цæуын хъæуы, уый зоныс?.. 
Уый йæм зулаивæй æрбакасти, æмæ ныллæг хъæлæсæй загъта: 
— Сахуыр афон мын нæма у?.. 
Æрлæууыдысты дыууæ уынджы фисыныл æвæрд 
агуыридурæй амад хæдзары раз. Быруйы рæбынты кæрæй-кæронмæ — 
акъаци бæлæстæ сагъд. Хъæлæмырзæ хионау бахæцыд 
сырхахуырст кулдуарыл æмæ загъта. 
— Мидæмæ рацæут! Ме ’фсымæры хæдзармæ... 
Бахызтысты хæрзæфснайд уæрæх кæртмæ. Галерейы асинтыл, 
йæ къах уæздан ист кæнгæйæ, сæ размæ æрхызтис Масинка. 
— Мæ къонайыл, ай нæм æнæнхъæлæджы дис-с-аджы зынаргъ 
уазджытæ куы фæзындис! Мидæмæ, нанайыстæн, мидæмæ! — 
Масинка йæ къух раздæр ратта Азæмæтмæ, уый фæстæ 
иннæтæм. Йæ цæсгом ныррухс, йæ мидбылхудт нал хæлдис. — Уæ 
хорзæхæй, мидæмæ! 
— Уæртæ аууоны абаддзыстæм, мæ буц чындз, — сæнæфсир 
халагъудгондау кæй æрæмбæрзта, кæрты уыцы къуыммæ 
ацамыдта Хъæлæмырзæ æмæ, цæмæндæр, йæ былтæ асдæрдта. — Мæ чындз 
хуымæтæджы чындз нæу. Сæрæндæр адæймагæн скæнæн нæй. 
Сослан, хæдзары æфсинмæ кæсгæйæ, хъуыды кодта: «Кæнæ 
ахуыргæнæг у, кæнæ та дохтыр». Хъæлæмырзæ бандон асæрфта 
йæ фындзыкæлмæрзæнæй æмæ йæ Азæмæты цур авæрдта. Æфсин 
уазджытимæ иучысыл алæууыд, хатыр ракуырдта æмæ хæдзары 
фæмидæг. 
— Марадз, Хъæлæмырзæ, фысым йæхи ма батыхсын кæнæд. 
Колхозы сæрдар фестад æмæ, æрыгон лæппуйау, Масиикайы 
51 

цур бамидæг, йæ син ын алхыскъ кодта. Уый арынджы уæлхъус 
архайдта, Хъæлæмырзæмæ худгæйæ йæ цæстытæ сзылдта, лæг 
æм ныггуыбыр кодта æмæ йын йæ пух рæсугъд былтыл йæ 
бæзджын былтæ аныхæста. 
— Бастъæлай! Де ’мбæлттæй уæддæр не ’фсæрмы кæныс? 
— Ахæм гугынты æз кæсагахсæн æнгуырыл дæр асадздзынæн. 
— Азæмæт дæр та дын гугын фестад?.. 
— Азæмæт... Æппæлгæ дзы ракæн, æндæр... 
Хъæлæмырзæ ма сылгоймагæн апъа кæнынмæ хъавыдис, фæлæ 
тыргъты къæхты хъæр фæцыд æмæ тиу феддæдуар. Масинкайы 
чызг Залдузханимæ хæрхæмбæлд фесты, зæрдæлхæнæн худт æм 
бакодта. Чызг ын йæ пинджаччы уæнтыл ауыдта ссадæйдзаг 
къухты фæд. Дуар ныггуыпп кæнгæйæ мадмæ йæ æрфгуыты бынты 
бакаст, бæгæныйы графин æмæ нуазæнтæ райста æмæ фæстæмæ 
фæзылд. 
Уазджытæ анызтой фæйнæ, æмæ та ногæй рауагътой. 
— Нæхи ирон бæгæны цыфæнды сæнæй дæр хуыздæр у, — 
загъта Хъæлæмырзæ. — Хæрзфых æмæ хуымæллæгджын куы 
уа, уæд бынтон æмбисонд вæййы. 
Фынг тагъд арæвдз... Дзаджджын уæлибæхтæн сæ цыхт 
царвы ленк кодта. Стъолыл февзæрди хъайла, булчъытæ 
æхсырыцъæрттимæ æмæ бирæ æндæр дзæбæхаг. 
Æфсинæн цас нæ фæлæгъстæ кодтой, уæддæр уазджытимæ 
не сбадт. Залдузхан дæр цырагъау лæууыдис сæ уæлхъус. 
Бæркадкъух æмæ кæрдзындæттон у Масинка. Раст зæгъын 
хъæуы, алкæуыл нæ баузæлдзæн. Мæнæ йæ зæронд сыхаг 
Уæрхæг йæхи бинонты дарын дæр тыххæй фæразы, уæд ма уый 
цæмæн хъæуы? 
— Хуры тынтæ дæр, бæрзонддæр кæм у, раздæр уым 
фæзынынц, — афтæ фæзæгъы Масинка. 
Хæдзары æгъдау æвæрын зоны. Иу агуывзæ арахъхъ куы 
ратта, уæд йæ боцкъайыл графины дзаг хъуамæ бафта, 
дзулладжы тæбæгъ куы бахардз кæна, уæд гоны ссад иу пут фылдæр 
хъуамæ фæуа. 
Сослан арахъмæ нæ бавнæлдта, æрмæст иу нуазæн банызта 
хиконд сæнæй æмæ дзы æфсинæн раппæлыд. Масинка йæ 
мидбынаты базмæлыди, йæ былтæ фæцъупп сты. 
— Ма мæ æппæлут... Уый зона, сымах хуызæн уазджытæн 
æз ницы бахæлæг кæндзынæн, нанайыстæн... 
Хъæлæмырзæ, гæды фиумæ куыд фæкæсы, афтæ кастис 
æфсины æрдæггом риутæм... 
Иуахæмы Масинка Хъæлæмырзæйы фæсонтæм фæкомкоммæ, 
ауыдта ссадæйдзаг къухы фæд æмæ йæ зæрдæ ныссæххæтт ласта. 
— Мæ къонайыл, ссадæйдзаг къухтæй бандонмæ бавнæлдтон, 
æмæ сахуырстæ. Стæ-ма, æрсæрфон дæ. 
52 

Æфсины нуазæнтæ куы анызтой, уæд колхозы сæрдар йæ 
бынатæй фестад. 
— Ацы стъолы уæлхъус чи бады, уыдонæй ацы хæдзармæ 
мæнæй хæстæгдæр нæй æмæ мæ бон у нуазæнтæ радтын... Бахатыр 
кæнут. Уæхæдæг хуыздæр зонут, нæ районы фæстаг адæймаджы 
онг дæр Азæмæтыл куыд сты, уый. Æнæ Азæмæт нæ Хуыцау иу 
бон дæр ма фæцæрын кæнæд, — Хъæлæмырзæйæн йæ цæсгомы 
цъар фæйнæрдæм алæсыдис, йе ставд фындзы къоппа ныссырх. — 
Нæ зынаргъ Азæмæт, цæр нын мин азы саг-сырды хуызæн 
æнæнизæй! Уæд Ирыстоны нæ разæй иу лæджы дæр нæ ауадздзыстæм. 
Азæмæт æнцад хъуыста Хъæлæмырзæмæ, стæй йын «бузныг» 
загъта æмæ нуазæн стъолыл æрæвæрдта. 
— Уый та куыд? Фæлтау мæ ацы ран дæхи къухæй амар. 
— Алцæмæн дæр кæрон вæййы. Диалектикæ зонын, куы 
зæгъыс, — Азæмæт бахудт, стæй йе ’рфгуытæ æрбалхынцъ кодта. 
Хъæлæмырзæ ницуал сдзырдта. 
Уазджытæ куы бахъæлдзæг сты, уæд Масинка хъазгæмхасæн 
райдыдта: 
— Сымах хуызæн ахуыргонд адæмимæ бæргæ æнцон дзурæн 
у, фæлæ дзы мæнæ нæ колхозы цытæ ис, уыдонмæ адæймаджы 
фæрстæ мæстæй фехæлдзысты. — Уазджытæ йæм кæй хъусынц, 
уый бамбаргæйæ хъæрдæрæй райдыдта: — Гъеныр ма Барисы 
митæм кæсут. Хъæлæмырзæ йæ фарс фæхæцы. Айфыццаг мæ 
уынджы йæ цъæх цæстытæй куы аныхъуыра, уымæй фæтарстæн. 
Иннæ хатт мæм æрбацыдис æмæ мын алывыдтæ фæдзырдта. 
Азæмæтмæ дыл, зæгъын, бахъаст кæндзынæн. Ахæмтæй, дам, мæ нæ 
фæтæрсын кæндзынæ. Стæй мыл газеты тугтæ фæмысыди. Уæд 
уыи партийни у? Афтæмæй, дам, дæ удæй арт цæгъд. Æз, 
бæгуыдæр, уарзын кусын, æрмæст ахæм хицæуттимæ нæ. Иннæ ахæм 
Тотырадз. Уый та æппæты змæнтæг у. 
— Фендзыстæм. Æркæсдзыстæм. Цы хъæуа, уый 
сараздзыстæм, — зæрдæтæ йын бавæрдта Азæмæт. 
— Мæ чызджы горæты скъоламæ раттын ис мæ зæрды. 
Хъæууон скъола нæ зонут... Æмæ йын исты гæххæтты гæппæл куы 
афыссиккат. Мæ цæгаты вæййы æмæ уый тыххæй æрбацыди... 
— Хъæлæмырзæ, куы мæм æрбауайай, уæд мын-иу æй мæ 
зæрдыл æрлæууын кæн, — бафæдзæхста Азæмæт. 
— Уæ бирæ дзæбæхдзинæдтæ уын донæй дæр нæ 
бафиддзынæн, нанайыстæн... Æниу гъеныр мæхæдæг дæр истæуыл хæст 
куы уаин, уæд... Нæ уарзын æгуыстæй... Зæгъын, кæд, мыййаг, 
районы мæн аккаг куыст дæр разынид... 
Азæмæт æдзынæг кастис Масинкайы рæсугъд цæсгоммæ. Йæхи 
Ханиффæ дæр кæддæр хæрзконд уыди, ныр фæкарджын, 
фæйнæрдæм фæцыди... 
— Хорз, хорз, — йæ сæр батылдта Азæмæт. — Мæнæ дын 
53 

Сослан æмæ Хъæлæмырзæ исты куыст ссардзысты. Уазджытæ 
сыстадысты, æфсинæн ма иу хатт зæрдиаг арфæтæ ракодтой æмæ 
уынгмæ рараст сты. 
— Быдырмæ та ма цæуат? — афарста Хъæлæмырзæ. 
— Уæртæ ма нæ «Ирыстон»-мæ бауайын хъæуы. Уырдыгæй 
та «Партизан»-мæ. Цæй, хæрзбонтæ, куыд дын загътон, афтæ 
бакæн: цырд фæлæуу. 
— Мæн дæр ма искуы уемæ аласут. Колхозы сæрдарæн дæр 
æмбæлы «Победæ»-йы абадын. 
Азæмæт уæлдай ницыуал загъта æмæ Хъæлæмырзæ дæр 
машинæйы сбадти. 
14 
Фæззæг. Хур ныллæджыты зилы, хæхтæм фæхæстæгдæр. 
Фæлæ ма уæддæр, сусæны мæйау, хъарм у. Арвыл къæмы мур 
нæй. Абон райсомæй хуры скасты агъоммæ зæххыл цы фæлурс 
мигъ æрбадти, уый уайтагъддæр атад. 
Сихорафон «Сырх Кавказ»-ы хъомгæс Бимболат Стырдоны 
былмæ æрбаскъæрдта фермæйы хъомты. Стуртæ, сæ къæдзилтæ 
атилгæнгæйæ, доны астæу лæууынц, Бимболат йæ дзаумæттæ 
фелвæста, мæхи анайон зæгъгæ. Уæдмæ доны уæлбылæй æрбайхъуыст 
тракторы уынæр. Чысыл фæстæдæр уынæр фæхъус и. Бимболат 
банхъæлмæ каст. Куы ничи зынди, уæд змисыл дæлгоммæ 
æрхуыссыди. Уыцы рæстæг уæлбылæй згъоргæ рацыди Тотырадзы фырт 
Ладемыр, бахъуызыди хъомгæсмæ, йæ астæуыл ын фæхæцыд, къорд 
зылды йæ æркодта, æмæ йæ малмæ ныппæрста. Бимболат йе уæнгтæ 
аивæзта, йæхи уæлгоммæ фæфæлдæхта æмæ ныхъхъæр кодта: 
— Мæлæты хъарм у. Æрхиз, æмæ та дын Стырдон дæ мазут 
фæрстæ ныхса... 
— Дæ фаджыстæ уал дын куы аласид. 
Йæхи афистæг ласта Ладемыр дæр æмæ доны багæпп кодта. 
Кæрæдзийы сургæ, куы иуырдæм ацъыллинг ласынц, куы 
иннæрдæм. 
Схызтысты донæй... Къæсхуыртæарæзт Ладемыр, цыма 
годзыкъæхтыл лæууы, афтæ зыны йæ кæстæр æмбалы цур. 
Бимболатæн йæ сау цæстытæ сæ къуырфыты бадынц арф, йæ ных — 
къуыпп; йæ цæсгом ын иучысыл фыдуынд кæны йæ пакагонд 
фындз, йæ цыбыр сæрыхъуынтæ хуылыдзæй дæр, уызыны 
сындзытау, арц бадынц. 
Цыма сæ фыдæлты фарн се уæнгты бацыди, уыйау дыууæ 
лæппуйы кæрæдзиуыл сæнувыд сты. Сихоры улæфты рæстæг 
Ладемыр йæ цæст фæдары, æмæ, æвæдза, Бимболат йæ фос доны 
былмæ æрбатардта, зæгъгæ, — йæ трактор ауæдзы кæрон 
фæуадзы æмæ, йæ даргъ цæнгтæ тилгæйæ, йæ цуры æрбалæууы. 
54 

Бимболатæн арвы риуыл йæ цæст æрхæцыд цæргæсыл. Куы 
ныллæг æруадзы йæхи, куы бæрзонд сысхойы æмæ ма фæзыны 
сау стъæлфау. Æвæдза, куыд парахат ын у арв! Бимболатмæ 
гæсгæ Ладемыр дæр цæргæсмæ кæсыныл фæци. «Уыцы 
цæргæсæй фест, — батæхуды кодта Ладемыр. — Атæхин хъæумæ, 
ссарин Тамарæйы, кæсин æмæ йæм кæсин...» 
Бимболат йæ дзаумæттæ скодта, стыр æфсæйнаг кружкæимæ 
сау сикъо хъуджы цурмæ бацыд. Æрдыгъта йæ æмæ Ладемырмæ 
фæдзырдта: 
— Рацу, нæ ком суадзæм... 
Ладемыр, йæ сæрыхъуынтæ армытъæпæнæй лæгъзгæнгæ, 
бацыд, Бимболаты фарсмæ дзуццæджы æрбадт æмæ нартхоры 
хъæбæр кæрдзыны саст мыртт-мыртт кæнын райдыдта. Лæппутæ 
кружкæ кæрæдзимæ лæвæрдтой æмæ-иу хъарм æхсыр адджынæн 
схуыпп кодтой. Хæрд нæма фесты, афтæ машинæйы хъæр ссыд. 
Бимболат йе ’мбалы басхуыста. Дыууæйæ дæр фестадысты. 
Фермæйы хæдбынмæ ауыдтой игæрхуыз «Победæ». Йæ раззаг 
цæлхытæ хæрдмæ ныхъхъил сты, афтæмæй лæууыди. Лæппутæ 
уырдæм азгъордтой. 
... Машинæйæ^раздæр рабырыд Хъæлæмырзæ. Йæ дзыхы 
дзырд нал бадти. Йæ фæстæ рахызтысты Азæмæт, Сослан æмæ 
шофыр. 
Цæвиттон, хабар афтæ рауад. Фæндагыл Хъæлæмырзæ 
шофыры баййардта, дæ бæсты мæ иучысыл бауадз, зæгъгæ. 
Æмбæлттæй йын макæ ничи загъта, шофыры та йæ зæрдæхудты 
бацæуын нæ фæндыд. Æмæ Хъæлæмырзæ хуымæтæджы буц ныцци 
йæхицæй, рулыл куы æрхæцыди, уæд! 
Шофыры дæсныйадыл никуы ахуыр кодта. Фæндагыл 
цæугæйæ куы кæй бæсты абады, куы кæй. Йæ уд, йæ дзæцц — 
машинæ скъæрын. Азæмæты фарсмæ рулыл хæцгæйæ, 
Хъæлæмырзæмæ афтæ касти, цымæ ныр æппæт район дæр уый къухы 
ис. Рæсугъд хъуыдытæй ма йæхи бирæ фæрæвдыдта, фæлæ 
иуахæмы цæлхытæ тæккæ доны былгæрæтты азгъордтой æмæ 
æвиппайды машинæ иуварсырдæм фæцудыдта... 
Азæмæт бадзагъултæ кодта æмæ хъæрæй загъта: 
— Æнæсæртæ, хæлиудзыхтæ! 
Хъæлæмырзæ лæппутæм фæкомкоммæ. 
— Марадзут, уæлæ скъæтæй галтæ æрхæццæ кæнут! 
Бимболат сбустæгæнинаг уыд, цæй галтæ нæм ис, зæгъгæ, 
фæлæ йæхиуыл фæхæцыд. Азæмæт лæппуты, æвæццæгæн, 
фыццаг фæкастæй нæ базыдта æмæ сæ афарста: 
— Хъæлæмырзæйы къордæй стут? 
— Нæ, уымæн йæ къорд «Пятеркæ» хуыйны... — Ладемыр 
йæхинымæр дзурынмæ хъавыд, фæлæ йын æгæр фæхъæр и. 
— Хъым-хъым кæныны бæсты рæвдздæр азмæлут! — 
лæп55 

путæ ма исты куы сдзурой, уымæй тæрсгæйæ, фæтъæлланг 
ласта сæрдар. Бимболат азгъордта фермæмæ. Сослан дæр йæ 
фæдыл фæраст, схызт уæлбылмæ. Кауын къул, хъæмпæй æмбæрзт 
даргъ скъæт уыди, Æхсæры æфцæг кæй хонынц, уый был. Йæ 
дуармæ — иунæг бæрзонд саджил гæдыбæлас. Йæ иу æмбис 
бахуыскъ. 
Скъæты алыварс — фаджысы обæуттæ. «Æвæджиау хъацæнтæ 
дзæгъæлы лæууынц», — загъта Сослан æмæ скъæтмæ бараст ис. 
Йæ къултæ — гæмттæ, йæ бын — цъыф. Къæвда куы вæййы, 
уæд, æвæццæгæн, æдде куыд фæуары, мидæгæй дæр афтæ. 
Хъомгæсты бынат дæр — хъæмпынсæр, йæ кауын къултæ — 
фаджысимæ æмхæццæ æлыгæй сæрст. Мидæмæ бахызти. 
Æрæджыты чъырæй цагъд нал уыд, йæ иунæг рудзынг — чысыл. 
Сосланмæ бынтон талынг фæкаст. Иу къуымы кауын 
сынтæггондыл чидæр базмæлыд. 
— Кæцы дæ уый? — райхъуыст фермæйы кусджыты хистæр, 
æхсæвгæс Долæты хъæлæс. 
— Уазæг нæ уадзут? — загъта Сослан, сынтæггондмæ 
коммæ цæугæйæ. Къæсхуыртæгомау зæронд лæг сындæггай йæ 
хуыссæны рабадт, йæ тæнæг боцъотыл йæ къухтæ æрхаста æмæ 
сдзырдта: 
— О, уазæг, уазæг!.. Æгас цу, æгас! Бимболат мын 
радзырдта... Азæмæт дæр, дам, ам ис... Хъæуы аргъ лæг... Хъæуы аргъ 
лæг у. Йæ удæн исты тас у?.. Йæ фыд Доччейы дæр ын хорз 
зыдтон, рухсаг уæд, хæларзæрдæ адæймаг уыд. Æз дзы бирæ 
кæстæр нæ дæн. Дочче раджы амард, æз та ма хъизæмар 
кæнын... Охх-охх! Мæ синтæ мæ схъил кæнын нал уадзынц. — Мæ 
уыргтæ... Æвæццæгæн... Цон, акæсон æм. Фарон сæрдæй нырмæ 
йæ нал федтон... 
Йæ лæдзæг райста æмæ оххытæгæнгæ рацыд. Сослан дæр йæ 
фæдыл рахызт. Цыма зæппадзæй раирвæзт, афтæ йæм фæкаст, 
йæ зæрдæ цыдæр æнæмбаргæ мастæй айдзаг и. 
— Хæсты размæ æндæр ран уыдысты не скъæттæ, ныр дæр 
ма сæ хæлддзæгтæ уым сты. Немыц сæ ныппырх кодтой, — йæ 
развæндагмæ кæсгæйæ дзырдта Долæт. 
Сæ ныццыдмæ машинæ фæуæлбыл. 
Долæт хуымæтæджы цинтæ нæ ныккодта Азæмæтыл, райста 
сегасы къухтæ дæр. 
— Нæ фермæйæн йæ астæуккаг цæджындз у Долæт, — 
сæрыстырхуызæй загъта Хъæлæмырзæ. — Тæрсгæ ма кæн, мæ зæронд 
хæлар! 
Азæмæт лæппутæн раарфæ кодта æмæ йæ бынаты сбадт. Доны 
кæй ныххаудысты, уый тыххæй йæ маст нал æмæ нал цыди. 
Расыг, æнæгъдау митæ йæ сæрмæ никуы æрхаста. Хъомгæстæ 
сæ куы бамбарой, уымæй дæр тарст. Æмæ ма уыдон цыфæнды 
56 

фæуæнт, фæлæ цы зæгъдзæн Сослан та? Хъуамæ банхъæла, мæнæ 
афтæ хъæутыл арахъдзуан фæзилын, зæгъгæ. 
Æндæр хъуыдытæ, æндæр сагъæстæ уыдис Сосланмæ. 
— Цæуæм, — сдзырдта йæм Азæмæт. 
— Мæн ам уадзут. Мæ зæрды фермæйы ныллæууын ис, — 
дзуапп радта Сослан. «Ахсæв колхозонтимæ фæуыдзынæн, 
райсом быдыртыл фæзилдзынæн», — скарста йæхимидæг. 
Дыккаг секретары фæнд Азæмæтмæ хорз нæ фæкаст, ницы 
сдзырдта. 
— Дæхи тухийæ амардзынæ, — батыхстис Хъæлæмырзæ. — 
Уый та куыд, исчи ма йе ’мбæлтты фæндагыл уадзы?.. 
Колхозы сæрдар тарсти, фермæйы кусджытæ йын истытæ 
куы фæдзурой, уымæй. Æрдæбон лæппутæ «Пятеркæ»-йы кой 
скодтой... Кæцæй æрцыдаид сæ хъустыл? Иуыл дæр æууæнк 
нал ис... 
— Цæхх æмæ дын кæрдзынæй фысым, хъæлæкк, уаиккам, 
æрмæст нæм хуызæнæн бынат нæй, — Сосланмæ баздæхти 
Долæт. Зæронды ныхæстæ фæцагайдтой Сосланы зæрдæ... Чи зоны, 
нæ баззадаид, фæлæ ныр фидарæй загъта: 
— Цæут, æз лæууын... Мæнæ Долæт æнæфæразгæ у æмæ йæ 
уемæ куы аласиккат... 
Шофыр фыццаг бакаст Азæмæтмæ, стæй Хъæлæмырзæмæ 
æмæ се ’ппæты бæсты дзуапп радта: 
— Уæртæ ма нæ æндæр колхозмæ цæуын хъæуы. 
— Цæй, хæрзбон уал, мах та уæм зындзыстæм, — радзырдта 
ма сæрдар. Азæмæт уыди тынг хъуыддагхуыз æмæ ницыуал загъта. 
— Хорз, хорз, мæ хуртæ... Æнæуи дæр ацы æнæхсæдтытæй... 
Ахæм машинæйы... Фæндараст, мæ хуртæ, фæндараст! Йед у... — 
мæллæг, æнæбон хъæлæсæй ма сæ фæдыл адзырдта Долæт... 
15 
Тауырзæт зæронд кæттаг раздарæн бабаста æмæ хъуццыты 
дуцын райдыдта. Уыдон уасынц, сидынц сæ родтæм, уæлдæфы 
азæлы сæ бæзджын «æм-му-у-у». Родтæ сын дзуапп дæттынц 
фæсус хъæлæстæй. Хъуццытæн сæ фылдæр сты родахуыр. Æмæ 
се ’хсыр бамбæхсынц. Тауырзæт æрбадти ныллæг цъæх хъуджы 
бын. Фæдджытыл иукъорд хæсты æркодта, фæлæ сæ æхсыр не 
’ртагъдис. 
— Бимболат, марадз, мæ къона, уæртæ урс роды рауадз, йе 
’хсыр та æмбæхсы, — бадзырдта хъугдуцæг. Род гæппытæгæнгæ 
разгъордта æмæ йæ мады бын фæмидæг. Иукъорд схуысты 
скодта фæздон æмæ дæйыныл фæци. Тауырзæт фæдæг æривæзта 
æмæ бедрамæ æхсыр лыстæг цыхцырæгæй æркалд. 
Сослан чысылæй ногдыгъд æхсыр уарзта. Йæ мад-иу 
хъу57 

джы бын куы абадт, уæд-иу уый йæ къусимæ йæ уæлхъус 
алæууыд. Æрæмысыд уыцы бонтæ... 
— У-у, бирæгъ, бирæгъ!.. Бафсис ын нал ис! — Тауырзæт 
бакъуырдта роды бырынчъытæ. Сослан родмæ бауад, йæ дыууæ 
хъусыл ын фæхæцыд. Род йæ къæхтæ ныббыцæу кодта, 
фæстæрдыгæй йæ фесхуыста, уый нычъчъыллипп ласта æмæ йын йæ 
урс кæттаг китель фаджысæй самæста. 
Сослан рацыди хъуццыты цурæй. Хур фæцæйныгуылди, йæ 
тынтæ ма фæстаг хатт байзæрста хæхты цъуппытыл, фæзтыл. 
Сæ зæрдæтæ фыруарзтæй пиллон арт кæмæн фæуадзынц, ахæм 
дыууæ æвзонг адæймаджы кæрæдзийæ куы хицæн кæной, уыйау 
фæкасти Сосланмæ хуры ныттылд фæсхохмæ. Æрæмысыд 
Зинæйы. Чи зоны, афонмæ театры ис. Цымæ кæимæ?.. Цымæ кæд 
баиу уыдзысты? 
Цыдæр ыл йæхи асæрфта, Сослан фестъæлфыд æмæ сонтæй 
фæхъæр кодта: 
— Айс дæхи!.. 
Стыр бур куыдз фæстæмæ асхъиудта. 
— Тæрсгæ дзы ма кæн, мæ хур. Уый куыдз кæддæр уыд, ныр 
мæнау ныззæронд, — сдзырдта Долæт. Зæронд лæг Азæмæтиты 
ацыды фæстæ бæлвырд фенкъарддæр. 
Æрталынг, афтæ Тауырзæт Бимболаты æххуысæй дыгъд 
фæци. Æхсыр цас æрдыгътой, уый куы федта Сослан, уæд 
бафиппайдта: 
— Ахæм хъуццыты бæсты сæгътæ дарут. 
— Уыдонæн дæр хæринаг хъæуы, — æнæбарыгомау загъта 
Тауырзæт æмæ фæллад къахдзæфтæй ацыди æхсæвæр кæнынмæ. 
Бимболат дыууæ хатты йæ хъæбысыдзаг хъæмп æрбахаста 
æмæ йæ фермæйы раз былыл æркалдта. Долæт æмæ Сослан 
сбадтысты, уый дæр йæхи сæ фарсмæ æруагъта. 
— Уазæг, истытæ нын радзур, — Долæт йæ даргъ лæдзæджы 
кæронæй зæхх æрхоста. 
Сослан иуцасдæр æгомыгæй фæбадтис. 
— Цы зæгъон, нæ зонын, хабæрттæ уæхæдæг дæр хъусут. 
— Цæй хабар хъусæм мах та, дæ рын бахæрон! Арæх нæм нæ 
цыдæуы, нæхицæй хъæумæ чи сæфты, уый дæр уайтагъд 
фæзилы. Дæ ном, æнхъæлдæн, Сослан хуыйны? 
— О, Сослан. 
— Газет нæм мæй иу хатт дæр не ’фты, — хистæрты ныхасмæ 
йæ дзырд баппæрста Бимболат. 
— Газетты хорз хабæрттæ вæййы, фæлæ дзы гæдыныхæстæ 
дæр афыссынц. Махæн дæр нæ гуырд газет уадзæг у, зондзынæ 
йæ. 
— Районы газеты редактор Барис Долæты фырт у, — ныхас 
фæбæлвырддæр кодта Бимболат. 
58 

— Зонын, зонын, — æхсызгонæй загъта Сослан. 
— Адæмæн ницы пайда сты, — дзуапп радта зæронд лæг. 
Иуцасдæр йæхинымæры цыдæртæ фæдзырдта, стæй йæ кæрц йе 
уæнтыл æрбакодта. — Зæронд мæнгæфсон у, цæй хъару ма дзы 
вæййы! Мæ удæн нæ тæрсын, бирæ фæцардтæн... Нæ гуырдæн 
ма, зæгъын, исты куы федтаин. 
— Бахатыр кæн, Долæт, цал азы дыл цæуы? — бафарста 
Сослан. 
— Дæхæдæг сæ анымай. Уæрæсе Апонимæ куы хæцыд, уæд 
мæм сидт уыди: ме ссæдзæм мæ уæлæ уыди. 
— Фараст æмæ æртиссæдз æййафынц, — уайтагъд анымадта 
Бимболат. 
— Бирæ фыдæбæттæ бавзæрстон, чи сæ фæуыдзæн нымад! — 
райдыдта та Долæт. — Æхсæз хойы æмæ фондз æфсымæры 
уыдыстæм. Фæлæ дзы рæгъмæ рахæццæ æрмæстдæр æз æмæ мæ 
хотæй иу. Æрæджиау æрбынæттон дæн. Уалынмæ та хæст 
райдыдта. Нæ гуырд уырдæм ацыд, 1942 азы та Тулдзбынмæ уыцы 
цъаммартæ æрбалæбурдтой. Немыцаг афицер йæ лæггадгæнæгимæ 
æрынцадысты нæ хæдзары. Дæ фыдгул дæр ахæм бонтæ 
æрвитæд, уыдонимæ цы бонтæ æрвыстам!.. 
Долæты ныхас фескъуыдис. Хабæрттæ дарддæр радзырдта 
Бимболат. 
— Рæсугъд чызг уыд Долæтæн, йæ ном дæр йæхи хуызæн 
рæсугъд — Людмилæ. Йæ бахудтæй-иу талынг хæдзар ныррухс, 
йæ дзыхы дзырд — булæмаргъы зарæгау, йæ рацыд — уынджы 
фидауц, йæ фезмæлд — арт. Ахуыргæнæгæй куыста. Людмилæ 
кæй нæ самондджын кодтаид, ахæм лæппу нæ райгуырд 
Тулдзбыны... Цæвиттон, немыцаг афицеры æрфæндыд чызгæй 
ахынджылæг кæнын. Йе ’взаг ауагъта, фæлæ йын уымæй ницы рауад, 
æмæ уæд йе ’рфгуытæ алхынцъытæ сты. А дыууæ боны, дам, 
Гитлер Мæскуыйы балæудзæн æмæ, уæд Уæрæсейы чызджытæ 
сеппæт дæр немыцаг æфсæдты амæттаг бауыдзысты. Чызг йæ 
цæст дæр нæ фæныкъуылдта, ныццæлхъ ласта: «Кæд хуыйæн 
арвы астæумæ хурмæ скæсын йæ бон у, уæд Гитлер дæр Мæскуы 
фендзæн...» Цалдæр боны фæстæ Людмилæ æмæ коммунистты 
бинонтæй иукъорды хъæуы æдде удæгасæй баныгæдтой. Уæдæй 
къуырийы бонмæ Долæты сæрыл иу сау æрду нал баззад. 
Хæстæй бирæ хæрзиуджытимæ сыздæхт сæ иунæг хъæбул 
Барис. Сæ хъæуккаг чызг Асиаты ракуырдта, — ахуыргæнæг у, 
кæддæр Людмилæмæ ахуыр кодта. 
— Хатыр бакæ уазæг, уыцы мæстытæн быхсин, æрмæст, гъе нæ 
гуырдæн цот кæй нæ цæуы, уый мæ мары. Стыр хæдзар 
уыдыстæм, ома, мулкыл нæ цæуы ныхас... Иунæг цъæх чызгыл дæр 
раттин мæ уд, — дзырдта Долæт. — Хуыцаумæ кæд фехъуысиккой 
мæ куывдтæ! Кæуылты сты, кæ, адæймаджы фыдæбæттæ! — 
зæр59 

дæбынæй ныуулæфыд зæронд. — Цæвиттон, иу аз колхозы 
фосмæ фæкæсæг нал уыд. Уæд ма халсарты бригады куыстон. 
Фермæтæм ничиуал куымдта, ницы, дам, дзы фидынц. Иу бон 
мæм сæрдар æрбацыд. Нæ фос, дам, сæфынц. Зæрæдтæ, дам, 
дæ ныхасмæ байхъусдзысты... Куыннæ бакастаин йæ коммæ. 
Фыццагдæр кæуыл сæмбæлдтæн, уый уыди сырхбæрзæй Микъа. 
Фос, зæгъын, сæфынц, Микъа, æмæ фермæмæ цом. Уый мæм 
къухаууонæй ныккаст, стæй фæндагæй иуварс алæууыд æмæ 
афтæ зæгъы: «Цæугæ, цæугæ. Де сгуыхтдзинæдтæ нæм куы 
сыхъуысой, уæд дæм æз дæр зындзынæн». 
— Æмæ уыцы хистхормæ та цæмæ дзырдтай? — баппæрста 
йæ ныхас Бимболат. — Æгас хъæуы уымæй магусадæр куынæ ис. 
— Бирæгъыл, дам, мæгуыры бон куы акæны, уæд куыдзы 
бын дæр атулы... Мæ ныфс никæмæуал бахастон... Нæ лæппу 
партийнæй у, уый сæр дæр æнæхъуыдыгæнгæ нæй. Рацыдтæн 
ардæм, уæдæ цы! Ныр авд азы кусын. Фæзæгъын, ацæуон нæ 
хæдзармæ, фæлæ мæ бæсты кусæг нæ вæййы æмæ та баззайын... — 
Йæ лæдзæджы фындз зæххы ныссагъта Долæт, йæ кæрон ын йæ 
роцъомæ сбыцæу кодта, цасдæр фæхъус æмæ та райдыдта: — 
Афтæмæй ма бирæ цæрдзыстæм, дæ хорзæхæй?.. Нæ гуырды 
дæр уымæй фæфæрсын. Æмæ, дам, тагъд фæхуыздæр уыдзæни, 
фæзæгъы... Куыд æрæгмæ кæнынц? — Фæлæ чи æрæгмæ кæны, 
уый, æвæццæгæн, Долæт йæхæдæг дæр нæ зыдта. Уый не 
’мбæрста Сослан дæр. Куы-иу æм афтæ касти, цыма колхозты уавæр 
сæ правлениты сæрдарты аххос у, куы — райкомты, науæд та 
обкомты... Куы та-иу суанг Мæскуыйы онг дæр ахæццæ... 
— Хæст бирæ зиантæ æрхаста, — загъта Сослан, 
æппынæдзухдæр-иу кæй дзырдта, уыцы ныхæстæ. — Заводтæ, горæттæ 
арæзтам... Парти ныр та бавналдзæн хъæууон хæдзарадмæ... 
Бабыхсут-ма... 
— Хорз, мæ хур, хорз. Хуыцау зæгъæд, Хуыцау... Нæ гуырд 
дæр мын афтæ фæзæгъы. 
— Хуыцау æнæ фынддæс сомы хæрæг дæр нæ дæтты, — йæхи 
ныхасыл бахудти Бимболат. 
Рог дымгæ уазал уддзæф хаста комæй. Арвыл стъалытæ 
бар-тыбур кодтой. Мæй сæ астæумæ стылдис. Фермæйы 
кусджытæ бадынц Сосланы алыварс... Афонмæ та схуыссыдаиккой. 
Тауырзæт куы базыдта, уазæг ам баззайдзæн, уый, уæд йæ 
зæрдæ бамæгуыр. Уыдис сæм нартхоры ссад, æхсыр æмæ къорд 
гуымбылы. Дзаумайæ та — дыууæ бедрауат цугун, цыппар 
къусы, стæй Долæты конд уидгуытæ. Цæмæйдæрты æхсæвæр 
барæвдз кодта. Долæт æмæ Сосланæн хæринаг рахаста — фæнычы 
фых хъарм кæрдзын, цыхт æмæ фæйнæ къусы ногдыгъд æхсыр. 
Фæсхæрд Бимболат Сосланы бафарста: 
— Хуыссæн уын кæм æркæнæм? 
60 

— Сыгъдæг уæлдæфмæ, — загъта уазæг. — Уæ фермæйы 
хицау куыннæ фæзынд? Кæм ис? 
— Кæимæ къупп кæны, уыдон æй зондзысты. 
— Чи сты? 
— Сæ иуы сын Хъæлæмырзæ хонынц... Хуыцау, табу 
дæхицæн, адæмтæ куыннæ федтон цæрæнбонты, уæддæр дзы ахæм 
нæма уыд. Йæ митæ мæм иу нæ хъæуккаджы миты хуызæн 
фæкæсынц... Хохы нæм иу æнæсæрфат лæг цард. Уымæн дæр йæ 
ном Хъæлæмырзæ хуынд. Иуахæмы сæ бинонтæ æрбамбырд сты, 
æмæ сын сæ хистæр афтæ, дæлæ, дам, Карцамæ ныууайын хъæуы 
нæ хæстæджытæм. Хъæлæмырзæ дуаргæрон бадт, ныхасмæ 
кæронмæ нæ байхъуыста, афтæмæй феддæдуар. Карцайы 
балæууыд. Фысымтæ йæ фæрсынц, æнафоны кæцæй фæдæ, зæгъгæ. 
Уый сын афтæ: Баба, дам, загъта Карцамæ ныууайын хъæуы 
æмæ æз дæр æруадтæн... Хъæлæмырзæйы цыд, зæгъгæ, 
æмбисондæн баззад. Нæ хицау дæр, мæ хур, ахæм у. Нæ фермæ нын 
уæлкъуыпп сарæзтой. Сæрдæй-зымæгæй дзы дымгæ къуыззитт 
кæны. Дон æрбауадзæн æм нæй. Цалынмæ хъæумæ 
бæхуæрдоны æхсыр фæласæм, уæдмæ сæнхъизы. Зымæгмæ дæр та бирæ 
нал ис, афтæмæй нæм хосы цъупп нæма и. Хæсты размæ-иу 
æмбисонды силос нывæрдтам уæрмыты. Ныр та сæ фаджыс æмæ 
бырон калынц. Иудзырдæй, удхарæй мæлæм. 
Иннæтæ куы схуыссыдысты, уæддæр ма Сослан æмæ Долæт 
ныхæстæ кодтой. 
«Тынг фæрæдыдаин, куы ацыдаин, уæд, — хъуыды кодта 
Сослан. — Уавæр æгæр æвзæр у. Иуварсырдыгæй кæсæн нæй. 
Фæлæ цы сарæзтæуа? Фосæн ног бынæттæ аразын хъæуы. 
Афтæмæй, дам, колхозмæ æхца иу капекк дæр нæй. Адæмы 
куыстыл бафтауын хъæуы. Зæрдæтæ сын бæргæ февæрдтон, фæлæ 
рæсугъд ныхæстыл ничиуал æууæнды». Йæ цæстытыл ауад 
Хъæлæмырзæ, æрбаймысыд Масинкайы пух уадултæ, йæ худгæ æнгас. 
Йæ уæззау хъуыдытæй фервæзыны тыххæй арвыл афæлгæсыд. 
«Авд хойы» арвы астæумæ бæрзонд ссыдысты. Бамбæрста, 
æхсæвæй бирæ кæй нал баззад, уый æмæ йæ цæстытæ æрæхгæдта. 
16 
Сæумæрайсом Сослан фермæйы кусджытæн «хæрзбон» 
загъта æмæ йæ фæндагыл араст. Дысон кæд бирæ нæ афынæй, 
уæддæр йæ фæллад ссыди. 
Цыдис нартхоры хуымты æхсæнты уæрдонвæндагыл, 
фæйнæрдæм фæлгæсыд. Стæм рæттæй фæстæмæ нартхоры зæнгтыл — 
иугай чысыл æфсиртæ. 
Æддозгомауæй зыны хъæу. Хъæуы æдде хæхты рæбынтæ, 
цыма сæ байтаманы нывгæнæг цъæх æмæ бурбын ахорæнæй 
са61 

хуырста, уыйау зынынц; Уый хъæд у. Хæхты цъуппытæ — 
митæй æмбæрзт, сæууон хуры тынтæм тæмæнтæ калынц. Исдугмæ 
йæм афтæ фæкаст, цыма æнæзонгæ бæстæмæ æрбафтыд. 
Кæцæйдæр æрбайхъуыст зарын. Сæууон уæлдæфы азæлы 
кæйдæр зæрдæмæдзæугæ хъæлæс: 
Гъе, гъей, чызгай, мæ уд дæр дæ фæхъхъау! 
Мæ цард дæр дæ амонд, гъей!.. 
Сослан æрлæууыд æмæ байхъуыста. Зарын цыди зæронд 
сарайы ’рдыгæй. Араст. Уæртæ хъæмпы рагъыл уæлгоммæ хуыссы 
æрыгон лæппу. 
— Дæ райсом хорз!.. Æмбисонды хъæлæс дын ис. 
Уый уыд быдыргæс Дзенаго. Йæ мидбынаты рабадт. 
Сосланы кæттаг кителъ, галифе хæлаф æмæ дæрдджын 
цырыхъхъытыл йæ цæст æрхаста. Уый фæстæ йæхи фадыварцмæ 
æркаст. Йæ къæхтыл"— хæцъилдзабыртæ. Рахиз дзабыры уафс 
сыхæлд, æмæ разындысты къахы æнгуылдзтæ. «Æндаер хъæумæ 
чи цæуы, ахæм уыдзæн», — ахъуыды кодта Дзенаго. Йе скъуыд 
дзабыр ын кæй федта, уый йын хъыг уыди, йæ бынатæй нæ 
фезмæлыд, афтæмæй загъта: 
— Æгас æрцу, кæд хынджылæг нæ кæныс, уæд! 
— Æмæ цæмæн хъуамæ кæнон хынджылæг? 
— Хæйрæг дæ зонæг!.. Уæдæ сбад æмæ ма лæууай. 
Сослан йæ мидбылты бахудт. 
— Уазæг, бахатыр кæн, фæлæ дæм адыминаджы хабар та куыд у? 
— Æз нæ дымын... 
Дзенаго дисгæнæгау йæ сæр батылдта. Сыстад. Хъæмпыхал 
систа, йæ иу кæрон ын йæ дзыхы батъыста æмæ дзы ныффу 
кодта. 
— Уæдæ нуазгæ дæр нæ кæныс? 
— Уазал дон, бæгуыдæр, аназин... 
— Дон уæлæ нæ зыгъар хъуг дæр нуазы, — Дзенагомæ йæ 
ныхас æгæр сæртæг фæкаст æмæ йæм исты куы сдзура, уымæй 
тæрсгæйæ, уазæджы йæ мыггагæй афарста. Сослан дзуапп куы 
радта, уæд та загъта: 
— Мæ мады ’фсымæры ус дæр Маккæтæй у... Елхоты 
цæрынц. Уыдон дæр де ’рвадæлтæ сты? 
— О, — йæ мидбылты бахудт райкомы секретарь. — Кусгæ цы 
кæныс? 
— Цыдæртæ архайын... Кæмæн куыд æнцондæр у... 
Хъæлæмырзæ дæр афтæ фæзæгъы. Нæ сæрдар у. Нæ йæ зоныс? Уæвгæ 
уый та чи нæ зоны! Уый ма нын куынæ уаид, уæд бынтондæр 
фесæфиккам. 
— Æгæр дзы не ’ппæлыс? Мæнæ ма уæ хуымтæм кæс. 
— Æмæ уый Хъæлæмырзæйы аххос у? Адæм нæ кусынц. 
Хахуыргæнджытæ сæ змæнтынц. Тотырадзы хуызæттæ-йедтæ. 
62 

«Фыццаг бакастæй куыд зыны, ахæм нæу, — ахъуыды кодта 
Сослан. — Йæхи зондæй афтæ дзура?» 
— Уæдæ ма мын, Тотырадзы звено кæм кусы, уый бацамон. 
— Бахатыр кæн, фæлæ дæхæдæг цы кусæг дæ? — афарста та 
быдыргæс. 
— Æз... Райкомы секретарь. 
Дзенаго йæ бынатæй фезмæлыди, йæ уæлæдарæс асæрфта. 
Афæнд кодта Сосланимæ нартхортонджытæм цæуын, фæлæ йæ 
зæрдыл æрбалæууыд, хибарæй йæ зарджыты кæй ном фæзары, 
уыцы Тамарæ дæр уым кæй ис, уый æмæ йæ ныфс нал бахаста. 
— Бахатыр кæн... Цæуын мæ хъæуы... Тотырадзы хай уæлæ 
фæндаджы рахизфарс, — йæ къухæй ацамыдта Дзенаго. 
Йæ цыды нысан йæхæдæг дæр бæлвырд не ’мбæрста Сослан. 
Колхозы хуымтæй йæ зæрдæ бамæгуыр. Тотырадзы хуымтæй та 
тынг æппæлынц. Йæхи цæстытæй сæ хъуамæ фена. 
Дзæвгар ма ауади, афтæ бахæццæ, бæрæг бæлвырд чи 
дардта, ахæм хуымтæм. Ставд зæнг нартхæрттæ тар хъæдау 
лæууыдысты, се ’фсиртæ æлмæриныйæстæ. Звенойы уæнгтæ 
бадтысты фæндагмæ æввахс, стыр кæрийы фарсмæ — чи дзуццæджы, 
чи — йæ тæскъыл. Хордтой аходæн. 
Сослан къæмдзæстыгхуызæй сæ цурмæ бацыди, йæ худ йæ 
сæрæй систа æмæ саст хъæлæсæй сдзырдта: 
— Амондджынæй бирæ хæрут! 
— Амондæй хайджын у! — фæрсæгау æм скаст, дзуццæджы 
чи бадти, уыдонæй иу. 
— Æгас цу, æгас, мæ хур! — сдзырдта æндæр зæронд лæг... — 
Хæстæгдæр рацу æмæ нæм иу къæбæр ахæр. 
Кæстæртæ фестадысты. 
Колхозонты раз голладжы зæрондыл — нартхоры кæрдзын 
æмæ æдцъарæй фых картофтæ. 
Тамарæ тæскъ фæдæлгоммæ кодта æмæ йæ Сосланы цур 
авæрдта. Æрбадти Сослан. 
— Мæгуырæй нын ма фæтæрс. Æрæвнал, — сдзырдта йæм 
дзыгъуыртæ цæсгом сылгоймаг. 
Сослан сындæггай бастыгъта картоф, цæххы йæ стылдта. 
Хурсыгъд картоф фырмастæй хъæлæстæ арыдта, фæлæ йæ 
Сослан уæддæр бахордта. 
— Фæндаггоны хуызæн дæ, — уазæгыл йæ цæст ахæсгæйæ, 
сдзырдта Тотырадз. — Кæцырдæм цæуыс? 
— Фæндаггон бæргæ дæн, — дзуапп радта Сослан. 
Цæмæндæр æм зын касти йæхи бацамонын. Хуымтæ йæ зæрдæмæ бæргæ 
фæцыдысты, фæлæ, колхозонты бызгъуыртæ дарæс æмæ сæ 
мæгуыр фынгмæ кæсгæйæ, йæ зæрдæ нырхæндæг. Афтæ йæм 
касти, цыма сæ бæрæгбоны дарæс дæр аивдæр нæу; сегас дæр — 
63 

фæлладхуыз, афтæ сын зæгъ, ныртæккæ зæхх аскъуындзæни æмæ 
фæдæлдзæх уыдзыстут, зæгъгæ, уæддæр цыма уæлдайхуызон нæ 
фæуиккой; уымæн йæхимæ дæр, æвæццæгæн, кастысты ахæм 
цæстæй, цыма йæ рагæй зыдтой æмæ йæ уындæй сæ цæстытæ 
фæрыстысты. Фæлæ афтæ зынди æрмæстдæр фыццаг бакастæй. 
— Газетфысджытæ дæр фесæфтысты... Уæд нæ цух нал 
фæуадзынц... Ды уыдонæй ма у? — ацæргæ бæрзонд сылгоймаг 
фæрсæгау бакасти Сосланмæ. — Уæвгæ, айфыццаг ныффыстой 
æмæ дзы цы рауад?.. 
— Рæстдзинад раджы дæр нæ уыди æмæ ныр дæр нæй, — 
райдыдта звенойы зæронддæр кусæг. — Раджы хъæздгуытæн 
куывтой, ныр — хицæуттæн... 
Тотырадз йе ’рфгуыты бынæй бакасти зæронд лæгмæ, йæ 
сæр банкъуыста, æмæ Сосланмæ баздæхти: 
— Фæрсæг сонт у... Бахатыр кæн, кæй лæппу дæ?.. 
— Маккæты. Маккæты Сослан. Æрæгæй нырмæ дæн ам... 
Тотырадз йæ сæрæй йæ нымæтхуд систа, йæ уæрагыл æй 
æркодта æмæ йæ ивазын райдыдта. Бакасти та уазæгмæ æмæ 
сдзырдта: 
— Рæстмæ фæуæнт, рæстмæ дæ хъуыддæгтæ. Фехъуыстон, 
фехъуыстон... Нæ хистæр дæрзæг ныхасуарзаг у, галиумæ йæ ма 
бамбар. — Тотырадз баздæхти йе ’мбæлттæм. — Уазæг районæй 
у, райкомы дыккаг секретарь, 
Карзæй дзураг зæронд лæг, æвæццæгæн, фæфæсмон кодта 
йæ ныхæстыл æмæ та сдзырдта: 
— Зæрондæн йæ зонд дæр базæронд вæййы, йе ’взаг йæ коммæ 
нал фæкæсы. Бахатыр кæн, кæд æнæзæрдæмæдзæугæйæ исты 
загътон. Раздæр, дам, обкомы куыстай, æрыхъуыстон, — 
Тотырадз дыууæ уыдисныйас æфсир систа æмæ йæ цыма уæзæй 
барста, уыйау батилæгау кодта. — Цæмæн дæ фæрсын? Исчи нæм 
стæм хатт куы фæзыны, уæддæр кæнæ райкомы секретаримæ, 
науæд колхозы сæрдаримæ. Æхсæвæддæ дын дзы мачи баззайа 
— аба-бау... Хъаст сæм арвитай — фæстæмæ районмæ æрхæццæ 
вæййы. Обкомы хицæуттæй иу кæддæр мæ хæлар уыди, арæх 
нæм-иу æруад. Ныр ма йæ цыппар азы иу хатт фенын. Уый дæр 
президиуммæ, депутат æй куы февзарæм^ уæд. Фиу сæвæрдта. 
Æмæ æрмæст йæ гуыбын нæ, фæлæ йæ хъустæ æмæ йæ 
цæстытæ дæр. Ехх! — зæгъгæ, Тотырадз нартхоры æфсир кæримæ 
базыгъгъуытт ласта. 
— Бæгуыдæр, бæгуы, Тота рæстытæ дзуры... Хицæутты 
Хъæлæмырзæ фылдæр хатт адæмы æхсæнмæ дæр нæ рауадзы. Ахæм 
бæркадкъух Масинка йын фæци, — загъта сылгоймæгтæй иу. 
— Уыдон дæр афтæ фæуæнт, фæлæ ма дæлæ хуыммæ акæс. 
Æнæхайыры комбайн æй сафы. Ам нæм МТС-æй иу уыди, нæ 
64 

фæллой нын цæмæн сафут, зæгъгæ, йын зæгъын. Хъуамæ, дам, 
пайда дæтта, æхца, дам, ыл бафыстам... Ома, МТС-æн хор 
бакусæд, æндæр мах курæггаг æмæ æлхæнæггаг хоры æвджид 
баззайдзыстæм, уый мæт сæ нæй... Дæ мад, дæ фыды хатырæй, 
æркæс сæм, кæд дæ бон исты у, уæд... Фистæг дæ, æви? 
— Фистæг... 
«Дзæгъæл хуымæтæджы нæ кæнынц йæ кой ацы зæрондæн. 
Сæрдасæнау дасы...» — хъуыдытыл бафтыдтой звеноводы 
ныхæстæ Сосланы. 
17 
Хъæлæмырзæ сæумæрайсом тæргæбæхæй фермæйы балæууыд. 
— Знон мын æрбауайыны фадат нæ фæци... Цæй, куыдтæ 
цæрут? Æгæр къæсхуыр мын хæссыс, Долæт... Фидар лæуут, 
истæмæйты уæм фæкæсдзынæн... Уæд ме ’рдхорд та цы фæци, хорз 
æй нæ федтат? — фарста Хъæлæмырзæ. — Сосланæй зæгъын. 
— Хорз лæджы дзæбæх цæстæнгас æмæ сыгъдæг зæрдæ 
йедтæмæ цы хъæуы! — дзуапп ын радта Долæт. 
— Уый философ куы басгуыхтæ!.. Нæ пълантæ йæ зæрдæмæ 
цы фæцыдаиккой?.. Цытæ дзырдта? 
— Зондджын лæгмæ хабæрттæй фылдæр цы вæййы!.. 
— Куысты тыххæй уын уæддæр цы загъта? Кæд, мыййаг, 
исты саразын бафæдзæхста... 
— Дзуринæгтæ — бирæ. Нæ зонын, ахæмæй ницы 
фехъуыстон. 
Хъæлæмырзæ бамбæрста, зæронд лæг нывыл ныхас кæй нæ 
зæгъдзæн, уый. Æмæ, цæхæртæкалгæ, раивгъуыдта 
хорæфснайджытæм. Нартхортонджыты баййæфта зæронд сарайы. 
Дзыгуырæй бадтысты. Цыма йæ ном айхъуыста, афтæ йæм фæкаст. Йæ 
фыдгой та кæндзысты, æндæр цы! 
— Тæрхоны лæгтау куы рабадтыстут! — схуыстхуызы загъта 
сæрдар. 
— Тæрхонгæнинæгтæ дæр нæм бæргæ ис, — баппæрста йæ 
ныхас чидæр. 
Хъæлæмырзæ æвзæртæ зæгъинаг уыдис, фæлæ Сосланмæ 
фæкомкоммæ. 
— Дысон-бонмæ нæ бафынæй дæн, — йæ цæсгом фæрухс 
сæрдарæн. — Æхсæв уазал хæссы, куы, зæгъын, фæрынчын уа. Мах 
сахуыр стæм, фæлæ... 
«Долæт дæр дысон раст афтæ дзырдта. Æмæ уый бавзæрста 
фыдæбæттæ. Фæлæ ай та?» — Сослан сыстад æмæ иуварс 
рацыди. Йæ фæдыл рацыд Хъæлæмырзæ. 
5 Æгъуызарты Æхсарбег 
65 

— Кæсыс нæ адæммæ, базмæлыдысты... Мæ мадæн фыртæн 
нæ райгуырдтæн, нæ колхоз уæларвмæ куынæ сисон... 
— Ам æм зæххыл дзæбæхдæр куы æркæсиккат. Уæ фермæйы 
бæсты фæлтау... Науæд уæ хуымтæ... Уæдæ кæсгон чындзытау 
чи лæууы, уыцы мæкъуылтыл дæр мæ цæст куынæ хæцы!.. 
Комбайн баурæдтон. 
«Нæ загътон, арт та мыл бандзæрстой. Нæ, ацы 
къуызыппайы цур мæ зонгуытыл не ’рлæудзынæн», — хинымæр загъта 
Хъæлæмырзæ. Æмæ дзуапп радта: 
— Мах дæр хуыртæ не ’хсæдæм. Йе мугæйы цъæрттæ не стæм. 
Нæ удтыл нæ ауæрдæм. Æрмæст... Æнæхъæн колхозы, адæймаг 
йæ зæрдæ кæуыл фæдара, ахæм нæй. Кадртæ нæй, кадртæ! — йæ 
къухтæ фæйнæрдæм аппæрста сæрдар. 
— Фермæйы хицау нæй. Мæнмæ гæсгæ ивинаг у. Долæты та 
æвæстиатæй дохтырмæ аласын кæн, — схуыстæй дзырдта Сослан. 
— Иуты сæ куыстæй куы исæм, иннæты дохтырмæ куы 
’рвитæм, уæд ма кусгæ та мæ фыды фыд кæндзæн. Стæй мæнæн 
хицæуттæ бирæ ис. Кæцымæ дзы хъусон? Азæмæт та цы зæгъдзæни? 
— Фермæйы сæргъы нывыл хицау сæвæрыны тыххæй 
Азæмæты сæр цæмæн хъæуы, уый не ’мбарын. 
— Хорз, хорз, фендзынæн. 
— Коммунисттæ æмæ фæскомцæдисонты райсом æрæмбырд 
кæнын хъæуы. Семæ баныхас кæнæм. Иутæн хор æфснайын 
бар кæндзыстæм, иннæтæн — фермæ барæвдз кæнын. Ды куыд 
кусыс, афтæмæй бирæ нæ сараздзыстæм. Ды уæлбæхæй 
разамынд дæттыс. Сæрдары куыст дугъы уайыны хуызæн нæу. Дæ 
сæр цы тилыс? Разы нæ дæ мемæ? — Сослан комкоммæ касти 
сæрдары цæстытæм. Иудзæвгар ницы сдзырдтой кæрæдзимæ, 
цыма сæ кæй цæстæнгас тыхджындæр разындзæни, уый 
фæлвæрдтой, уыйау. Æрæджиау Хъæлæмырзæ йæ был 
счъилгæнæгау фæкодта æмæ йæ сæр иуырдæм азылдта. 
Сæрдары цæстæнгас зынди афтæ, цыма зæгъынмæ хъавыди: 
«Дæ ныхæстæ тагъддæр куы ныууадзис, уæд уымæй хуыздæр 
ницы уаид. Дæумæ хъусын мæм æппындæр нæ цæуы». Фæлæ 
сæрдар хорз æмбæрста, Сосланы къæсхуыр цæсгомы нуæрттæ, 
дыууæ сау-сауид цæхæрцæсты æнгæс цы зæгъынмæ 
хъавыдысты, уый дæр. Æмбæрста, æнцонтæй дзы кæй нæ фæхицæн 
уыдзæни, уый. Ноджы ног секретармæ Азæмæт цы зæрдæ дардта, 
уый дæр нæма æмбæрста. Хъæлæмырзæ зыдта, Азæмæтæн йæ 
зæрдæмæ чи нæ цыдаид, уыдон йе ’ввахс куысты кæй нæ уагъта, 
уый. Чи йæ зоны, нырма Сослан йæ зæрдæмæ цас цæуы, цæй 
бæрц ыл æууæнды, уый? 
— Мæ мад-мæ фыдыстæн, тыхсгæ мын мацæуыл кæн. 
Алцыдæр сараздзынæн. Куыддæриддæр зæгъай, афтæ. Æхсæв дæр 
нал ныххуысдзынæн... 
66 

— Æз та ардыгæй нæма ацæудзынæн, цалынмæ, кæй загътон, 
уыдон саразай, уæдмæ... 
— Дæ мæт мæ ис, мæ мад-мæ фыдыстæн... Дæхи удхарæй 
марыс. Дæ зæрдæ мыл уыйбæрц цæуылнæ дарыс? Цыдæриддæр 
зæгъай — алцыдæр сараздзынæн... 
— Куыддæр арæзт фæуай, афтæ æз дæр араст уыдзынæн. 
Сæрдар бамбæрста, йе ’мныхасгæнæг кæй нæ басæтдзæн, уый, 
æмæ ницыуал загъта. 
18 
Тотырадз бадти Азæмæты кабинетмæ бацæуæн дуары раз. 
Абон ам уæлдай фылдæр адæм уыди — бюройы бон у. 
Тотырадзмæ дæр уымæн фæдзырдтой. «Мæ быны цы бабырыдысты, 
мард сæ къонатæй рацæуа? Бынтондæр сæ цæсгом бахордтой... 
Æвæццæгæн, уыцы писмойыл ныхас кæндзысты... Æмæ сæ уæд 
нæхимæ куыд ничи фæзынди?» 
Бюройы уæнгтæ мидæмæ цæуын райдыдтой. Мæнæ 
Уырысби. Æрбаздæхти йæм. Йæ къух ын зæрдиагæй нылхъывта... Иннæ 
хæттытæй тынгдæр. Цымæ цæмæн? Мæнæ Сослан, йемæ 
районы прокурор. Бацин кодтой зæронд лæгыл... Йæ рæзты 
æнæсдзургæйæ бахызти районы æдасдзинад хъахъхъæнынады 
хайады хицау. Бæзæрхыг æмæ гуыбынджын лæг, иу дæс æмæ 
дыууиссæдз азы кæуыл цыдаид, ахæм. Иннæ хæттыты йын салам 
æнæ ратгæ нæ фæвæййы. Хæйрæг сæ базонæд... Нæ, 
айфыццагау ма мæм исты куы сдзурой, уæд сын фыдæмбисонды митæ 
бакæндзынæн. 
Бады Тотырадз. Кæмæ фæдзурынц, цалынмæ уый фæстæмæ 
раздæхы, уæдмæ дуармæ кæсынæй йæ цæстытæ фæриссынц. 
Иурæстæджы фæзындысты Хъæлæмырзæ æмæ Михал. 
«Æвæццæгæн уыдонмæ уыди сæ каст...» Дуар байгом æмæ Тотырадзмæ 
фæсидтысты. Салам ратта бюройы уæнгтæн. Сбадын æй кодтой. 
Йæ алыварс чи бадти, уыдоныл Тотырадз йæ цæст дæр нæма 
ахаста, афтæмæй йæ хъустæ ацахстой: 
— Фыццаг дзырды бар дæуæн. 
Уый Азæмæты хъæлæс уыди. 
Алыбег цырд фестади, йæ кæсæнцæстытыл мидæгдæр 
бахæцыд æмæ дзурын райдыдта... 
Алыбег хъуыды кодта, зæгъгæ, Тотырадз цас тынгдæр 
æфхæрд æрцæуа, уыйбæрц Азæмæтæн æхсызгондæр уыдзæн. 
Хайады сæргълæууæг æмбæрста, Азæмæтæн обкомы стыр кад 
кæй ис; уæдæ йæхæдæг нырма куысты асинтыл уæлæмæ кæй 
хизы, уый дæр йæ зæрдыл дардта. Дзырдта карзæй, 
хъуыдыгæнгæ, агуырдта дæрзæг ныхæстæ. 
Азæмæт та мидхъуырдухæны бафтыди. Исдуг-иу æм 
цавæр67 

дæр æнæбæрæг дызæрдыгдзинад фæзынди... «Никуы мæ 
бауыриыдтаид, Тотырадз шофыры фæнæмдзæн, уый... Æмæ уæд йæ 
писмо та? Партийы ныхмæ, райкомы ныхмæ, мæ ныхмæ. 
Бафхæринаг у...» «Нæу!» — сдзырдта-иу æм æндæр хъæлæс... 
«Колхозонтæ сæ фæллойбонтæн ницы исынц, фæйнæрдæм лидзынц. 
Æмæ кæй аххос у? Æз мæхиуыл нæ ауæрдын... Хъæлæмырзæ 
хатгай гуымыдза вæййы. Фæлæ зæрдæхсайгæ нæу. Милицæйы 
куыста, районы фæлхасады цæдисы сæрдар уыд, фæндæгты 
хайады сæргълæууæг, цырыхъгæнджыты хицау... Йæ колхоз 
паддзахады хæстæ бафиды. Æниу æппæтæй æххæст чи у?.. Нæ, 
нæ! Колхоз сæфтмæ æрцыд, чи дзуры, партионты народниччытæ 
чи хоны, шофыры чи фæнадта, уый карз æфхæринаг у...» 
Тотырадз йæхи афтæ дардта, цыма ныхас ууыл нæ цыди. 
Æрмæст, æдзухдæр хæлар æмæ фæлмæнæй чи фæкæсы, уыцы 
цæстытæ йыл цыдысты комдзог; зæронд лæджы риуы маст 
хæлбурцъытæ кæй кæны, уый нæ бамбæхстой. Цæмæндæр 
ныфсæрмы, йæ алыварс чи бадти, уыдоны æмæ суанг йæхи тыххæй дæр; 
банкъардта, туг йæ цæсгоммæ куыд сабухта, уый. Афтæ кæсын 
æм райдыдта, цыма бюройы уæнгтæй иу сыстдзæни, науæд та 
æдде исчи æрбацæудзæни æмæ барджын хъæлæсæй бауромдзæн, 
уæдæй нырмæ цы зæрдæриссæн ныхæстæ хъусы, уыдон. Азæмæт 
йæхæдæг æнæмæнг сыстдзæни. Колхозтæ куы арæзтой, уæдæй 
нырмæ зонынц кæрæдзи. Азæмæт тракторист уыди. 
Фæтæнуæхск, бæрзонд лæппу. Райсомæй-иу суанг изæрдалынгтæм йæ 
«Фордзон»-æй æддæмæ нæ хызти. Фæнычы фых картофтæ 
уарзта. Фæскуыст-иу æнæ зæгъгæ нæ фæци: «Цæй, Тота (Тотырадзы 
фырбуцæй афтæ хуыдта), картофтæ та фæнычы анордæм...» Нæ, 
нæ, уый нæ бауадздзæни йæ зæронд æрдхорды бафхæрын. 
Тотырадз Азæмæтмæ комкоммæ касти, кæд фемдзаст 
уаиккам, зæгъгæ, фæлæ йæм уый иунæг хатт дæр йæ цæстæнгас нæ 
раздæхта. Бадти афтæ, цыма уазал дойнаг дурæй арæзт уыди. 
Рæстæгæй-рæстæгмæ-иу Тотырадз æмæ райæххæсткомы 
сæрдар Уырысби фемдзаст сты æмæ-иу æм уый зылынджын 
адæймагау зына-нæзына йæ мидбылты бахудти. Сослан цыдæртæ 
фыста гæххæттыл, йæ сæр уæлæмæ нал иста. Паддзахадон 
æдасдзинады хайады хицау бадти, тæргай цыма фæци, уыйау. 
Мæстæй хæлди, йæ кусджытæ ахæм æнаккаджы ныронг кæй нæ 
базыдтой, стæй докладгæнæг карзæй кæй нæ дзырдта, уый 
тыххæй. Раззагдæр кусæгыл-иу æй нымадтой, хъæусоветы депутат 
æй скодтой, «Ту, хæлиудзыхтæ!..» — ралгъыста йæхинымæр. 
Хъæлæмырзæ бадти фæлмæн диваныл. Уый разы уыди 
Алыбегæй. Æнхъæлмæ касти, кæд ссæрибар уыдзæн, уымæ. Абон сæ 
къордæн Микъайы хæдзары абадт ис. Уырдыгæй та хъуамæ йæ 
чындзмæ ацæуа... 
Алыбег йæ ныхасы кæрон афтæ балхынцъ кодта: 
68 

— Нæ парти, æмбал Сталин кæддæриддæр домдтой 
политикон æгъдауæй къæрцхъус уæвын, — комкоммæ та бакаст 
Азæмæтмæ, фæндыд æй, йæ ныхасмæ йын куыд хъусы, уый 
базонын. Райкомы фыццаг секретарь бадтис стъолмæ тигъырдæм æмæ 
кæдæмдæр æнæбæрæг ранмæ нымдзаст. Алыбегмæ афтæ фæкаст, 
цыма йæ ныхæстæ Азæмæты зæрдæмæ хъарынц. — Æцæг 
большевиктæ хъуамæ зоной фыдгæнæджы митæ хурмæ рахæссын. 
Æмæ уæдæ чи у Гæбуйы-фырт та? — йæ кæсæнцæстыты бынæй 
цæмæндæр цармæ скасти Алыбег. — Колхозон царды знаг. 
Партийы уæвгæйæ хъæуы цæрджыты йæхимæ сфыдæх кодта. 
Паддзахадмæ хорласæг шофыры ныццавта, коммунистты 
народниктæ схуыдта... Уыдон æмæ бирæ æндæр хъуыддæгты тыххæй 
æз фæндон хæссын: нæ уарзон партимæ æнæнхъæлæджы чи 
бахауд, уый цухгонд æрцæуæд йæ рæнхъытæй... 
Чидæр «гъо-гъо!», зæгъгæ, фæкодта, иннæ ныуулæфыди... 
— Мæнмæ гæсгæ, бюройы Барисы статьяйы фæдыл 
æрдзурын хъæуы, — загъта ма Алыбег. — Уый æнæсæрфат адæймаджы 
ми у. Цъыфкалæджы ми. 
Бюройы уæнгтæй иутæ хъуыды кодтой, зæгъгæ, æвæццæгæн, 
Тотырадзы писмо обкомæй дæр ахæм уынаффæимæ æрцыди. 
Азæмæтæн йæхи дæр бауырныдта, Тотырадз партийæ 
ацухгæнинаг кæй у, уый. Æрмæст æм обкомы фæдзæхст «лæмбынæг æй 
равзарут», æгæр æбæлвырд каст. 
— Партийы хаххæй ахызтæ æмæ дæ митыл ахъуыды кæн, — 
загъта Азæмæт. — Кæд ма дæ бон у рæствæндагмæ раздæхын, 
уæд æй æргом зæгъ. Науæд... 
— Науæд цы, Тутры-фырт? — Тотырадз сыстад æмæ йæ 
къухтæй бандоныл хæцгæйæ, аджих, æрæджиаугомау загъта. — Зын 
мын у, бауырнæд дæ, дæумæ хъусын. Ибон дæр ма дын загътон: 
раст æмæ зылыны нал æвзарыс. Зоныс æрмæстдæр сводкæтæ. 
Быдырмæ искуы иухатт куы афтыс, уæддæр машинæтæ æмæ 
бæхтæ куыд кусынц, уый базоныны тыххæй. Ехх, Азæмæт, 
Азæмæт! Колхоз иумæ бæргæ арæзтам... Хъуыды ма кæныс, иухатт 
быдыры æхсæвыгон дæ къах куы алыг. Ме ’ккойы дæ 
фæхастон... — Стæй йæ сæр бæрзонддæр систа, цыдæр зæгъинаг ма 
уыди, фæлæ цыма йæ ныхас йæ хъуыры фæбадти, уыйау фæци 
æмæ йæхи фæстæмæ æруагъта. 
Азæмæты цæсгом саумæрæй саудæр ныцци. 
— Зæгъ-ма, кæм сбæрæг кодтай уыйæрц бæлвырд хабæрттæ? — 
Уырысби бафарста Алыбеджы. 
Докладгæнæг цæмæндæр йæ мидбылты бахудти, Азæмæтмæ 
бакасти æмæ дзуапп радта: 
— Хъæуы, Тулдзбыны... 
— Чи сæ бавдыста? 
— Бирæ сты... 
69 

— Уæддæр, номхыгъдæй? 
Алыбег цасдæр лæууыди, æвæццæгæн, цы зæгъа, уый нæ 
зыдта. Азæмæт тызмæгæй сдзырдта: 
— Кæд ма каст уымæ у, уæд ын дзуапп цæуылнæ раттыс?.. 
— Колхозонтæ, — райдыдта Алыбег, — парторг Михал, 
Слонаты Микъа, бухгалтер Цъиусур, къæбицы хицау... 
— Тотырадз шофыры куы надта, уæд дæр уыдон уым уыдысты? 
— Чи дзы уыди, чи нæ... Шофыр йæхæдæгныффыста. Мæнæ, 
гъа. 
— Тотырадз, бахатыр кæн, фæлæ партийы уæнгты народниктæ 
цæмæн схуыдтай? — бафарста Сослан. Зæронд лæг 
кæрæй-кæронмæ радзырдта, Михалимæ се ’хсæн цы ныхас рауади, уый... 
— Цæмæй зонын? Мæ мæстæй цы дзырдтон, уый мæхæдæг 
дæр нал æмбæрстон. Æз ын афтæ дзурын, мæнæу бамбыди, уый 
та мæ, народниччытæ чи сты, уымæй фарста. Æмæ йын 
загътон... Ахæм сæрдартæ æмæ парторгтæ адæмы фыдбылыз сты. 
Хъæлæмырзæ йæ мидбынаты раздыхс-баздыхс райдыдта, цыма 
сындзытыл бадти, уыйау. 
— Никæимæ фидауы Тотырадз... Иу хицау дæр нæ цæуы йæ 
зæрдæмæ, — сдзырдта Михал. 
— Ноджыдæр ма иу фарста докладгæнæгмæ... 
— Ууыл тæрхон кæнæм, æви Гæбуйы-фыртыл? — Азæмæт 
æлхынцъæрфыгæй бакасти Сосланмæ. 
— Хатыр... Зæгъ-ма, дæ хорзæхæй, Алыбег, Тотырадзы 
писмойы æрæмысæггаг ныхасæй цы ис? . 
— Иууылдæр! 
— Хорз... Колхоз заууаты уавæры кæй ис, хор æмæ сæм фос 
чысыл кæй ис, адæм кæй ницы исынц, колхозæй кæй лидзынц, 
уый мæнг у? 
— Писмо у цъыфкалæн колхозы разамындыл, партион 
организацийыл, райкомыл... 
Азæмæт сыстади æмæ йе стъолы цурты дыууæрдæм 
рацубацу систа. 
— Дзырды бар, — загъта Уырысби. — Кæйдæр афтæ фæнды, 
æмæ Тотырадз æнæмæнг æфхæрд куы æрцæуид. Цæмæн? — 
фæдыл нымайын райдыдта, Тотырадзы цæмæй зылын кодтой, 
уыцы æфсæнттæ. Йæ ныхас фæци афтæ: — Раст не стæм, 
адæймаджы лæгдыхæй зылын кæнæм. Мæнмæ гæсгæ, абон хъуамæ 
ныхас цыдаид колхозы правлени æмæ парторганизацийы 
куыстыл. Уый пайдадæр уыдаид... 
— Уый дæумæ гæсгæ, — бахъуыр-хъуыр кодта Азæмæт. 
— Мæнмæ гæсгæ дæр, — загъта Сослан. Уый радзырдта «Сырх 
Кавказ»-ы цы уавæр федта, уый тыххæй. — Тотырадзæн 
æгуыдзæгдзинæдтæм кæсын йæ бон нал уыди, мæстджын адæймагæй 
та дæрзæг дзырдтæ дæр схауы. 
70 

Ныхас уыцырдæм аздæхдзæни, уый æнхъæл нæ уыди 
Азæмæт, æмæ кæд æдасдзинад хъахъхъæныны хайады хицау уыди 
докладгæнæджы фарс, уæддæр Азæмæт арф ныхъхъуыды кодта. 
«Кæс-ма, дæ хорзæхæй, уымæ, — йе ’рфгуыты бынты-иу 
бадзагъул кодта Сосланмæ. — Дыууæ боны йеддæмæ нæма цæуы, 
куы йæ æрластон, уæдæй нырмæ. Æвæццæгæн мын нæ 
бамбæрста мæ зæрдæйы уаг. Фæлæуу, æз дæ сахуыр кæндзынæн... Уый 
дæр хорз, фæлæ Тотырадзы куы аппарæм партийæ, уæд ма йæм 
обкомы дæр кæсдзысты... Фæстаг рæстæджы ахæм миты 
тыххæй афтæ карзæй нал æфхæрынц...» 
Азæмæт æмбары, бæстæйы цыдæр ивддзинæдтæ кæй цæуы, 
уый. Иурæстæджы ахст чи æрцыди, уыцы дохтырты дæр 
дзæгъæл хуымæтæджы не суæгъд кодтой... Нæ, нæ... Æгæр куы 
фæцæхджын уой, уæд... Ацы дыууæ галиумæ куынæ 
рахæцыдаиккой, уæд бæргæ. Ныр та? Нæ, нæ. Дзырды бар дæр 
никæмæнуал радта, афтæмæй батагъд кодта: 
— Гæбуйы-фырт гуымиры рæдыдтæ æруагъта, — ранымадта 
та Азæмæт дæр. — Партийæ аппаринаг у... 
Хъæлæмырзæ Алыбеджы басхуыста æмæ йæ мидбылты 
нæзына бахудти... 
— Фæлæ, — дзырдта дарддæр Азæмæт, — партийы рагæй ис, 
йе звено дзæбæх кусы, уæдæ æнахуыргонд кæй у, уый дæр 
хынцын хъæуы. Карз æфхæрд ын ныффыссæм. Фæстаг хатыр... 
Дзырд радтæд... Раст дзурын, æви нæ? — баздæхти æмбырды 
уæвджытæм. 
«Ай нæ фæрсын дæр куы райдыдта», — йæхинымæр бахудти 
Уырысби. 
— Тынг раст, — батагъд та кодта Алыбег. 
— Раст, — сдзырдта ма чидæр. 
— Бюройы фылдæр разы у. Ахицæн. 
Тотырадз сыстади сындæггай, йæ бинаг был йæ дæндæгтæй 
ахсыдта, афтæмæй цъусдуг æнæдзургæйæ алæууыди æмæ сдзырдта: 
— Раст дæ, Тутры-фырт... Хуры хъарммæ къуыбылойау чи 
стымбыл вæййы, ахæм калмау... Фæлæ мæ ныхас дæ зæрдыл 
бадар: иу бон æрфæсмон кæндзынæ. Адæм домбай сты... 
— Суринаг уыдтæ партийæ, бæргæ, — сирвæзт ма Азæмæтæй. 
Уыцы ныхæстæ ма Тотырадз айхъуыста, хъæддзау лæгау 
уæззау къахдзæфтæй дуарыл куы фæцæйхызти, уæд... 
Бинонтæ раджы бафынæй сты, уæддæр Тотырадзы йæ 
æнтъыснæг хъуыдытæ æнцой нæма ’руагътой. Иуахæмы фæкомкоммæ, 
сау лент конд кæуыл уыд, уыцы къаммæ. Сталин куы амард, 
уæд æй рамкæйыл йæ чызг Азау бакодта. Иннæ рамкæйы — 
Ленины ныв. Уый зына-нæзына худы йæ арф æвæрд цæстытæй. 
Цыма йæ иу цæст ныртæккæ æрныкъулдзæн æмæ зæгъдзæн: 
«Æмбарын дын, зæронд, де стыр маст...» Зæронд лæг 
сындæг71 

гай сыстад йæ хуыссæнæй æмæ, къахфындзтыл цæугæйæ, 
хæдзарæй рахызт. Уыд мæйрухс æхсæв. Йæ зæнгтæ-иу йæ быны 
фæдыдагъ сты. Кулдуарыл банцой кодта. Йæ бакомкоммæ сау 
æндæрг дардта къабузджын тулдз бæлас. Расыг лæгау, 
цудтытæгæнгæ, бæласы бынмæ ссыди æмæ дурыл æрбадт. Ставд 
зæнгмæ йæ синтæ сарæзта. Хъæу ныссабыр. Бады Тотырадз. 
Хатгай йæ сæр разилы, йæ цæстытæ атартæ вæййынц... Афтæ 
йæм кæсы, цыма хъæмпы цъынайыйас сау-сауид æндæрг тулгæ 
æрбацæуы арвыл. Денджызы уылæнау æрбагуылф кæны æмæ та 
фæстæмæ йæхи айсы. 
Кæсы æмæ уыны — уылæны уæлæ донбеттыры хуызы даргъ 
æрттиваг ехсимæ бады Хъæлæмырзæ... Ехсæй февзиды æмæ 
зынджы стъæлфæнтау кæмдæр ферттивы. Тотырадз йæ цæстытæ 
аууæрды æмæ та сау æндæрг æд Хъæлæмырзæ æрбайсæфы... 
«Уый мæ цæстытыл уайы», — ахъуыды кодта йæхинымæры, йæ 
сæр батылдта æмæ ныуулæфыди... 
Иуцасдæр æдзæмæй абадти, стæй уæд кæсы, æмæ йæ разы 
февзæрди йæ фыд Сæдже, ныллæджытæ, къæсхуыр лæг. 
Фæцæуы балцы... Быдырмæ, Тугъанты зæххыл кусынмæ. Бады 
Тотырадз, кæсы... Мæнæ йæм фæкомкоммæ сты дыууæ арф æвæрд 
цъæх цæсты. Цыма йæ фæлваргæ кодтой, афтæ йæм 
бакастысты, ноджы йын чидæр йæ къух йе уæхскыл æрæвæрдта. Йæ 
зæрдыл æрбалæууыди Уæлладжыры ком... Граждайнаг хæсты 
рæстæг. Уæд фембæлди Сергей Миронович Кировимæ... Уый йе 
’фсадимæ фæсхохмæ цыди. Ирон хæххон хъæутæй иуы 
бафысым кодта. Тотырадзы риуы сæвзæрди, сихсийæн кæмæн нæ уыди, 
ахæм ныфс. Уый размæ Деникины æфсæдтæ хæхты куы 
фæзындысты, уæд дзы иунæгæй фондзыл фембæлди. Къæдзæхы 
сиучъы аууон æрæмбæхст, семæ схæцыд æмæ дзы дыууæйы 
æрфæлдæхта. Уæд æй райстой партимæ дæр. Уæдæй фæстæмæ йæ 
царды гуылфæнтæ æууæрдгæ фæцыдысты. 
Афтæ кæсы Тотырадзмæ, цыма йæ разы æрæвæрдта уæззау 
чиныг. Уым туджы ’ртæхтæй, цæхджын хиды фæрдгуытæй фыст 
æрцыди йæ царды таурæгъ. Йæ цæстыты раз сыстынц хæххон 
уынгæг кæмттæ. 
Скъуындæг сты мæгуыр адæмæн... Сæ ис-сæ бон бавгæдтой 
ирон уæрдæтты, бæхты, хæрджыты æккæйтты, рахызтысты 
уæрæх быдырмæ, æрынцадысты Стырдоны был. Мæнæ ацы 
бæлас дæр уæд ныссагъта Тотырадз. Ныххæцыди, йæ уидæгтæ арф 
абырыдысты сойджын зæххы. Нæдæр уазалтæй тæрсы, нæдæр 
къуыс-къуысгæнаг дымгæтæй... 
1929 аз. Хъæубæстæ æрæмбырд сты ацы бæласы алыварс. 
Округæй æрбацæуæг уазæг дзырдта иумæйаг колхозон 
цардарæзты тыххæй. Ныхасгонд куы фæци, уæд Слонаты Микъа 
фестад æмæ худæнбылæй хъæрæй сдзырдта: 
72 

— Уæлæ Сосе æмæ Мосе æфсымæртæ сты, уæддæр 
кæрæдзийы хæрынц, иу сæ иннæйы мадыхайы æлгъиты. Уæд мах 
æнæхъæн хъæуæй иумæ куыд цæрдзыстæм? Иу кусгæ 
кæндзæни, иннæ та — хæргæ? 
Тотырадз йæхи нал баурæдта: 
— Афтæ, афтæ, Микъа. Ды кусдзынæ, мах хæрдзыстæм! 
Адæм ныххудтысты. 
Радзур-бадзурыл фесты хъæу. Тотырадз та сæ хæдзары 
бамидæг, йæ бæх Хъулоны аифтыгъта, йæ хистæр фырт 
Созырыхъойы уæрдоны абадын кодта. Сæ зыгъар байраг, 
чъыллиппытæгæнгæ, згъордта сæ фæдыл. Обауы цур æрбалæууыдысты. 
Тотырадз ныхасы бар ракуырдта: 
— Царды цалх тулгæ цæуы. Абон нын иумæйаг цард 
æнæсаразгæ нал ис. Ленин нын афтæ бафæдзæхста... 
Уæхæдæг мын æмбарут мæ уынаффæ. Хицæнæй цард дæр 
бавзæрстон æмæ дзы ме рагъ никуы бамбæрзтон, мæ гуыбын 
никуы бафсæстон... 
Тулдзбыны арæзт æрцыд колхоз, йæ ном ын схуыдтой «Сырх 
Кавказ». Равзæрстой Тотырадзы дæр правленийы уæнгæй. 
Æртæцыппар азмæ йæ къæхтыл бæргæ слæууыди колхоз. Фæлæ 
скодта æнæгъдау хурджын сæрд, зайæг хал бадзæгæрæг. Æххормаг 
аз. Бардæйы кæрдзын, хъолоты фых... Адæм æмдыхæй хох дæр 
фæлдахынц. Уый фæстæ сæрды тугыл аскъуыдысты хортæ. 
Адæймаг æххормаг куы баййафа, уæд йæхицæн бафсæдын 
æнхъæл нал вæййы, куы бафсæды, уæд та — сæххормаг æнхъæл. 
Хортæн ныккæнæн дæр нал уыди. Уалдзыгон ивылд фурдау цард 
анхъæвзта... Уалынмæ раййæфта æгъатыр хæст. Адæмы 
хуыздæртæй бирæтæ нал сыздæхтысты. Нал сыздæхт йæ фырт 
Созырыхъо дæр... «Фæлтау мæхæдæг дæр куы баззадаин, ацы 
мæстытæ нæ бавзæрстаин...» — Тотырадзы зæрдæ суынгæг и, йæ 
рустыл æрлæсыдысты ставд цæссыгтæ. Кæсы æмæ та уæртæ 
æрбассæнды хохыйас сау æндæрг... Донбеттыр Хъæлæмырзæйы 
хуызы бацыди. Зынынц æрмæстдæр йæ цæстытæ... Тилы калмы 
цармæй конд ехс. Ехсы цъыкк йæ хъусты ныййазæлы... 
— Гæбуйы-фырт партийæ аппаринаг у... — Хæрдмæ фæхауди 
Тотырадз, фестади йæ бынатæй. 
Мæй Хъосæджы фæстæмæ ныттылди. Тотырадз обауы 
сæрæй æрхызти æмæ фæцæуы. Мæнæ чысыл къанау. Дон ныллæг 
хъæлæсæй сусæг зарджытæгæнгæ згъоры... Кæдæм цæуы, 
кæдæм тындзы?.. 
Тарф фынæй у хъæу. Алчи йæ фæллад уадзы, райсом та 
сыстдзысты ног цинтимæ. Тотырадзæн та йæ зæрдæ судзы, маст ын 
йæ улæфæнтæ ахгæны. Хъæугæронмæ ’ввахс иу хæдзарæй рухс 
кæлы. Рухс ын йæ хъуыдыты таг аскъуыдта. Рудзынгмæ 
фемдзаст. Базыдта, Микъайы хæдзары дуармæ кæй æрбафтыд, уый. 
73 

— Уый сын нырма ницыма у, — айхъуыста зонгæ хъæлæс. — 
Фæстæдæр фенат. Дыдзæсгæмтты, хахуыргæнджыты зæххы 
цъарæй ныссæрфдзыстæм. Гæбуйы-фыртæн уал йе ’взаг æрцыбыртæ 
кодтам. Барисы саухъус дæр дард нæ ацæудзæн. Зонынц мæ. Ссæдз 
азы бæрнон куысты дæн! Куы мæ фæндид, уæд мын райкомы 
дыккаг секретары бынат дæр цæттæ у. Фæлæ уым дыккаджы 
бæсты ам фыццаг уæвын хуыздæр у... Цæй, дæ цæрæнбон нын 
бирæ Микъа, иннæ хатт та-иу саг амар хуыйы бæсты! — 
ныхасгæнæг хъæрæй ныххудти. Ныккæл-кæл кодтой иннæтæ дæр... 
Тотырадз сæхимæ здæхти, бон æрбарухс, афтæ. Йæ сæр рысти, 
йæ къæхтæ йæ фæдыл ласæгау кодта. Кæйдæр гом рудзынгæй 
хъуысти радиойы дзурын: 
— Хъусын кæнæм партийы Центрон Комитеты Пленумы 
уынаффæ хъæууон хæдзарад дарддæр сырæзын кæныны тыххæй. 
19 
Иу райсом Дзенаго йæ бæхыл саргъ сæвæрдта æмæ хъæумæ 
араст. Колхозы бухгалтер Цъиусур æм æрбарвыста, тагъд 
фæзын, зæгъгæ. «Районы хицау фистæгæй зилы быдыртыл, æз та 
бæхыл бадынæй схъыг дæн, — йæхицæй ныббузныг лæппу. — 
Хъæлæмырзæйы, дам, нæ уарзы уыцы секретарь. Иу бон мæн 
дæр уымæн къахта... Уæлæмæ дæр уый тыххæй не сырæзыд. 
Хицау хъуамæ Хъæлæмырзæйыйас уа. Уæвгæ, дам, гыццыл 
лæгæй уæлейы цас вæййы, зæххы бын дæр — уый бæрц. Æвæдза, 
Хъæлæмырзæ хæларзæрдæ у, æндæр исчи мæ ацы куысты нæ 
сæвæрдтаид. Мæ фыд, дам, знаг уыди... Ех-х! Æрмæст ма 
хъæрæй куынæ худид. Бæхау куы ныммыр-мыр кæны...» Дзенагойы 
зæрдыл æрбалæууыд пухуадул Тамарæ. «Тæхуды, ныр уый 
æрчындз кæн!.. Йæ цæстытæ налат арæзт сты...» Æрбаймысыд 
Масинкайы. «Уымæн дæр пух уадултæ ис. Иу хатт мын куыд 
апъа кодта!» Цыма йæ уадулыл цыдæр фæлмæн амбæлд, афтæ 
фæкаст Дзенагомæ. Нæ, нæ, Тамарæйы фондзыссæдз 
Масинкайыл дæр нæ баивид. 
Афтæ сагъæстæгæнгæ колхозы уынаффæдонмæ схæццæ 
хъалагъур. Цъиусур æй сæрдары кусæн уатмæ бахуыдта, йе ’нгуылдз 
йæ былтыл авæрдта, стæй афтæ зæгъы: 
— Уæлæ Масинкамæ суай. Иучысыл ныстуан æм ис æмæ 
зивæг ма бакæ. Знон æхца дæр бафыста, фæлæ дæ уæддæр 
Хъæлæмырзæ ма базонæд: колхозы фæллойæ хионтæн æхцайыл дæр 
ницы дæтты. 
Дзенаго уайтагъд Масинкамæ бамидæг. Уый йын замманай 
фынг ацарæзта: уæлибæх, карчы фыд, ахуырст арахъхъ, 
бæгæны; йæхæдæг дæр йемæ æрбадт. Иуахæмы лæппумæ йæхи 
баивæзта æмæ та йын йæ уадулæн апъа кодта. 
74 

— Нанайыстæн, мæ зæрдæ дæм нал фæлæууы, къафетты 
хуызæн лæппу дæ. Тæхуды, Тамарæйæ фест!.. Фæлæ дæ 
фыдгулы хъуыддаг дæр Тотырадз æмæ Бутианы дзыхмæ бахауæд. Æвзаг 
къæдзæх дæр халы. Тауырзæты сæ куыстаг скодтой. Знаджы 
хъыбыл дæ хонынц... Цыма Тамарæйы сæ тракторист фыртæн 
курынц. Фæлæ тæрсгæ ма кæн, Тауырзæт мемæ лымæндæр у. 
— Искуы нæ хæстæ снымайдзыстæм Гæбутимæ дæр, — лæппуйы 
дæндæгты къæс-къæс ссыди, йæ цæстытæ сæ къусджыты 
сзылдысты. Цъиусур æй кæй сæрвыста, уый кой æрæджиау скодта. 
— Холлаг нæма и мæ фосæн, Уæййаг никуы ис... Знон сын 
сыгъдæг æхцайæ армыдзаг банымадтон, нанайыстæн. Цъиусур 
мын дæу амыдта, йæ дзыхыл хæцын, дам, зоны. Мæхи уды бæрц 
дыл дарын мæ зæрдæ... Æниу дын кæй апъа кæнын, уый исчи 
куы базонид. Хи-хи-хи. Æртæ мæкъуылы йеддæмæ не сты. 
Дзенаго куы сразы, уæд та Масинка аппæлыд: 
— Уæдæй нырмæ дын æй барæй нæ загътон. Абон Тауырзæты 
федтон. Тамарæйы кой нæм рауади. Афтæ мын: цигайнагæн, дам, 
æй куы нымудзис, уæддæр сразы уаин. Рæгъæд душесты 
хуызæн чызг. Иу чидæр æй мæн хуызæн фæхоны. 
Сылгоймаг йæ хъæлæсыдзаг ныххудт. 
Фæсæмбисæхсæв Масинкайы кæртмæ батылд хосæй цъупдзаг 
уæрдон. Дзенаго уайтагъд рагъы хъил халынмæ фæцис. 
— Уый та цы ми кæныс? — айхъуыста лæппу. Фæстæмæ 
фæкаст æмæ ауыдта Хъæлæмырзæйы. 
— Æз æй хуыздæрæн нывæрдтон уыцы бынаты, уый та цы 
митæ кæны, — хæстæг æм бацыд сæрдар. 
— Мæ къонайыл, уый сымах куы стут! — сæ уæлхъус 
алæууыд Масинка. — Марадз, Хъæлæ, аххуыс кæ æмæ мидæмæ 
рацæут. Цæмæ мæм кæсыс? Ацы хосæн æз мæ сыгъдæг уды фæллой 
бафыстон... 
— Афтæ та у, Дзенаго? Хæйрæг уæ бамбарæд... 
Дыууæ лæджы хосы уæрдон уайтагъд афснайдтой. Хæдзары 
сæм æнхъæлмæ каст алы бæрæчетæй дзаг стъол. «Ме ссыдмæ сæ 
сцæттæ кодтаид? — дисы бацыд Дзенаго. — Нæ, 
Хъæлæмырзæмæ æнхъæлмæ каст...» 
Ахордтой, анызтой æмæ Масинка хъалагъурæн авæрдта йæ 
нуазæн. 
— Æгас хъæуы лæппутыл æй нæ баивин, — æппæлæгау дзырдта 
Хъæлæмырзæйæн. — Цард æй афхæрдта. Уæвгæ бон цæуы æмæ 
фарн йемæ хæссы. Иуахæмы рæстдзинад сбæрæг уыдзæн... 
— Уастæн, Тотырадзæн цы загъдæуа! — сдзырдта сæрдар æмæ 
зæрдæбынæй ныуулæфыд; лæппуйы ’рдæм азылди, комкоммæ 
йын йæ цæстытæм ныккаст. — Дæ дзыхыл хæцын куы фæразай, 
уæд алцыдæр базондзынæ... 
— Æмгарæй дын ард хæрын! — фыццаг хатт расомы кодта 
75 

Дзенаго æмæ фæсырх, йæ уарзондзинад кæмæн раргом вæййы, 
ахæм чызгау. 
Хъæлæмырзæ дзырдта зивæггæнгæ, лæппуйæ йæ цæстæнгас 
нал иста. Дæ фыдмæ хæлæггæнджытæ фæци, мæнæ ныр мæнмæ 
куыд хæлæг кæнынц, афтæ. Адæмы знаг у, зæгъгæ, йыл 
гæххæттытæ сарæзтой... Йæ хæдфæстæ хъæусоветы сæрдар сси 
Тотырадз. Уæдæй фæстæмæ адæмы рæгъы рацыди... 
Дзенаго кæдæмдæр къуыммæ нымдзаст и. Йæ цæстытыл ауади 
уазал мæйдар æхсæв... Тотырадз кæдæмдæр гуыбыр-гуыбыр 
фæхъуызы... Фæзындысты сæм цалдæрæй æд топпытæ, 
схуыстытæгæнгæ сæ разæй акодтой йæ фыд Умары... Фæстæмæ ма 
фæкаст æмæ лæмæгъ хъæлæсæй æрбадзырдта: «Уыцы 
сывæллоныл мацы ’рцæуæд». 
— Фидар лæуу! — Хъæлæмырзæ Дзенагойы уæхскыл йæ къух 
æрæвæрдта. — А дыууæ боны дын Тамарæйы рæсугъды 
æртеутеу кæндзыстæм... Мастæн сылгоймагæй хосдæр нæй. Згæ сойæ 
куыд тæрса, афтæ тæрсы маст сылгоймаджы рæвдыдæй. 
Дзенаго ницы дзырдта. Уый ныджджих. Ныронг æм чи 
никуыма уыди, ахæм хъуыдытæ æмтъерыйæ змæлыдысты йæ сæры, 
йæ цæстыты раз-иу февзæрди йæ фыд цавæрдæр æнахуыр 
дарæсы, йæ сæрыл, кæддæр сырхæфсæддонтæ цы цъупхудтæ 
дардтой, ахæм; йæ фарсыл дзедзыкка кæны æхсаргард... йæ фæдыл 
та хъамалвæстæй гуыбыр-гуыбыр фæхъуызы Тотырадз... 
Лæппуйæн йе уæнгтæ базмæлынц, ризæгау бакæнынц. Хъæлæмырзæ 
æмæ Масинка та цыдæртæ дзурынц æмæ дзурынц, ныхæстæ 
кæрæдзийы дзыхæй исгæйæ... 
20 
Сослан йе столы лагъзæй систа чысылгомау 
блокнот-къæлиндар. Уый йын Зинæйы лæвар у. Хæстæгдæр бонты йæ цы 
куыстытæ бакæнын хъæуы, уыдон дзы ныффыста æмæ, йæ разы 
папкæйы цы гæххæттытæ уыди, уыдонмæ кæсыныл фæци. Иу 
куырдиат æрбацыд Орджоникидзейы номыл колхозæй. Домынц, 
цæмæй сæм дон рауадзой. Зымæгон, дам, дон фондз километрæй 
дарддæрæй хæссæм. Мæнæ æндæр гæххæтт: иу сылгоймаг хъаст 
кæны йæ мойыл, ахуыргæнæгыл, æддæдзаст, дам, у, йæ мыздæй 
хæдзармæ ницы хæссы. Иннæ гæххæтты фыст уыдис: «Нæ 
кæрчытæ æд æйчытæ куыд фесæфтысты, уый хабар». Æрбацыд 
колхоз «Сырх Кавказ»-æй. Фæцыди тилифоны дзæнгæрæджы 
зыланг. Систа хæтæл. 
— Æз Сæрæби дæн, — дзырдæуыд тилифонæй, — мæнæ 
артель «Хъæдын боцкъаты» хицау. Азæмæты не ссардтон æмæ, 
зæгъын, дæумæ уæддæр бадзурон. Нæ хилдасджыты æндæр 
агъуыстмæ ивын æмæ уæ афæрсон. 
76 

— Æмæ Азæмæт дæр хилдасæджы куыстæн исты зоны? 
— Нæ, афтæ æнæуи, уæддæр афæрсын хорз у... 
— Райкомы фыццаг секретары ахæмты тыххæй фæрсын 
цæмæн хъæуы? 
— Цæй, бахатыр кæнут, — хæтæл æрæвæрдта æмæ йæ дзинг 
фæцыд. 
«Акса-ма, æнæмæнг æй фыццаг секретарь хъæуы! Азæмæт 
алы лыстæг хъуыддаджы дæр йæхи цæмæн тъыссы? Æнæ зæгъгæ 
йын нæй уыдæтты тыххæй», — ахъуыды кодта Сослан æмæ йæ 
сахатмæ æркаст. Уыд фæссихоры дыууæ сахаты. «Абон уæддæр 
бахæрон афоныл». Сыстад æмæ йæ дуар рахгæдта. 
Уæдмæ Азæмæты кусæнуатмæ бацæуæны æрæмбырд дуне 
адæм. Фыццаг секретарь та сæумæцъæхæй быдырмæ ацыд æмæ 
нæма фæзынд. Азæмæты секретарь стъолы уæлхъус бады æмæ 
цавæрдæр чиныг кæсы. Йæ мидбылты худы, йе ’рфгуытæ хæрдмæ 
систа. Чи йæ афæрсы, уымæ не скæсы, афтæмæй фæзæгъы: «Йæ 
афон куы уа, уæд зындзæн». Сослан æнхъæлмæгæсджытæм 
баздæхти, салам сын радта: 
— Уæ бонтæ хорз!.. Азæмæт тагъд не ’рбацæудзæн. Кæд уæ 
мæнмæ искæй фæнды, уæд, табуафси, æз дыккаг секретарь дæн. 
— Нæ хъуыддаг нын чифæнды дæр саразæд, — сдзырдта 
чидæр. 
— Нæ, мæн хицауæн йæхи фенын фæнды, адæймаджы 
хъуыддаг ацы районы æндæр ничи сараздзæн, — загъта цухъхъаджын, 
хæрзконд лæг. 
Сослан фæстæмæ йæ кусæн уатмæ бацыди. 
Иу иннæйы фæдыл цыдысты адæм... Иуахæмы дуар 
сабыргай æрбайгом. 
Йæ рахиз къах арæхстгай æрбайсгæйæ, æрбахызтис ацæргæ 
лæг. Дæрдджын урс цухъхъа йын æнгом æлвасы йæ хæрзконд 
гуыр, ранæй-рæтты чи фæгæрæм, ахæм сызгъæринхуыз 
бухархуд — къулгонд, сау-сауид цырыхъхъытыл — зæрондгомау 
къалостæ... Халас къæмисæнтæ æмæ урсæмхæццæ сау рихитæ аив 
кæнынц цармыдзаг хæрзуынд цæсгом. Æрмæст цæстытæ сты 
лакъондонхуыз, фæйнæрдæм рауай-бауай кæнынц. 
— Фарн дæм бацæуæд, фæлæ мæнæн дæр бар ратт мидæмæ 
бахизынæн, — йæ рахиз къух йæ риуыл авæрдта æмæ йæ сæрæй 
акуывта уазæг. 
— Табуафси, — Сослан йæ размæ рацыд. 
Уый уыди Микъа. Цæвиттон, Хъæлæмырзæ сфæнд кодта уый 
куыройгæс нывæрын. Фæлæ хъуыддаг куы сдзырддаг уа, зæгъгæ, 
йæ рарвыста Азæмæтмæ. Зæгъ, дам-иу: бирæты фæнды, 
куыройгæс дæ куы сæвæриккой, уый, æрмæст, зæгъ, колхозы сæрдар нæ 
разы кæны. Микъа райкомы ныхасмæ гæсгæ куыройгæсæй æвæрд 
куы ’рцæуа, уæд йæхи бахиздзæн алы дзæгъæл ныхæстæй. 
77 

Азæмæт йæ бынаты куынæ разынди, уæд Микъа аздæхинаг 
уыд, фæлæ цæуджытæ Сосланæй куы раппæлыдысты, уæд йæ 
уынаффæ аивта. 
— Бауырнæд дæ, хи хъæбулау мын æхсызгон у дæ уынд, — 
райдыдта Микъа, — Маккæтæ ме стыр мадырвадæлтæ сты. Мæ 
фыд Цыдаты Арсæмæджы хæрæфырт уыд. Уæллаг Садоны цард. 
Уый мадымад та Маккæйон. Уæллаг Мызуры дæ фыдæлтимæ 
иумæ цардысты. Комыйаргъ сылгоймаг. Лæппу ма куы уыдтæн, 
уæд мæ фылдæр рæстæг уыдонмæ æрвыстон... 
— Лæугæ кæныс, табуафси, сбад, — Сослан цымыдисæй 
касти иронарæзт хæрзконд лæгмæ. 
— Бузныг, дæ салам бирæ. Хорз лæджы фарсмæ абадын 
зæрдæйæн кæддæриддæр æхцон вæййы, — загъта уазæг æмæ йæхи 
уæзданхуызæй бандоныл æруагъта. Йæ иу къах иннæуыл 
æрæвæрдта. Йæ цухъхъайы фæдджи иуырдæм аппæрста, æмæ йæ 
сырх дари куырæт разынд. 
— Бафæрсын аипп ма уæд, фæлæ дæ бæлвырд нæ зонын... 
Уазæг, йæ сæр бæрзонд даргæйæ, фыццаг йæ рахиз æрфыг, уый 
фæстæ йæ галиу æрфыг хæрдмæ систа æмæ дисгæнæгау загъта: 
— Ацы зылды мæн чи нæ зоны, ахæм нæй, æмæ мæ ферох 
мæхи бацамонын... Бахатыр кæн... 
— Куыд уыныс, афтæмæй ма баззад, дæу чи нæ зоны, ахæмтæ 
дæр, — мидбылты худгæйæ загъта Сослан. 
— Æз дæн Микъала, фырбуцæй та мæ адæм Микъа хонынц, 
мæ мыггаг — Слонатæй, мæ фыды ном Цæразон хуындис. 
Колхоз «Сырх Кавказ»-ы фæллойгæнджытæй иу дæн, ныр та мæ 
дæлæ сæ куыройы ныссадзынмæ хъавынц. Хицауад цы зæгъой, 
æмæ цы нæ бакæндзынæн! Адæмы тыххæй мæ уд дæр 
ратдзынæн. Уæлдайдæр та ныр. Ахæм уынаффæ нын рауагъта 
Мæскуы! Лæджы хуызæн лæг æгуыстæй нал фæбаддзæн... Фæлæ 
дын æнæгæды куы зæгъон, уæд мæ фыдæбæттæн аргъгæнæг нæй. 
Нæ хицауад мæм ныккомкоммæ сты, ацы уынаффæйы фæстæ, 
дам, куыройы дæуæй хуыздæр ничи бакусдзæн. Сразы дæн, уæдæ 
цы, фæлæ Хъæлæмырзæ афтæ зæгъы, уæлæ, дам, Азæмæты, 
кæнæ дæуæй уый афæрсæм. Дæуæй мын тынг раппæлыд... — 
Микъа йæ дзыппæй систа, чи сбур, ахæм газеты гæбаз. — 
Хъæппæрисæй кæй зарыдтæн, уый тыххæй фыст у. Хæсты размæ 
уыд... Мæнæ мын ацы гæххæтт та а сæрды колхоз радта. 
Гæххæтты фыст уыд, зæгъгæ, Слонаты Микъа колхозы кусы 
æнувыдæй, правленийы дзырд кæддæриддæр сæххæст кæны, 
адæмы æхсæн у нымад. 
Сосланмæ дызæрдыггаг фæкастысты Микъайы митæ. 
Кæмдæр ын цыма йæ кой æрыхъуыста, афтæ йæм каст. 
— Куыройгæс нывæрыны тыххæй райкомы фæрсын цæмæн 
хъæуы? 
78 

— Æз дæр сын афтæ зæгъын... Дæ рынтæ мæ гуыбыны, дæ 
рынтæ. Уæртæ ма уæдæ колхозмæ базванит кæн. Æнæ 
дзуаппæй, дам, дæ ничи аздæхы, зæгъгæ, æрыхъуыстон æмæ, дæ 
рынтæ мæ гуыбыны, æгайтма дæм ахæм хъару ис. Бузныг, 
бузныг, мæ хъуыддаг мын кæй ацарæзтай, уымæй. Уæдæ дæ размæ 
дæр ацы уаты куы бадтысты... 
Сослан æмбæрста, Микъа козбау кæны, уый, уæддæр ын йæ 
зæрдæ фæцагайдтой йæ ныхæстæ: афтæ дзы никуыма ничи 
раппæлыд. Тилифоны хæтæл систа æмæ «Сырх Кавказ»-ы 
уынаффæдонмæ бадзырдта. Уым разынд бухгалтер Цъиусур æмæ йын 
бамбарын кодта, кæд, дам, колхозы разамынды фæнды, уæд 
Микъайы куыройгæсæй сæвæрæнт, райкомы ныхас дзы 
ницæмæн хъæуы. 
Микъа Сосланы къух йæ дыууæ армы æхсæн нылхъывта, 
стæй, йæ мидбылты бахудгæйæ, загъта: 
— Мæрдырох мыл куыд бахæцыд, акæс-ма... Дæ фыды ном... 
Ме ’стыр мадырвад, хуыздæр хæлар... Кæмæйдæр йæ 
кæрдзыны ном куыд æрбайрох... 
— Хъамболат... 
— О, о, Хъасболат, Хъасболат... Куыдтæ мын цæры, куыдтæ? 
Уый тыххæй дын ницы бæлвырд зæгъдзынæн, фæстаг хатт 
ма йæ федтон æртындæс азы размæ... Уæлæуыл йе стыр хæс 
бафыста... 
Микъа фæсырх. Йæ ныхас иннæрдæм фездæхта, «хæрзбон» 
загъта æмæ феддæдуар. 
21 
Долæт ахъаззаг рынчын фæци. Барис æй фермæйæ хъæумæ 
сласта æмæ районы рынчындоны æрхуыссыди. Фыццаг æртæ 
боны фæсæрæндæр. Ныр та æрбайхъуыст, тыхстдæр у, зæгъгæ. 
Долæты бинойнаг Доми уый куы айхъуыста, уæд, йæ фырт æмæ 
йæ чындзмæ дæр нал фæкаст, афтæмæй йæхи абæлццон кодта. 
Йæхинымæры куывта: «Уæ, Хуыцæутты Хуыцау, мæ мæгуыр 
зæронды ма мын иу-дыууæ азы уæддæр бауадз ацæрын. Мæнæ 
цалынмæ нæ чындзæн цот фæзына, уæдмæ». Доми куыддæр 
палатæмæ бахызт, афтæ йæм Долæт сындæггай йæ сæр раздæхта 
æмæ мæллæг хъæлæсæй афарста: 
— Чындз куыд у, чындз? 
Зæронд ус бамбæрста, Долæт чындзы тынгдæр цæмæн 
фæрсы, уый. 
— Иу бонæй иннæмæ куыд хъуамæ уа?.. Скъоладзаутимæ 
нартхор тоны. Дæхи мæт уал кæн дæ разы. 
Зæронд усы зæрдæ барызт йæ мойы уындæй. Цæсгом 
ныддæнгæл, фæллад цæстытæ ма бæрæг дардтой чысылтæ. 
Æнæ79 

даст рæсыд уадултæ — уызыны буары хуызæн. Йæхи ’нгæс нал 
уыди; базонæн ма йын уыди йе ’нæбон, иучысыл зарæггæнæджы 
хуызæн, хъæлæсæй. 
Домиимæ цалдæр азы кæрæдзийы уынгæ дæр хуызæнæн нал 
фæкодтой. Долæт ма-иу хъæумæ фæзынди афæдз иу-дыууæ 
хатты — куадзæн æмæ джеуоргуыбайы... Иу куадзæны йын 
ссæуыны фадат нæ фæци æмæ йæм уæд Доми йæхæдæг фæцыди 
хуынимæ. Гогызы мард, четверт арахъхъ, æртæ дзаджджын 
уæлибæхы. Иунæг æхсæв фæци фермæйы æмæ зæрдæрыстæй раздæхти. 
Цас ын фæдзырдта, дæ куыст ныууадз, зæгъгæ, уæддæр нæ 
бакоммæ касти... Мæ бæсты, дам, никæй арынц æмæ фосы 
æвæгæсæгæй куыд ныууадзон? Æмæ уыргæфтыд баци. «Фæлтау æй 
лæгдыхæй дæр куы раластаиккам», — æфхæрдта сылгоймаг йæхи. 
Долæт та иуахæмы «охх-охх», зæгъгæ, ныхъхъæрзыдта, йæ сæр 
Домийы ’рдæм раздæхта æмæ йæ былтæ базмæлыдысты: 
— Ницыма, зæгъыс, ницы? Æвæдæй тарстæн, æвæдæй... 
Æлгъыст у уый, æлгъыст. Кæйдæр æлгъыст ныл æрцыд. Нæ 
хæдзарвæндаг скъуыйдзæни. Ничиуал ис, æфсымæр дæр нал ис... 
Охх-охх!.. 
— Дæхи мæт уал кæн. Уымæн дæр, Хуыцау цы стæрхон кæна, 
уый уыдзæни. Иу дæр вæййы ахæм! Нал хъуыды кæныс 
Зохъоты Гыдзымты. Цот сын хæрззæрондæй куы рацыди... 
— Рагæй дæр æнамонд уыдыстæм... 
— Фыдгул уæд æнамонд. Мах не стæм. Дæ фырт — æнæниз, 
дæ чындз — иннæ ахæм. Уæдæ ма æз дæр мæ къæхтыл 
цæуынхъом дæн. Лæппуйæн дæр цот фæуыдзæни. Хуыцауы 
фæндонæй... Ды дæр адзæбæх уыдзынæ... — бандоныл къулбæрзæйæ 
бадгæйæ, йæ мойæн зæрдæтæ æвæрдта Доми. 
— Ме ’мбæлттæй дæр ничи зыны? Цы хабар сæм ис?.. 
Лæппуйæн-иу зæгъ... Саузымæй тас у... Фæхъарм и... Уыдон ма 
афтæмæй куы баззайой... Тæригъæд сты... 
— Дæуæн дæр уый зыдтон, уый. Ныр дын Хъæлæмырзæтæ 
цырт ныссадздзысты. 
Зæронд лæгæн фæхъыг сты йæ бинойнаджы ныхæстæ, йæ 
сæр базмæлыди, арф ныуулæфыди æмæ йæ риуæй æхситты 
хуызæн райхъуысти, стæй сдзырдта: 
— Ныууадз, дæ хорзæхæй, мæлын мæ бауадз. — Рынчын афтæ 
сæнæбон æмæ уыцы къорд ныхасы скæнынæй дæр бафæллади, 
йæ рæсыд цæстытæ бынтондæр æрæхгæдта æмæ йæ сæр къулы 
рдæм азылдта. Йæ царды бонтæ бирæ кæй нал сты, уый 
æмбæрста Долæт, фæлæ ма уæддæр цæмæдæр æнхъæлмæ касти: 
хъуамæ йæ дохтыртæ фервæзын кæной... 
Адæймаг мæлæты къахыл куы ныллæууы, уæд цы не 
’рæмысы? Долæтæн йæ зонд адзæгъæлтæ вæййы кæдæмдæр, йæ 
лæппуйы бонтæм... Мæнæ йæ фыд — къогъодзиты, фæныкхуыз 
ба80 

сылыхъхъ йæ сæрыл тыхт, афтæмæй даргъ фындзджын 
къахæнæй цъитийы рæбын зæхх хойы æмæ хойы... Иæ алыварс — 
уæлмæрдтæ. Уый дæр ингæн къахы... Даргъ хъæдджын къахæн 
бæрзонд сисы æмæ йæ зæххыл æруадзы; салд къуыбæрттæ 
фæйнæрдæм схъиуынц æмæ схъиуынц, йæхæдæг хъæр кæны: 
— Мæ мыггаг — æнæ мыггаг! Мæ мыггаг — æнæ мыггаг!.. 
Зæхх кæм къахы, уымæй чысыл æддæдæр рарæгъ сты тулдз 
фæйнæгæй конд чырынтæ, чырынты — мæрдтæ. Куы та йæ 
цæстытыл ауайы, цыма сæ хæдзар цыдæр æрбаци, бæстыхай бæрæг 
дæр дзы нал и, йæ бынаты та зайынц дæргъæй-дæргъмæ 
гоцораджын пысыратæ. Хæдзар кæм уыди, уым ма баззади иу 
зæронд гæдыбæлас, йæ цъуппыл бады сау халон æмæ адæймаджы 
хъæлæсæй хъæр кæны: «Бынсæфт хæдзар! Бынсæфт хæдзар!..» 
«М-гъа-гъа-гъа», — райхъуысти зæронды риуæй. Доми 
хъуыдытыл фæци æмæ уыцы уæззау уынæргъынмæ фесхъиудта. 
— Цы кæныс, цы, зæронд? Ракæс-ма... 
Фæлæ зæронд змæлгæ дæр нæ фæкодта. Мæнæ та фæстæмæ 
хохы февзæрди... Зилынц йæ хъуыдытæ дæр кæмдæр хæххон 
хъæуы къуымты, айнæг къæдзæхы рæбынты, сæрвæтты, 
хуымгæндты... Мæгуыр хæдзар — Дыгургомы... Æнæ зæхх, æнæ фос... 
Дæс азы æххуырсты фæхатти... Сывæллонæй йæ уæлыгæс 
радтой æмæ зачъеджынæй æрыздæхти. Æваст йæ цæстытыл ауади 
ахæм ныв. Ссæдзаздзыд Долæт æнæсаргъ бæхыл фæтæхы 
хизæнтæй хъæумæ. Æххуырсты цы лæгмæ цыди, уымæн цалдæр 
чызджы ис. Иу дзы æхсæвæй-бонæй йæ зæрдæйæ нал цух кæны. 
Ныр дæр та уый уынынмæ цæуы. Чызг йæ уат æфснайы... 
Долæт рудзынгмæ бахъуызыди. Мидæмæ куыд бакаст, афтæ йæ 
чызг бафиппайдта, бæстæ йæ сæрыл систа, не ’ххуырст мæм 
æрбацæуы, зæгъгæ... Чызджы æфсымæр разгъордта уæззау цым 
лæдзæгимæ æмæ йæ Долæты сæрыл æнæвгъауæй æруагъта. 
Йæ ныхы скъуыд носæй баззади. Йæ мæллæг, æнæбон цонг схъил 
кодта Долæт æмæ йæ уырзтæ йæ ныхы носыл æрхаста... Чидæр 
лæууы хъæуы астæу обауы сæр æмæ йæм хъæр кæны: «Куыд 
цæрыс, Долæт, ныр та?» Долæт ын йæхинымæры дзуапп дæтты: хъаст 
ницæмæй кæнын... Лæппу мын хорз ис, лæппу... Зонынц æй адæм, 
уарзынц æй... Чындз дæр... Æрмæст цот, цот... «О Хуыцау, уæд та 
иунæг цъæх чызг... Æвæдæй мæ бахъахъхъæн»... 
Йæхимидæг схъуырдухæн. Йæ ныхыл хиды фæрдгуытæ 
февзæрди. Йæ синтæ йæ сысхойынц, уæззау рыст скæнынц. Сæры 
та æмхæццæ хъуыдытæ кæрæдзийы фæдыл гæппытæ 
райдыдтой. 
Мæнæ йæ разы февзæрди Азæмæт игæрхуыз рог машинæйы. 
Цыппæрдзæлхыг хурмæ тæмæнтæ калы... Долæт никуыма 
сбадти ахæм машинæйы. Йæхи баивæзта, абадон дзы, зæгъгæ, фæлæ 
йæм уæдмæ рудзынгæй Хъæлæмырзæ йæ дæндæгтæ февдыста, 
6 /Егъуызарты /Ехсарбег 
81 

æмæ машинæ йæ бынатæй фенкъуысыд... Йæ цæстыты раз 
февзæрди йæ фыд — даргъ урс мидæггаг хæдоны, басылыхъхъ йæ 
сæрыл тыхтæй. Салд зæхх хойы цыргъ бырынкъджын 
къахæнæй, йæ хъæр кæмттæ арауы: 
— Мæ мыггаг — æнæ мыггаг! Мæ мыггаг — æнæ мыггаг! 
Долæт бафæллади, стыхсти. Йæ былтæ базмæлыдысты: 
«Æвæд, æвæд. О Хуыцау, бахъахъхъæ...» Йæ рæсыд цæстытæй 
æруади чысыл сыгъдæг цæссыджы фæрдгуытæ, бурбын 
уадултыл зивæггæнгæ æртылдысты базмæ^.. 
* * * 
Æхсæвæрафон машинæйы рухсы фæтæн æвзаг дардæй 
рынчындоны агъуыст асдæрдта. «Победæ» æрбазылди кæртмæ. 
Рахызти дзы дыууæ æрыгон сылгоймаджы æмæ иу бæрзонд 
нæлгоймаг. 
— Цы диссаджы ран ис ацы рынчындон! Дыргъ цæхæрадон 
цы адджын тæф кæны! — дзырдта Зинæ. — Æниу хъæу... Сæрд 
уарзын ахæм ран цæрын. 
— Æрмæстдæр сæрд?.. 
— О... Зымæг æнкъард уыдзæн. 
— Уæд та афтæ бакæн... Сæрд-иу ам ацæр, цæстфæдарæг дзы 
разындзæн... Зымæгта — нæхимæ. Уым дæр æнхъæлмæгæсджытæ 
уыдзæни, — загъта чызг, нæлгоймаджы ’рдæм бакаст æмæ 
хъæрæй ныххудти. 
— Бастъæлай! Ма хъæр кæн, æрра! Рынчынтæ райхъал 
уыдзысты. 
Се ’мбалæн, бæлвырд, цыдæр йæ зæрдæмæ нæ цыд æмæ 
машинæйы цур æнцад лæууыдис, чызджыты ныхасмæ йæ хъус дардта. 
— Æнæууылд ныхæстæ нæ уарзын, — сдзырдта Виктор. Афтæ 
хуыдтой нæлгоймаджы. 
— Зондджын уæвын кæй нæ фæнды?.. Сылгоймагæн йæ 
сæрыхъуын — даргъ... — къахæгау ма загъта чызг. 
— Ардæм нæ фыды фос уарынмæ не ’рцыдыстæм, — 
сдзырдта Зинæ, машинæйæ йæ чумæдангонд райста æмæ рынчындонмæ 
бараст и. 
Уазджытæ мидæмæ бахызтысты æмæ уайтагъддæр 
рынчындон базмæлыди. Долæты уынын райдыдтой. Виктор уыдис 
хъуыддагхуыз, лæмбынæг хъуыста, Долæты тыххæй рынчындоны 
дохтыр цы дзырдта, уымæ. 
— Так, так... — Æмæ уын æз нæ дзырдтон? Зыдтон æй, — 
баздæхт чызджытæм Виктор. Стæй йæ зæронд лæг куыд нæ 
бамбара, ахæм хъæлæсæй загъта. — Æнафоны фæдис цæуыл 
сарæзтат, нæ зонын. Хæф хуылфмæ фæкъæртт, пульс — 150, 
цæсгом — рæсыд, рынчын — æнæбон. Операци кæнæн нæй, — 
цæх82 

гæр алыг кодта уый. — Пенициллинæй йын уколтæ кæнут, кæд 
ма иучысыл ахæссид, æндæр ын Хуыцаумæ дæр хос нал ис, — 
йæхæдæг, йе стыр хæс чи бафиды, ахæм адæймагау иуварс 
аздæхт æмæ рынчындоны рудзынгæй æддæмæ талынгмæ ныккаст. 
Зинæ æрфæсмон кодта, Викторимæ кæй рацыд, ууыл. 
Районæй сæм куы сдзырдтой, уæд рынчындоны хистæр дохтыр 
фæсидт Виктормæ, загъта йын, операци кæнынмæ дæ ацæуын хъæуы, 
зæгъгæ. Уый не сразы. 
— Ахæм зæронды та ма цæй операци хъæуы?.. 
Уыцы рæстæг Зинæ дæр уым уыди, зулцæстæй йæм бакаст. 
— Зæронд дæр адæймаг у... Æз ацæудзынæн! 
Уый Викторæн фæхъыг, ницыуал сдзырдта. Рацыдысты иумæ. 
Фæлæ та мæнæ ныр дæр йæхи фæнд атардта. 
— Мæгуыр лæджы тухийæ ма марут, ницыуал дзы рауайдзæн. 
Медицинон наукæ нæ фæхъæздыгдæр уыдзæни уымæй... 
Бауырнæд уæ, фæнды мæ. Зивæг нæ кæнын. Æрыгондæр уæвгæйæ ма 
йыл зæрдæдарæн уаид. 
— Адæм дыл сæ цæст кæй тыххæй не ’рæвæрой, ахæм 
операци скæнын дæ сæрмæ нæ хæссыс?.. Дохтыр, дохтыр! — йæ сæр 
банкъуыста Зинæ. 
Виктор йæхи тыххæй ныуурæдта. Уарзæг адæймаг æмæ 
Хуыцауæн кувæг æмхуызæттæ сты. Йæ дыстæ бафистæг кодта. Æртæ 
сахаты чи ахаста, цалынмæ уыцы операци фæци, уæдмæ йе 
’рфгуыты æлхынцъ нæ райхæлд, йæ цæстæнгас дзырдта: ацы 
дзæгъæл фыдæбæттæ мын дæу тыххæй сты, Зинæ. Рынчынæн 
фервæзын æнхъæл нæ уыд Виктор æмæ куыддæр куыст фæци, 
афтæ йæхи цæуынæввонг акодта. 
Чызджытæм ахсæв здæхынвæнд нæ уыди. 
— Цалынмæ рынчыны бæрæг базонон, уæдмæ нæ 
ацæудзынæн. Уыргты дохтыр дзы нæй. Афтæ-иу зæгъ нæхимæ дæр, — 
Виктормæ фæрсырдæм кæсгæйæ, загъта Зинæ. — Операцийы 
хæдфæстæ рынчындонæй ныронг дæр никуыма ацыдтæн. 
— Æвæццæгæн ма дæ зæрдæ æндæр цæмæдæр æхсайы æмæ 
ма мын æфсæндтæ цы агурыс? — сбустæ кодта Виктор. 
Чызг йæ сумкæйæ ахорæн фелвæста, йæ былтыл æй рауагъта 
æмæ сдзырдта: 
— Мемæ дæ ницы... Бæгуыдæр æхсайы... Уыныс, мæнæ... 
22 
Рынчын ма тынг тыхст уыди æмæ Зинæ дыккаг бон дæр нæ 
рацыди. Тилифонæй Сосланы бацагуырдта. Сæмбæлдысты 
рынчындонмæ æввахс. 
Дысон-бонмæ нæ бафынæй чызг. Йæ фæлурс цæсгом, йæ 
хуыссæгхъуаг цæстытæ йæ цыма ноджы рæсугъддæр кодтой, афтæ 
83 

фæкасти Сосланмæ. Цыдæр дзæбæх ныхæстæ зæгъинаг уыдис 
Зинæйæн, фæлæ нæ сарæхст, æрмæст афарста: 
— Нæ бафæлладтæ? Æххормаг дын нæу? 
— Кæмæй, дам, цы рисса, уый кой фæкæны. Æвæццæгæн 
райсомæй изæрмæ ныффæллайыс, æххормагæй баззайыс. 
Бакæсма дæхимæ, дæ роцъо бынтон куы ныццыргъ и... Дæ колхозтæй 
дæ куы никæмæуал æвдæлы. 
Сосланæн æхсызгон уыдысты уыцы ныхæстæ. 
— Нæ фæлæ уал атезгъо кæнæм, æрмæст мын мæ цонгыл 
хæц, — чызг бакастис Сосланмæ. — Ирон æгъдау дын бар нæ 
дæтты? Æмбырдты та куыд фæдзурыс: «Карз тох самайæм, 
æмбæлттæ, ивгъуыд æлгъыстаг цардæй баззайæггаг æгъдæутты 
ныхмæ!» — чызг хъæрæй ныххудти. 
Сосланмæ афтæ касти, цыма йыл Зинæ а изæры хуызæн 
никуы бацин кодта. Лæппуйæн йæ зæрдæйы гуыпп-гуыпп йæ 
хъустыл уади. Амал куы уаид, уæд чызджы лыстæг къухтæн, йæ 
рæсугъд уадултæн пъатæ кæнид, йæ алыварс цъилау зилид, 
кафид... Дыууæ мæйы бæрц æй нал федта... 
Чызг æм бакаст йæ æрвхуыз стыр цæстытæй. «Хуртæ æмæ 
дзы мæйтæ кæсынц, зæгъгæ, æвæццæгæн, ахæмтæй фæзæгъынц», 
— ахъуыды кодта лæппу. Стыр уынджы булвармæ 
æрбахызтысты. Дæргъæй-дæргъмæ гæдыбæлæстæн сæ бæрзонд цъуппытæ 
зына-нæзына змæлынц, сæ бур сыфтæртæ сусу-бусу кæнынц, 
иугай-дыгай хауынц. «Рæхджы мæ дыууадæс æмæ ссæдз азы 
мæхи фæуыдзысты, уæддæр мæ цард саразын нæ фæразын... 
Уалынмæ ныззæронд уыдзынæн. Фæуыдзæни, цæрынæн мын цы 
æмгъуыд ис, уый. Бæласæй цы сыфтæ хауы, уыдонау», — йæ 
къæхты бынæй ныуулæфыд лæппу. Зинæйæн дæр йæ цæсгом 
фæсагъæсхуыз. Йæ зæрдыл æрлæууыдысты йæ ахуыры азтæ. 
Уæд цардыл афтæ лæмбынæг нæ сагъæс кодта. Лæппутæй йæ 
бирæтæ уарзтой. Сæ иуæй-иуты уынд ын-иу æхсызгон уыди. 
Ныр йæ зæрдæйæ фæхицæн сты, сæууон æртæх хуры хъарммæ 
бæласы сыфæй куыд фæхицæн вæййы, афтæ... 
— Фæззæг дæр та æрбалæууыд... Сыфтæртæ згъæлынц, — 
чызджы хъуыдытæ аскъуыдта Сосланы сабыр ныхас. 
— Философи куы ахуыр кодтай. Алцыдæр ивы. Цæрæнбонты 
иу ран ницы лæууы... 
— Мах лæууæм. Æз æмæ ды... 
— Цæугæ куы кæнæм... 
— Нæ цардæй зæгъын... 
— Уый дæр нæ лæууы иу ран. Ды докладтæ кæныс, æмбырдтæ 
аразыс. Æнхъæл дæн, фылдæр ницы уарзыс. Æз та операцитæ... 
— Æрмæст докладтæ нæ уарзын. «Æз уарзын сау цæстытæ, 
уарзын», æнхъæл дæн, афтæ дзырдта иу поэт. 
84 

— Æмæ сау цæстытæ кæмæн нæй, уый та цы фæуа? Стæй 
уæд уый «Æз уарзтон сау цæстытæ, уарзтон» дзырдта. — Зинæ 
бахудти. Бахудти Сослан дæр, чызджы цонгмæ февнæлдта... 
— С-с, исчи дæ фендзæни. Зæгъдзæн, нæ хицауæн йæ 
моралон уавæр бынтон ныллæг у, æмæ йæм бюройы æркæсæм... 
Уайтагъддæр та æмбырд ацаразиккат. Сымахæн æфсон фæуæд, 
уыййеддæмæ. 
Хъæуы астæумæ æрбахæццæ сты. Стыр фæзы агуыридурæй 
амад дыууæуæладзыгон скъола. 
— Уæд та ма нæ уырдæм цæуын куы хъæуид. Куыд хорз 
вæййы уыцы карæнæй, — дзуры чызг скъоламæ кæсгæйæ. Хуры 
дыдзырухсмæ Зинæйы цæсгом у сагъæсхуыз, йæ цæстытæ 
хатгай сæхи амбæхсынц даргъ цæстыхауты бын. Сау æрфгуытæ 
алхынцъ вæййынц. Былтæ куы фæиртæсынц, уæд фæзыны йæ 
тæссарарæзт дæндаг. Чызг æмбары уыцы аипдзинад æмæ хъавгæ 
дзуры. 
Хур æвæндонхуызæй хохы фæстæ æрæмбæхсти. Изæрмилтæ 
фæци... 
— Уæд та мын мæ хæдзар фенис? Мыййаг мыл исты куы 
’рцæуа, уæд мæ кæм агурдзынæ? 
Чызг ахъуыды кодта, нæлгоймаджы хæдзармæ иунæгæй 
бацæуын аив кæй нæу, ууыл, фæлæ йыл цымыдисдзинад 
фæуæлахиз æмæ сразы. Иу дæргъмæ уынджы азылдысты. 
Цæуджытæ сын салам раттынц. Мæнæ бидаркæйы сæ 
хæдрæзты сивгъуыдта бæзæрхыгтæарæзт лæг. Йæ бадæнæй стæгау 
скодта, йæ сæрæй акуывта. 
— Цы домбæйттæарæзт у! — сдзырдта Зинæ. 
— Колхозы сæрдар, — дзуапп радта Сослан. Йæхинымæры 
загъта: «Азæмæтмæ та згъордзæн...» 
«Адæм æй, æвæццæгæн, бирæ уарзынц», — хъуыды кæны 
Зинæ Сосланмæ кæсгæйæ. 
Фысымты кæрты сыл сæмбæлд рæстæмбис ас, хæрзконд 
зæронд ус. Сослан цыдæр зæгъинаг у, ныхас йæ дæлæвзаг 
рауайбауай кæны, фæлæ йæ сдзурын нæ фæразы. 
— Цæй дзæбæх у, цæй дзæбæх! — бацин кодта Зинæйыл 
фысымты ус. 
— О, мæ хæстæг у... Мæ зонгæ... Дохтыр... Рынчындонмæ 
æрцыд горæтæй, — бынтондæр ныкъкъæмдзæстыг Сослан. 
— Мидæмæ уал ацæут, æз дæр уæм зындзынæн. 
Сослан Зинæимæ чысылгомау уатмæ бахызт. Йæ сынтæг — 
хæрзæфснайд. Уаты ма ис стъол, дæрдджын диван, чингуыты 
скъапп, къулыл — рамкæты конд къорд нывы. 
— Дæ сынтæг сылгоймаджы æфснайд у. Æниу пъолтæ куыд 
æрттивынц. 
— Сынтæгæй раст нæ зæгъыс, æрмæст пъолтæ фæстаг хатт 
85 

мæхæдæг нæ ныхсадтон... Стырдæр фатер баххуырсинаг дæн. 
Куыд дæм кæсы, бахъæудзæн мæ? 
Зинæ лæппуйы ныхас æмбæрста, æрмæст дзурын не 
сфæрæзта. Уазæг диваныл бадын нæ бакуымдта, къæлæтджын бандоныл 
сбадти. 
— Æмæ уæдæ уæддæр Долæты хабар куыд уыдзæни? 
— Дыууæйыл у. Раздæр ын куы ’рцыдаид операцигонд, уæд... 
Уæвгæ цынæ вæййы, операцигæнæг дæсны хирург у, наукæты 
кандидат, — загъта Зинæ æмæ туг йæ цæсгоммæ ныссæххæтт 
кодта. 
Сослан сагъæсыл фæци æмæ ницы бафиппайдта, арф 
ныуулæфыд, йæ бынатæй фестади æмæ, арæх куыд фæкæны, афтæ 
йæ къухтæ йæ синтыл авæрдта... 
— Дæ хæстæг у? 
— Рынчынфæрсæг дæр æм нал бауадтæн... Чысылæй-стырæй 
йæ кой кæнынц: сыгъдæгзæрдæ, фæллойгæнæг. Цардæй, мæгуыр, 
ницы федта... Йæ лæппуйы бонтæ æххуырстæй арвыста, уый 
фæстæ — хæдзаргæнæг. Ахæмæй, дам, калм йæ хуынкъмæ 
лидзы. Æмбисонды рæсугъд чызг, дам, ын уыди. Ахуыргæнæгæй 
куыста, немыц æй амардтой. Йæ хистæр фырт хæстæй нал 
сыздæхт... Дæс азы бæрц фермæйы фæудхар кодта. Ныссахъат. Цард 
дæр иуæй-иутæм æгæр æгъатыр у. О, иунæг фырт ын ис æмæ 
йын цот нæ цæуы. Æвæдæй зайын, зæгъгæ, кæуæгау кодта. 
— Йæ галиу уырг дæр бынтон æнæсахъат нæу. Афоныл æм 
фæкæсæг нæ фæци. 
— Мæ катай æртывæр уый тыххæй кæны, — сдзырдта Сослан 
æмæ чызгæн радзырдта, зæронд хъомгæсы фермæйы цы 
хуызæнæй ныууагъта, Азæмæтитæ йæ сæ машинæйы куыд нæ 
сæвæрдтой, уыдæттæ. 
— Цы бæрæг ис, чи зоны, фервæза, — Зинæ цъусдуг фæхъус 
æмæ афарста. — Дæхи хабæрттæ та куыд цæуынц? Ныр уын 
хъуамæ фенцондæр уа... Газетæй, радиойæ колхозты кой 
йедтæмæ ницыуал кæнынц... 
— Сæ кой ма баззад æмæ уый дæр ма кæной. Горæтæй-иу 
районмæ куы æрцыдтæн, уæд мæм-иу афтæ касти, цыма 
алцыдæр æмбарын. Мур дæр нæ! Ныр дæр ма бирæ цыдæртæ нæма 
’мбарын... 
Иуцасдæры фæстæ сын зæронд ус уæлибæхтæ æмæ графины 
дзаг бæгæны æрбахаста. 
— Афтæ æхсызгонæн æрæджы никуал ницы бахордтон. 
Мамæйы конд уæлибæхтæ цыдæр хъыхъхъаг вæййынц... — йæ 
цæстытæй худгæйæ дзырдта Зинæ. — Цы дзæбæх ус у нæ фæлæ. 
Мæгуырæй хорз, æвæццæгæн, ахæмтæй фæзæгъынц. 
— Удæй хъæздыг æппæтæй хъæздыг у. 
— Раст дæ, раст дæ, — дзуапп ын радта Зинæ æмæ 
фефсæр86 

мы. Йæ зæрдыл æрбалæууыдысты йæ мады ныхæстæ. 
«Удыхъæдæй кæд цыфæнды у дæ Сослан, уæддæр Виктор уымæй 
лæгдæр у, хъæздыгдæр...» 
Сослан чызгмæ бацыд, йæ къухтæ йын йæ къæбæлдзыггонд 
сæрыхъуынтыл æрхаста. Чызг стъæлфæгау фæкодта, Сосланмæ 
скасти, æмæ йæ цæстытæ куыддæр ферттывтой. Лæппу чызгæн 
фыццаг хатт апъа кодта. 
— Фыдбылыз афтæмæйты æрцæуы, — Зинæ фестад, æмæ йæ 
сахатмæ æркасти. — Мæ къонайыл! 20 минуты рацыдис 
фыццæгæмæй. Ацафон мæ ардыгæй ацæугæ чи фена, уый цы зæгъдзæн? 
— Кæд афтæ æнæууæнк дæн, уæд ма æрбацыдаис. 
— Зонын дæ, зонын... Фæлæ ма куыд бацæудзынæн мæ 
фысымтæм? 
— Ам лæуу, æз цæуын мæ кусæнуатмæ, диваныл 
схуысдзынæн... 
— Уырдæм æгæр дард у. Ничи дын ис? — æмæ бахудти. 
— Бирæ дæр, — дзуапп радта Сослан худгæйæ. — Дуар фæсте 
куыд æхгæнын хъæуы, уый йын бацамыдта, стæй ма йын афтæ: — 
Исчи дæ куы скъæфа, уæд-иу хъæр кæн... 
— Ды мацы сфæнд кæн.. 
— Цы бæрæг ис!.. 
— Уæд разы дæн... 
Зинæйы зæрдæйы уыцы сахат ахæм æнкъарæнтæ уыд, æмæ 
йын цыма дызæрдыггаг нал уыд, Сосланимæ йæ цард кæй баиу 
кæндзæн, уый. Цыма, йæ мад афтæ æнувыд кæуыл у, уыцы 
хæрзконд, сæрыстыр Викторы уæвгæ дæр никуы зыдта. Сослан 
та?.. Бакастæй — цауддæр. Ноджы хъæууон цард, цъыф уынгтæ, 
хуылыдз сугтæй фæздæгкалгæ арт.. Æмæ та йæ хъуыдытæ 
фæстæмæ горæты бамидæг сты... Хорз фатер, газ, театр, кино... Йæ 
ныййарджыты, уæлдайдæр йæ мады фæндон... 
23 
Сæумæрайсом партийы райкомы дуармæ æрлæууыдис 
«Газик», рахызтысты дзы Сослан æмæ Уырысби. Сосланæн йæ 
кабинеты дæгъæлтæ йæхимæ нæ разындысты æмæ Алыбеджы 
кабинетмæ бацыдысты. Уым ничи уыд. Стъолыл биноныг 
æфснайдæй лæууыдысты газеттæ, журналтæ, чингуытæ. Се ’хсæн 
бæрæг дардта стыр журнал. Йе ’ддаг цъарыл фыст уыди: «Книга 
учета проведенных мероприятий». Сослан æй рафæлдæхта. 
Нысангонд дзы уыд: лекцитæ чи кæм бакаст, æмбырдтæ кæм арæзт 
æрцыд, чи дзы раныхас кодта... Æнæнхъæлæджы фæкомкоммæ 
ахæм фыстмæ: «1857. «Ирыстон»-ы æмбырды сентябры 
Пленумы тыххæй лекци бакаст Маккæты Сослан, уыдис дзы 175 
адæймаджы». 
87 

Сослан йæ галиу къухæй йæ къæбут аныхта, стæй журнал 
радта Уырысбимæ. 
— Ацы бонты иумæ куы уыдыстæм. Афтæ æцæг сты, 
æвæццæгæн, иннæ фыстытæ дæр... 
Уырысби журналы фыстытæм кæсгæйæ загъта: 
— Алыбегæй дын исты ирвæзы! Искуы колхозы сæрмæ халон 
куы ныхъхъуахъ кæны, уæддæр æй афыссы. 
Иукъорд боны размæ Сослан æмæ Уырысби уыдысты 
«Ирыстон»-ы, колхозонтимæ сæм ныхас рауади партийы уынаффæйы 
фæдыл. «Уыцы ныхас докладыл нымад æрцыди», — ахъуыды 
кодта Сослан. 
Райкомы кусджытæ иугай цæуын райдыдтой, фæзынд 
фыццаг секретарь дæр. Сослан æмæ Уырысби дæр Азæмæты 
кабинетмæ бацыдысты. 
Ацы кабинет Азæмæт æрæджы саразын кодта. Дыууæ уаты 
æхсæн къул фехæлдтой æмæ баиу сты. Афтæ егъау у æмæ йæ 
ныддихтæ кæн, уæд дзы цыппар дзæбæх уаты рауаид. Къултыл 
ауыгъд цалдæр хуызисты, тарахуырст рамкæты. Пъолыл, 
галдзармыйас чи уыд, ахæм дыууæ гауызы тыд. Стъол æмæ 
бандæттæ тулдзæй арæзт. Сосланмæ уыдæттæ кæсынц уаты 
хицауæн йæхи хуызæн фидар, тархуыз, уæззау. Азæмæт бады 
фæлмæн бандоныл, гæххæттыл цыдæртæ фыссы. Йæ 
армытъæпæнæй фасæгау акæны йæ сæрыхъуынтæ. Фондз боны дæргъы 
куыстмæ нæ рацыд æмæ, уый куыд нымайы, афтæмæй районы 
уавæрыл фæзынд. Йæ фезмæлд — уæзбын, йе сныхас — 
æнæбары, цыма афтæ зæгъынмæ хъавы: «Тынг бафæлладтæн, фæлæ 
мын баулæфæн нæй: æнæхъæн район ме уæхсчытыл æнцайы». 
Бирæтæ дзæгъæл хуымæтæджы нæ фæзæгъынц: «Азæмæт цы 
нæ сараза, уый æгас районы ничи сараздзæн...» 
— Азæмæт, адæм æрæмбырд сты. Иуæндæсæм сахат 
райдыдта, — сдзырдта Сослан. Фæстаг рæстæг æм афтæ кæсы, цыма йыл 
фыццаг секретарь йæхи тигъ кæны, цыма йæм æнæбары сдзуры. 
Азæмæты секретарь фæдзырдта хайады сæргълæуджытæм, 
инструктортæм, пропагандисттæм. Æрбацыди районы газеты 
редактор Барис дæр... 
— Нартхор æфснайыны куыстытæ фаронæй рæвдздæр цæуынц, 
æрмæст нæ къæвдатæ бахъыгдардтой. Кæй фæрынчын дæн, уый 
дæр уавæрыл фæзынди. Алчидæр ма уæ радзурæд, йæ колхозы цы 
сарæзта, уый тыххæй, — загъта Азæмæт æмæ Алыбегмæ бакаст. 
Алыбег сыстади, йæ донхуыз ног костюмы тæрттыл 
æрхæцыд, йæ сырххъулон галстук æнгомдæр балвæста, стæй йæ 
дзыппæй блокнот систа, арафæлдах-бафæлдах æй кодта, æмæ, 
Азæмæтмæ комкоммæ кæсгæйæ, ныфсджын хъæлæсæй райдыдта: 
— Пленумы фæстæ нын куыддæриддæр бацамыдтай, афтæ 
аразæм нæ куыст. Колхозы правленийæн указани радтон, адæм 
88 

иууылдæр быдырмæ цæмæй ракæной, уый тыххæй. 
Колхозонтæй кусынмæ чи нæ цæуы, уыдонæн сæ фос хизынмæ нал 
уадзæм. Клуб, библиотекæ æмæ хъæусовет ныхгæдтон, сæ 
кусджытыл сын байуæрстон 30 гектары. Суанг ма колхозы сæрдар 
æмæ парторгæн дæр фæйнæ гектары радтон... 
— Колхозы сæрдар æмæ парторг нартхор куы тоной, уæд ма 
колхозæн та разамынд чи дæтдзæни? — фæурæдта йæ Сослан. 
— Æмæ ма уæд мæн та цæй тыххæй арвыстой?.. 
— Мыййаг дæ сæрдарæй сæвзæрстой? — йæ ныхас æм 
баппæрста Барис. 
— Бауадзут æй дзурын, цы йæм фæкомкоммæ стут! — фæхъæр 
кодта Азæмæт Барисыл. Уырысбимæ та афтæ фæкаст, цыма уыцы 
дзырдтæ тынгдæр Сосланы алхыскъ кæныны тыххæй загъта. 
— Колхозонты æхсæн политикон куыст куыд сæвæрдтат? — 
бафарста та Сослан. 
— Нартхорæй нæ уымæ нæма равдæлди. Æнæуи сын алы 
минут дæр Пленумы тыххæй дзурын, — ныр та дыккаг секретары 
цæстытæм кæсгæйæ загъта Алыбег. 
Чидæр ныппырыкк кодта. Азæмæт касти афтæ, цыма туаг 
æхсынцъы аууылдта. 
— «Сырх Кавказ»-ы уавæр раджы куыд уыд, ныр дæр афтæ 
у, — йæ бынатæй сыстад Барис. 
— Ау, де статьяты фæстæ дæр нæ фæхуыздæр? —йе 
’рфгуытæ фæтар кодта Азæмæт. 
— Ме статьятæ æвдадзы хос не сты. — Барис иуцасдæр 
сагъæсхуызæй алæууыди. 
— Бæласмæ ’вналæн хъилау цы сдаргъ дæ? — йæ къух ыл 
ариуыгъта Азæмæт. — Сбад, ницы ’мбарыс!.. 
— Хъæлæмырзæимæ ницы саразæн ис. Иннæ ахæм парторг... 
Азæмæты зæрдыл æрбалæууыдысты, айфыццаг ын Хъæлæмырзæ 
кæй загъта, уыцы ныхæстæ: «Барисы ма мæнмæ кусынмæ 
рарвит, æз æй æрцахуыр кæнон». 
— Дæхи дын арвитдзыстæм уырдæм... Æмбырд саразут æмæ 
йæ Михалы бæсты парторгæй равзарут, — Азæмæт баздæхти 
Алыбегмæ. — Дыууæ боны æмгъуыдмæ бацагурут редактор. Раст 
дзурын æви нæ? 
Ныхас афтæ æнæнхъæлæджы рауади æмæ ничи ницы 
сфæрæзта дзурын. Æрмæст Алыбег фæцырди: 
— Тынг раст... Иттæг раст. 
Сослан йæ къухæй йæ уымæл ных асæрфта. Уырысбимæ 
бакаст. Уый йæ сæр уæлæмæ нал иста. Азæмæт сыстад, æмæ цыма 
никæй уыдта, уыйау райдыдта: 
— Дзæгъæл митæ кæнын æз никæй бауадздзынæн. Пленумы 
уынаффæ æххæст кæнинаг у, уый уæ рох ма уæд. Колхозты 
сæрдартæ æмæ парторгты номыл телефонограммæйы ныртæккæ 
89 

мæ къух бафыстон. Марадз-ма, бакæс æй. — Азæмæт та разылд 
Алыбегмæ. Уый цырд фестад æмæ хъæрæй бакаст: 
«Колхозы сæрдар æмбал... 
Колхозы парторг æмбал... 
Партийы Тулдзбыны райком уын цæхгæрæй зæгъы, æппæт 
тыхтæ дæр смобилизаци кæнут æмæ нартхор æфснайыны 
куыстытæ хæстæгдæр бонты куыд фæуат, афтæ. Æмæ уый тыххæй 
дæс боны фæстæ уæхæдæг фехъусын кæнут. Афтæ куы нæ 
бакæнат, уæд карз æфхæрд æрцæудзыстут партион æмæ 
паддзахадон æгъдауæй. 
Партийы райкомы фыццаг секретарь Тутраты Азæмæт». 
Уый фæстæ ничиуал ницы загъта. 
24 
Алыбег стъолы раз бады, кæсы, дысонизæр Азæмæт йæ къух 
кæм бафыста, уыцы гæххæттытæм. Фыццаг секретарь ма дзы 
йæхæдæг дыууæ хъуыдыйады бафыста, иу дзырд дзы аивта æмæ 
уый дæр — фыддæрырдæм. Ноджы кæм нæ хъуыд, ахæм ран 
къæдзыг нывæрдта. Йæ ком схæлиу кæнын дæр нæ бауæндыд 
Алыбег æмæ ныр мæстæй хæлы... Цыфæнды дæр кæнæд, исты 
дзы уый къух æвæрд куынæ уыдзæн. 
Цæвиттон, партийы обком дзуапп бацагуырдта колхозты 
фосдарыны куысты уавæры тыххæй. Дзуапп бацæттæ кодта МТС-ы 
хистæр зоотехник æмæ йæ Алыбегмæ радта. Азæмæт 
гæххæттытæ кæддæриддæр уый бар бакæны. Алыбег дзуаппыл 
бакуыста, стæй йæ Азæмæт бакаст, уый дзы йæ къух бавæрдта, æрмæст 
æм бафтыдта ацы æнæхайыры дыууæ хъуыдыйады, аивта дзырд, 
æмæ дзы уæлдай къæдзыг нывæрдта. Ныр уыдоныл сагъæс кæны 
Алыбег. «Нæ фæлæ Сосланы афæрсон. Уадз æмæ зона, æрмæст 
пропагандæ æмæ агитацийы куыст кæй нæ кæнын, уый». 
Йæ гæххæттытæ райста йемæ æмæ дыккаг секретармæ бацыд. 
— Мæнæ ма, обкоммæ кæй æрвитæм, уыцы дзуапмæ æркæс. 
Æнæ дæу æй куыд... 
Сослан гæххæттытæ райста æмæ сыл йæ цæст ахаста. Алыбег 
æнхъæлмæ кæсы, йæ куыстæй йын кæд раппæлдзæнис, уымæ. 
Фæлæ уый ницы дзуры. «Кæд дзы, мыййаг, рæдыдтытæ. 
агуры?..» Ахуыры тыххæй Алыбег дзыхъхъылæудыл нæ нымайы 
йæхи. Хъæууонхæдзарадон институты ветеринарон факультеты 
æртæ азы сахуыр кодта, æхсæз мæйы уыд базаргæнджыты 
курсыты. Ныр та фæсаууонмæ ахуыр кæны педагогон институты 
историон факультеты. «Иууыл ахуыргæндтæй нæу, кæд уыцы 
къæдзыг йæ бынаты кæй нæй, уый не ’мбары, уæд», — хинымæр 
загъта Алыбег. 
Уæдмæ Сослан йæ амонæн æнгуылдзæй стъол æрхоста. 
Алы90 

бег фæкомкоммæ рæдыдмæ. Иудзырдæй, «заниматься» уыдис 
æнæ фæлмæн нысанæй. 
— Акæс-ма, уыцы машинисткæ... 
— Машинисткæ, машинисткæ... — йæ сау цæстытæй йæм скаст 
Сослан. 
Фыццаг æркастæй гæххæттытæм фау æрхæссæн нæ уыд. 
Фæлæ сыл лæмбынæг куы ахъуыды кодта, уæд дзы Сосланмæ 
бирæ цифрæтæ мæнг фæкастысты. Йæ маст фыхтис, йæ 
цæстытæ сæ къусчытæй цыма рацæйгæпп ластой, афтæ зындысты: 
— Чи фыста адон? 
— Фыццаг МТС-ы хистæр зоотехник. Стæй сыл æз бакуыстон... 
— Æмæ колхозты уавæр афтæ бæстон чи сбæрæг кодта? 
— Колхозтæ сæхæдæг. Мæнæ кæй æрбарвыстой, уыцы 
гæххæттытæ, — загъта Алыбег æмæ стъолыл папкæ æрæвæрдта. 
«Сырх Кавказ»-æй цы гæххæтт æрбарвыстой, уым уыди 
Хъæлæмырзæйы къухæвæрд. Йæ фарсмæ йын æрæвæрдта Сослан, 
райкомы кæй бацæттæ кодтой, уыцы гæххæтт. 
— Иудзырдæй, хæхтæ фæлдахынц. Фос ис, пъланмæ гæсгæ 
цас хъæуы, уый бæрц. Холлæгтæ — цæттæ, бынæттæ — иннæ 
ахæм... Хъæлæмырзæ йæхицæй феппæлыд, сымах æй ноджы 
фæцæхджындæр кодтат... 
— Куыд мын загътой, афтæ йæм базылдтæн, — æнæбæрæг 
хуызы дзуапп радта Алыбег. 
«Фыццаг æм фермæйы хицау базылд, уый фæстæ колхозы 
сæрдар, стæй хистæр зоотехник, ныр та — райкомы кусджытæ. 
Уæдæ ма йæ уый фæстæ дæр хъуамæ лæгъзгæнджытæ фæуа. 
Æмæ афтæмæй Мæскуымæ ныххæццæ уыдзæн бынтон лæгъзæй... 
Ома, хъуыддæгтæ иууылдæр хорз сты. Хор бирæ, фос бирæ 
гæххæтты фæрцы. Йæ зæрдыл æрбалæууыд, айфыццаг Алыбеджы 
кабинеты Уырысбиимæ цы журналмæ кастысты, уый. 
— Зæгъ-ма, кæм сахуыр дæ сайын? — Сосланы цæстытæ 
ферттывтой. — Фылдæр колхозтæ сæхæдæг раст куы фыссынц, 
уæд адон цы сты? Нæ, нæ! Уыцы митæн кæрон! — Сослан йæ 
къухтæ стъолы сæрмæ батылдта. Алыбег фемдзаст секретары 
къухтæм. Уыдон æм фæкастысты хæрзчысыл, сылгоймаджы 
къухтау фæлмæн, æдых... «Æвæдза, хъæбысæй куы рахæциккам, уæд 
æй «зыхъхъ», зæгъгæ, йе уæнтыл авæрин». — Цæмæндæр йæ 
зæрдыл æрбалæууыди Наполеон. Сослан æм уый хуызæн 
фæкасти. Уыцы æрхъуыдымæ йæ мидбылты худт нал баурæдта. 
— Худын нæ, фæлæ кæуын хъæуы! — фæхъæр ласта Сослан. 
Алыбег кæй æрбахаста, уыцы гæххæттытæ ампылдтæ кодта æмæ 
сæ стъолмæ баппæрста. Йæхæдæг фестад æмæ рудзынг æддæмæ 
асхуыста. 
Æдде сæлфынæг кодта, гом рудзынгæй æлхысчъытæгæнаг 
уымæл æрбакалди. 
91 

— Цæуыны бар дын ис, гæххæттытæ ам уадз, — сдзырдта 
секретарь. 
Алыбег куы ацыд, уæд Сослан дуар æрæхгæдта æмæ 
дыууæрдæм рацу-бацу кæнын райдыдта. Йæ зæрдыл 
æрлæууыдысты алыхуызон лыстæг цаутæ... Боцкъатæгæнæг артелы хицау. 
Йæ хилдасджыты æндæр бынатмæ аивыны тыххæй райкомы 
фыццаг секретары чи агуырдта, уый; нартхор æфснайыны 
фæдыл æрæджы Азæмæтмæ цы æмбырд уыд, уый... Айфыццаг «Сырх 
Кавказ»-ы куы бахсæвиуат кодта Сослан, уæдæй фæстæмæ йæм 
Азæмæт йæхи тигъ дары. Тотырадзы письмо куы æвзæрстой, 
уæдæй нырмæ та бынтон мадзура сси. 
Стьолæй гæххæттытæ систа Сослан, алæгъзытæ сæ кодта æмæ 
бацыд фыццаг секретары кабинетмæ. 
— Куыд дæм кæсы, конференцийы бонмæ паддзахады хæс 
куы ныццæвæм, уæд? — уыди Азæмæты фыццаг фарст. 
— Кæй иыццæвæм, зæгъыс? — сонтæй афарста Сослан. 
— Кæй нæ, фæлæ нæ нартхоры хæс. Науæд æнæ чындзæй 
чындзæхсæв куы саразай, уыйау рауайдзæн партион конференци... 
— Æвзæр нæ уаид, — сабыргай сдзырдта Сослан.— Фæлæ... 
Фосдарыны тыххæй цы гæххæттытæ сарæзтой, уыдон бакастæн 
æмæ разы нæ дæн... 
Сослан гæххæттытæ Азæмæты раз æрæвæрдта... Уый сæм 
дзæвгар фæкастис, стæй йе ’рфгуытæ æруагъта æмæ бафарста: 
— Цы дзы нæ цæуы дæ зæрдæмæ? 
— Æз разы нæ дæн, ахæм гæдыныхæстæ обкоммæ арвитыныл... 
— Цæуылнæ? Сауджыны ма сыл саргъауын кæнæм? Æниу ма 
сæ дæумæ та цæмæн бахастой? Мæныл æууæнк нал ис? 
— Мæнмæ дæр диссаг уый кæсы, ды сыл кæй сразы дæ. — 
Сосланы зæрдиагæй фæндыдис йæ хъуыдытæ, йæ зæрдæйы 
мæстытæ скалын. — Гæххæтты нæ уавæр раст æвдыст нæу. Ныхас 
ууыл цæуы. 
— Ома, æз сайгæ кæнын! Жулик дæн, ницуал æмбарын æмæ 
мæ ахуыр кæныс? Пленумы уынаффæтæ дæр нæ бамбæрстон?.. 
Табуафси, хъусын дæм, скъолниччы хуызæн, Маккæйы-фырт! 
Фæлæ ма уал мын зæгъ, цы сарæзтай, ам куы дæ, уæдæй нырмæ? 
Дæ руаджы фосы нымæц кæм фæфылдæр ис? «Сырх Кавказ»-ы 
дæр мын мæ уынаффæтæ куы аивтай, æвæццæгæн дæ Гæбуты 
Тотырадзы хуызæттæ ардауынц. Йæ сæрыл æвдакаты хæст 
дзæгъæлы нæ кодтай... Уæд та ирон хъæуы уынгты, чызджы 
цонгыл хæцгæйæ, куыд фæтезгъо кæныс, уый радзур? 
— Ды, йæ роны дур чи дары, уыдонæй дæ, æнхъæл дæн. 
Тотырадзы тыххæй дæр дæ рæдыдыл кæй нæма сæттыс, уый 
мæм диссаг кæсы. Уæдæ чызджыты тыххæй дæр фæрæдыдысты 
дæ дзырдхæсджытæ. Ирон хъæу... Æгъдау хъæуы дæр æгъдау у 
æмæ горæты дæр... 
92 

— Ныронг дæр дæу куы æрластаин... Ирон адæм ма де 
’гъдæуттæ хъуаг уыдысты. 
— Адæмы номæй... Æгæр дардыл ахæцыдтæ. Æгъдæуттæ цард 
раджы бацамыдта, куынæ сæ халиккам, уæд... 
— Царды уынаффæтæ дæр æз халын? — Азæмæты бинаг был 
зыр-зыр кæнын райдыдта. — Æз?.. Марадз уæдæ мæ бæсты 
æрбад. Æнхъæлдæн, дæ хъавд дæр уымæ уыдис. Мæхицæн 
сæрниз æрластон... 
— Рæдийыс, Тутры-фырт. Фос дын нæ дæн, ды мæ не 
’рластай. Партийы ныхасмæ гæсгæ, обкомы ныхасмæ гæсгæ дæн ам, 
хъусыс! Ныр æмбарын, Барисы дæр цæмæн федде кодтай, уый. 
Ацы гæххæттытæ афтæмæй горæтмæ куы арвитай, уæд æз та сæ 
фæстæ æндæртæ арвитдзынæн, — Сослан йæхимæ айста ныхас 
æмæ йын бауромæн нал уыдис. 
Райкомы фыццаг секретарæн йæ цæргæ-цæрæнбонты фыццаг 
хатт фырмæстæй йæ цæстытæ доны разылдысты. 
25 
Сæумæцъæхæй рацæуы Азæмæт сæ хæдзарæй æмæ суанг 
фæсахсæвæртæм не ’рбаздæхы. Райдыдтой колхозты 
дзуапдæттæнæвзарæн æмбырдтæ, сæ фылдæры фæци йæхæдæг. Иукъорд раны 
равзæрстой ног сæрдартæ. «Ирыстон»-ы сæвзæрстой 
райæххæсткомы сæрдар Уырысбийы. Колхозонтæ ныллæууыдысты, нæхимæ, 
дам, кæй сæвзарæм, ахæм нæй æмæ нын районæй раттут, зæгъгæ. 
Сæрмагондæй Уырысбийы бацамыдтой... Азæмæт йæхи афтæ 
дардта, цыма йын райæххæсткомы сæрдары ацыд хъыг уыди, 
йæхинымæр та дзырдта: «Уым йæхионтæ нал кæндзæн». 
Азæмæт ныффæллайы, йæ зæрдæ куы æнтъыснæг рыст 
скæны, куы æваст сысхойы, цыма дзы исчи хъамайы фындз 
фæтъыссы. Уæддæр æй æнцад нæ уадзынц. Обкомы ног секретарь æм 
тилифонæй æрдзырдта, райсом уæм фæцæуын, зæгъгæ. 
Азæмæтæн йе уæнгтæ æрызгъæлдысты. Никæдæмуал ацыд. «Райсомæй 
сыст, дæхимæ базил, аходæн бахæр, дæ бон цас у, уыйбæрц 
бакус, изæрæй афоныл дæ хæдзармæ æрбаздæх æмæ дæ бинонтимæ 
дæ фæллад суадз! Куыд хорз уаид, æвæдза!» — йæ кабинеты 
бадгæйæ йæхинымæры дзырдта Азæмæт. Цæмæдæр гæсгæ йæ 
къухтæм æркаст. Кæддæр бæргæ стыр хъаруйы хицау уыд. Æмæ цынæ 
бавзæрста: куыста хъæды, шахтæйы, хуым кодта бæхтæй! 
Колхозтæ аразыны рæстæг сбадти америкаг «Фордзон»-ыл. 
Иуахæмы, æхсæвыгон йæ трактор арæзта, афтæмæй бæгъæввад 
къахæй ныллæууыд цыргъ æфсæйнагыл. Йæ туг фемæхст, 
бауромæн ын нал уыд. Тотырадз фæци йæ уæлхъус. Йæ хæдоны 
фæдджи раскъуыдта æмæ йын йæ къах дугъысыфимæ абаста, 
стæй йæ хъæумæ дохтырмæ фæласта. 
93 

Азæмæтæн зын уыд, йæ хъуыдытæ йæ Тотырадзмæ кæй 
æрхастой, уый. 
Уыцы изæр горæтæй спектакль æрластой. Азæмæты 
фæндыдис иучысыл йæ хъуыдытæй фервæзын. Ханиффæмæ тилифонæй 
бадзырдта. Ацыдысты клубмæ. Сценæйы æвдыстой, цардæй 
фæстейы чи баззад, æмæ алыхуызон æдзæсгæмттæ, халæттау, 
кæуыл æрæмбырд сты, ахæм хицауы. Архайджытæй йын иу афтæ: 
«Дæ аванс хæрд фæци». Ома, дам, де ууæнк бахордтай. 
Адæмы зæрдæмæ цыди спектакль, худтысты. Хатгай-иу 
райхъуысти: 
— Бæсты бикъ, комы дæгъæл. 
— Хæлиудзых!.. 
— Хъаны цард кæны... 
— Махмæ адæмæн та цы хъæуы? Цытæ уæндынц... Æниу 
цæй театр у, — йæ лæгæн сусæг хъæлæсæй дзырдта Ханиффæ. 
Азæмæт дис кодта, спектаклы кæй æвдыстой, уыцы хицауы 
йе ’рдхæрдтæ цæстмæмитæй куыд сайдтой, ууыл. «Æцæг 
хæлиудзых! Æз сын базонин». Клубæй куы æрбацыдысты, уæд 
æхсæвæр дæр нæ бахордта, афтæмæй ныххуыссыди. 
Райсомæй куы райхъал, уæд та йæ зæрдыл æрлæууыд, 
спектаклы кæй æвдыстой, уыцы хицау. Азæмæты йæ галиу дзидзийы 
бынмæ мидæгæй цыдæр æлхъывта æмæ æлхъывта. Хатгай-иу ын 
улæфт нал фаг кодта. Йæ куыстмæ бæргæ ацыди, æрмæст йæ 
къух ницæмæ тасыд. Алыхуызон сводкæтæ йæ разы æрæвæрдта 
æмæ æнхъæлмæ каст обкомы секретары фæзындмæ. 
Уый фæзынд фæссихæртты. Азæмæты кабинетмæ æрбацыди 
хорз хæларау. 
— Де ’нæниздзинад куыд у? — бафарста уазæг. Уыцы фарст 
Азæмæтмæ дызæрдыггаг фæкасти: «адæймаджы йæ куыстæй куы 
фæисынц, уæд ын алыхуызон æфсæндтæ фæагурынц, суанг ма 
йын рагацау пенси дæр снысан кæнынц». «Мæнæн нырма раджы 
у, чи йæм тырны, уымæн раттæнт». 
— Ницы мын у, бузныг... — загъта Азæмæт æнæбæрæг 
хуызæй. 
— Гъемæ тынг хорз, секретарæн йе ’нæниздзинад хъуамæ 
фидар уа. Адæмы мæт æмæ сагъæс бирæ сты. 
Уый фæстæ уазæг Азæмæты бафарста йæ бинонтæй, йæ цот 
куыд ахуыр кæнынц, уыдæттæй. Æмæ уæд йæ зæрдæйы сагъæс 
æмæ тасдзинад кæмдæр аныгъуылдысты. 
Ныхас сæм рауад райæххæсткомæн ног сæрдар равзарыны 
тыххæй. 
— Маккæйы-фырт ницы бакæнид? — фарста горæтаг уазæг. — 
Куыд арæхсы? 
— Нырма зын зæгъæн у... Хæдзарадон хъуыддæгтæ лæмæгъ 
зоны. Ахуыргæнинаг у... Æххæсткомы та сæйрагдæр 
хæдзара94 

дон фарстатæ ис... Алыбег уымæй рæвдздæр у. Рагæй кусы, фосы 
дохтыры дæсныйад дæр æм ис... 
— Ды сæ хуыздæр зондзынæ. Æркæсут... 
Уазæг лæмбынæг фæкаст районы пълантæм. Азæмæт 
дзырдта хъавгæ, бæрæг уыд, йæ алы ныхас, йæ алы фæндон дæр 
бæлвырд хъуыдыгонд кæй сты, уый. 
— Ацы аз уыйбæрц тыллæг æрæфснайдзыстæм æмæ... 
Колхозонты дыгай къутутæ аразын бахъæудзæн, — загъта Азæмæт 
æмæ йæ мидбылты бахудти. — Гектары æппынкъаддæр хъуамæ 
уа дыууиссæдз мин æвзары. Уыдонæй алкæуыл дæр, зæгъæм, 
æрзад фæйнæ иу æфсир. Алы æфсир дæр æппынкъаддæр 
ратдзæн сæдæ граммы хор. Уый дын дыууиссæдз центнеры. Нæ 
хорæрзадыл чи бафта, уымæн æрмæст йе ’мбис куы бахæрын 
кæнæм нæ хъуццытæ æмæ нæ хуытæн, уæддæр æхсыр 
райсдзыстæм иу æмæ æрдæг хатты фылдæр, дзидза дæр уымæ ’ввахс... 
Азæмæт фæхъус, уазæгмæ бакаст, цыма афтæ зæгъынмæ 
хъавыди: «Гъы, куыд дæм кæсы, зонын æви нæ хæдзарадон 
фарстатæ? Дарддæр ма дзурон æви нæ?» Уазæг æй фембæрста æмæ 
йæм йæ сæр батылдта. 
Æмæ ма райкомы секретарь бирæ фæдзырдта. Уазæг скарста, 
Азæмæт хæдзарадон фарстатæ хорз æмбары, зæгъгæ. 
— Уæ пълантæй зæрдæ райы. Фæлæ иу хабар нæ 
бамбæрстон. Ницы загътай, чи сæ æххæст кæндзæн, уыдоны тыххæй... 
Чи сты хоры дæсны куыстгæнджытæ, цал сты фермæты 
кусджытæ? Уæ фæсивæд цы ми кæнынц? Районæй колхозтæм кæй 
æрвитут?.. Партион-политикон куыст... 
Азæмæт æрыгон лæппуйау ныссырх и. 
— Уыдон дæр сты... Сты уыдон дæр. 
— Райсом ма мын сæ фенын кæн. Науæд митæй мæсгуытæ 
амайæгау у нæ ныхас... — Обкомы секретарь уыцы лыстæг 
фарстатæ дзурыны аккагыл дæр нæ нымадта. Фæлæ сæм Азæмæты 
тыххæй йе ’мбæлттимæ иукъорд хатты ныхас рауади. Иутæ разы 
нæ уыдысты райкомы секретары куыстæй, цардæй, дам, фæсте 
аззади. Уымæ гæсгæ сфæнд кодта Азæмæты архайдмæ 
бæлвырддæр æркæсын. 
Дыккаг бон обкомы секретары фæндонмæ гæсгæ ацыдысты 
колхозтæм, семæ акодтой Сосланы дæр. Фæссихæрттæм фесты 
«Сырх Кавказ»-ы. 
— Æз бонцухæй ам вæййын. Зонын сæ, уалдзыгæндмæ цæттæ 
сты алцæмæй дæр, — загъта Азæмæт. 
Обкомы секретарь æрзылди колхозы кæрты къуымты, 
скъæтты, ныхас кодта правленийы уæнгтимæ. Хъæлæмырзæ ацы бон 
зынди ноджы сæрæндæрхуыз, обкомы секретарь æрцæуинаг кæй 
уыди, уый йын Азæмæт раздæр фехъусын кодта æмæ уазæджы 
95 

фарстатæн дзуапп радтынмæ рæвдз уыди. Уæддæр Азæмæт 
сылгай-чысылгай æрæнкъард и, мæсты кæнын райдыдта. 
Цыма обкомы секретары зæрдæмæ нæ фæцыдысты «Сырх 
Кавказ»-ы рæвдзытæ, афтæ йæм фæкасти. 
Азæмæты бынтон амардта, горæтаг уазæг Гæбуты Тотырадзы 
кæй бацагуырдта æмæ колхозы бухгалтерты бынаты йемæ 
хибарæй кæй фæныхас кодта, уый. Обкомы секретарь ма иудзæвгар 
фæдзырдта Хъæлæмырзæ æмæ парторганизацийы секретарь 
Барисимæ. 
Азæмæт ма ноджыдæр бафиппайдта уый, æмæ уазæг цас 
бæстондæр зонгæ кодта районы хъуыддæгтимæ, уыйбæрц уыди 
мадзурадæр, тызмæгдæр. Æмæ райкомы секретарь уымæй 
стъæлфыди. 
Уыцы изæр ма уазæг бирæ фæбадти райкомы бюройы 
уæнгтимæ. Йæ ныхасы иу ран афтæ загъта: 
— Кусджытæ дæр цыма раст æвзæрст нæ цæуынц. Чи зоны, 
æз рæдийын. Ахъуыды кæнут. «Сырх Кавказ»-æн Азæмæтмæ 
гæсгæ йæ сæрдар ивинаг нæу. Цæуы æндæр ныхæстæ дæр. 
Бæлвырддæр æм æркæсут. Кæд ныры домæнты аккаг нæу, уæд 
æндæры равзарын хъæуы. Районы кусджытæй куы уа, уæддæр мах 
дыууæ нæ зæгъдзыстæм, — обкомы секретарь Азæмæтмæ бакаст, 
цыма йæ къахгæ кодта, уыйау. Уымæн та йæ зæрдæйы февзæрди 
цавæрдæр æнæбæрæг тасдзинад. 
— Иу ныхас ма, — сдзырдта уазæг. — Гæбуты Тотырадзы 
цыма рæстæй бафхæрдтат. Уæхæдæг куы аивиккат уæ рæдыд 
уынаффæ, уæд хуыздæр уаид... 
26 
«Сырх Кавказ»-ы хистæр бухгалтер Цъиусур йæ 
æххуысгæнджытимæ бон-изæрмæ дуарæхгæдæй бады æмæ йæ удæй арт 
цæгъды: дзуаппон доклад цæттæ кæнынц. 
Алыхуызон бæзджын чингуытæ фæлдахынц, нымайæн 
къæбæлты къуырцц-къуырцц не ’нцайы... 
— Зæгъын, æнæхыгъдæй мах рæстæджы сахат дæр фæцæрæн 
нæй. Уый æмæ дын нæ фыдæлты заман. Фос дæр къæйттæй 
нымадтой, — дзуры Цъиусур, йæ фæлмæн пух æнгуылдзтæ йæ 
лæгуын сæрыл æруадзгæйæ. 
— Топпы фатæй растдæр дæ, — дзуапп ратты æххуысгæнæг. 
— Раст та куыд нæ, — йæ хъæлæс фæбæрзонддæр кæнгæйæ 
сдзуры Цъиусур. — Кусгæ алчидæр кæны, фæлæ куыст хынцын 
алкæй бон нæу. Æвзæр куыстæн дæр хорзæй равдисæн ис мæнæ 
ацы тулдз къæбæлты руаджы. Уæдæ куыд загътай! 
Бирæ нал баззад дзуапдæттæн æмбырдмæ. Ацы аз сæм 
æвзæрстытæ нæ уыдзæн, уæддæр æдас нæу колхозы сæрдар 
Хъæлæ96 

мырзæ. Паддзахадæн хор цыдæриддæр æмбæлди, уый йын 
бампъыхтой, æхсыр, дзидза æмæ хъуыны бæсты радтой нартхор. 
Колхозонтæн дæр сæ фæллойбонтæн фæйнæ килограммы 
нартхор авæрдтой. Æрмæст сæм мыггаг фаг нæ баззад. 
Фæллойбонтæм кæй байуæрстой, уымæй нывæрæн уыдис, фæлæ 
колхозонтæн æмбырды размæ сæ зæрдæ куыд нæ алхæдтаид! Сæрдар чи 
хъуамæ уа, уый Азæмæтæй аразгæ у. Фæлæ та исты ныхæстæ 
куы рауайа, уымæй тас у. Уæдæ афæдзы дæргъы алыхуызон 
хæрдзтæ чысыл не ’рцæуы... 
Хъæлæмырзæ Цъиусурмæ фæсидт йæхимæ. 
— Дæ хорзæхæй, алы капеккæн, алы фысы сæрæн дæр бынат 
куыд уа, афтæ бакæн. Ревизион къамисы Тотырадзы хуызæттæ 
куы нæ сызмæнтой, уæд æмбаргæ адæм сты. Ноджы хъусыс, 
уазджытæ нæм арæх вæййы, æмæ сæ цыма мæхи хардзæй 
бахынцын, афтæ мæ бамбарынц... 
— Къогъойы фæд дæр дзы ничи ссардзæн. Ууыл ма тыхс, 
фæлæ дæхæдæг баззайдзынæ, æви нæ? 
— Дæу куыд фæнды? 
— Нæ йæ зоныс?.. 
— Уæдæ сахъ лæуу. О, изæры та-иу Бæстырæсугъдмæ дæхи 
райс. Нæ фæллад суадзæм... 
Дзуапдæттæн æмбырд уыди мартъийы фыццаг хуыцаубоны. 
Азæмæт йемæ акодта Сослан æмæ Алыбеджы. 
Зæронд клубы адæмæй къух бакæнæн нал уыд. Ам уыдысты 
æнувыддæр колхозонтæ: сæхицæн хæсыл нымадтой дзуаппон 
докладыл æрдзурын. Æрцыдысты, колхозы чи нæ куыста, кæнæ 
сайæн куыстытæ чи кодта, ахæмтæ дæр. 
Æмбырды райдайынмæ æнхъæлмæ кæсгæйæ, адæм бакъордтæ 
сты. 
Ам ис Тотырадзы сыхаг Темырболат дæр. Уый сæрмагондæй 
хохæй рацыди. Бæрæг дары адæмы ’хсæн: хъарм пъалто, ног 
уæлдзармхуд, йæ къæхтыл — цырыхъхъытæ. Æмбырдмæ 
æрбацыд Тотырадзимæ. Куы иутæм баздæхы, куы иннæтæм. 
Хъæлæмырзæ фæзынди рагацау. Абон йæ хуыссæнæй куы 
рахызт, уæд сæгъдзарм ламаздзыхъхъыл раздæр æрæвæрдта йæ 
рахиз къах... Сæ къæсæры сæрты дæр раздæр йæ рахиз къах 
райста. Уынгмæ куы рацыдис, уæд, фыццагдæр цы телыхъæдмæ 
бахæццæ, уый цурæй нымайгæ рацыд. Кæд иннæ телыхъæды онг 
йæ санчъехтæ къæйттæ рауайой, уæд ын тас ницæмæй у. Йæ 
хъуыды нæ фæмæнг æмæ сдзырдта: «Тæрсгæ мацæмæй кæн, 
Дудийы-фырт!» 
Иннæ хæттытау æнхъæлмæ нæ каст, салам ын кæд 
ратдзысты, уымæ. Адæммæ йæхи байста, кæмæн йæ къух иста, кæмæн 
йæ сæрæй акуывта. Зæронд лæгтæн ма йæ худ дæр систа. 
7 Æгъуызарты /Ехсарбег 
97 

Æмбырды бирæ ныхæстæ рауади боны фæткыл. Колхозы 
правлени фарон равзæрстой, уымæ гæсгæ ныр хъуамæ байхъусой 
æрмæстдæр правленийы дзуапмæ. Ног разамынд æвзарыныл 
ныхас кæй нæ цæудзæн, уый бамбаргæйæ, адæм базмæлыдысты. 
Правлени ивын нæ уагъта Азæмæт. Уый зыдтой коммунисттæ 
æмæ иукъордæй парторганизацийы ног секретарæн 
ныффæдзæхстой, цæмæй боны фæткмæ хаст æрцæуа фарста правлени 
аивыны тыххæй. Барис уыцы фæдзæхст нæ сæххæст кодта. Иуæй 
уымæн, æмæ колхозонтæй бирæтæ архайдтой уымæн йæхи 
равзарыныл. Иннæмæй та йæм аив нæ касти райкомы фыццаг 
секретары фæндоны ныхмæ æрлæууын. Уæвгæ та йемæ разы нæ уыд. 
Хъæлæмырзæйæн радтой дзырды бар. Уый агуывзæйы дзаг 
дон рауагъта æмæ йæ уыциу хуыпп акодта, схуыфыд æмæ 
райдыдта ныхас кæнын. Дзырдта хъуыдыгæнгæ, фæлмæн 
хъæлæсæй. Тотырадз докладгæнæгмæ бадтис хæстæг æмæ-иу æм 
хатгай хæрдмæ скаст, цыма Хъæлæмырзæ кæй у, ууыл гуырысхо 
кодта. 
Дунеон фарстатыл ныхасгонд куы фæцис, партийы Центрон 
Комитеты Пленумы тыххæй куы загъта сæрдар, уæд рахызт 
колхозы уавæрмæ. 
— Æргом куы зæгъон, уæд нæ куысты бирæ хъæндзинæдтæ 
уыд. Æмæ фыццаджыдæр аххосджыныл нымайын мæхи. Æз, куыд 
æмбæлы, афтæ разамынд нæ лæвæрдтон æхсæнадон куыстæн, 
фаг нæ домдтон мæ адæмæй, мæ правленийы уæнгтæй. Раст 
бакодтам, Михалы бæсты парторгæй Барисы кæй сæвзæрстам, 
уымæй. Уый руаджы мын бирæ фенцондæр. Æргом уын куы 
зæгъон, уæд Тотырадзы звено тынг хъæздыг хорæрзад райста... 
Фæлæ, нæ размæ цы хæстæ ис, уыдон бирæ сты. Иннæ аз 
хъуамæ алы гектарæй дæр нартхор, мæнæу, картоф, халсартæ 
райсæм цыппар-фондз хатты фылдæр. Алы фæллойбонæн дæр хъуамæ 
раттæм фондз килограммы хор, ноджы картоф, халсартæ, æхца. 
Уый куы нæ бакæнæм, уæд æз иу бон дæр колхозы нал 
бакусдзынæн. Хъуамæ Тулдзбынæн йæ кой нæра Ирыстоны!.. «Раст 
Сырдон дæр йæ тыны хæс ахæм ныхæстæй фыста», — 
йæхинымæры загъта Тотырадз. — Махмæ иуæй-иутæ, — дзырдта дарддæр 
Хъæлæмырзæ, — æнцад бадынц. Иучысыл ма нын нартхор 
тонинаг дæр аззад æмæ йæ кæд а дыууæ боны æфснайд фæуиккам. 
— Дæ фыдгул дæр æндæр куынæуал бафснаид! — 
æрбадзырдæуыд президиуммæ. 
Хъæлæмырзæ цыма ницы хъуыста, уыйау йæ ныхас кодта... 
Адæм базмæлыдысты, цалдæрæй сыстадысты сæ бынæттæй 
æмæ ацыдысты. 
— Кусгæ уыйбæрц нæ бакодтам, дзургæ цас кæнæм! — 
бафиппайдта чидæр. Сослан йæ сахатмæ æркасти. Докладгæнæг дзырдта 
дыууæ сахаты. 
98 

Адæм цас тынгдæр змæлыдысты, уыйбæрц Хъæлæмырзæ 
арæхдæр нызта дон. Стыр сырх къухтыкæлмæрзæнæй-иу асæрфта 
йæ бæрзæйы æмæ йæ тæрныхы хид. Æппынæрæджиау доклад 
фæцис. Хъæлæмырзæ ацы хатт йæхи хъæндзинæдты тыххæй 
æргомæй кæй дзырдта, уый бирæтыл дызæрдыгдзинад бафтыдта. 
Бирæтæм йæ хъæлæсы уаг дæр бынтон æндæрхуызон 
фæкасти — сабыр, лæгъз... 
— Бафæрсæн ис? — сындæггай йæ къух сдардта 
фæтæнтæарæзт ныллæг зæронд лæг, стæй сыстад æмæ загъта: 
— Мæнæ хорз адæм, уæддæр афтæ æдзæллаг кæдмæ 
уыдзыстæм? Хъæлæмырзæйы дзæбæх нæ бамбæрстон. 
Иу фарстæн дзуапп ничима радта, афтæ та президиуммæ 
æрбадзырдтой: 
— Хъомты фермæ цæмæн дарæм? 
— Нæ мыдыбындзытæ та цы фесты? 
— Дæлæ быдыры нæ мæнæу цъæх арт кæй аххосæй суагъта? 
— Колхозонты фосæн холлаг цæуылнæ дæттут? 
Фондзыссæдз «цæмæны» загътой адæм. Алчидæр-иу йæ 
бынатæй радзырдта. 
Дзуаппытæ лæвæрдтой Хъæлæмырзæ, ревизион къамисы 
сæрдар, бухгалтер, къæбицы хицау. Цалдæр фарстайы тыххæй 
сыстадысты Сослан æмæ Алыбег дæр. Колхозонтæй иу бафарста: 
— Районы хицæуттæй ма исчи зæгъæд, мæ хуызæн 
адæймагæн дохтыры бынаты сæвæрæн ис, æви нæй? 
Сосланмæ диссагау фæкаст ахæм фарст, фæлæ уæддæр загъта: 
— Æнæсæрмагонд ахуыргонддзинадæй, æвæццæгæн, нæй... 
— Æвæццæгæн, æви нæй? 
— Нæй, — дыккаг хатт загъта Сослан. 
— Дæ салам бирæ, бузныг. 
Адæм фæйнæрдыгæй ныххудтысты. 
— Æриут-ма, æз зæгъон, — рахъæр кодта Дзенаго. Сæрдар ын 
бар радта. Дзенаго сыстад, адæмыл афæлгæсыд æмæ 
ныфсджынхуызæй размæ рацыд. Адæм дисы бацыдысты, æфсырд Дзенаго 
дзурынмæ æппæты разæй кæй рацыди, ууыл. 
— Йед у... Мæнæ хорз адæм, йед у, мæнæ лæгтæ æмæ 
устытæ... — Дзенаго дзургæ-дзурын Тамарæмæ фæкомкоммæ, 
фæсырх æмæ иуцасдæр фæхъус. — Хуыцауардыстæн, 
зæххардыстæн, æз уын-иу хабар радзурынмæ хъавын, — дзырдта Дзенаго 
æмæ фæйнæрдæм акаст, æвæццæгæн æм куыд хъусынц, уый 
базоныны тыххæй. Йæ цæстытыл ауад Масинка, уый йын 
фæдзæхста: «Æмбырды фыццаг ныхасгæнæг чердæм зæгъа, 
хъуыддæгтæ уыцырдæм азилдзысты. Радзур-иу, Хъæлæмырзæ йæ удыл 
куыд нæ ауæрды, уый тыххæй. Дзур-иу, сегас дæр дын дæ 
ныхас куыд хъусой, афтæ». — Æз уын цы зæгъон, уый уын зæгъон, 
Хуыцауардыстæн, зæххардыстæн... Хорз адæм, нæ колхозæн 
99 

сæрдар Хуыцауæн йæхи куы скæнæм, Уастырджийы дзы 
бригадирæй куы сæвæрæм, хоры Уациллайы полеводæй, фосы 
Фæлвæрайы фермæты хицауæй, Нарты Сатанайы къæбицы хицауæй, 
уæддæр дзы Хъæлæмырзæйы хуызæн ничи бакусдзæн. Ууыл æз 
мæ сæр лыгмæ ратдзынæн... 
— Æмæ кæй цæмæн хъæуы ахæм сæр? — æрбадзырдта чидæр. 
Лæппу фæкъуыхцы, йæ алыварс та афæлгæсыд. Дуаргæрон 
адæм базмæлыдысты. Уый Азæмæт фæзынди. Хъæлæмырзæ 
æмбырды сæрдармæ бадзырдта, Азæмæты президиуммæ 
равзарæм, зæгъгæ, стæй æрæмдзæгъд кодта. Уый бафæзмыдтой 
колхозонтæ се ’ппæт дæр. Уыцы рæстæг Дзенаго йæ бынатмæ 
фæраст. Фæйнæрдыгæй райхъуыстис: 
— Давгæ чи кæны, уыдоны тыххæй та чи зæгъдзæни? 
— Галæй бацыд æмæ хъугæй раздæхт... 
Иу иннæйы фæдыл ныхас кæнынмæ цыдысты колхозонтæ. 
Хъæлæмырзæмæ афтæ каст, цыма сыхаг колхозы æмбырды 
бадти; йæ хъæуккæгтæ афтæ æргомæй никуыма дзырдтой. 
— Ныхасы бар Микъайæн! 
Колхозы куыройгæс уæзданхуызæй сыстади. 
— Размæ рацу, Микъа! — сдзырдта чидæр. 
— Цы уæлдай у, цы! Хуыцауæн æхсызгон ныхæстæ 
кæцæйфæнды дæр ракæн. О, мæ хуртæ. Æз хуыцауæн кувæг адæймаг 
дæн æмæ хорз зонын: алцыдæр уый уынаффæмæ гæсгæ у. Хор 
дæр, фос дæр Хуыцау куы нæ дæтта, уæд гæххæттæй аразгæ не 
сты. Мæнæ нæ сæрдар нæу, уый дæр сæ не смадзал кæндзæн... 
— Ныртæккæ Хъæлæмырзæйы тæригъæдтæ Хуыцауы æккойы 
бавæрдзæни, — райхъуыст кæйдæр ныхас. 
— Табу йын фæуæд, цæмæн уый зæгъыс? Сæрдары аивæм, 
зæгъгæ, нал лæуут, фæлæ мæ раст бамбарут, сомы кæнын, ард 
хæрын, хуыздæр кусæг зын ссарæн у. 
— Гæды гæдыйæн къæссайы комыл хæцæг... 
— Халон халоны цæст нæ къахы... 
— Бауырнæд уæ, мæ сыгъдæг зæрдæйæ дзурын. Ноджы ма мæ 
сымах номæй фæнды нæ зынаргъ уазджытæн арфæ ракæнын. Уæ 
фенд нын хур фенæгау уыд, Азæмæт, — ахъуыды кодта æмæ ма 
загъта: — Сослан дæр, гъе Алыбег дæр. Уæ рынтæ мæ гуыбыны. 
Нæ сæр уæ бæрзонд у, бæрзонд, хорз уынаффæтæ нын кæнут. 
Хъæлæмырзæ йæ къухтæ кæрæдзиуыл æрхоста. Чидæртæ та 
йæ бафæзмыдтой. 
Микъа сæрдары сæрыл фидарæй сдзурын нæ бауæндыд. Цард 
тæбæгъы донæй уæлдай нæу, кæцырдæм фæкъул уыдзæн, уый зын 
зæгъæн у. Районы хицауад та йæ кæддæриддæр бахъæудзысты. 
Тотырадз куы сыстад, уæд адæм фæхъус сты. 
— Ныронг не ’взæрдзинæдты фæдыл куыд æмбæлы, афтæ 
никуы сдзырдтон æмæ мæхимæ азым хæссын. Коммунист адæмы 
100 

сæраппонд хъуамæ йæ удыл дæр ма бацауæрда. Афтæ нын 
фæдзæхста Ленин. Уæдæ Хъæлæмырзæмæ та ахæм миниуджытæй 
цы ис? Мур дæр ницы. Нæ зæхх — зæххы хуызæн, машинæтæ — 
бирæ, æмбисонды адæм. Хъæлæмырзæ та æрмæстдæр 
паддзахады хоры хæстæ фидыныл фæхъары йæ уд. Æнхъæлут, 
паддзахады мæт æй ис? Хицауады раз йæхи равдиса! Дзидзайы бæсты 
дæр паддзахадæн нартхор лæвæрдтам, æхсыр æмæ æйчыты 
бæсты дæр афтæ. Хъæлæмырзæ, дам, цавæрдæр сæрмагонд хъайла 
уарзы. Цымæ-иу ын хъайлайы бæсты æмбыд нартхор куы 
æрæвæриккой, уæд æм-иу куыд фæкæсид? — Адæм ныххудтысты. 
— Хъуыддаджы ныхас кæнут, — Азæмæт тызмæгæй бакасти 
зæронд лæгмæ. 
— Æмæ æз дæр хъуыддагыл дзурын! — дзуапп радта 
Тотырадз. 
— Мæ хур акæн, мæ хур, — æрбайхъуыст зæрæдтæй кæйдæр 
ныхас. 
— Хаст хъæуы хуызæн систæм... Хъæлæмырзæ бирæты 
фæсырдта хъæуæй. 
— Клевета! — йæхи нал баурæдта Хъæлæмырзæ... 
— Какой клевета, раст у! 
— Æниу дзы цытæ агурын. Раджы дæр куывдтæ æмæ 
хъæзтытыл зилын уарзта. Æрмæст ыл фæстаг рæстæг цыма зæд 
атахти — æруæздан, æрлæгъз. Уынаффæ йæ æрæлхъывта, уынаффæ! 
Фæлæ та фæстæдæр йæ джиппы абаддзæн. Цыбырдзырдæй, æз 
мæ фæндон хæссын — æгъгъæд у Хъæлæмырзæйæн сæрдарæй... 
Азæмæт уæдæй нырмæ æнцад хъуыста, ныр йæхи нал 
баурæдта: 
— Æмбырдæн ис боны фæтк. 
— Махмæ фæтк куы уаид, уæд ахæм уавæрмæ дæр не 
’рцыдаиккам! 
Фæйнæрдыгæй хъуысти: 
— Чифæнды дæр уæд сæрдар. 
— Хуыздæр нал фæуыдзыстæм. 
— Калд дзаг нал кæны. 
— Уый чи æвгæна, уымæ гæсгæ у. 
Хъæлæмырзæ та йæхинымæры дзырдта: «Ныр кусын 
базондзынæн. Алкæй дæр дзы йæ аккаг хæстыл ахæсдзынæн». 
— Парти загъта: колхозон цард сæвæрын хъæуы нывыл, 
колхозты сæргъы та — лæгтæ, — афтæ райдыдта дзурын 
Тауырзæт. — Хъæлæмырзæйы æз уыдоныл нæ нымайын. Лæг! Цæй 
лæг у Хъæлæмырзæ та? Хæсты рæстæг мæнæ ам, сылгоймæгты 
фарсмæ, фæбадтис, кæйдæрты синтæ дзы хъармæй дардта. 
Æдзæрæг хъæуы, дам, рувас æлдар. Худинаг уын фæуæд, Тулдзбыны 
лæгтæ! Мах сымахмæ куынæ кастаиккам, уæд ын кæд афонмæ 
лæг цы у, уый нæ фенын кодтаиккам... 
101 

Адæм та ныххудтысты. 
— Микъа цæуылнæ хæца йæ фарс? Куырой йын йæ фыццаг 
скодта, уæлæ Масинкайы хуызæттæн йæ дуар кæддæриддæр гом 
вæййы, уыдон та бæгæны фыцынц, арахъхъ скъæрынц, кеф 
кæнынц... 
Сосланы зæрдыл æрлæууыдис, Микъа йæм райкоммæ куыд 
бацыди, уый. Æрæмысыд, Масинка сæ бон-сихорафон йæ 
хæдзары куыд фæхынцыдта, уый дæр. 
Сосланмæ афтæ каст, цыма йæм адæм æфсæрмы куынæ 
кæниккой, уæд ын зæгъиккой: «Ды дæр сæм вæййыс. Масинка дæ 
йæ сау бæгæныйæ балхæдта...». 
— Уæдæ афтæ бакæнæм æмæ йын йæ къæдзилыл зесты 
хæррæгъ бабæдтæм æмæ скъæрæд, — азæлыдис Тауырзæты хъæлæс. 
Адæм та хъæр кæнын райдыдтой: 
— Правленийы иууылдæр фæсурæм. 
— Барисы равзарæм... 
— Хъæлæмырзæйæн йæхи ныууадзæм. 
Азæмæт йæ маст тыххæй урæдта, йæ уынаффæтæ хæлдысты 
æмæ сфæнд кодта æмбырды рохтæ йæхимæ райсын. Дзырды бар 
дæр нæ ракуырдта, афтæмæй сыстади, цалынмæ адæм фенцад 
сты, уæдмæ банхъæлмæ каст. Йæ хъустыл æрцыд: 
— С-с... Азæмæт дзуры, басабыр ут. 
Фæхъæлдзæгдæр æмæ бæзджын хъæлæсæй ныхас райдыдта: 
— Чидæртæ хъуыддаг нæ бамбæрстой æмæ нæ галиуырдæм 
аздахынмæ хъавынц. Абон дзырд правленийы аивыныл нæ цæуы. 
Уæд æй мах дæр зыдтам... 
— Уый кæцы «мах»? — райхъуыст фæсте... 
— Æвзæрстытæ фарон уыдысты, ацы аз та хъуамæ уа 
æрмæстдæр дзуапп. 
Йæ бынатæй фестад Темырболат æмæ, Азæмæтмæ комкоммæ 
кæсгæйæ, загъта: 
— Фароны закъонтæм гæсгæ нал цæрæм! Колхоз адæмы у 
æмæ йын уынаффæгæнæг дæр адæм хъуамæ уой. Æнæ 
Хъæлæмырзæйæ цæрын чи нæ фæразы, уыдонæн æй, табуафси, 
балæвар кæндзыстæм йæ фароны фистимæ. 
Хъæлæмырзæ Азæмæты хъусы цыдæр адзырдта æмæ уый 
хъæрæй загъта: 
— Колхозæй чи фæлыгъд æмæ æхцайы фæдыл чи зилы, 
уыдоны ам ницы хъуыддаг ис. 
— Иу хатт мæ фæсырдтат æмæ уын æгъгъæд фæуæд! — йæ 
худ йæ уæрагыл æрцæвгæйæ фæстæмæ æрбадт Темырболат. 
— Колхозонты фæндонимæ сразы уæм, цалынмæ не ’мбырд 
нæ сæмхæццæ, уæдмæ, — бадзырдта Сослан Азæмæтмæ. 
— Хъуыддæгтæ ныссуйтæ кодтат. Мæхи бар мæ уадзут, — 
тызмæгæй сдзырдта Азæмæт. Йæ ныхас нырау никуыма 
сдзырд102 

даг. Нæ, хъуамæ ма боны фæтк иу хатт хъæлæсмæ æрæвæра. — 
Хорз адæм, кæрæдзимæ байхъусæм! Райком æмæ 
райæххæсткомы, суанг обкомы дæр фæнды, Хъæлæмырзæ йæ бынаты куы 
баззаид, уый. Йæ куыст бæрæг фæхуыздæр, стæй ныр кусын 
æнцон дæр уыдзæни... Уæдæ боны фæтк фæстæмæ хъæлæсмæ 
æрæвæрæм... 
Адæмæн сæ фылдæр фесты боны фæтк аивыны фарс. 
Азæмæт цыма сындзытыл бадти, афтæ скатай. 
Дудийы-фырты адæм сæхæдæг дæр нæ бауадздзысты раивын, зæгъгæ, дзырдта 
обкомы секретарæн... 
Иуахæмы, дуаргæрон чи бадт, уыдон базмæлыдысты. 
Бимболат президиуммæ бацыди. Сосланы хъусы цыдæр бадзырдта. 
Сослан Азæмæтимæ аныхæстæ кодта, сыстад æмæ уæзбын 
хъæлæсæй загъта: 
— Не ’мбырд иннæбонмæ аргъæвæм. Барисы фыд Долæт 
фæзиан... 
Азæмæт, Сослан æмæ Алыбег сæ фæндаг акодтой 
зианджынты хæдзарыл. Адæм къордгæйттæй цыдысты Долæты зианмæ. 
Дардмæ хъуысти сылгоймæгты хъарæг, нæлгоймæгты кæуын. 
Тæфæрфæс куы ракодтой, уæд ма Азæмæт иучысыл 
афæстиат, хатыр ракуырдта æмæ сæхимæ раивгъуыдта. Йæ зæрдæйы 
æнтъыснæгдзинадыл ма фæзынд зианы хабар дæр. Афтæ йæм 
касти, цыма бирæ азты цы фæндагыл фæцыд, уый æрбайсæфт, 
цыма иунæгæй сакъадахыл аззади. «Асæрды йæ быдыры куы 
ныууагътат, уæдæй фæстæмæ йæхиуыл нал схæцыди», — йæ 
хъусты азæлыдысты, æрдæбон ын чысыл раздæр Сослан цы 
ныхæстæ загъта, уыдон. 
Йæ сæр куыддæр разылди, машинæйы рудзгуытæй акаст. 
Хъæугæронмæ æрбахæццæ сты. Азæмæт машинæ бауромын кодта æмæ 
æддæмæ рахызт. Къæс-къæсгæнаг уазал ын йæ фындзыхуынчъытæ 
ахгæдта. Иучысыл алæууыд, стæй йæ шофырæн загъта: 
— Скъæргæ, æз сындæггай цæудзынæн. 
«Ауылты ма фæстаг хатт фистæгæй кæд ацыдтæн?» — 
хъуыды кодта Азæмæт, фæлæ йæ зæрдыл не ’рлæууыд. Йæ уæззау 
цырыхъхъыты бын мит хъыррыст кодта. «Уыцы колхозмæ 
уæхицæй исчи куы ацæуид, уæд ыл мах дыууæ нæ зæгъиккам», — йæ 
хъустыл ауадысты обкомы секретары ныхæстæ. Колхозмæ 
кусынмæ ацæуыны тыххæй куырдиаттæ чи балæвæрдта, уыдоны 
анымадта. «Нæ, нæ»... Змæст хъуыдытæ йæ æнцой нал уагътой, 
æмæ рæвдздæр ацыд, цыма даргъ санчъехты руаджы йæ 
зæрдæриссæн сагъæстæй фервæзынмæ хъавыд, уыйау. 

1 
«Цард тæбæгъы донау у, зæгъгæ, мæнгæн нæ 
акæнынц, — хинымæры дзырдта Ханиффæ йæ лæджы 
фæдыл кæсгæйæ. — Чысыл фæкъул уæд, æндæр... 
йæ фæлмæн машинæйæ мын цæмæ æрхауди...» 
Сылгоймаджы зæрдæ суынгæг, йæ бинаг был базмæлыди 
æмæ йæ фæлмæн, æнæкуыстдомд къухтæй йæ 
цæстытæ асæрфта. 
Азæмæт та сæ кулдуары цур афæстиат и. Йæ цæст 
æрхаста йæ дарæсыл. Йæ уæлæ уыди дæрдджын 
сæрак пъалто, хæсты рæстæг кæй дардта, ахæм. Уæдæй 
нырмæ цары ауыгъд уыди. Знон æй райста æмæ йæм 
бæстон базылди. Йæ къæхтыл тавотæй сæрст кусæн 
цырыхъхъытæ. 
Пъалтойы рон ма ноджыдæр æрбалвæста, ныллæг 
кулдуары сæрты уынгыл йæ цæст ахаста æмæ дзы, 
уымæ кæй æрбарвыстой, уыцы бидаркæйы йеддæмæ 
змæлæг куынæ уыди, уæд цырд къахдзæфтæй уынгмæ 
рахызти. 
Уым лæууыди фидæрттæарæзт, бæрзонд цъæттыл 
æвæрд бидаркæ; ифтыгъд та дзы уыди сау-сауид бæх. 
Бæхтæрæг Дзенаго йæ бынатæй фестад, бидаркæйы 
бадæныл цы зæрондгомау гауыз тыд уыди, уый 
адзæбæхтæ кодта æмæ сдзырдта: 
— Дæ райсом хорз, Азæмæт! Дæумæ æрбацыдтæн. 
Азæмæтæн цæмæндæр хъыг уыдис Дзенагойы уынд. 
Салам дæр ын нæ радта. Уынджы ма ноджыдæр 
фæйнæрдæм акасти æмæ къæмдзæстыгхуызæй бидаркæмæ 
схызт. Бæхтæрæджы къухы уыди тымбыл быд 
гæрзын ехс, йæ хъæд — какон уисæй. Колхозы ног 
сæрдар куыддæр йæхи æруагъта, афтæ ехсы къæрцц, 
калмы æхситтау, уæлдæфы ныййазæлд. Азæмæты 
æрфгуытæ алхынцъытæ сты, — ехсы æхситт, фыдохы 
хъæрау, йæ зæрдæйыл сæмбæлди. 
Нæма дзы ферох Тулдзбыны колхозонты æмбырд. 

«Афтæ мæм-иу касти: мæ ныхасыл районы дыууæ ничи 
зæгъдзæн». Йæ хъусты ныййазæлдысты Тотырадзы ныхæстæ: «Адæм 
цыфæнды зондджын адæймагæй дæр зондджындæр сты». Уыцы 
æмбырды фæстæ арвыста æнæхуыссæг æхсæв. Дыккаг бон ын 
обкомы арæхстгай бакой кодтой колхозмæ ацæуыны тыххæй. 
«Æгъгъæд мын у. Фыдæй мын, мыййаг, куынæ баззади уыцы 
бынат. Диссаг та куыд нæ уыд, иуæй-иуты нæ фæндыд, мæн 
равзарой, уый. Хуыцау хорз æмæ дзы обкомы секретарь фæци... 
Тотырадз æмæ Барис дæр мæ сæрыл сдзырдтой. Æвæццæгæн, 
цæмæй райкомы секретары бынатæй фæхаудаин, уый тыххæй», — 
хъуыдытæ æнцой нал лæвæрдтой Азæмæтæн. Сослан та, 
райкомы фыццаг секретарæй кæй баззайдзæн, уый куы сбæрæг, уæд 
афтæ зæгъы: «Фæлтау æз ацæудзынæн колхозмæ. Азæмæты 
хуызæн зæронд кусæг ам фылдæр пайда ратдзæн». Акса-ма, уыцы 
дæлæмæдзыд мын колхозы сæрдарæй сарæхсын æнхъæл дæр нæу. 
Ахæм мæнгард разындзæн, уый куы зыдтаин, уæд районы йæ къах 
дæр бæргæ не ’рæвæрдтаид». 
Фынддæс азы дæргъы Азæмæт æнæсцухæй районы 
фæкуыста. Райкомы кадрты секретарь, райæххæсткомы сæрдар, 
райкомы фыццаг секретарь. «Ныр сыл, мæнæй уый, дæ къух сис. 
Колхозы сæрдар... Куыдзæй, хæрæгæй дæм чи нæ бауырдыг 
уыдзæни... Суанг ма дæ районы газетты дæр рауадздзысты». Фарон иу 
колхозы дзидзайы хæсмæ дыууæ дуцгæ хъуджы раттой. Уыйадыл 
райкомы бюройы æмбырды колхозы сæрдар æмæ парторгæн афтæ 
зæгъы: «Уыцы хъуццыты бæсты сымахæн уæхи раттын 
хъуыди». Йæ зæрдæ ныккæрзыдта, йæ сæр ныттылдта Азæмæт. 
Бидаркæ зымæгон гуыргъахъхъ фæндагыл, схъиудтытæгæнгæ, 
згъордта. Азæмæты хуылфыдзауматæ-иу сцагъта. Бæхтæрæг та, 
барæйгæнæгау, æнæрынцойæ æвзыста бæхмæ. 
Уæдмæ æрбазынди Тулдзбын дæр. Фæндаджы былмæ ’ввахс — 
уæлмæрдтæ. Бæрæг дары ног ингæн. Уым æрæджы Долæты 
баныгæдтой. Бурбын сыджытæй обаугонд... Азæмæт йе ’ргом 
иннæрдæм аздæхта. 
Фæцæуынц хъæугæрæтты. Мæнæ фæрсæй-фæрстæм дыууæ 
агуыридур хæдзары. Сæ рудзгуытыл цæхгæрмæ фæйнæджытæ 
хуыд. Иннæ хæдзары трубайыл бады хъулонбазыр цъиах. 
«Æвæццæгæн сæ ничиуал цæры». Ноджыдæр ма иу хæдзаруат — 
быгъдæг кæрт, æрдæгхæлд самандур къултæ... Сæ ракомкоммæ 
уынджы — бæрзонд гæдыбæлас. Цалдæр саст къалиуы зæбултæй 
лæууынц. Азæмæтмæ афтæ каст, цыма йæм алы хæдзары 
рудзынгæй дæр æлхынцъæрфгуыты бынæй кæсынц кæйдæр 
мæстджын цæстытæ... 
... Цалдæр боны Азæмæт зылди колхозы исбоныл: уыди 
æхсыры фермæйы, бæхдоны, куырдадзы. Сабаты йæм фæссихæртты 
фæзынди Хъæлæмырзæ. 
105 

— Уæллæгъи, кæсын дæм, Азæмæт, æмæ дын тæригъæд кæнын. 
Бирæйы фаг не суыдзынæ афтæмæй. Нæ фæлæ ма райсом хъæдмæ 
цом. Фен, хъæдæрмæг-иу кæцæй ластам, уый. Хъæддаг хуытæ — 
хæрх. Кæд физонæггагыл фæхæст уаиккам, — дзырдта 
Хъæлæмырзæ. — Мæ мард фен, Азæмæт, ам кæй кусдзынæ, уый мæнæй 
æхсызгондæр никæмæн уыд. Мæ сæр дæ куы бахъæуа, уæд — 
табуафси. Фæлæ ныр нæ район ныззаууаг уыдзæни. Обком куыд сразы, 
уый мæм, мæ мад-мæ фыдыстæн, стыр диссаг кæсы. Уыцы 
къуызыппа уым куыста æмæ йын дзы фарсрахæцджытæ уыдзæнис... 
Азæмæт æмæ Хъæлæмырзæ рагæй зыдтой кæрæдзийы. 
Азæмæт æхсæнадон куысты асиныл куыд уæлдæр хызти, афтæ йæм 
Хъæлæмырзæ йæхи хæстæгдæр ласта. Ханиффæйы мад æмæ 
Хъæлæмырзæйы мадымад иу мыггагæй уыдысты, уый куы 
сбæрæг, уæдæй фæстæмæ та бынтондæр балымæн сты. Азæмæтæн 
Хъæлæмырзæйы митæй йæ зæрдæмæ бирæ цыдæртæ нæ цыди, 
уæддæр æй нымадта, цыфæнды хъуыддаджы дæр ыл сайдæй чи 
нæ рацæудзæни, ахæм адæймагыл. 
«Иучысыл мæхи аирхæфсдзынæн, науæд адæймаг 
бампылдзæн, куыстытæ никуы сихсидзысты», — йæ цæсгом фæрухс ног 
сæрдарæн. Хъæлæмырзæ йæ бамбæрста. 
— Дæ номæй ахсæв дыууæ саргъыбæхы срæвдз кæндзынæн, — 
æппæлæгау дзырдта уый. — Боны æрбарухсмæ хъуамæ 
Суарыфæзæй мидæггаг коммæ ныххизæм... 
Азæмæт, цыма афтæ зæгъынмæ хъавыд, исты ма 
сарæхсдзынæн æви нæ, зæгъгæ, уыйау йæ цæнгтæ аивæзтытæ кодта. 
— Хорз, — йæ сæр батылдта сæрдар. — Афæдзы бæрц нал 
уыдтæн хъæды... 
... Сæ цуан фæрæстмæ. Раст фæссихæрттыл Суарыфæзмæ 
хъæддаг хуыйы мардимæ рацыдысты, арт бандзæрстой, ацæттæ 
кодтой уæхстытæ... 
Фæстæмæ здæхтысты нарæг уæрдонвæндагыл. 
Хъæлæмырзæйы фæсарц хордзенты æфснайдæй баст уыди хуыйы мард. 
— Цуаны æгъдæуттæ зонын хъæуы. Сырдтæн бæлвырдгонд 
бадæнтæ ис, — дзырдта Хъæлæмырзæ. Йæ зæрды уыд æргом 
ныхас ракъахын æмæ йын абондæргъы фадат нæ фæци. Исты 
куысты йæ ныллæууын хъæуы. Колхозы къæбицæн хицау нæма ис... 
— Топпыфатæй растдæр дæ, — хъазгæмхасæнты дзуапп 
лæвæрдта Азæмæт. 
Хъæлæмырзæ фæйнæрдæм фæлгæсыд. Ставд тæрс 
бæлæстæн сæ цъуппытæ арвыл æндзæвыдысты. «Уыдонæй акал, 
ныффад сæ.. Æхца бакусæн сæ уаид». 
— Æмбисонды хъæд! Колхозы хæдзардзин завхоз куы 
фæуид, уæд... Иу мин кубометры дзы æрцæттæ кæнид, ахъаззаг 
уаиккой, — загъта Хъæлæмырзæ. 
— Уаиккой... 
106 

Хъæдæй рахызтысты цъыхырымæ. Уæдмæ арвгæрæтты 
æхсæвы тар æрбахгæдта. Дардæй сæм æрттывта мынæг рухсы цæст. 
Уый фæтæген цырагъы рухс уыдзæн. Æвæццæгæн ма скъолайы 
дыккаг уæладзыджы ахуыргæнджытæй исчи афæстиат. 
Хъæды кæронмæ æввахс Азæмæт айхъуыста ныхас: 
— Ахæц, мæ хур, ахæц. Бирæ нæ нал хъæуы... 
— Мæ дзабыр донæй байдзаг, — дзуапп ын радта æндæр 
хъæлæс. «Æрыгон чызджы хъæлæс у», — ахъуыды кодта Азæмæт. 
— Дæ тæригъæд фæхæссæнт нæ къæлхозы хицæуттæ... Æндæр 
сын цы мæ бон у. Уæд та сæ уадзæм. Райсом сæм сæлдыл 
сывæллæттимæ рауайдзынæн. 
— Нæгъ, нæгъ! — хъуысы чызджы хъæлæс. 
Хъæлæмырзæ сылгоймæгты базыдта сæ ныхасæй; 
лæгуæрдонæй та суг ласынц. Йæ бæхы иуварсырдæм фæзылдта. 
— Мах мæнæ дæлæты цæуын хъæуы, — сдзырдта йе ’мбалмæ. — 
Уыдон Рæбыны хъæуккæгтæ уыдзысты. Суг ардыгæй фæласынц. 
Азæмæт аздæхт Хъæлæмырзæйы фæдыл. Дзæвгар 
рауадысты, уæддæр ма йæ хъусты зыланг кодтой сылгоймаджы ныхæстæ: 
«Дæ тæригъæд фæхæссæнт нæ къæлхозы хицæуттæ». Кæмдæр 
фехъуыста, кæмдæр уыцы хъæлæс... 
Азæмæт æрбаймысыд Тулдзбыны æмбырд. 
«Лæг! Цæй лæг у Хъæлæмырзæ та!» О, Тауырзæт! Уый 
хъæлæс у, бæлвырд. Ахæм хабар æрæмысыд Азæмæт. Тауырзæт ма 
æрыгон чызг уыди. Азæмæт трактористæй куыста. Иухатт 
быдыры адæмы раз, хъазгæйæ, Тауырзæтæн йæ уадул ныццавта. 
Чызгæн фырæфсæрмæй йæ цæстытæ доны разылдысты. Уый 
фæстæ Азæмæтæн йæ хæлæрттæй иу афтæ: бирæ, дам, дæ 
уарзы, æндæр дын нæ ныббарстаид. Йæхицæн дæр-иу чызджы уынд 
æхсызгонуыди... Æмæуæвгæ чифæнды дæр уæнт. Сылгоймæгтæ 
цъыфы ныссагъдысты... 
Азæмæт йæ бæх цæхгæр фæзылдта, сдзырдта ма: 
— Цæугæ, æз дæр дæ æййафдзынæн. 
Хъæлæмырзæ ма цъусдуг алæууыд æмæ йæхинымæр загъта: 
«Æдылы уыд æмæ æдылыйæ баззад». Йæ бæхы фæрстæ 
æрцавта æмæ хъæуы ’рдæм фæцагайдта. 
Бынтондæр æрталынг. Дымдта уазал уымæл дымгæ æмæ 
уæнгты иннæрдæм хызти. Азæмæт сылгоймæгты баййæфта. 
— Кæцытæ стут уый? 
— Мæ хæдзарыл! Азæмæт ма у? 
— Кæддæр уый хуызæн уыдтæн... 
Азæмæт æрхызти бæхæй, райста Тауырзæты уазал дæрзæг 
къух, салам ратта Тамарæйæн, йæ бæхы рохтæ суджы кæроныл 
абаста, дыууæ рæтæнагъды астæу бацыди æмæ йæ тых-йæ 
бонæй ахæцыди. Мæнг салд фæндаджы цæлхытæ ныхстысты æмæ 
сын размæ ницы æнтысти. Æнахуырæй тагъд афæллад Азæмæт, 
107 

буар дон фестад. Цæугæ-цæуын фæуæгъддæр кодта, йæ цыбыр 
кæрцы æдде йыл цы фæтæн рон баст уыдис, уый. 
«Нæ, нæ, æз дæр чысыл зындзинæдтæ нæ федтон. 
Бæгънæджы рис дæр базыдтон æмæ æххормаджы рис дæр. Уæззау 
рæстæджытæ ныл скодта... Хæст... Нырма ног хæдзаргæнæг стæм. 
Уæхскуæзæй ахæцын дæр дзы бахъæуы. Æрцæудзæн рæстæг. 
Дард нал у... Нæ, нæ. Æз раст уыдтæн. Æрмæст...» 
Фæкомкоммæ та, хъæуæй цы мынæг рухс æрттывта, уымæ. 
Азæмæтмæ афтæ каст, цыма уыцы рухс сæ разæй кæдæмдæр 
лыгъди. Цыма йæм никуы бахæццæ уыдзысты. «М-м-м», — арф 
ныуулæфыд иуахæмы. 
— Дæ хорзæхæй, ныххатыр кæн, Азæмæт... Фæлтау мæ куы 
никуы ницы уыдаид. Дæ фæллад уал суадз. Тæхуды... Адæмы 
дæр ма тухийæ марæм... 
— Æрнывыл уыдзыстæм. Бирæ нæ нал хъæуы, —дзуапп радта 
Азæмæт. 
— Æнхъæлмæ кæсынæй куыдзы зæронд ныддæн. Дæлдæр 
ныххауæд сидзæргæсы удылхæцæг. Йæ хæдзары лæг кæмæн и, 
уыдон уæддæр амæлттæ кæнынц... Уæд та мын ацы чызг лæппу 
куы фæуыдаид. 
Азæмæтмæ афтæ фæкасти, цыма æрмæст уыдон нæ ласынц 
лæгуæрдонæй суг... Цыма районы цæрджытæ сегас дæр уæззау 
æргъæмттæ хæссынц, сæ хид сæ буарыл лæсæнтæ кæны... 
Чысыл сывæллæттæ та хъæуы уазал къуымты ныттымыбыл сты... 
«Лæджы фыдæбæттæ кæуылты сты, кæ! Охх, охх!» — йæ 
къæхтыбынæй ныуулæфыди сæрдар. 
— Ныууадзæм сæ. Мæ хæрнæджы артæн бахъæуæнт... 
— Тыхсгæ ма кæн, бирæ нæ нал хъæуы, — Азæмæт ноджы 
тынгдæр ахæцыд уæрдоныл. 
Хъæумæ бахæццæ сты фæсахсæвæрты. 
— Ныр æз цæуон, — сдзырдта Азæмæт æмæ æрлæууыдис. 
— Мæ къонайыл, уый та куыд? Мидæмæ дын æнæ рацæугæ 
нæй! 
— Æнафон у, сымах дæр фæллад стут... 
— Нæ ныл æрвæссыс? — ныллæг хъæлæсæй загъта Тамарæ. 
Азæмæт сдзурын ницуал бафæрæзта. 
Лæгуæрдон батылдтой, хæдзары фарсмæ цы чысыл сарагонд 
уыдис, уырдæм. Сывæллæттæ, æвæццæгæн, хъæддзаутæм 
æнхъæлмæ кастысты æмæ, уæрдоны уынæр куы айхъуыстой, 
уæд разгъордтой. 
Азæмæт йæ цырыхъхъыты цъыфтæ къæцæлæй ахафта, стæй 
ма сæ тыргъты цавæрдæр бызгъуырыл асæрфта æмæ мидæмæ 
бахызт. Йæ фындзыхуынчъытыл сæмбæлд цæхджын къабускайы 
тæф. Рудзынджы раз стъолыл æнæавг фæтæген цырагъы судзгæ 
æвзаг къæдзтæ-мæдзтæгæнгæ йæхи хæрдмæ ивæзта. 
108 

2 
Уалдзæг цыди фæстиатгæнгæ. Кæцæйдæр-иу хъарм уддзæф 
æрбадымдта æмæ-иу зæххы сæрмæ тæнæг фæлм фæздæгау 
сбадтис. Стæй та-иу уайтагъд арв йе ’рфгуытæ æрбалхынцъ кодта, 
цæгатырдыгæй-иу уазал дымгæ æрбахаста бæзджын тар мигътæ 
æмæ-иу митæмхæццæ уарын рацыд. 
Иу райсом Азæмæт лæууыд рудзынджы цур, касти уынгмæ. 
Æхсæв-бонмæ фæуарыд митæмхæццæ къæвда. Ныр мигътæ 
ахæлиу сты, æмæ хуры цæст разынд. 
— Знон мын Барис афтæ зæгъы, — сдзырдта Азæмæт, — ацы 
уалдзæг, дам, Масинкайы хуызæн у... 
— Мæ зæрдæмæ дын нæ цæуы дæ парторг, — бустæхуызæй 
загъта Ханиффæ. — Æрдæгфых дедайы хуызæн у, йæ дзых та — 
æмбисонд... 
Азæмæт йæ бинойнагмæ разылди. Уый, нард бабызау, 
сындæггай змæлыди, цæттæ кодта аходæн. Йæ уæлæ уыд 
æррахъулон зæлдаг халат æнæ ронæй æмæ уымæ гæсгæ зынди ноджы 
ставддæртæ. 
— Ды та цы зоныс мæ парторгæн? 
— Æз дын дæ кусджыты дæхицæй хуыздæр фæзонын... 
Хæйрæджы йæ фæстаг къахæй чи æрцахста, уыдонæй нæу? 
— Уый бæсты дæхи хъуыддæгтæм куы кæсис. 
— Хæдзары куыстытæй мæ сæрæн нал дæн, мæ уд æрдуйæ 
нарæгдæр сси, — хъаст кæнынмæ фæци Ханиффæ. 
Азæмæты секретары бынатæй куы суæгъд кодтой, уымæй 
цалдæр боны фæстæ та сæ кусæг сылгоймаг ацыди. Уый 
фæзындис хæдзарыл: пъолтæ фæтар сты, асинтæн сæ цъыф нал 
ихсыди, ногæхсад, итувæрд дзаума фæкадавар. 
Тулдзбынмæ алидзæм, зæгъгæ, ныр æнæхъæн мæй дзуры 
Азæмæт, фæлæ йæ æфсин ской дæр нæ уадзы. 
— Цалынмæ дын дзы нывыл фатер радтой, уæдмæ мæ къах 
дæр нæ авæрдзынæн, — цæхгæр алыг кæны Ханиффæ. 
— Искæмæ уал æрцæрдзыстæм. Райкомы дæр та мын бакой 
кодтой. 
— Къуызыппайы хæдзар æрхъуыди. Ус хæссынмæ хъавы... 
Уæдмæ дæр уал... — стъолыл тæбæгъты дзыгъал-мыгъул ссыди. — 
Цы ракура, уый йæ лæппутæ фендзысты. Æз цы мады зонын, 
уый йæ чызджы ахæм ранмæ æвдисынмæ дæр нæ ратдзæн. Мæ 
цæст ма йыл æрхæца, — цы хъæуа, уый йын зæгъдзынæн. 
Азæмæт ницуал сфæрæзта дзурын, дуары æдде фæци. 
Уынджы йæм æнхъæлмæ касти рессорджын бидаркæ... 
Фæстаг рæстæг йæ бинойнагимæ арæх рабыцæу вæййынц. 
Ныронг-иу Ханиффæ кæдæмдæриддæр бацыдаид — афтидæй 
йæ никуы раздæхтой. Ныр ын, æгæр-мæгуыр, æхсыры заводæй 
109 

царв æмæ æхсырыцъæрттæ дæр æдзæстхизæй ная рауæй кæнынц. 
Уыдæтты тыххæй йæ мойæн æргомæй ницы дзуры, æрмæст æй алы 
’фсæнттæй æфхæры. Æмæ лæг сулæфы, сæ хæдзарæй куы федде 
вæййы, уæд. Уæвгæ йæ колхозы дæр æнæмастæй нæ уадзынц. 
Абон дæр та, куыддæр æрбахæццæ, афтæ йæм Барис фæзынди. 
— Уалдзæгмæ куыд цæттæ стæм, ууыл хъуамæ нæ партион 
æмбырды æрдзурæм, — æвæстиатæй райдыдта парторг. — 
Раздæр-иу ахæм æмбырдмæ райкомæй искæй æнæрхонгæ нæ 
фестæм. Æмæ, зæгъын, Сосланы æрхонæм... 
Азæмæты уæхсчытæ фестъæлфыдысты. Цыма йæ Барис йæ 
алы ныхасæй дæр æгады бынаты æвæры, афтæ йæм каст. 
— Уыдон, райком цы у, уый куы нæма зыдтой, уæддæр дзы 
æз секретарь уыдтæн. Кæддæр уегасæн дæр куы бæззыдтæн. 
Æви æдылыдæр фæдæн? Æви мæ тæрсгæ кодтат? Æви хахуыр... 
— Ахæм тæппудæй мæ цыма нæ зыдтай. 
— Æндæр ма цы зæгъдзынæ? 
— Зæгъдзынæн, бæгуыдæр. Цъиусур колхозы бухгалтер кæй 
у, уый мæм раст нæ кæсы. Йæ къухтæ фæлæууой, уый мæ нæ 
уырны. 
— Бæлвырдæй цы зоныс? 
— Ницы... 
— Адæм нæ лæгтæ хонынц æмæ нæ ныхас дæр хъуамæ 
лæджы ныхас уа. 
— Никæй зæрдæмæ цæуы, Хъæлæмырзæйы колхозы 
исбонæн хицау кæй акодтай, уый дæр. 
— Уый цы хоныс? Правленийы уынаффæ куы рахастам. 
— Æз æмæ дзы Тотырадз нæ уыдыстæм. 
— Æнæ сымах ницы гæнæн ис, уый нæ зыдтон... 
— Раст мæ не ’мбарыс. Правленийы иннæ уæнгтæ та ныхмæ 
сдзурын нæ бафæрæзтой. 
— Ацы хатт уын мæ правлени уæ хæдзары сараздзынæн! 
Уæдæмæ афтæ бакæнæм... Кæд мæ сæрдарæй равзæрстат, уæд 
мæ кусын уадзут, нæ уæ фæнды — табуафси, тæккæ райсом 
ацæудзынæн. 
Азæмæты зæрдыл æрбалæууыд, Сослан сæм йæхимæ кæй 
сидти, уый. Барисæн ницуал схъæр кодта, афтæмæй иунæгæй 
фæраст и районмæ. Райкомы цур хæрхæмбæлд фæцис 
боцкъатæгæнæг артелы сæрдаримæ. 
— Гъы, куыд дæ, ме ’рдхорд? Ныр нæ дыууæ дæр сæрдартæ 
стæм, — артелы хицау йæ къух Азæмæты уæхскыл авæрдта. — 
Хуыцау зоны, цы цæстæй нæм ракæсдзæн ног хицау. 
Азæмæт тыххæй баурæдта йæхи — хъуамæ йын йæ къух иуварс 
акъуырдтаид. «Ноджыдæр ма истытæ фендзынæн, куы цæрон, 
уæд». Йæ зæрдыл æрбалæууыд иу хабар. Азæмæт уæд райдыдта 
райкомы кусын. Иуахæмы йын йæ секретарь радзырдта: 
110 

— Цалдæр боны дæм иу лæг цæуы. Йæ фенын, дам, мæ тынг 
фæнды. 
— Рацæуæд. 
Дуарæй æрбахызти асæй рæстæмбис, бурхил адæймаг, йæ 
бухархуд йæ дæлармы, Азæмæт ын сыстад. Уазæг, хæрдты кæсгæ, 
йæ къух даргъæй æрбахаста. Йæ худ æрхауд æмæ бандоны бынмæ 
батылди. Уазæг цыма ницы бафиппайдта, уыйау Азæмæты ’рдæм 
комкоммæ цыди. Азæмæт фæцырди, худ фелвæста æмæ йæ 
уазæджы сæрыл æркодта. 
— Æз... Уæллæгъи... Диссæгтæ... — йæ дзыхы дзырд нал 
бадти æрбацæуæгæн. Уæдæй фæстæмæ йæм арæх цæуын 
райдыдта, куы-иу æй цавæр куысты нывæрдта, куы цавæр. 
Азæмæт æлхынцъæрфыгæй бакасти боцкъатæгæнæн артелы 
сæрдармæ æмæ тагъд-тагъд бараст и райкоммæ. Йæ рæстæджы 
секретарæй чи куыста, уыцы чызгмæ кæсгæ дæр нæ фæкодта, 
афтæмæй барджынхуызæй фыццаг секретары кабинетмæ бахызти. 
Сослан рацыд йæ размæ, æхсызгонæй йын йæ къух райста. 
Азæмæтæн йæ зæрдыл æрбалæууыд: уый дæр-иу райдианты 
æрбацæуæгæн афтæ сыстад... 
Фемдзаст сты. Райкомы раздæры секретарь банкъардта, йæхи 
цæстытæ масты æрттывд кæй фæкодтой, уый. Сосланы фæллад 
цæсгоммæ кæсгæйæ та йæхинымæры загъта: «Фæлæуу, 
фендзыстæм дæу дæр». 
Сослан Азæмæты бамбæрста, фæлæ уæлдайхуызон нæ фæци... 
— Гъы, куыдтæ цæрут? Ханиффæйæн-иу зæгъ, куыддæр мын 
рæстæг фæуа, афтæ уæм фæцæуын. Æмбисонды хорз кæны 
уæлибæхтæ... Куыд сты уæ хъуыддæгтæ? 
— Кусæм, — æнæбары загъта Азæмæт. — Куыд фехъуыстон, 
афтæмæй нын нæ трактортæй æндæр колхозмæ æрвитут. Каст 
мæнмæ уыди? 
— Фарон «Сырх Кавказ»-ы æгæр бирæ уыди трактортæ. Уыцы 
рæдыд сраст кодтам, — дзуапп радта Сослан. 
— Кæд мæ хардзæй æназым систут, уæд... Æрмæст 
иудадзыгдæр... — Стæй цыма фæсмон фæкодта, уыйау йæ ныхас 
æндæрырдæм фездæхта. — Уый дæр хорз, фæлæ... Цыбырдзырдæй 
нæм æркæсинаг хъуыддæгтæ ис. Колхозы иу капекк нæй... 
Мыггæгтæ нæ фаг кæны. Фыййæуттæ сбæгънæг сты, холлæгтæ нал 
ис, — дзырдта тыххæй лæмарæгау Азæмæт; æмбæрста, колхоз 
ахæм уавæры кæй ис, уым йæхæдæг.дæр аххосджын у, уый. — 
Кадрты хабар дæр рæвдз нæу, парторг нæй... 
— Паддзахад та нын æхца рауагъта. Балхæндзыстæм 
хæрзмыггаг фос, сараздзыстæм скъæттæ. Фыййæутты кой уæхæдæг 
кæнут, афойнадыл ссарут халсарты мыггæгтæ дæр. Колхозтæй 
уын силос æмæ хос æфстау райсын та — мæ быгъдуан. 
— Кадртæ, — сдзырдта та Азæмæт. 
111 

— Барисы кой кæныс æмæ дæ не ’мбарын. 
— Уæзбынарæзт у, хивæнд. 
Сосланæн йæ тæнæг былтыл худыны фæд фæзынди, фæлæ 
уайтагъд æрбайсæфт. 
— Цæвиттон мын цуанон зонгæ уыди. Иу арсы фæдыл зылди, 
фæлæ йæ къухы не ’фтыд. Бавдæлд æмæ къахвæндаджы бæрæг 
астæу арф дзыхъхъ скъахта. Сырд къахвæдыл цæмæн ацыдаид? 
Ууылты-иу цуанон йæхæдæг цыди æмæ дзы ныххауди... Барисы 
дæхæдæг арвыстай, — йæ чысыл къух систа Сослан. — Кæд дæ 
мæ фæндон зонын фæнды, уæд дын æргом зæгъдзынæн: — Ды 
йæ фыдæнæн арвыстай, фæлæ уый колхозæн стыр ахъаз фæци 
æмæ фæуыдзæни. Уæгъд бынат куы уаид, уæд æй райкоммæ 
дæр раивиккам... Акус уал йемæ, дзæбæхдæр æй базондзынæ. 
«Мæ фæндагыл мæхи къухæй дзыхъхъ скъахтон, фæлæ 
фендзыстæм, кæддæра дзы чи ныххауид», — йæхинымæры 
бартхъирæн кодта Азæмæт. 
Сæ ныхас куыд фæци, афтæ сæм фæзынд Алыбег, æдзухау 
пыхцылтæ уыдысты йæ сæрыхъуынтæ. Йæ къæхтæ хъавгæ 
æвæргæйæ, бацыд Сосланмæ, бахудт æм æмæ йæм йæ къух радта 
(растиу афтæ кодта Азæмæтæн дæр). Уый фæстæ колхозы сæрдары 
’рдæм фæзылд æмæ сдзырдта: 
— О, æгас цæуай, Азæмæт! Кæм вæййыс, дæ хорзæхæй? 
Алыбег ныр райæххæсткомы сæрдар уыдис. Уый ма йын 
Азæмæт йæхæдæг сарæзта... «Уæд комкоммæ æрбакæсын дæр нæ 
уæндыдис, ныр ма йæм хъус!» Æлхыскъ ныхас зæгъынмæ хъавыдис 
Алыбегæн, фæлæ уæдмæ фæкомкоммæ, цалдæр азы кæуыл 
фæбадт æмæ бирæ кæй уарзта, уыцы фæлмæн бандонмæ. Кæддæр 
Сосланимæ куы рабустæ сты, уæд ын афтæ загъта: «Рацу, мæнæ 
мæ бынаты æрбад». Фæлтау æндæр искæй куы æрæрвыстаиккой 
горæтæй, уым зынгæ куысты чи уыд, ахæмы. Ацы ныллæджытæ, 
тæнтъихæгарæзты хъуыддæгтæ нывыл куы ацæуой, уæд адæм цы 
зæгъдзысты? Цæй æдылы ми бакодтон, цæ, ацы дæлæмæдзыды 
горæтæй куы ластон, уæд. Мæхицæн марæн кард ссардтон... 
Азæмæтæн йæ сæрыфæхстæ фæйнæрдæм тыдтой, цыма йæ 
буары туг иууылдæр йæ къæмисæнтæм фемæхсти. Афтæ йæм 
каст, цыма ныртæккæ йæхи нал бауромдзæн, йæ раздæры стъол 
тымбыл къухæй ныццæвдзæни æмæ дуар йæ сæрыл ахæсдзæн. 
3 
Сослан йæ дзырд нæ фæсайдта: колхозæн æфстау райста хос 
æмæ силос. Фæлæ иннæ хъуыддæгтæн цы самал чындæуа, 
Азæмæт уый нæ зыдта. Æрæджы йæм уыди Бимболат. Цыбыр 
зæронд кæттаг халаты мидæг уыд хæрзæрыгон лæппуйы хуызæн. 
Азæмæтмæ бауырдыг: 
112 

— Уымæй уæлдай нæ фæллойæн куы ницы исæм, уæд нæ 
куыст ныууадздзыстæм. Цалдæр хъомгæсæй нæм ну нымæт нæй, 
цырыхъхъытæ нæ никæй къæхтыл ис... 
Зæрдæ йын бавæрдта, къуырийы фæстæ та-иу æрбауай, 
зæгъгæ. Æмæ та йæм мæнæ ныр фæзындис Бимболат. Йæ 
къæхтыл уыд хъусджын дзабыртæ. Ныддонласт, ныллæхъир сты æмæ 
сæ фæстæ фæд уагътой. Азæмæт хорзау нал фæци. Цы йын 
зæгъа? Æфстау райсиккой, фæлæ кæмæй? Йæхæдæг-иу æдзух 
уайдзæф кодта сæрдартæн, банкæй æхца æфстау исынмæ æмхиц 
кæй уыдысты, уый тыххæй. 
Кабинетмæ æрбахызт Тотырадз. Æрæджы партийы райкомы 
бюро аивта, фарон уымæн æфхæрд радтыны тыххæй цы уынаффæ 
рахаста, уый. Уæдæй нырмæ бæлвырд фæхъæлдзæгдæр и. 
Салам радта æмæ дуаргæрон бандоныл æрбадт. Бимболат уыцы 
æлхынцъæрфыгæй ацыд. Тотырадз кæсгæйæ баззад Бимболаты 
къахвæдтæм... 
— Азæмæт, тых æмæ зонд кæм хъæуы, ахæм хъуыддагмæ ис 
æрмæстдæр иунæг фæндаг. Уый у адæмы зæрдæйы дуар. Æндæр 
фæндаг æм никуы ничи ссардта, — æрæджиау сдзырдта Тотырадз. 
— Хъуыддагæн пайда чи æрхæсдзæн, ахæмтæм фæдзур. Ме ’дылы 
зондæй афтæ зæгъын: зæрæдтæй иу къорд ацæуæнт хъæдмæ, 
хъæдурыхъилтæ æрцæгъддзысты æмæ сæ Стъараполы ’рдæм 
арвит. Уым æхсызгон хъæуынц сæнæфсиры бæлæстæм быцæутæн. 
Уыцырдыгæй мæнæу арæхдæр у æмæ сын баивæн уаид. — Æмæ 
звеновод нымайын райдыдта, алы мин хъæдурыхъилæй дæр цас 
мæнæу райсæн ис, уый. 
Дыккаг бон Азæмæт правленийы уæнгтæн рафæзмыдта 
Тотырадзы ныхæстæ. Сæ фылдæры зæрдæмæ фæцыд звеноводы хъуыды. 
Хъæлæмырзæ та ныххудти, хъæрæй райдыдта: 
— Сырдон иухатт кæмæйдæр тын æфстау райста. Йæ фидын 
афон аивгъуыдта, уæддæр ма тыны хицау бирæ фенхъæлмæ каст, 
фæлæ никуы æмæ ницы. Уæд Сырдонмæ цæуын райдыдта. Иу 
бон кæсы æмæ Сырдон йæ хæдзары цур фæндаджы былтыл 
сындзæй бырутæ аразы. 
— Байрай, Сырдон! 
— Арфæгонд у... 
— Цæй, куыд у, мæ тыны хæс мын нæма фидыс? 
— Гормон, афтæ цæмæн кæныс, афтæ! Æз дæр дæ кой 
кæнын, ды дæр — дæхи кой. 
— Мæ кой кæнгæ дæ нæ уынын. 
— Куыд нæ? Мæнæ сындзын бырутæ бийын. Адæм фæззæг 
сæ фос ууылты скъæрдзысты. Фос сæхи быруйыл хафдзысты, 
сæ хъуыи уым баззайдзæн, уый æрæмбырд кæндзынæн, тын дзы 
бауафдзынæн æмæ дын æй ратдзынæн. 
Тыны хицау йæ мидбылты бахудти. 
8 Æгъуызарты Æхсарбег 
113 

— Цæуылнæ худай? — загъта Сырдон. — Ахæм тын дын 
фæсагътон дæ къухты... 
— Худæм, уæдæ цы! Ныр та спекуляци райдайæм... Иу 
лæгæн æз разы нæ дæн ахæм фæндоныл. Фæхудинаг уыдзыстæм. 
Нæ сæрдары нын цы схондзысты? — хъæбæрæй дзырдта 
Хъæлæмырзæ. 
— Сырдоны бынат дæ разæй никæмæ рахаудзæн, — Барис 
алхыскъ кодта Хъæлæмырзæйы. — Колхозонты дæуæй фылдæр 
ничи фæсайдта. 
Правленийы уæнгтæ та бахудтысты. 
Азæмæт æмбæрста, уыцы фæндон куы никæй зæрдæмæ 
фæцыдаид, уæддæр хуыздæр мадзал нæ ардта æмæ, цыма 
æппындæр дызæрдыг нæ кодта, уыйау фидарæй загъта: 
— Тæккæ райсом хъæдмæ арвитдзынæн иукъорд лæджы. 
Рацыд ма дыууæ къуырийы. Æртæ машинæйы баххуырстой. 
Хъæдурыхъилтæ аластой Тотырадз æмæ колхозы бухгалтер 
Цъиусур. Цыппар бонмæ сыздæхтысты, сластой æхсæз тоннæйы 
мæнæу. Колхозы къæбицы фæзынд ссады голджытæ. Сæ иу хай 
сын ауæй кодтой, балхæдтой дзы халсарты мыггæгтæ æмæ 
фыййæуттæн цырыхъхъытæ, иннæ та, æхсæвæддæйыл чи куыста, 
уыдонæн хæринагæн радтой. 
4 
Быдыртæ нывæфтыдау сæхи сфæлыстой. Азгъæлдис 
бæлæсты дидинæг. Хоры æвзартæ дзæвгар суадысты æмæ бæстæ 
цъæхид адардта. 
Азæмæт бадти саргъыбæхыл, райсомæй нырмæ зилы 
хуымтыл. Арвыл иу мигъы цъупп нæ зынди, хур æндæвта, уалдзæджы 
тæмæны куыд вæййы, афтæ, фæлæ цæгатырдыгæй дымдта рог 
дымгæ æмæ уый хуры тæвд саста. Быдырæй хъуыстис тракторы 
æнæрынцой гуыв-гуыв. Дардмæ бафиппайдта Азæмæт рувæг 
фæсивæды. Ацыди зæрæдты хуымты кæрæтты, нартхоры 
æвзартæй йæ зæрдæ барухс. Йæхицæй фæбузныг: йæхæдæг сын кæй 
самал кодта, уыцы мыггæгтæ дзы байтыдтой. 
Хъуыдыты аныгъуылди Азæмæт, фæнды йæ, сæ колхозы 
сомбон цъусдуг йæ цæстытыл куы ауаид, уый. Цы уыдзæни фондз 
кæнæ суанг дæс азы фæстæ? 
Дардæй хъуысы Стырдоны уынæр... Уый был 
æрæвæрдзысты дæргъæй-дæргъмæ фермæтæ, райдзаст æмдзæрæн, клуб. 
Уыдзæн сæм радио, судздзæн дзы электрон цырæгътæ... Хъæуы 
сараздзыстæм ног клуб, æвадатдæр чи у, уыдонæн — хæдзæрттæ, 
байгом кæндзыстæм изæрон скъола... 
Азæмæт Стырдоны ’рдæм фездæхта бæхы, хуымтыл 
цæхгæрмæ ахызт æмæ донвæды был фæурæдта. Æрхызт, идоны бос 
114 

бæхы къахыл бабаста, æмæ йæ ауагъта. Йæ хуымæтæг цъæхбын 
хъуымацæй пинджак нæууыл æрытыдта. Тъæпæн æрбадт æмæ 
донвæдмæ æдзынæг ныккаст. Стырдон раздæр кæуылты калд, уыцы 
донхæрд кæрдæгæй цъæх-цъæхид адардта, ранæй-рæтты дзы зайы 
æхсæры къудзитæ. Иуцасдæр уырдæм ныджджих, стæй 
фæкомкоммæ гæдыйыдымæджы халмæ. Йæ кæроныл ын схæцыди æмæ 
йе ’мбис цъыс-цъысгæнгæ слæсыд. Кæрдæджы кæрон йæ дзыхы 
акодта æмæ йæ æрæууылдта. Йæ комыдæттæ æруадысты æмæ йæ 
зæрдыл æрлæууыди, абонсарæй доны хъæстæ дæр кæй нæма фæци, 
уый. Уæдмæ, йе ’мбис кæмæн стыдта, уыцы кæрдæджы халыл 
цъыр-цъыраг абадти, йæ тыхджын къæхтæй йыл ныззæгæл æмæ 
дзедзыкка кæнын райдыдта. «Æз ын йе ’мбис куы стыдтон, уæд 
æм уый дæр февнæлдта, — ахъуыды кодта йæхинымæр æмæ йæ 
сæр банкъуыста. — Царды дæр афтæ вæййы. Иу фæцудæд, исчи 
йæм бавналæд, æндæр æм иннæтæ дæр фæлæбурынц». 
Иу-ссæдз метры æддæдæр донхæрдæй фæцыдис æхситт. 
Бæлвырд, фыййæуттæ сæ фос æрбаскъæрдтой хизынмæ. Сæ 
зымæгон бынат ам хæстæг ис. Ныронг дæр сæ хъуамæ хохмæ 
атардтаиккой, фæлæ сæм афоныл хосæй зылд кæй не ’рцыд, уый 
фыдæй ныффæстиат сты. 
Уалынмæ æрбазынд фосы дзуг. Фыстæ, сæ бырынчъытæ 
радав-бадав кæнгæ, кæрдæгмæ цырд æвнæлдтой. Разæй цыди 
зылынсыкъа, фæныкхуыз цæу. Сæр бæрзонд систа, цыма 
æппындæр ницы уыны. Йæ пæлæхсар сыкъатæ куы иуырдæм азилы, 
куы иннæрдæм. Стæм хатт кæрдæгмæ æрæвналы. 
Рæстæгæйрæстæгмæ йæ къæхтæ æрхойы. Æмæ та йæ сæр бæрзæндты 
ахæссы. «Цæу дæр вæййы раздзог, — æрлæууыди Азæмæты зæрдыл 
кæйдæр ныхас æмæ æнæбары мидбылты худт фæзынди 
цæсгомыл. — Кæс-ма уымæ дæр... Йæхи афтæ дары, цыма фос æнæ 
уый фесæфиккой». 
Уæдмæ фысты астæуæй хибармæ рацыди дыууæ фыры. 
Иучысыл сæ былтæ кæрдæгыл ахафтой, цыма исты агуырдтой, уыйау. 
Стæй фæйнæрдæм фæцыдысты. Ныффуттытæ ластой, иуцасдæр 
алæууыдысты æмæ сæ цыма исчи фæрæхуыста, уыйау кæрæдзимæ 
базгъордтой. Сæ сыкъаты къæрцц ныййазæлыд Азæмæты хъусты... 
Фырытæн уалдзыгон æлвыды фæстæ сæ хъуын дзæбæх 
рауад, сæ бохъхъыртæ зæу-зæу кодтой. 
Фыццаг цæф, æвæццæгæн — фæлварæн. Ногæй та 
фæйнæрдæм фæцыдысты, райхъуыст та сыкъаты къæрцц. 
«Уыцы сыкъатæ æндон куы уаиккой, уæд цæхæртæ 
акалдтаиккой, сæ зыланг Стырдоны фалемæ фехъуыстаид, — ахъуыды 
кодта Азæмæт. — Фылдæр фæззыгон фæхæцынц, фыстæ фырмæ 
куы фæцæуынц, уæд. Ныр та сæм цы уаринаг ис, цымæ?» 
Баиргъæвон сæ, зæгъгæ, Азæмæт куыд сцæйстад, афтæ 
айхъуыста æхситт. Уый фыййау уыди. Азæмæт фембæрста, фырыты 
115 

хæст æм хорз кæй кæсы, уый. Лæппу йæ, бæлвырд, нæ уыдта 
æмæ хъæр кодта: 
— Хъæла-опп, Мими-дзæхст! Фыр-р-р-фитт! 
Фырыты хæст стыхджын. «Хъæла» чи хуынди, уый 
иуахæмы сыдз-мыдзы фæцыд, стæй йæхи размæ рауагъта. 
Пакасыкъаджын фыр, — фыййау «Мими» кæй хуыдта, уый, — йæ 
уæрджытыл æрынцад æмæ йæ ных фæцарæзта, æвæццæгæн, цæф 
сыкъаты рæбыныл цæмæй æруадаид, уый тыххæй. Уæлдæфы та 
ныййазæлыди сыкъаты къæрцц. «Хъæла» иуырдæм фæцудыдта, 
«Мими» та иуцасдæр йæ мидбынаты сагъдауæй аззади, стæй цырд 
фестад, бынты кæсгæ «Хъæла»-йыл йæхи æрбаскъæрдта æмæ 
йын йæ ныхæн тæссармæ иу ныуудæста. «Мими»-йæн, бæлвырд, 
йæ зæрды уыд йе знаджы афæлдахын, фæлæ уый йæ къæхтæ 
фæбыцæу кодта æмæ хæбæцц фæлæууыди. Ныр та уыд 
«Хъæла»-йы рад. Фæстæмæ дард фæцыди, стæй уыциу тырындзæй 
«Мими»-йы сæрыфахсыл йæ сыкъатæ андзæрста. «Мими» 
хорзау нал фæци, чысыл ма бахъæуа, афæлдæха. «Хъæла» 
тыхджындæр кæй уыд, уый ныр рабæрæг. 
Азæмæты зæрдæмæ тынгдæр фæцыдис, фыййау «Ми-ми» кæй 
хуыдта, уыцы фыр. Уымæн йæ сыкъатæ уыдысты пæлæхсар, 
аив здыхт. «Мими» састы бынаты куы баззайа, уымæй тарст 
æмæ йыл-иу «Хъæла» йæхи куы æрбауагъта, уæд-иу Азæмæт йе 
уæнгтæ æрбалхъывта. 
Фырытæ ма бирæ фæхæцыдысты. Фæстагмæ «Ми-ми», йæ 
комыфынк калгæ, йæ рæсугъд сыкъатæ ныллæг æруагъта æмæ 
иуварсырдæм азылди. «Хъæла» айтæ-уыйтæ нал фæкодта, 
басырдта «Мими»-йы, йæ фарс ын сцавта æмæ дыууæйæ дæр æрхы 
фæаууон сты. 
— Æрлæуу, Масинкайы хистаг фæдæ, кæдæм ма йæ сурыс?! — 
æрбайхъуыст фыййауы цъæхснаг хъæлæс. 
«Диссагу цард. Кæронмæ йæ ничимабамбæрста... Цæу... 
Кæсма уымæ дæр... йæхи афтæ дары, цыма фос æнæ уымæй 
фесæфиккой»... Æниу уыцы æгъатыр фырытæ та? Сæ цæст не ’фсæды 
уыйас дзугæй дæр. Ноджы сыл цы нæмттæ сæвæрдтой... Ам дæр 
Хъæлæмырзæ, Микъа... Диссаг у цард!» — цæмæндæр йæ сæр 
ныттылдта Азæмæт, сыстад лæппуйау цырд, йæ бæхыл абадт æмæ 
Стырдоны былты фæстæмæ хуымты ’рдæм фæцагайдта. 
5 
Масинка ног надæй стыр кæсæны раз æрбадт, пудрæйæ йæ 
фæлмæн рустæ, йæ лæгъз ных, йæ дæллагхъуыртæ айсæрста, 
сырх ахорæн йæ бæзджын былтыл рауагъта. Йæ тыппыр риутыл 
къухтæ æрхаста. Цотæй йын Залдузханы йеддæмæ ницы рацыди 
æмæ сыл уый былтæ дæр никуы аныдзæвдысты. 
116 

Цæвиттон, Масинка ахæм хабар фехъуыста, зæгъгæ, дам-иу 
раджы хъæздыг сылгоймæгтæ, сæ риуты конд цæмæй ма хæла, 
уый тыххæй сæ сывæллæттæн дзидзидарæг æххуырстой. Æмæ, 
Залдузхан куы райгуырд, уæд сæфсон кодта, горæты дохтыртæ, 
дам, мын дзидзи дарын нæ уадзынц, зæгъгæ. Æмæ йын йæ 
чызджы фæхаста йæ лæджы хо... 
Фæталынггæрæттæ. Стъолы æвæрдмæ ма æркастис Масинка. 
Вилкæтæ æмæ кæрдтæ уыдысты чысыл тæбæгъты галиу 
фарсырдыгæй, æмæ сæ раст æрæвæрдта. Йæ зæрдæ рагацау 
гуыпп кæнын райдыдта. Йæ цæстытыл уадис: машинæ 
фæндагыл згъоры. Фæрсæй-фæрстæм бадынц Хъæлæмырзæ æмæ 
Сослан. Рауади сæм Масинкайы кой. Йæ ном ын æхсызгонæн 
сдзурынц, бахудынц. Сосланы коймæ йæ риуыл йæ къух авæрдта... 
Фæстаг рæстæг æй арæх æрæмысы. 
Цыбырдзырдæй, Залдузханы гуырæн бон у, зæгъгæ, уый 
æфсонæй Масинка сфæнд кодта Сослан, Алыбег æмæ Азæмæты 
æрбахонын. 
Кæртæй къæхты хъæр æрбайхъуыст. Масинка тыргътæм 
рауад. Ауыдта Хъæлæмырзæйы иунæгæй. 
— Дæ уазджыты кæм ныууагътай? 
— Сæхæдæг мæ ныууагътой, — ныхас хъазынмæ аздахыныл 
фæлвæрдта Хъæлæмырзæ. 
— Кæм сты Сосланитæ? 
— Цæйдæр æмбырд та сæм ис. 
— Мæгуыры бонтæ, уыйбæрц минас дзæгъæлы... 
— Мæ мад, мæ фыдыстæн нæ! Æнæ уыдон дæр Хуыцау хорз 
цард куы раттид. 
«Дæ хуызæн сæлхæрæн Хуыцау куыд нæ æркалдзæни» — 
фыццаг хатт смæсты Масинка Хъæлæмырзæмæ, йæ чъылдым æм 
фездæхта. Хъæлæмырзæ йе ’мбуар бацыди, йæ дæндæгтæ 
базыхъхъыр кодта æмæ сылгоймаджы хъусы бадзырдта: «Æз дын 
фаг нал дæн, æз, уыцы къуызыппайæ та ма цы кæныс?..» Ус æм 
фæдзагъул кодта, йæ къух дард фæхаста æмæ йын йæ уадултыл 
ралæууыд. Лæг исдуг фæуыргъуыйау, цыма йыл миты хъæпæнтæ 
æрбадтысты, уынау йæ сæр батылдта. Масинка та ныббогъ-богъ 
ласта, иннæ уатмæ азгъордта æмæ уым диваныл дæлгоммæ 
ныффæлдæхти... 
Хъæлæмырзæ йæхи азымджыныл нæ нымадта. Масинка кæмæ 
æнхъæлмæ каст, уыдоны сегасы дæр федта. Сослан ын зæрдæ 
бавæрдта, кæд фадат фæуа, уæд фæзындзынæн, зæгъгæ. 
Дыккаг хатт дæр ма йæм бацыди, фæлæ йæ бынаты дæр нæ 
баййæфта. Алыбегыл ма йæ зæрдæ дардта, æмæ уымæ та горæтмæ 
фæсидтысты. 
Хъæлæмырзæ лæууыди тæфæрфæсгæнæгау. Ацæуын æй 
фæндыд, фæлæ йæ йæ къæхтæ нæ хастой. Иуахæмы, Масинка йæ 
117 

куыд фехъуыстаид, афтæ цалдæр къахдзæфы акодта æмæ 
дуарыл ахæцыди. 
Масинка йæхинымæры алывыдтæ калдта йæ лæг Дзандарæн, 
Хъæлæмырзæйæн, æртхъирæнтæ æрвыста Сосланмæ. Къæхты 
уынæр куы айхъуыста, ноджы ма дуары хъинц куы фæцыди, 
уæд фестади. 
— Цæй, мидæгдæр ралæс, цæваг галы каст цы кæныс? — 
бахудти Масинка. 
Лæгæн йæ маст æрбайсæфт, аууонæй йæ амæттагмæ цы 
сырд рагæпп ласы, уыйау Масинкайыл йæхи ныццавта. Йæ 
домбай къабæзтæй фелвæста хæрзхуыз сылгоймаджы. Уый дæр 
фæлмæн хъæлæсæй худти, йæ тиуы хъуырыл йæ цæнгтæ 
æрбатыхта æмæ йын пъатæ кодта йæ нарст уадултæн. Хъæлæмырзæ, 
мамазилагæнгæ, Масинкайы мидæггаг уатмæ бахаста æмæ йæ 
хуыссæныл авæрдта. Лæг сылгоймагмæ ныккасти афтæ, цыма 
йæ фыццаг хатт уыдта. Урс-урсид дзæнхъа дурæй йæ цыма 
алæмæты нывгæнæг сарæзта, уыйау тæмæнтæ калдта 
Масинкайы буар. 
— Раст дæ афтæ уыцы æнæхъæнæй аныхъуырин... 
Æрæджиау Хъæлæмырзæ, Масинкайы сæры бын йæ къух 
бакæнгæйæ, дзурын райдыдта: 
— Нæ хуынд нæ фæрæстмæ, æндæр замманай бынатмæ 
бахаудаис. Æхсыртæисæг. Æз та уал фыццаг фермæйы арæзтадмæ, 
стæй та йæ хицауæй. Æз дæм фермæйæ скъæрин, ды æфснаис. 
— Тæхуды. Ацы цардæй схъыг дæн. Горæты чи цæры, 
уыдонмæ фырхæлæгæй мæ былыцъæрттæ хæрын. 
— Ма тыхс... Æрцæудзæн ахæм бон æмæ нæ дыууæ дæр 
горæты уæладзгуытæй иуæй ракæсдзыстæм. Мæ зæрды нал ис ам 
фæцæрын, æхца смадзал хъæуы... 
Хъæлæмырзæ сæрдар куынал у, уæдæй нырмæ Масинкайы 
къæбиц фæмæгуырдæр, æмæ сылгоймаджы зæрды æрæфтыд 
куыстмæ бацæуын. Йæ абоны хуынд дæр уый фæдыл уыди. 
Уыцы хуындмæ æнхъæлмæ каст Хъæлæмырзæ дæр. Районы 
хицауады зæрдæ балхæндзæни, стæй уый фæстæ æнцондæр 
дзурæн уыдзæни ног бынатыл. Цынæ вæййы!.. Азæмæт колхозы 
исты сараздзæнис æви нæ, уый дæр нырма дыууæйыл у. 
Сæрдары бынат та хъуамæ фæстæмæ йæхимæ æрхауа. 
— Æз дæр сфæлмæцыдтæн, кæм цы æдзæстуарзон ис, 
уыдонæй. Суанг ма мæ хъæдуртæсадзæг Цъиусур дæр хæтаг сылау 
йæхи радав-бадав кæны. 
— Æмбарын дæ, — æрæджиау дзуапп радта Масинка, 
æцæгдзинадæй та Хъæлæмырзæйы ныхæстæй ницы бамбæрста. Уый 
хинымæры тыхсти, иунæг кæй у, ууыл. Абон та Барисы федта, 
æмæ йын адæмы нывæн «дæ бон хорз» дæр нæ загъта. Сосланмæ 
æнхъæлмæ касти æмæ уый дæр не ’рбацыд. 
118 

— Иу хъуыды мæм æрцыди, фæлæ йæ куыд сæххæст кæнон, 
уый мæ сæр нæ ахсы. 
— Ууыл та цы тыхсыс, сæрæй дæм æз фæкæсдзынæн, — 
фæцырд Масинка. 
— Ды та исты мадзал бæргæ скæнис. 
— Зæгъ-ма, мæ уды фæрдыг, цы дæ фæнды? — йæ цæстытæй 
худти Масинка. 
— Мæ фыдбылызтæ Тотырадз æмæ Барисæй цæуынц... Уыцы 
зæронд бирæгъ мæ йæ ныхтæ ныссагъта. Æрæджы та партион 
æмбырды афтæ зæгъы, Хъæлæмырзæ, дам, ног бæрнон куысты 
кæй февзæрд, уый раст нæу. Мæ мад-мæ фыдыстæн, æз ын йæ 
базыртæ ратондзынæн, — дзырдта, цармæ кæсгæйæ, 
Хъæлæмырзæ. — Уый уæртæ саухъус Барисы хуызæттыл дары йæ 
зæрдæ... Исты цæлхдур сын батулын хъæуы сæ размæ. Давды 
тауыс исты, уæд та. 
— Дæхи сæ хъахъхъæн, мæ зæрдæ, хинæй архай. Дæ фарс чи 
балæууа, уый мæнæ мæхæдæг. 
— Æвæдза, Михалимæ æнцон кусæн уыди. Зæды хуызæн. 
— Мæгуырæг. Æгæр раст адæймаг у. Цыма йæм 
нæлгоймаджы митæй дæр ницы ис, афтæ мæм каст. Хи-хи-хи... 
— Уый ды бæлвырддæр зондзынæ. 
— Бастъæлай! Æз! Дæу... йеддæмæ мæ хъуыдыйы дæр ничи 
ис, — сдзырдта ма Масинка æмæ та скуыдта. 
6 
Дыууæ мæйы рацыди, Сослан райкомы фыццаг секретарæй 
кусын куы райдыдта, уæдæй нырмæ. Ног уæззау уаргъ 
æрæнцади йе уæхсчытыл. Фæлæ йæ нырма, æвæццæгæн, нæма 
бамбæрста, цы уæз кæны, уый. Нырма йæм хистæр разамонджытæй 
тызмæгæй ничима æрдзырдта, нæма тæрсы бафхæрынæй, 
куыстæй сисынæй... Йæхæдæг дæр нырма лæгъзæй дзуры. Йæ 
дæлбар чи ис, уыдон дæр ыл нæма фæцахуыр сты. Раздæр æм 
зæрдæйæ хæстæгдæр чи уыди, уыдон сæхи афтæ дарынц, цыма ма 
йæ ныронджы бынаты ис. Иннæтæ та йæм бынтон æндæр 
цæстæй кæсын райдыдтой. Дзурынц æм æрмæстдæр йæ ном æмæ йæ 
фыды номæй, йæхицæй карджындæр куы вæййынц, уæддæр ын 
фæндаг раттынц, йæ разæй не сбаддзысты. 
Цæвиттон, бацахста районы фыццаг адæймаджы бынат. 
Кæмдæриддæр уа, цыдæриддæр араза, уый — сæйрагдæр, йæ 
ныхас — зондджындæр, йæ митæ — фæзминагдæр. Æндæрæбон 
бюройы æмбырды, халсартæ цы афонты тауын хъæуы, ууыл 
дзургæйæ, рæдыд æруагъта, фæлæ йæм йе ’мбæлттæй ничи ницы 
сфæрæзта... 
Уыдæттыл хъуыды кодта Сослан машинæйы иунæгæй 
бад119 

гæйæ. Цыди колхозтæм. Уалдзыгон быдыр дардта 
цъæх-цъæхид. Змæлæг дзы нæ зынди. Машинæ згъордта над фæндагыл. 
Мæнæ æрбазынди бæрзонд урс бæх, йæ сæр æрзæбул, афтæмæй 
лæууы. Цъиахтæ йыл æрæмбырд сты. Уый Сосланмæ диссаг 
фæкасти æмæ бæхмæ хæстæг æрурæдта йæ машинæ. «Удæгас 
бæхыл цæмæн афтæ æрæмбырд сты?.. Æви сын холыйы тæф 
кæнын райдыдта?..» Йæ машинæйы дуар байгом кодта, 
афтæмæй бæхмæ æдзынæгдæр ныккасти. Бæх, æвæццæгæн, бирæ чи 
фæкуыста, ахæм: мæллæг, йæ синты стджытæ, къæдзæхдуры 
сæстытау, ныхъхъил сты; йæ фæрсчытæ бæрæг дардтой ставд 
уисæй быд сахъарийау. Йæ сæр афтæ æруагъта, цыма йæ зæбул 
былтæй зæххæн апъа кæнынмæ хъавыди. Бæрæг у, кæддæр 
сæрæн æмæ хæрзконд хайуан кæй уыди, уый — даргъ зæнгтæ æмæ 
къубал, рæсугъд сæр... 
Машинæйы фæзындæй дæр нæ фæтарстысты цъиахтæ. Се 
’нæзæрдæисгæ хъæрæй ныццарауынц быдыртæ; хæрдмæ стæхынц, 
бæхы сæрмæ æрзилынц æмæ та фæстæмæ йæ алфамбылай сæхи 
æруадзынц. Иу хъулон, саджил къæдзилджын цъиах та йæ æппын 
æнцой нал уадзы. Куы йе рагъыл абады, куы йæ 
синыкъуыбыртыл. Бæхæн йæ даргъ лыстæг къæдзил æнæбары базмæлы, йæ сæр 
батилы, фæлæ йæ уæддæр æнæуаг маргъы мыггаг æнцой нæ уадзы. 
Бæхмæ кæсгæйæ кæдæмдæр адзæгъæл сты Сосланы хъуыдытæ. 
Мæнæ йæ цæстыты раз фестади мыр-мыргæнаг бæрзонд урс бæх... 
Цæстытæ йæм нæ лæууынц, раст цыма айчы урсæй ахуырст у. 
Йæ сæр хæссы бæрзæндты. Барæг рохтыл куы ’рбахæцы, уæд 
бæх йæ фæстæгтыл алæууы. Мæнæ фæуайы дугъы, йæ фæдыл — 
æндæр бæхтæ, фæлæ йæм уыдонæй æмгæрон ничи цæуы... 
Сослан йæ машинæ цæмæндæр бæхы фæрсты æрзылдта, 
цъиахтæ та хъæргæнгæ сæхи систой. Бæхмæ ма иу хатт фæкасти 
æмæ йын йæ ныхы зыгъар куы ауыдта, уæд йæ зæрдыл 
æрбалæууыди, фарон Азæмæтимæ сæ машинæ Æхсæрæфцæджы бынмæ 
доны куы ныххауди, уæд сæм Бимболат фермæйæ цы бæх æркодта, 
уый. Долæт æй «Сыф-сыф» хуыдта, кæддæр, дам, æй маргъ дæр 
не ’ййæфта, маргъ. Ныр, дам, мæнау ныззæронд. 
Зæрдæриссæн æнкъарæнтæ æваст сæ быны фæкодтой 
Сосланы. Долæт... Йæ зæрдыл æрбалæууыди, зæронд лæг куы 
фæзиан, уыцы бон. Æмбырды адæм Долæты марды хабар куы 
базыдтой, уæд сæ клубы ничиуал аззад. Алы ныхас кодтой: 
— Мæгуырæг, бабын и. 
— Уыцы æнæхайыры фермæйы рафтыди. 
— Уæдæмæ цоты мæт чи кæны, уый æдылы у. 
— Мах дæр уый карæнмæ куы фæцæриккам... 
Сослан Азæмæт æмæ Хъæлæмырзæимæ машинæйы абадт æмæ 
зианджынтæм хæстæг æрурæдтой. Лыстæг талатæй арæзт 
кулдуар уыди гом. Иутæ мидæмæ цыдысты, иннæтæ æддæмæ. 
Нæ120 

лгоймæгты богъ-богъæй æмæ устыты хъарджытæй зæрдæ 
уынгæг кодта. 
Азæмæт се ’ртæйы номæй «рухсаг уæд» загъта æмæ 
Хъæлæмырзæимæ сæхи каурæбынмæ байстой. Сослан чысыл алæууыд, 
стæй размæ акъахдзæф кодта, схызти асинтыл, зиан кæм уыди, 
уыцы уатмæ бацыд. Сылгоймæгтæ базмæлыдысты. «Лæджы 
бауадзут», — ацахстой Сосланы хъустæ. Зианы уæлхъус 
æрлæууыд. Бурбын, æнæдаст рæсыд цæсгом, мæллæг, мыдадзæй 
конды хуызæн къухтæ риуыл — дзуарæвæрд... 
Зæрдæсхойæг хъарæг хъусты ныййазæлыд. 
«Æхсæв-бонмæ ма йемæ дæр куы фæбадтæ. 
Мæ хæдзар фехæла, Сослан! 
Ахæм уæздан адæймаг, дам, никуы ма федтон. Афтæ-иу 
дзырдта дæуæй...» 
Уый Тауырзæт хъарæг кодта. 
Сосланы цæссыгтæ фемæхстысты, зæрдæ йæхи сæлхъывта, 
сулæфæнтæ æрбахгæдтой, стæй æваст цавæрдæр æбæлвырд 
уынæр сыхъуысти йæ риуæй æмæ хъæрæй ныккуыдта... 
Цæстытыл уадысты зонгæ нывтæ. Æхсæрæфцæджы уæлбыл гомварс, 
хуынчъытæсæр скъæт. Стъалыджын æхсæв. Зæрдæбын 
ныхæстæ... Уæззау операци... Зинæ... 
Йæ кæуынæй банцад. Тыргътæй æрхызти æмæ асинтæм æввахс 
Барисы фарсмæ æрлæууыди... 
Адæм цыдысты æмæ цыдысты... 
Иуахæмы дардæй æрбайхъуысти ацæргæ адæймаджы кæуын. 
Мæлæты æнувыдæй куыдта. Куы ’рбахæстæг, уæд æй базыдта — 
Микъа уыди. Йæ нард къухтæй йæ цæстытæ æууæрста, схызти 
тыргътæм, хъæрæй кæугæ мидæмæ бараст и... Чысыл фæстæдæр 
сæ разы æрлæууыди, йæ галиу къухæй йæ цæстытæ асæрфта... 
— Бæгуылæг уыди, бæгуы! Сомы кæнын, ард хæрын, мæхи 
æфсымæрæй йæ фылдæр уарзтон. Фæлтау мæхи сæфтмæ куы 
æрæмбырд уыдаиккой ацы дзæбæх адæмтæ... Хæрнæгмæ, æндæрмæ 
фæкæсын цæмæй хъæуы, уый мæ бар. Кадджын лæг уыди Долæт 
æмæ, йæ зианыл чи фæрысти, чи фыдæбон кæны, уыдонæн 
хуызæнæн æгъдау раттын æмбæлы. Рухсаг уæд, рухсаг... 
Дыккаг райсом Сослан йæхи хардзæй æрбаласын кодта 
агуыридур ингæн амайынæн... Сыхаг хъæутæй цыдысты 
мæрддзыгой, цыдысты уæрдæтты, бричкæты, машинæты. Хæдзары, 
кæрты æмæ уынджы адæмæй фезмæлæн нал уыди. 
Сихормæ ’ввахс сæм фæсидти Долæты бинойнаг Доми. 
Зæронд ус иннæ сылгоймæгты æхсæн къуымы бадти, кæугæ нæ 
кодта, æрмæст йæ цæсгомы алы æнцъылд дæр æвдыста цыдæр 
æнахуыр æнкъарддзинад. Саст, фæлмæн, иучысыл ризгæ 
хъæлæсæй загъта: 
— Мæ хур, Сослан, бузныг дæ фыдæбонæй. Махæй дæр чи 
121 

цæра, уыдон дын кæд бафидиккой дæ дзæбæхдзинæдтæ... Гъе 
ныр мæм сымахмæ иу куырдиат ис. Уæ фæхъхъау фæуон, 
ингæн-иу фæуæрæхдæр кæнут... Уæ зæрдæ мыл ма фæхудæд, 
зæронд дæн. Мæлын мæ хъæудзæни. Йæ фарсмæ мæ-иу бавæрут. 
— Уый та цы хоныс, Доми? 
— Исчи дæр ма афтæ дзуры. 
— Зынг зæгъынæй ком нæ судзы, мæ хуртæ. Абон куы нæ уа, 
уæддæр... Уæ сæрыл хæссинаг фæуон, мæ куырдиат мын 
сæххæст кæнут. Цæут. Цæут. 
Самадтой уæрæх ингæн. Йæ мойы зианы фæстæ йæхиуыл 
нал схæцыд зæронд ус. Рацыди мæйы бæрц æмæ уый дæр 
Долæты фарсмæ бавæрдтой. 
Сосланы цæстытыл та ауади: мæллæг зæронд лæг, йæ 
лæдзæджы æнцой лæууы Æхсæрæфцæджы бынмæ. 
— Цæут, цæут, мæ хуртæ. Æниу дæр ацы æнæхсæттытæй... 
Ахæм машинæйы. Йед у... 
Сосланы æрхæндæгдзинад куыд рæзыди, афтæ æлхъывта газ, 
цыма мæсты кæмæ уыдис, уый йæ разæй лыгъди æмæ йæ 
баййафынмæ хъавыд. 
7 
Стырдоны иу къабаз хъæуы хæдрæбынты йæхицæн айгæрста 
фæндаг. Йæ былтыл — гæды æмæ хæрис бæлæстæ; иу ран къохы 
æхсæн æрныгъуылди чысылгомау долапи куырой. 
Æхсæвæй-бонæй, кæрæдзийы æууæрдынц йæ дурын фыдтæ. 
Бирæ хицæуттæ бавзæрста куырой. Ома, ивд чи æрцæуы, 
уый йæ куыстмæ нæ фæарæхсы, науæд йæ бæсты кæй 
сæвæрынц, уый дæсныдæр вæййы — уымæ гæсгæ нæ. 
Фарон дзы куыста Барахъты Тохти. Хъæлæмырзæ дзы разы 
уыдис, куыройгæс йæхæдæг дæр ницæмæй хъаст кодта. Фæлæ 
йæм Хъæлæмырзæ иу бон правленимæ фæдзырдта æмæ йын 
дуарæхгæдæй афтæ зæгъы. 
— Уæздан лæг дæ, Тохти, мæ мад-мæ фыдыстæн, фæлæ мæ 
бамбар, куыройы дын кусæн нал ис. Мæнæн хæлæрттæ бирæ ис, 
куыд мын дзырдæуыд, афтæмæй нæм кæйдæрты зæрдæ 
фехсайдта. Раст мæ бамбар... 
— Æз акуыйты уыдзынæн, фæлæ дзы кæй æвæрут, кæй? — 
бафарста Тохти. 
— Зæгъ-ма, кæй нывæрон дæ бæсты? 
— Кæд мæ æнæгæдыйæ фæрсыс, уæд Микъайы. 
Дыууæ лæджы фæндонбаиу. Æрмæст ма Хъæлæмырзæ 
Микъайы районмæ арвыста. 
Дыккаг бон Тохти куыройы дæгъæлтæ радта Микъамæ. 
— Хъæлæмырзæйы хорзæх дæ уæд, — раарфæ кодта Тохти. 
122 

— Дæ салам бирæ, дæ бæрц мын бантысæд. 
Хъæлæмырзæ сæрдары бынатæй куы суæгъд и, уæд 
Микъайыл дæр чидæртæ афæлвæрдта, фæлæ йæм æргом къухбакæнæн 
не ссардтой. 
Иу сæумæрайсом Масинка куыроймæ фæзынди. Микъамæ 
афтæ æввахс æрлæууыд æмæ-иу йæ цæсгомыл сæмбæлд 
сылгоймаджы комы тæф. Куыройгæсы цæстытæ ссыгъдысты. 
«Æвæдза, мæ цæнгтæ йыл куы æрбатухин, уæд бæмбæгау 
æрбатымбылтæ уаид». 
Микъа бирæ хæттыты бахъынцъым кæны йæ бинойнаг 
Марийы тыххæй. Уый дзы кæд бирæ кæстæр у, уæддæр йæ цæсгом 
нынцъылдтæ, йæ зæрдæ ныууазал. Микъайæн та ма йæ туг арæх 
рафыцы. Æмæ уæд фæзæгъы: «Сагъæссаг фæуæд, мæ цард мын 
ацы сылгоймагимæ чи сбаста, уыцы Хуыцау». 
— Хорз нал уыныс, æнхъæлдæн, Микъа, куыд æдзынæг мæм 
кæсыс? — худгæйæ афарста Масинка. 
— Хатгай мæ цæстытæ куыд дæр атартæ вæййынц. Бауырнæд 
дæ, Хуыцауыстæн, Хуыцау... 
— Зæронд кæнын райдыдтай, æнхъæлдæн. 
— Иуæй-иу рæсугъдты лæгтæй ма лæппудæр дæн. 
«Хъуамæ ма ацы зæронд хæйрæджы зæрдæ дæр истытæ 
æрцагуры», — йæхинымæры загъта сылгоймаг. 
— Цæмæ дæм æрбауадтæн, — йæхи фæхъуыддагхуыз кодта 
Масинка. — Иу изæр мын де ’рдхорд диссæгтæ радзырдта. 
Тотырадз æмæ, дам, дæ Барис дæ куыстæй исынмæ хъавынц, 
къæрных, дам, у. Фæлтау сын дæхæдæг исты... Куыройы хицау 
æрхъуыдыджын вæййы... 
Микъа æмбæрста, Масинка Хъæлæмырзæйы æрвыст кæй у, 
уый. Æвæццæгæн, йæхи дзыхæй исты схауа, уый йæ нæ фæндыд. 
— Бамбæрстон дæ, — загъта куыройгæс. — Райсом-иу мæм дæ 
сыхаг Лескаимæ фæзын. 
Дыккаг бон фæссихор Микъа куыройы иу къуымæй иннæмæ 
рацу-бацу кодта. Дзаг бур голладжы цур æрлæууыд æмæ йæм, 
хинымæры ныхæстæ кæнгæйæ, бирæ фæкасти. Уыцы рæстæг 
куыроймæ æрбахызтысты Масинка æмæ цыргъроцъо, тæнæгбыл 
Леска. Микъа сæ цыма нæ федта, уыйау дзырдта: 
— Утæппæт мæнæу кæм амал кæнынц Тотырадз æмæ Барис! 
Знон фæйнæ цъолоби голладжы аластой, абон та фæстæмæ 
дыгæйттæ æрбаппæрстой. 
Масинка Лескайы къухыл фæхæцыд, ома, нæ куыройгæсмæ 
нæ хъусыс, зæгъгæ. 
— Тотырадз æмæ Барисы кой куы кæныс, Микъа, — сдзырдта 
Масинка. — Сæхимæ дæ ма хонæнт. 
— Акса-ма, куы нæ уæ федтон. Зæгъын, æгæр арæх ласынц 
ссинаг. Тæккæ знон фæйнæ голладжы аластой, абон та ногæй... 
123 

— Мæ къонайыл, æмæ сын уыйбæрц мæнæу кæм уыдис, 
колхоз куы ницыма байуæрста? — афарста Леска, йæ къух йæ 
роцъойыл авæргæйæ. 
Микъа голджытимæ архайæг йæхи скодта, афтæмæй дзырдта: 
— Мæнæуæй арæхдæр та цы ис!.. Барис — парторг, Тотырадз — 
звеновод, партейнæй. Азæмæт дæр уæдæ се знаг нæу. 
— Уый мæ иунæджы цæстытыл хæцæг фæуæд, дæ дзыхæй 
уддзæф дæр куы суадзай, — Масинка алæгъстæ кодта Лескайæн. — 
Микъамæ æнæуи дæр хæрам сты. 
— Цытæ дзурыс! Микъа мын лæвар куы ассы. 
Лескамæ зад ссинаг уыди, Масинка дæр уый æфсонæй æрбауад. 
— Зад ссад мæм ис. Æфстау уал ахæссут. Мæнмæ дæр дзы 
кæд иу бæгæныйы къус æрхауид. — Цалынмæ Леска хъуыдытæ 
кодта, уæдмæ йын Микъа йæ разы иу путы бæрц авæрдта... 
Дыккаг бон, залиаг калмау, Тулдзбыны уынгты иу хæдзарæй 
иннæмæ алæсыдысты Микъайы ныхæстæ; тæнæг уадул Леска ма 
сыл йæхицæй дæр афтыдта. 
8 
Иу хуыцаубон Сослан ацыди горæтмæ Зинæйы бæрæггæнæг: 
рагæй йæ нал федта. Куыддæр схæццæ, афтæ йæм тилифонæй 
бадзырдта, фæлæ йæ куысты нæ разынд, æмæ Терчы ’рдæм йæхи 
айста. Былгæрон бандоныл йæхи æруагъта. Фарон иу изæр ам 
Зинæимæ бирæ фæбадтысты. Чызг дзырдта, Сослан æм 
хъуыста, касти йын йæ æрвхуыз рæсугъд цæстытæм... 
Рæстæг цыдис æнахуыр сындæг, йæ сахатмæ-иу æркаст 
Сослан, фæлæ йæ амонæнтæ размæ нал цыдысты. Сыстад. 
Йæхæдæг дæр æй нæ бамбæрста, афтæмæй Зинæты хæдзары цурмæ 
бахæццæ. Алæууыд, йæ дарæс адзæбæхтæ кодта æмæ 
дзæнгæрæг нылхъывта. Ракасти йæм ныллæджытæарæзт саулагъз, 
къæсхуыр ацæргæ сылгоймаг. Сослан ын фæкомкоммæ йæ цæстытæм 
æмæ дзы ауыдта уайдзæфы нысан. 
— Бахатыр кæн, дæ хорзæхæй, Зинæ мæ иучысыл хъуыди, — 
Сослан фембæрста, туг йæ цæсгоммæ куыд ныццавта, уый, 
— Ам нæй. 
Дуарæй куы аздæха уазæг, уæд йæ чызгæн хъыг кæй 
уыдзæн, уый æмбæрста мад æмæ æфсонæн сдзырдта: 
— Мидæмæ уал рацу. 
Сослан къæсæрыл бахызт æнæбарыгомау. Чызджы 
ныййарджытæ йæ цас дзæбæхдæр базоной, уыйбæрц æм сæ цæстæнгас 
аивдзысты, зæгъгæ, йæхицæн ныфсытæ авæрдта. Бацыд стыр 
рухс уатмæ. Къуымтыл йæ цæст ахаста. Рæсугъд гауызтæ, 
пианинæ, фæлмæн диван, радиоприемник. 
— Цы хабæрттæ уæм ис? — бафарста Сослан. 
124 

— Бузныг, нæхицæн цæрынхъом стæм. 
— Æмæ уæдæ Зинæ тагъд не ’рбацæудзæн? 
— Ницы йын зонын. — Сылгоймаг æнхъæлмæ касти уазæджы 
ацыдмæ, æнæдзургæйæ йын йæ лыстæг урс къухтæм 
ракæс-бакæс кодта. 
Фæцыди дзæнгæрæджы зыланг. Мад ауади дуар гом кæнынмæ, 
уайтагъддæр æрбайхъуыст Зинæйы хъæлдзæг ныхас: 
— Тынг хорз у, мамочкæ! Æгайтма фæзынд. — Мидæмæ 
æрбахызтысты æртæйæ — чызг, йæ фыд æмæ иу дыууиссæдз азмæ 
’ввахс кæуыл цыд, ахæм бæрзондгомау хæрзконд лæг. Зинæ, 
хицонау, Сосланы къух райста. 
— О, æмбал секретарь! Кæдæй-уæдæй ма! Цы хур-цы къæвда 
дæ æрбахаста? Виктор, табуафси, уый мæ хорз зонгæ у, — 
сдзырдта Зинæ. 
— Дæ хорз зонгæ мæ зонгæ дæр у, — ивазгæ хъæлæсæй загъта 
Виктор æмæ, цыма исты зынаргъ хæзна лæвар кодта, уыйау 
Сосланмæ йæ къух радта. Йæ цæстæнгасæй та дзырдта: «Дæ 
базоныны сæр мæ бæргæ ницæмæн хъуыди». Чызджы фыд, йæ 
гуыбыныл йæ къухтæ дзуарæвæрд скæнгæйæ, хæлар цæстæй касти 
уазджытæм. Æрæджиау сдзырдта. 
— Сослан нæм дыккаг хатт ис, афтæмæй йæм мæ нывтæ дæр 
нæма равдыстон. — Иууылдæр разылдысты хæдзары хицауы 
’рдæм. — Уæртæ уый Левитаны нывæй ист у, «Зæронд мал» 
хуыйны. Не ’фсины зæрдæмæ тынг цæуы. Уæртæ уый та 
Шишкины ныв «Тулдзытæ». Авторæн йæхи конд къопи у. Мæскуыйы 
йæбалхæдтон. Фидар, арфуидагтулдзытæ... Цардау тыхджын... 
Мæнæ уый та Рембрандты куыстытæй, «Ахуыргонды ныв» 
хуыйны. Кæс-ма йæм: цыма ныртæккæ сдзурдзæн. Æнамонд уыд, 
æвæдза, Рембрандт! Мæнæ уыдон та Рафаэлы, Рубенсы, 
Веласкесы нывтæй ист къопитæ. Мæхæдæг кърандасæй раст хахх 
акæнын дæр нæ зонын, фæлæ курдиатджын адæмты бирæ уарзын. 
Уæлдайдæр та хибæстаг нывгæнджыты куыстытæ мæ зæрдæмæ 
фылдæр цæуынц, — дзырдта хæдзары хицау. 
— Æнæхъуаджы æппæлын куы байдайыс уæрæсейæгтæй, — 
иннæ уатæй æрбадзырдта æфсин. — Мах ма бирæ хъæуы иннæты 
баййафынмæ. Мæнæ ма Викторы афæрс, Америчы, дам, ракæн 
хос ссардтой, ноджы, дам, зæрдæ ралыг кæнынц æмæ та йæ 
фæстæмæ бахуыйынц... 
— Исты «Би-би-си»-мæ та хъуыстаиккат,—мæстæймарæгау 
сдзырдта хæдзары хицау æмæ Сосланы ’рдæм азылд. — Ме ’фсин 
«критикæгæнæг» у. 
— Ныууадзут-ма уæ ныхæстæ, фæлтау байхъусут, æз уын 
ног цагъд акæнон, — Зинæ пианинæйы раз абадт æмæ йе 
’нгуылдзтæ амонæнтыл æруагъта. — Нырма йæ æндæрæбон лæвæрдтой 
радиойæ. 
125 

Цагъд куы фæцис, уæд Виктор Зинæмæ бауад æмæ йын йæ 
къухтæ нылхъывта. 
— Браво, браво! Диссаджы хорз!.. 
Сосланы зæрдæмæ нæ фæцыди Зинæйы цагъд æмæ 
æнæбæрæг хуызы загъта: 
— Дзæбæх зарæг у. 
Чызг æмбæрста, музыкалон курдиат æм кæй нæй, уый. Фæлæ 
мад афтæ нæ нымадта. Чысылæй-иу ын ахуыргæнджытæ 
æххуырстой. Уазæг сæм куы вæййы, уæд цалынмæ ацæгъда, уæдмæ 
нал фæуадзы йæ чызджы. Уыимæ мад рагацау фæзæгъы: 
— Ахуыргæнджытæ æмдзыхæй дзырдтой, Зинæмæ, дам, стыр 
музыкалон курдиат ис. 
— Зæрдæмæ тынг хъары, — нæ та фæлæууыд ныр дæр мад, 
фæхъус, стæй, ома, æз дæр музыкæ æвзæр нæ зонын, зæгъгæ, 
йæ ныхасыл афтыдта: — Ля-ми-жорыл æй куы ацагътаис, уæд 
хуыздæр уыдаид. 
Чызг ныфсæрмы æмæ фестад. Сосланмæ худæг смидæг, фæлæ 
йæхи ныуурæдта. Виктор та сдзырдта: 
— Маман раст дзуры... 
— Сымах кæддæриддæр раст вæййут. — Йæ фындзы рагъыл 
дæлæмæ чи æрбырыд, уыцы кæсæнцæстыты сæрты йæ усмæ 
бакæсгæйæ, загъта хæдзары хицау. 
— Уæдæ куыд? Виктор æрмæст зындгонд хирург нæу! Аивад 
хорз зоны, — дзырдта мад. 
Сослан æмбæрста, уыцы ныхæстæ уый алхыскъ кæныны 
тыххæй загъд кæй уыдысты. Сылгоймаг йæ уд хъардта, йæ 
зæрдæйыуаг кæронмæ куыд бамбарын кæна, ууыл. Æмæ та иуахæмы 
æфсон ссардта: 
— О, нæ уазæгмæ Викторы чиныг куынæма равдыстам, — 
йæхæдæг скъаппæй райста тæнæггомау чиныг æмæ йæ Сосланы 
раз æрæвæрдта. 
— Æрæджы йæ федтон. Æркастæн æм. 
— Æмæ дæ уыйбæрц куыд равдæлди. Стæй хирурги... Уый 
æнæхъæн зындон куы у, — загъта фыд æмæ ныххудти. 
Сылгоймаг та чысыл фæстæдæр райдыдта: 
— Базар спекулянттæй байдзаг. Сæ æмбыд картофтæ туджы 
аргъ кæнынц, афтæмæй махмæ байхъус... 
— Хуыцауы хатырæй, нал нæ ныууадздзынæ? Теркау та куы 
раивылдтæ. Стæй... Бахатыр кæн, Сослан, иуæй-иутæ, исты 
куынæ фауой, уæд нæ зонынц, — дзырдта чызджы фыд. 
Æвæццæгæн, сæм ахæм ныхас фыццаг хатт нæ рауад. — Æз та афтæ 
зæгъын: алы адæймаг дæр фыццагдæр-фыццагдæр хъуамæ йæхи 
цæсгомыл хъуыды кæна. 
Сослан æнхъæл уыд, уæдæ ныр ус йæ ныхас фæци, фæлæ та 
уый хирургмæ баздæхт: 
126 

— Дæ дачæ цæттæ нæма у, Виктор? 
— А дыууæ боны. Мидæгæй ма йæ ацахорын хъæуы, 
верандæйы рудзгуытыл дæр æвгтæ æвæрд нæма фесты. Дзæнæт уыдзæн 
æмæ дзæнæт! Уый сæрмагондæй мæ дохтыры диссертаци 
ныффыссыны тыххæй сарæзтон. Уæвгæ ма ныр æнæ дачæ чи цæры? 
— Æгæр дын нæу, æгæр, чысыл бинонтæ куы стут? Фатер — 
æртæ уатæй, дачæ? — нал фæлæууыд Зинæйы фыд. 
— Æгонгæй, Виктор! Кæмæн уа, уый йæ фыды фыдæн дæр 
дугъ уадзы. Цард цæрынæн у. Дæ мады æфсымæр — министр. 
— Уыдон ма ныууадзут, сихор хæрын афон у, — дзырдта 
хæдзары хицау. 
Ус æвæндонхуызæй бакаст йæ лæгмæ. Сослан фембæрста, 
æгæр кæй фæбадт, уый æмæ сыстад. Фыд æмæ чызг цыма 
дзырдгонд уыдысты, уыйау æмдзыхæй загътой: 
— Ауадзæн дын нæй. 
Сослан æмбæрста, йæ хъуыры кæй ницы ацæудзæни, уый, 
уæддæр баззади. Дыууæ сæны авджы куы раафтид сты, уæд та 
ныхæстыл фесты. 
— Колхозтæ уæддæр сæ мидбынат цоппай кæнынц. 
Цыфæнды сын куы кæной, уæддæр сæ ницы рауайдзæни. Уæззау 
рынчын æрмæст дæсны дохтыры руаджы фервæздзæн. Нæ 
колхозтæн та сæ дохтыртæ сæхæдæг дзæбæх кæнинаг сты. Нæ хицауад 
æрмæст сæхиуыл систы, — райдыдта Виктор. 
— Горæты астæу стыр фатер кæмæн ис æмæ ма ноджыдæр 
дачæтæ чи аразы, уыдоны, æвæццæгæн, колхозонты мæтæй æхсæв 
хуыссæг дæр нал ахсы, — Сослан ныссырх и æмæ сыстад. 
— Маккæйы-фырт, мæсты ма кæн, — хъазгæмхасæн дзуапп 
лæвæрдта Виктор. — Диссаг мæм кæсы, политэкономи æвзæр 
кæй зоныс, уый... Дæу хуызæн кусæгæн афтæ не ’мбæлы... 
Махмæ алчидæр цæры йæ фæллоймæ гæсгæ. 
Сосланмæ Викторы ныхæстæ æнæчетар фæкастысты æмæ йын 
аккаг дзуапп раттинаг уыди. Фæлæ йæхиуыл фæхæцыди, 
фæстæмæ йæ бынаты æрбадти æмæ афарста: 
— Зæгъ-ма, институт каст куы фæдæ, уæдæй нырмæ кæмыты 
куыстай? 
— Æрмæстдæр институты, — сæрыстырæй дзуапп радта Виктор. 
— Йæ хорз ахуыры тыххæй йæ институты ныууагътой, — 
ныхас кæнынмæ та фадат фæци Зинæйы мадæн дæр. — Æмæ 
æртæ азмæ кандидатæй агæпп ласта. 
— Цæмæй агæпп ласта, уый нæ зонын, фæлæ хуымæтæг 
адæммæ былысчъилæй кæй кæсы, уый уынын. Æрмæстдæр йæхи 
дзыппы, йæхи рагъы, йæхи гуыбыны кой чи кæна, уымæн фаутæ 
æвæрын æнцон у. 
— Фаутæ цæмæн?.. Хирург иунæг операцийыл цы фыдæбон 
скæна, уый ссæдз партион кусæджы афæдзмæ дæр нæ 
бакæн127 

дзысты. Æмæ æниу адæймаг медицинæ куы нæ зона, уæд куыд 
бамбардзæн, ахсæны растæмбис ралыг кæнын цы у, уый. Нас 
адих кæныны хуызæн нæу! Низтæ, адæмау, алыхуызон сты. 
Зинæ артау ссыгъд. Сослан ауыдта, чызг Викторы цонгыл 
аивæй куыд æрхæцыд, уый. 
— Кæддæр, дам, иу хилдасæг Нютоны кадæн поэмæ 
ныффыста. Æрбацыди зындгонд ахуыргонд лæгмæ æмæ йын æй 
бакасти. Нютон æм фæхъуыста, уæдæ цы, стæй афтæ зæгъы: «Дæ 
хорзæхæй, дасгæ кæн, дасгæ кæн!..» 
Викторы цæсгом ахъулон. Йæ рæсугъд æнгуылдзтæ йæ 
урсид крахмалгонд æфцæгготы бын атъыста æмæ йыл рахæцыд, 
йæ сæр бæрзонддæр систа. Хæдзары хицау фæтарсти, уазджытæ 
куы бабустæ уой, уымæй æмæ сдзырдта, ахæм рæстæг йе 
’взагыл чи абады, уыцы ныхас: 
— Веритас одиум парит... Латинагау афтæ фæзæгъынц, ома, 
истина исключает ненависть... Иронау куыд уыдзæн, уый та 
уæхæдæг бамбарут. 
Виктор цы загътаид, уый нал зыдта. Йæ цонгылдаргæ 
дæргъæццон сызгъæрин сахатмæ æркаст. 
— О, горæты дохтыртæн мæ лекци кæсын хъæуы, æрæджы 
мын кæны!.. Бахатыр кæнут. Æз та уæм фæзындзынæн... 
Чысыл фæстæдæр Сослан дæр сыстад. 
— Марадз, Зинæ, йæ фæстæ акæс, — фыд сдзырдта чызгмæ. 
Хæдзарæй куы рахызтысты, уæд Сослан уынгыл йæ цæст ахаста. 
— Диссаджы сабыр изæр уыдзæн! 
Сослан йæ мадæн дзырд радта, афæззæджы бинонты кой 
бакæндзынæн, зæгъгæ. Кæд ын сразы уа, уæд ракурдзæн Зинæйы. 
Уый куы нæ уа, уæд кой дæр ницы суадздзæн. 
Зинæимæ куы базонгæ, уæдæй нырмæ Сосланæн йæ зæрдæ 
никæмæуал æхсайдта. Йæ хæстæджытæ æмæ йын йæ зонгæтæ 
бирæ дзæбæх чызджытæ нымыгътой, фæлæ-иу сын уый 
худгæйæ дзырдта: 
— Партион кусæгæн искæй фæндонмæ гæсгæ ус курын не 
’мбæлы... 
Ноджы иудадзыгдæр йæхи афтæ æнкъардта, цыма чызджы 
сыгъдæг æрвхуыз цæстытæ æппынæдзухдæр уымæ кæсынц. Иннæ 
ахæм йæ дзыхы дзырд — фæлмæн, зæрдæисгæ; æфхæрæн ныхас 
куы фæзæгъы, уæддæр йæ хъæлæсыуаг æхсызгон вæййы. 
— Демæ мæ ныхасаг ис, — Сослан къæмдзæстыгхуызæй 
дзырдта Зинæйæн. — Кæд фæллад нæ дæ, уæд иучысыл атезгъо 
кæнæм. Æнæхъæн мæй ам нал уыдзынæн... 
Зинæ фæллад уыд. Фæскуыст Викторимæ сахаты бæрц 
фæрацу-бацу кодтой, уæддæр сразы. 
— Мамæмæ ма смæсты у. Йæ ныхасы уаг афтæ у. Нæ 
фехъуыстай, папæ йæ «критикæгæнæг» хоны. 
128 

— Хистæртæм вæййы ахæм миниуæг... Мæ мад мæ иуран нал 
уадзы, — Сослан бахудти. — Базæронд, дам, дæн æмæ мын 
æххуысгæнæг ссар. 
— Тынг раст дын дзуры. Афонмæ дæр ын хæдзары кусæг 
ссар, æмæ зæронд ус ма тыхса. 
— Æмæ уæд мæхæдæг та цы фæуон? 
Уыйадыл сæ ныхас фескъуыд. Иу ран бандоныл 
æрбадтысты. Æрталынг. Чысыл электрон цырæгътæ мæнг рухс кодтой. 
— Райкомы секретарæн ахæм рæттæм цæуæн нæй, уый 
зоныс? — сдзырдта чызг, йæ мидбылты худгæйæ. 
— Зонын, зонын, — сусæгæй дзурæгау загъта Сослан æмæ 
чызджы æрбахъæбыс кодта. — Æнæ дæу мæ бон нал у... 
Зинæмæ афтæ фæкаст, цыма йын Сосланы комытæф йæ 
цæсгом судзын райдыдта. Йæ сæр куыддæр разылд, æмбæрста, 
лæппу, чи не ’мбæлы, ахæм митæ кæй кæны, æмæ архайдта, цæмæй 
феуæгъд уыдаид, ууыл. 
— Ой! Суадз-ма мæ. 
— Нал дæ уадзын... 
Уыцы рæстæг, чысыл æддæдæр цы бандон уыд, уырдыгæй 
æрбайхъуыст хуыфын. Зинæйыл цыма исчи ихдон бакалдта, афтæ 
фæци: базыдта, бандоныл иунæгæй чи бадт, уыцы нæлгоймаджы. 
Чызг фæгæпп ласта. Сослан ницы бамбæрста, фæлæ уый дæр 
фестад. Зинæ ма аивæй иу-дыууæ хатты фæстæмæ фæкаст. 
Иуахæмы сæ фæрсты сивгъуыдта бæрзондгомау лæг, йæ уæлæ 
фæныкхуыз сæрдыгон пъалто. Сослан бафиппайдта — чызджы буар 
барызти. Сæ рæзты чи сивгъуыдта, уый, æвæццæгæн, Виктор уыди. 
«Гыццыл лæппуйау бульвары бандæттыл хъæбыстæ кæнын. Мæ 
фæдыл та мæ уарзоны лымæнтæ зилынц. Æнæхæдзар фæуа, уæд 
лекци кæсынмæ цæуинаг куы уыди. Цæй, цы фæнды дæр уæд». 
Уыд мæйрухс. Стъалытæ тыбар-тыбур кодтой. Хъуысыдис 
Терчы уынæр. 
Сосланæн йæ зæрдæ цы хъуыдытæ сыгътой, иу ран æй чи 
нал уагъта, уыдон Зинæйæн дзурын райдыдта: 
— Æмæ уæдæ куыд уæддæр? Нæ дæ фæнды? Ныххатыр мын 
кæн. Зæгъ-ма мын, дæ хорзæхæй, æргомæй... 
Чызг арф ныуулæфыд. 
— Нæ зонын, цы дын зæгъон, нæ зонын. Ныййарджытæ мын 
ис. Мад... Ницы ма дын зæгъдзынæн... 
9 
Адæм хæддзуйæ цыдысты колхозы уынаффæдонмæ. 
Сæрдары кусæнуаты æрæмбырд сты правленийы уæнгтæ, колхозонтæй 
ныфсджындæр чи уыди, уыдон. Фæйнæ-фæйнæ ныхасы кодтой: 
— Хъуыстат радиомæ? Ног уынаффæ та... 
9 Æгъуызарты Æхсарбег 
129 

— Хоры тыххæй... 
— Мæскуы бамбæрста, цæмæй хъæрзæм, уый. 
— Нæ зонын, нæ зонын, мах колхоз дæр ма къахыл слæууа. 
Азæмæт йе стъолы уæлхъус бадт, цыдæртæ фыста, фæлæ 
фæстаг ныхæстæ айхъусгæйæ, йæ мидбынат базмæлыд. 
«Адæмæн сæ ныфс асасти. Нал æууæндынц. Уый мардæрцыд у», — 
загъта йæхинымæр æмæ тигъырдæм азылд. Æнæнхъæлæджы 
фæзынди Сослан дæр. Цыбыр кæрцы зынд ноджы ныллæгдæртæ. 
— Бацæуæн уæм ис? — хъусджынхуд йæ сæрæй систа æмæ 
адæмыл йæ цæст ахаста. «Цы йæ бахъуыди ацафон?» — дисы 
бацыди Азæмæт. 
Сослан рудзынджы раз бандоныл æрбадт æмæ сдзырдта: 
— Уæ сыхæгтæм уыдтæн. Уырдыгæй цæуын... 
— Мах дæр мæнæ... Уынаффæ нæ æрбамбырд кодта... 
— Тынг хорз у. 
Адæм цъусдуг фæсабыр сты, колхозонтæй иу загъта: 
— Нæ фермæты кой нæм рауади. 
— Нæ фосы мыггаг ивинаг у, — уый сдзырдта фæсте 
бадджытæй чидæр. 
— Мыггаджы аххос бæргæ нæу. Æххормаг сты, — дзуапп ын 
радта æндæр чидæр. — Дæумæ афтид нартхоры кæрдзынæй зил, 
уæд дæ ус фæлидзид... 
— Уæддæр дæумæ нæ бабæлдзæн. 
— Фосыл стæм, уæ хорзæхæй? Кæрдзынæй уал бафсæдæм. 
Ам уыдис Барис дæр. Уый касти, уынаффæ мыхуыргонд кæм 
уыди, ахæм газет. Сдзырдта: 
— Æнæ хъæздыг фермæтæй колхоз тынг дард нæ ацæудзæн. 
— Уый раст у, — йæ ныхас баппæрста Сослан дæр. — Фæлæ 
хор куы нæ уа, уæд фосæн дарæн нæй. Нартхор, нартхор бирæ 
хъæуы. 
— Гъе, гъе! Ныр та нæ хор хъомты дзыхы ацæудзæн! 
— Ма тæрс, дæ фаг дæр ма дзы баззайдзæни. 
— Мæнæн та циу? Уæддæр фиу нал сæвæрдзынæн. 
Æрбахызти Хъæлæмырзæ, йæ уæлæ, бухайраг уæлдзармæй 
æфцæггот кæмæн уыд, ахæм ног пъалто; худ дæр — ахæм 
уæлдзармæй. Адæмæн «уе ’зæр хорз» загъта барджын хъæлæсæй, 
рагон хæларау æрбадтис Сосланы фарсмæ æмæ сдзырдта: 
— Нæ фосы бынæттæ дæр ног аразинаг сты. Уæдæ нæ 
хъуццытæ дæр æлхæнын хъæуы. 
— Цæмæй? Ды нын цы бынтæ ныууагътай, уыдонæй? — йæхи 
нал баурæдта Тотырадз. 
— Паддзахадæй райсдзыстæм, — цыма Тотырадзы æлхыскъ 
ныхас ницæмæ æрдардта, уыйау загъта Хъæлæмырзæ. Уымæн 
йæ зæрды уыд исты ахсджиаг фæндон бахæссын, йæхи 
равдисын. — Чидæртæ нæма бамбæрстой, цард кæцырдæм цæуы, уый. 
130 

Æмæ ма нын нæ хъусы гукк ныккæной? Хоры куысты дæр нæ 
æндæр мыггæгтæ тауын хъæуы, — æмæ ранымадта, цавæр 
мыггæгтæ тауын хъæуы, уыдон. 
Хъæлæмырзæйы сæрдары бынатæй куы суæгъд кодтой, уæд 
азылди районы æндæр куыст ссарыныл. Фæлæ йæ къухы ницы 
бафтыд æмæ йæхи афтæ æвдисын райдыдта, цыма йæм 
Тулдзбынæй ацæуыны хъуыды æппындæр никуы уыди. 
Тотырадз æмбæрста, Хъæлæмырзæ йæхицæн ног фæндæгтæ 
кæй сыгъдæг кæны, уый. Æнæфæразгæ уыди, дзурын æм нæ 
цыд, фæлæ та йæм нæ фæлæууыд: 
— Нæ фос æрмæст нартхоры хус хæтæлтæй цæй æхсыр 
радтой? Паддзахадæй дæр, цас амал ис, уыйбæрц хæс къаддæр исын 
хъæуы. Нартхоры мыггæгты кой кодтой, — цыма чи дзырдта, 
уый бæлвырд нæ уыди, уыйау загъта зæронд лæг. — Уыдон махмæ 
нæ бæззынц. Фарон сæ Азæмæты руаджы бавзæрстам. 
Иуæйиутæ «ногдзинад-ногдзинад» кæнынц. Æмæ уый хорз у. Фæлæ 
алы ногдзинад алы ран æмхуызон пайда нæ дæтты. 
Азæмæтæн та йæ бандоны къæс-къæс ссыди. 
— Гæбуйы-фырт кæддæриддæр тыхдзырд у. 
— Раст дзурын хъæуы, — дзуапп ын радта Тотырадз. 
— Рæстдзинад бынтондæр дæхи ма кæн, мах дæр ууыл кусæм. 
— Бавзæрстам æй... 
— Æмæ та йæ бавзардзыстæм! 
— Мур дæр нал! 
— Æмæ дæ чи фæрсдзæни? 
— Мах куы нæ фарстат, уыцы рæстæджытæ аивгъуыдтой. 
— Ныууадзут уæ хорзæхæй, — сдзырдта Барис. — Нæ фыды 
фос нæ уарæм. 
— Иудадзыг адæмы номæй цы дзурут? Мах дæр уыдонæй 
стæм! — Азæмæт тарæрфыгæй сыстади. — Фос балхæндзыстæм, 
уæдæ скъæттæ дæр сараздзыстæм... Ноджы хуызæнæн. 
Агуыридурæй, зест кæнæ шиферæй æмбæрзт. Нæзы хъæдæрмæгæй... 
— Хъæдæрмæг ссардзыстæм. Мах Азæмæтимæ ууыл раджы 
æрныхас кодтам. Хъуыддæгтæн сæ тæккæ зындæр æз мæхимæ 
исын, — йæ ныхас та баппæрста Хъæлæмырзæ. — Арæзтадæн 
æрмæг ссарын. 
— Аразгæ та чи кæндзæн? 
— Æз ссардзынæн, зонгæтæ бирæ, баххуырсдзыстæм. 
— Нæ, Хъæлæмырзæ! Æз нымадтон æмæ нын зынаргъ 
сыстдзæн, — сдзырдта Барис. — Кæд аразæм, уæд нæхæдæг. 
Аразджытæн бригадирæй Темырболаты сæвæрæм. 
— Дæс азмæ дæр æй нæ сараздзысты!—бахудт Хъæлæмырзæ. 
— Стырдæр къæхтæ кæмæн и, уый сын æлыг змæнтдзæн, — 
æрбадзырдта та фæсте бадджытæй чидæр. 
Адæм ныххудтысты. Хъæлæмырзæ бамбæрста, ныхас уый 
131 

тыххæй кæй цыди. Хъæлæмырзæйы къæхтæ æмбисондæн хастой 
Тулдзбыны. Дуканийы йæ аккаг къахыдарæс никуы разынди. 
Цыппор æхсæзæймаг номыр сæрмагондæй горæты фæхуыйын 
кæны. 
— Колхозæй чи фæлыгъд, уый фермæйы арæзтады сæргъы 
æвæрут? — йæ къух ауыгъта Хъæлæмырзæ, цыма бындз сырдта, 
уыйау. 
Азæмæт хинымæр дзырдта: «Хъæлæмырзæйæ хуыздæр 
фермæйы арæзтад кæмæн бабар чындæуа, ахæм лæг нæм нæй». 
— Ахъуыды ма йыл кæндзыстæм. 
Сосланы цæмæндæр æрфæндыд, адæмы ныхасмæ аууон 
ранæй байхъусын. «Æвæццæгæн, сæ цуры куы нæ уаин, уæд сæ 
хъуыдытæ ноджы æргомдæрæй дзуриккой. Базмæлыдысты. 
Тæрхон кæнынц партийы уынаффæйыл, сæ цардыл... 
Парти!.. Адæмы зондæй у фидар... Адæм!.. Æнæ адæмæй нæй 
парти дæр, æнæ адæмы зондæй нæй партийы зонд дæр... Адæм!.. 
Зæххы фидауц... Царды фидауц. Уæртæ бады Тотырадз. 
Сагъæс кæны. Иннæ ахæм Барис. Науæд Азæмæт. Се ’ппæтæн дæр 
иу нысанмæ у сæ арæзт, фæлæ йæм фæйнæхуызон фæндæгтыл 
цæуынц. Колхозы цал адæймаджы ис, уал хъуыдыйы. Партион 
кусæджы хæс та у, уыцы хъуыдытæй растдæр чи у, уый 
бамбарын, йæ фарс рахæцын... Сæ ныхас кæрæдзиуыл нæ бады. 
Азæмæты аххос дæр у. Фæлæ Тотырадз дæр иууыл æнцондзырд 
нæу, Барис дæр уый фарс хæцы. Хъæлæмырзæ ацы хатт раст 
уыд. Йæ рохтыл ын фæстæмæ хæц, уæд æвзæр нæ архаид». 
Сослан сыстад æмæ сабыргай райдыдта: 
— Уæхæдæг хорз æмбарут. Ныронг куыд куыстат, афтæ 
кусæн нал ис. Центрон Комитеты Пленумы уынаффæйыл дыууæ 
азы цæуы. Æрæййæфта уæ ног уынаффæ.Сымах та ма, куыд 
хъуамæ кусат, ууыл дзурут. Дзæбæх æркæсут уæ фадæттæм, уæ 
хъарумæ. Паддзахад дæр уæм фæкæсдзæн. Рæстæг дзæгъæлы 
мауал сафут. Фос æлхæнын хъæуы, скъæттæ аразын иннæ ахæм. 
Иудзырдæй, куыст бирæ. Æмæ тæрсгæ-ризгæйæ куы архайат, 
уæд ницы сараздзыстут... 
Адæм колхозы уынаффæдонæй куы рахызтысты, уæддæр ма 
Азæмæт йæ бынаты бадгæ баззади. «Истæмæй дæхи равдис, 
Азæмæт, науæд сæфыс... Адæм зæгъдзысты, æнæхъæн районы 
сæргъы лæууыд, афтæмæй иу колхозæн разамынд дæттынмæ нæ 
сарæхст. Æмæ уæд фæдæ, мæнæй уый!» 
Уаты ма бадти Барис дæр, йæ блокноты цыдæртæ фыста. 
Цырагъы фæтæген фæци, æмæ ма йæ фител мынæг рухс 
кодта. Азæмæт æй уæлæмæ сзылдта æмæ Барисмæ баздæхт: 
— Ам ма куы дæ. 
— Мæ къах мæ нæ хæссы ахæм цырагъы рухсæй,— æнæбары 
бахудт Барис. — Демæ мæ ныхас и. 
132 

— Гъы, цы зæгъдзынæ? — бафарста Азæмæт фæллад хъæлæсæй. 
— Иудзырдæй, мæ куыстæй разы нæ дæн. 
«Хъæлæмырзæ мын дзæгъæл хуымæтæджы нæ фæзæгъы, 
Тотырадзитæ, дам, Барисы æвзарынвæнд кодтой сæрдарæй, 
зæгъгæ». 
— Æрмæст дæхи кой цæмæн кæныс? 
Цырагъ бынтондæр æрмынæг, фителы гæзæмæ рухсмæ 
Азæмæты мæстджын цæстытæ æрттывтой. Афтæ йæм каст, цыма йæ 
Барис мæстæй мардта. 
— Мæ бынат мæ зæрдæмæ нæ цæуы. 
— Æмæ дын мæнæ мæ бынат. 
— Мæхи бынат дæр мæм æгæр кæсы, — дзуапп радта Барис. — 
Цыбырдзырдæй, кусынмæ фермæмæ цæуынвæнд скодтон. 
Фермæйы арæзтадмæ... 
«Цæрæнбонты адæммæ гуырысхогæнгæ кæсын сахуыр дæн, — 
йæхи æфхæрдта Азæмæт, æмбæрста, йæ сæрыфæхсты 
тугдадзинты туг куыд абухта, уый. — Нæ, уæддæр фермæ ацы 
æрдæгфыхы бар нæ бакæндзынæн. Уым сæрæн адæймаг хъæуы. 
Хъæлæмырзæйы хуызæн». Æвæндонхуызæй сдзырдта: 
— Фендзыстæм... Æркæсдзыстæм. Райкомы дæр афæрсын 
хъæуы. 
10 
Ног фермæйы бынатæн равзæрстой, Хæрисджын кæй 
хуыдтой, уый — Стырдоны фарсмæ лæгъз тъæпæн. 
— Цæфхад уал нæм ис. Бæх ма нæ хъæуы,— худгæйæ 
дзырдта Барис колхозы правленийы. Уымæн йæ райсомы та парторг 
иукъорд лæгимæ араст хъæдмæ. Чи сбутъро, ахæм бæласы фарсмæ 
æрдузы æрсагътой мусонггондæн михтæ, бæласы цæгъдæнтæ сыл 
æрæвæрдтой æмæ йæ фæсалæй æрæмбæрзтой. 
Хъæддзаутимæ галгæсæй уыди Дзенаго дæр. Цæуынвæнд 
бæргæ нæ кодта, фæлæ йæм Азæмæт куы фæсидт, уæд сдзурын 
ницыуал бафæрæзта. 
Раздæры цард нал ис Дзенагойæн. Тотырадз æмæ, дам, Барис 
бацархайдтой, цæмæй йæ быдыргæсы бынатæй сисой, ууыл. 
Фыццаг-иу саргъыбæхæй дæлæмæ нæ хызт, ныр цумайы лæдзæг 
сси; куы йæ кæдæм арвитынц, куы кæдæм. Суанг ма Ладемырæн 
прицепщик дæр уыдис. Гæнæн нæй, æмæ быхсы, уæлдайдæр, 
Тотырадз ам кæй ис, уымæ гæсгæ йæхиуыл хæцын фæразы. 
Хъæлæмырзæйы арæх æрæмысы. Йæ куыстæй йæ кæй систой, ууыл 
уымæй тынгдæр ничи фæхъыг кодта. Афтæ йын дзырдта: уый, 
дам, ме ’рдхæрдты куыст у. Ома, Барис æмæ Тотырадзы. 
Æнæбары кусы Дзенаго. Йæ зæрдæ ’хсайы хъæумæ. Уым 
афонмæ Тамарæйы тымбыл уадултæм æндæр исчи кæсы, уый та 
133 

ам галтæн цобе-цобе кæны. Тотырадзы фырт афонмæ йæ 
алфамбылай, нæл гæдыйау, зилы. Масинкайы загъдау, Алардыйы 
кувинагмæ дæр нæ фæлæудзæн. 
Дзенагойы цæстытыл ауад, Масинка йын йæ русæн куыд апъа 
кодта, уый. Ныр дæр та йæм афтæ фæкаст, цыма йыл уый 
фæлмæн былтæ андзæвыдысты. Иæ къухтæ йæ русыл æрхаста. 
«Æвæдза, ацы сылгоймæгтæй адæймаг йæхи дард куы нæ ласа, 
уæд æй сæрра кæндзысты», — йæ мидбылты бахудти Дзенаго. 
Йæ хъуыдытæ йын аскъуыдта Барисы хъæлæс: 
— Галтæм дзæбæх кæс, нæ ныфс уыдон сты. 
— Мæ быны бабырыдысты иууылдæр, — йæхицæн дзурæгау 
бахъуыр-хъуыр кодта лæппу. Барис чырсæй æмбæрзт бæлæсты 
фæстæ куы фæаууон, уæд та Дзенаго сагъæстыл фæци: «Цы сæ 
хъæуы мæнæй? Знаджы фырт, знаджы хъыбыл... Æмæ цы нæ 
дæн. Æнæууæнккаджы цæстæй мæм кæсынц. Мæ куыстæй дæр 
та мæ уымæн фелвæстой. Мæ фыды мын фесæфтой, ныр та мын 
мæхиуыл сагъуыдысты». — Мучъи уын, мучъи! — Барисы 
фæдыл кæсгæйæ загъта Дзенаго æмæ галтыл йæ цæст ахаста. Уыдон 
миты рагъыл хосы муртæ уыгътой. Дзенаго йæ къух ауыгъта, 
фæрæт райста æмæ, къудзитæ цъыччытæгæнгæ, æвæд миты 
алæгæрста. 
Ставд, бæрзонд тæрсытæ сæ домбай цæнгтæ фæйнæрдæм 
фæхастой, миты уæзæй сæ къалиутæ æртасыдысты. Дзенагомæ 
афтæ зыны, цыма бæлæсты чидæр йæ арæхстджын къухтæй 
бæрæгбонмæ чындздзон чызджытау сфæлыста. Хæстæгæй хъуысы 
сæртæг къупп-къупп. Уый бæласы цонгыл бады хъæдхой æмæ 
йæ иугæндзон хойы йæ цыргъ бырынкъæй. Дард кæмдæр тарст 
хъæлæсæй уасы хиуа. Дзенаго, мæргъты фæзмгæйæ, йæ дыууæ 
æнгуылдзы йæ дзыхы атъыссы æмæ æхситтæй ныззары. 
Изæры хъæддзаутæ сæ бынатмæ куы æрбацыдысты, уæд 
Тотырадз Дзенагомæ йæ мидбылты бахудт: 
— Дзенаго, булæмаргъ куы дæ, булæмаргъ, æмæ дæ æз 
ныронг сырддонцъиу куы хуыдтон... Мæнæуы нæмгуытæй хаст. 
«Хъæлæмырзæ мын хуымæтæджы нæ фæдзæхста, дæхи дзы 
хъахъхъæн, зæгъгæ, — фæсагъæсхуыз Дзенаго. — Цæмæн скодта 
мæнæуы кой? Æвæццæгæн, зоны, Масинкайæн-иу колхозы 
мæнæутæй кæй сластон, уый. Æмæ уæд, мæ фыдау, Сыбыры 
амæттаг куы бауыдзынæн». 
Хъæддзаутæ фæсæхсæвæр арты фарсмæ рабадтысты, 
ныхæстыл фесты. 
— Мæ хæлар, æгæр сурс дæ, æгæр, — загъта Темырболат. — 
Мæнæуы тыххæй тауыс дыл халас æрæвæрдта. 
Иууылдæр Тотырадзмæ бакастысты. Йæ æнæдаст урсæмхæццæ 
уадултæ арты рухсмæ дзæбæх зындысты. Йæ фæллад цæстытæ 
хæларæй кастысты. 
134 

— Мах цардæй адæймаг урс нæ, фæлæ саухъулон дæр 
суыдзæни. Хъæбæр кæрдзын æмæ хъæдуры къус... Афтæмæй хæхтæ 
куыннæ афæлдахдзыстæм, — ныхас йæхимæ айста хистæр 
хъæддзаутæй иу. 
— Цымæ, адæймаг цæмæй урс кæны? — цымыдисхуызæй 
бафарста иннæ. 
— Фыдцардæй, — сдзырдта æртыккаг. 
— Маст æмæ сагъæсæй, — загъта æрæджиау Тотырадз азмæ 
иуцасдæр артмæ кæсгæйæ баззад. — Мæгуырдзинад дæр 
адæймагыл базыртæ нæ садзы, фæлæ йын маст æмæ сагъæсы хуызæн 
ницы тых кæны. Æз уын иу хабар радзурдзынæн. 
Тотырадз Темырболаты риуы дзыппæй сласта уисхъæды 
бызычъийæ конд лулæ. Йæ хуылф ын йæ кæстæр æнгуылдзæй 
асæрфта. Темырболат бамбæрста, йæ хæлар та зæрдæбын ныхас 
кæй кæндзæн, уый: уæд тамако фæдымы. Йæ дзыппæй сласта 
сау хæцъилын дзæкъулгонд, йæ уырзты дзаг систа лыстæг карст 
тамако æмæ йæ Тотырадзы къухы æркодта. Зæронд лæг йæ лулæ 
ныннадта, йæ кæрон кæмæн сыгъд, ахæм къæцæл ыл адардта, 
лулæ сцъырдта, карз тамакойы фæздæг ын йæ улæфæнтæ 
бахъыгдардта æмæ схуыфыд. 
— Цæвиттон, уый мæнæ хæсты рæстæг уыд, — райдыдта 
Тотырадз. — Не ’фсæддон хай уыди Хъырымы. Иуахæмы нæ 
немыцаг хæдтæхджытæ тынг æрсырдтытæ кодтой. Фæхицæнтæ стæм. 
Хъырымы хæхтæ амы хæхтау бæрзонд не сты. Фæлæ æнæзонгæ 
ран уыд æмæ иукъордæй фæндагæй арæдыдыстæм. 
Бафтыдыстæм Хъырымы тæккæ бæрзонддæр хох Ай-Петрийы рæбынмæ. 
Уæдмæ немыц денджызы былгæронмæ рахызтысты, фæндæгтæ 
бацахстой æмæ нын фезмæлæн ничердæмуал уыди. Æртæ 
уырыссаджы, иу украинаг æмæ æз бахаудыстæм партизанты къордмæ. 
Бирæ фыдæбæттæ дзы бавзæрстам. Се ’ппæт чи фæдзурдзæн. 
Радзурдзынæн уын, ме ’мбæлттæй иуыл цы æвирхъау хабар 
æрцыд, уый... 
Тотырадз исдугмæ фæхъус, схуыфыд æмæ цыма йæ фынæйæ 
фехъал, уыйау йæ цæстытæ аууæрста. 
— Кæй кой кæнын, уыдон фыд æмæ фырт уыдысты. 
Лæппуйы мад æмæ дыууæ хойæн немыц фыдмитæ фæкодтой, стæй 
сæ амардтой. Адæймаг æгæр фидар у, æндæр ма фыд æмæ фырт 
сæ къæхтыл дæр куыд цыдысты! — цыма ницы æрцыди, афтæ 
дардтой сæхи. Иухатт иу хæстон хаймæ ныббырстам. Немыцмæ 
танктæ уыди, суылæнтæ нæ кодтой. Кæй кой кæнын, уыцы 
лæппу дыууæ гранатимæ ахъуызыд, комкоммæ нæм чи æрбацæйцыд, 
уыцы танкмæ. Йæ фыд отряды комиссар уыд æмæ командиримæ 
иу стыр дуры аууонæй кастысты. Уыдтой, лæппу йæ 
цыппæртыл танчы бынмæ куыд фæцæйхылд, уый. Æвиппайды знаджы 
танк пиллон суагъта. Фыд ныууынæргъыдта, бауадзыг... — 
Хъæд135 

дзаутæ уыцы æгомыгæй баззадысты, хъуыстой Тотырадзмæ. 
Дзенагойы цæстытæ рацæйбырыдысты, арты рухсмæ, уыджы 
цæстытау, æрттывтой. 
— Фæмарди? — афарста Дзенаго. 
— Фæлæуу, дзурын æй бауадз. 
— Лæппу дыууæ гранаты иумæ бастæй танчы бынмæ 
баппæрста, стæй йæ хæдфарсмæ цы дзыхъхъ разынд, уырдæм йæхи 
нысхуыста æмæ аирвæзти. Раззаг танк ссыгъди, иннæтæ^сæ фæд, сæ 
фæд сæхи айстой. Фæлæ фыд йæ зондæй фæцух и. 
Йæхимидæгиу кæимæдæр схъуырдухæн, куы-иу заргæ кодта, куы кæугæ. Нæ 
дохтыры бон ын ницы баци. Партизанты хабар та афтæ у, æмæ 
сæ хъуамæ уæлдай сыбыртт дæр ма цæуа. Тас уыд, зæронд 
комиссар нæ фыдбылызы куы баппара, уымæй. Фæлæ цы гæнæн уыд? 
Къорды разамонджытæ сæрмагондæй комиссары тыххæй бирæ 
фæтæрхон кодтой. Уым уыди йæ фырт дæр. Нæ алыфарс немыц 
гæрзифтонгæй бадтысты æмæ йæ кæдæм аластаиккам?.. 
Æмæ уæд йæ фырт сыстади, йæ къæхты бынмæ бирæ 
фæкаст, йæ цæссыг рустыл фæрдгуытæй згъордта. Æппынæрæджиау 
загъта: 
— Мæ фыд нал ис... Бар мын раттут... 
Адæм æгуыппæгæй баззадысты. Командир бацыд æмæ 
комиссары фырты ныхъхъæбыс кодта, йæ цæссыгтæ æркалдысты. 
Уыцы изæр зæронд лæджы ахуыдтой хъæды тарфмæ. Хъæд 
ныннæрыд топпы гæрахæй. Йæ фырт ныдздзынæзта. Йæ 
кæуынмæ куыдтой къуырма бæлæстæ, хъуынайæ æмбæрзт дуртæ. 
Нæ къорды адæмæй цæссыг кæмæй не ’рхауд, ахæм нæ разынд. 
Фондз боны æмæ фондз æхсæвы йæ лæппу доны хъæстæ дæр 
нæ фæци, — йæ ныхас кодта Тотырадз. — Рацыд-иу, йæ фыды 
ингæныл-иу ныддæлгом æмæ-иу кæуынæй йæ мондæгтæ суагъта. 
Цалдæр бонмæ та йæ сæры иу сау æрду нал баззад... 
— Афтæ у цард, мæ хуртæ, — йæ ныхас балхынцъ кодта 
Тотырадз. — Æгæр зынаргъ нын у. Бирæ туг ыл ныккалдтой адæм. 
Мæнæуы тауыс та... — зæронд лæг иуварсырдæм мæсты ту акодта. 
11 
Дыууæ къуырийы дæргъы тар хъæды зæлыд фæрæтты 
къупп. 
Иурайсом та Тотырадз æмæ Барис хырх æмæ фæрæт семæ 
райстой, афтæмæй рараст сты сæ куыстмæ. 
— Дзенаго, цом ды дæр немæ. Нæ фæллæйттыл æрзилæм. 
Дзенаго æнæдзургæйæ сыстад æмæ æнæбары сæ фæдыл араст и. 
Мусонджы фæзгондæй ахызтысты æмæ, арф миты цы иугай 
къахдзæфтæ уыдис, уыдоныл алæгæрстой. Дзенаго цыд дыууæ 
лæджы фæдыл, йæ алывæрстæм каст. Бæрзонд æмæ фæтæн 
хих136 

джын бæлæсты хæмпус митыл, сызгъæриндоны æртæхтау, 
æрттывтой сæууон хуры тынтæ. 
Суадысты иу хæрдгонды, фæзылдысты, хъæдтæ калд кæм 
уыд, уыцырдæм. Барис дæлæмæ, комы ’рдæм йе ’ргом аздæхта. 
— Ардыгæй фæндагмæ æнцон нылласæн уыдзысты. Зæронд 
хъæддзау дын нæ зоны, бæлæстæ куыд калын хъæуы, уый! 
— Сахуыр афон мын нæма у? 
— Æмæ ма уæд æххæст уæртæ уый цæмæн ныууагътат? — 
ацамыдта Барис, иу-дæс метры æддæдæр цы ставд бæлас 
лæууыд, уымæ. — Хъæдгæсы нысан дæр ыл куы ис. 
— Темырболат мæ нæ бауагъта, мæра, дам, у. Фæлæ мæ нæ 
уырны. 
— Æцæг мæрайы хуызæн зыны. Йæ цъар æгæр ныскъуыдтæ, — 
бæласмæ хæстæгдæр бацыд Барис. 
— Ныртæккæ уын æй æз зæгъдзынæн, — Тотырадз бæласы 
алыварс æрзылди, фæрæты цæгатæй йæ цалдæр цæфы 
ныккодта, йæ хъус ыл авæрдта. 
— Акалæм æй уæдæ? 
— Фыдæбоны уæ чи ’фтауы? Æгæр ставд у. 
— Куыд зæгъыс, Дзенаго? — Барис бакаст лæппумæ. 
— Мæн та цы фæрсут? 
— Тотырадз фæрæт систа æмæ йæ бæласы рæбыныл 
æруагъта. Цыма искæмæй йæ маст иста, уыйау йæ иу цæф иннæйы 
æййæфта. Бæласы бындзæфхад дзæвгар куы баугард, уæд 
Барисимæ хырх райстой æмæ йæ бæласыл цæхгæрмæ ауагътой. 
Дæргъæй-дæргъмæ хырх йе ’мбæрц дæр нæма бацыд, афтæ Тотырадз 
йæ астæу сраст кодта. 
— Фæзæронд дæн. 
Дзенаго уæдæй нырмæ дæр Тотырадзы раивинаг уыди, фæлæ 
йæхиуыл фæстæмæ хæцыд. Ныр йæхи нал баурæдта. 
Æртæ лæджы тыххæйты кæуыл æрбаххæссыдаиккой, ахæм 
бæласы хырх сындæггай æхсыдта йæ цыргъ дæндæгтæй æмæ 
дзы арфæй-арфдæр ныгъуылди, кодта зынæй-зындæр ласæн. 
Дзенаго уайтагъд тыхулæфт райдыдта, йæхи та афтæ дардта, 
цыма нæ фæллайы. Тотырадз æй бамбæрста æмæ сдзырдта: 
— Æри-ма, мæ хур, Дзенаго, дæхи æгæр ма риссын кæн. 
— Нæма бафæлладтæн. 
— Мæнæн мæ бон нал у,— загъта Барис æмæ иуварс алæууыд. 
Лæппу нæ бамбæрста Барисы зæрдæлхæнæн ныхас æмæ 
йæхицæй ныббузныг. 
— Уый та уын мæра бæлас! Кæдæй нырмæ йыл архайæм, — 
загъта Тотырадз. 
Бирæ ма фæцархайдтой, стæй Тотырадз фæрæты цæгатæй 
бæлас цалдæр цæфы ныккодта. Уый Дзенагомæ худæгау фæкаст — 
бæласæй тихалæг дæр нæ фезмæлыд. Рауадаид ма минут æмæ 
137 

къæрцц фæцыд, салд хихтыл цыма дымгæ сæмбæлди, афтæ сæ 
сыр-сыр ссыди. Тотырадз та фæрæты цæгатæй бæласы зæнг 
ныццавта æмæ ацамыдта: 
— Уæхи айсут! 
Дзенаго хæрдмæ скаст, æнæзмæлгæйæ лæууыдис. 
— Иуварс уын куы загътон! — тарст хъæлæсæй сдзырдта 
Тотырадз, æмбæлттыл йæ къухтæ сцагъта. Æртæйæ дæр 
иуварсырдæм арф миты алæгæрстой. Бæлас ныкъкъæр-къæр кодта, 
фæцудыдта. Салд миты къуыбæрттæ ныггæр-гæр ластой. Бæлас цыма 
æргуыбыр кæнынмæ хъавыд, уыйау йæхи сындæггай рауагъта, 
куыдфæстæмæ, йæ къабæзтæ тынгæй-тынгдæр тилгæ, æмæ 
дымгæйы уылæн йæ разæй хæсгæ, «у-у-х-х-х», зæгъгæ, уыцы иу 
гуыпп нылласта зæххыл. Уынæр хъæды зæлгæ афардæг. 
— Афтæ ма дзы ныммур уа? Æз та йын акалын æнхъæл дæр 
нæ уыдтæн! — ныддис кодта Дзенаго. — Бакæсгæйæ та... 
— Афтæ вæййы, мæ хур, Дзенаго. Акалæн кæмæн нæй, ахæм 
бæлас нæма æрзадис. Бæрзондæй чи ракæлы, уый бынтон 
ныппырх вæййы, — бæласы сæстытæм æдзынæг кæсгæйæ, дзырдта 
Тотырадз. — Адæмæй дæр вæййы ахæмтæ: æдде бакæсгæйæ — 
зæд, мидæгæй — бирæгъ... 
Хъæдæрмæг цæттæгонд цы бон фесты, уымæн йе ’хсæвы 
æнæнхъæлæджы мит æруарыд. Бон фæхъарм. Хъæддзаутæ 
старстысты, сæ хъæдæрмæг афоныл ласт куынæ æрцæуа, уымæй. 
— Галтæй ницы бакæндзыстæм, æгæр мæллæг сты, — 
катайгæнæгау дзырдта Барис. 
— Хъæды куысты галтæн æмбал нæй. 
— Галæй пыл хуыздæр. 
— Æнæ пайда ныхæстæм уæ куыд æвдæлы, — бауайдзæф кодта 
йе ’мбæлттæн Темырболат. Уымæн йæ зæрды уыд йæхицæн иу 
хъæд ракæнын, фæлæ Тотырадз æмæ Барисы æвастæй йæ 
цæсгом нæ бахъæцыд. 
— Уæдæ ма нæм ЧТЗ-ы уаид, — цыма хъæрæй дзурын нæ 
уæндыд, уыйау ныллæг хъæлæсæй загъта Дзенаго. 
— Дæ цæрæнбон бирæ, мæ хур, æз дæр ма уый зæгъынмæ 
хъавыдтæн. Мæнæ рæхыстыл чи цæуы, МТС-æй ахæм трактор 
ракурæм. Уый нын нæ хъæдæрмæг зыв-зывгæнгæ далæ 
комыдымæгмæ балæууын кæндзæн, — Дзенагойы ныхасмæ фæцырд 
Темырболат. 
Трактор курынмæ хъæумæ ацыди Тотырадз. Азæмæты 
колхозы правленийы баййæфта. Фæлæ уый горæтмæ рацæйцыди æмæ 
йын МТС-мæ йæхи арвыста. Тотырадз МТС-ы директорæн 
фæдзырдта хабæрттæ. Уый йæм лæмбынæг фæхъуыста, стæй афтæ 
загъта: 
— Дæу та цæй хъæды куысты мæт ис? Ацы аз дæхимæ æгæр 
стыр хæс райстай. Нартхорæй зæгъын... 
138 

— Уымæн бæргæ истытæ кæндзыстæм. Рæвдз стæм 
мыггагæй, хъацæнтæй. Цæй, тракторы тыххæй нын цы зæгъыс? Нæ 
хъæдæрмæг ныртæккæ куы нæ æрæппарæм, уæд ныссуйтæ 
уыдзыстæм. Иу-дыууæ тракторы... 
— Мæ бонуынницыу. Закъонтæ... Мах сæ нæ сарæзтам. Тæккæ 
цалцæджы рæстæг. Ноджы хъæды куыстæн сæрмагонд трактортæ 
хъæуы, махмæ ахæмтæ нæй. Æниу дын кæцы тракторист сразы 
уыдзæн,— йæ къухтæ фæйнæрдæм аппæрста директор. 
— Рæхысджын тракторыл чифæнды дæр сарæхсдзæн, — 
Тотырадз йæ мидбылты зына-нæзына бахудт. 
— Бахатыр кæн, фæлæ тракторты хъуыддаг æз... — æрдæгыл 
аскъуыдта йæ ныхас директор. 
— Раст мæ нæ бамбæрстай! Уырдæм ничи ацæудзæн, уый мæ 
нæ уырны. 
— Табуафси, дæхæдæг сæ бафæрс. Æндæр искæдæм ма, фæлæ 
сымах колхозмæ хуым кæнынмæ дæр дæ фырт йеддæмæ 
бархийæ никуы ничи ацыди. 
— Дæ хорзæхæй, фæсид ма йæм. 
Чысыл фæстæдæр æрбацыди Ладемыр. Фыдмæ 
æдзæллагхуыз фæкасти йæ фырт. Йæ мазутæйдзаг къандзолы цæппæртæ 
уыдысты æнæвæрд, йæ худы хъус æрзæбул. Йæ тæнæг 
нуарджын уадултæ — æнæдаст. Дард балцæй æрыздæхгæйæ дæр фыд 
æмæ фырт, ирон æгъдаумæ гæсгæ, кæрæдзиуыл хуызæнæн 
никуы бацин кодтой. Ныр æм фыд директоры æфсæрмæй радта йæ 
къух. 
— Мæ къухтæ æнæуи дæр мæлæты сыгъдæг не сты, ды та ма 
мын сæ цы амæнтыс, — бакасти фыд йæ фыртмæ. — Дæ тæрттæ 
гомæй куы хæссыс, иннæ ахæм дæ худ... 
— Сбад, — загъта йын директор. 
Лæппу не сбадти. Йæ къандзолы цæппæртæ сындæггай, цыма 
йæ нæ фæндыд, уыйау сæвæрдта; йæ худмæ нал бавнæлдта. 
Къулæнцой лæууыд æмæ йæ фыдмæ цымыдисæй каст: рихитимæ йæ 
никуыма федта. 
— Ладемыр, мæнæ Тотырадз трактор курæг æрбацыд. Хъæдтæ 
ласынæн сæ хъæуы. Суарыкомы рагъæй. Йæ ныфс уæ исчи 
бахæсдзæн? 
Ладемыр фыццаг йæ фыдмæ бакаст, стæй директормæ. 
— Нæ зонын... Ахæм ранмæ чи ацæудзæн? 
— Уæдæ мæ фыдыфыд ацæуа? Æмæ йæ кæм мæрдты агурон? — 
схуыстхуызы сдзырдта Тотырадз. 
— Исчи куы ацæуа, уæддæр Тулдзбынмæ нæ... Уым 
трактористы адæймагыл дæр нæ нымайынц. Стæй уæд уырдæм 
сæрмагонд трактортæ хъæуы, — цыма директоримæ ныхас бакодтой, 
уыйау загъта Ладемыр дæр. 
— Мæскуы Суарыкомы тыххæй сæрмагонд трактортæ куыннæ 
139 

рауадздзæн! Æниу цыма мæ хæдзарæн исты агурын, уый 
ныхæстæ мын цы кæнут? А-дыууæ боны мит тайын байдайдзæн, 
æмæ нæ хъæдæрмæг фесæфдзæни. 
Директор сыстад æмæ дуарæй æддæмæ ахызт. Тотырадз 
иуцасдæр ницы сдзырдта. Æдас нæу ахæм ранмæ ацæуын. «Тыххæй 
дæр æй куыд арвитон? Иунæг у. Исты йыл куы æрцæуа?..» 
— Лæппу, æппын мын ницы æмбарын æнхъæл дæ, æви мын 
дæумæ гæсгæ зæрдæ нæй? Куыд бакæнæм, уæд та мын уый зæгъ? 
— Нæ зонын... Уырдæм тракторыл зын ссæуæн у. 
— Уый æз дæр æмбарын, фæлæ мæнмæ адæм æнхъæлмæ 
кæсынц. 
— Æмæ дæуы йеддæмæ кæмæ æнхъæлмæ кæсой, уый та дзы 
нал и? Æви мæн тыххæй... 
Фыд йæ бынатæй фестад æмæ йæ кæрцы æгънæджытæ 
æвæрынмæ фæци. 
— Хъусыс, мауал мæ дзурын кæн! Дæ разæй æндæр искæмæ 
куыд бадзурон? Рæвдздæр, фехъуыстай? Мæ бинонтæй ныронг 
дæр йæхи никуыма ничи бамбæхста æхсæнады куыстæй,— 
æлхынцъ æрфыгæй бакаст йæ фыртмæ Тотырадз. Лæппу 
æрæджыты никуал федта йæ фыды ахæм хуызæнæй: йæ 
дæллагхъуыры тугдадзинтæ ныддымстысты. 
Дыккаг бон æхсæвыцъæхæй рараст сты фыд æмæ фырт 
рæхыстыл тулгæ тракторыл. Фæссихæртты рагъы рæбынмæ 
бахæццæ сты. 
— Гъеныр дæ, лæппу, сæр бахъуыдис, — загъта фыд æмæ 
рагъмæ скаст. Ладемыр бæлæсты æхсæнты ссæуæнтыл йæ цæст 
схаста, батыхст: «Ахæм хæрды искуы ныффæлдæхдзынæн, мæ 
трактор ныппырх уыдзæн». 
Иу ран фæхæрдгæнæн кæфойы комау æрхаста. Митæй уыд 
бæзджын æмбæрзт. Кæд дзы, мыййаг, арф дзыхъхъ искуы ис, 
зæгъгæ, йæ Тотырадз лæдзæгæй бирæ фесгæрста, фæлæ йæ зæрдæ 
ницæмæ фехсайдта. 
— Лæппу, мæнæ ма ауылты бафæлвар, — ацамыдта зæронд. — 
Ам куы схизай, уæд уæлæ уыцы гуыбыр бæласы рахиз фæрсты 
ссæуæн уыдзæн суанг нæ бынаты онг. 
Ладемыр тракторы цæхгæр разылдта, фыд кæдæм 
бацамыдта, уыцырдæм. Рычагтæ нылхъывта, æмæ æфсæн уæйыг 
сындæггай хæрдмæ сыссæста, фæлæ уайтагъддæр, цыма йæ 
фæстæгтыл слæууынмæ хъавыд, уыйау ныхъхъил. Фыд фыртæссæй 
скатай, адæргæй ныхъхъæр кодта: 
— Фæлдæхыс! 
Ладемыр йæхæдæг дæр, æвæццæгæн, æмбæрста хабар. 
Фæстæмæ фæкаст æмæ та рычагтæ ноджы тыхджындæр алхъывта. 
Трактор тыхамæлттæй схылд рагъыл. Йæ уынæрмæ хъæддзаутæ 
ракалдысты. 
140 

— Дæ рынтæ мæ гуыбыны. Мæ хур акæн, мæ хур, — 
лæппуйау срог Темырболат. 
Тотырадзы зæрдæ барухс, аивæй-иу йæ фыртмæ бакаст: «Нæ, 
нæ, лæджыхъæдæй хъуамæ хайджын уа». 
Дæс боны дæргъы Ладемыры тракторы уынæр зæлыдис 
Суарыкомы. Хырхæй фадинаг ставд хъæдтæ иу иннæйы фæдыл 
згъордтой коммæ. Иу бон та Тотырадз æмæ Барис нымадтой, цас 
хъæдæрмæг ныффаддзысты, уый. 
— Æз Ладемырмæ бауайон. Фæстагмæ цы ставд бæлас 
акалдтам, уый æвæрынмæ йæм фæкæсон,— загъта Барис æмæ, 
тракторы уынæр кæцæй хъуыст, уыцырдæм фæраст. 
Хъæды лыггаг, пылы марды хуызæн, тракторы фæстæ митыл 
лæууыд, Барисы æрбацыдмæ йæ хъæддзаутæ рæхыстæй абастой 
æмæ йæ трактор йæ фæдыл ахæр-хæр кодта. 
Йæ зæрдæ рухс уыди Ладемырæн. Йæ ахсджиаг хæс чи 
ахицæн кæны, ахæм адæймаджы æнкъарæнтимæ ласта фæстаг хъæд. 
Райдианы уыцы æлхынцъæрфыгæй касти. Тотырадз нæ уыд, 
зæгъгæ, уæд, æвæццæгæн, афардæг уыдаид. Фæлæ, алы хъæды 
нылластыл дæр хъæддзаутæ куыд цин кодтой, уый 
бафиппайгæйæ, йæ зæрдæ æрфæлмæн. 
Ладемыр хъуыдытыл фæцис æмæ дзæбæх нæ бамбæрста, 
зæнджы стæвдæн талайыл трактор куыд баскъæрдта, уый. 
«Æмбисонды бæласаг æрбайсæфтон. Куыд рæхснæг æмæ рæсугъд уыд», — 
загъта хинымæр. Йæ зæрдыл æрбалæууыд Тамарæ,— бæрзонд, 
гуырвидауц, тымбылдзæсгом. Уынджы ленкгæнæгау куы 
рацæйцæуы, уæд йæ фæдыл кæсынæй нал фефсæды. Сæ бинонтæ йыл 
æнувыд сты. Уæдæ хъæубæсты дæр æнæнымад нæу. Цы ма вæййы! 
Райсом та раджы хъæуы балæудзæн... 
Уыцы сахат трактор æнæнхъæлæджы ныррызти, 
иуварсырдæм фæцудыдта, фæсте йæ цыдæр фесхуыста. Ладемыр ма 
бафиппайдта, кæфойгонды былмæ кæй æрхæццæ, уый. 
Фембæрста, трактор, ныронг кæуылты цыд, ууылты нæ, фæлæ 
кæфойгонды тигъыл кæй бацыдис, уый дæр. «Ныртæккæ 
фæфæлдæхдзæн!» — фæзынди сæры тæссаг хъуыды, афæнд кодта агæпп 
кæнын, фæлæ, цæмæндæр, тормæзтыл йæ къæхтæй ахæцыди æмæ 
здахæн рычаг фæзылдта. Трактор фыццаг, цыма йæ фарсыл 
æрхуыссынмæ хъавыд, уыйау рахъил, цасдæр хъенæй 
алæууыди, стæй фæстæмæ йæхи æруагъта æмæ кæфойгонды бынмæ 
фæкъул. Фæсте хъæд баст кæм уыд, уырдыгæй цæйдæр къæрцц 
фæцыд, тракторы цыдæр нырриуыгъта æмæ кæфойгонды 
дзыхъмæ ныттылд. Ладемыр рахизырдæм асхъиудта æмæ 
уырдыджы атылди. Исдуг æм афтæ фæкаст, цыма йыл хосы цъына 
рафæлдæхт. Йæ улæфæнтæ ахгæдтой æмæ ницыуал бамбæрста. 
141 

12 
— Иу хатт ма йын зæгъæм. Кæд сразы уаид. 
— Куы ныффæрск уа, уæд оцани бæхæй уæлдай нæу, — 
цæхгæр дзуапп радта Барис Темырболатæн. — Уæвгæ, цынæ вæййы? 
Бавзарæм. 
— Мæ зæрдæ мæм дзуры, цыма сразы уыдзæни. Куыд 
æмбарын, афтæмæй йæхи куы равдисид, уый йæ фæнды, — дзуапп 
радта Тотырадз, æмæ Азæмæты уатмæ разæй бахызт. 
Сæрдар уыди иунæг. Тотырадзитæн салам радта, æрбадын 
сæ кодта, стæй йæ къухтæ йæ бæрзæйыл æртыхта æмæ йæ 
бынатæй сыстад. 
— Уæдæй нырмæ нымайын. Нæ авналæнтæ — æгæр 
къуындæг... Дзæгъæл хуымæтæджы нæ фæзындаиккат... 
— Мах дæр нæхирдыгонау нымайæм. Темырболат куыд зæгъы, 
афтæмæй фермæйы бæстыхай кæрдгæ дурæй куы самаиккам, 
науæд та самандурæй, уæд ыл бирæ къаддæр хардз ацæуид, — 
райдыдта Тотырадз. 
— Къаддæр уæддæр дыууæ хатты асламдæр. Кæд кæрдгæ 
дурæй амайæм, уæд æз хъуыддаг мæхимæ исын. Шахтертæ нæм 
фæкæсдзысты, — Темырболаты хъæлæс фæныфсджындæр. 
Азæмæт та хъуыдытыл фæци: «Æрæджы райкомы загътон, 
уый размæ хъæууонхæдзарады министрады. Мæ фæндоныл 
сразы сты. Ныр та фæстæмæ рацоппай кæнон? Самандурæй скъæт? 
Нæ, уыцы рæстæг аивгъуыдта. Уæд та йæ кæрдгæ дурæй 
ауадзиккам?» 
— Хорз, — йæ сæр батылдта Азæмæт. — Сомбон дæр 
хъуыдыйаг у. Мах дæр иу хатт исты равдисæм... 
«Алчидæр дзы йæхи равдисыныл хъуыды кæны», — загъта 
йæхинымæр Тотырадз. 
Барис æмæ Темырболат иу райдзаст бон хохмæ бафардæг сты, 
Темырболат, афæдзы размæ кæм куыста, уырдæм. Дыууæ 
арæхстджын браузилæгимæ æмбойны раздæхтысты. 
Æртæ боны дæргъы Тулдзбыны сæрмæ Дурхалæн рагъ 
нæрыдис. Фæлмæн дуры стыр фæрчытæ хаудысты бæрзонд 
къæдзæхы фарсæй æмæ тылдысты фæндаджы былмæ. Ластой сæ 
машинæтæ æмæ уæрдæттæй... 
Арæзтад райдыдта... 
Темырболаты фермæ аразджытæн бригадир куы скодтой, 
уæдæй фæстæмæ йыл базыртæ базад. 
Чысылæй фæстæмæ армыкуыстадмæ дæсны рахаста 
Темырболат. Фæсхохæй ралыгъдысты. Биионты дарын æй хъуыди, 
фæлæ йæм нæдæр зæхх уыди, нæдæр фос. Æмæ цынæ куыст 
бакодта — дуркалæг, чъырызмæнтæг, уæзæгтæ æккойæ хæссæг. 
Æрдзæй зæрдæргъæвд лæппу уайтагъд фæцалх и — базыдта 
ду142 

рамайæджы дæсныйад, куыста пълотникæй. Сæ хъæуы ахæм 
хæдзар бирæ нæй, æмæ Темырболаты къухвæллой кæмæ нæ 
фæхæццæ... 
— Кæсынæй дæм не ’фсæдын, Темырболат. Де ’внæлдыл цæст 
нæ хæцы. Дæ куыст дæр бæстон у,— дзырдта Барис. 
— Хæсты рæстæг нæ хаймæ æрбафтыди иу ацæргæ 
уырыссаг... Ленинграды схъомыл. Дæс æмæ ссæдз азы алыхуызон 
науты фæленк кодта... Ды уымæ куы бакастаис— Темырболат 
уæззау дур рогæн фелвæста, фæфæлдæхта йæ иуырдæм, стæй та — 
иннæрдæм, фундаментыл æй авæрдта æмæ, джиппы æвæрдау, 
йæ бынаты абадт. — Сурмæ кæй раппарынц, ахæм кæсагау уыди. 
Куы-иу ныттæхуды кодта: «Мæ нау, мæ нау! Мадæн дæр мын уый 
уыди, фыдæн дæр... Нæу мæ бон сур зæххыл, нæу». Ахуыр... 
Сахуыр дæн дуртимæ, чъыримæ, фæйнæджытимæ... 
— Диссаг у цард! — йæ ныхас фергомдæр кодта Барис. — 
Фыццаг дæ загъдгæнагæй зыдтон. Ныр дыл цыма зæд атахт. 
— Ехх, Барис, Барис! Кæдæй-уæдæй ма нæ кæрты къуту 
федтон. Бинонтæм зæрдæ куы не ’хсайа, уæд кусын цы хъæуы? 
Мæнæ дын цот куы фæзына, уæд базондзынæ, бинонты мæт 
циу, уый. 
Барис арф ныуулæфыд. Асиаты дохтыртæ горæтмæ 
æрвитынц. Хъуамæ йын исты хос скæной, хъуамæ уымæн дæр цот уа, 
къæбæлдзыгсæр чызг æмæ сауцæст лæппу, 
— Афтæ, гъе, Барис. Æнæ бындарæй зын у. Адæммæ уымæй 
æлгъыстдæр ницы уыд, — сдзырдта та Темырболат. 
— Хæринаг, цот... Бæргæ, адæймаджы æндæр куы ницы хъæуид. 
— Дзæбæх цæстæнгас, фæлмæн ныхас. Æнæ уыдон цæрæн 
нæй. Мæнæ ма Азæмæт æмæ Хъæлæмырзæйы райс. Се ’хсæн 
бирæ быдыр ис... 
Темырболат кæд дзургæ афтæ кодта, уæддæр, фермæ аразын 
куы райдыдтой, уæдæй нырмæ Хъæлæмырзæмæ йæ зæрдæ 
фæлмæндæр. Фæкæс æмæ та Хъæлæмырзæ уæзласæн машинæйы, 
шофыры фарсмæ бадгæйæ, арæзтадмæ æрызгъоры... Куы цæмæ 
æруайы, куы цæмæ. Арæзтадæн æрмæг амал кæнын уый бæрны 
уыди. 
Иу бон та фæзынд. Йæ уæлæ уыд урс кителъ, галифе хæлаф, 
æрттиваг цырыхъхъытæ. Æрыгон лæппуйау машинæйæ рагæпп 
кодта æмæ барджынæй сдзырдта: 
— Цæй, куыдтæ мын цæрут? Исты хъуаг стут? Цъиуы æхсыр 
дæр уын æрласдзынæн, цъиуы! 
— Бузныг, ницы хъуаг стæм. 
— Уæдæ ницы, зæгъыс? Рæдийыс, ме ’рдхорд, — 
Хъæлæмырзæ Темырболаты уæхск æрцавта æмæ йæ иуварс ахуыдта. — 
Æз куы фæзæгъын, уæд-иу мæм хъусын фæхъæуы. Нæ уын 
дзырдтон, нæ куыстытæ хицауы зæрдæмæ нæ цæуынц, зæгъгæ. Знон 
143 

районæй цæхæртæ калгæ æрбацыди, фæсидт мæм æмæ мын афтæ: 
«Цæугæ горæтмæ æмæ æртæфондзыссæдз мин дурæн наряд 
самал кæн. Дæу йеддæмæ, дам, уый никæй бон бауыдзæн. Кæд, 
дам, аразгæ, уæд аразгæ!.. Агуыридурæй. Æндæр ницæмæй». 
Бамбæрстай? 
— Ницыуал уын æмбарын. Æмæ уæд мæнæ утæппæт кæрдгæ 
дур цы фæуыдзæн? Адæмы фæллой... 
— Уыдон та... зæххы бынмæ. 
-Ома? 
— Уыдонæй та силосы дзыхъхъытæ амайын кæны. 
— Æнæсæрфат митæ! Уæдæ ма уæхи хæдзары фæллойæ 
аразиккат. 
— Хъус-ма, дæ дзыхыл хæц æмæ дзидза хæрай! — 
Хъæлæмырзæ кой дæр не скодта, скъæт агуыридурæй саразыны 
тыххæй амидингæнæг йæхæдæг кæй уыдис, уый. — Сосланы дæр 
афтæ фæнды. Нæ колхоз хъуамæ иннæтæн фæзминаг уа. 
Райкомы секретары сæрдар куы кодтат, уæд уæ уый зонын хъуыди. 
Æз уын нæ бæззыдтæн... Афтæ уæдæ, гъе. Мах та дзы цы 
хъуыддаг ис? Цы нын зæгъой, уый кæндзыстæм. Бариситæ-йедтимæ 
дæр ууыл мауал дзур. Хицауад фылдæр зонынц, — Хъæлæмырзæ 
цæуынмæ хъавыд, фæлæ та фæстæмæ фæзылд. — Кæсын дæм, 
æмæ дæ дæ сæр схъил кæныны бон дæр нал ис. Дæ хæдзары 
фундаменты бынат дын федтон. Æз дæр хæдзар кæнинаг дæн 
æмæ дæ хорз æмбарын. Мæхæдæг дæр цалдæр азы 
бахъав-бахъав кæнын, фæлæ мæ ныфс нæ хæссын. Хицау куы уыдтæн, 
уæд мæ цæсгом нæ бахъæцыд. Адæмы нæ зоныс?.. О, мæ 
мадмæ фыдыстæн, зæрдæйæ дыл мæт кæнын. Фæкæсинаг дæ. Уæртæ 
дын уыцы хъæдæрмæджы уæлдæйттæй... Æндæр искæмæн 
раттыны бæсты сæ фæлтау дæуæн барвитдзынæн. Бабæздзысты... 
Хъæдæрмæг нæм — хæрх. Хъæдфадæны хицау ме ’рдхорд у. 
Уæдæ афтæ, гъе. 
— Бузныг... — Хъæлæмырзæйæ ахæм ныхас фехъусын æнхъæл 
нæ уыди Темырболат æмæ дзурынмæ дæр нал арæхст. — Æрмæст 
колхозы... 
— Мæхи хардзæй дын сæ дæттын. 
— Бузныг... Æз дæр мæхиуыл хæс нæ ныууадздзынæн. 
— Цæй, хорзæй цæр! — йе уæхск та йын æрхоста 
Хъæлæмырзæ. Темырболат йæ фæстæ кæсгæйæ баззад: «Æмбисонд у 
цард. Кæй аууæрды, уый уайтагъддæр йæ гаччы абады. Ничи 
йæм кæсы! Дыууæ-æртæ азы размæ мæм дзæбæх дæр никуы 
сдзырдта... Бамбæрста раст æмæ зылыны. Тотырадзитæ йæ куыд 
фауынц, афтæ нæу, æвæццæгæн. Уыдон кæрæдзийы зæрдæ 
скъахтой æмæ нал фидауынц... Мæн та семæ цы хъуыддаг ис? Алчи 
дæр йæхи гуылы бын æндзары...» 
144 

13 
Тамарæ райсомæй хъæлдзæгæй рабадт. Хæдзар æфснайдта, 
афтæмæй ныллæг хъæлæсæй зарыд. Мад дæр уыцы бон сæхимæ 
уыдис. Аивæй йæ чызджы цурмæ йæхи байста æмæ бафарста: 
— Уыцы лæппуйæн ницы базыдтай? 
— Цавæр лæппуйæн? 
— Ницы фехъуыстай? Ладемыр... 
Чызгæн йæ цæсгом афæлурс æмæ хæдзары астæу сагъдауæй 
баззад. 
— Хъæды, дам, йæ зæнг фæцæф и... Тас ын нæу. Тамарæ 
сынтæджы раз цы ламаздыхъхъ уыди, уый фелвæста, æркасти 
йæм æмæ сдзырдта: 
— Рыгæй байдзаг и, ацæгъдон æй, — æмæ феддæдуар... 
Уыцы бон Тамарæ бамбæрста, Ладемыр ын æнæкæрон 
зынаргъ кæй у, уый. «Дæ-дæ-дæй, исты сахъат куы фæуа, — 
чызджы цæстытыл Ладемыр уади куы дзонгойæ, куы æнæкъахæй. — 
Нæ, нæ. Цыфæндыйæ дæр ыл мæ зæрдæ не сивдзынæн». 
Сæ фыццаг сывæллон уыдис Тамарæ мад æмæ фыдæн. Фыд 
ыл æрхъæцмæ нæ хъæцыд. 
Райсомæй-иу куы райхъал, уæд-иу йæ фыццаг ныхас уый уыд: 
— Гыкъыно, цы фæдæ? 
«Мæхæдæг æй ахуыр кæндзынæн алцæуыл дæр», — 
дзырдтаиу фыд. Фæлæ хæстæй нал сыздæхти. 
Мад æргомдзырд уыд, æмæ чызг дæр ууыл сахуыр. Йе 
’мбæлттæй гæдыныхас æмæ фæлывд ми никæмæн барста. Йæ мадæй дæр 
никуы ницы басусæг кодта, æрмæст ацы хатт ницы сфæрæзта. 
Дыууæ мæйы фæстæ райхъуыст: Ладемыр горæты 
рынчындонæй æрыздæхт. Нырма, дам, цæуы лæдзæджы æнцæйтты. Иу 
бон та Тауырзæт сæхимæ куы уыди, уæд скъаппæй графин 
райста, æмæ чызгмæ баздæхт: 
— Айфыццаг нын Бутиан бæгæны куы сæрвыста, уæдæй нырмæ 
ацы графин ам лæууы. Худинаг у, ныддав æй. 
Чызг бамбæрста мады хъуыды, хуымæтæджы бузныг дзы нæ 
фæци. 
— Хорз, — иуварс кæсгæйæ загъта чызг. 
Тамарæ Гæбуты хæдзармæ цыди зивæггæнгæ, йæ зæрдæйы 
гуырди цавæрдæр æнæмбаргæ тасдзинад. Фæстæмæ аздæхыны 
фæнд-иу акодта, фæлæ дзæгъæлы. Бæрзондгомау чъырæйцагъд 
хæдзар кастис уазæгуарзон цæстæй. Сындæггай кулдуарæй 
бахызт. Хæрзæфснайд кæртыл йæ цæст ахаста. Ладемыры номæй 
бадзурын нæ бауæндыд, æндæр искæй номæй бадзурын та йæм 
аив нæ каст. Хъуызæгау тыргътæм схызт. «Сæ рынчын дæр нæй 
сæ хæдзары. Сыбыртт дæр сæ куы нæ хъуысы», — загъта 
йæхинымæры Тамарæ. Кæройнаг дуарыл хъавгæ бахæцыд. Йæ 
баком10 Æгъуызарты Æхсарбег 
145 

коммæ æфсæйнаг сынтæджы хуысгæ ауыдта Ладемыры. Уый 
фынæй уыд. Тамарæ йын йæ саулагъз, цола цæсгоммæ ныккаст. Йæ 
зæрды уыди дуар фæстæмæ рахгæнын, фæлæ Ладемыр фехъал. 
— Тамарæ?! Мидæмæ, мидæмæ! 
— Ма сыст! — цæмæндæр тарст хъæлæсæй сдзырдта Тамарæ. 
Йæ цæсгом артау ссыгъд. — Мæнæ уæ графин... Дзыццайæ 
æрæрвыста... 
— Уæртæ йæ уым æрæвæр, — уаты астæу урс 
æмбæрзæнджын стъолмæ бацамыдта Ладемыр. Тамарæ та бакаст лæппумæ 
æмæ фемдзаст сты. Чызг нæ бафæрæзта лæппуйы судзгæ 
цæстытæм кæсын æмæ йæ сæр æруагъта. Ладемыр дæр аджих. 
Тамарæ!.. Скъолайы ма куы ахуыр кодта, уæддæр-иу йæ 
уындæй йæ зæрдæ дзæхст-дзæхст райдыдта. Æфсадæй йæм писмо 
ныффыссын дæр никуы бауæндыди. Тракторон бригады кусын 
куы райдыдта, уæдæй нырмæ хъæумæ нал æфтыд, се ’хсæн 
хуызæнæн ныхас дæр никуы рауади. 
— Тамарæ, мæ базыл ма мын уæлдæр схæц. Нæхимæ ничи и, 
кæмæ фæдзурон? 
Чызг бацыд сынтæджы цурмæ, базмæ бавналон, зæгъгæ, йæ 
къух куыд бадаргъ кодта, афтæ йæ лæппу ацахста æмæ йæ йæ 
риумæ нылхъывта. 
— Суадз мæ. Худинаг у, — чызджы буар барызти. Лæппуйы 
нуарджын къухтæй йæхи атонын нæ бафæрæзта. 
— Ма тæрс, ма тæрс...— лæппу чызджы къухтæ ноджы 
тынгдæр нылхъывта йæ гом риумæ; зыдæй йын касти йæ цæсгоммæ, 
йæ тарстхуыз цæстытæм. «Йæ дзыккутæ акъуырдта. Цæмæн æй 
бахъуыд уый та?» — лæппу йæ цæстæнгас æрхаста Тамарæйы 
дарæсыл. Йæ пъалто — дæрдджын, йæ тæртты кæрæттæ лыстæг 
сынкæй æмпъызт. 
— Дæ зæнг тынг риссы? 
— Мæ зæнг... Бахуыскъ, — йæ цæстæнгас иуварс аздахгæйæ 
сдзырдта Ладемыр æмæ уыцы сахат фенкъардта, чызджы къухтæ 
куыд ныррызтысты, уый. — Кæй ма хъæуын афтæмæд?.. 
Тамарæйæн цыма йæ къухтæ тæвд æфсæйнагыл амбæлдысты, 
уыйау сæ рариуыгъта. Уайтагъд йæ судзгæ уадултыл 
ферттывтой цæссыджы ставд фæрдгуытæ. 
— Адæм æмхуызон не сты, — чызгæн маст æмæ кæуын йæ 
хъуырмæ схæццæ сты, æмæ йæ бон сдзурын ницуал баци. 
— Мæнмæ гæсгæ, иууылдæр æмхуызон сты... Иукъахыг 
Ладемырæй дыкъахыг Дзенаго хуыздæр... 
Тæмарæ йе ’ргом иннæрдæм фездæхта, æмæ йе уæхсчытæ 
барызтысты. 
«Хуыцауы дзæгъæлы йæ бафхæрдтон», — фæфæсмон кодта 
Ладемыр æмæ ныххудт. — Ма тæрс. Фыццагдæр хъазт кæмæ уа, 
уыдонмæ кафынмæ цæудзынæн. 
146 

— Хъæуы алы бон дæр хъæзтытæ. 
— Уый хъæуы, фæлæ нæхимæ та кæд уыдзæнис? 
— Азауы куы дæттат, уæд. 
— Нæ фæлæ, дæу куы хæссæм, уæд. 
Чызджы цæсгом сырххъулон фестад, йæ сæр йæ риуыл 
æруагъта. 
Къæлидоры къæхты уынæр фæцыд. Тамарæ ноджы 
æддæдæр алæууыди. 
Мидæмæ æрбахызтысты Бутиан æмæ Тотырадз. Ус, цыма 
цæмæйдæр разы нæ уыдис, уыйау чызгыл йæ цæст æрхаста. 
Тотырадз Тамарæйы иу къухæй йæ хъæбысы æрбакодта. Чызджы зæрдæ 
сгуыпп-гуыпп кодта, æрæджиау къæмдзæстыгхуызæй загъта: 
— Дзыцца уын уæ графин æрæрвыста. 
— Уынын æй, уынын,— æлхынцъæрфыгæй бакаст Бутиан 
Тамарæмæ. — Ныры чызджытæ къудатæй фидауынц... 
— Ма йæм хъусут. Йæхи дæр афæдз иу хатт йеддæмæ нæ 
фæуарзы,— йе ’фсины уадулыл бызычъигондыл цы сау-сауид 
æрду зад, уымæ амонгæйæ дзырдта Тотырадз. — Уый йæ 
бæрæггæнæн у. Æвæдза, хæрдмæ схъæл у, уæд дзы дæхи хъахъхъæн! 
Афтæ, бабайы карк, афтæ. Дæуæй хуыздæр нæ чызджытæм нæй. 
Нæй!.. Куыд у, ацы аз дæр та мемæ ерыс кæндзынæ? Дæ 
зæрдыл дар — зæронд гал фæразондæр у. И, Бутаты хъал чызг? 
— Чысыл ма фылдæр куы анызтаис, уæд дзырдарæхстдæр 
уаис. Ныр та нын рихитæ рауагъта. 
— Ехх, Лезихан, Лезихан! О, Тамарæ, уый йæ бæрæгбоны 
ном у. Цалынмæ ма Тамарæйы чызгæрвысты æмæ, дæлæ 
уæлгоммæ чи хуыссы, уый чындзæхсæвы дæуимæ скафон, уæдмæ 
мæ Хуыцау ма амарæд. Мæ рихитæ дæр уæдмæ нал адасдзынæн. 
Æмæ æниу цы кæнынц? Æрбакæс-ма сæм, Тамарæ. Ды бабайы 
карк дæ. 
Тамарæмæ исдуг афтæ фæкаст, цыма йæ фыд йæ цуры 
февзæрд. Чызджы зæрдæ та суынгæг. 
— Сымах куыннæ æрхæсдзыстут чындз! Фæлтау та хъæдмæ 
фæцæудзыстут... Уæ зæнгтæ сæттынмæ, — тæргайхуызæй дзуапп 
лæвæрдта Бутиан. 
— Цом, дæ хорзæхæй. Арæнæй та ахызтæ. Сымах уал 
аныхæстæ кæнут. Сбад, бабайы карк, сбад. Цом, мæ зæронд, цом. — 
Тотырадз йæ цæст æрныкъуылдта йе ’фсинмæ æмæ дуар 
бакодта, ома, ардыгæй цом, зæгъгæ. 
Зæрæдтæ куы ацыдысты, уæд Тамарæ аивæй йæ 
сæрыхъуынтыл йæ къух æрхаста. Фыццаг хатт фæфæсмон кодта, йæ 
дзыккутæ кæй акъуырдта æмæ, сæ сыхæгты усы загъдау, «горæтаг 
худ» кæй ныккодта, ууыл. 
— Дзыцца ирон æгъдæуттыл æнувыд у. Фæлæ ма тæрс — арв 
147 

куыд нæры, афтæ нæ цæвы. Баба уал чындзæхсæвы кафынмæ 
йæхи рæвдз кæны, — бахудт Ладемыр. 
Тамарæ аивæй каст Ладемыры мыдхуыз цæстытæм. Уый дæр 
зына-нæзына йæ мидбылты бахудт. 
* * * 
Иуахæмы та Хъæлæмырзæ хъуыддагхуызæй фæзынди 
фермæйы арæзтадмæ. Дæрддзæфæй кусджытыл йæ цæст ахаста. 
Темырболат фундамент йæ уырзтæй сгæрста. Тамарæ, Дзенаго 
æмæ иу æндæр чызг сыхырнайæ луæрстой змис, змæстой чъыр. 
Хъæлæмырзæ сæ размæ бацыд. Салам сын радта, стæй змæст 
цæттæгæнджытæм баздæхт: 
— Дур самал кодтон æмæ йæм ласынмæ цæуын хъæуы. Куыд 
уæм кæсы, фæсивæд? Темырболат дæр разы у. Марадз, 
Дзенаго, Тамарæ, Оля... — Хъæлæмырзæ лæппумæ йæ цæст 
æрныкъуылдта. 
Фæстаг рæстæг Дзенаго йæхимæ тынг зилын байдыдта: 
фæзынд ыл дæрдджын шевиот костюм, ног батинкæтæ. 
— Уарзондзинад афтæ кæны, — мæстæй марын æй байдайынц 
чызджытæ. — Дæхи куыдфæнды куы аразай, уæддæр дын 
Тамарæ нæ бакомдзæн. Фæлтау де ’ргом нæхирдæм раздах. 
— Æз дæр мугæйы цъар нæ дæн! — хъæбатырхуызæй дзуапп 
радты Дзенаго, Тамарæйы цур та йе ’взаг къодах фесты. 
Машинæмæ Дзенаго разæй схизинаг уыд, чызджытæн цæмæй 
феххуыс кæна, уый тыххæй, фæлæ уыдон сæхæдæг фæраздæр 
сты. Машинæ йæ бынатæй куы фезмæлыд, уæд Оля Дзенагоимæ 
фемдзаст æмæ фæстæмæ агæпп кодта. 
— Цыдæр мæ ферох. Иннæ машинæйы уæ феййафын... 
Машинæ, схъиудтытæгæнгæ, згъордта 
дзыхъхъытæ-къуыппытæ фæндагыл. Гуыффæйы цæхгæрмæ æвæрд фæйнæгыл 
бадтысты чызг æмæ лæппу. Машинæ-иу куы фæзылд, уæд-иу 
Дзенагойы цонг андзæвыди Тамарæйы бæгънæг цонгыл, лæппуйы 
буар-иу ссыгъди, йæ зæрдæ-иу риуæй рацæйтыдта. 
Æвæдза, цы хорз фæкаст Дзенагомæ сæ фæндаг! Стырдоны 
сæрты хидыл куы фæцæйцыдысты, уæд лæппуйы бафæндыди, 
сæ быны æваст хид куы ныттонид, уый. Дзенагойы лæгдзинад 
рабæрæг уаид. Тамарæйыл йæхи ныццæвид æмæ йæ уылæнты 
хъæбысæй раскъæфид. 
Иурæстæджы фемдзаст сты. Афтæ банхъæлдта, цыма чызг 
бамбæрста, лæгдзинад равдисынмæ цæттæ кæй у, уый. Æмæ 
ныртæккæ цæмæ нæ бахæссид йæ ныфс. Хæдзарыйас къæдзæхдуртæ 
йæ сынæгæй тулид, мæнæ зымæджы кæй фæлдæхтой, ахæм 
хъæдтæ йе ’ккойы хæссид.,. 
Тамарæ та афтæ бадти, цыма Дзенагойы нæ уыдта. Уый дæр 
148 

йæ хъуыдытæ сæ базыртыл ахастой. Кæм нæ балæууыди, 
кæцæй нæ ракасти! Ацы аз ын ахуырмæ æнæ ацæугæ нæй. Азау 
дæр цæудзæн. 
«Тæхуды, ныр Ладемыр нæ размæ куы фæуид. Æндæрæбон, 
дам, кусын райдыдта». 
Исдугмæ аджих вæййы Тамарæ, стæй йæ цæстытыл ауайы сæ 
ног фермæ: дæргъæй-дæргъмæ скъæттæ, аив æмдзæрæн, кæрты — 
бæлæстæ. 
Лæппу та уыцы минут æрæмысыди Хъæлæмырзæйы ныхæстæ: 
«Дæ зæрде сылгоймагæн йæхи нæ фæфæнды?.. Бакæс-ма-иу 
Тамарæмæ. Топпыхосæй уæлдай нæу. Чысыл дæр ын йæ буарыл 
куы баныдзæвай, уæд ныггуыпп ласдзæни. Æмæ уæд дæу у. 
Хаха-ха!» «Сылгоймаг цæхæрцæст лæппуты уарзы», — цыма йын 
Масинка йæ хъусы æрбадзырдта, афтæ йæм фæкасти. 
Дзенаго Тамарæмæ йæхи хæстæгдæр баласта, чызг æддæдæр 
абадти, лæппу дæр та йæм æввахс бабадт. Чызг æм куы ницы 
дзырдта, уæд бацин кодта: «Хъыг ын нæу». Æмæ йын йæ 
уадулæн апъа кодта. Чызг хæрдмæ фæхауди, йæ чысылгомау 
цæстытæ æваст фегом сты æмæ йæ рахиз къухæй лæппуйы 
æхсæрварс ныццавта. 
14 
«Цавæрдæр ницæйаг мыл ныр дыккаг аз хинæй цæуы. 
Адæмы афæливы, æмæ та куывды хистæры бынат бацахсы. Кæд 
Хуыцауы фæнда, уæд фæрынчын æмæ ацы хатт нал рабаддзæн. 
Темырболаты бацырен кæнон. Æнæхъæн сых дæр йæ фæдыл 
ныххæррæтт ласдзысты. Куывды бон уый вæййы сæ фысым», — 
хъуыдытæгæнгæ уынгты фæцæйцыди Микъа. 
Темырболаты сæхимæ баййæфта сывылдзы фастæгтæй 
фæрæты хъæдтæ амайгæ. 
— Тымбылхъæды сызгъæрин дзуарыстæн, ды куыд кусыс, 
афтæмæй... Æгæр, æгæр, Хуыцауыстæн, Хуыцау! 
Микъа, цыма джигул кодта, уыйау кæртыл йæ цæст ахаста. 
Сарайы иу къуымы амад уыдысты ногфаст фæйнæджытæ. 
— Замманай хъæдæрмæг, гъы-гъы! — схуыфыд Микъа, æваст 
йæ ныхас иннæрдæм фездæхта. — Сомы кæнын, ард хæрын, 
Хъæлæмырзæ зæрдæхæлар адæймаг у. 
— Районы сæ балхæдтон, Хъæлæмырзæйы та чи фауы? — 
фæсырх Темырболат. «Æнæ хæдзар фæу, кæд, смудаг куыдзау, 
къуымты цы зилыс, — загъта йæхинымæр Темырболат. — 
Хъæлæмырзæ дзы йæхи рæбыны дæр æндæр нæ бафснайдта. Цæй 
æдылы разындтæн, ахæм сайд мыл никуы æрцыдис. Мæ былтæ 
мын айсæрста, мæ дзых мын сæхгæдта. Сæ аргъ сын бафидинаг 
уыдтæн, фæлæ мæ ской не суагъта. Адæм уый цæмæй зонынц. 
149 

Кæрты дуарæй нæма æрбахизынц, афтæ фæйнæджыты сæ 
цæстытæ фæсадзынц». 
— Æвæджиау фæрæты хъæдтæ! Иу дзы нæ рантысид? 
— Æгайтма дæ хъæуы. 
Темырболаты къухæй райста гуырдзиаг фæрæт. Йæ фæтæн 
коммæ йын æркасти, йе ’нгуылдз ыл сгарæгау æрхаста: 
— Сæрдасæн, сæрдасæн, Хуыцауыстæн, Хуыцау! Хæлæгæй 
дæм амæлын афтæ, хъазæгау, кусын куы райдайыс, уæд. 
Фыдæбонæй та мæ хай куыннæ фæци, иунæг Хуыцау зоны. Æрмæст, 
гъа, ацы фæрæттæ æмæ дзæбугтимæ нæ сахуыр дæн. Фылдæр 
адæмы хъуыддæгтæ, æхсæны митæ. 
Темырболаты æфсин сын кæрты сæ размæ æртыкъахыг фынг 
авæрдта, радавта сын кæрдзын, цыхт æмæ авджы дзаг арахъхъ. 
— Мæнæу ма нæм иу тæпп ис, фæлæ куыроймæ баласыны 
фыдæй æнæ ссад стæм, — йæхи растгæнæгау загъта æфсин. 
— Ууыл та цы тыхсут? Ссадæй уын æй аивдзынæн, — зæрдæ 
бавæрдта куыройгæс. 
— Бузныг, бузныг, Микъа. Дæ дзæбæхдзинæдтæ... 
— Æмæ уæдæ Тымбылхъæды дзуары бонмæ нæхи цæттæ 
кæнæм, æви нæ? Иннæ хъæутæй мах цæмæй æгуыдзæгдæр стæм? 
Ауалдзæджы мæм хæрисджынæй куывдылæг Хъасболат 
æрбарвыста, Тулдзбын, дам, де ’вджид фæуæд. Ныр æй, мæгуыр, æвзæр 
рынчын хонынц. Гъемæ, зæгъын, Темырболат куынæ уа, уæд æз 
иунæгæй цы сараздзынæн?.. Хъæуы дæуæй нымаддæр лæг нæ 
разындзæни, Хуыцауыстæн, Хуыцау! Æмæ æниу куывды лæг 
Хæрисджынæй цæмæн у? Тымбылхъæды дзуары ардыстæн, уыдон 
рагæй дæр Тулдзбынæй æгаддæр уыдысты. Æмæ ма лæджы 
хуызæн лæг куы уаид, фæлæ бæрæгбоны номыл йæ хæдзары 
сæныччы хъус никуы алыг кодта, йæ бози сæрхъæды онг никуы 
æххæссыди. 
— Раст не стæм, нæ, Микъа, — дзуапп радта Темырболат æмæ 
хъуыдытыл фæци: «Уазал акъоппыты нæмгуыты æхситмæ 
хъусгæйæ-иу афтæ бакуывтон: «Гъе, Тымбылхъæды бæрзонд 
Уастырджи, баххуыс кæн! Хъæмæ дзæбæхæй куы сыздæхон, уæд 
дын куывдтæ фæкæндзынæн». — Табу йæхицæн, нырма ницыма 
бауынаффæ кодтон. Адæймаджы куыстытæй сæр схъил кæныны 
бон нæй. Дæ фарн бирæ, ноджы нæм иу къулбадæг лæппу 
рахъомыл. Дæлæ фермæйы вæййы, зоныс æй. Ныллæууыд æмæ 
йын басæттæн нал ис! Тымбылхъæдмæ, дам, нæ хæдзарæй 
хъуамæ мачи ацæуа. Къæмсæмол у. 
— Тобæ, тобæ, Темырболат. Тымбылхъæды разæй цы куыст 
бакæнай, уый дын Хуыцауы зæрдæмæ нæ фæцæудзæни. Лæппу 
та, сомы кæнын, ард хæрын, хъæуы аргъ у. Дзæгъæл дзурын æй 
ма уадз. Фарон, дам, Хъæдгæроны иу уый цахъхъæн дзуары бын 
цыдæр срæдыд æмæ сæрра... Тымбылхъæды дзуары бон бирæ у. 
150 

Иухатт дзуарыхъæуккæгтæн сæ хуыны тæбæгъы куыддæр 
æгъдауæй кувæндоны бæлæсты сыфтæй ныххауди. Сæ хæдзармæ куы 
æрбаздæхтысты, уæд сæ чысыл сывæллон сыфтæрты арты 
баппæрста æмæ уыйадыл бакуырм. Табу йын уæд, табу! 
— Мæ бон цы бауа, уымæй мæхи фæстæмæ нæ аласдзынæн. 
— Уый Хуыцауы уарзон лæджы ныхас у, гъе. Бузныг, 
бузныг! — Микъа фæхъæлдзæгдæр. — Уæдæ-иу хуыцаубоны 
нæхимæ фæзын. Сæрмагондæй дæм уый тыххæй æрбацыдтæн. 
...Дзæвгар æрбамбырд уазджытæ Микъайы хæдзары. 
Æрцыдысты ардæм суанг сыхаг хъæутæй дæр. Темырболат 
бæрæгбонарæзтæй бадтис хæдзары хицауы фарсмæ. Микъайы бинойнаг 
Мари ницæуыл бацауæрста, уазджыты цурмæ чысыл бæрæчет 
нæ рахаста. 
Уазджытæ дзæбæх куы бахъæлдзæг сты, уæд Микъа стыр 
хъæзын къусы дзаг бæгæны райста, адæмыл афæлгæсыд 
худæнбылæй æмæ йæ зыланггæнаг хъæлæсæй афтæ зæгъы: 
— Æмæ уæдæ, нæ буц уазджытæ, хуыцауы уарзон адæм, нæ 
ныхас ахицæн кæнæм! Цæвиттон, йе сдзурынмæ æвзаг нæ тасы, 
фæлæ зынг зæгъынæй ком нæ судзы. Нæ уарзон хистæр, нæ 
куывды сæр уæззау сæйгæ фæци æмæ йын йæ бæсты лæг 
равзарын хъæуы. Хуыцауæн кувæг æмæ æгъдауджын чи уа, бæрнон 
хъуыддаджы чи сарæхса, зындзинадæн чи бабыхса... 
— Бирæ йыл цы тæрхæттæ кæнæм? Микъа йæхæдæг! — цыма 
йæ фæндон зæгъын йæ цæсгом нæ хъæцыд, уыйау сдзырдта 
Темырболат. 
— Раст у! Темырболаты ныхасыл разы стæм! — дзуапп радтой 
цалдæрæй. 
— Æндæр исчи куы уыдаид... Æз, бауырнæд уæ, ахæм кады 
аккаг... 
— Тобæ зæгъ, тобæ зæгъ, Микъа! 
— Уæ цæрæнбон бирæ, уæ цæрæнбон, æгайтма мæ афтæ 
нымайут! 
Уæдæй нырмæ Микъа бынтондæр сагъæсы бафтыд. Куывды 
бон æрбаввахс, æмæ хъуамæ йæхи равдиса. Фыдæбон дзы 
чысыл нæ вæййы. Кусæрттæгтæ самал кæнын хъæуы, нозтытæ иннæ 
ахæм, уæдæ æнæуи лыстæг митæн кæрон дæр нæй. 
Мысайнæгтыл дæр Микъайæн йæхи æрзилын хъæуы. 
Иу райдзаст райсом Микъа, йæ сырх зæлдаг куырæт æмæ йæ 
урс цухъхъа йæ уæлæ, йæ сау цырыхъхъытæ æд къалостæ, йæ 
сызгъæринхуыз бухайраг худ йæ сæрыл, афтæмæй рараст 
куывды хъуыддæгты фæдыл. 
Сæ хæдзармæ æрыздæхт æхцайы дзæкъулимæ. Фæзынди йæм 
Хъæлæмырзæ дæр. Микъайы бахъуыд йæ хæлары æххуыс. 
Мысайнæгтæй хъуамæ нывыл спайда кæна. 
— Гъы, куыдтæ цæрыс? Дæ хицау ма цæваг галы каст кæны? 
151 

Кæддæр нæ хъæуы иу дзæгъæл богъ уыдис. Хъуццытæ йыл 
сæхæдæг гæпп кæнын райдыдтой. Æндæр йæ бон куы ницыуал уыди, 
уæд æй Хуыцау сыкъайæ хæцыныл скодта. Æвæццæгæн, йæ маст 
уымæй иста. Нæ хицау дæр мæм уый хуызæн кæсы. Цыдæртæ 
йæ бæргæ фæнды, йæ бон куы уаид, уæд. И? Ха-ха-ха! 
— Ха-ха-ха! — йæ хъæлæсыдзаг ныххудтис Хъæлæмырзæ. — 
Хуыцауы ард дæ ма баййафа! 
— Цæттæ ныхæстыл худын дæр хорз у, фæлæ ма уыцы дзæгъæл 
богъæн зæгъ æмæ нын машинæ радта. Æз кусæрттæгтæ сласон. 
Хъæлæмырзæ йæ иу цæст æрныкъуылдта Микъамæ. 
— Нæл гæды дæр ма мартъийы, хъайваныл бадгæйæ, афтæ 
фæкæсы. Дæ хай та дæм дзы рахаудзæн. 
— Рагæй дæр мын æмбаргæ дæ. 
— Æнæ гæдыныхас, дæуæй æдылыдæр нæ дæн. Ха-ха-ха! — 
хъæрæй ныххудти Микъа. — Иннæ аз цы зæгъдзынæ, уый дæр 
ма зонын. Уæдæ куыд уыдзæни машинæйы хабар? 
— Колхозы æртæ машинæйы дæр мæ къухы сты. Мæздæгмæ 
дур ласыны æфсон ацæудзынæ. Темырболат та акты йæ къух 
бафысдзæни. 
— Мæлæты æрмахуыр скодтай уыцы саубæрзæйы. Цыма 
рагон æрдхæрдтæ стут. 
— Сæмæн сæрст куы уа, уæд цалх хъинц нæ кæны. 
— Федтон сæ, мæхи цæстытæй, федтон уыцы сæрдæнты. 
Дыккаг бон Микъа, шофыры фарсмæ бадгæ, Мæздæджы дæле 
Стъараполы хъæутæй иуы балæууыд. Балхæдта дыууæ 
уæныджы æмæ æртæ дыгæрдыджы. Горæты сæ йæ зонгæ 
дзидзауæйгæнæгмæ баласта. Фæстæмæ та аздæхт æмæ ноджыдæр фондз 
стуры балхæдта. 
Къуырийы фæстæ æрыздæхт Микъа йæ балцæй. 
Кусæрттæгтæй æртæ сыхаг хъæуы йæ лымæны хæдзары ныууагъта, дыууæ 
та дзы сæхимæ баласта — иу йæхицæн, иннæ — Хъæлæмырзæйæн. 
Тымбылхъæды дзуары бæрæгбоны размæ Микъа дохтæй 
ахуырст чысыл æфсæйнаг къопп, æхцатæй йедзаг, афтæмæй 
нынныгæдта хæдзары пъолы бын пъадвалы къуымы. Уый фæстæ 
Тымбылхъæды дзуарæн кæй бахсыстой, уыцы бæгæныйæ стыр 
къусы дзаг рауагъта, хæрдмæ скастис æмæ скуывта: 
— Уæ, не сфæлдисæг иунæг Хуыцау, дæ быны цы хæрзтæ ис, 
уыдонæй нæ æнæхай ма фæкæн! Тымбылхъæды дзуар, барст дын 
фæуæнт мæ фыдæбæттæ! — къус йæ былтыл сдардта æмæ 
бæгæны æнæсулæфгæйæ анцъыхта. 
«Нырма мæ хъарутæ мæхимæ сты», — йæ зæрдæ барухс 
Микъайæн æмæ йæ лакъон донхуыз цæстытæй Маримæ бакаст. Уый 
уыд фæлладхуыз, æнкъард. Йæ рыст къухтæ йæ уæрджытыл 
æрæвæргæйæ, Микъамæ дæрддзæфгомау бадти. Хæдзар фосæй 
байдзаг, йæхи йеддæмæ та сæм фæкæсæг нæй. 
152 

— Куыдтæ цæрыс, мæ хæрзконд? Къæрæмисау куы 
ныкъкъæдз дæ. Ис бинойнагæй ма мæн йеддæмæ æнæ усæй исчи 
6азæронд? 
— Кæмдæр та фæфос кодтай. Дæ зæрдæ бухъхъ у, фæлæ мæн 
мæ мæгуырыл ныууадз, — йæ цæссыгтæ сæрфгæйæ, загъта Мари. 
— Цæй фосы мæт дæ ис? Дæуæй фосдæр ма вæййы? Кæсгæ 
æмæ улæфгæ кæн, æндæр дæ чи дзурæг кæны? — йæхи сцагъта 
дзуарылæг. 
— Дзуæрттæ дæр, æвæццæгæн, дæу хуызæн мæнгард сты, — 
йæ лæг æй куыннæ фехъуыстаид, ахæм мынæг хъæлæсæй загъта 
Мари æмæ Микъайы цурæй раивгъуыдта. 
15 
Темырболат архайдта йæ уæрдонимæ. Хъуамæ «дзуары 
бынмæ» йе ’хсæв бахæсса, кусарт акæндзæн æмæ куывды 
лæгтæм фæкæсдзæн. Микъаимæ афтæ ныхасгонд уыдысты. 
Уæрдоны гуыффæйы хъæмп куыд æвæрдта, афтæ йæ баййæфта 
Тотырадз. 
Дыууæ лæгæн ныхас бацайдагъ. 
— Нæ фæллæйттæ сæфынц, куыстæй нæ хъуырмæ стæм, адæм 
та куывдтыл схæцыдысты. Æппынкъаддæр æртæ боны æгуыст 
фæуыдзысты. Партбюройы мын бахæс кодтой уæ сыхыл 
азилын. Ды дæр мæм куы фæкæсис. 
Темырболат дзырд загъта æмæ йæ ныхас фæсаинаг нæ уыд. 
Фæлæ Тотырадзæн цы дзуапп радта? Иннæ ахæм йæ фырт? Йæ 
ацыд уымæн дæр хъыг уыдзæни. 
Тотырадз сарайы къуымы аив амад фæйнæджытæм кæй кæсы, 
уый бафиппайгæйæ, фысым фæтыхсти, 
— Æвæджиау хъæдæрмæг! Кæм сыл фæхæст дæ? — афарста 
йæ йæ хæлар. 
— Районы... Зын ссарæн сты,— æнæбарыгомау дзуапп радта 
Темырболат, йæхинымæр та дзырдта: «Мæ сæр кæуинаг фæуа, 
ныр ма кæцырдæм цæуон?». 
— Дæхи кæдæмдæр рæвдзытæ кæныс? 
— Куывды цæуинаг стæм... Тымбылхъæдмæ. 
— Æмæ уæдæ фермæйы кусджыты рацыды хабар дæр æцæг 
у? — дисгæнæгау афарста Тотырадз.— Барис дзырдта. Дæу 
æвастæй нæ рацыдаиккой... Ныр та сыхæгты амидин кæныс? 
Темырболат уæзбын хъæлæсæй загъта: 
— Мæ фæдыл баст ничи у. Мæнæн æдзæугæ нæй. Мæ 
хуыцауы хайы мын мачи исæд. Табу йæхицæн, кæстæр сывæллон 
къæсхуыр хæссы, æмæ йын куывды бон дзуармæ фæцæуын 
амонынц. 
— Дзуар къæсхуыртæн æххуыс кæны, ныронг уый куы 
зыд153 

таин, уæд афонмæ мæ бинонты уырдæм фæластаин... Тыххæй 
дæ нæ уромын. Фæлæ мæ ныхас дæ зæрдыл бадар. Искæд 
æрфæсмон кæндзынæ. Уыцы къох æввонгхортæ сæхи пайдайæн 
æрхъуыды кодтой. 
— Æввонгхортæ? Нæ фыдæлтæ дæр мах фæллойæ куы 
цардысты. Раджы йæм фистæгæй цыдысты, рынчынтæ йæм сæ 
зоныгыл бырыдысты, ныр та йæм машинæты дзæгтæй цæуынц, — 
Темырболат арвмæ скасти, Хуыцауæй хатыр курæгау. 
— Куы нæ ацæуис, уый мæ фæнды. 
— Хæсджын дæн уыцы сыгъдæг дзуарæй. Хæсты рæстæг ме 
’мбæлттæ гагадзагъд баисты.... Ихуарæгау ныл кодтой 
нæмгуытæ. Æз акъоппы рæбын бадтæн æмæ мæхи Тымбылхъæды 
дзуары æвджид бакодтон... 
— Ау, уым дæу йеддæмæ кувæг лæг нал разынди? 
— Уыдаид ма дзы, æвæццæгæн. Фæлæ йæм мæ куывдтæ, чи 
зоны, хуыздæр фæкастысты. 
— Иудзырдæй, Микъаимæ ныхасгонд стут. 
— Ныххатыр кæн, Тотырадз. Дæуæн дæ дин чингуытæ æмæ 
газеттæ сты, мæнæн та — дзуæрттæ. Хуыздæр уаид кæрæдзийы 
дин куынæ хъыгдариккам, уæд, — æлхынцъæрфыгæй дзуапп радта 
Темырболат. — Куырм нæ дæн, къухæй хонын мæ нæ хъæуы! 
Стæй не ’ууæндын, йæхи æнæ Хуыцау чи хоны, уыдоныл. 
Алчидæр уæ сусæгæй бакувы... — Темырболатæн йæ цæсгом 
сырхид афæлдæхти, йе ’нцъылдтæ ныхыл хиды фæрдгуытæ 
фæзынди. 
— Уымæй гæды зæгъыс, ме ’рдхорд, — Тотырадз йæ къухтæ 
йæ рихитыл æруагъта. — Сбад-ма, дæ хорзæхæй. Быдырæй 
фистæгæй фæцыдтæн, иучысыл баулæфон. 
— Мидæмæ уал цом... 
— Бузныг, мæнæ ам сатæджы абадæм, — Тотырадз сарамæ 
бахызти æмæ фæйнæджыты уæлæ йæхи æруагъта. Цъæх 
нымæтхуд йæ сæрæй систа æмæ йæ йæ фарсмæ æрæвæрдта. — Мемæ 
быцæу кæныс. Хуыцау мæнг хабар кæй у, уый дæ нæ уырны?.. 
— Табу йæхицæн, дæ ныхæстæ йæм хъыг ма фæкæсæнт. 
— Уæдæ мæн уырны. Чингуыты дæр кастæн. Парти дæр афтæ 
зæгъы... Æри-ма дæ тамакодон. — Тотырадз йæ риуы дзыппæй 
газет сласта, армыдзыхъхъыйас цыппæрдигъон гæбаз дзы 
раскъуыдта, йæ уырзты дзаг дзы тамако æркодта. Гæххæтты иу 
кæроныл йе ’взаг расæрфта, йæ кæстæр æнгуылдзы стæвдæн 
бапъирос стыхта æмæ йæ бензинæй судзæнæй ссыгъта. 
— Хохы сымах кæм цардыстут, уым никуы уыдтæн. 
Æвæццæгæн, уым дæр махмæйы хуызæн у — арф кæмттæ, бæрзонд 
рæгътæ, гæмæх фæхстæ... Хуыцауы ном никуы рох кодтой нæ 
фыдæлтæ. Амæй мæгуырдæр хæдзар нæй — уый дæр-иу йæ 
бæрæгбонмæ æнæ кусæрттаг нæ уыди. Адæм-иу æй бахордтой. 
Рат154 

таджы къух, дам, райсаг у... Фæлæ мæгуырмæ кæд цы хауди? 
Æгæр дæрдтыл дзурын. Цæвиттон, мæ фыдæн хистæр æфсымæр 
уыд, Темыр хуынди. Æргом ныхасы къæм нæй, фæзæгъынц. Мæ 
фыдæй лæгдæр уыд, зондджындæр, хъæубæсты — нымад. Æмæ 
цынæ зыдта? Арвыл цал стъалыйы ис, — сегасæн дæр ын нæмттæ 
уыди. Рæстæг куыд ахæсдзæни, уый дын рагацау загътаид. 
Хъæдгом бабæттынмæ, æлвæст уæнг сæвæрынмæ, — цæмæ нæ 
арæхсти ирон царды, цæмæ! Цот ын бирæ рацыди, цыппæрдæс 
уыдысты, æнхъæлдæн. Фæлæ дзы рæгъмæ æрмæстдæр æртæ рахæццæ 
ис — иу лæппу æмæ дыууæ чызджы. Фосы мыггагæй сæм уыди 
иунæг зæронд халас бæх æмæ дыууæ чысыл хъуджы. Иуахæмы 
сæ бæх хизæнуатæй нал фæзынди. Лæппу йæм агурæг ацыди... 
йе стджытæй дарддæр ын ницыуал ссардта. Лæппу раздæхти, — 
Тотырадз тамако сдымдта, фæздæг йæ комы фæурæдта, стæй йæ 
къуыбылæйттæй рауагъта. — Нарæг комы йыл æнæнхъæлæджы 
цавæрдæр цуаноны дзæгъæл нæмыг сæмбæлди. Улæфгæ дæр нал 
скодта. Мад йæ фырты хабар куы айхъуыста, уæд йæ къæхтæ 
йæ быны фæдыдагъ сты, нал райхъал. Иу уалдзыгон æхсæв та 
сын, не сфæлдисæг Хуыцауы амындмæ гæсгæ, арв сæ хæдзары 
зæронд æрцавта. Фыд æмæ дыууæ æнахъом чызджы 
аирвæзтысты, фæлæ скъæт ссыгъди, сæ дыууæ хъуджы ныххæдмæл сты. 
Мæ фыдыфсымæр цы уавæры уыдаид, уый æмбардзынæ. Азтæ 
йыл афтæ бирæ нæма цыди, фæлæ уайтагъддæр лæдзæджы 
æнцæйтты цæуын райдыдта. Уый хæдфæстæ куадзæнбон уыд, 
мах дæр сыхæгты æрбахуыдтам. Мæ фыдыфсымæрæн дæр загъд 
уыди, фæлæ нæ фæзынд. Мæн та йæм арвыстой — нæ 
къæбæркувæг уый уыди. Ссыдтæн æм, уæдæ цы! Темыр мæм бирæ 
фæкасти, мæстæлгъæд худт бакодта, йæ къух мæ сæрыл æрхаста, 
стæй мын афтæ зæгъы: 
— Æндæр исчи сæ скувæд. Уæд та Хъæвдын. Уый куывд æм 
кæд хуыздæр фехъуысид. Æз æй уымæн дæттын мæ Хуыцауы 
хайы, — йæ къух ауыгъта. — Кæм ис Хуыцау? 
— Хъæвдын нæ сыхаг уыдис, — йæ ныхас кодта Тотырадз. — 
Цæрæг лæг уыди. Йæ хæдзары сæрты цъиу атæхын нæ уæндыд. 
Ничи йæуарзта... Уæдæй фæстæмæТемыры ныхæстæмæн æнцой 
нал уагътой. Куыд равзæрстон, афтæмæй фылдæр кæмæ уыди, 
уымæн ма-иу Хуыцау ноджыдæр радта, иннæтæн та сæ 
мамæлайы комдзаг дæр æвгъау кодта. Фыццаг хатт уæд сæвзæрди мæ 
зæрдæйы дызæрдыгдзинад Хуыцауы тыххæй. 
Темырболат хъуыдыты аныгъуылд. Йæ цæсты уæлтъыфæлттæ 
гагуыты бамбæхстой. 
— Табу йæхицæн, табу... Хатыр дын бакæнæд, — сдзырдта 
уый. 
— Бузныг, Хуыцауы раз та мæ сæрыл рахæцыдтæ. О, æз дæр 
дзы райдианты тарстæн. Хуыцау иæй, зæгъгæ-иу куыддæр 
ахъуы155 

ды кодтон, афтæ-иу мæхиуыл дзуæрттæ афтыдтон. Фæлæ ма 
зæгъ, раджы цардæй чи хъазыди? Бонджын. Адæмы чи стыгъта? 
Бонджын. Амар, аргæвд, стæй Хуыцауæн, зæдтæн кусарт акæн 
æмæ та сыгъдæгæй агæпп ластай. Хæсты кой кодтай. Хуыцау 
кæд рæстытæгæнæг у, уæд Гитлерæн уый бæрц цæрæнбон 
цæмæн радта? Изæрмæ дæр дын нымаин ахæм «цæмæнтæ». 
Цыбырдзырдæй, мæ фыдыфсымæры бинонтæ куы бабын сты, уæдæй 
нырмæ Хуыцау æмæ дзуæрттыл мæ къух систон, — Тотырадз йæ 
тамако дымд фæци. — Афтæ, уæдæ, гъе, мæ хæлар. 
— Зæгъ-ма мын уæдæ. Æз мæхи цæстытæй бирæ хæттыты 
федтон куывды бадгæ æмæ Хуыцауæн кувгæ Хъæлæмырзæйы, 
уæлæ суанг нæ милицæйы хицауы дæр. Уыдон дæр партийы куы 
сты. Уый тыххæй та мын цы зæгъдзынæ? — Темырболат йæ 
сæрыл схæцыд, йæ былтæ худыны змæлд бакодтой. 
— Дæхæдæг хуыздæр зоныс Хъæлæмырзæты. Кæрæдзимæ 
гæсгæ кæнынц. Иннæмæй та... Халæттæ холымæ кæдæм нæ 
тæхынц! Уыдон ныууадзæм, фæлæ ма мын æргом зæгъ, цы ис дæ 
зæрды? 
— Тымбылхъæды дзуары руаджы бирæ бæллæхтæй 
фервæзтæн. Иухатт ма æнæхъæн ротæйæ цалдæрæй баззадыстæм. Нæ, 
нæ!.. 
16 
Изæрæй Темырболат арæзтадон бригады бæх баифтыгъта. 
Къæхтæ бастæй уæрдоны сæвæрдта чысыл сау-сауид фыркъайы, 
бæгæныйы боцкъа хосы бын æрнорста, хъæзæй быд чыргъæды 
æрæвæрдта æртæ чъирийы æмæ арахъхъы гоцъоби. Йæ кæстæр 
лæппу йæ фарсмæ сбадти æмæ дзуары бынмæ араст сты. 
Сæрдыгон рыгфæндагыл сындæггай цыдысты ас адæм, 
чызджытæ æмæ лæппутæ. Искуы-иуты йеддæмæ дзы Темырболат 
никæйы зыдта. Æвæццæгæн, æндæр хъæутæй цыдысты. 
Кувæндоны бæлæсты бын къордгæйттæй бадтысты алы 
рæттæй æрцæуæг адæм. Цалдæр раны сарæзтой хъæзтытæ. 
Темырболат къохмæ æввахс йæ бæх суагъта, йæ къæхтæ йын бабаста 
æмæ йæ ауагъта. Микъайы ссардта, цалдæрæй кусарт кæм 
кодтой, уыцы кæттаг халагъуды раз. Къæлæтджын бандоныл йæхи 
фæстæуæз ауагъта, афтæмæй бадти Микъа æмæ гæххæттыл 
цыдæртæ фыста. 
Иумæйаг куывды æфсинтæ чи уыдзысты, уыдон куы 
базыдта Темырболат, уæд хорзау нал фæци. Сæйраг кусартгæнæг уыди, 
Уасил кæй хуыдтой, уый. Цалдæр азы размæ йæ базыдта. 
Цæвиттон, Уасил цы хъæуы цæры, уым иуахæмы чындзхæссæг уыд. 
Уазджытæн кад куыннæ скодтаиккой фысымтæ! Фынгтæй куы 
сыстадысты, уæд ацы Уасил дуарыл слæууыдис арахъхъы 
бед156 

раимæ æмæ цалынмæ алчидæр стыр кружкæйы дзаг банызтаид, 
уæдмæ æддæмæ никæй уагъта. Чындзхæсджытимæ уыди иу 
дзонгой лæппу. Уасил æй куы баййардта, уæд æм уый комкоммæ 
ныккасти. 
— Хорз уазæг, мæ хуызæн дæ фесæфт? 
— Фесæфт æмæ йæ ссардтон, ныр мæ нал аирвæздзæн, — 
уазæг йæ иу къухæй Уасилы тæрттæм фæлæбурдта æмæ йæ 
уынгмæ радавта. — Нал мæ хъуыды кæныс? — Уасилы 
цæстытæм комкоммæ ныккаст. 
— Никуы дæ федтон... — ихæнриз бахæцыди дзагдарыл. 
— Æрбакæс-ма мын мæ цонгмæ. 
— Нæ дæ зонын... 
— Æз дæ зонын! Дæ хъулон цæст дыл комдзог рацыди. 
Львовмæ хæстæг чысыл хъæу... Дæ зæрдыл ма кæд лæууы? Ма 
бакæн, зæгъгæ, дæм иронау дзырдтон, — дзонгой лæппуйы 
цæсгом урсхъулон афæлдæхт. — Уæд дыл немыцаг афицеры дарæс 
уыди! Уацайрæгты æхсæн дæхи хуызæн уæйгæнджыты 
агуырдтай. 
— Гæды... Гæды зæгъыс... Мысыс... 
— Ды мын мæ цонг акъуырдтай, æз та дыл тугтæ мысын? — 
лæппулæг йæ къух дард фæхаста æмæ Уасилы уадул ныццавта, 
уый уæлгоммæ ахауд. Адæм амбырд сты æмæ сæ баиргъæвтой. 
Уасилы, дам, æрцахстой. Фæлæ, цымæ, куыд тагъд суæгъд? 
Ныр уыцы лæгмар куывды лæг сси. Йæ тугæйдзаг къухтæй 
Тымбылхъæды дзуары бын кусæрттæ кæны. Темырболатыл цыма 
æргом тæфсæг бахæцыд, уыйау йæ буар рызти. Микъамæ иуварс 
асидт æмæ йæ ныхæстæ скалдта. 
Уый йæм фæхъуыста, йæ рихиты кæрæттæ хъазæгау 
аздыхта, стæй афтæ зæгъы: 
— Адæм дзурынæй фылдæр не сты. Стыр Хуыцау æмæ 
Тымбылхъæды Уастырджийы уыдонимæ ницы хъуыддаг ис. Уасил, 
сомы кæнын, ард хæрын, ирон уæздан адæймаг у. Зæронд 
хабæрттæ дæ зæрдæмæ афтæ хæстæг ма хæсс. Фæлтау фæйнæ 
сыкъайы... 
— Нæ, бахатыр кæн, Микъа. Æз федтон хæст, мæ кæстæрæн 
дзы æнафоны йæ зынг бахуыссыд. Чи зоны, иу ахæм цъаммар 
æм систа йæ къух. 
— Хуыцау кæй сфæлдыста, уыдон ын æмхуызон адджын сты. 
Ма тыхс, дæ хорзæхæй. Сомы кæнын, ард хæрын, иууылдæр 
Хуыцауы фæндтæ сты. Дæ фæллад уал суадз. Акса-ма, 
дзæнæты ран стæм, — фæйнæрдыгæй зарынц, кафынц! — йæ цæстытæ 
сыгъдысты Микъайæн. — О, хæдæгай, райсом уæ хицауы дæр 
ардæм хъæуы. Хъæлæйæ зæгъын... 
«Хуыцауы уынаффæтæ, Хуыцауы фæндтæ сты...» — Микъайы 
ныхæстæ-иу хинымæр афæзмыдта Темырболат. Йæ зæрдыл 
æрлæу157 

уыдысты йæ фыдæбæттæ, йæ тухитæ. Æрæмысыд, иухатт 
Хъæлæмырзæимæ куыд фæхыл æмæ сæ хъæуæй куыд алыгъд, 
уыдæттæ. Уыдон дæр Хуыцауы уынаффæтæ уыдысты? 
Хъæлæмырзæ дæр колхозы сæрдар Хуыцауы фæндонмæ гæсгæ сси? 
Цæмæн бабын мæ иунæг æфсымæр хæсты? Уасил сæрæгасæй 
цæмæн сыздæхтис? Уый цавæр рæстдзинад у? «Уæдæй нырмæ 
Хуыцау æмæ дзуæрттыл мæ къух систон», — Тотырадз ын ибон 
цы ныхæстæ загъта, уыдон ауадысты йæ хъустыл... 
Темырболаты зонд ницыуал ахста, йе ’взаг ницыуал карста. 
Сæргуыбырæй рацыд Микъайы цурæй. Уæдмæ æхсæв дæр 
хъæды къохы йæ сау пæлæзæй æрæмбæрзта. Иу-цалдæр раны 
мæйдары сфардæг сты æртыты судзгæ æвзæгтæ. 
Уæззау хъуыдытæ Темырболаты зæрдæ æгъатырæй 
æвдæрзтой. Цыди сындæггай, уæддæр цæуылдæр фæкалд, размæ 
бахауд. Тыхтæ-амæлттæй сыстади. Йæ рахиз армытъæпæн 
судзæгау скодта. Асгæрста йæ. Уыд уымæл. Æвæццæгæн, йæ туг кæлы. 
Йæ уæрдоны цурмæ бацыд. 
— Тему, кæм уыдтæ? — афарста йæ лæппу. Фыд ницы 
сдзырдта. Чъиритæ цы салфеткæйы тыхт уыдысты, уый кæрон 
раскъуыдта æмæ дзы йæ къух бабаста. 
«Иууылдæр Хуыцауы уынаффæтæ сты, — Микъайы ныхæстæ 
æнцой нал лæвæрдтой Темырболатæн. — Хуыцауы фæндонмæ 
гæсгæ Микъа — дзуарылæг, Уасил — кусартгæнæг. Тотырадз æмæ 
Барис та куывдæн йæ кой дæр не суагътой. Тотырадз æмæ 
Барисы адæм æцæг лæгтæ хонынц. Чи сты Микъа æмæ Уасил та? 
Табу дæхицæн, Хуыцау, фæлæ ахæм галиу уынаффæтæ куыд 
хæссыс?» 
Темырболат йæхи æруагъта уæрдоны рæтæнагъдыл. Йæ 
зæрдыл æрбалæууыдис, Микъайы дзуарылæг скæныны тыххæй 
фæндон йæхæдæг кæй бахаста, уый. «Нæхи фыдбылызтæ сты, нæхи». 
Чи зоны, цас фæбадтаид æгомыгæй. Иуахæмы йæ цурмæ 
æрбацыд сæ нывондаг, йæ къухы бастмæ йын басмыста, йæ мукъутæ 
йын йæ цонгыл ахафта, Темырболатмæ афтæ фæкасти, цыма йæ 
Тымбылхъæды дзуары нывонд фарста: ардæм мæ цæмæн 
æрбаластай, уый дæ зæрдыл нал лæууы æви цы? 
Сыстад Темырболат. Йæ карды комыл йæ хистæр æнгуылдз 
æрхаста. Кусæрттаг нæууыл æрфæлдæхта, скуывта æмæ цыргъ 
кард фыркъайы хурхыл æрбавæрдта... 
Кусарт бафснайдта, йæ бæхы бабæрæг кодта æмæ уæрдоны 
гуыффæйы йæхи æруагъта. Лæппу дæр йæ фарсмæ ныттымбыл. 
Хъæды къох бынтондæр ныттар. Æрмæст ма дзы 
ранæй-рæтты æртытæ сыгъд. Кæцæйдæр хъуысти быцæу ныхас, фæлæ йын 
Темырболат ницы бамбæрста — афынæй. 
Бон цъæхтæ райдыдта, афтæ райхъал. Сæрдыгон сыгъдæг 
158 

уæлдæфмæ йе уæнгтæ барог сты, йæ зæрдæйы 
æнтъыснæгдзинад фесæфти. Лæппуйы æрнорста æмæ иуварс рацыд. Йæ къахы 
бын цыдæр фæци. Æргуыбыр кодта, фыркъайы къæхтæй иу 
лæууыди кæрдæгыл. Уæрдонмæ фæзылд, асгæрста йæ æмæ 
сагъдауæй аззади: кусарт уым нал уыд. Йæ алыфарс ахъахъхъæдта, кæд 
æй куыйтæ аластой, зæгъгæ, — никуы æмæ ницы. Иу 
зæрдæхсайгæ къуым нал ныууагъта, — дзæгъæлы. 
— Уый дæр та Хуыцауы уынаффæ у! — хъæрæй загъта 
Темырболат, фæстæмæ йæ уæрдонмæ раздæхти æмæ йæ бæх 
ифтындзыныл фæцис. Уæдмæ лæппу дæр райхъал. 
— Тему, искуыдæм цæуæм? — лæппу аууæрста йæ цæстытæ. 
— Нæхимæ, бичъо, нæхимæ... Хуыцауы фæндонæй, нæхимæ... 
17 
Сæрд у йæ тæккæ тынгыл. Мыдыкъусчы хуызæн у Гæбуты 
чысыл цæхæрадон. Тулдзбыны цæрджытæ йæ æмбисондæн 
фæхæссынц. Ацы аз дæр та тугыл аскъуыд. Сырх-сырхид тыппыр 
пъæмидортæ ныридæгæн æлæмтау зæу-зæу кæнынц; гуыбынджын 
къабускатæ сæ фæтæн сыфтæ фæйнæрдæм аивæзтой, сæ 
тымбыл сæртæ хурмæ тавынц. Æмæ цы нæ ис ацы цæхæрадоны — 
хъыцъытæ, хъонтхоратæ, хуырхæджытæ, хъæлæрдзытæ, 
мæнæргъытæ!.. 
Бутиан бон дыууæ хатты бапырх кæны дон йæ хуымтыл, сæ 
кæрдæджытыл сын азилы. Йæ зæнг цалынмæ нæ фæсахъат, 
уæдмæ колхозы халсарты бригады куыста. Абон та хъилтæ 
садзы пъæмидорты зæнгты фарсмæ æмæ сæ хæцъилы уадздзæгтæй 
бæтты. Йæ хъустыл æрцыди Тотырадзы ныхас. Быдырæй та 
схæццæ. 
— Уæ-æд-дæр дзы махмæ цы лæг ис, ахæм Хуыцау мауал 
раттæд. Зæрондæй дæр хæдзар нæ зоны, — Тотырадз æй куыд 
хъуыстаид, афтæ ивазгæ хъæлæсæй сдзырдта Бутиан. — Дыууæ 
лæджы дæ хæдзары уæд, æмæ бадырджантæм быцæутæн цы 
ныссадзай, уый ма уæд. 
— Цæттæ сынчъы хуызæн куы скодтай дæ цæсгом, — йæ 
цуры æрлæууыдис Тотырадз. — Мах дæр хуыртæ æхсæдынмæ 
нæ вæййæм. Быдыртæ сæфынц... Уыйбæсты мамын исты 
аууилинаг фен, æххормагæй мæ гæккуыри схауы... Ды куы нæ уай, 
уæд мæ мæт чи кæны! — æмæ фæлмæн бахудти. 
— Мæйгæйттæ дæ бинонты æхсæнмæ ма цу! Æниу та ныр дæр 
хæдзары хъуыддæгтæ куы нæ кæндзынæ. 
Бутиан нырма ныр схæцыд йæ сæрыл, йæ мойы цæсгоммæ 
фæкомкоммæ, æмæ йæ зæрдæ ныссæххæтт кодта: йæ лæджы 
уадултæ бахаудысты. 
Бутианы зæрдæ нал фæлæууыд, фестад æмæ хæдзармæ 
ра159 

цыд. Цыфæнды мæстджынæй дæр йæ мойы сæ хæдзарæй 
æнæзылдæй, æххормагæй никуыма ауагъта. 
Тотырадз æхсæвæр куы бахордта, уæд ын Азау йæ къæхтæ 
ахсадта, радта йын сыгъдæг цъындатæ, дзабыртæ. 
Бутиан Тотырадзыл кæд пъæмидоры хъилты æфсон бустæ 
кодта, уæддæр ын йæ зæрдæ æндæр тыхстдзинад агайдта. 
Цæвиттон, сæ чызг Азау ацы аз каст фæцис астæуккаг скъола, 
йæ гæххæттытæ радта дохтырты скъоламæ, иннæбон йæ 
фæлварæнтæ райдайдзысты. Бутиан куыд фехъуыста, афтæмæй, дам, 
фæсивæд иууылдæр дохтырты скъоламæ ныккалдысты. Æмæ, йæ 
чызг дохтырты скъоламæ цæмæй бахауа, уый тыххæй йæ уд дæр 
ратдзæн. «Нæ хæдзары хицау партийы рагæй ис, иууылдæр æй 
зонынц, æмæ кæмæдæриддæр балæууа — йæ ныхасыл ын дыууæ 
ничи зæгъдзæн», — йæхицæн ныфсытæ æвæрдта сылгоймаг. 
Йæ мойы цурмæ йæхи байста æмæ йын бакой кодта: 
— Мæнæ лæг, ацы чызгимæ горæтмæ суай. Науæд, мæ судзгæ 
мæрдтыстæн, нæ бахаудзæн. Дун-дунейы адæм, дам, уыцы 
скъоламæ цæуынц. 
— Æмæ уæд дæлæ быдыры мæ фарсмæ йæ бынат, — 
мидбылты бахудгæйæ загъта Тотырадз æмæ йæ чызгмæ бакастис. Азау 
къулы æнцой æрлæууыд фæлладхуызæй: абондæргъы 
чингуытæй йæ сæр нæ систа. Алыхуызон хъуыдытæ йæ æнцой нæ 
уагътой. Æмбæрста, йæ фыд кæй никуыдæм ацæудзæн, уый. 
— Æмæ ма ацæуæд. Мæ амонд конд у, — арф ныуулæфыд. 
— Нæ тыхсдзынæ, ахæм фыд дын ис! — сдзырдта мад. 
Нæ, чызг йæ фыдмæ ницы хуызы фæхæрам уыдаид: бирæ йæ 
уарзта. Азаумæ гæсгæ Тотырадз кæддæриддæр раст фæдзуры. 
Йæ тымбыл, пух рустæ æрдæгцæттæ балтау аисты, дæллаг был, 
сывæллоны былау, йæхи æддæмæ рацъупп кодта. 
— Иу ран ма ныууадзут бабайы, мæнмæ йæ не ’вдæлы, — 
сдзырдта Азау. — Кæд фæлварæнтæ хорз радтон, уæд 
бахаудзынæн, науæд дæр мæ ардæм хъæуы. Мемæ ма цæуы Тамарæ дæр. 
— Мæ судзгæ мæрдтыстæн, ахуыр куы нæ кæнай, уæд дæ нæ 
хæдзары къæсæрæй акæсын дæр нæ ауадздзынæн. Ныртæккæ 
æнахуыргонд адæймаг капеччы аргъ нæу. Тамарæтæ-йедтимæ мах 
ницы хъуыддаг ис. 
— Чи байхъуса, уый зæгъдзæнис, Германы æфсæдты дæр ды 
басастай, зæгъгæ... Иудзырдæй, æз никæдæм цæуын, дзæгъæлы 
цоппаймæ мæ не ’вдæлы. 
Азау дохтырты скъоламæ куы нæ бахауа, Бутиан æрмæст ууыл 
нæ тыхст. Мады хъустыл æрцыдис, йæ зæрдæ йын чи рæхойы, 
ахæм ныхæстæ. 
Æрæджы Бутиан дæлæсыхы зианы уыди. Уым сæмбæлди 
Масинкаимæ. Уæлмæрдтæм куы фæцæйхастой марды, уæд æм 
Масинка йæхи баласта. 
160 

— Мæ къонайыл, кæдæй-уæдæй ма Бутианы федтон! 
Нанайыстæн, нæ хъæуы сылгоймæгтæ дæуæй фидауынц. Куыдтæ 
цæрут, дзæбæхтæ стут? Тотырадзыл дæр мæ цæст нал хæцы. Афтæ 
лæппухуыз ма у? — цалынмæ уæлмæрдтæм цыдысты, уæдмæ 
Бутианæн дуне зæрдæхалæн хабæрттæ адзырдта: Азауы, дам, 
уын Наниты Темырболаты фырт Бимболат уарзы. Æнæнтыст 
æрбауинаг. Нырма йæ фындз ныммæрзын дæр нæма зоны. 
Ахуырырдæм нæ фæци. Фарон никæдæм бахауд. Азауы зæрдæмæ 
цæуы: абон, дам, æм куы æрбаминæвар кæниккой, уæддæр «нæ» 
нæ зæгъид. Мæ ингæны ныккæс, мæ иунæг чызджы цæстытыл 
хæцæг фæу, мæ ныхæстæ искæмæн куы ракæнай... Уыцы 
хабæрттæ куы æрыхъуыстон, уæд кæд мæ зæрдæйы уидæгтæ нæ 
банкъуыстысты, — Масинка йæ къухтæ йæ риуыл авæрдта æмæ 
арф ныуулæфыд. — Цымæ, зæгъын, Бутианы буц чызг Наниты 
хæдзары цардæй цы фендзæн? Бирæ бинонтæ. Цанæбæрæг 
цæрынц... Уæвгæ чызджы зæрдæ хивæнд у. Хинымæр тыхстæн, 
зæгъын, дæуæй уымæн куы бамбарын кæнин хабæрттæ. Сомытæ 
кæнын дын нæ хъæуы, мæ иунæджы бæрц уарзын Азауы, 
нанайыстæн. 
Бутианы зæрдæ мæстæй хæлди, комкоммæ дæр нал бакаст 
Масинкамæ. 
— О, хæдæгай, уæ чындзаг дæр амондджын уæд. 
— Уый та ма цавæр чындзаг у? 
— Адæм æй цъиутау уасынц. Гæбутæ, дам, а дыууæ боны 
Тауырзæты чызджы хæссынц. Дзæбæх у, фæлæ цыма сымах 
аккаг чызг ацы зæххыл дæр нæй, афтæ мæм кæсы. Ноджы, дам, 
æй Дзенаго дæр куры. Æз та сæ цæмæй зонын, фæлæ, дам, фермæ 
аразгæйæ, æнæ кæрæдзи иу минут дæр нæ лæууыдысты. Иухатт 
та, дам, дуртæ ласгæйæ, Тамарæ сæ машинæйæ йе ’мбалы дæр 
рахизын кодта. Нæхи бар, дам, нæ уадз. Чызг фыдæй куы не 
стъæлфа, уæд нæ зоныс... 
— Дзæгъæлдзыхтæ цынæ æрæмысдзысты... 
— Æз та цы зонын!.. Йæ мады йын афтæ дæр фæзмыдтой, 
тракторист сиахсмæ, дам, бæргæ нæ бæллыдтæн. Цымæ ма 
цавæр агуры? Хъæуы аргъ лæппу, нанайыстæн. 
Бутиаи йæхи ныффидар кодта, афтæмæй дзуапп радта: 
— Лæппу сæрæн куы уа, уæд ын йæ куыстмæ кæсын цæмæн 
хъæуы? Тамарæ дæр æмбаргæ адæймаг у. Адæм бирæ цыдæртæ 
дзурынц, — æмæ, аразгæ мидбылхудтгæнгæйæ, Масинкамæ 
бакасти. 
Уæдмæ уæлмæрдтæм бахæццæ сты. Разæй чи цыдис, уыцы 
устытæй чидæр куы бахъарæг кодта, уæд иннæ сылгоймæгтимæ 
Бутиан æмæ Масинка дæр, цыма уæдæй нырмæ сæ кæуын 
тыххæй урæдтой, афтæ ныккуыдтой. Бутианæн фадат фæцис 
кæйдæр зианы руаджы йæ зæрдæйы тыппыртæ суадзынæн... 
11 Æгъумяарты Æхсарбег 
161 

Æмæ та мæнæ ныр йæ хъустыл ауадысты Масинкайы 
ныхæстæ. Тотырадз цæмæй зоны, Азау кæйдæр «хъуымыздзых» 
лæппуйы амæттаг куы бауа, Бутиан уымæй кæй тæрсы, æмæ 
ахуыр кæнынмæ цæмæй ацæуа, ууыл уæлдай тынгдæр уымæн 
кæй архайы, уый. Бинонтæй иу йæ фарс куынæ рахæцыд, уæд 
афтæ бакодта: 
— Æз та сымахæй æдылыдæр. Цæрæнбонты уыл мæхи хæрын, 
æмæ уын æрдуйы бузныггады дæр нæ цæуы. Фæлæ дæ, мæнæ 
лæг, мæ судзгæ мæрдтыстæн, уæддæр нæ ныууадздзынæн. 
Тотырадз тарстис, Азау ахуырмæ куы нæ бахауа, уымæй, фæлæ 
æмбæрста, йæ бон ын баххуыс кæнын кæй нæу, уый дæр. «Цæй, 
кæд исты сарæхса, уæд хорз, науæддæр иннæ азмæ æгас: мыййаг, 
ын куы нæ байрæджы», — бауынаффæ кодта йæхинымæры. 
...Цалдæр азы фæлвары Тамарæ ахуыр кæнынмæ ацæуыныл, 
фæлæ-иу ныкъкъуылымпы. Ныр, йæ цæуыны афон куы æрхæццæ, 
уæд æрæнкъард. Архайы, цæмæй йын Тауырзæт йæ зæрдæйыуаг 
ма базона, ууыл. Райсомæй нырмæ уисой, цъылын æмæ хæцъил 
йæ къухæй нæма суагъта. 
Чумæданы нывæрыны размæ йæ уæлæ акодта йæ æрвхуыз 
урсдидинæгджын къаба. Сывæллæттæн цы пенси исынц, уымæй 
йæ балхæдтой. Ног дарæс аив бадтис хæрзконд гуырыл. Айдæны 
размæ къорд хатты æрзылди. Йæ былтæ уыдысты ахуырсты 
хуызæн сырх. Йæ дæндæгтæй сæ аууæрста. «Исчи зæгъдзæни, 
ахоры сæ, зæгъгæ». Стæй йæ æнгуылдзтæ æрхаста йæ уæллаг 
былыл. Ууыл гæзæмæ бæрæг дардтой сау æрдутæ. «Ехх, цымæ 
лæппу цæуылнæ фæдæн! Дзыццайæн цас æнцондæр уаид!.. Ныр 
мæ Ладемыр ацы къабайы куы фенид». 
Дуары хъæр фæцыди, йæ къæхтæ рог исгæйæ, æрбахызти 
Азау. 
— Баба мын афтæ, Тамарæйæ, дам, хатыр ракур, — дзурынмæ 
фæци чызг. — Уемæ, дам, суаин, фæлæ... Æппындæр æй не 
’вдæлы... Куыд бирæ дæ уарзы, уый куы зонис. Æз дæр, не ’ппæт 
дæр! — Тамарæйы астæуыл йæ цæнгтæ æрбатыхта. Уат хъæр 
æмæ ахстæй байдзаг. 
Уæдмæ мидæмæ æрбахызти Тауырзæт. Мады фæндыди 
Тамарæ дзаумайæ йемæ цы хæссы, уый фенын. Мæйы æмгъуыдмæ 
цæуы, адæймаджы алцыдæр бахъæудзæни. Æмæ, чызг 
чумæданы нывæрынæввонг стъолыл кæй æррæвдз кодта, уыцы 
уæлæдарæсмæ кæсыныл фæци. Мады зæрдæ сæ ницы барухс. 
«Чындздзон чызгæн иу хуызæнæн къабайы йеддæмæ скæнинаг ма уæд», 
— мад йæхинымæры батыхсти. Дзаумæтты æхсæнæй рахауди 
Тамарæйы фæскомцæдисон билет. Систа йæ, райгом æй кодта æмæ 
цыма йæ чызджы рагæй нал федта, уыйау ын йæ къаммæ 
ныккасти. «Йæ фыды халдих у, мæгуыр. Йæ ных, йæ фындз. Уымæн 
дæр ахæм цъындгомау цæстытæ уыди». 
162 

— Кæддæр фæскомцæдисмæ æз дæр бæргæ бацыдтæн... Дæ 
фыды руаджы... Æгас макуы уыдаид, уæд мæ, чи зоны, партимæ 
дæр бацæуын кодтаид... Мæгуырыл дур хæрдмæ тулы... 
Тамарæ йæ хъæбысы æрбакодта Тауырзæты, йæ сæр ын йæ 
уадулмæ æрбалхъывта: 
— Тæрсгæ ма кæн, ахуыр фæуыдзынæн æмæ нын уæд... 
— Уæд ма дæ мæ мæт уыдзæни. 
— Нæ, нæ. Æз дæу... 
«Дæу нæ ныууадздзынæн», зæгъинаг уыди Тамарæ, фæлæ 
уæдмæ Тауырзæты къухы цы билет уыд, уый хуылфæй стъолмæ 
æрхауди чысыл къам. Ладемыры къам! Ауыдта йæ Азау дæр. 
Тамарæ хорзау нал фæци, цыма æххуыс агуырдта, уыйау йе 
’мбалмæ бакаст. Уымæн дæр, æвæццæгæн, æнæнхъæлæджы уыд 
йе ’фсымæры къамы фенд, фæлæ ма фæцарæхсти: 
— Уый иубон мæнæй ферох... 
— Сыхаг чызгмæ сыхаг лæппуйы къам куы уа, уæд уый ницы 
кæны, — сдзырдта ма Тауырзæт, къам стъолыл æрæвæрдта æмæ 
уатæй рахызти. 
18 
Темырболат фермæйы арæзтадмæ каст æмæ хъуыдытæ 
кодта: «Цас фыдæбон ыл ис, цас хæрдзтæ йыл ацыди! Уæддæр ма 
нæ æрмæг бирæ бахъæудзæн. Уæвгæ та кæд фыдæбоны 
Хъæлæмырзæ исты амæлттæ кæнид. Æнæ дон ранæй дон рауадздзæни. 
Йæ мард фесæфа, уый бæрц та йын зонгæтæ кæцæй ис? Сыгъд 
ыл ссæуæд, уæвгæ... Мæхицæн æнцад цардтæн, ныр мæм, 
æвæццæгæн, иууылдæр къæрныхы цæстæй кæсынц...» 
Темырболаты хæдцурмæ æрбахæццæ рог машинæ. Азæмæт, 
Цъиусур, Хъæлæмырзæ æмæ ноджы иу æнæзонгæ уазæг 
рахызтысты машинæйæ. Темырболат сын салам радта. Уазæджы 
уæхскыл уыди хуызисæн аппарат ауыгъд. Уайтагъд йæ дзыппæй ручкæ 
æмæ блокнот фелвæста æмæ фермæйы ног агъуысты арæзтады 
алфамбылай æрзылди. 
— Диссаджы галуантæ!.. Хуымæтæджы уæ не ’ппæлыдысты 
хъæууонхæдзарады министрады. Амбылдтат, амбылдтат! — 
загъта уый æмæ йæ мидбылты æмбаргæ худт бакодта. Стæй та 
Темырболатмæ баздæхт: — Бахатыр кæн, ды чи дæ? Æз газеты 
кусæг дæн... 
— Æз? Колхозон мæ хонынц... 
— Арæзтадон бригады хицау, — дзуапп фæбæлвырд кодта 
Хъæлæмырзæ. 
— Æмæ куыд кусут? 
— Дуртæ кæрæдзиуыл амайæм, — æнæбæрæг хуызы загъта 
Темырболат. 
163 

— Иттæг хорз, иттæг хорз! — æппæт дæр чи æмбары, ахæм 
адæймагау дзырдта газеты кусæг. Æмæ кæд стæвдтæарæзт уыди, 
уæддæр афтæ рог змæлыди æмæ йæм Темырболат кæсгæйæ 
баззади. — Уæ хорзæхæй, мæнæ ма афтæ æрлæуут. Ды, Азæмæт, 
астæуæй. Мæнæ уыцы журнал рафæлдах. Истытæ дзур. Сымах 
та цыма Азæмæтмæ хъусут, афтæ йæм кæсут, — хуызисæг 
фæстæмæ иу-къорд къахдзæфы акодта.— Уæ хорзæхæй, истытæ 
дзурут, хъæлдзæг ут! Афтæ, гъе! Иучысыл ма... Цæттæ у! Бахатыр 
кæнут. Æххæст ма уын, уæ мыггæгтæ æмæ уæ, чи цы кусы, уый 
дæр афыссон. Ныв тæккæ иннæбон уацхъуыдимæ фæзындзæн 
газеты. Хуындзæн афтæ: «Колхоз «Сырх Кавказ»-ы 
разамонджытæ ныхас кæнынц ног фермæйы арæзтадыл». Стæй та йæ 
блокнот йæ дзыппæй фелвæста æмæ загъта: 
— О, иу фарст ма... Зæгъут-ма, мæймæ не сцæттæ уыдзæни? 
Темырболат зæгъинаг уыд, æртæ мæйæ раздæр æм æнхъæлмæ 
кæсæн нæй, зæгъгæ, фæлæ Хъæлæмырзæ фæразæй: 
— Уый та цы хоныс? Æнæмæнг! 
Уазæг уайтагъд цæуынмæ фæци. Темырболат сæ фæдыл 
дзæвгар фæкаст, стæй йæ сæр ныттылдта. 
Цалдæр боны фæстæ та фермæмæ фæзындысты Азæмæт æмæ 
Хъæлæмырзæ. Раздæры сæрдар уыд уæлахиздзауы хуызæн, йæ 
къухы цы газет уыдис, уый тылдта: 
— Мæнæ ма æркæсут! Фыццаг фарсыл! Мæлæты хорз дзы 
рауадтæн. Азæмæт мæм йæ къухæй амоны. Ха-ха-ха! Уæ мард 
фесæфа, куыд тагъд æй раскъæрдтой! — Стæй ма йæ ныхасыл 
афтыдта: — Мæ хæлар у. 
Темырболатæн æхсызгон уыдис, йæ хуызист газеты кæй 
рацыд, уый. Фæлæ йæ зæрдæйы ахаст уæддæр не снывыл. Иу 
хъуыддаг æм диссаг фæкаст. Хуызисæг сæ афтæ алæууын кодта, 
газеты сæ афтæ равдыста, цыма колхозы разамынд 
сæрмагондæй фермæйы арæзтадыл дзырдтой. «Цæстфæлдахджытæ, 
цæстфæлдахджытæ», — загъта йæхинымæры. 
Сырхбын агуыридурæй амад фермæты къултæм кæсгæйæ, 
Азæмæты цæстытыл уад, скъæттæ куыд фидаудзысты, уый. 
«Шиферæй сæ æрæмбæрздзыстæм, чъырæй сæ сцæгъддзыстæм, 
холлаг сæм ласдзыстæм æфсæнвæндагыл, сæ пъолтæ авгау 
æрттивдзысты. Хъуццытæ иууылдæр уыдзысты хæрзмыггаг... Æхсыры 
цады найдзыстæм нæхи»... 
Фæлæ фермæйы арæзтад кæй ныкъкъуылымпы, уый йын йæ 
циндзинад мынæг кодта. «Ацы зымæг дæр та фос зæронд 
фермæты баззайдзысты. Уæдæ ног фос балхæнын дæр нæ къухы 
нал бафтдзæни». 
— Афон нæма у куыст фæуынæн? — сдзырдта схуыстæй. — 
Уæд æй сæрды æмбисмæ фæуинаг куы уыдыстут, ныр та тагъд 
фæззæг дæр куы ралæудзæни. 
164 

— Сæхиуыл нæ ауæрдынц, фæлæ зæрдæйы фæндоныл кæм 
вæййы! — аразджыты сæрыл рахæцыд Хъæлæмырзæ. 
— Цы дын зæгъон, нæ зонын, — йе уæхсчытыл схæцыд 
Темырболат. — Нæхиуыл нæ ауæрдæм. Цы гæнæн уа, уымæй æхсæв 
дæр нал бахуысдзыстæм. 
19 
Зымæджы йæ зæнг куы ныммур, уæдæй нырмæ Ладемыры 
зæрдæйы сæвзæрди цыдæр ног æнкъарæнтæ. Арæх-иу 
æрæмысыди, уалдзæджы сын Тамарæ сæ графин куыд æрбахаста, уыцы 
хабар. Чызджытæ горæтмæ куы ацыдысты, уæдæй нырмæ 
бынтондæр йæ зæрдæ семæ баззади. Писмо-иу æрвитут, зæгъгæ, сын 
бафæдзæхста, æндæр йæ къухы ницы бафтыд зæгъын. Рæстæг 
цæуы, фæлæ сæ хабар нæма и. 
Мæты бацыд Ладемыр: «Кæд Тамарæйæ ферох дæн. Æмæ мæ 
хо та куыд ницы фыссы?». 
Лæппуйы йæ хъуыдытæ ахæссынц горæтмæ, балæууы 
институты кæрты... Цæмæй зоны Тамарæ, лæппуйы зæрдæ сусæны 
хур дæр кæй нал тавы, уæрæх фæзтæ йын кæй скъуындæг сты, 
уый? Куы йæ æмбарид, уæд æм афонмæ фæхабар кодтаид... 
«Уæд та автомобилыл куы кусин, уæд æм иу изæр сфардæг уаин... 
Уæвгæ Тамарæйы хуызæн чызджы цæмæн хъæуы тракторист?» 
Тарстис, Тамарæ институтмæ куы бахауа, æмæ йæхи хуызæн 
студенты куы бауарза, уымæй. Хъæуæй дæр иу хицон нал цæуы. 
Уæвгæ йын чи цы хабар æрбахæсдзæн, чи бамбардзæн, йæ зæрдæ 
артау кæй судзы, уый? 
Дысон-бонмæ та, станы кæрты уæлгоммæ хуысгæйæ, 
стъалыты фæнымадта, бонырдæм иучысыл афынæй, фæлæ йе 
’мбæлттæ куы базмæлыдысты, уæд фехъал æмæ йæ тракторыл 
бабадт. 
Абон та йæ Бимболат фефсæрмы кодта. Ладемыр сихоры 
улæфты рæстæг доны былмæ ныццыд, йæхи цынадта, змисыл 
æрхуыссыд æмæ дзы йе ’нгуылдзæй «Тамарæ», зæгъгæ, 
ныффыста, афтæмæй афынæй. Уыцы рæстæг фæзынд Бимболат. 
Фæстæрдыгæй йæм бахъуызыд, фæтæрсын кæнынмæ йæ хъавыд, 
фæлæ змисыл æнгуылдзæй фыст куы ауыдта, уæд дæлиауæй 
ныуулæфыди æмæ хъæрæй загъта: 
— Дæ тæригъæд фæхæссæд, дæ тæригъæд, Тауырзæты чызг! 
Ладемыр фехъал, хæрдмæ фесхъиудта, фыст асæрфын дæр 
йæ къухы нал бафтыд, йе ’мбалмæ туджджыны цæстæй скасти 
æмæ сдзырдта: 
— Мæ фæдыл абырæгау цы зилыс? 
Уыцы изæр Ладемыр уæрдон сифтыгъта æмæ, МТС-мæ 
бауайон, зæгъгæ, хъæумæ раивгъуыдта. 
165 

Изæрдалынгты схæццæ. Тæргæбæхæй фæцыд. Цæхгæрмæ 
уынджы тигъыл куы фæзылд, уæд йæ хъустæ ацахстой зонгæ 
хъæлæс æмæ йæ зæрдæ сгуыпп-гуыпп кодта. Бæхы фæурæдта 
æмæ байхъуыста: 
— Азау, райсом-иу махырдæм рацу, æнхъæлмæ дæм кæсдзынæн. 
Ладемыр уæрдонæй рагæпп ласта æмæ чызджы ’рдæм 
азгъордта. Сау æндæргмæ куы бахæстæг, уæд ныллæг хъæлæсæй 
сдзырдта: 
— Тамарæ. 
— Ладе... 
Лæппу йæм базгъордта, йæ цæнгтæ фæйнæрдæм фæхаста, 
æрбатыхта йыл сæ æмæ йын йæ уадулæн апъа кодта. 
Тамарæйы зæрдыл цæмæндæр æрбалæууыди, дуртæ ласгæйæ 
йын Дзенаго куыд апъа кодта, уый. Йæхи иуырдæм ассыдта, 
стæй талынджы ныййазæлыд уадулы дзæхст. Чызг скуыдта, 
исдуг ма алæууыди æмæ сæхирдæм азгъордта. Ладемыр лæугæйæ 
баззад. Йæ рус сыгъди, цыма йыл ехсы цæф сæмбæлд, уыйау. 
Æрæджиау, расыг лæгау, цудтытæгæнгæ фæстæмæ рацыд, 
уæрдонмæ схызт æмæ бæхы рохтæ æрбалвæста. 
— Но, бирæгъты амæттаг фæуай... 
...Бутиан сыхæгтæн раджы аппæлыди, нæ чызг дохтырты 
скъоламæ цæуы, зæгъгæ. Азау ахуыргонд уа, æрмæст æй уый 
мæт нæ уыди, фæлæ афтæ, уадз æмæ Тотырадзы хæдзары дæр 
уа дохтыр. Бутиан дохтырмæ цæуынæй йæ удхæссæг уыдта. Йæ 
рахиз зæнджы нуæрттæ уымæн фæсахъат сты, афоныл сын 
хосгонд не ’рцыди. Куы сахуыр кæна, уæд æй йæхи хуызæн 
дохтыр, инженер, кæнæ ахуыргæнæг ракурдзæни. Агрономы онг æй 
никуы æруагъта. Уый та циу, къæвдайæ-хурæй быдырты 
рахаубахау кæны. 
Ныр йæ фæндтæ фæсыкк сты, цы фæуыдзæн йæ чызг? 
Тотырадз æй быдырмæ куы акæна, уымæй тарстис. 
— Уæуу, мæ бон, мæ зæнгтæ мæ быны куы нал цæуынц, — йæ 
синтыл хæцгæйæ, ныхъхъæрзыдта Бутиан æмæ тыргъæй уатмæ 
бадзырдта: 
— Уæртæ чызг, рауай-ма. 
— Цы кæныс, дзыцца? — тагъдгомау æм рауади Азау. — 
Æнкъард цæмæн дæ? 
— Уæдæ цæуыл кафон, дæ балгъитæджы бындур ныззила! 
Ды нырма сывæллон дæ, æмæ дæм нæма хъары, фæлæ йæ 
фæстæдæр бамбардзынæ. 
Институтмæ кæй нæ бахауд, уыцы хабар бинонтыл афтæ тынг 
фæзындзæн, уый æнхъæл нæ уыд Азау, не ’мбæрста, мады маст 
Масиикайы дам-думтæй кæй гуыры, уый дæр. 
— Дзыцца, тыхсгæ ма кæн. Зæронд дын нæ бадæн, мыййаг. 
Тæккæ райсом фермæмæ цæуын. 
166 

— Уæдмæ дæр уал сæ тъæнгтыл хæцæнт. 
— Уæд та далæ бабаимæ хор æфснайдзынæн. Æхсызгон ын 
уыдзæн. 
— Ма байрай дæ хорæй дæр æмæ дæ бабайæ дæр! Уый 
фæндиагæй æз дæр иу минут ам нæ фæлæууин. 
Мады нуарджын, нæлгоймаджы къухты хуызæн фæтæн къухты 
цыбыр æнгуылдзтæ барызтысты, йæ цæстытæ цъындгæнæгау 
æрæхгæдта. Азау йæ цуры æрбадтис, йæ цæнгтæ йыл 
æрбатыхта, йæ уадулыл ын йæ уадул авæрдта æмæ иуцасдæр 
æнæдзургæйæ абадтысты. Стæй, цыма мад истæуыл фæфæсмон кодта, 
уыйау йæ чызгмæ зулмæ бакаст æмæ фестад. 
Бутиан Азауы тыххæй йе ’цæг ныхæстæ Тотырадзы ссыдмæ 
æвæрдта. 
Уыцы изæр æхсæвæрафон быдырæй ссыдис Тотырадз. 
Бинонтæ ма бадтысты. Лæг кæртмæ бахызти, Бутианы æндæрг 
базыдта, фæлæ уæддæр сдзырдта: 
— Цы фестут? Не ’фсин макæй фæдыл фæлидзæд? 
Ус ын дзуапп нæ радта. Азауы фæндыдис йæ фыды размæ 
разгъорын, фæлæ йæ фырæрхуымæй нæ рацыдис. Тотырадз 
бамбæрста, бинонтæ цæуылдæр мæстджын кæй сты, уый. 
— Уыцы чызг, æнхъæл дæн, дзæгъæлы фесæфта йæ рæстæг? 
— Дæ хуызæн фыд кæмæн уа, уый куыннæ сараздзæни 
хъуыддæгтæ! — нал баурæдта йæхи Бутиан. 
— Дзыцца, цæй, ма та райдайут, — лæгъстæгæнгæйæ 
сдзырдта чызг. 
Азау æхсæвæр æрæвæрдта æмæ йæ фыдимæ хæрыныл æрбадт, 
мад йæ дзыхмæ комдзаг дæр не схаста, «оххытæ» кæнгæ æд 
дзаумæттæ йæ хуыссæны батымбыл. Фæсхæрд Тотырадз йæхи 
æруагъта чысыл бандоныл, æмæ йæ чызгмæ дзуры: 
— Азау, мæ хур, марадз-ма, фæндырæй мын ацæгъд. 
— Ды дзы куы нæ æрхъуыды кæнай, уæд ничи, — райхъуыст 
Бутианы ныхас. 
— Æмæ ма ды дæр æгас дæ? Æрцæгъд-ма, Азаухан. 
Чызг уатæй фæндыр рахаста, зæронд тæнæг хъæццул йæ фыды 
раз æрытыдта, æрбадти йыл. Фæндырыл фæйнæрдæм ахæцыдис 
сындæггай. Мад ма йæ сынтæгыл иу къорд хатты фыдæнæн змæлд 
бакодта, стæй йыл хуыссæг фæуæлахиз. 
Фыд æмæ чызг та ма бирæ фæдзырдтой. Чызг фыдæн сæ 
балцы хабæрттæ фæкодта. Медицинон институты алы бынатмæ 
дæр дæсы бæрц лæвæрдта экзаментæ. Тамарæ хабар куы 
бамбæрста, уæд йæ гæххæттытæ фæстæмæ райста æмæ сæ 
хъæууонхæдзарадон институтмæ бахаста. Уым дæр адæм бирæ уыди, æмæ 
нæ бахаудаид, фæлæ йæм колхозæй дзæбæх гæххæттытæ кæй 
уыди, уымæ гæсгæ йæ фæсаууон ахуырмæ райстой. Уый та 
фæстæмæ æрыздæхт. 
167 

Æмбисæхсæвтæм æввахс Тотырадз сыстади æмæ ма загъта: 
— Уæдæ афтæ, бабайы карк. Райсом дæхи барæвдзытæ кæн 
æмæ-иу мæм иннæбон æрфардæг у. Бригадирæн зæгъдзынæн æмæ 
дæ ракæндзæн... Афтæ хуыздæр уыдзæни. 
Фæлæ Азау быдырмæ нæ фæзынд. 
— Æнцад бад. Æз колхозы куысты ныхмæ нæ дæн. Фæлæ дæ 
иугæр колхозонты списыччы куы ныффыссой, уæд мæнау куырм 
къодахæй баззайдзынæ æмæ дын, мæ мæрдтыстæн, адæмæн 
æмбисонды митæ бакæндзынæн. Дæумæ дæр дæ фыды туг ис! — 
бартхъирæнтæ йæм кодта Бутиан. 
Фермæмæ кусджытæ арвитын партион æмбырды 
бафæдзæхстой Барис æмæ Тотырадзæн. Ахæм фæндон Хъæлæмырзæ 
бахаста: уырныдта йæ, хъуыддагæй кæй ницы рауайдзæни, уый. 
Фермæйы кусын хъæудзæн æхсæвæддæйæ. Æмæ ма уымæн дæр 
быхсæн уыд, фæлæ мызд куыд фиддзысты, уый бæлвырд ничима 
зыдта. Æмæ исчи ахæм ранмæ цæуы? Æмбырды фæстæ дыууæ 
æмбалы дзæвгар фæбадтысты æмæ, зæрдæмæдзæугæ хъуыдыйæ 
сæ къухы куы ницы бафтыд, уæд Тотырадз Барисы бафарста: 
— Зæгъ-ма, дæ хорзæхæй, хæсты рæстæг афицер куы уыдтæ. 
Афтæ никуы рауад?.. Знаджы нæмгуытæ де ’фсæддонтыл их 
уарæгау уарынц, афтæмæй дын æнæ абырсгæ нæй. Цы кæнын 
хъæуы ахæм рæстæг? 
— Ахæм рæстæг командир йæхæдæг хъуамæ æппæты разæй 
сыста, йæ фæдыл сæ ахона. 
— Уæдæ, гъе, мæ хур, ам дæр афтæ бакæнæм, — фæцырд 
Тотырадз. — Ныр та уал цом нæхимæ. 
Бутиан сæ хæдзары тыргъы ныллæг бандоныл бадт æмæ 
фæткъуытæ хус кæнынмæ карста. 
Дыууæ лæджы куы фæзындысты, уæд сыстад, Барисы къух 
райста æмæ сæ мидæмæ бахуыдта. 
— Бауырнæд дæ, Барис, мæнæй хæдзарæн ницы пайда ис, 
фæлæ цалынмæ не ’фсин æгас уа, уæдмæ нын сæфынæй тас нæу, 
— райдыдта Тотырадз. «Цыдæриддæр у, уæддæр та хæдзарæн 
цавæрдæр фыдбылыз аразы», — хинымæр загъта Бутиан. 
— Æмæ дын уый дзырдтон, — йæ ныхас кодта зæронд лæг. — 
Æз фыссæг куы уаин, уæд Бутаты чызджы тыххæй æмбисонды 
чиныг ныффыссин... 
Ус фынг рæвдз кæныныл зилæнтæ кодта, æмбæрста, уыцы 
ныхас хуымæтæджы кæй нæ рауади, уый. Æмæ дзы æниу фыццаг 
хатт хъусы зæрдæлхæнæн ныхас. Искуы иухатт куы рабустæ 
вæййынц, уæддæр Бутианæн йæхи аххосæй. Тæвд туг у. 
— Дæ фыды хуызæн фæдæ æмæ дын цы бакæнон? Уый дæр-иу, 
мæгуыр, хыл туманæй агуырдта. Сæ хъæуы кæимæ фæхыл уыдаид, 
уый куынал уыди, уæд та сыхаг хъæутæм цæуын райдыдта, — 
куы-иу рабыцæу сты, уæд-иу ын худгæйæ бакой кодта Тотырадз. 
168 

Сæ размæ æрбацыд Азау. Йæ уæлæ — ронджын морæ къаба, 
цыбыр цъындатæ æмæ ирон дзабыртæ. Дыууæ даргъ ставд быд 
дзыккуйæн сæ кæрæттæ хæлд. Галиу русыл бæрæг дары 
хæрзчысыл нос. Гыццыл ма куы уыд, уæд ыл сæ сыхæгты къæбыла 
фæхæцыд. 
— О, æмæ дын уый зæгъынмæ хъавыдтæн, æнæниздзинадæн 
тæккæ тыхджындæр хос у фæллой кæнын. Бауырнæд дæ, не ’фсин 
куыстуарзон куынæ уыдаид, уæд ныртæккæ чызгау сæрæн нæ 
уаид... Бирæ фыдæбæттæ бавзæрста, æрмæст мæн тыххæй цы 
фыдæхсæвтæ арвыста, уыдон дæр ын исты хъомыс уыдысты. 
Тотырадзы цæсгом фæрухс, бандоныл йæхи фæстæуæз 
ауадзгæйæ, йæ цæстытæ æрцъынд кодта. 
— Цæвиттон, иу ахæм хабар дын радзурон, Барис. Уый 
раджы уыдис, æнхъæл дæн, 1924 азы. Иу-фондз æмбалæй нæм 
округмæ фæсидтысты. Топпытæ нын радтой, нæ хæс нын 
бамбарын кодтой æмæ изæрыгон саргъы бæхтыл хъæды ’рдæм 
фæцагайдтам. Æрвитгæ та нæ акодтой фыдгæнджыты ахсынмæ. 
Фæндагыл иу-дæс баистæм. Дыккаг æхсæв фыййæутты лæгæтæй 
æнæхъæр-æнæцъистæй раластам æртæ фыдгæнæджы. О, æмæ 
ма ныр уый цы дзырддаг у, ахæм рæтты бирæ ауадтæн, фæлæ 
ныхас не ’фсиныл рауад. Фæстæмæ цыдыстæм фæллад æмæ 
æххормагæй. Не ’мбæлттæй иу афтæ зæгъы, цæй æмæ, дам, йæ 
бинойнаг кæмæ бада, уымæ æрфысым кæнæм. Уæд иннæ афтæ: 
нæ фæлæ кæмæ нæ бада, уый иннæтæн хуынд саразæд. Æз сæм 
мæ хъус ницы уыйас æрдардтон. Бутиан ма æрыгон чындз уыд, 
фæлæ дзы ирон æгъдæуттæ ницанæбæрæг домдтон æмæ йыл мæ 
зæрдæ нæ дардтон. Ме ’мбæлттæй мын иу афтæ, цæугæ, дам, 
æмæ дæ тохъхъыл аргæвд. Ды, дам, Бутаты чызджы ирон 
æгъдæуттыл нæ домыс. Раст куы зæгъон, уæд мæхæдæг дæр 
тохъхъыл æргæвдинагыл банымадтон. Уалынмæ хъæумæ бахæццæ 
стæм. Ме ’мбæлттæ хъæуыбыны ’рдыгæй цардысты æмæ сыл 
зилгæ рацыдыстæм. Иу хæдзарæй дæр дзы рухсы цъыртт нæ 
калдис. Уæд дын нæхирдæм фæзылдыстæм. Кæсын æмæ нæ уаты 
рудзынгæй мынæг рухс кæлы. Не ’фсин уыцы рæвдзæй нæ размæ 
рауад. Мидæмæ бацыдыстæм. Уæларты стыр цугуны — гогыз, 
хæдзар — хъарм. Ме ’мбæлттæ ныххудтысты, ай, дам, адæмы 
устытæн сæрибар дæтты, йæхи бинойнаджы та æхсæв-бонмæ 
бадын кæны. Уый тыххæй йын, зæгъын, йæхи бафæрсут. 
Цыбырдзырдæй, цыппар боны не ’мбæлтты хæдзæртты фæминас 
кодтон. Уый фæстæ сын сæхи дæр схуыдтам, уæдæ цы! 
— Дæумæ бадыны сагъæс мæ уыд, — йæхи буцгæнæгау 
сдзырдта æфсин. 
— Уый дæр базыдтон, — Тотырадз бахудтис. — Хабар афтæ 
рауад. Цæвиттон, Бутиан мæ мадимæ рабустæ. Æфсин йæ 
чындзы бафхæрдта, æртыскæн ыи йæ синтыл æруагъта. Уый дæр 
169 

фæтæргай æмæ ме ’рцыдмæ фæбадти. Былæй кæй аппæрстой, 
уымæн йæ сины ’лвæст куыд фæрæстмæ, ахæм æмбисонд ыл 
сæмбæлд... Раст зæгъын хъæуы, мæ мад дæр дзы бузныг уыд. 
Сæрæн, дам, у-иу дзырдта. Æмæ, æнæ гæды ныхас, йæ удæн 
æнцойдзинад никуы радта. Æфсинтæ сæ чындзытæн Бутаты 
чызгæй хастой æмбисонд. Æмæ æз дæр, бауырнæд дæ, фæстæмæ 
никуы никæмæ фæкастæн, — Тотырадз Барисмæ йæ цæст 
æрныкъуылдта. Ома, кæсгæ кæн, ме ’фсинимæ куыд дзурын хъæуы, 
уый зонын æви нæ. 
Бутианæн йæ зæрдæ суынгæг, æрæмысыд йе ’взонджы бонтæ. 
Йæ циндзинад ницæмæй равдыста, æрмæст афтæ бакодта: 
— Зæронд, уый та ма куыд æрхъуыды кодтай? 
Тотырадз æмбæрста: æфсин йæ дзæбæх зæрдæйыл куы вæййы, 
уæд æй зæронд фæхоны. 
— Уæдæ афтæ, гъе, мæ хур, Барис. Бутианæн йæ цот дæр 
хуыскъастæутæ нæ рауадысты. 
Ныхæстæ чысылгай-чысылгай колхозы фермæйы 
хъуыддæгтæм раздæхтысты. Барис рахъаст кодта, хъугдуцæгæй ничи комы, 
зæгъгæ. 
— Фæстæмæ фæкæсынмæ дæр нæ нал æвдæлы, мах та нырма 
рахъуыды-бахъуыды кæнæм, куыд хуыздæр уыдзæн, ууыл. 
— Уый зон, Барис, мæ сæрæн ма куы уаин, уæд уырдæм мæ 
разæй бæргæ никæй ауадзин, фæлæ... Нæ хæдзары дæр 
мæхицæй дарддæр ничи ис. 
Барис æмæ Тотырадз бамбæрстой, Бутиан сæ ныхасыл 
æнцонтæй кæй не сразы уыдзæн, уый. Тотырадз йæхæдæг дæр 
сагъæстыл фæци; зын ын уыд йæ чызджы фермæмæ æрвитын, кæд 
утæппæт ныхæстæ уый тыххæй рауадысты, уæддæр. Йæ фыды 
зæрдæйы уаг, æвæццæгæн, зыдта Азау дæр. Горæтæй куы 
æрыздæхт, уæдæй нырмæ хæдзар æфснайынæй дарддæр ницыма 
бакуыста. 
Тотырадзитæм хъусгæйæ, Азау йæ сæр батылдта, разы дæн, 
зæгъгæ. Æмæ йын уæд фыд йæ цæстæнгасæй ацамыдта, ома, 
дæхæдæг райдай. 
— Дзыцца, уæлдæр скъолатæм чи цæуы, уыдоны тыххæй ныр 
ног закъон ис. Колхозы, науæд заводы чи нæ бакуса, уыдоны 
нал исынц. 
— Æмæ дæ цæуылнæ айстой, колхозы цалдæр азы куы кусыс. 
— Æз куыд куыстон, афтæ нæ. Æнæсцухæй, зæгъæм, 
фермæйы, уæд мæ боны ахуырмæ райстаиккой. 
Бутианы зæрдыл æрбалæууыдысты Масинкайы ныхæстæ: 
«Уырдæм чи ацæуа, ууыл дæ къух ауигъ». 
— Нæ, нæ! Кой дæр æй мачи кæнæд! 
Тотырадз æмбæрста, сæ ныхæстæ Бутианы зæрдæ кæй 
фæцагайдтой, уый, фæлæ ма йын уæддæр алæгъстæ кæнын хъæуы. 
170 

— Бутаты чызг, дæ цот схъæластæутæ куы рауайой, 
уымæйиу тарстæ, ныр сыл фæстæмæ хæцын райдыдтай. Уый, хæрзхаст 
дугъоны кæртæй æддæмæ куы нæ уадзай, уымæй уæлдай нæу. 
«Нæ лæг партийнæй у», зæгъгæ-иу дæхæдæг рагуалдзæгæй 
æрæгвæззæгмæ быдырæй куы нæ ссыдтæ, уæд ныр... Азаухан 
йæхæдæг дзуры, ауадзæм æй. Иунæг нæ уыдзæн, уæртæ Тамарæ дæр 
цæуы... Мæнæ сæм Барис йæ цæст дардзæн... Дæу ницуал 
уырны, фæлæ адæм базмæлыдысты, дыууæ азмæ «Сырх Кавказ» 
нал базондзынæ. 
— О, сывæллæттæ йæ уæлбыл куыннæ фæкæндзысты! 
— Бутиан, мæ ныхас дæ зæрдыл дар... Чидæртæ ардыгæй 
горæтмæ алыгъдысты, фæлæ та сæ фæстæмæ ардæм хъæуы, — 
сдзырдта парторг. 
— О, мæ хур, Барис, о. 
— Уый зон, мæ хæдзардарæг, æз æмæ ма ды коммунизмы дæр 
ацæрдзыстæм. Нæхи «Победæ»-йы-иу абаддзыстæм, Азау-иу нæ 
горæтмæ сдавдзæн, æмæ-иу уым сæйраг уынджы, кæрæдзи 
къухтыл хæцгæ, куы фæцæйцæуæм. 
— Уæдмæ дæр уал... Æз ма дзы хъуыдтæн мæ зылын къахимæ. 
— Тыхсгæ ма кæн, зæронд. Горæты чи цæры, уыдон дæр 
махæй хуыздæртæ не сты. 
Йæ зæрдæ æрфæлмæн Бутианæн. 
«Кæд Тамарæ дæр цæуы, уæд сын иумæ æнцондæр уыдзæн, 
кæрæдзийы хъахъхъæндзысты. Цы гæнæн ис, ацæуæд», — 
скарста йæхинымæры Бутиан. 
— Куыд уæ фæнды, афтæ кæнут, — мады зæрдæ 
æрбауынгæг, йæ чызгмæ ма тарæрфыгæй бакаст æмæ феддæдуар. 
Тотырадз æмбæрста, ныр сын адæмимæ æнцондæр дзурæн 
кæй уыдзæн, уый. 
Цалынмæ колхозы сæрдарæй Хъæлæмырзæ куыста, уæдмæ 
Цъиусур разы уыд алцæмæй дæр, йæ фаг иста къæр-къæргæнаг 
æхца, æвзæрст хор, нард фыдызгъæл... Давгæ, мыййаг, нæ 
кодта. Чъизи митæ кæнын, сылгоймæгты фæдыл зилын йæ сæрмæ 
никуы æрхаста. 
Æрмæст уарзта æнцонæй бухъхъ цард. Бухгалтеры бынатмæ 
дæр уымæ гæсгæ бахауд. Адæм кусынц сусæны дæр æмæ 
хъызты дæр. Бухгалтер та зымæг — хъармы, сæрд — сатæджы бады 
æмæ гæххæттытæ кæрæдзиуыл ныхасы, нымайæны къæбæлтæй 
къуырццытæ кæны. Кæмæй цы æмбæлы, уый дзы райсы, кæмæ 
цы фæцæуы, уый йын радты... 
Бирæ азты кусы, фæлæ йæм зулдзыхы ныхас никуыма 
æрхауд. Колхозæй хæсджын чи вæййы, колхоз йæхæдæг хæс 
кæмæй фæдары, хор æмæ фосæй нымадмæ цыдæриддæр бахауы — 
алцæй тыххæй дæр Цъиусуры бæзджын папкæты кæддæриддæр 
ссарæн вæййы бæлвырд гæххæтт. 
171 

— Чи цы кæны, чи цы давы, уымæн æз ницы зонын. Æз 
хъахъхъæнæг нæ дæн, æз дæн нымайæг, — алыг кодта йæ ныхас, 
иухатт ын колхозы исбонæй давдæуы, зæгъгæ, Тотырадз куы 
загъта, уæд. 
Адæммæ дзуры «мæ хур»-æй. Йæ бинойнагыл куыд 
иузæрдион у, афтæ у йæ куыстыл дæр. Ныр ссæдзæм аз ис уыцы иу 
колхозы. Уæдæй нырмæ цал æмæ цал сæрдары уыдис «Сырх 
Кавказ»-æн! Азæмæт йæ куыстмæ куы æрбацыд, уыцы бон 
Цъиусур йæ дзыппæй систа, йæ сыфтæ кæмæн ныббур сты, ахæм 
чысыл блокнот æмæ дзы Хъæлæмырзæйы хæдбынмæ 
ныффыста: «11. Тутраты Азæмæт». Цал æмæ цал боны раивгъуыдта 
уæдæй нырмæ, фæлæ нæма базыдта йæ хицауы зæрдæ, иу 
хатдзæгмæ нæма æрцыд! Æмæ йæ уыцы уавæр иучысыл тыхсын 
кæны. Сæрдар æмæ Хъæлæмырзæйы ахастдзинæдтæ та 
æппындæр не ’мбары. Хъæлæмырзæйы ныхæстæм гæсгæ дыууæ 
’фсымæрау цæрынц. Колхозы исты ссарын, йе балхæнын куы 
фæхъæуы, уæд дæр Азæмæт фæзæгъы: 
— Хъæлæмырзæйы арвитæм. 
Æмæ йæ уæд фæуырны, æцæг хæлæрттæ кæй сты, уый. 
Фæлæ вæййы афтæ дæр. Истæуыл дзурынц, зæгъгæ, уæд 
Хъæлæмырзæ хъуамæ йæ ныхас баппара. Ахæм рæстæг фылдæр 
хатт Азæмæты цæсгом фæтар вæййы, æмæ фæзæгъы: 
— Хорз. Банцай! 
Æмæ та уæд Цъиусуры нал фæуырны, Азæмæт æмæ 
Хъæлæмырзæ дыууæ ’фсымæрау цæрынц, уый. 
Сæрдаримæ баныхас кæныны тыххæй Хъæлæмырзæйы 
хатгай Цъиусуры æххуыс дæр бахъæуы. Ныр дæр та афтæ рауад. 
Цæвиттон, колхоз бауынаффæ кодта хæрзмыггаг хъуццытæ 
балхæнын. Æмæ колхозтæй, науæд паддзахадæй æлхæнгæ куы 
уыдаиккой, уæд сыл Хъæлæмырзæ йæ къух ауыгътаид. Фæлæ 
хъомтæ æлхæнын хъуыд хицæн адæймæгтæй, Стъараполы крайы... 
Уыцы хабар куы æрыхъуыста, уæдæй фæстæмæ Цъиусурмæ 
къахихсыд баци. Иуахæмы бухгалтерæн бакой кодта: 
— Фос балхæнын стъолы уæлхъус сидт рауадзыны хуызæн 
нæу. 
— Уый раст у, фæлæ дзы мæн та цы рын тилы? Гæххæттытæ 
раст саразæнт, кæннод... 
— Исты куы рауайа, уæд дзы дæумæ дæр ныхас æрхаудзæн. 
— Уæд та дæу тыххæй бакой кæнин Азæмæтæн? — загъта 
Цъиусур, уый бамбæрста йæ лымæны зæрдæйыуаг. — 
Хæдзардзин, фæлтæрдджын, дæуæй хуыздæр кæм ссардзыстæм. 
— Куыд дæ фæнды, афтæ. 
Цъиусур Хъæлæмырзæмæ рагæй дæр мæсты уыд, цы бирæ 
хæрдзтæ кодта, уыдонæн афойнадыл гæххæттытæ кæй нæ 
арæз172 

та æмæ сылгоймæгтæм æмхиц кæй уыдис, уый тыххæй. 
Йæхицæн ын æвзæр нæ уыди Хъæлæмырзæ: «Пятеркæйы» 
уæнгтимæиу арæх абадт. Иу бон та кæрæдзийы фæдыл бацыдысты 
Азæмæтмæ. Бухгалтер лæууыдис сæрдары уæлхъус æмæ йын аивæй 
загъта: 
— Банкæй нæм дзырдтой, фос æлхæнынмæ, дам, уын æхца 
радтам. 
— Иухатт мын æй фехъусын кодтай, — сдзырдта æнæ уæлæмæ 
скæсгæйæ сæрдар. 
Хъæлæмырзæ дзуринаг нæ уыди, ныр нал фæлæууыд: 
— Цы боны хорзмæ ма кæсæм. 
Фæстиат кæй кæнынц, уый Азæмæт йæхæдæг дæр 
æмбæрста. Барисимæ сæм ныхас уыди уый тыххæй. Парторджы 
фæндæй Тотырадзы арвитиккой. Азæмæт сдзырдта: 
— Куыд уæм кæсы Тотырадз? 
Хъæлæмырзæ хъæрæй ныххудт. 
— Уый уын куыннæ балхæндзæн! Капеччытæ нымайдзæни. 
— Нæ сарæхсдзæн, — загъта Цъиусур. 
— Уый бæсты Барис куы уаид, — сдзырдта та Хъæлæмырзæ. 
— Дæ дзæгъæл дзырдмæ та бахæццæ дæ. 
Хъæлæмырзæ зыдта, Барис мæйы æмгъуыдмæ институты 
сесситæм кæй ацыд, уый. 
— Нæ фæлæ ма Хъæлæмырзæйæн йæхи арвитæм, — бакой 
кодта Цъиусур. 
— Мæхи зæрды дæр афтæ уыд, — дзуапп радта Азæмæт. 
— Кæд гæнæн ис, уæд... Мæ мад-мæ фыдыстæн... 
— Ахицæн, — цæхгæр алыг кодта сæрдар. 
— Уæдæ мын кæд æнæцæугæ нæй, уæд Цъиусур кæнæ 
Микъаимæ, æндæр ничи сарæхсдзæни. Æрмæст сын дæхæдæг зæгъ. 
— Цъиусуры нæ равдæлдзæни, Микъайæн зæгъдзынæн. 
Хъæлæмырзæ правленийæ ацыд сæхимæ, Фаризæтæн 
афæдзæхста, фæндагмæ йæ цæмæй арæвдз кæна, уый тыххæй æмæ 
Масинкамæ балæууыд. Суанг кæркуасæнтæм фæци йæ хæларимæ. 
Фæстаг рæстæг ыл сылгоймаг бабустæ кæны, иукъорд хатты та 
йæ афонæй раздæр рарвыста. Фæлæ ныр афтæ нæ уыд. 
— Æнæ мæн сæ бон ницы у. Райсом та балцы цæуын. Æхца 
дæр ласын æмæ фос дæр. Хъомтæ ауæй кæндзынæн, сæ бæсты 
æндæртæ балхæндзынæн, — æппæлыдис Хъæлæмырзæ. — Цы 
дын сæмпъухон, мæ уды фæрдыг, цы мын фæдзæхсыс? 
— Хи-хи-хи... Дæхи... Хи-хи-хи! — Масинка худти æмæ 
худти. Хъæлæмырзæйы бæзджын былтæн апъа кодта. Лæг 
сылгоймаджы хъусы цыдæр бадзырдта, Масинка та æхсызгонæй 
бахудт æмæ, йæ къæхтæ тилгæйæ, йæхи сынтæгыл уæлгоммæ 
ауагъта. 
173 

22 
Сихорафон Масинкайы кулдуар чидæр бахоста, йæ хъустæ 
ацахстой: 
— Кæмæ цавæр амонд кæсы, уый зæгъдзынæн, чи куыд 
цæрдзæни, уый радзурдзынæн... 
Масинка сырхахуырст кулдуар байгом кодта, æмæ кæртмæ 
æрбахызт ацæргæ цигайнаг ус. Уыди бæгъæввад, йæ хъулон даргъ 
къабайы фæдджи йæ ронбасты тъыст, йæ саулагъз уадултыл 
æрхаудысты æвзалыйы хуызæн сау сæрыхъуынтæ. 
— Охх, рæсугъд! Цæй амондджын дæ, цæ! Æри-ма дæ къух. 
Кæм схъомыли ахæм рæсугъд. Æз нæ циганты мыггагмæ дæр 
никуы федтон дæу хуызæн хæрзконд! — дзырдта æрбацæуæг. — 
Дæ амонд дæхицæй аразгæ у. Къазолни хæдзары стыр хицауы 
зæрдæ дæм æхсайы... 
Масинка сагъæс кодта, уыцы адæймаг чи уыдзæни, зæгъгæ, 
æмæ Сосланы йеддæмæ йæ зæрдыл ничи æрлæууыд. «Æмæ ма 
уæд цы боны хорзмæ кæсын?» — фарста йæхи. Цигайнаг 
аивгъуыдта, Масинка та йæхи арæвдзытæ кодта æмæ фæраст и районмæ. 
«Бацæудзынæн æм куыст агурыны æфсон. Ныхæстæ, æндæртæ... 
Æрхондзынæн æй... Цæуылнæ хъуамæ сразы уа. Сывæллон нал 
у. Уæдæ йын бæсты рæсугъдтæ йæ къæсæртæ нæ фæсастой», — 
хъуыдытæ кодта Масинка. 
Сосланы йæ куысты нæ баййæфта. Колхозтæм ацыди æмæ 
изæрæй раздæр не ’рбаздæхдзæни, зæгъгæ, йын загътой. 
Фенкъард. Куыд аздæха æнæистæмæй. Науæд дзы кæмæ здæха? 
Хъæлæйы сырх фындз дæр ам куынæ и. Рæстæг арвитон, зæгъгæ, 
дуканитыл фæзылди. Абæрæг кодта йæ дæрддаг хæстæджыты 
æмæ дыууæизæрастæу фæстæмæ раздæхти. Цыди 
фæстиæттæгæнгæ. 
Æрталынг, афтæ сæ хъæугæронмæ æрхæццæ. Æрлæууыди 
фæндаджы был. Йæ зæнгтæ йæ быны нал цыдысты. Афæнд-иу 
кодта, нæхимæ ацæуон, зæгъгæ, фæлæ йæ йæ къæхтæ нæ хастой. 
Æвиппайды йæ хъустæ ацахстой машинæйы уынæр. 
Игæрхуыз «Победæ» æрбацæйзгъордта. «У, Лæгтыдзуар, Сослан æй 
фæкæн», — скуывта Масинка æмæ йæ къух сдардта. Машинæ 
фæлæууыд, йæ дуар фегом. 
— Æрбахиз, бахæццæ дæ кæнон, — сдзырдта Сослан, 
йæхинымæры та ахъуыды кодта: «Цы хæйрæг æй æрбахаста». 
— Мæ къонайыл, уый сымах куы стут! — йæ цæсгом ныррухс 
Масинкайæн. Хуымæтæджы æхсызгон ын уыд, Сослан иунæг 
кæй разынд, уый. 
— Рагæй дæ нал федтон. Куыдтæ цæрыс? Дæ чызджы 
чындзы нæма радтай? 
— Бузныг де ’рхъуыдыдзинадæй. Уанцон нæу, авдæны 
сы174 

вæллон. Айфыццаг ын мæ зæрде йæ райгуырæн бон барухс 
кæнат, фæлæ уæ сæрмæ не ’рхастат... 
— Æдзух рæстæг кæм вæййы! 
— Искуы ма нæ бабæрæг кæнут, нанайыстæн... Уый зона... 
Уæвгæ... Аизæр уæд та, — зулаив бакаст Сосланмæ. Уый рулыл 
хæцыд, цыма йæ цæрæнбонты дæр шофырæй фæкуыста, афтæ. — 
Дæхæдæг цæмæн тæрыс машинæ? Æнæуи чысыл тухи кæныс? 
— Состыкк нын фæрынчын. 
Сослан дзурын арæзт нæ уыд. Масинкайы фембæлды размæ йæм 
цы хъуыдытæ уыди, уыдон та йæм фæстæмæ æрыздæхтысты. «Мæ 
цард бынтондæр ныссуйтæ. Бинонтæ æрхæссын дæр нæу мæ бон... 
Чи зоны, æз дæр афонмæ институты кусин... Куы мæ иу ранмæ 
арвитынц, куы иннæ ранмæ. Мæ мадæн дæр ма цы фæуыдзынæн? 
Мах тыххæй йæ дзыхмæ дзæбæхаг никуы схаста, йæ уæлæ 
хуызæнæн дарæс никуы скодта... Ацы чызджы сагъæс мын мæ зæрдæ 
бахордта. Æнхъæл дæн, æмæ мæхицæн митæй мæсгуытæ амайын». 
Масинка Сосланы цонгмæ февнæлдта. 
— Схæццæ стæм. Æз кулдуар фегом кæнон. Мидæмæ дын 
æнæцæугæ нæй. 
— Бузныг. Тынг æнæвдæлон дæн. Райкомы ма мæ 
хъуыддæгтæ ис. 
— Мæ къонайыл. Сæрмагондæй дæумæ куы фæцыдтæн... 
Æхсызгон ныхас мæ ис демæ, — Масинка рагæпп кодта æддæмæ. 
Кулдуар фегом. Сослан йæ машинæ кæртмæ баздæхта. 
Цыдæриддæр уыди, уæддæр Сослан бацыди хæдзармæ, уатыл 
йæ цæст ахаста, — сыгъдæг, æфснайд, хæрзарæзт. «Фыдсæрæн 
чи у, ахæм у»... 
— Абадут, æз ныртæккæ... 
Сослан къултæм ракæс-бакæс кодта. Дыууæ стыр ист нывы 
уыцы иу адæймаг — рæсугъд цæсгом, бæзджын сау 
сæрыхъуынтæ. Иуы хæрзæрыгонæй, иннæ, æвæццæгæн, æрæджыйы ист. 
Уый хæдзары æфсин у. 
Уæдмæ сылгоймаг иннæ уатæй фездæхти, йæ уæлæ, йæ хъуыр 
ныллæг зылд кæмæн уыд, ахæм тæнæг къаба. Бæрæг дарынц йæ 
урс мидæггæгтæ. Æрыгон чызджы риутау бæрзонд риутæ, астæу 
æлвæст, синтæ фæйнæрдæм сæхи айстой. 
— Цæуынмæ хъавын. 
— Мæ къонайыл! Афтæмæй мæ куыд уадзыс? — йæ 
хыссæйæдзаг къухтæм æркаст Масинка. — Замманай двайно. 
Нанайыстæн. Мард дæр æм нæ фæлæудзæн. Æз дæм ныртæккæ 
зындзынæн, — æмæ та феддæдуар. 
Бирæ нæ рауад, афтæмæй Сосланы раз стъол айдзаг алы 
дзæбæхдзинадæй. Æххормаг адæймаг сæм куыннæ бацыбæл уыдаид! 
Масинка Сосланы комкоммæ æрбадти, рауагъта цайцымæны 
дзаг ахуырст двайно. 
175 

— Де ’рбацыдæй мæ куыд самондджын кодтай, ахæм цард 
фæкæн. Уый зона, дæ хорзы койæ фылдæр не сты адæм... Мæ 
мард фен, уыцы иу нызт æй куы нæ акæнай. 
— Дæ салам бирæ, — арфæ ракодта уазæг, цайцымæн йæ 
былтыл сдардта, ахуыпп дзы кодта, ныккæрзыдта æмæ йæ 
фæстæмæ æрæвæрдта. 
— Уæд мын Залдузханы цæстытыл хæцæг фæу, уыцы иунæг 
куы нæ аназай. Мæ къонайыл, уый та куыд? Сылтæ дæр ма куы 
аназынц фæйнæ уыйбæрцы. Хи-хи-хи... 
Сослан арахъмæ æмхиц нæ уыд, фæлæ йæм ацы хатт 
цæмæндæр йæ тæф дзæбæх фæкасти. Æвæццæгæн, ахуырст цы 
дыргътæй уыди, уыдонмæ гæсгæ. Агуывзæ йæ дзыхмæ схаста, æмæ 
дзы иудзæвгар анызта. Масинка йæм кастис æмæ зарæггæнæгау 
дзырдта: 
— Ануаз æй, ануаз æй. Уыцы иунæг дын цы ануазын хъæуы? — 
хæринæгтæ йын йæ разы авæрдта. — Мæнæ карчы сгуы ахæр. 
Ацы хъæбынгæндтæм мард дæр мæ фæлæудзæн... 
Сослан бавнæлдта карчы сгуымæ. Двайно уайтагъд æххормаг 
адæймаджы сæрмæ ныццавта. Масинка та байдзаг кодта агуывзæ 
æмæ йæ уазæджы раз æрæвæрдта, йæхæдæг æм йæ бандон 
хæстæгдæр бакодта æмæ йæм æдзынæг ныккасти. Хъуыдытæ кæрæдзи 
ивтой йæ сæры, йæхинымæры дзырдта: «Фæлæууæд мын ныр мæ 
рагон уарзон йæ фæйнæгфарс усимæ». Йæ зæрдыл æрбалæууыд 
Дзандар. «О, æнæуынон фæуинаг, ды мын нæ ныссуйтæ кодтай, 
нæ, мæ цард. Тæхуды, ныр ма чызг куы уаин... Уæд мæ амонд 
мæнæ мæ цуры бады. Æрмæст æгæр чысылтæарæзт у. Уæвгæ, дам, 
чысыл фæрæт стыр бæласы дæр афæлдахы», — йæхинымæры 
Сосланæн пъатæ æмæ хъæбыстæ кæнын райдыдта Масинка. 
Уыцы минут æм Сослан фемдзаст. Сылгоймаджы цæстыты 
цыма арт сыгъди, афтæ йæм зынди. Лæг цæмæндæр фефсæрмы, 
йæ цæстытæ æруагъта æмæ фæкомкоммæ Масинкайы риутæм... 
Се ’хсæн цы дзыхъхъ уыди, уый дзæбæх зынди къабайы уæрæх 
хъуырæй. Сылгоймаг, цыма исты тых куыст кодта, уыйау арф 
улæфыди, æнæисты дзургæйæ иуцасдæр Сосланмæ комкоммæ 
фæкасти. Æууилæгау кодта бæзджын былтæ. Лæг æм йæ 
нозтджын цæстытæй æдзынæг ныккасти, стæй йæм йæхи баивæзта... 
23 
Тарцъæх бостон пъалтойыл зынаргъ рувасдзарм æркодта 
Масинка, афтæмæй сæ дуканийы бамидæг. Адæм дзы бирæ уыдис, 
æмæ йæ се ’ппæт дæр куыд фехъуыстаиккой, ахæм хъæлæсы 
уагæй уæйгæнæгмæ бадзырдта: 
— Нæ лæг мын сызгъæрин сахат æрбарвыста. Æрмæст ын бос 
нæй. Нæ уæм уыдзæн, мыййаг? 
176 

Дуканийы нæ разындис сахаты бос. Уæвгæ дзы куы 
уыдаид, уæддæр æй нæ балхæдтаид. Йæ зæрды цы уыд, уый 
сарæзта. Фæстæмæ куыройыл йæ фæндаг ракодта. Уым баййæфта 
Марийы. Уый куыройы нучы йæ къух ауагъта æмæ цыдæртæ 
архайдта. 
— Мæ къонайыл, Мари, Микъа дын ма фæрынчын уæд? Ды 
цæмæн кусыс? — афарста Масинка. 
— Нæ лæг дæр Хъæлæмырзæимæ колхозæн фос æлхæнынмæ 
ацыд. 
Масинка фæфæсмон кодта йе ’рбацыдыл: йæ ныхæстæ 
кæмæн адзырдтаид, ахæмæй дзы ничи разынд. 
— Æз та цы зонын колхозы хъуыддæгтæн? Дæлæ дуканийы 
уыдтæн. Нæ лæг мын сызгъæрин сахат æрбарвыста, æмæ йын, 
зæгъын, бос алхæнон. Цымæ, махмæ дæр искуы исты разындзæни? 
Къуырийы фæстæ бæлццæттæ сыздæхтысты. Масинка дæр 
æнхъæлмæ каст Хъæлæмырзæйы фæзындмæ. Фæлæ æрмæст 
Хъæлæмырзæйыл нæ хъуыды кодта Масинка. Æндæр хъуыдытæ йын 
нæ лæвæрдтой æнцой. Сосланимæ куы сæмбæлд, уæдæй нырмæ 
йæхицæн, æхсæв уа, бон уа, бынат нал ары. Æрбаймысыд 
Хъæлæмырзæйы хъæрæй худт, йæ цæстытыл ауади йе стыр сырх 
фындз. «Диссаг у, æвæдза, раздæр куыд ницы фиппайдтон». 
Æрыгон чызгау йæ бынатæй фестад Масинка, скъаппы 
асыччытæй иуæй систа, чи ныскъуыдтæ, ахæм писмо. Иу æхсæв 
Сосланы дзыппæи æрхауд. Йæ цæстытæ æрхаста писмойы фыццаг 
рæнхъытыл: «Дæ бонтæ хорз, мæ хæлар Сослан!» Хæлар! 
Зонын сæ, цавæр хæлæрттæ сты, уый! Писмойы кæрон фыст уыди: 
«Дæ амондмæ бæллæг Зинæ». Фескъуыдта йæ. «Сар мын сæ 
сæр кæны! Æз сын сæ амонд сæ хъуырæй куы нæ фелвасон», — 
дзырдта йæхинымæры. 
Масинка тетрадæй раскъуыдта дыууæ сыфы æмæ 
кърандасæй фыссын райдыдта: «Зинæ. Ацы писмойы дын мæхи не схъæр 
кæндзынæн. Дæу чи нæ зоны, ахæмтæ бирæ нæй. Æгайтма Ирмæ 
дæ хуызæн чызджытæ ис. Æрмæст хорзæн йæ амонд алы хатт 
йæхи аккаг нæ рауайы. Иу æнаккаг дæ сайынвæнд кæны. 
Тулдзбыны райкомы цы Сослан кусы, уымæй зæгъын. Æз æй æгæр 
хорз зонын. Районы æндæр кой нал кæнынц. Уымæй цы 
диссæгтæ дзурынц! Тæхуды, æмæ сæ дæхи хъустæй куы фехъусис? 
Адæмы устытыл зилы. Тулдзбыны та йын ис, фидыд кæимæ у, 
ахæм, Масинка хуыйны. Хонгæ дæр æй «Бæстырæсугъд» 
кæнынц. Йæ хæдзармæ йæм арæх бауайы æнафонты. Адæмы цæст 
уынаг у, ницы сæ ирвæзы. Фæкæс, æмæ та йæ «Победæ» 
Масинкайы хæдзары раз ныууасы. Æмбисæхсæв æй йæ машинæйы 
бавæры æмæ... Кæдæм æй хъуамæ ласа? Машинæ йæхæдæг 
фæтæры. Уастæн, йæ бындур ныззилæд! Мæн та цы хъуыддаг ис, 
фæлæ æнаккаг адæмтæй ме сæфт уынын». Йæ фыстæг бакасти, 
12 Æгъуызарты /Ехсарбег 
177 

разыйæ дзы баззади æмæ ма дзы кæронæй бафтыдта: «Дæ 
хорздзинæдтæм бæллæг. Тагъд фембæлдзыстæм». 
Дзæвгар ма фæбадтис Масинка йæ хъысмæтыл хъуыды 
кæнгæйæ. Æмбисæхсæвтæм æввахс æм дуар æртæ хатты 
æрбахостæуыд. Масинка хæрдмæ фæхауд. «Сослан уа!» — йæ зæрдæ 
ныссæххæтт ласта æмæ дуар гом кæнынмæ разгъордта. 
...Цæмæй Микъайы зæрдæ мацæмæ фехсайа, уый тыххæй 
Хъæлæмырзæ хъæрæй сдзырдта: 
— Уазджытæ! Уазджытæ дæм фæцæуы, чындз, сæр дæ бахъуыд. 
«Дæ хæдзарыл мауал сæмбæл, — сцæйдзырдта Машинка, 
æрбацæуæджы куы базыдта, уæд. — Йемæ та ма кæй æрбаласта. Сослан 
ма уæд... Куыннæ, æрбахондзæн уыцы къоборфындз». Фæстæмæ 
фездæхт, йæ кæсæмер къаба акодта, йæ дзыккутæ афснайдта æмæ 
дуары дæгъæл фездыхта. Чысыл нæ бадис кодта Масинка 
Микъайы фæзындыл. Куыройгæс æм тъæбæртгæнаг лакъон донхуыз 
цæстытæй бакаст, йе схъæл рихи аздыхта æмæ йæм сдзырдта: 
— Уазæг нæ уадзыс, цы, Бæстырæсугъд?.. — Микъайы 
фындзы хуынчъытыл сæмбæлд духийы зæрдæисгæ тæф. — 
Оффофф, аллон-биллоны тæф кæлы дæ хæдзарæй. Тæхудиаг нæ уыд, 
дæуæн ахæм зынаргъ хæзна чи балæвар кодта, уый, — дзырдта 
Микъа, хæдзары æфсинмæ цымыдисæй каст, афтæмæй. Масинка 
йæ цæстытæй фæлмæн бахудти. 
— Уазæг Хуыцауы уазæг. Уæлдайдæр сымах хуызæн 
уазджытæ. Мидæмæ, нанайыстæн... 
— Æниу ма фæстæмæ аздæхиккам? Сомы кæнын, ард хæрын, 
мæнæ Хъæлæмырзæйы тыххæй æрбахуыдтон. Æнафоны, дам, 
аив нæу, — мидæмæ бахызт Микъа æмæ йæ цæстытæ хæдзары 
къуымтыл ахаста; йæ зæрдæмæ кæддæриддæр цыдысты 
Масинкайы пълантæ. 
Хъæлæмырзæйæн уыдис, хъазуат тохы чи фæуæлахиз вæййы, 
æмæ йæ хабæрттæ адзурынмæ чи нал фæхъæцы, ахæм хуыз. 
— Гъы, куыд рауад уæ балц? Бирæ хъуццытæ сластат 
Тутрыфыртæн? 
— Махæн цы зæгъой, æмæ цынæ бакæндзыстæм? Сæ бонæй 
уæнт, — дзуапп радта Микъа. 
Фынг нæма арæвдз, афтæ Хъæлæмырзæ йæ дзыппæй цъæх 
къопп систа. 
— Мæнæ дын де ’хцатæ доны бакалдтон, — сдзырдта 
Хъæлæмырзæ æмæ къопп байгом кодта. Масинка ауыдта чысыл 
дæргъæццон сызгъæрин сахат æд бос. Йæ цæстыты арт ссыгъд. 
— Æз та ма йын бос æлхæдтон... Мæхи æхцайæ æлхæд у, 
уæддæр та хъуамæ истытæ дзурой. 
Микъа дисы бахаудис. Уый ницы зыдта æмæ йæхинымæры 
æлгъыста «сæрзилæджджын Хъæлæмырзæйы». «Рагæй-æрæгмæ 
178 

дæр æдзæсгом у. Æз та йын æдзух мæ зæрдæйы ныхæстæ 
кæнинаг вæййын. Цæрæнбонты дæр чъынды дæн, чъынды. Æндæр 
ахæм сылмæ афтидæй цæмæн æрбацыдтæн?» — æфсиныл йæ 
цæстытæ сгарæгау æрхаста Микъа. 
Уæдмæ та Хъæлæмырзæ йæ дзыппытæй цалдæр тыхтоны 
æхцатæ систа æмæ сæ стъолыл æрхоста. 
— Микъаимæ иучысыл æрбафтиаг кодтам æмæ сæ дæумæ куы 
бафснаиккам... Дæу рæстагæн равзæрстам. 
— Афтæ, афтæ, Бæстырæсугъд, — Микъа йæ рихитæ адаудта, 
йæ дзыпмæ нывнæлдта, сырх тумантæ иу-къорд сласта æмæ сæ 
уый дæр Масинкамæ балæвæрдта, — мæнæ уыдонæй та мæ 
номæй дæ чызгæн къабайаг алхæн. 
— Бузныг, цæмæн ахæм хæрдзтæ кæныс? Уый зона, Микъа, 
æз дæ æнæуи дæр бирæ дзæбæхтæ зонын. 
Хъæлæмырзæ йе ’мбалмæ кæсгæйæ баззади. Хъуыды кодта: 
уыцы æхца ма йæм кæцæй æрбахауд, зæгъгæ. «Æнхъæл дæн мын 
зæронд бирæгъ рувасы сайд акодта». 
24 
Хæрисджын йæ хуыз аивта. Раздæр ам хæрисы къудзиты 
йеддæмæ ницы уыди, ныр дзы фæрсæй-фæрстæм лæууыдысты 
дыууæ даргъ скъæты, сæ сæртæ — шиферæй æмбæрзт, сæ къултæ 
чъырæй цагъд, сæ рудзгуытыл авг æвæрд. Чысыл æддæдæр — 
ныллæггомау хæдзар, иунæг бацæуæн дуаримæ. Уый у 
æмдзæрæн. Хæдзары раз кæрт — змæст, ног хуымгонды хуызæн. Æрмæст 
машинæтæ æмæ уæрдæттæ кæуылты бацæуынц, уыцы фæндаг 
цæлхытæ ныннадтой æмæ уыди къанауы хуызæн. 
Хæдзармæ æддаг дуарыл куы бахизай, уæд рахизырдæм 
фæзил æмæ бахаудзынæ стыр уатмæ. Йæ бæрæг астæу — 
дæргъæйдæргъмæ стъол, йæ фæйнæ фарс — йæхи ’мдæргъæн дыууæ 
бандоны. Иу къуымы — стыр пец, уæларт цуайнагæй, фæздæджы 
къуыбылæйттау, кæлы тæф. Ам хæрæндон ис. 
Асинтыл хæдзармæ куы бахизай æмæ галиуырдæм куы 
фæзилай, уæд ацæудзынæ уæрæх тыргътыл. Фæйнæрдыгæй — 
фермæйы кусджыты цæрæнуæтты дуæрттæ. Къуымы, кæройнаг 
уаты, æрцардысты æртæйæ — Тауырзæт, Тамарæ æмæ Азау. 
Уаты ис æртæ хъæдын сынтæджы мæгуыргомау хуыссæнтимæ. 
Дыууæ сынтæджы сæрмæ къултыл аслам нывтæ. Иу нывы — 
мал, йæ былыл чызг бады, кæсы, йæ дзыхы писмо чи 
фæхæссы, уыцы бæлонмæ. Иннæ ныв хуыйны «Адæмты 
хæлардзииад». Плакаты алыхуызон адæмты минæвæрттæ — лæппутæ æмæ 
чызджытæ кæсынц размæ, дард кæдæмдæр, æвæццæгæн, сæ 
рухс фидæнмæ. 
179 

Уаты сты дыууæйæ — Тамарæ æмæ Азау. Тауырзæт, 
сæумæрайсом йæ хъуццытæ куы радыгъта, уæд хъæумæ йæ 
сывæллæтты бабæрæг кæнынмæ ацыди. 
Чызджытæ аходæны фæстæ быцæу ныхас райдыдтой æмæ 
ныр дæр нæма банцадысты. 
— Ницы мæ рауайдзæни! Ныууадз мæ! 
— Хъугдуцæг дæ рауади. Цы ма дæ хъæуы? 
— Уæдæ ма нæ хицау Хъæлæмырзæйы бафæрс. Удхæссæджы 
хуызæн. Æдзух мæм йе ’рфгуыты бынæй кæсы... Бабаимæ, дам, 
хыл сты. Мæ цонджыхъултæ мæ бавналын нал уадзынц. Мæнæ 
ма æрбакæс, — Азау Тамарæмæ равдыста йæ чысыл къухтæ. 
Уыдон уыдысты скъуыдтæ, куыстæфхæрд. — Нæ, дам, кусыс. 
Де ’хсыр, дам, фаджысы смаг фæкæны, — чызг йæ къухтæй йæ 
цæсгом амбæрзта æмæ ныккуыдта. — Цыма мæ æгæртæ 
фæкодтой. Абон-сом, абон-сом кæнынц. Гъа, мæнæ ма æркæс, мæ 
цæсгом ссудзы... Мæ къаба фæци... Нæхимæ та ма мын иунæг и... 
Дзабыртæ дæр мын нæй, нæй. Уыныс, — æмæ, йæ къæхтыл цы 
туфлитæ уыди, уыдон равдыста — резинæбын уæлæнгай зæронд 
туфлитæ, иуæн дзы йæ фарс аскъуыди. 
— Афтæ кæд нал уаиккам, — зæрдæтæ йын æвæрдта Тамарæ. 
Йæхæдæг дæр разы нæ уыд йæ куыстæй; йæ уæлæдарæс та уымæн 
ноджы æгуыдзæгдæр уыди. Фæлæ хистæр у æмæ йæ куыннæ 
басабыр кæна? — Ды та цæуыл тыхсыс? Мæнау дæ анатоми, 
кæнæ биологийæ экзамен дæттын куынæ хъæуы. Рагацау мæ уды 
зыр-зыр цæуы... Науæд дæ, кæд, мыййаг, нал фæнды, уæд 
ныууадз дæ куыст. 
Азау йæ кæуынæй фæхъус, йе ’мбалмæ тæргайхуызæй 
бакасти. «Мæ къах дæр никæдæм авæрдзынæн, — алыг кодта 
фидарæй. — Куыннæ, бæппуйæн та йæ йæ цæстмæ дариккой». 
Цæвиттон, Азауы ног хъуццытæй иу — Гангæ — æхсыр хорз нал 
лæвæрдта. Йæ ныззайыны размæ йын хъуамæ йæ фæздон æууæрстаид, 
фæлæ уый йæ къухы нæ бафтыд. Йæ хъуымыз дæр афоныл 
хæрздыгъд не ’рцыди. Абон аходæнафон хистæр хъугдуцджытæй 
иу хæрæндонмæ æппæты фæстæ æрбаздæхт. Ие ’рцыдмæ 
чызджытæ стъолы уæлхъус рабадтысты. Уый сын афтæ: 
— Нæ къæмсæмолтæ хæрынмæ куыд сты, кусынмæ дæр афтæ 
куы уаиккой, уæд æхсыры бын фæуиккам. Махæн та нæ 
хуыздæр хъуццытæ хуыскъ баисты. 
Уыцы ныхæстæ та æрбаймысыди Азау, йæ бынатæй фестади 
æмæ сдзырдта: 
— Нæ, нæ, æз мæ куыст нæ ныууадздзынæн. Уыдон дæр 
мæнæй уæлдай уæларвæй не ’рхаудысты. Кæмæндæрты дзы 
холлæгтæ дæр æнæ барстæй дæттынц, — «уыдон» кæй хуыдта, уый 
Тамарæ иæ бамбæрста. — Ныр дзыццамæ куы схæццæ уаин... 
180 

Цинæй амæлид, зæгъид: «Нæ дын дзырдтон, нæ, кæдæм 
згъордтай?». Æниу бæппу та цы зæгъид? 
— Дзыцца æмæ бæппуйы йеддæмæ никæмæй тæрсыс? — 
Тамарæ Азаумæ комкоммæ бакасти. — Зæгъ-ма, мæнæ дын ам, — 
Тамарæ йæ зæрдæйы сæрмæ риуыл йæ къух авæрдта, — никуы 
базмæлыди? Никæй уындæй? 
Азау æргом ныхас уыди Тамарæимæ, уæддæр, цæмæндæр, йæ 
цæсгом сырххъулон афæлдæхти æмæ йæ сæр æруагъта. 
— Зæгъ-ма, уарзондзинад кæй хонынц, уымæн исты 
æмбарыс? — афарста та Тамарæ. 
Кæстæр фæсырх æмæ йæ сæр «нæ», зæгъгæ, батылдта. 
— Гыццыл чызг ма дæ, гыццыл. Афтæмæй дæ цæй хъугдуцæг 
рауайа, — Тамарæ æваст ныххудти. 
— Æмæ чи нæ уарзы, уыдон... — Азау йæ ныхас фæуагъта, 
йæ сæрыл схæцыд æмæ нымдзаст и Тамарæмæ, кæд ма 
ноджыдæр исты сдзурид, зæгъгæ, фæлæ уый ницуал загъта æмæ йæ 
уæд Азау йæхæдæг афарста: 
— Æмæ дæуæн та? 
— Цы, мæнæн та? 
— Дæуæн уым искуы базмæлы? — йе ’мбалы зæрдæмæ 
ацамыдта Азау. 
— Змæлгæ нæ, фæлæ... — Тамарæ сонтæй Азауы ахъæбыс кодта. 
— Кæй уындæй? 
— Уый уындæй... 
Азау ныккасти Тамарæйы цæстытæм. 
— Æз æй зонын... Уалæ ма скæс, — Азау йæ хуыссæны сæрмæ 
къулмæ ацамыдта. Уым чысыл рамкæйы кондæй ауыгъд уыди 
Ладемыры къам. Чызг Тамарæйы астæуыл йæ цæнгтæ 
æрбатыхта æмæ йын йæ хъусы бадзырдта: 
— Нæхи дæ, нæхи... Уый дæр дæ бирæ уа-р-з-ы! Уæдæ нæм, 
дæ зæрде, цæмæ æрбауайы? Мæн æфсонæй дæу уынынмæ. Гукк!! 
Уыцы рæстæг æдде фæцыд бæхты къæхты хъæр æмæ 
бричкæйы цæлхыты уынæр. Азау йæ мидбынаты фестъæлфыди... 
Бимболат абон фермæйæн суг ласынмæ ацыд. Ныр йе 
’рбаздæхын афон у. Чызг ауыдта: сæ рудзынджы бынты æрбауади 
бричкæ. Азау фæсырх, Тамарæ та ныххудти. 
— Чызгай, зæрдæцæф ма фæу. Уый дын хъуг дуцыны 
хуызæн нæу. 
Азауы сау-сауид балы хуызæн цæсты гагуытæ ферттывтой, 
йæ бынатæй фестад æмæ раивгъуыдта. Хæрæндоны йæ ницы 
хъуыддаг уыди, уæддæр уым смидæг. Бимболат бадт стъолы 
уæлхъус, хæринаггæнæг ын æвæрдта фынг. 
— Тамарæ ам нæй? Тамарæ мæ хъæуы, — сдзырдта Азау æмæ 
феддæдуар, фæдисонау азгъордта скъæтмæ. Хъомтыл йæ цæст 
181 

ахаста. Стуртæй чи йæхи зæххыл æруагъта, чи лæугæйæ сынæр 
цагъта. Бацыди стыр сырх хъуджы цурмæ. 
— Гангæ, — сагъæсæйдзаг хъæлæсæй сдзырдта Азау. Хъуг йæ 
бырынчъытæ хæрдмæ сивæзта. Чызг æм йæ чысыл къух бадаргъ 
кодта, уый дæр йæ дæрзæг æвзаг фелвæста æмæ дзы чызджы 
къух асдæрдта. — Гангæ, уæ, Гангæ, — Азау ын йæ даргъ 
бæрзæйыл йæ къух æруагъта æмæ йæ аныхта. — Цæй, куыдтæ 
цæрыс, Гангæ? Рынчын ма дæ? Мæ аххос дын уыдис, мæ аххос! 
Цæмæй зыдтон, ахæм уæздан митæ дын хъæуы, уый... 
Кæд хъугимæ ныхæстæ кодта, уæддæр Азауæн йæ хъуыдытæ 
Бимболатимæ уыдысты. Гангæ та йæм æнкъардхуызæй разылдта 
йе стыр рæсугъд цæстытæ. Уыцы цæстæнгас Азаумæ цæмæндæр 
фæкасти уарзæгой адæймаджы уайдзæфау. Йæ зæрдæ суынгæг, 
ныккæуынмæ йæ бирæ нал хъуыди. 
— Бимбол дæр мæ урскъух æмæ хуыскъастæу хондзæн. Æмæ 
хонæд, хонæд... Хъуг дуцынмæ нæ арæхсын, Дзыцца та мæ 
дохтыр аразы. 
Уалынмæ æрбайхъуысти хъугдуцджыты ныхас. 
Азау, талынг къуымырдыгæй цы дуар уыди, ууылты федде. 
Уыциу згъордæй та хæрæндоны смидæг. Къуымæй дыууæ 
бедрайы фелвæста, рудзынгæй хæцъил райста, пецы сæр стыр 
цуайнагæй хъарм дон авгæдта æмæ фæстæмæ фæзылд. 
Гангæйы бын æрæвæрдта ныллæг бандон, æрбадти... 
25 
Уымæл бæласы æхсæдæнтæ пецы цъыс-цъыс кодтой. Ставд 
къалиуы лыггаджы кæронæй дон рахъардта æмæ, сойау, 
фæныкмæ калди. Уæларынг архайдта, йæ сæр æмгъуыдæй раздæр 
кæмæн сурс, ахæм бæрзонд сылгоймаг. Уый уыди Дзенагойы 
мад. Микъа æмæ Хъæлæмырзæ бадтысты стъолы уæлхъус, 
Дзенаго — арты цур. Мад иуахæмы пецмæ фæкасти æмæ йæхи 
растгæнæгау сдзырдта: 
— Лæппуйы хъалагъуры куыстæй куы систой, уæдæй нырмæ 
нæм суджы къæцæл дæр нал хауы. Уазæг нæм куы фæзыны, 
уæд мæ цæсгом ссудзы. 
— Тыхсгæ ма кæн, мах æцæгæлæттæ не стæм, — сдзырдта 
Хъæлæмырзæ æмæ Дзенагомæ азылд. — Цæуылнæ искуы 
загътай? Æз та дын мæхæдæг æрбаластаин иу суджы уæрдон. 
— Уæдæ, уæдæ, мæ хæрæфырты гæппæл... Дæ фыд æмæ 
Хъæлæ æфсымæртау фæцардысты, — сдзырдта Микъа, йæ 
рихитæ здухгæйæ. 
— Йæ бафхæрæгæн цы загъдæуа, уастæн, — Хъæлæмырзæ 
арф ныуулæфыди. — Хуыцау зоны, куыд фæцардыстæм, уый. 
182 

Дзенаго кæсы дыууæ лæгмæ, хъуыдытæ кæны йæ тухийаг 
цардыл, йæ фыды хъысмæтыл. Уый дæр, æвæццæгæн, Микъайы 
карæн уаид афонмæ, науæд та чысыл кæстæр. Мæнæ адонимæ 
бадид æмæ йæ фыртæн бинонтæ æрхæссыны уынаффæтæ 
кæиид. Чи зоны, уæд ма дзы æндæр исчи дæр уаид; йæ мад-иу ын 
дзырдта, хъæуы, дам, нымад лæг уыди... Цымæ цы хуызæн уаид 
хуызæй та? Сæхимæ йæ хуызист дæр нал баззад, фыртæссæй 
сæ фесæфтой. Æрмæст ма æндæр хъæуы се ’рвадæлтæй 
кæмæдæр разынд иу чысыл къам. Тымбылдзæсгом, æгънæгджын ирон 
хæдоны, бухархуды, дамбаца йæ фарсыл... Æмæ та йæм æваст 
кæцæйдæр фæзындысты сидзæр, æнæсæрыл рахæцæг 
адæймаджы æнкъарæнтæ, йæ зæрдæ æлвасгæ рыст скодта, фырмæстæй 
йæ цæстытæ тъæбæртт-тъæбæртт райдыдтой æмæ бамбæрста, доны 
кæй разылдысты, уый. «Искæд бон æрцæудзæн мæ рæстæг дæр, 
нæ ныххатыр кæндзынæн нæ бафхæрджытæн. Гæбуты, дам, ныр 
та Тамарæ бахъуыди? Мæнæ сын, мæнæ», — йæ къух 
æрбатымбылгæнгæйæ йæхинымæры дзырдта Дзенаго. 
— Уæ фыдгул дæр уый ма бавзарæд, мах цы бавзæрстам. Ацы 
властыл йæхи фæхордта, стæй йæ Сыбыры хай бакодтой... 
Рæстæй хаст чи уыд, уыдон, дам, сраст сты. Йæ дарджытæ хæсты 
кæмæн бабын сты, уыдонмæ кæд хæлæг нæ бакæнын. 
Зулцæстæй сæм уæддæр никуы ничи бакасти, паддзахад сын æхца фиды. 
Мах та... Адæмы знæгтæ... — мад йæ æмпъызтытæ кæттаг 
раздарæны фæдджийæ йæ цæстытæ асæрфта. 
— Рæстдзинад хъуамæ сбæрæг уа, нана. Сар сæ къона кæны, 
мæ мæстытæ сæ райсдзынæн! — Дзенаго æртыскæн фелвæста 
æмæ, цыма æхсаргард уыдис, уыйау æй уæлдæфы æруагъта; пецы 
раз агуыридуры састыл йæ зыланг фæцыдис. 
Æртыскæны зыланг Хъæлæмырзæйы зæрдæйыл сæмбæлд. 
Ахæм хуызæнæй никуы федта Дзенагойы. Æрмахуыр фысау 
сабыр вæййы. Йæ рахиз къухы æнгуылдзтæй стъолыл æрæмдзæгъд 
кодта. Йæ хъуыдытæ йæ сæ фæдыл асайдтой. Йæ цæстытыл 
уадысты тасæфтауæг нывтæ. 
— Адæмы дзых æвзæр у. Цы загъдæуа? Æз дæр, мæ хур, 
Дзенаго, кæмæдæрты мæсты дæн, бæргæ. Фæлæ мæхиуыл 
хæцын. Æртхъирæнты рæстæджытæ аивгъуыдтой... Зондæй 
архайын хъæуы,— райдыдта Микъа. 
— Мæлæты лæг, — бахудти мад, — куы æрбатыхсы, уæд 
цыдæртæ сдзуры. Æндæр куыннæ... 
Дзенаго æртыскæн иуварс аппæрста æмæ къуыммæ æдзынæг 
ныккасти. Йæ сæгъдзаст тымбыл цæстытæ æмæ цæсгомыл 
фæзынд æмхæццæ хъуыдыты фæд. Мад æм сдзырдта: 
— Лæппу, марадз, арахъхъ уал уæддæр æрæвæр. Худинаг у, 
афтид фынджы раз бадынц. 
183 

Дзенаго хæдзарæй куы ахызт, уæд мад загъта: 
— Уæд та мын ацы лæппу адæмы рæгъмæ куы рацыдаид. Нæ 
ахуырæй фæци, нæ исты бæрæг куыстыл хæст у. Дæ цæрæнбон 
бирæ, Хъæлæмырзæ, дæ руаджы ма цыдæртæ архайы. Бузныг, 
ныр дæр та йæ дæхимæ акодтай кусынмæ... Бинонты хъуыддаг 
ма йын куы бакæнин, уый мæ фæнды. Нæ хæдзарвæндагыл ма 
змæлджытæ уæддæр кæд бафтид, — йæ мидбылты фæлмæн 
бахудти мад. 
— Æмæ ууыл та цы тыхсыс? Нæ хъæуы хуыздæр 
чызджытæй йын мах иу æрцопп-цопп кæндзыстæм, — фидарæй загъта 
Хъæлæмырзæ. 
— Уый ныртæккæ æхсынæн акъæрцц кæнынæй æнцондæр у, — 
ныхасмæ бафтыдта Микъа. 
— Тауырзæты чызджы мæ уд баззади. А лæппуйæн цыма йæхи 
зæрдæмæ дæр цæуы. Уæ хъус æм фæдарут. Уæддæр та лæджы 
зонд... Æцæгæлон ын не стут. Микъа йæ фыды мадырвад у. 
Уæдæ Хъæлæмырзæ дæр нæ хæдзары хицауимæ хæларæй 
фæцарди. 
Микъайы былтæ базмæлыдысты, йæ рахиз цæст 
зына-нæзына æрæлхъывта. 
— Чызг цыма Тотырадзы фырты зæрдæмæ дæр цæуы, — 
сдзырдта та мад. — Уый дæр мæ къуылымпы кæны. 
— Уый та дæ цы хъыгдары? Куырд сын куы нæ у, мыййаг. 
Хистæртимæ дзурын хъæуы, — зæрдæтæ йын æвæрдта Микъа. 
— Чызг мæхи къухы кусы. Ма тыхс, — ныхас алыг кодта 
Хъæлæмырзæ. 
...Иуахæмы та, хъугдуцджытæ сæ райсомы зылдтытæ 
фесты, афтæ Хъæлæмырзæ Тамарæмæ фæсидти. Чызг куы 
æрбацыд, уæд фестади æмæ йын йæ къух райста: 
— Æгас цу, æгас! Сбад уал. 
— Бузныг, алæудзынæн, — чызг дисы бацыд: цæмæ йæм 
фæсидти. Дзенагойы æрæджиау ауыдта, уый пецы фарсмæ къуымы 
бадти. Иухатт йемæ дур ласынмæ куы ацыдысты, уæдæй нырмæ 
чызг лæппумæ рæстмæ нал дзуры. 
— Бауырнæд дæ, Тамарæ, сæрæнтæ дæр куыд нæ федтон, 
фæлæ дзы дæ хуызæн нæма уыдис. Мæ бон цы уа, уымæй мæхи 
фæстæмæ никуы аласдзынæн. Æдзæстхиз мæм-иу æрбауай, — 
Хъæлæмырзæ чызджы уæхскыл йæ къух æрæвæрдта. Тамарæ 
аивæй æддæдæр алæууыд. — Тамарæ, мæ хур, æвæццæгæн, мæ 
’мбарыс... Мæгуыр лæппу мæтæй бахус... Зын у искæмæн 
уынаффæ кæнын. Уæздандæр лæппуйæн уæвæн нæй, йæ мады 
хуызæн сылгоймаг хъæуы нæ разындзæн. Дæуау сидзæрæй 
схъомыл, дæ бар дæхи уыдзæни. 
— Ныхас цæуыл у, уый не ’мбарын. 
184 

— Ха-ха-ха! Гыццыл чызг дæ нырма, гыццыл... Чындзы дæ 
æрвитын, чындзы... Дзенагомæ. 
— Æндæр ницуал зæгъут? — æмæ йæ фæдыл дуар ныггуыпп 
ласта. 
— Афтæ кæй рауайдзæн, уый зыдтон, — æрæджиау схауди 
Дзенагойы дзыхæй. 
— Чызджытæ афтæтæ фæкæнынц. Æгæр дæр ма 
æрчырыстон уыдзæн, — ныфсытæ йын авæрдта Хъæлæмырзæ. 
Цалдæр боны фæстæ Хъæлæмырзæ æмæ Дзенаго бидаркæйы 
фæцæйцыдысты хъæумæ. Хæрзхаст ефс уыди æгоммæгæс. 
Хъæлæмырзæ Дзенагойы къухтæй ехс раскъæфта æмæ дзы бæхы 
фæрстыл æрцыди. 
— Бæх æмæ сылгоймагмæ æвзидгæ куынæ кæнай, уæд фыдуаг 
кæнынц. Дæ зæрдыл æй бадар. 
Дзенаго йæ мидбылты бахудти: 
— Уый-иу раджы дзырдтой афтæ. 
— Ха-ха-ха! — афтæ хъæрæй ныххудтис Хъæлæмырзæ, æмæ 
бæх фестъæлфыд. — Æмæ сæ, дæ зæрде, советон хицауад 
æндæрхуызон фæкодта. Æрдз сæ куыд сфæлдыста, уымæй уæлдай сыл 
ницыуал æрзади... Ха-ха-ха! 
Дзенагойы мад абон Тауырзæты хæдзармæ минæвæрттæ 
æрвиты æмæ уырдæм тагъд кодтой. Лæппу иннæ бонтæй 
хъауджыдæр уыди сæрæндæрхуыз. Масинка йын куыд дзырдта, 
афтæмæй, дам, Тамарæ Гæбутæн ком нæ радта, Бутиан, дам, налат у. 
Мæхи хуызæн сидзæрмæ, дам, мой кæнын. 
Тауырзæттæм минæвар бацыдысты Микъа æмæ Хъæлæмырзæ. 
Тамарæйы фыдыфыд Слонатæй кæйдæр хæрæфырт уыди, æмæ 
уыйадыл Микъа барджынæй дзырдта: 
— Хæрæфырты хæдзары уазæджы митæ кæнын нæ фидауы. 
Тамарæйы фыдыфыд Слонаты хæрæфырт уыди, Хуыцауыстæн, 
Хуыцау. Фæлæ ирон æгъдаумæ гæсгæ фыд йæ фыртæн дæр 
уырдыгыстæг алæууы. Цæвиттон, мæ зынаргъ хæстæджытæ, 
Дзенагойы æмæ сæ мыггаджы фæнды сымахимæ бахæстæг кæнын... 
Тауырзæт, æгъдаумæ гæсгæ куыд æмбæлы, афтæ æнцад 
лæууыд æмæ хъуыста Микъайы даргъ ныхасмæ. 
— Хъуыддаг ныртæккæ нæхæдæг дæр алыг кæниккам, фæлæ 
ма хионты дæр афæрсæм, — дзырдта хистæр уазæг. 
— Дæ цæрæнбон бирæ, тынг раст дзурыс, мæ мад-мæ 
фыдыстæн, — Хъæлæмырзæйæн æнцон нæ уыди ам бадын 
(Тауырзæтæй йæ удхæссæг уыдта), фæлæ цы гæнæн уыд. 
— Къæдз-мæдзы ныхæстæй æргом дзуапп хуыздæр у. Чызг, 
æвæццæгæн, йæхæдæг хуыздæр дзуапп ратдзæни, — загъта 
Тауырзæт. 
— Мах уымæй куынæ агурæм дзуапп. Сывæллон, уæлдайдæр 
сылгоймаг. Хуыцауыстæн, Хуыцау... 
185 

— Сылгоймагæн — йæ дзыкку даргъ, йæ зонд — цыбыр, 
зæгъгæ-иу дзырдтой. Фæлæ ныртæккæйы фæсивæд сæ царды 
хъуыддæгтæм сæхæдæг дæсныдæр сты, — загъта та мад. 
Уыцы ныхæсты фæстæ Тауырзæт йæ чызгмæ фæдзырдта. 
Тамарæ къæмдзæстыгхуызæй къуымрæбын слæууыди. Мад ын 
цыбырæй загъта, ныхасы сæр цæуыл у, уый. Чызг цасдæр йæ 
къухты æнгуылдзтæ феууæрста, стæй йæ сæрыл схæцыд. 
— Уый тыххæй нæ хæдзары ныхас куыд нæ уа, афтæ. 
Уазджыты хистæр ахæм ныхæстæ фехъусын æнхъæл нæ уыди, 
йæ худ рудзынджы тæрхæгæй райста, йæ сæрыл æй акодта, 
фæстæмæ та йæ фелвæста æмæ йæ стъолы кæрон авæрдта. 
— Мæнæ ацы бухайраджы ардыстæн, мæнæ ацы цæхх æмæ 
кæрдзыны ардыстæн, афтæ æгады бынаты мæ никуыма ничи 
сæвæрдта! Слонаты Микъа ирон хæдзармæ бацæуа æмæ йын аргъ 
ма скæной, уый никуыма уыди, Тауырзæт! — æмæ Микъа йæ 
къухтæй йæ цæсгом амбæрзта. — Хатыр уын кæнын, уæдæ цы! 
Сылгоймаг уый бæрц не ’мбары. 
— Нæлгоймæгтæ нæм нæй, æндæр уын уыдон дзуапп 
дæттиккой. 
— Тауырзæт, мæ хур, хæдзары хистæр ды дæ, афæрс 
хионты, — йæ маст аныхъуырдта Микъа, — ам сæ исчи куы уаид, уæд 
бæргæ. 
— Мах æндæр ницыуал зæгъинаг стæм, — нал фæлæууыди 
Тамарæ. 
— Æз æцæгæлон нæ дæн ацы хæдзарæн, фæлæ уæддæр... 
— Бахатыр кæн, Микъа, фæлæ, нæ хæстæг кæд дæ, уæд де 
стыр хæрæфырты сидзæрты иу хатт куыд никуы бабæрæг 
кодтай? — алхыскъ æй кодта Тауырзæт. 
— Цæвиттон, мах æндæр дзуаппы аккаг не стæм? — 
Хъæлæмырзæ йæ бынатæй сыстад. 
— Уæхæдæг хуыздæр зонут, цы аккаг стут, уый. 
— Хуыцауы хатырæй, дыууæ мыггаджы хæстæгдзинадыл 
ахъуыды кæнут. Исчи та уæм зындзæни, — ныхас ма балхынцъ 
кодта Микъа. 
26 
Аходæнафон рог машинæ æрлæууыдис фермæйы кæрты. 
Машинæйæ рахызти Сослан, йæ худ систа æмæ хицонау йæ 
алыварс йæ цæст ахаста. Цал æмæ цал хатты уыди ам, уæддæр æм 
алы цыдæн дæр афтæ фæкæсы, цыма ацы ног арæзтад никуыма 
федта. 
Йæ цæстытыл ауади ахæм ныв: ног уæрæх скъæттæ байдзаг 
сты бæрзонд сырх быдираг хъуццытæ æмæ сау-сауид «швицтæй». 
186 

Рауайдзæн цасдæр рæстæг æмæ ма ноджыдæр адоны фарсмæ 
æрцараздзысты дыууæ ахæм скъæты. Æхсыр доны арæхæн 
суыдзæн. «Азæмæт зындзырд у, фæлæ йæ ных цæмæ фæцараза, уый 
йæ сæрыл ахæсдзæни. А Хъæлæмырзæ дæр æнæ сæрæн нæу, — 
дзырдта йæхинымæр Сослан. — Зын бамбарæн у адæймаг, йемæ 
цæххы пут куы нæ бахæрай, уæд». 
Уæдмæ йæ, æвæццæгæн, кусджыты хæдзарæй 
бафиппайдтой æмæ йæ размæ рацыдысты Барис æмæ Хъæлæмырзæ. 
Чысыл фæстæдæр рахызт Азæмæт дæр. Кæрæдзийæн салам 
радтой, æмæ, алы хатт дæр куыд вæййы, афтæ скъæттыл зилгæ 
ацыдысты. Мидæгæй ма иучысыл барæвдзытæ кæнинаг 
уыдысты, æмæ Сосланы фæндыд, фæстаг бонты ма дзы цы сарæзтой, 
уый фенын. 
— Дон нуазæнтæ тагъддæр сæвæрын хъæуы, — дзырдта 
Сослан, райдзаст скъæтыл йæ цæст хæсгæйæ. — Уæлдæфдзæуæнтæ 
дæр ма дзы куы уаид. 
— Уыдоны тыххæй нæм бæллæхтæ рауади, — сдзырдта 
Хъæлæмырзæ, райкомы секретармæ комкоммæ кæсгæйæ. 
— Уый та цы хоныс? 
— Хæдзардзин адæмтæ нæм бирæ ис, — дзуапп радта Азæмæт. 
— Дон, дам, нæ фарсмæ куы ис, уæд, дам, æхца дзæгъæлы 
цæмæн хардз кæнæм, — ныхас фæбæлвырддæр кодта 
Хъæлæмырзæ. 
— Æнæфенд ныхæстæ, — Сослан йæ къух ауыгъта. 
Хъуццытæй иумæ бацыд æмæ йын йæ нард синтыл йæ къух æрхаста. 
Æрмахуыр хъуг йæ къæдзил дæр нæ атылдта. 
— Сæ бынтæ сын сыгъдæгдæр дарут. Стуртыл хъуамæ 
чъизийæн йæ фæд дæр ма уа. 
Парторг æнувыд уыди Сосланыл, куыстуарзон æмæ 
цыргъзонд кæй уыди, уый тыххæй. Кæддæриддæр æхсызгонæн хъуыста 
йæ уынаффæтæм. Фæлæ йыл иукъорд хатты йæ зæрдæ фæхудт. 
Бафиппайдта, Сослан фæстаг рæстæг, фермæмæ æрцæугæйæ, 
æмдзæрæны цурты скъæттæм куыд бараст вæййы, уый. 
«Алцыдæр уыны, алцæй тыххæй дæр бафæрсы, фæлæ колхозонтæ сæ 
фæллойæн кæй ницы исынц, æвадат кæй сты, уый цыма нæ уыны, 
афтæ дары йæхи». 
— Дондарæнтæ хорз сты, фæлæ адæм та, адæм? — сдзырдта 
Барис, — сегас æлхæнын нæ бон нæма у. Нæ фосы галуантæ 
туджы аргъ сыстадысты. 
— Аслам фыды бас нæй. 
— Хæдзардзин адæймаг йæ капеччытæ æрмæст нард 
дзидзайыл не схардз кæндзæн. Къæбæры аргъ дæр ма дзы 
фæуадздзæни. 
Уыцы дзуапп Сосланы зæрдæмæ фæцыд æмæ ницуал 
сфæрæзта дзурын. 
187 

Ныхæстæгæнгæ бараст сты æмдзæрæнмæ. 
Кусджытæ бадтысты сихоры хæрдыл. Æрбацæуджытæн сæ 
бынæттæй сыстадысты. 
— Бадгæ, уæ хорзæхæй, бадгæ, — йæ къухтæ хæрдмæ 
сисгæйæ, дзырдта Сослан, йæхæдæг стъолы раз даргъ бандоныл 
Тамарæйы фарсмæ йæхи æруагъта. Æрбадтысты иннæтæ дæр. 
— Марадзут-ма, авæрут сын фæйнæ къусы. Сæ фыны дæр 
никуы федтаиккой ахæм хæринаг. — Уый Тауырзæт бадзырдта 
хæринаггæнæгмæ, йæхæдæг, чи равдæлон, уыцы алюмин къустæ 
æхсынмæ февнæлдта. — Дзаума нæм фаг нæй, æмæ нæхæдæг 
дæр радыгæй фæхæрæм, хъаст нæ ма ахæссут. 
Сослан исдуг кæсгæйæ баззади Тауырзæтмæ. Йæ барджын 
ныхас, йæ цырд фезмæлд ын дзырдтой, сылгоймаг стыр ныфс 
æмæ хъаруйы хицау кæй у, ууыл. Æдде бакæсгæйæ — 
фидæрттæарæзт. Æрæмысыд, иухатт æй Æхсæрæфцæджы бынмæ зæронд 
фермæйы фыццаг хатт куы федта, уый. Уæдæй нырмæ цыма 
ферыгондæр. Цыдæр фидардзинад зынд йæ цæстæнгасы. Йæ 
уæлæ дæрдджын, фæлæ хæрзæхсад морæ къаба, урс кæттагæй 
хуыд раздарæн. 
У азджыты раз æрæвæрдтой хъæрмхуыппы къустæ æмæ ног конд 
дзул. Къустæй цыди картофты æмæ æхсыры хæрзад тæф, æмæ 
йæм Сосланы комыдæттæ æруадысты. Фынгмæ æрæвнæлдта. 
Фæсхæрд Сослан Азаумæ баздæхти: 
— Цæй, куыд чызг дæ? 
Уымæн йæ цæстытæ уæлтъыфалты бын амбæхстысты, йæ 
сæр æруагъта. 
— Дзурын нæ зоныс? 
— Цæуылнæ. 
— Уæд Тамарæ та куыд чызг у? 
— Уый... Уымæй хуыздæр нæй, — сывæллон йæ куклайæ куы 
æппæла, уыйау сдзырдта Азау. Адæм ныххудтысты. Тамарæ 
Азауæн аивæй йæ фарс фелхыскъ кодта. 
Æрмæст Дзенаго не схудти. Уый лæууыд къулæнцой, 
гæй-рæстæгмæ-иу бакасти Тамарæмæ. Фæстаг заман лæппуйы 
зæрдæ бынтондæр æнцой нал зоны. Иудадзыгдæр йæ цæстытыл 
уайынц чызджы тымбыл рустæ, цъындарæзт цæстытæ, хæмпус 
сæрыхъуынтæ, фæлмæн мидбылхудт. Афтæ йæм касти, цыма йæм 
чызджы зæрдæ æрфæлмæн. Сдзуры йæм, хатгай йæм йæ 
мидбылты дæр бахуды. Æмæ уæд лæппумæ хур ныккæсы. 
Чысылгай ныхас бацайдагъ. 
— Æрæджы уыдыстæм Мæздæджы. Уым федтон раст дæ 
хуызæн чызг, — Сослан та баздæхти Азаумæ. — Алы хъугæй 
дæр мæй дыууæфондзыссæдз килограммæй фылдæр дуцы. Йæ 
хъуццытæ сымахонтæй хуыздæр не сты. Уæдæ йæхæдæг дæр 
188 

дæуæй домбайдæр нæу. Сымах уый æмбистæ дæр тыххæй 
дуцут. 
— Дæ фæхъхъау фæуæм, нæ фадат хуыздæр нæу, нæ фадат, — 
сдзырдта Тауырзæт. 
— Фадæттæ хицæй аразгæ сты. 
— Бахатыр кæн, дæ ныхас дын айстон, — загъта та Тауырзæт. — 
Цæй æхсыр æркæной нæ фос? Холлаг сын нæй. «Æнтыд, æнтыд» 
кæнæм æмæ уый дæр нæ ласынц. Уæдæ кусæгæн дæр йæ зæрдæ 
куы ницæмæй алхæнай, уæд... Иннæ колхозонтимæ нæ цæмæн 
барынц? Уыдон фылдæр сæ хæдзæртты вæййынц. Мах та... Нæ 
куыстæн нын хуызæнæн аргъгæнæг нæй. 
— Уыцы хъуыддæгтæ химидæг аразгæ сты, — Тауырзæты 
ныхас аскъуыдта Хъæлæмырзæ. — Уый сæйрагдæр нæу. 
— Чи ницы хъуаг у, уымæн нæу, — райхъуысти чызджытæй 
кæйдæр дзурын. 
— Уæдæ ма сымахæн иу мæй мызд ма бафидæнт, — йæ ныхас 
баппæрста Бимболат дæр. 
Тауырзæтмæ дæр чысылтыл лæууыди Азæмæт, ныр 
Бимболатыл сбустæ кодта æмæ Сосланмæ баздæхти: 
— Хъæууон хæдзарады министрадæй гæххæтт æрхастам, 
иннæбон æнтыд ласын райдайдзыстæм... 
— Афон у, кæдæй нырмæ дзурæм? — Сосланы æрфгуытæ 
алхынцъытæ сты. — Уæ бон у æхсыры æрдыгъд суткæ 
цыппарфондзыссæдз килограммы фылдæр фæкæнын. Уыцы æхсыр 
æхцайæ цас сыстдзæн мæйы, афæдзы дæргъы, уый ма 
банымайут. Алчидæр уæ йæхимæ хæс куы райсид: алы хъугæй дæр мæй 
дыууæфондзыссæдзгай килограмтæ дуцын... 
Азау хъуыдытæ кодта Сосланыл: «Бинонтæ, дам, ын нæма 
ис. Цымæ, кæй курдзæни? Хъуамæ ахуыргæнæджы. Нæ, нæ 
дохтыры... Бимболат асæй уымæй стырдæр у. Уый дæр куы 
сахуыргонд уа, уæд исты хицау суыдзæни... Цыппарфондзыссæдз 
килæйы... Дыууæфондзыссæдзы мæймæ... Æгæр у», — æмæ йе 
’взагæй цъыкк, зæгъгæ, фæкодта. 
— Мæ чысыл хо, разы нæ дæ? — афарста Сослан. Чызг 
фефсæрмы, йе ’мбалмæ бакасти æмæ дзуапп радта: 
— Тамарæ куыд зæгъа, æз дæр афтæ. 
Тамарæ уæдæй нырмæ дæр сагъæс кодта, цы зæгъдзæни, ууыл. 
«Ардæм бадынмæ не ’рцыдтæн. Мæ бон цы уа, уымæй мæхиуыл 
нæ бацауæрддзынæн. Фæлæ дыууæсæдæ килограммы алы мæй?.. 
Ахъуыды уал кæнон». Æмæ дзуапп радта: 
— Æркæсæм уал. Нæ хъуццытæй ног æлхæд чи у, уыдон дæр 
базонæм. Мæ фæндон фæстæдæр зæгъдзынæн. 
Сослан бамбæрста, иу хатт ма йæ ныхас кæнын кæй 
бахъæудзæни, уый. 
189 

Барис æнтъыснæгхуызæй хибаргомау бадти къуымрæбын. Йæ 
маст фыхти æмæ иуахæмы йæхи нал баурæдта: 
— Фос дæр адæмы тыххæй сты, адæмы. Хъуг адджын, 
сойджын холлаг куы нæ бахæра, уæд æхсыр нæ ратдзæни. Ууыл нæ 
алчидæр дзуры, фæлæ адæймаг афтид къæбæры æвджид куы 
баззайа, уæд цы ми кæндзæни, уый йæ фæсонæрхæджы дæр 
никæмæн и. Сæйрагдæр та уый у. 
— Уыцырдæм та нæ ахæцыдтæ, — бахъуыр-хъуыр кодта Азæмæт. 
— Кæцырдæм та мæ æмбарут, нæ зонын, фæлæ уал æз хæцын 
мæнæ адоны ’рдæм, — æмæ, адæммæ амонгæйæ, йæ къух 
уæлдæфы æрзылдта. 
— Мах дæр адæмы ныхмæ куы не стæм, — сабыргай 
сдзырдта Сослан æмæ фембæрста, йæ цæсгоммæ туг куыд сабухта, 
уый. 
— Кæд уæ фæнды, фермæ æхсыр дæтта, уый, уæд сбæлвырд 
кæнæм куысты мызд... 
— Парти домы, — райдыдта Азæмæт. Барис ын йæ ныхас 
аскъуыдта: 
— Адæммæ æргом аздахын. 
Иуцасдæр ничиуал ницы сдзырдта. Цавæрдæр 
мæстæлгъæдхуыз фæбæрæг ис уазджыты цæсгæмттыл. Фермæйы кусджытæ 
æнхъæл нæ уыдысты, сæ цуры ахæм ныхас рауайдзæн, уый. 
Æрæджиау райхъуысти Тауырзæты хъæлæс: 
— Барис, бæгуыдæр, раст дзуры. Ды ма рарвит, Азæмæт, дæ 
хæдзары æнæмæт цардæй чи ныннæрсти, уыцы сылгоймаджы, 
æмæ мæнæ ам иу къуыри акуса. Æз æм бакæсон, цал сæдæйы 
æрдуцид, уымæ. Бахатыр кæнут. Сидзæргæс, дам, 
дзырдæппарæн у, фæзæгъынц. Мæхи ме ’взаджы руаджы хъахъхъæнын. 
Уæдæ Хъæлæмырзæ бакæндзæни мæ мæт? Цæстдаринæгтæ йын 
бирæ ис — усæй, чындзæй... 
— Дзæгъæл дзырд нæ фидауы сылгоймагæн, — Хъæлæмырзæ 
йæ бынатæй сцæйстади. 
— Сымахæн алцыдæр фидауы: дзæгъæлдзырд дæр, дзæгъæл 
цыд дæр. Æмæ кæдæм фæнды дæр цу! Фæлæ махыл дæр исчи 
асагъæс кæнæд! Зымæг æрбацыд, æмæ та мæ сидзæртæ уазалæй 
тæгæлтæ кæндзысты. 
— Мæ хур акæн, мæ хур. Дæс лæджы аргъ дæ, — уый та 
сдзырдта æхсæвгæс, бæрзонд гуыбыр зæронд лæг. 
— Ныууадз-ма, Дзыцца, — æфсæрмдзастæй æрбадзырдта 
Тамарæ. 
Мад ыл фæгъæлланг ласта: 
— Æнцад бад! Дæ фæндиагæй лæвар хафиккам. Уæдæ ма 
уыдонæй æнæмыздæй исчи бакусæд! Хъæлæмырзæйæн йæ дымст 
уадултæ æртæнæг уаиккой... Алчидæр йæхи мæт кæны. 
190 

Сослан иудзæвгар уыргъуыйауæй фæбадт. Колхозы æхца нæ 
уыди, хор иннæ ахæм. Сдзырдта: 
— Табуафси. Фаутæ хæссын æнцон у. Чи уæ нæ уадзы 
адæмæн мызд фидын? — æмæ Барисмæ скасти. — Дæуæн ма дæ 
сæйрагдæр куыст цы у? 
— Уый райкомы секретарæй хуыздæр чи хъуамæ зона? Не 
стуртæй дон чи цал хатты бануазы, уый дæр ма куы зонут! 
— Мызд фидынæн æхца ссарынæй дзурын æнцондæр у! 
— Агуыридурæй фосæн галуантæ чи аразын кодта, уыдон та 
ссардзысты. 
— Уæдæ батрачы хæлафау фæйнæрдыгæй гæмттæ чи уыд, 
цъыф уæраджы сæрмæ кæм уыди, ахæм скъæтты фосдарыны 
куыст кæнинаг уыдыстут? Æви дæ ныхæстæ æхсыры 
æрдыгъдæн æххуыс кæнынц? — Сослан сыстади. Сыстадысты иннæтæ 
дæр. Райкомы секретарь ма иудзæвгар æнæдзургæйæ алæууыди, 
стæй йæ мидбылты бахудт æмæ колхозонтæм баздæхти. — Арв 
куыд нæры, афтæ нæ цæвы... Чысыл ма бафæразут, мызды 
фарста дæр алыг кæндзыстæм. Бауырнæд уæ. 
27 
Иу рагуалдзыгон бон та Хъæлæмырзæ æмæ Дзенаго ныхас 
кодтой Тамарæйы тыххæй. 
— Ницы дзы рауайдзæни, Хъæлæмырзæ. Ныууадзæм æй, — 
лæппуйы тымбыл цæсгом уыди фæлладхуыз, æнæдаст. Йæ 
мыдхуыз æрфгуытæ уыцы æлхынцъæй лæууыдысты, æмæ 
Хъæлæмырзæмæ зынди уызыны хуызæн. 
— Ирон лæппу! Ахæм рæстæг-иу хистæрты афæрс, 
æгоммæгæс чызджытимæ куыд дзурын хъæуы, уымæй... Гæбуты 
хабар æцæг у. Ладемырæн æй курынц. Мæнгард сты, 
дыдзæсгом... Дæ фыды хъуыддагæй дæр сыгъдæг не сты. Дзырдтон 
ма дын. Хабæрттæ афтæ арæх рауайынц. Иу чызджы зыдтон. 
Никæмæн куымдта, йæ сæр хæрдты хаста. Уæд дын иуахæмы 
кæстæртæй иу йæ размæ бабадти, йемæ фæци... Уый фæстæ 
йын йæхæдæг лæгъстæ кæнын райдыдта. Сæ мыггаг афтæ у. 
Æтт-мардзæ, дæхи фæлæг кæн! Уыцы рæсугъд тымбыл 
уадултæ, тыппыр риутæ. Йæ синтæм ын никуы бакастæ, 
цæугæцæуын æй куы фенын — мæхи ма йæм тыххæй бауромын, 
артау судзы, судзы, — Хъæлæмырзæ ныххудти, лæппуйы уæхск 
æрцавта æмæ феддæдуар. 
Уыцы бонæй фæстæмæ Дзенаго куыстæй дæр нал уыд æмæ 
адæмæй дæр. Фæфыдхуыздæр. Иу бон та, силос ласгæйæ, йæ 
бричкæ дзыхъмæ афтæ хæстæг батардта, æмæ йæ фæстаг 
цæлхытæ фæдæлбыл сты. Сабыр бæхтæ сæхи ныуурæдтой, 
уыййеддæмæ уæрмы ныххаудаиккой. 
191 

Хъæлæмырзæ йын хибарæй бауайдзæф кодта: 
— Лæг куы дæ, уæд чызджы тыххæй... Дæ сæрыл схæц. 
Дæуæй æндæр афонмæ... Æви дæ бон нæу... 
Рауад ма цалдæр боны. Фермæйы кусджытæ уагътой сæ 
фæллад. Цæгатырдыгæй тæрккъæвдайы мигътæ сцæйбырстой. 
Хъæлæмырзæ æрбацæйцыди æмдзæрæнмæ æмæ Тамарæйыл 
хæрхæмбæлд фæци. Уый скъæты ’рдæм фæцæйзгъордта. 
— Кæдæм тагъд кæныс, нæ чызджыты хуыздæр? 
— Мæ хъуццытæй иу рынчын у, — згъоргæ-згъорын дзуапп 
радта Тамарæ. 
Хъæлæмырзæ уыцы иу растæй фосы холлæгты скълады 
смидæг. Чысыл раздæр Дзенагойы уым федта. 
— Лæппу, уыцы чызджы хъуг цы кодта? 
— Кæмæй зæгъыс? 
— Æппын никуы ницы бамбардзынæ! Мах та ма йын ус 
курæм. Ныртæккæ скъæты ’рдæм фатау азгъордта. Гæбутимæ, дам, 
фидауинаг сты. Дæ лæджыхъæд æмæ дæхæдæг. Йæ мад хъæуы 
ис. Хъусыс, æз дæ нæ федтон... 
Дзенаго æддæмæ рауади. Мигътæ æмвæтæнæгæй 
æрбахгæдтой арв. Æрджынарæджырдыгæй æрттывдтытæ кодта. Дзенаго 
скълады аууæтты скъæты ’рдæм азгъордта. Куыддæр бахæццæ, 
афтæ тæрккъæвда æмбæрзæн дуртыл æмдзæгъд кæнын 
райдыдта. Хæстулæфт кæнгæйæ скъæты смидæг. Чызджы ауыдта 
стуртæй иуимæ архайгæ. Дæрддзæфгомау фæлæууыди. 
— Тамарæ, — ныллæг хъæлæсæй сдзырдта лæппу æмæ йæм 
æввахсдæр бацыд. 
Чызг йæ архайын нæ ныууагъта. 
— Тамарæ, — хъæрдæрæй сдзырдта Дзенаго æмæ йæм ноджы 
хæстæгдæр балæууыди. Чызг æм тарæрфыгæй ракасти. 
— Цы кæныс? 
— Æз... Æз... Дæумæ æрбацыдтæн. 
— Цы дæ хъæуы?.. 
— Æз... Афтæ фехъуыстон, мой, дам, кæныс. 
— Æндæр ницы фехъуыстай? 
— Мах ма сымахмæ æрвитинаг стæм. 
Тамарæ йæм фæкомкоммæ, йæ ныхыл ын ауыдта хиды 
фæрдгуытæ, йæ цæстытæ тъæбæртт-тъæбæртт кодтой. 
— Иу хатт дын загътон, дæхи дард лас! 
— Æз... Кæмæ æнхъæлмæ кæсыс, уый зонын. Фæлæ уый нæ 
уыдзæн! — фидардæрæй сдзырдта лæппу. — Амардзынæн... 
Иннæ хæттытæй хъауджыдæр Дзенаго Тамарæмæ фæкасти 
асдæр хуыз. Цыма уæнгджындæр æмæ бæрзонддæр фæци. 
Æрмæст йæ чысылгомау тымбыл цæсгом уыди, куыд вæййы, афтæ 
192 

æрыгонхуыз, йæ цæстытæ налат æрттывд кодтой. Тамарæйы 
зæрдæмæ нæ фæцыди лæппуйы æнгас. 
— Æрра сдæ? Уæвгæ æнæуи дæр... 
— Цы, æнæуи дæр? — аскъуыдта чызджы ныхас Дзенаго, 
æдзынæг æм ныккаст. Æрæмысыди, иухатт иумæ дуртæ ласынмæ 
куыд цыдысты, уый. Уæд йæ фарсмæ бадти, цалдæр хатты йыл 
бандзæвыдис æмæ-иу артау ссыгъд. Ныр та... Арв æмæ зæхх 
кæрæдзийы хойынц... «Куыд налат каст мæм кæны! Йæ уадултæ 
Масинкайы уадулты хуызæн сты... Гæбутæ мын мæ фыды 
байсæфтой, ныр та мын Тамарæйы исынц. Нæ, нæ». 
Чызг æм тызмæгæй сдзырдта: 
— Мæ хуызæн дæ фесæфти, цы мæм ныккастæ? 
— Дæумæ æрбацыдтæн! Æз дæ... 
— Айс дæхи! Хæлиудзых! 
Лæппу йе ’рфгуытæ кæрæдзимæ æрбалвæста: 
— Æз зонын, дæ зæрдæ Ладемырмæ æхсайы. Æз... 
Амардзынæн, — сдзырдта та Дзенаго, цалдæр къахдзæфы бакодта, йæ 
цæсгомыл сæмбæлди чызджы хъарм комытæф. — Никæмæн дæ 
ратдзынæн! 
— Ха-ха-ха! — ныххудти Тамарæ. — Дæу дæттинаг фæдæн? 
Æцæг лæджы ныхæстæ куы кæныс. Айс дæхи! — æмæ бедрамæ 
февнæлдта. 
Дзенаго чызджы æмбуар бацыди æмæ, сусæгæй дзурæгау, 
йæ дзыхæй схауд: 
— Никæмæн! Никæмæн! Мучъи сын! — йæ къух Тамарæйы 
фындзмæ хæстæг бахаста. 
— Расыг дæ æви? — йæ къух ын бедрайæ нырриуыгъта чызг, 
йæ зæнгтæ йæ быны базыр-зыр кодтой æмæ дуары ’рдæм 
фæзылди: «Æнæ фыдбылызæй ма куы аирвæзин». 
Лæппуйæн Хъæлæмырзæйы ныхæстæ йæ сæры магъз 
бырауæй зилæгау кодтой: «Йемæ куы фæуай, уæд ма йын цы гæнæн 
уыдзæн, йæ бинонтæ дæр дæ фарс фæуыдзысты. Ирон 
æгъдæуттæ нæ зоныс...» Чызджы йæ астæуæй рацахста. Тамарæ 
ныхъхъæр кодта, лæппуйы сæрыл тымбыл къухæй ралæууыд. Уый 
йæ йæ хъæбысы фелвæста æмæ йæ скъæты къуыммæ скъæфæгау 
акодта. 
— Дзыцца! Оу, Дзыцца! — йæ ныхтæ Дзенагойы цæсгомы 
фæсагъта чызг. 
— Æнаккаг! Цъаммар! Ауадз мæ!.. 
— Нагъ, нагъ! Нал дæ суадздзынæн! — хæстулæфт кæнгæйæ 
сдзырдта лæппу. Тамарæ та йæ къухтæ лæппуйы риумæ 
фæбыцæу кодта. Чызг феуæгъд и, фæлæ йын Дзенаго йæ къабайы 
риуыл фæхæсти æмæ, йæхи куы ариуыгъта, уæд къаба æрфарин 
13 Æгъуызарты Æхсарбег 
193 

ис. Лæппу йæ уæддæр ауадзинаг нæ уыди. Бирæгъау та йыл 
йæхи баскъæрдта. Æмæ та схъуырдухæн сты. 
— Ладе... Ладемыр!.. Дзыцца! — ныцъцъæхахст кодта чызг. 
Иуцасдæр сонтау фæци, стæй уæд, арвы æрттывдау, йæ сæры 
февзæрди иу хъуыды: фæхудинаг дæн, зарæггаг фæдæн! «Нæ, 
нæ, фæлтау мæлæт!» Маст æмæ тасдзинад адæймаджы хъару 
æртывæр кæнынц. Куыддæр æгъдауæй та феуæгъд Тамарæ. 
«Ахсæнысæр цæвæн нæй, тæссаг у», — æвæццæгæн йæ мадæй кæй 
æрыхъуыста, ахæм ныхæстæ цыма йæ хъустæ ацахстой, уыйау 
æм фæкасти; йæхи размæ æппарæгау акодта, æмæ лæппуйы 
ахсæнысæр йæ рахиз къухæй нырриуыгъта. Дзенаго «оу», зæгъгæ, 
фæкодта, фæдыдагъ, цыма йæ гуыбын срысти, афтæ; йæ 
цæстытæ доны разылдысты, чызгмæ ма иу хатт фæкасти, стæй 
быр-гуыбыр цæугæйæ йæхи айста, скъæтæн чъылдымырдыгæй 
цы дуар уыди, ууылты. 

г Æртыккагхай 
1 
Къæвда цыхцырæгау ныллæууыди Тулдзбыны 
сæрмæ. Уæларвон доны чысыл къабузтæ уадысты 
кæрæдзийыл æфтгæ. Сæдæгай ахæм дæттæ 
къуылдымты, кæмтты, фæзты æхсгæ згъордтой æмæ уыцы 
лакъонæй иу кодтой Стырдонимæ. Уый сæ, æнæфсис 
сырдау, ныхъуырдта æмæ сæ хъæргæнгæ скъæфта дард 
денджызмæ. 
Уалынмæ къæвдатæ фенцадысты, донæфсис зæхх 
æрфæлмæни. Тулдзбыны алыварс быдыртæй 
райхъуыст тракторты иугæндзон уынæр. Уыдон сæ цыргъ 
æфсæнтæй афæд кодтой сойджын саумæры. 
Ногфæлдæхт мæры хур æрæндæвта æмæ, æнхъизæнау, 
абузын райдыдта. 
Иу фæсаходæн рæстæг хуымгæнды кæрон 
лæууыдысты Тотырадз æмæ Барис. Зæронд лæг нывнæлдта 
йæ бæмбæджджын къандзолы дзыпмæ, систа дзы 
бапъирозты къопп, тамако ссыгъта æмæ, фæлурс 
фæздæджы къуыбылæйттæ суадзгæйæ, загъта: 
— Де ’хца дзæгъæлы фесæфтай. Цæрæнбонты 
хиконд хъæбæр тамакойыл сахуыр дæн. Ацы бапъирозтæ 
мын ницы ад кæнынц. Æгæр фæлмæн сты, — 
дымгæдымын-иу, кæмæдæр æнхъæлмæкæсæгау, куы хъæуы 
’рдæм акасти, куы та-иу хуымы ’рдæм аздæхта йе 
’ргом. Йæ ныхасы уаг уыди сабыр. Фæлæ Барис 
æмбæрста, цæуылдæр кæй тыхсы, уый. Зæрдæтæ йын 
æвæрдта: 
— Ноджыдæр ма дæм фæкæсдзыстæм трактортæй 
æмæ дыууæ бонмæ тыд фæуыдзынæ. Дæ хортæ 
æмхуызонæй сæвзæрдзысты, — парторгæн цыма уазал 
уыди, уыйау йе уæнгтæ базмæлыдысты æмæ йæ 
дæрдджын сау плащы цæппæртæ æвæрын райдыдта. — Æнæ 
исты архайгæйæ адæймаг сæрдыгон дæр 
ныссæлдзæни... 
195 

Тотырадзы фæлмæн цæстытæ абондæргъы фыццаг хатт 
ферттывтой; дымд бапъирозы кæронмæ ма æркасти, аппæрста йæ, 
стæй йæ роцъойыл йæ къухтæ радыгай æрхаста. 
— Мæнгæн нæ бакæнынц: «Хистæрæн, дам, йæ фындз амæрз 
æмæ йæ зондæй бафæрс». Агрономыл ахуыр кæнын куы 
зæгъыс, уæд мæ куыд не ’мбарыс ды та? Ацы ног мыггæгтæ мæ 
сагъæсы бафтыдтой. Куы ницы сæ рауайа. Мæхимæ æгæр 
уæззау хæс райстон. Æмæ нын уæдæ дæ уынаффæ дæр нæ бæззы. 
Барис йæ даргъ къухтæ йæ плащы дзыппытæй фелвæста, 
кæрæдзиуыл сæ æрхаста, цæмæндæр арвмæ скаст æмæ ныххудти. 
— Арвмæ куы скастæ, — Тотырадз та уæдмæ ног бапъироз 
сдымдта. 
— Мæхинымæры дын скуывтон, кæд дæ уынаффæтæ 
фæрæстмæ уаиккой. Фæлæ Азæмæт та цы зæгъдзæни, Азæмæт? 
Иннахæм Сослан. 
— Азтæ згъорынц, цард дæр ивы, — йæ тамакойы фæнык йæ 
æнгуылдзæй асыгъдæг кæнгæйæ, загъта Тотырадз; хуры 
хъармимæ зæххы уымæл тæф фæздæгау хæрдмæ куыд цыди, уымæ 
фæкасти æмæ та сдзырдта: — Ехх-мардзæ!.. Ацы зæххыл 
фондзыссæдзгай центнертæ æрзайын кæн! — йæ къух та æнæдаст 
халас уадултыл сæрфæгау æруагъта, стæй йæ æрриуыгъта. — 
Цыфæнды куы фæуа, уæддæр нæ ныууадздзынæн! — æмæ 
Ладемыры ’рдæм акасти. Уый чысыл æддæдæр архайдта йæ 
тракторимæ. — Афон нæма у, æви? Цырддæр фезмæл! 
— Дæ хорзæхæй, ма йæ æфхæр. Иунæгæй фондзы бæрц кусы, — 
бафиппайдта Барис. — Чысыл фыдæбон нæ кæны. 
— Сындæг архайы. Мæхицæй не ’ппæлын, фæлæ уый 
карæнæй æз цæрдæгдæр уыдтæн. Мæгуыр, фарон йæ зæнг куы 
ныммур, уæдæй нырмæ йæм тыхдзырд скæнын нал фæразын. О, æмæ 
уый зæгъинаг дæн. Нæ хуымты иу хай тауæм, сымах куыд 
зæгъут, афтæ — квадратгай. Æрмæст нын амонгæ кæнут... 
Хуымæтæджы тыд кæй кæнæм, уый та мын мæхи бар уадзут. 
Байтаудзыстæм æй дыууæ æмгъуыдмæ, се ’хсæн иу къуыри уæддæр куыд 
уа, афтæ. Науæд сæ рувын зын уыдзæни. Ахъуыды ма кæн. 
Æрдæбон дæр ууыл уыди мæ сагъæс. Мæн нæма уырны æнæ къæпийæ 
æмæ æнæ дон рауадзгæйæ нывыл хор райсæн ис, уый... 
— Бауырнæд дæ, æнæ къæпийæ ис. Азæмæтмæ та, куы дын 
загътон, фæстæдæр байхъусдзыстæм. Æнæ мæн, дам-иу ма 
райдайут тауын. Цалдæр хатты мын бафæдзæхста. 
— Азæмæт... Азæмæт... Дурæй конд æнхъæл ын стут? — 
фæцырд Тотырадз. — Ныронджы Азæмæт нал у, нал. Иубон дын 
бацыдтæн йæ кабинетмæ, кæсын æмæ цъылын йæ къухы. Чидæр 
æм, æвæццæгæн, йæ къæхтыл цъыф бахаста. Фефсæрмы. 
Мæхинымæр, зæгъын, дзæбæх куы æрчырыстои и. Иу рæстæджы 
хуы196 

мæтæг уыди, хуымæтæг. Кæм-иу фæзынди, уым-иу ын 
къæймæкафджытæ æмдзæгъд кæнын райдыдтой... 
— Дæ загъдау, ныронджы Азæмæт нал у. Никуы мæ ферох 
уыдзæни, мæ бынатæй мæ куыд расырдта, уый. Æнхъæл дæн, 
дзырдтон ма дын æй. Ссыпп кæнын дæр æм ничи бауæндыди. 
Суанг ма Сослан дæр. Кæуылты лæг уыди, уæд, кæуылты? 
Йæхæдæг ма мын мæ мастыл цæхх айзæрста — Хъæлæмырзæ, дам, 
дæ сахуыр кæндзæни. 
— Рæстæджытæ бавзæрстам, æвæдза, — сдзырдта Тотырадз, 
йæ цæстыты масты цæхæртæ ферттывтой æмæ æваст 
æрбайсæфтысты. — Кæддæрты Азæмæтæн йæхицæй уæздандæр адæймаг 
нæ уыди. Стæй зыгъуыммæ фæлдæхт кæрцы хуызæн фæци. 
Фæсивæд басылты рæстæг кæй скæнынц, ахæм. Фæлæ цард уый 
хуызæттæн бирæ нæ быхсы. Уайтагъддæр сæ фæфæлдахы. 
— Ха-ха-ха! — ныххудти Барис. — Мæлæты хорз æй 
акъахтай. Ноджы ма йæ кæрцæн хъуамæ дари цъар дæр фæзына, лæгъз, 
фæлмæн... Уæлæ нæм æрлæгæрды. 
Машинæ сæ разы æрлæууыд æмæ дзы Азæмæт сындæггай 
рахызти. Йæ уæлæ — кæрдæгхуыз тæбын хъуымацæй китель, 
галифе хæлаф, цырыхъхъытæ. Уыцы хъуыддагхуызæй райста 
Тотырадз æмæ Барисы къухтæ. 
— Куыд у? Нæма райдыдтат? 
— Дæумæ æнхъæлмæ кастыстæм, — дзуапп радта Тотырадз, 
стæй гутонвæдæй дзæкъул рахаста, систа дзы æртæ чысыл 
уæлибæхы æмæ, йæ хъуыры гæххæтт тъыст кæмæн уыди, ахæм авг. 
— Бутаты чызг мын сæ æрæрвыста. Фен-ма æмæ райдайæм, — 
авг Азæмæтмæ бадардта Тотырадз. 
— Бузныг! — сæрдар йæ сæр батылдта,— «нæ», зæгъгæйæ. 
— Цæй уæдæ нæ фæндтæ рæстмæ уæнт! Адæмæй фæстæдæр 
куыд нæ уæм, ахæм хъару нæм æрцæуæд! — ахуыпп дзы кодта 
æмæ та йæ Азæмæтмæ бадардта. Уый æнæдзургæйæ æддæдæр 
алæууыд. Тотырадз æм комкоммæ бакасти. Æрдæбон «нæ», 
зæгъгæ, куы загъта, уæд æй афтæ бамбæрста, ома дæ разæй нæ 
райсдзынæн, зæгъгæ. Ныр сæрдар йæхи куы атигъ кодта, уæд 
рамæсты, фæлæ уæлæмæ ницы сфæрæзта, æрмæст 
йæхинымæры загъта: «Фыдæлтæ-иу мæнгæн нæ дзырдтой: хæрæг бирæ куы 
фæсира, уæддæр та йын иу бон æнæ асæпп-сæппгæнгæ нæй». 
Тотырадз Барисмæ дæр нал радта нуазæн, авджы хъуыр 
ныхгæдта, уæлибæхтæ фæстæмæ дзæкъулы бафснайдта æмæ та сæ 
ауæдзы кæрон æрæвæрдта. Уæззау къахдзæфтæй араст и йæ фырты 
цурмæ. 
Уæдмæ Ладемыры трактор скуыста. Тотырадз тауæн 
машинæйы лæууæнмæ схызти, æрдæбон кæй айтыгътой, уыцы 
кълеткæгæнæн телмæ гæсгæ трактор араст. Фыццаг хахх 
ныз197 

зылынтæ. Зæронд лæг, тауæныл лæугæйæ, фæстæмæ 
фæкæс кодта, йæ сæр-иу ныттылдта. Дыккаг зылд дæр 
хуыздæр нæ рауади. 
— Фæлæуу, дæ хорзæхæй. Афтæмæй квадратты бæсты 
æртæдзыхæттæ сараздзыстæм. 
— Æнæ телæй хуыздæр ацæуин, — бахъуыр-хъуыр кодта 
Ладемыр. — Ацы æнæхайыры нартхорæн цы нæуал æрхъуыды 
кодтой, ахæм нал баззади, — йæхинымæры та ахъуыды кодта, сæ 
куыст ц’ афон фæуыдзысты æмæ Азауы абæрæг кæныны æфсон 
фермæмæ Тамарæмæ кæд афардæг уыдзæни, ууыл. 
— Йæхи бар уал æй бауадз. Нырма йын цы бæрæг ис, — 
тауæн машинæйы лæууæнмæ схизгæйæ, загъта Барис. 
Трактор та араст. 
Азæмæт уæдæй нырмæ æнцад касти тауджыты фæдыл. 
Хъуыдыты аныгъуылд. Æрдæбон арахъхъы авг кæй нæ райста, ууыл 
фæсмон кодта. Искæй фæстæ авджы хъуырæй рагæй никуал 
6анызта, стæй дзы нозт цæмæн хъуыди, Хуыцауæн балæгъстæ 
кæныны тыххæй? Раст сын бакодтон, — тæрхæттæ кодта 
йæхинымæры. «Раст зæгъыс?» — кæцæйдæр та йæм сдзырдта æндæр 
хъæлæс, фæлæ уый дæр уыди йæхи хъæлæс... Æмæ кæй хъæуы 
ахæм рæстдзинад? Цы пайда у, цы ис уый руаджы рамбулæн? 
Мæ рагон митæ куыд нæ уадзын...» Æмæ йæ зæрдыл 
æрлæууыди, цалдæр азы размæ мæнæ ам Тотырадзимæ куыд фæхыл ис, 
уый. Нартхорыл рауад сæ ныхас. Тотырадз уæддæр звеновод 
уыди. Республикæйæ районтæн амыдтой, нартхоры хуымтæ 
куынæгдæр кæнут, мæнæу фылдæр таут, зæгъгæ. Æрæмысыд 
обкомы уæды секретартæй иуы. Нард бабызау цыди, кæм-иу 
æрбадти, уым-иу уайтагъддæр рæдзæ-мæдзæ райдыдта. Æмбырдты та 
æдзух афтæ дзырдта: «Нартхоры кæрдзынæй дзул хуыздæр у!» 
Звеногай кусын дæр социализмы ныхмæ арæзт хъуыддагыл 
нымадта. Хъуамæ, дам, быдырты æмрæгъæй кусой. 
Тотырадзы звенойы зæххытæ уæд дæр ацы ран уыдысты. 
Азæмæт бафæдзæхста, уæ зæхх афæлдахут æмæ дзы фæззæг 
мæнæу байтаудзыстæм, зæгъгæ. Зæронд лæг не сразы, нартхор, 
дам, нæм амæй хуыздæр никуы зайы. Æмæ ма дæ хъæуы, нæ! 
Фыццаг хатт уæд фæхыл сты. Азæмæтмæ фæзынди цавæрдæр 
æнæбæрæг фæсмондзинад, æрфæндыд æй Тотырадзы зæрдæ 
истæмæй балхæнын. Тауджытæм та йе ’ргом азылдта. Трактор 
лæууыди, фыд фыртимæ загъд кодта. Азæмæт йæхæдæг дæр нæ 
бамбæрста, тауджыты цурмæ куыд бацыди, уый. 
— Æз дæр-иу кæддæрты бæргæ абадтæн тракторыл. Чи зоны, 
сарæхсин ма. Уæд та бавзарин? Мæ фарсмæ бад, куы 
ныдздзæгъæлтæ уон, — сæрдар трактористы бынаты æрбадти æмæ 
машинæ сындæггай атылди. Тыхджын фæлтæрд къухтæ 
арæхст198 

гай æмраст скъæрдтой трактор. Дыккаг зылдæн Тотырадз 
фæхъæлдзæгдæр. Мæсты ма уыди, фæлæ Азæмæт тракторы телмæ 
гæсгæ æмраст куы аскъæрдта, уæд æрбаймысыди, сæрдар 
æрыгон лæппуйæ дæр йæ «Фордзон»-имæ, дæсны барæг йæ 
дугъонимæ куыд арæхса, афтæ кæй арæхсти, уый. Йæ зæрдæ 
æрфæлмæн, тамако та ссыгъта æмæ йæ цалдæр хатты 
адджынæн сцъырдта. 
— Уæд та мæ дæхимæ айсис? — сæрдар къæмдзæстыгхуызæй 
бакасти зæронд лæгмæ, йæ мидбылты бахудти, бамбæрста, йæ 
цæсгом куыд ссыгъди, уый. Æрбатыхсти, цыдæр æй цыма 
хъыгдардта, уыйау, фæлæ цы, уый бæлвырдæй не ’мбæрста. 
Ладемырæн йæ бынат радта. 
Трактор адард, уæддæр ма Азæмæт йæ мидбынаты лæууыди 
йæ æмтъеры тыхст хъуыдытимæ. 
Фæстаг рæстæг чысыл ницæй тыххæй дæр йæ зæрдæйы ахаст 
фехæлы. Æнкъарын райдыдта, царды стыр ивддзинæдтæ кæй 
цæуы, уый, æмæ дзы уыдон уагътой, ныронг æм чи никуы æрцыди, 
ахæм æбæлвырд тасдзинад. Ивгъуыд бонтæ цас арæхдæр мысыди, 
сомбоны къадзæфты уынæрмæ цас лæмбынæгдæрæй хъуыста, 
уыйбæрц тыхджындæр кодтой уыцы æбæрæг æнкъарæнтæ. 
Фæкомкоммæ та ис тауджытæм. Трактор ныр цыди æмраст, 
амонæн телмæ гæсгæ. Мæйдар æхсæв цыма хур ракаст, уыйау 
æнæнхъæлæджы Азæмæты зæрдæйыл цыдæр æхсызгондзинад 
сæмбæлд, йæ цæсгом фæрухс и... Тауæныл фыццаг рæстмæ фæд 
йæхæдæг акодта. Кæй фæдæлсыджыт кодта, уыцы нæмгуытæ 
æмхуызон чырынтæ-чырынтæй сæвзæрдзысты... 
Æваст æм фæзынди ног тых. Æрфæндыди йæ ноджыдæр ма 
исты саразын, йæхи истæмæй равдисын, фæлæ цæмæй, уый нæ 
зыдта. 
— Æз цæуын! — адзырдта ма тауджытæм. Уыдон адард сты 
æмæ йæ нæ фехъуыстой, ничи йæм ракасти. 
Азæмæт та машинæйы шофыры бынаты абадти æмæ 
раивгъуыдта. 
Иуахæмы машинæйы рудзгуытæй фæйнæрдæм йæ цæст 
ахаста. Арв та змæнтын райдыдта. Къæвдайы тар мигътæ уылæнгай 
хæхтæм сæ ных сарæзтой. Æмæ хуры цæст цыма æмбæхсынтæй 
хъазыди, афтæ-иу куы бæзджын мигъты аууон æрбайсæфти, куы 
та-иу фæзынди. «Къæвда рæстæг куы фæуа, уымæй тас у», — 
ахъуыды кодта Азæмæт. Цæмæндæр æрбаймысыди, æнæхъæн 
районæн разамынд куы лæвæрдта, районы хуыздæрты 
хуыздæрыл нымад куы уыди, уыцы бонтæ. Æмæ та йæ сæрмæ цы мигътæ 
зылди, уыдонау йæ фæлладхуыз цæсгомыл фæзынди 
æнкъарддзинады фæлм. 
199 

2 
Тамарæйы хабар уадау хъæумæ схæццæ уайтагъд. Фæзынди 
Азæмæт, хуымæй æрбахæццæ сты Тотырадз æмæ Барис. Æфхæрд 
чызджы иучысыл басабыр кодтой, стæй фермæйы хицауы 
бынатмæ бацыдысты æмæ сын уым ныхас бацайдагъ и. 
Хъæлæмырзæ, йæ къухтæ тилгæ дыууæрдæм рацу-бацу систа. 
— Мæ мад-мæ фыдыстæн, Дзенаго адæймагмæ фæстæмæ 
фæкæсын дæр нæ уæнды! Куыд уыдаид, нæ зонын... Нæ мæ 
уырны. Кæрæдзиуыл æрхъæцмæ нæ хъæцыдысты... Кæд сын, 
мæгуыр, æнæбары фæхъæр и... Хи-хи-хи! 
— Тамарæ чъизидзинад йæ сæрмæ æрхæсса, уый мæн никуы 
бауырндзæн! — йæ бынатæй фестади Тотырадз. 
— Æз афтæ фидарæй никæй тыххæй зæгъин! — дзуапп 
лæвæрдта Хъæлæмырзæ. 
— Ды нæ зæгъдзынæ, уымæн æмæ Хъæлæмырзæ дæ! Ды кæй 
зоныс, уыдонæй нæу! 
Хъæлæмырзæ уаты астæу йæ къухтæ фæйнæрдæм фæхаста, 
цыма йе ’мбыцæугæнæджы ныццæвынмæ хъавыди, уыйау. Дыууæ 
лæджы куы схыл уой, уымæй тæссаг уыди, æмæ Азæмæт 
фермæйы хицауы йæ къухæй иуварс ассыдта. 
Уæдмæ æмдзæрæны тыргътæй райхъуысти сылгоймаджы 
хъарæг. Лæгтæ дуарæй ракастысты. Дзенагойы мад йæ уæрджытæ 
хойгæ æрбацæйцыди. 
— Мæ бындур бынтондæр куыд ныззылди. Азæмæт, цы ма 
уыдзынæн? Уыцы лæппуйы æрцахстой куы зæгъынц! Цы 
хæйрæг æй фæсайдта? Йæ фыды фæндагыл та Сыбырмæ куы ацæуа, 
уæд сау халонау, ниугæйæ куы баззайдзынæн! Мæ зæронд 
стджытæ баныгæнæг дæр мын куынæуал уыдзæни. 
— Дæ хорзæхæй, басабыр у, никæй æрцахстой, — сдзырдта 
Азæмæт. — Æфхæрд чызджы зæрдæ мауал риссын кæн. 
— Уæ сæрыл хаст фæуон, сæфын нæ ма бауадзут! 
Бафидауын нæ кæнут! Мæ уды бæрц уарзын Тамарæйы. Уыцы 
хорздзинад уын мæрдты дæр нæ ферох кæндзынæн. 
— Æвзæр хъуыды нæу! — цыма æрдæбон Тотырадзимæ се 
’хсæн быцæу ныхас дæр нæ рауад, уыйау сдзырдта 
Хъæлæмырзæ. — Цæуылнæ хъуамæ сразы уой. Æмбисонды хорз 
фæндон. Сæ дыууæйы дæр бафæнддзæни, мæ мад-мæ фыдыстæн. 
Тотырадз лæууыдис сæргуыбырæй. Æрæмысыд та йе ’рдхорд 
Умары. Йæ иунæг фырт Дзенаго йе ’рыгон бонтæ, къæрныхау, 
хъуызгæ-хъуызгæйæ арвыста. Фыд Сыбыры къæйты бын фæци, 
лæппу та ныр ахæстонмæ бахаудзæни. Æмæ уæд, мæнæ 
ныртæккæ сау марой чи кæны, уыцы бæрзонд урссæр адæймаг 
бынтондæр æрхаудзæни. Тотырадз сылгоймагыл йæ цæст æрхаста. 
Уымæн йæ мæллæг буарыл голлагау бадти æмпъызтытæ сау 
къа200 

6а, мидæмæхауд фæлурс рустыл цæссыгтæ лæсæнтæ кодтой. 
Зæронд лæг сдзырдта: 
— Нæ, нæ! — Сылгоймагмæ фездæхти. — Цу уал, уыцы 
æфхæрд чызджы барæвдау. Хуыздæр цы уа, уый кæндзыстæм, 
— Хъуыддаг прокуроры бар уадзæм, — скарста Барис, 
сылгоймаг куы ацыди, уæд. — Кæд æппындæр ницы рауади се ’хсæн, 
уæддæр чызджы буар ссаутæ ис, йæ дзаумæттæ ныффаринтæ 
сты. Цыбырдзырдæй йын хъæддаг митæ бакодта. Ахæстон йæ 
хос. 
— Мæгуырæй, сидзæрæй схъомыл, Барис! — сдзырдта 
Тотырадз. — Цæрæнбонты къæхтæсæрфæнæй фæцарди мæнæ 
Хъæлæмырзæйы хуызæттæн. Адæймаг дæр нал у. Йæ къухы, дам, 
ницы бафтыди... Ма батагъд кæнут, уæ хорзæхæй... 
Хъæлæмырзæ дуар нырриуыгъта æмæ æддæмæ рацыд. 
Иннæтæн дæр цыма дзуринаг ницыуал уыди, уыйау ныхъхъус 
сты. 
Лæгтæ быцæу ныхас куы кодтой, уæд æмдзæрæны хæд раз 
æрлæууыди Сосланы машинæ. Æвзæр ми дардмæ хъуысы. 
Тамарæйы хабар схæццæ суанг райкоммæ дæр. Сослан зыдта, 
Тамарæтæ кæм цардысты, уый æмæ сæм дуар бахоста. Чызгæй 
фæстæмæ иууылдæр сыстадысты. Уазæджы фæзындмæ та 
Тауырзæтæн йæ цæссыгтæ æнæвгъауæй æрызгъæлдысты. Райкомы 
секретарь басабыр кодта зæрдæрыст мады, бæлвырд сæ æрфарста 
хабæрттæй. 
— У-у, дæ рын бахæрон, бафидауын нæ кæн! — Хуыцаумæ 
кувæгау та балæгъстæ кодта Дзенагойы мад. Уый бадти 
къуымгæрон, уæдæй нырмæ йæ кæуынæй нæма басабыр. 
Сослан иуцасдæр цы сдзырдтаид, уый дæр нал зыдта. Йæ 
бынатæй сыстади, Тамарæйы цурмæ бацыди æмæ уым 
слæууыди. Йæ хъустæ ахстой чызджы сусæг кæуын. Уый йæ хуыссæны 
ныттымбыл æмæ йæ цæссыгтæй йæхи æхсадта.«Кæмæн цы 
кодтон, цæмæн мæм бауæндыди, цæмæн сдзырддаг дæн?» — уыцы 
хъуыды зылди йæ сæры. Йæхи афтæ ’нкъардта, цыма йæ 
куыройы фыдтæ се ’хсæн феууæрстой, цыма йе уæнгтæ йæ буарæй 
ахицæн сты æмæ йæ коммæ никуал бакæсдзысты. Йæ зонд 
ныдздзæгъæлтæ, йæ хъуыдытæ сæмхæццæ сты. Фæстагмæ йæм афтæ 
касти, цыма йæ уд буарæй фæхицæн æмæ ма, æртхутæг кæуыл 
ныббадт, ахæм зынгау кæмдæр талынг къуымы дыдзы рухс кæны. 
Куы йæ цонг фæцæйбыры кæдæмдæр, куы йæ къах, куы та йæм, 
цыма се ’взæгтæй зæхх сдæргæ, æрбацæйтæхынц фыййауы 
хъыхъхъаг сау куыйтæ... 
Чысылгай йæхи æрæмбæрста. Базыдта, Сослан йæ уæлхъус 
кæй лæууы, уый дæр, фæлæ йæм йе ’ргом нæ раздæхта. Иæ 
хъуыдытæ зилын райдыдтой йæ цыбыр царды фæндæгтыл. Цард! 
Цæй цард ма йын уыдзæн ныр та? Йæ сыгъдæг фæндтæ 
дам201 

думты бын фæуыдзысты. Иуахæмы йæ йæ сæнттæ ахастой 
Гæбуты хæдзармæ. Иунæгæй аззади сæ уаты, йæ разы рæгъæд 
кæрдотæ. Мæнæ æрбахызти Ладемыр. Бæрзонд, къæсхуыр; 
нуарджын æнгуылдзтæй йын йæ къух нылхъывта, базыхъхъыр кодта 
йæ урс-урсид фæтæн дæндæгтæ... Цавæрдæр рухсы цъыртт йæ 
зæрдыл сæмбæлди чызгæн, ныуулæфыд, йе ’рыгон æфхæрд буар 
базмæлыди. Йæ хъустыл уадысты йæ мад æмæ Сосланы 
ныхæстæ... 
Чызджы мад та къулбæрзæйæ бадти æмæ стæм ныхасæй 
дзуапп лæвæрдта Сосланы фæрстытæн. 
Тауырзæт... Сидзæргæсы удхайраг цард кæй не ’ртасын 
кодта, йæ хъæлдзæгахаст кæмæн никуы фехæлди, уый ныр йæ сæр 
дæлæмæ æруагъта, йæ ныфс, йæ хъару асаст. 
Абон хабар куыддæр айхъуыста, афтæ, «мæ хæдзар куыд 
байхæлди, хæрзбын куыд бадæн», зæгъгæ, нырдиаг кодта, йæ 
куыстæфхæрд къухтæй йæ уæрджытæ æрхоста, йæ сæрыхъуынтæм 
февнæлдта. Æрæджиау, кæуынæй куы бафæллади, уæд йæ 
чызджы цур йæхи æруагъта æмæ уæдæй нырмæ цавддуры 
хуызæнæй бадти. Уыцы æнаккаг ын исты æвзæрми бакодта, æви нæ, 
уымæй йæхæдæг бафæрсинаг уыд йæ хъæбулы, фæлæ йе ’взаг 
нал тасыди... Куы сдзырддаг уа, уæд ыл хъуамæ алы хæлиудзых 
дæр йæхи атигъ кæна... «Дæ-дæ-дæй, исчи мын æй Дзенагойы 
уæлдай куы схона!» — Тауырзæт арф ныуулæфыди æмæ та аивæй 
йæ цæссыгтæ асæрфта. Сослан æмбæрста сылгоймаджы уавæр, 
йæ бынатæй сыстади, йæ бандон Тауырзæтмæ хæстæгдæр байста 
æмæ æрбадти. 
— Дæхи мауал хæр,—сдзырдта Сослан. — Куыд бамбæрстон, 
афтæмæй чызгыл æвзæр мийæ ницы æрцыди... 
— Адæм уый не ’мбардзысты. Дæ фыдгулы чызгæй дæр ма 
дам-думтæ айхъуыса... Мæ цæргæбонты цæмæй фæтарстæн, уый 
мыл æрцыди... 
— Адæм зондджын сты, бамбардзысты... 
— Охх-охх-охх! — зæгъгæ, ныууынæргъыдта мад. 
— Æппынфæстаг, чызг уымæй чызг нæу, — тагъд тагъд, 
искæимæ быцæугæнæгау, сдзырдта райкомы секретарь, стæй æваст 
фæхъус и. «Цымæ ныр Зинæйыл исты куы æрцæуид, 
Викторимæ се ’хсæн исты куы рауаид, уæд æм цавæр цæстæй акæсин? — 
ахъуыды кодта Сослан. — Нæ, нæ, цыфæнды дæр ыл æрцæуæд, 
мæ зæрдæ йыл не сивин... Нæ, нæ! Мæхæдæг дæр зæдтæй нæ 
дæн!» Йæ зæрдыл æрбалæууыди, иухатт Масинкамæ куыд 
баззади, уый... «Нæлгоймагæн фидауы, нæ? Нæ, нæ!.. Кæд иуæн 
нæ фидауы, уæд хъуамæ иннæмæн дæр ма фидауа!». 
Йæ мад æмæ йæ фыд хæларæй ацардысты Сосланæн. Фыд 
раджы амарди, мад баззади æнахъом сабитимæ. Æмæ Сослан 
бавзæрста сидзæры цард, æмбæрста сидзæргæсы уавæр. Уыдис ма 
202 

йын, йæ мадау кæй уарзта, ахæм фыды хо. Уый та йæ мой 
ныууагъта дам-думты тыххæй. Афтæ зынаргъ ын чи уыди, уыцы 
дыууæ адæймаджы хъысмæтыл сагъæс кæнгæйæ, Сослан бирæ 
хæттыты хъуыды кодта сылгоймаджы уавæртыл, сылгоймаг æмæ 
нæлгоймаджы ахастдзинæдтыл. Æмæ та мæнæ ныр дæр йæ 
зæрдæмæ хæстæг айста сидзæр чызджы маст, сидзæргæс мады судзгæ 
сагъæстæ. 
«Мады зæрдæ», — хъуыды кодта Сослан, — æвæдза куыд 
фæлмæн дæ, куыд домбай дæ, мады зæрдæ! Мады зæрдæ цы 
мæстытæн ныббыхсы, уыдонæй-иу болат сау æвзалы фестид. 
Мад... 
Мадæлты мад, сидзæргæс мад! Йæ зынгхуыст мойы фæстæ 
йæ сидзæр сабиты фуфугæнгæ чи схæссы, йæ сывæллæтты 
мæтæй йæ уд æрдуйæ нарæгдæр кæмæн свæййы, уыцы мады 
зæрдæйы æнкъарæнтæ кæронмæ чи бамбардзæни? Куыд-иу 
ныууромы нæ саумæр, нæ ныййарæг зæхх сидзæргæсæн йæ маст, йæ 
уарзон хъæбулæй йын исчи куы фæхынджылæг кæны, уæд? 
Цавæр фæрстæ бауромынц ныййарæг мадæн йæ зæрдæйы судзгæ 
рыст, йæ хъæбулыл, йæ цæсты рухсыл искæй уæлдайы ном куы 
сбады, уæд? 
Æппæтæн быхсаг, алцæмæн фæразон, фæлмæнзæрдæ, 
домбай сылгоймаг! Незаманты, дам, нæлгоймаг æмæ сылгоймаг æмбар 
уыдысты. Афтæ дзуры истори, афтæ дзурынц ахуыргæндтæ. 
Сосланы зæрдыл æрлæууыдысты, кæддæр кæй касти, ахæм 
чингуытæ. Чи зоны, цынæ уыди адæймаджы историйы та? Фæлæ 
хъæбатыр, зондджын, кад æмæ рад зонæг нæлгоймаг æмбар куыд 
уыдаид тæппуд, цыбырзонд, нæдæр кад, нæдæр рад зонæг 
сылгоймагимæ? — Нæ, нæ, уый никуы уыди! — Кæйдæримæ 
быцæугæнæгау сдзырдта йæхинымæр райкомы секретарь. — Уæд хур 
ныгуылæнæй скæсæнмæ разылдаид, уæд зæхх сау фæнык 
фестадаид, уæд хъаймæт æрцыдаид. Æрмæстдæр нæлгоймаджы зонд 
æмæ уæздандзинадæй фидыдтой кæддæриддæр, æрдз адæмæн 
кæй сфæлдыста, уыдон! Уæдæ!.. 
Сылгоймаг... Уæлдайдæр ирон сылгоймаг! Уæздан æмæ 
хъæбатыр ирон лæг царды æппæт хорздзинæдтæй, царды æппæт 
бартæй дæуæн лæвæрдта æртæ кадджын бары: кусын, цæстæй 
кæсын æмæ улæфыны бар! О, ды æцæг барджын уыдтæ! О, ды 
æцæг кадджын уыдтæ! Фæлæ æрмæстдæр дæ хъæбултæн, цард 
кæмæн радтай, æрмæстдæр уыцы сабитæн! 
Тауырзæт æдзæмæй бадти, цæссыгтæ уадултыл згъордтой. 
Хъуысыд Тамарæйы хæстулæфт. Сослан йæ дзыппæй 
къухмæрзæн систа — йæ сагъæсхуыз цæсгомыл, йæ бæрзонд ныхыл, йæ 
бæрзæйыл хиды фæрдгуытæ фæзынди. 
«Зæронд дугæй баззади... — хъуыды кодта Сослан. — Ног 
дуг... Ивы цард. Зæронд дуг... Ныр дæр ма нæ цардыл ахады. 
203 

Акæс-ма, Дзенаго æнæрцæф лæппуйæ баззайдзæни, Тамарæ та... 
Тæрсын, æцæгдæр ыл искæй уæлдайы ном куы сбада!.. Исты 
уыди, æви нæ уыди, барвæндонæй уыди, æви æвæндонæй, 
уæддæр кæйдæрты цæсты йæ ном иу уыдзæн — искæй уæлдай. 
Бирæ ма фæныхæстæ кодта Сослан сылгоймæгтимæ. 
— Æз та уæм зындзынæн. Уæхи мауал хæрут. Уырны мæ, 
Тамарæ амондджын кæй уыдзæни, уый. Йæ бафхæрæгæй та 
закъон карз дзуапп бацагурдзæни, — загъта ма фæстагмæ райкомы 
секретарь, йæ армытъæпæн сæрфæгау æрхаста чызджы 
сæрыхъуынтыл æмæ раивгъуыдта. 
Тæрккъæвдайы фæстæ Тулдзбыны цæрджытæм Тамарæйы 
койы йеддæмæ ницыуал уыди. Иутæ домдтой: Дзенагойы 
ахæстоны бакæнын хъæуы. Иннæтæ дзырдтой: чызгæн йæхи аххос 
уыди. 
Чызгæн йæхи æмæ йæ бинонты хорз чи зыдта, уыдон 
уыдысты фылдæр. Зæрдæбынæй хъыг кодтой æфхæрд бинонты 
мастыл. Иуæй-иутæ куыддæр æгъдауæй бамбæрстой, уыцы хъæддаг 
ми кæйдæрты ардыдæй кæй æрцыди, уый дæр. 
Уыдис æндæрхуызы дзурджытæ дæр. «Сылгоймаг хæйрæг у. 
Йæхи фæндыди. Къæвда рæстæгмæ хуымæтæджы нæ 
бахъавыдысты. Баст, мыййаг, нæ уыди... Кæрæдзийæ сын фæцух куы 
нæ уыди, дур ласынмæ дæр-иу иумæ куы цыдысты. Уæд ма дзы 
уыцы митæ та цы сты? Йæхи та ма цы ныттонын кодта?» 
3 
Хъæуы бын колхозы правленийы ног агъуыстмæ изæрыгон 
цыдысты коммунисттæ. Абон та фæссихор рауарыд, æмæ уынгтæ 
лæхъир уыдысты. Адæм æнæдзургæйæ сæ къæхты цъыфтæ 
тыргъты раз къæцæлтæй хафтой. Цыдысты мидæмæ, партион 
кабинеты уаты-иу ног къæлæтджын бандæттыл æрбадтысты æмæ 
æнхъæлмæ кастысты æмбырды райдианмæ. Абон ныхас 
цæудзæни, иу адæймаджы культы тыххæй Мæскуыйæ цы уынаффæтæ 
ссыди, уыдоныл. 
Тотырадз чысыл раздæр йæхи æруагъта къуымрæбын, бады, 
йæ къух тымбылæй йæ роцъомæ сбыцæу кæнгæйæ. Афтæ йæм 
кæсы, цыма сæ фарсмæ, иннæ уаты, хуыссы мæлæтдзаг 
рынчын, цыма минутæй-минутмæ æнхъæлмæ кæсынц сæ уарзон 
адæймаджы ахицæнмæ. 
Æрмæст Хъæлæмырзæ у бæрæгбонарæзт, йæ уæлæ — морæ 
костюм, урс цыллæ хæдоны æгънæджытæ — уæгъд, уадултæ 
бæстон даст. 
Фæзынди Сослан дæр. Барис йæ бынатæй сыстад æмæ 
фехъусын кодта: 
— Æмбырд нымайын гомыл. 
204 

Равзæрстой президиум, сфидар кодтой боны фæтк æмæ 
ныхасы бар радтой райкомы секретарæн. Уый æрлæууыди донгъуыз 
сгæлладæй æмбæрзт стъолы раз. Фæтæгены цырагъ ын дзæбæх 
рухс кодта йæ цæсгом. Тотырадзмæ афтæ касти, цыма 
фæасдæрхуыз и: йæ бæрзонд ныхыл фæзындысты æнцъылдтæ, йæ сау 
цæстытæ кодтой фæллад каст, йæ роцъо фæцыргъдæр. «Æнхъæл 
дæн æмæ дæуыл дæр цард йæ уæз æруагъта, мæ лымæнлæггаг», — 
сдзырдта йæхинымæры зæронд лæг. 
Сослан морæбын сæрак папкæйæ систа сырхцъар тæнæг 
чиныг, йæ тарбынцъæх костюмы тæрттыл æрхæцыди, цæмæндæр 
бавнæлдта йæ дæргъытæ галстукмæ æмæ саст хъæлæсæй 
сындæггай райдыдта: 
— Æмбæлттæ! Ацы хъуыддагыл дзурын, дæ хуыздæр хæлармæ 
хъæргæнæг куы фæуай, уыйау у. Фæлæ зиан зиан у, æмæ куы 
æрцæуы, уæд ын æнæ зæгъгæ нæ вæййы. Сталины фыдæй нæ 
партийыл, нæ адæмыл, нæ паддзахадыл æрцыди æвирхъау 
зиантæ, æмæ сын æмбæхсæн ницы хуызы ис. Парти адæмы парти у, 
паддзахад адæмы паддзахад у. Æмæ хъуамæ адæм зоной, нæ 
партийы, нæ паддзахады цыдæриддæр цæуы, уый. Уæд адæм 
ноджы тынгдæр æууæнддзысты партийыл, нæ паддзахад ноджы 
домбайдæр кæндзæни... 
«Æвирхъау хабар райдайынц дзурын ахæм хъæлæсыуагæй», — 
ахъуыды кодта Тотырадз æмæ йе уæнгтæ барызтысты. Сослан 
та дзырдта æмæ дзырдта, куыдфæстæмæ йæ хъæлæс 
фидарæйфидардæр кодта. 
Тотырадз, йæ иу хъусыл йæ къух сæвæргæйæ хъуыста 
докладгæнæгмæ. «Нæ мæ уырны, афтæ куыд уыдаид?» — 
сдзырдтаиу йæхинымæры æмæ та-иу йæ хъуыдытæ адзæгъæл сты, йæ 
зæрдæ-иу срысти, цыма йын æй исчи йæ цыргъ ныхтæй тыдта. 
Хатгай-иу нымдзаст Сосланмæ, цыма-иу ын йæ сау цæстытæй 
базонынмæ хъавыди, кæй дзуры, уыцы ныхæстæ æцæг сты, æви 
нæ, уый. Фæлæ уыцы цæстытыл æнкъарддзинад арф фæд 
ныууагъта æмæ Тотырадзæн уæлдай ницы дзырдтой. 
Рæстæгæй-рæстæгмæ-иу æмбырды уæвджытæй кæд исчи йæ 
бынаты базмæлыди, кæнæ-иу арф ныуулæфыд, æндæр сыбыртт 
никæцæй хъуысти. 
— Сталин æруагъта гуымиры рæдыдтытæ. Парти æмæ 
паддзахадæн разамынд дæттыны тыххæй Ленин кæй сарæзта, уыцы 
уагæвæрдтæ фехæлдта. Йæ фыдмиты аххосæй нæ адæмы 
хуыздæртæй бирæтæ адзал ссардтой. Раууатмæ æрцыди нæ 
хъæууон хæдзарад... Парти домы уыцы уавæрæй хатдзæгтæ 
скæнын... 
Ныронг кæй никуыма бавзæрста, ахæм тасдзинад фæзынди 
Тотырадзы зæрдæйы, цыма ноджыдæр цыдæр æвирхъау цаутæ 
æрцæудзæни, афтæ йæм касти. Хатгай-иу ныхасгæнæджы нал 
205 

æмбæрста. Йæ хъуыдытæ-иу схъомпал сты, йæ цæстытыл-иу 
ауадысты ивгъуыд царды нывтæ. Мæнæ хæххон нарæг ком. 
Æрбабырсынц урс æфсæдтæ. Сæ развæндаг сын æрæхгæдтой 
партизантæ. Сæ командир ныллæггомау лæппулæг Умар, Дзенагойы 
фыд... Уый фæстæ хæцыдысты Дзæуджыхъæуы, Кæсæджы, 
Стъараполы... Иумæ арæзтой сæ колхоз. 1937 азы Умары 
знагыл банымадтой æмæ йæ æхсæвыгон, къæрныхау, аластой... 
Йæ цæстыты раз февзæрд йæ хистæр фырт Созырыхъо. 
Бутианы чырыны хæцъилы бастæй лæууы йæ командиры писмо: 
«Райгуырæн бæстæйы, Сталинысæраппонд!»,зæгъгæ, хъæргæнгæ, 
ротæйы разæй знæгты ныхмæ ныббырста æмæ фæмард 
хъæбатыры мардæй. 
Æрбаймысыди райкомы бюро. Азæмæт хъæр кæны 
Тотырадзыл: «Дæуæн партиимæ иумæйагæй ницы ис!..» Фæлæ афтæ 
куыд уыдаид? Нæ фыд... Нæ зондджын... Нæ цытджын... 
Æвирхъау хабар... Нæ... нæ... 
Сослан дзуры сындæггай, йæ ныхæстæ цыма фæттæ сты, уыйау 
рæхойынц ТотЫрадзы зæрдæ: «Уыйбæрц зæрдæмæхизгæ дзырдтæ 
аргæ та кæм кæны?»... 
Докладгæнæг йæ ныхас куы фæци, уæддæр ма адæм 
иудзæвгар æгуыппæгæй бадгæ баззадысты. 
Æппæты фыццаг базмæлыди Хъæлæмырзæ. Хъæрæй 
схуыфыди, йæ къух сдардта æмæ, чысыл раздæр Сослан кæм 
лæууыди, уырдæм рацыди. 
— Иуæй-иутæ ацы хабарыл хъуамæ сæ къух ауигъой, — 
райдыдта Хъæлæмырзæ. — Уый нæ рауайдзæн! Афтæмæй мах 
равдисдзыстæм политикон куырмдзинад. Æргом дзурын хъæуы. Мæ 
мад-мæ фыдыстæн, Сталин нæ бæстæйæн стыр фыдбылызтæ 
сарæзта. Уый раджы дæр бæрæг уыдис. Хаххæй ахызти. 
Йæхæдæг ницы æмбæрста, исты чи зыдта, уыдон та кусын нæ уагъта. 
Афонмæ коммунизмы цæриккам... Ныр тацы стæм? — йæ къухтæ 
тилгæйæ бафарста Хъæлæмырзæ æмæ йæхæдæг дзуапп радта: — 
Мур дæр ницы! 
Тотырадзы цыма исчи хъамайы фындзæй фæрæхуыста, уыйау 
фесхъиудта. 
— Уый та цы хоныс? Куыд ницы стæм! — йæхи нал баурæдта 
зæронд. Иууылдæр уыйырдæм фæкастысты. 
— Кæсут Гæбуйы-фыртмæ, куыд хъæртæ кæны, — йæ ныхас 
кодта Хъæлæмырзæ. — Уыцы фыдгæнæджы къам ма уымæн ныр 
дæр йæ хуыссæны сæрмæ ауыгъд у. Мæнæн дзырдæуыди, сау, 
дам, ыл дары... Уæдæ мæ хæдзары цæуылнæ и? Куыддæр хабар 
бамбæрстон, афтæ йæ къулæй расхуыстон! Мæнмæ уæлдай митæ 
нæй! Ам нæ колхозы хъуагдзинæдтæ дæр чидæртæ мæныл 
бавæрынмæ хъавыдысты. Ныр та ма цы зæгъдзысты? 
206 

— Чи ма радзурдзæни? — бафарста Барис. Цалдæрæй сæ 
къухтæ сдардтой... 
Тотырадз сагъæсты аныгъуылди: «Зын у, мæ хæлæрттæ, тынг 
зын у мæнæн. Чидæртæ цин кæнынц. Сæхи сдауынц. Семтæ 
басгуыхтысты! Æз ницы зыдтон, кæуинаг мæ сæр фæуа! Хурбон 
арв куы ныннæра, уыйау мын уыди ацы хабар. Фэелтау ацы адæм 
мæ хæдзары сæфтмæ куы ссыдаиккой!.. Æнцондæр мын уыдаид. 
Хæлæрттæ! Бахатыр кæнут, мæ хъуыдыты дæр Сталиныл къæм 
абадын нæ бауагътаин. Æз дæр тæригъæдджын дæн, æнхъæл 
уыдтæн, ме ’рдхорд Умар знаг у... Иæ фырт Дзенагойы дæр ма 
йын скаст нæ уагътам. Раст у, раст у партийы уынаффæ. 
Фæиппæрд адæмæй... Фæлæ Хъæлæмырзæ та цæуыл йæ сæт калы? 
Цы дзы риссы? Уымæн та цы уæлдай у? Гал амæла — дзидза, 
уæрдон асæтта — суг. Йæ фæндæгтæ сыгъдæг кæны. Уый нæ 
уыдзæни! Азæмæтæй дæ ныфс хæссыс? Уый дæр æй иу бон 
бамбардзæни. Æмæ æниу Азæмæт йæхæдæг не сфыдуаг. 
Никæмæуал хъуыста. Æгас районы фыццаг лæг, зондджындæр, табу 
йын кодтам...» Æмæ та йæ зæрдыл æрлæууыдысты йæ бирæ 
фыдæбæттæ. Æххормаг азтæ, хъизæмайраг, æбæркад куыст; 
зæрдæриссæн, æгадгæнæн ныхæстæ. «Æз дæр ма сын знаг куы 
фестадтæн. Хъæлæмырзæтæ æмæ Алыбегты фæндæй ахæстоны дæр 
сбадтаин. Æвæццæгæн, иннæтæ дæр ахæм знæгтæ уыдысты. Æз 
сын сæ ныртæккæ бакой кæндзынæн», — йæхинымæры дзырдта 
зæронд коммунист. Иуахæмы йæ хъустæ ацахстой: 
— Ныхасы бар Тотырадзæн... 
Зæронд лæг уæззаугомау сыстади, йæ къæхты бынмæ кæсгæ 
размæ рацыди... 
Тулдзбыны коммунисттæ уæды хуызæн æргомæй никуыма 
дзырдтой. 
4 
Азæмæт æрмæстдæр иукъорд ныхасы загъта æмбырды. 
Удаистдзинад ыл бафтыди, æмæ йын уый змæста йæ зонд; йæ 
зæрдæйыл ын цыма исчи уæззау дур нывæрдта, афтæ рысти. 
Æмбырдæй дæр иунæгæй раивгъуыдта. Барисы зæрдæ йæм 
фехсайдта æмæ йæ раййæфта. Иуцасдæр фæцыдысты, стæй парторг 
сдзырдта: 
— Уый æнхъæл чи уыди! 
— Цы ’рцæуы, уый æнæнхъæлæджы, — æнæбарыгомау дзуапп 
радта сæрдар. 
Цыма ныхасгонд уыдысты, уыйау иу цæхгæрмæ уынджы 
хъæуы кæроны ’рдæм аздæхтысты. «Чи уыди уый æнхъæл?.. 
Сталин... Нæ уарзон фыд, — йæ хъуыдыты-иу адзæгъæл 
Азæмæт. — Ехх, зæххон адæймаг. Цæй диссаг дæ, цæй гуырымыхъ 
207 

разыныс!». Нозтджын адæймагау, йæ зæнгтæ йæ быны 
фæдыдагъ сты, фæлæ цыдæр амæлттæй йæхи баурæдта. Барисмæ 
къæмдзæстыгхуызæй бакаст. 
— Мæ зæрдæ мыл гадзрахатæй цæуын райдыдта. 
Фæзæронд дæн... 
— Нырма дын раджы у. 
«Æз дæр уый фæзмыдтон, суанг уæлæдарæсæй дæр», — 
Азæмæты йæ кителы хъуыр æлвасын райдыдта æмæ йын йе 
’гънæджытæ суагъта. — Иудадзыгдæр тарæрфыг, мадзура, 
хъуыддагхуыз. Районы зондджындæр. Районы хицау. Хицау... Æндæр мæ 
ницыуал хуыдтой». 
— Къæвда хъуамæ мауал уа, — сдзырдта йæ хъуыдытæй 
фервæзыны тыххæй Азæмæт. 
— Бæрæг нæй, — дзуапп ын радта Барис... 
Азæмæты цæстыты раз февзæрди Тотырадз. Рихиджын, 
фæлладхуыз цæсгом. Йæ хъустыл ауадысты йæ ныхæстæ: «Адæмæй 
чи фæхицæн уа, уымæн рæствæндаг фæуæн нæй!». «Цæмæн 
æруагъта ахæм зондджын лæг уыйбæрц уæззау рæдыдтытæ?..» Йæ 
китель ын æфсæйнаг тæлытау æлхъивын райдыдта йæ фæрстæ; 
суагъта йын йæ цæппæртæ иууылдæр. 
Колхозы сæрдар æмæ парторг цыдысты сындæггай 
Стырдоны былтыл. Дон гуылф-гуылфгæнгæ бырста размæ. Къæвдаты 
фæстæ раивылд. Йемæ ласта хъæды лыггæгтæ, æдуидаг-бæлæстæ, 
кæрæдзийыл хойгæ тылдта стыр уираг дуртæ. «Цъититы 
хъæбысæй, ихты бынæй фервæзти æмæ йын бауромæн нал и... Йæ 
размæ цыдæриддæр фæвæййы, цыдæриддæр æй фæхъыгдары, 
уый йæ хъæлæсы ахæссы. Æмæ æниу адæм дæр афтæ не сты?» 
— Æхсæвыгон ноджы домбайдæр фæзыны Стырдон, — 
сдзырдта Азæмæт, йæхинымæры та йæм æндæр хъуыдытæ уыди: 
«Тыхджын адæймагæн йæ ныхас арвынæрдау дардмæ хъуысы. 
Æнæхъару, тæппуд та сусæгæй архайы. Домбай у парти дæр. Цæмæн 
бамбæхса йæ рæдыдтæ!» 
— Дæ хорзæхæй, ацы изæр та дæм куыд фæкасти 
Хъæлæмырзæ? 
— Нæ зонын... Ды дæр æм хъуыстай. 
— Хъæу куы фæсудзы, уæд æм рувас та йæхи фæтавы. 
Хъæлæмырзæ афтæ ’нхъæл у, æмæ бабын стæм. Уый цинæй мæлы, 
Тотырадзыл та цыма судзаджы зиан æрцыди, уыйау фæци. 
— Саутæ дæр куыд скæнæм, нæ зонын... 
— Цæмæн саутæ? Бирæтæ сæ саутæ ныр раласдзысты. 
Дзенаго æмæ йæ мад; уыдоны хуызæттæ. 
— Дзенаго! Уый кой та цы кæныс? Æдзæсгом! — йе 
уæхсчытæ фелхъывта Азæмæт. 
— Æдзæсгом зæгъыс?.. Цард ыл йæ дæрзæг арм æрсæрфта. 
— Дзæгъæл ныхæстæ... 
208 

— Рæдийыс. Ахъуыды-ма кæн. Йæ фыдыл цыфыддæр 
знаджы ном сбадтис, фырт æнахъомæй баззад, къæхты бын æй 
ныссæстой, цумайы лæдзæг дзы сарæзтой... Æнхъæлыс, хъалагъур 
дзæгъæл хуымæтæджы уыди? Ахæмтæ скаст нæ уæндыдысты. 
Лæппуйы зæрдæйы цы уыдис, уый та чи ’мбæрста. Бакæсгæйæ — 
фыс, мидæгæй та... Ныссуйтæ. Мæгуыр чызджы дæр ма... Ныр 
сулæфдзæн... Æмæ æрмæст уый нæ. Тотырадз дæр... Ууыл дæр 
дзæбæх гæрæхтæ æруади. — Мæ зæронд фыды та мын уæззау 
рынчынæй быдыры куыд ныууагътат, зæгъинаг ма уыди, фæлæ 
йæм уый аив нæ фæкасти. 
— Æгъдау уыди æмæ уыдзæни ныр дæр, — йæ маст уромгæйæ 
дзуапп лæвæрдта сæрдар. 
— Уый æгъдау нæ уыди, тыхдзинад уыди. Командæ уыди, 
æнæхъоладзинад. 
— Нæ дæ ’мбарын, — æнæбары дзуапп радта Азæмæт æмæ та 
хъуыдытыл фæци. «Æз та? Кæмæ хъуыстон? Мæхицæй 
зондджындæр никæй хуыдтон. Ахсгæ... Чысыл дзы нæ баис 
Сыбыры амæттаг». 
— Хицау цыфæнды куы зæгъа, уæддæр æй бакæн. Науæд 
партийы ныхмæ дæ... Советон хицауады ныхмæ, Сталины 
ныхмæ... 
Азæмæтмæ цыди загъд кæнын, мæнæ Барисау чи дзуры, 
уыдонæн æппæтæн дæр æвзæртæ зæгъын; кæй ницы ’мбарынц, 
кълассон къæрцхъусдзинад сæм кæй нæ ис, нырма сæ хъуымыз сæ 
комы къултыл кæй нæма бахус и, уый сын бамбарын кæнын. 
Фæлæ йæ хъуыдытæй ницы загъта. 
— Афтæ нæ уыди! — сдзырдта Азæмæт. 
— Уыди! Уæдæ Дзенагойы фыд Умар кæм и? 
Азæмæт ницы сдзырдта. 
— Нал хъуыды кæныс? — райдыдта та Барис. — Уæртæ ма 
бакæс уыцы гæдыбæласмæ. Иунæгæй дзыназы. Кæддæр йæ цуры 
мыдыкъусчы хуызæн хæдзар уыд. Фæллойуарзаг бинонтæ дзы 
царди. Мæ зæрдыл ма лæууы. Стыр нæл хъаз сæм уыди. 
Гыццыл ма уыдтæн уæд. Иухатт мын мæ зæнгыл фæхæцыди; носæй 
баззад. Æмæ æрмæст уыдон фæлыгъдысты? — Барис арф 
ныуулæфыди. — Æргом ма зæгъ, дæ хорзæхæй, Хъæлæмырзæ 
сæрдар куыд сси? 
— Сыгъд ыл ссæуæд! 
Барис æмбæрста, йæ ныхæстæй Азæмæты удхарыл кæй 
æфтауы, уый. Фæлæ парторг ныртæккæ уыди, йæ ауазæнтæ чи 
рарæмудзы, ахæм ивылд хæххон доны хуызæн. Кæдæй-уæдæй 
йын æргомæй дзурыны фадат фæци. Æмæ æмбырды зæгъын кæй 
нæ бафæрæзта, уыдон ныр скалдта, йæхицæн дæр æмæ йе 
’мбæлттæн дæр, бирæ æнæхъуаджы мæстытæ чи февзарын кодта, ууыл. 
14 Æгъуызарты Æхсарбег 
209 

— Уæд мæ рагон уарзон Масинкайы та районы æхсыртæ исæг 
чи сæвæрдта? Уыцы хабар знон фехъуыстон. 
— Районы хъуыддæгтæн æз ницы зонын. 
— Алыбег та райæххæсткомы сæрдар цæй тыххæй у? 
— Нæ зонын! 
— Æппын куы ницыуал зоныс! Цы дыл æрцыди? Ныхæстæ! 
Зоныс æй! Йæ дзыхы руаджы. Дæу руаджы. Нæ районы 
разагъды лæджы фæндонмæ гæсгæ! 
Барисмæ афтæ фæкасти, цыма сæрдары дæндæгты къæс-къæс 
ауади йæ хъустыл. 
Азæмæтæн та йе ’взаг ницуал карста. Цæмæндæр йæ зæрдыл 
æрлæууыди, Тотырадз бæлæсты тыххæй æмбырды цы хабар 
ракодта, уый. Иу, дам, дзы æдде бакæсгæйæ мæра зынди, 
акалдтой йæ, æмæ цæй мæра æмæ цæй æндæр! Æдде бакæсгæйæ, зæрдæ 
кæмæ не ’хсайдта, уый та æцæг мæра рауад. «Цæмæн 
хъуыдысты æппæт уыцы ныхæстæ культы тыххæй? — фарста йæхи. — 
Не знæгтæн нæхи сдзырддаг кодтам». Æмæ йын æндæр Азæмæт 
дзуапп лæвæрдта, Сослан æмбырды кæй дзырдта, уыцы 
ныхæстæй: «Нæ, рæдийыс Тутры-фырт!.. Дæндаг куы бамбийы, уæд 
æй сласын хъæуы. Цы бирæ æвзæрдзинæдтæ нæм æрцыди, уыдон 
адæмæй куыд бамбæхсæм? Науæд сæ чи æруагъта, уый куы нæ 
зæгъæм, уæд адæм цы банхъæл уыдзысты? Не знæгтæ та? Уыдон 
зæгъдзысты: «Коммунистон парти ахæму... Советон хицауад ахæм 
у... Социалистон цардарæзт ахæм у...» Сослан... Уый 
амондджын у. Фидар сты йæ базыртæ. Æндæр у йæ рæстæг... Æз 
та?.. Æмæ цы уæлдай у? Кæмфæнды кус, — Азæмæт та 
ныуулæфыд йæ къæхты бынæй... Нæ та мæм разынд абон дæр фаг 
хъару. Цæуылнæ радзырдтон мæхи тыххæй? Æмæ ма æниу уымæй 
дæр цы рауайдзæни!.. Ацæудзынæн та ардыгæй дæр, хуыгæс 
дæр ныллæудзынæн... Нæ, нæ! Нырма æгæр раджы у. 
Сараздзынæн домбай колхоз «Сырх Кавказ»-æй... Уарзын, уарзын æз 
дæр нæ партийы...» 
Мидхъуырдухæн адæймаджы зæрдæ хæры, æфсæйнаджы згæ 
куыд хæра, рæмпæг тæбын куыд хæра, афтæ. Азæмæтæн йæ сæр 
зилын райдыдта, зæнгтæ рыстысты, уæнгтæ бынтондæр 
æрлæмæгъ сты. Афтæ йæм касти, цыма фæстаг азты районы 
хъуыддæгты рæдыдæй цыдæриддæр æрцыди, уыдон ныр йе 
уæхсчытыл уæззау уаргъæй æрæнцадысты. 
Барис æмбæрста йе ’мбалы зæрдæйы уаг. Æрмæст ын цы 
загътаид, уый нæ зыдта. Арвыл йæ цæст ахаста. Мигътæ та æнæнцой 
цоппай систой. Иуахæмы арв ныннæрыди... Барис сдзырдта: 
— Тыхджын къæвда æрбацæуы. Ныххуылыдз уыдзынæ. 
— Донласт хуылыдзæй нал фæтæрсы, — æнæбары дзуапп радта 
Азæмæт. 
210 

5 
Зæрдæйы маст... Æрыгон æвæлтæрд зæрдæйы маст... Ног, 
сыгъдæг дарæсыл чъизи тынгдæр зыны. Æрыгон зæрдæйыл маст 
æмæ ’фхæрд арфдæр фæд ныууадзынц, йæ уидæгтæ йын 
бындзарæй ласынц... Чи зоны, йæ дзæбæх кæнын дæр æнцондæр у. 
Чи зоны... 
Ладемырмæ Тамарæйы хабар куы æрбайхъуысти, уæд ма 
чысыл мусонджы, лыстæгмур зæронд хъæмпыл уæлгоммæ 
хуыссыди, йæ иу къах иннæуыл сæвæргæйæ. Тæрккъæвда нырма 
æрæджы басабыр, зæхх ма лæхъир уыди. Лæппу фæдисоны ныхасмæ 
йæ бынаты æваст рабадти, стæй та уайтагъд фæстæмæ 
афæлдæхт, йæ иу къах иннæуыл авæргæйæ. Фæлæ кæд йæхи тынг 
фидарæй равдисынмæ хъавыди, уæддæр æй Барис æмæ йæ фыд 
бамбæрстой. Æмæ дыууæ лæджы фермæмæ куы фæраст сты, 
уæд ма Тотырадз сдзырдта, мах æрбацыдмæ уал-иу дæ фæллад 
суадз, зæгъгæ. Чи зоны, æмæ йын уыцы ныхæстæй 
ныффæдзæхсынмæ хъавыди, цæмæй сæ фæдыл ма рацæуа, уый 
тыххæй. Æмæ никæдæм ацыди. Фæдисæттæ куы æрбаздæхтысты, 
уæддæр ын ницы загътой. Йæхæдæг дæр сæм ницы сдзырдта. 
Æмæ уый фæстæ дæр никæй ницæмæй бафарста. Уæвгæ уый 
хъуаг дæр нæ уыди. Адæм æнæуи дæр чысыл нæ дзырдтой. 
Уæдæй нырмæ Ладемыр йæ зæрдæйæ æддæсонд кæнын 
райдыдта Тамарæйы. Кæй никуы баиу уыдзысты, уый йын ныр 
зæрдыггаг нал уыди, æрмæст нæма бамбæрста, йæ фыд 
Дзенагойы фарс афтæ хъæддыхæй цæмæн рахæцыди, уый. «Цæмæй 
Тамарæйы æз мауал ракурон, æмæ йæ Дзенаго йæхæдæг 
æрхæсса, уый тыххæй? Æви дзы æндæр исты ис?». 
Фæлæ чызгæй йæхи цас нæ фæхызта, уæддæр ыл иуахæмы 
сæмбæлди. 
Цæвиттон, Тотырадзы звенойы хуымты æвзартæм фаджыс 
ласын бахъуыди. Æмæ иу бон Ладемыры тракторы хъæр 
райхъуысти фермæйы чъылдымæй. Азау куы базыдта, чи 
æрбацыди, уый, уæд азгъордта æмæ йе ’фсымæры хъуырыл ныттыхсти. 
— Счъизи уыдзынæ! 
— Дон арæх... 
— Рагæй мæ нал федтай? 
— Уæдæ исчи дæуау дурзæрдæ у, — чызг цæуылдæр 
ахъуыды кодта. — Фæлæуу-ма, ныртæккæ фездæхдзынæн, — æмæ 
фæстæмæ азгъордта. 
Ладемыр кæсгæйæ баззади йæ хойы фæстæ. Афтæ йæм 
фæкасти, цыма йæ бирæ азты дæргъы нал федта. Кусын куы 
райдыдта, уæдæй нырмæ фæасхуыздæр, æрмæст уæддæр, чысыл 
сывæллонау, баззади хъæлдзæг æмæ цæрдæгæй. Маст æмæ 
сагъæс нæма бавзæрста... Ладемыр та... Æхсызгонæй бæргæ 
азгъо211 

рид йæ хойы фæдыл фермæйы æмдзæрæнмæ... Фæлæ йæ къæхтæ 
уыцырдæм нал комынц. Уæнгæл ын фестадысты суанг фермæйы 
бæстыхæйттæ дæр. Уыдон арæзт куы нæ æрцыдаиккой, уæд, чи 
зоны, Тамарæйыл ахæм бæллæх дæр нæ сæмбæлдаид. Уæвгæ цы 
бæрæг ис... Уæд та æндæр бынат ссардтаиккой... Хæлд адæймаг 
цы нæ бакæндзæни... Ладемыры буар йæхимидæг базмæлыди, 
йæ къух ариуыгъта; ардыгæй скъæрон, зæгъгæ, сдзырдта 
йæхинымæры. Уалынмæ сæ цыма исчи æрбасхуыста, уыйау фермæйы 
тигъæй æрбагæпп кодтой Тамарæ æмæ Азау. Тамарæ куыддæр 
Ладемыры ауыдта, афтæ, йæ рохтыл æваст домбай къухтæ 
кæмæн æрбахæцынц, ахæм дугъонау дзыхълæуд фæкодта. Йе ’мбал, 
æвæццæгæн, хабар фембæрста æмæ йын йæ къухыл рахæцыди: 
— Цом-ма, аххуыс ын кæнæм... Баба, дам, загъта... 
Тамарæ æнхъæл нæ уыди, Ладемыры ам æрбаййафдзæни, 
уый. Æмдзæрæны йын Азау йæ цонгыл фæхæцыди, кæрты йын 
сагой йæ къухты фæсагъта æмæ йæ йæ фæдыл аскъæфта, цыма 
сыгъд хуыссын кæнынмæ цыди, уыйау. Æмæ кæд сæ бинонты 
’хсæн цы лымæндзинад уыди, ууыл сау мигъ æрбадти, уæддæр 
æй «кæдæм», зæгъгæ, дæр нал бафарста. Хорз зыдта йæ 
кæстæр хæлары зæрдæйы ахаст. Уыцы рæхснæджытæарæзт, 
зæрватыккау цъыбар-цъыбургæнаг чызг иугæр исты сфæнд кодта 
æмæ дзырд сфæрæзта, уæд æй æнæсаразгæ нæ фæуыдзæни. 
Фæлæ Ладемыры куы æрбауыдта, уæд йæ зæрдæйы 
гуыпп ссыди, Азаумæ та туджджыны цæстæй бакасти... Цæмæ 
йæ æрбакодта ардæм, цы æфхæрæн ныхæстæ ма йын зæгъынмæ 
хъавынц Гæбутæ? Æви ма дзы цæмæй ноджыдæр истытæ 
фæдзурой, уый сæ фæнды? 
— Баба йæ... Зæрæдтæ йæ æрбарвыстой, авгæнæм ын, — 
лæгъстæ кодта Азау йæ хæларæн. 
Ладемыр тарæрфыгæй касти, йæ уадулты фыдтæ 
зына-нæзына змæлыдысты, тамако цы къухы уыди, уый иннæмæй 
хъауджыдæр цæмæндæр рызти. Æппынæрæджиау йæ тамако 
æзыстхуызæй зæхмæ аппæрста æмæ къæзæнæгау сдзырдта: 
— А-а... О-о... Бæппу афтæ, уым, дам, исчи уыдзæни. 
Мæхæдæг æй... Уадзут... Счъизи уыдзыстут... 
Тамарæйæн йæ кæуын йæ хъуыры фæбадт, йæ цæстытæ 
ауымæл сты, фæстæмæ фæзылд, фæлæ та йыл Азау ныттыхсти. 
— Уæдæ, уæдæ! Мæлæты лæг! Бæппуйы тыххæй... Мæн 
тыххæй... Фæлæуу-ма, нал мæ уарзыс? — чызг лæгъстæгæнгæйæ 
дзырдта йе ’мбалæн. 
Тамарæ сагой систа æмæ æвгæнынмæ бавнæлдта. 
Бавнæлдтой Азау æмæ Ладемыр дæр. 
Ничи сæ ницы дзырдта. Ладемыр чызджы ’рдæм фæкæсыи 
дæр нал уæндыд, йе уæнгтæн цыма сæ хъару асасти, уыйау 
æрлæмæгъ сты. 
212 

Иуахæмы йæм Азау бауад, йæ къандзолы тæрттæ йын 
раивæзта: 
— Исты ма дзурут... Бабын уат! — йæ цæстытæ доны 
разылдысты æмæ æмдзæрæны ’рдæм азгъордта. 
— Уымæй бын дæр ма цы вæййы, — йæхицæн дзурæгау загъта 
Тамарæ. Азау кæй аивгъуыдта, уый дæр нæ бафиппайдта. 
Ладемыр йæ сагой зæххы æрсагъта æмæ чызгмæ джихауæй 
баззади. Йæ разы лæууыди, йæ рæсугъддæр фæндтæ æмæ 
бæллицтæ кæимæ баста, уыцы чызг. Йæхи хуызæн нал уыди: йæ 
тымбыл уадултæ бахаудысты, ссырддзаст и, цæстыты бынты 
æрбадтысты цъæх тæлмытæ; цыма уæззау низæй фæсади, афтæ 
уыд йæ бакаст. 
Чызджы мæгуырхуыз æмæ æнкъард дзыхы ныхас 
фæцагайдтой лæппуйы зæрдæ. Исдуг ын фæтæригъæд кодта, йæ риуы 
фæстæмæ сабухтой æвзонг уды бæллицтæ. Йæ цæстытыл ауади, 
иухатт рынчын куы уыди, уæд æм куыд æрбацыди, уый. Æваст 
афтæ банкъардта, цыма та йын йæ дыууæ дæрзæг куыстахуыр 
къухы йæ риуы фæйнæгмæ æрбалхъывта æмæ сдзырдта: 
— Дæ фæллад уал суадз... 
— Бузныг, — йæ кусын нæ ныууагъта, афтæмæй дзуапп радта 
чызг. 
— Дæхи ма хæр... 
— Хæрд фæдæн. Алчидæр йæхи мæт кæнæд. — Стыр сагойы 
дзаг фæздæгкалгæ фаджыс систа чызг, фехста йæ æмæ дзоныгъы 
сæрты атахти. 
— Адæймагыл... Æрцæуы... Нæ дæ фæнды мемæ дзурын? 
«Мæ мæгуырыл мæ цæуылнæ ныууадзы? — ахъуыды кодта 
чызг. — Ныр та мæ уый ахынджылæг кæнынмæ хъавы?» 
— Цы ’рцæуы? Уæвгæ уын фехъуыстон уæ ныхæстæ... 
— Цавæр ныхæстæ? — бадис кодта лæппу. 
— Кæй радзырдтат, ахæмтæ... 
Цæвиттон, æрæджы хъугдуцджытæ иукъордæй хæрæндоны 
бадтысты. Тамарæ дæр уырдæм фæцæйцыд, фæлæ йæ ном куы 
айхъуыста, уæд гом рудзынджы бын фæлæууыд. Мидæгæй чи 
уыди, уыдон фæйнæ-фæйнæ ныхасы кодтой: 
— Сылгоймагæй мæгуырдæр хъæды халæттæм дæр нæй. Уый 
хуызæн чызгыл ныр иууылдæр былысчъилтæгæнæг суыдзысты. 
— Мæн нæ уырны, Дзенаго йын исты сарæзтаид, уый. 
— Дæу ма уырнæд. Нæ ирон митæ нæ зоныс. Разагъдæй 
ракондæй уæлдай нæй. Гæбутæ, дам, афтæ зæгъынц, мах, дам, 
искæй уæлдай нæ хъæуы. 
— Тугтæ йыл куыд мысынц, уæдæ... Кæмæйдæр 
æрыхъуыстон, уыйразмæ дæр, дам, ма фесты иумæ. Йæ уæлæдарæс дæр, 
дам, барæй ныскъуыдтæ кæнын кодта. Ома мын тыхми уыди, 
зæгъгæ. 
213 

— Банцай, дæ хорзæхæй. Уыдон та Масинкайы ныхæстæ 
уыдзысты. Пуй налат! — сзагъд кодта хистæр сылгоймаг... 
Ныр чызгæн уыцы ныхæстæ йæ зæрдыл куы 
æрбалæууыдысты, уæд ма сфæрæзта: 
— Уæдæ ма... дæхи хо уыдаин, — сфæрæзта Тамарæ. 
Ладемырмæ исдуг фæзынди чызгæн исты дзæбæх ныхæстæ зæгъыны 
фæнд; ахæм ныхæстæ йæ дæлæвзаг дæр абадтысты, йæ цæсгомы 
тызмæг ахаст æрбайсæфти, фæлæ йæ ком схæлиу кæнын дæр 
нæма бафæрæзта, афтæ та йæ цæстытыл ауади Дзенаго. 
Тæппударæзт, хуылыдз каркау, æргъæвстхуыз, уыимæ сусæгæй хæцаг 
куыдзы хуызæн. «Адæм раст дзурынц. Уыцы æнæбон ахæм 
чызджы бирæгъау куыд ныттыдтаид. Йæхи фæнд уыди, йæхимæ...» 
— Лæппу цæхгæр фæзылди, йæ тракторыл абадти æмæ уæраджы 
сæрмæ цъыфы куырм галау алæгæрста. 
Тамарæ сæргуыбыр-уæнтæхъилæй раздæхти йæ бынатмæ. 
Æрдæгхуыст артмæ хус каухалæнтæ куы баппарай æмæ уыдон 
куы ныггуыпп ласой, уыйау та йæ маст ногæй ссыгъди. Йæ хъуыры 
ныббадт æмæ нал аныхъуырын куымдта, нал æй сдзурын уагъта. 
Сæццæтæгæнгæ иунæгæй лæууыди сæ уаты. Æрæджиау 
фæкомкоммæ къуымы чумæданы уæлæ фæндырмæ. Уый дæр æм йæхи 
хуызæн иунæг æмæ мæгуырхуыз фæкасти. Æрæвнæлдта йæм. 
Бандоныл æрбадти. Йæ сæр фæндыры тигъыл æруагъта, 
æнгуылдзтæ амонæнтыл æрызгъордтой. Фæндыр 
ныууынæргъыдта, цалдæр хатты мæлæг удау ныхъхъæрзыдта æмæ фенцад... 
Чызджы йæ хъуыдытæ сæ фæдыл асайдтой. Мæнæ скъолайæ 
сæхимæ фæуайы. Йæ рæзты æрызгъордта иу лæппу. Скъуырдта 
йæ æмæ Тамарæ ахауди, йæ къухтæ, йæ чингуытæ цъыфæй 
самæста. Лæппуйы æндæр лæппу асырдта, рацахста йæ... Уæдæй 
нырмæ йæ зæрдæйæ нал схицæн, йæ сæрыл чи рахæцыди, уыцы 
лæппу... «Офф», зæгъгæ, ныуулæфыд, æмæ та фæндыры 
тæнтыл фæйнæрдæм ахæцыд. Æдых æмæ фæллад æнгуылдзтæ 
астæуккаг амонæнтыл азгъордтой. Цыма уый фæндыры цагъд нæ 
уыди, фæлæ уалдзыгон бон хурыскасты размæ хъæды 
дидинæгкалгæ бæлæсты цъуппытæй булæмæргъ ныззарыд, цыма 
дидинджытæн сæ сыфтæ базмæлыдысты æмæ сæ адджын тæф 
зæрдæйыл сæмбæлдис... 
Фескъуыд та фæндыры цагъд. Чызг æрбаймысыд йæ фыды. 
Хæдзар æмызмæлд сси. Зæрæдтæ, кæстæртæ... Йæ фыд æй йæ 
хъæбысмæ систа, йæ уадулæн ын аба кодта. «Мамайы коммæ-иу 
кæс. Дынджыр чызг дæ. Иннæ аз скъоламæ цæудзынæ. Хорз-иу 
ахуыр кæн. Æз дæр уæм зындзынæн». «Куы ма фæзындаид, 
уæд ахæм уынгæджы нæ бафтыдаин. Афонмæ... Цыфыддæр 
фæуæнт, уастæн». Йæ цæссыгтæ æрызгъæлдысты мæллæг 
рустыл. Райхъуыст та фæндыры хъæлæс. Уый дзуры зæрдæйы 
сагъæстæ. Æнгуылдзтæ дыууæрдæм згъорынц амонæнтыл. 
Фæн214 

дырдзæгъдæджы цæстытæ доны разилынц, цæссыг цæсты 
рæбынты амбырд вæййы æмæ ставд æртæхтæй фæндыры тæнтæм 
æрызгъæлы. 
Цыма цавæрдæр уæларвон тых бацыди чызджы буары æмæ 
фæндыримæ уый архайы. Куыд диссаг у, куыд арф æвдисы, йе 
’взонджы бонты зæрдæрыст чи баййæфта, ахæм адæймаджы 
хъуыдытæ. 
«Ехх, ирон митæ! — хъуыдытæ кæны чызг. — Сылгоймаг... 
Дыууæ мыггаджы... Хистæртæ... «Кæйдæр уæлдайы» ном 
хæссон хъуамæ цæрæнбонты. Мæнæй чи фæхынджылæг кодта, уыдон 
та æнæрцæф лæппутæй цæудзысты». Фæндыры тæнтæ та 
тынгдæр аивæзта: «Ладемыр, Ладемыр... Мæхи удæй дæ фылдæр 
куы уарзтон, мæ зæрдæйы цин дæр дын сдзурын куы никуы 
бафæрæзтон, уæд мæ куыннæ бамбæрстай мæ масты сахат?» 
Фæндыр зарыд æрхæндæг хъæлæсæй. Æмæ, чи зоны, цы 
уыдаид, чызджы сагъæстæ фæндыр куы нæ дзырдтаид, уæд? 
Æвæццæгæн, хуыссæныл ныддæлгом уыдаид æмæ йæ мæстытæ 
кæуынæй суагътаид. Ныр та йæ зæрдæйы судзгæ маст 
фæндырыл бафтыд æмæ йæ уый чысылгай æнкъард хъæлæсæй зары. 
Афтæ зынди, цыма чызг фæндырыл тынгдæр куы ахæцыдаид, 
уæд йæ тæнтæ атыдтаиккой, йæ хуылфæй ракалдаид судзгæ 
масты цæхæр æмæ сау пиллон бакодтаид Тамарæйы 
æфхæрджыты... 
Йæ цæстытыл ауад Гæбуты хæдзар. Ладемыр хуыссы 
уæлгоммæ. «Хæстæгдæр ма рацу», — басайдта йæ йæ цурмæ, йæ 
къухтыл ын фæхæст, йæ риумæ йын сæ нылхъывта... 
Æмæ та фæндыр ныззарыд. Цыма йæ бынтондæр 
адæймаджы хъæлæсæй сдзурын кæнынмæ хъавыди, цыма йæ сыгъдæг 
уды æнаипдзинад бамбарын кæнынмæ хъавыди, уыйау йæ уд 
æрдуйæ нарæгдæр сси. 
Иуахæмы фæндыры тæнтæ тыхулæфт кæнын райдыдтой. 
Чызджы хъустæ зыланг кодтой: «Разагъдæй-ракондæй уæлдай 
нæй. Кæйдæр уæлдай, кæйдæр уæлдай!» Цæссыгтæ æруадысты 
уадултыл. Иу хатт ма айвæзта Тамарæ фæндыры, йæ сагъæссаг 
мыртæ ма фæстаджы «охх» ныккодтой æмæ ныхъхъус и. 
6 
Ладемыр Тамарæимæ куы фембæлд, уыцы бон фæссихор 
лæппу, мæ дæндæгтæ риссынц, зæгъгæ, сæхимæ рацыди. Дыууæ боны 
хуыссæнæй уæлæмæ нæ сыстад. Йæ цæсгом ныррæсыди, 
афтæмæй æртыккаг райсом дохтыртæм цæуынæфсонæй сæхицæй 
раивгъуыдта. Бацыди сæ хæстæджытæм. Хæдзары сæ чындзы 
йеддæмæ никæй баййæфта. Арахъхъ дзы ракуырдта. Уый йын йæ 
разы авæрдта графин, цæхджын цыхт æмæ кæрдзын. Æртæ 
215 

цайцымæны фæд-фæдыл анызта, аходинагмæ йæ къух дæр нæ 
бакодта. Уайтагъд йæ цæсгом ахъулон. Йæ цæстытæ ссырх сты, 
цыма сæ туг фæбадти, уыйау фесты. Кæртæй ныллæг кулдуары 
сæрты рагæпп ласта æмæ уынгты дæлæмæ фæраст. Дзенаготы 
цурмæ куы ныххæццæ, уæд æм сау дамкъа сусæгæй разгъордта 
æмæ йын йæ хæлафы фадыгмæ фæлæбурдта. Ладемыр куыдзы 
йæ къахæй сцавта æмæ йæ хъист-хъист ссыди. Дзенаго йæ 
айхъуыста æмæ ронбæгъдæй рауади. Уынджы чи ис, уый нæма 
федта, афтæмæй фæхъæр кодта: 
— Дæ сæр дын бахордта, цæуылнæ йæ ныууадзыс? 
— А-а-а! Иннæ сæфт куыдз дæр куы фæзынд! Рауай-ма 
хæстæгдæр. 
Ладемыр йæ даргъ къухтæ йæ синтыл авæрдта. Уæззау 
къахдзæфтæй йæхи Дзенагомæ байста. Уый бамбæрста, домбæйттæ 
арæзт Ладемыримæ фембæлд ын уæлæнгæйтты кæй нæ 
рауайдзæн, фæлæ алидзын йæ сæрмæ не ’рхаста. Йæ цæстыты 
уæлтъыфæлттæ тъæбæртт-тъæбæртт райдыдтой, афтæмæй хæбæцц 
æрлæууыд. 
— Мемæ дæ ницы хъуыддаг ис... Хулиган митæ ма кæн... 
Куыдзы цæмæн?.. 
— Гъе, куыдзы хъæвдын! Чызгæй хынджылæг... — йæ уæззау 
къух дард фæхаста Ладемыр æмæ Дзенагойы сæры фахс 
ныддаудта. Лæппу йæ мидбынаты ныццудыдта. Ладемыр æй 
ацахста, йæ быны йæ æрнорста æмæ йæ зæххыл хойын райдыдта. 
— Мæ фыды мын фесæфтат, Гæбутæ, ныр та мын мæхи 
марут,— йæ цæстытæ ныдздзагъыр сты Дзенагойæн. 
— Ахæм дæр ма дзы и, ахæм? Уый дæр мах уыдыстæм? — 
лæппуйы хурх алвæста Ладемыр. 
— Амардта мæ, ацы г... хъыбыл, — тыхулæфтгæнгæйæ ма 
сирвæзт Дзенагойæ. Ладемыры расыг цæсгом бынтондæр 
ныттар, цæстытæ сæ къусджытæй рацæйлæсыдысты. Февнæлдта, 
кæй æрфаринтæ кодта, уыцы хæдоны тæрттæм æмæ та йæ 
тыхйæ бонæй Дзенагойы зæххыл æрхоста. Иуахæмы Дзенагойы 
хъæлæсæй туг скалди. Кард цы кусæрттаджы хурхыл æрбавæрынц, 
уый йæ хъæлхъæлагæй куыд ныхситт кæны, афтæ 
æхситгæнæгау ныккодта Дзенаго æмæ йæ уæд фæуагъта Ладемыр. 
Сыхæгтæ сæ хъæрмæ фæфæдис сты. Дзенаго йæ къæхтыл 
слæууынхъом нал уыди, афтæмæй йæ дохтырмæ аластой. 
Уыцы хабар Тотырадз Барисæй фехъуыста. Æнæдзургæйæ 
бирæ фæрацу-бацу кодта зæронд лæг партбюройы кабинеты. 
Æрæджиау секретары фарсмæ æрбадт. 
— Цы хуызы дзурон йемæ? Рагæй-æрæгмæ дæр ахæм митыл 
худтæн. Иннæ ахæм Дзенагойы ныхæстæ йæ фыды тыххæй. Йæхи 
зондæй сæ дзура?.. Исты йыл куы ’рцæуа... Мæ зæронд сæр 
аллайаг фæци, цы ма кæнон? 
216 

— Æрыгон уыдтæ ды дæр... Æнаххосæй аххосджын... 
Дзенагойæн дæр кæд ницы уаид. Абæрæг æй хъæудзæни рынчындоны. 
Иннæбон хъуамæ йæ суды бон уыдаид. Йæ «ныхæстæ та... 
Хъæлæмырзæтæ æмæ Микъатæ кæм змæлой, уым ахæм койтæй 
фылдæр цы вæййы! Хъуыды дæр сæ ма кæн. Рæстæг сæ хурмæ 
ракалдзæни. 
Тотырадз уæддæр не ’рсабыр. 
— Уыцы лæппу та кæм ис? — уыди йæ фыццаг фарст, сæ 
хæдзармæ куы ссыди, уæд. 
— Фынæй у, — дзуапп радта Бутиан. 
— Мæрдфынæй бауæд! 
— Йæ нывонд фæу, куы ма йæ ныууадзай! 
— Хуыцау зæгъæд! 
— Ныууадз, дæ хорзæхæй! Цæрæнбонты нæ адæмы сæрыл... 
Ницæмæнуал бæззы, мæгуыр. Ныр та йæ цавæрдæр хæтаг 
чызджы тыххæй... Цъиутау уасынц, Дзенагоимæ, дам, æнæ сæ 
кæрæдзийы къахдзæф нæ цыдысты. Уæд ма дзы уый та цавæр 
тыхми у? 
— Банцай! Худинаг дын фæуæд! 
Бутиан феддæдуар: йæ мой йæм афтæ тызмæг никуыма 
сдзырдта. Тотырадз дæр æрфæсмон кодта йæ ныхасыл; йæ хуыссæнтæ 
райтыдта æмæ ныххуыссыди. 
Уыцы ’хсæв дæр та, йæхи загъдау, йе ’хсæвтæй иу арвыста. 
Сагъæс кодта Дзенагойыл, тарсти, йæ удæн исты куы уа, уымæй. 
Иннæ ахæм йæ ныхæстæ... «Æппæт бæллæхтæ дæр уыцы 
мæгуыр чызджы тыххæй рауадысты. Ацы лæппуйы зæрдæ 
искуыдæй базонын хъæуы. Цы фæнд æм ис? Æвгъау чызг у. Дзенаго 
йæхи зондæй ахæм ми бакодтаид? Хъæлæмырзæ æмæ йын Микъа 
минæвæрттæ уыдысты, куыдзæмгадæй, дам, сæ рарвыстой. Кæд 
уыдоны ардыдæй?.. Æмæ уый онг куыд æруагътой сæхи?» 
Уыцы ’хсæв Азау дæр сæхимæ уыди. 
Сæумæрайсомæй Ладемыр æмæ Азау куы сыстадысты, уæд 
сæм сæ фыд фæдзырдта. Лæппу къæсæрмæ хæстæг къулы æнцой 
балæууыди сæргуыбырæй. Тасдзинад æфтауæг хъуыдытæ 
фæзынд чызджы зæрдæйы æмæ, цъиуджын карк тæрккъæвдайы 
размæ кауы рæбын куыд ныхъхъус уа, афтæ ныхъхъус. 
Тотырадз сындæггай стъолы размæ бацыд æмæ, иудадзыг дæр кæуыл 
фæбады, уыцы зæронд кæлæтджыныл æрбадти. 
— Ардæм-ма рацæут. 
Бутиан сынтæджы кæроныл йæхи æруагъта. Йæ мады фарсмæ 
æрбадти Азау дæр. 
— Ног чындзау цы слæууыдтæ? Сбад, — сдзырдта фыд йæ 
фыртмæ. Ладемыр уæддæр не сбадти. 
— Цæвиттон, уын мæ зæрды иу хабар ракæнын ис. Дæуæн æй 
кæддæр дзырдтон, — баздæхти Тотырадз йæ бинойнагмæ. — Хохы 
217 

ма цардыстæм. Ирон адæммæ бинонты цард саразын æнцон 
никуы уыди. Æрмæст ирæдæн-иу бахъуыдаид ссæдз, фондз æмæ 
ссæдз стуры. Фылдæртæ дæр-иу бацагуырдтой. Чысылтæ ма 
хъуыды кæнын нæ сыхаг Сабазы. Хæрзуынд лæппу уыди. Нæ 
хъæуккаг чызгимæ кæрæдзийы зæрдæмæ цыдысты, фæлæ 
цæмæй бахъуыддаг кодтаид? Чызгæн загъта: «Æз цæуын æхца 
кусыимæ, кæд фондз азмæ не ссæуон, уæд-иу мæм æнхъæлмæ 
мауал кæс. Ацыди, уæдæ, цы. Чызг фондз азы фæбадти. 
Хæрзконд, хæрзæгъдау чызджы курджытæ куыннæ уыдаид! Бинонтæ 
дæр æй æнцой нал уагътой: йæ дæле кæстæр хотæ рахъомыл. 
Уый-иу афтæ: «Кæстæрæн фæндаг ис, мæхи тыххæй мæм мачи 
дзурæд». Æртæ азы ма фенхъæлмæ касти. Уалынмæ та йыл иу 
нæ хъæуккаг лæппу дзурын райдыдта. Чермен хуынди. Уымæн 
сразы. Æрхаста йæ. Чындзæхсæв айхæлди æмæ, куыд вæййы, 
афтæ лæппу бацыди йæ уатмæ, — ацы ран Тотырадз чысыл 
фæхъус. — Цæй, сымах дæр сабитæ нал стут. Лæг цырагъ ахуыссын 
кодта... Уалынмæ уынгæй æрбайхъуысти: «Сабаз сыздæхти! Комы 
æрбацæуы!» Чызгæй хинымæры дзурæгау сирвæзти: «Мæ 
къона!» Лæг цырагъ ссыгъта. Йæ бинойнаг, фæззыгон сыфтæрау, 
рызти. 
— Аст азы æнхъæлмæ кæмæ фæкастæ, уый, æнхъæл дæн, 
сыздæхти. «Æгас цæуай» йын зæгъон, — сыстад æмæ рацыди. 
Уыцы æхсæв лæппу сæ хæдзармæ нал фæзынди: сбон ыл и 
уазæгыл цинтæ кæнгæйæ. 
Сабаз хабар куы бамбæрста, уæд иуцасдæр сæргуыбырæй 
фæбадти, стæй æрæджиау сдзырдта: 
— Цы зæгъон?.. Арфæ дын кæнын, Чермен, амондджынæй 
фæцæрут уæ базæрондмæ! 
Чермен ын афтæ зæгъы: 
— Бахатыр кæн, Сабаз... Кæй æрхастон, уыимæ æмуат нæма 
æрдæн. Кæд, мыййаг, сылгоймаджы зæрдæ дæумæ ’хсайы. Уæ 
тæригъæды нæ бацæудзынæн. 
Сабазæн ахæм ныхас йæ зæрдæ куыд нæ балхæдтаид! 
Йæхæдæг фефсæрмы. 
— Дæ хорзæхæй, цæугæ. Уазæг чызджы иунæгæй 
ныууагътай. Уæ царды кой кæнут. Мæ амонд, æвæццæгæн, афтæ уыди. 
Чермен уыцы æхсæв уæддæр сæ хæдзармæ нæ бацыди. 
Дыккаг бон та чындзмæ кæйдæрты минæвар барвыста, йæ зæрдæйы 
фæндон ын базонут, зæгъгæ. Уый сын загъта: 
— Аст азы йæм фенхъæлмæ кастæн, мæ зæрдæ зоны, цас 
фæрыстæн, уый. Ныр мæм æрцыди æндæр амонд. 
Адæм разыйæ баззадысты чызгæй. Сабаз дзы йæхицæн кæнгæ 
хо загъта... Афтæ, гъе, мæ хур. Уый æгъдау у, уый лæгдзинад у! 
Сылгоймагмæ лæбурын хъæддаг ми у! Æфхæрд сылгоймагыл 
ху218 

дын тæригъæд у... Уæдæ адæймаг цыфæнды зылынджын куы уа, 
уæддæр ын тугфæомын кæн... Мæ сæр мын цъыфы сызмæстат... 
Бутиан æмбæрста, йæ мой цы зæгъынмæ хъавыд, уый. 
— Уыдон рагон таурæгътæ сты. Мах уыдонимæ ницы 
хъуыддаг ис. Ды дæрдтыл хъуыды кæныс. Лæппуйæ дæр дæхи 
бæрцытæ домыс. 
— Нæ, бахатыр кæн! Фырт хъуамæ йæ фыдæй тыхджындæр 
уа алцæмæй дæр. Стæй ма уын зæгъын: кæд мæ искуы исчи 
фæрса, уæд æз Тамарæйæ хуыздæр чындзаг нæ бацагурдзынæн. 
Фырт ныуулæфыди. 
Тотырадз æмбæрста, лæппуйыл дызæрдыгдзинад кæй 
бафтыд, уый. «Æгъатыр дам-думтæ æрлæууыдысты дыууæ æрыгон 
уды размæ æмæ сæ иуварс асхойын хъæуы», — скарста 
йæхинымæр фыд. 
— Æмбарын уæ, — фыртмæ дзургæйæ, загъта зæронд. — 
Сымах хъуыды кæнут, иуæй-иутæ цы зæгъдзысты, ууыл. Æдылытæ 
бахуддзысты, исты чи ’мбары, уыдон та нæ раппæлдзысты. 
Ладемыр хъуыдытæ кодта: «Сабаз, Чермен... Æцæг лæгтæ. 
Æз та?» 
Мад йæ бынатæй сыстади. 
— Æххæст ма дзы ноджыдæр исчи куы фæхынджылæг кæна, 
уæд 
— Йæ тæригъæд фæхæсс!.. — Тотырадз йæ мидбынаты 
базмæлыди. — Раст удыл хахуыр тæригъæд у! Дам-думты йеддæмæ 
дзы ницы ис! 
Йæ сау цæстытæ тынгдæр байгом кодта, афтæмæй йæ фыдмæ 
касти Азау. Йæхинымæры дзырдта: «Бузныг, бæппу, бузныг». 
7 
Азæмæт газеттæ рафæлдах-бафæлдах кодта, 
æхсæнмæ-æхсæнты дзы-иу акасти, фæлæ бæрæг уыд, йæ зæрдæ æндæр 
цæмæдæр кæй æхсайдта, уый. Барис йе стъолы уæлхъус тагъд-тагъд 
фыста райкоммæ æрвитинаг гæххæттытæ. Иуахæмы сæрдар 
газеттæ иуварс авæрдта æмæ йæ рахиз къухы æнгуылдзтæй 
стъолыл æмдзæгъд кæнын райдыдта. Колхозы сæрдары, 
æвæццæгæн, цавæрдæр сагъæстæ æнцой нал уагътой. Барис æй 
фембæрста æмæ йæм аивæй бакаст. Фæстаг рæстæг цыма дзæвгар 
фæзæронддæр и, афтæ йæм зынд; йæ ныхы арф æнцъылдтæ бæрæг 
дардтой, йæ цæстыты бынты фæзынд дзæкъулгæндтæ, йæ сæр 
бынтондæр халас адардта. 
— Иу хабар ис, — къæмдзæстыгхуызæй загъта Азæмæт. — 
Куыд æй загъдæуа, нæ зонын. Æрмæст æй дæуæн дзурын. 
Азымджын дæн... 
219 

— Бæлвырд дæ не ’мбарын, — Барис йæ ручкæ æрæвæрдта. 
— Кæд ма мæм, зæгъын, кæддæры зæрдæ дарыс. Æртыккаг 
аз иумæ кусæм. Хорзæй дæр, æвзæрæй дæр цыдæртæ сарæзтам. 
Æнæаипп та кæм ис?.. Иумæйаг хъуыддагæн мæ уд дæр... 
Чидæртæ мыл не ’ууæндынц... Зæрдæйæ зæрдæмæ ныккæсæн куы 
уаид... 
«Диссаг у. Азæмæт дын зæрдæбын ныхæстæ кæныныл 
схæца! Йæ сусæг хъуыдытæ чи раргом кæны, ахæм чызгау дзæбæх 
куы ныссырх дæ», — аивæй йæ сæр батылдта Барис. 
Сæрдар стæвд æмæ йæ зæронд сæрак пъалто раласта. Йæ 
уæлæ уыди морæхуыз дæрдджын китель, йæ галиу риуыл бæрæг 
дардта чысыл цыппæрдигъон дæргъæццон фæд: депутаты значок 
конд дзы-иу уыди. Азæмæт ацахста Барисы цæстæнгас æмæ 
сдзырдта: 
— Кæддæр нæ районы æппæтæй лæгдæр кæй уыдтæн, уый 
фæд у. Фæд... Æвæдза, алы лæг дæр, адæм æй цæй тыххæй 
мысой, ахæм хорз фæд куы уадзид царды! — стæй йæ ныхæстыл 
цыма фæсмон фæкодта, уыйау сæ иннæрдæм фæзылдта. — Адæм 
нал кусынц. Фермæйы æнæхъæн рæгъауæй змæлынц, фæлæ сæ 
куыстæй ницы зыны. Хæсгонд дын уыдис, фæкæс сæм, зæгъгæ. 
Обкомы, дам, сæрмагондæй мах фермæйы тыххæй ныхас уыди. 
Секретартæй нæм исчи цæудзæн, æмæ нæ худинаджы хъæр 
хъуысдзæн, — сæрдары бæзджын æрфгуытæ сæхи æруагътой 
цæстытыл, цæсгом ныттар. 
— Демæ разы нæ дæн. Фермæйы кусджытæ сæхиуыл нæ 
ауæрдынц, сæ удтæй арт цæгъдынц. Фæлæ сыл иу сагъæсгæнæг нæй. 
— Цы хъуаг та фесты? 
— Æмæ сæ былтæй та кæд акалдысты? Хæринаг сын фаг 
нæй. Чидæртæ дзы сусæгæй хом æхсыр ануазы. Афтæмæй сыл 
бруцеллез ныххæцдзæн... Уæдæ сын сæ мыздыл дæр ныр афæдз 
дзурæм. 
— Æхсыр чи давы, уыдонæн суд сæ хос. Чи фæрынчын уа, 
уымæн та дохтыр. Мызд та... Кæцæй сын æркалон? 
Фæллойбонæн уал сын фæйнæ мæнæуы килæйы æрдæджы. Быхсдзысты... 
— Кæдмæ, кæдмæ? Сæ куыстæн сын фидар мызд сæвæрæм. Чи 
куыд фылдæр дуца, афтæ йын фылдæр. Мæнæ, зæгъæм, афтæ, — 
Барис Азæмæтмæ радта, колхозонтæн мызд фидыны тыххæй цы 
гæххæтт сарæзта, уый. Азæмæт æм бирæ фæкасти, фæлæ цыма 
ууыл нæ хъуыды кодта, Барисмæ афтæ зынди. 
— Нæу нæ бон. Ахсджиагдæр хъуыддæгтæ нæм бирæ ис. 
— Нæ дæ ’мбарын, — парторг кæсгæйæ баззади сæрдармæ. — 
Цы ма ис адæмæй ахсджиагдæр? 
— Хъомтæн хæринаг. Доннуазæнтæ, скъæттæ, машинæтæ... 
— Хъомтæ хъомтæ сты, фæлæ уал адæмы сагъæс бакæнæм. 
— Адæймагæй æхсыр не... 
220 

Барис тызмæгхуызæй сдзырдта: 
— Афтæмæй агуыридур галуантæ арæзтам! Цæмæй нæм 
æркæсой, уый уæ фæндыд... Æмæ нæм æркастысты. 
— Кæд дæ бон нæу, уæд сæ ныккуыйты уадз мæхи бар! — йæ 
тымбыл къухæй стъол æрцавта сæрдар æмæ сыстади. 
— Табуафси! Фæлæ уал иу хъуыддаг бамбар. Адæм сайын нал 
комынц. Æз æмæ дæуæн куы ницы фидиккой, уæд мах дæр 
ныууадзиккам нæ куыст! 
Парторг æмæ та сæрдары ныхас фескъуыди. Азæмæт къулыл 
конд стыр картæмæ хæстæгдæр бацыди, бирæ йæм фæкасти, 
стæй, цыма се ’хсæн быцæу ныхас нæ рауади, уыйау сдзырдта: 
— Уæдæмæ фермæмæ ныууайæм. Иу хъуыддаг саразын мæ 
зæрды ис. 
Хъæлæмырзæйы фермæйы баййæфтой. Иунæгæй бадти йæ 
кабинеты. Хуыссæгхъæлдзæг адæймагау йæ цæсгом уыди 
фæлурс. 
— Мæгуырæг, туджы цъыртт дзы нал ис! — алхыскъ æй кодта 
Барис. 
— Кусгæ кæнын. Иу ран нæ бадын, — фæлладхуызæй дзуапп 
радта Хъæлæмырзæ. 
— Зонын дæ. Хъæуæй — фермæмæ, фермæйæ — хъæумæ. Мæ 
рагон уарзон дæ бадомдта, æнхъæл дæн. 
— Тобæ, тобæ! Искæмæн дæр ма йæ чындзæй афтæ 
фæдзурынц, — бахудти Азæмæт. 
— Кæд уæм æндæр ныхасаг нæ уыди, уæд машинæ дзæгъæлы 
фæтардтат. 
— Ис, ис. Хынджылæг кæнын та райдыдтат. Æхсыр кæм и, 
æхсыр? Фæлæ уый тыххæй фæстæдæр... Ныр та уал æндæр 
хабар: нæ хъугдуцджытæй Стъараполы краймæ арвитын хъæуы. 
Ахуыр кæнынмæ, мæйы æмгъуыдмæ... 
— Кæмæндæр куыст нæй... — йæ ныхас æрдæгыл фæуагъта 
Хъæлæмырзæ æмæ сæрдармæ фæрсæгау скасти. 
— Райкомы фæндон у. Дзырдтам ма йыл. 
— Сосланы? Уый йеддæмæ чи æрхъуыды кодтаид ахæм. Ам 
та нæ мæрдтæ кусдзысты? 
— Таурæгътæ нæ кæндзыстæм, — сæрдары æрфгуытæ та сæхи 
дæлæмæ æруагътой. Махмæ гæсгæ иу — хистæртæй, иннæ та — 
Тамарæ. 
— Уым дæр ма исты бæллæх сараза уыцы чызг? 
Азæмæты æфсæртæ базмæлыдысты æмæ Хъæлæмырзæ 
бамбæрста: исты ма куы зæгъа, уæд масты хай бауыдзæн. 
— Фæдзур-ма Тауырзæты чызгмæ. 
«Тутры-фырт Дзенагойы ма бафæзмæд. Уæвгæ, кæддæр йæ 
мады лымæн уыди. Уый фæзæронд, чызг рахъомыл. Ноджы йæ 
221 

куыд хоны — Тауырзæты чызг», — йæхинымæр 
хъуыр-хъуыргæнгæ йæ бынатæй сыстад Хъæлæмырзæ. 
— Уыцы чызгмæ цæст фæдарын хъæуы. Æххуысгæнæг ын 
куы уаид, уæд йæхи равдисын базонид, — сабырдæрæй сдзырдта 
сæрдар. 
— Ома, куыд? 
— Газеттæ дæр нæ кæсыс? Мæнæ ацы чызг махонтæй цæмæй 
хуыздæр у? Фондз мин литры æрдыгъта, — æмæ йæм радта, 
республикæйы хуыздæр хъугдуцæджы ныв кæм уыди, уыцы 
газет. — Махмæ иу ахæм уæддæр цæуылнæ ис? Иннæ рæтты дæр 
уæларвæй нæ хауынц. Æгады хос нæ уаид дæуæн дæр. 
Хъæлæмырзæйы цæстытыл ауад ахæм ныв: республикæйы 
газетты ныммыхуыр кодтой Тамарæйы хуызист. Йæ бынмæ фыст: 
«Зындгонд хъугдуцæг колхоз «Сырх Кавказ»-æй, фермæйы 
хицау Дудиаты Хъæлæмырзæ». Йæхинымæр ахъуыды кодта: 
«Чызджы зæрдæ балхæндзынæн. Дзенагойæн нæ бакуымдта, Гæбутæ 
йыл сæ къух ауыгътой. Мад — Азæмæтæн, чызг — мæнæн!». 
— Уыйбæрц та кæй сæр ахсы! — йæ мидбылты бахудти 
Хъæлæмырзæ. — Уый уын мæ быгъдуан, — æмæ кабинетæй 
раивгъуыдта. 
8 
Сослан хъæбæрцъар блокноты ныффыста, райсом æй 
æхсызгондæр цытæ бакæнын хъæудзæни, уыдон æмæ йæ сахатмæ 
æркаст. Уыди æмбисæхсæв. Стъолæй газеттæ æмæ дыууæ 
чысыл чиныджы райста, цырагъ ахуыссын кодта æмæ рахызт 
кабинетæй. 
Кæмдæрты райдыдтой сæ фос æхсæв хизын. Æмæ æхсыры 
æркондыл фæзынди. Фæлæ сæ районы иуæй-иу колхозты 
ныццæхгæр сты. Абон, райсом кæнынц «Сырх Кавказ»-ы дæр. Æмæ 
сын афтæмæй ныууадздзæн нæй. 
Машинæ фæзылди Тулдзбыны фермæйы ’рдæм, стыр 
фæндагæй иуварс ахызт æмæ уæрдонвæдыл азгъордта. Бæстæ уыди 
сабыр. Арвæй стъалытæ зындысты цæхæры кæфойау. 
Машинæйы цырæгътæ сæ ирд æвзæгтæй рухс кодтой фæндаг. 
Рахизырдыгæй хъуыстис Стырдоны уынæр. Сослан хъуыдытæ 
кодта: «Ау, ахсæв дæр ма фос скъæтты уыдзысты? Æнхъæл нæ 
дæн. Дыууæ къуырийы куы дзурæм. Цымæ афтæ кæд уыдзæн 
æмæ, цæуыл бадзурæм, уый æнæ уæлдай ракæ-бакæйæ кæд 
араздзыстæм?» Æрæмысыд, обкомы секретаримæ се ’хсæн цы ныхас 
рауади, уый. Йæ зæрдæ куыддæр ныккæрзыдта. «Не ’мбарын, 
ахæм бæрнон кусæг афтæ цæмæн кæны, уый». Сæ ныхас уыди 
фермæты куыстыл. Æхсыр, дзидза, æйчытæ, дам, чысыл 
дæттут... Сослан стъолы уæлхъус æрбадти, гæххæтт æмæ кърандас 
222 

райста æмæ нымайын райдыдта. Мæлæты æнцонæй-иу сæ 
ахынцыдта. Хæхтæ самадта дзидза æмæ царвæй. Сосланы 
сæрыхъуынтæ арц сбадтысты. Уый та дзырдта æмæ дзырдта. 
Паддзахадмæ дуне продукттæ куыд ратдзæни республикæ, фыццаг 
бынат куыд æрцахсдзысты. Сарæх уыдзысты премитæ, 
хæрзиуджытæ, чи зоны, республикæйæн орден дæр раттой. Сослан дæр, 
уазæгмæ хъусгæйæ бацырди, уырнын æй райдыдта, сæ къухы 
уыйбæрцытæ кæй бафтдзæни, уый. Фæлæ иунæгæй куы баззади 
æмæ бæстондæр куы банымадта, уæд мæстæй рафыхти. 
«Ордентæ æмæ йæ лæвæрдтæ хъæуы!.. Колхозонтæй дæр, дам, 
балхæнæм. Æмæ, цымæ, æлхæнæггæгтæй паддзахад хъæздыгдæр 
фæуыдзæни? Нæ, бахатыр кæн, æфсымæр. Уый дзы нæ 
уыдзæн! Нæхи хъарутæй, нæхи бон у æхсыры æрдыгъд бæрæг 
фæфылдæр кæнын, фылдæр дзидза раттын. Иутæ зæххыл нал 
хæцынц. Иу-дыууæ азмæ Америкæйы баййафынмæ хъавынц. 
Иннæты та æппын ницы уырны, фæстæмæ хæцынц... Йæ рахæцæн 
ис дыууæты астæу». 
Уалынмæ хуымæй разгъордта иу стыр тæрхъус. Фæндаджы 
астæу абадти, йæ хъустæ фæгæмæл кодта. Машинæйы ’рдæм ма 
фæкасти æмæ фæндагыл размæ ныййарц. 
Сослан газ тынгдæр нылхъывта. 
Тæрхъус сæррæттытæгæнгæ йæ разæй æнтъæры. Машинæйæ 
фыццаг дзæвгар адард и, куыдфæстæмæ та хæстæгдæр кæнын 
райдыдта, уæддæр иуырдæм нæ ахызти. Æвæццæгæн, тæрхъусмæ 
афтæ касти æмæ, рухсы уадздзаг кæм зынди, уымæй иуварс 
аздæхæн нал и. Мæнæ йæ ныртæккæ машинæ баййафдзæни, 
скъуырдзæн æй. Сослан руль иуырдæм фездыхта æмæ 
схъиудтытæгæнгæ тæрхъусы иу фæрсты ауади. Фæурæдта, машинæйæ 
рагæпп ласта, фæстæмæ фæкасти тæрхъусмæ. Уый лæууыд йæ 
фарсыл фæлдæхтæй. Сослан бамбæрста — фыртæссæй йæ зæрдæ 
аскъуыди. 
Цæмæндæр рамæсты. Тæрхъусы мард систа, исдуг 
алæууыди, стæй йæ фæсвæндагмæ баппæрста. 
...Фермæйæ сыбыртт нæ хъуысти. Æрмæст æмдзæрæны иу 
рудзынгæй калди мынæг рухс. Дзыппыдаргæ фанар ссыгъта, 
скъæты дуар байгом кодта æмæ мидæмæ бахызти. Æнуд тæф ын 
йæ фындзыхуынчъытæ ахгæдта. Æркаст кæвдæстæм. Уыдон 
уыдысты афтид. «Æвæдза, адæймаг цæуыл сахуыр уа, уый йын 
куыд нал вæййы ныууадзæн!» Йæ зæрдыл æрбалæууыд, 
æрдæбон фæндагæй иуырдæм фæзилын чи нæ бафæрæзта, уыцы 
тæрхъус. Æнкъард зæрдæйæ йæ мидбылты бахудт æмæ машинæйы 
цурмæ раздæхт. Айхъуыста хуыфын. Уый æхсæвгæс уыди. Йæ 
цурмæ бацыд. Сосланы фæзынды сæр куы базыдта, уæд ын афтæ: 
— Æз сæ мæхæдæг хизин, бæгуыдæр. Радзур-бадзур кæнынц! 
Азæмæт иу кой скодта знон, фæлæ... 
223 

— Кæм ис Хъæлæмырзæ та? 
— Цы зонын? Изæры та хъæумæ ацыди. 
Сослан «хæрзæхсæв» дæр нæ загъта, афтæмæй раивгъуыдта. 
Зæронд лæг та баздæхти хæринаггæнæнмæ, къуымы йæ кæрцы 
зæрондыл йæхи æруагъта. Рæдзæ-мæдзæ кæнын куыд 
райдыдта, афтæ та машинæйы уынæр æрбайхъуыст. Ракасти та кæртмæ. 
Машинæйы цур лæууыдысты Сослан, Азæмæт æмæ Барис. 
— Æмбисæхсæв нæ нæ хуыссæнтæй цы ласыс? Сывæллæттæ 
не стæм, фосмæ зилын хъæуы, уый мах дæр æмбарæм, — 
хъуыстис Азæмæты ныхас. 
— Мин хатты бадзырдтам, æхсæв сæ хизынмæ скъæрæм, 
зæгъгæ. Сымах къæрттæй цъула не ’ппарут, афтæмæй 
Ирыстоныл ныцциц-циц кодтат... Кæм ис уæ фермæйы хицау? Иæ 
хæдзары дæр куынæ и. 
Азæмæтæн хъыг уыд, Сослан йемæ афтæ карзæй кæй 
дзырдта, уый. 
— Æнæхъуаджы куыст у, ницы пайда ратдзæн! Стæй сæ кæм 
хизæм? 
— Уый дæр уын загътон: хизæн бынæттæ уæм ис, кæд нæй, 
уæд та мæнæуы хуымтæй радих кæнут. 
— Æз адæмы фæллой нæ сафын, — дзуапп радта Азæмæт. — 
Фæззæг колхозонтæ мæнæй агурдзысты мæнæу. 
Иукъорд боны размæ колхозыл айхъуысти, райкомы 
секретарь, дам, нæ мæнæутæ хъомтæн хæрын кæны, зæгъгæ. 
Чидæриддæр æрыхъуыста уыцы ныхас — иу дæр дзы разыйæ нæ 
баззади. Уымæ гæсгæ Барисы дæр нæ фæндыди хъуццыты 
мæнæумæ ауадзын. 
— Адæмы зæрдæмæ нæ цæуы цæттæ хормæ фос аскъæрыны 
фæнд. Тæригъæд дæр у... Колхозонтæ мæнæу райсынмæ 
æнхъæлмæ кæсынц. 
— Хорз, нæ уæ фæнды — ма сæ скъæрут, фæлæ сын хæринаг 
раттут, кæрдæг сын ласут. Стæй, зæгъ-ма, дæ хорзæхæй, 
мæнæуы гектар цас хор ратдзæн, кæнæ уый æхцайæ цас 
сыстдзæни? Науæд уыцы мæнæуы гектар цъæхæй фосæн куы бахæрын 
кæнат, уæд æхсыры æрдыгъдыл та цас бафтдзæни? Мыййаг æй 
банымадтат? — æхсæвы тары хъуыстис Сосланы дæрзæг 
ныхас. — Нæ банымадтат! Кæд уæхæдæг нæ зонут, уæд та, чи зоны, 
уыдонмæ хъусут. Цыбырдзырдæй, афтæ бакæнæм: нæ уынаффæ 
бавзарут. Кæд нæ фæбæзза — æз дзуапп дæтдзынæн. Мæнæ ацы 
чингуыты æмæ газетты дæр уый тыххæй фыссынц, куы ’рбабон 
уа, уæд-иу сæм æркæсут. Ныр та уал — хæрзæхсæв! 
Барис æмæ Азæмæты фæсæмбисæхсæв фермæйы кæрты 
лæугæйæ ныууагъта Сослан, йæхæдæг афардæг иннæ колхозты 
фермæтæм. 
224 

9 
Хæдзары змæлд æмæ йæ дыууæ сывæллонимæ архайынæй 
ныффæллад Хъæлæмырзæйы бинойнаг Фаризæт æмæ æхсæвæр 
куы бахордта, уæд уайтагъддæр схуыссыд. 
Сывæллæттæ афынæй сты, мад талынг уаты къуыммæ 
нымдзаст. Æрæмысыд йæ тухитæ, æмæ йæ зæрдæ фырмæстæй 

ныдДУРУалынмæ дуар æрбахостæуыд, стæй æрбайхъуыст 
Хъæлæмырзæйы дзурын. Ус æнæбары сыстад, дуар бакодта æмæ 
уайтагъддæр фæстæмæ ахуыссыди. 
Хъæлæмырзæ æнæдзургæйæ алæууыд хæдзары астæу, стæй 
сындæггай йæ дзаумæттæ раласта æмæ йæ усы фарсмæ йæхи 
æруагъта. Йæ уæзæй сынтæджы цъæт дæлæмæ ныттасыд æмæ 
Фаризæт лæджы ’рдæм æрзылд. Лæгæй цыди арахъхъы æмæ 
духийы карз тæф. Сылгоймаг чысыл нæ бадис кодта, йæ мой 
йæм сынтæгмæ кæй æрцыд, ууыл, фæлæ ницы сдзырдта. 
— Цы фæдæ, мæ иунæг æфсин, цы? Уынгæ дæр дæ 
куынæуал кæнын! Æнхъæлыс, мæ зæрдæ дурæй конд у? — 
Хъæлæмырзæ йæ усы уадулæн апъа кодта. — Мæ мад-мæ фыдыстæн, 
куыстæй мæ мæ сæр схъил кæныны бон нæй, æндæр... Ныр та 
дын хæдзар аразинаг дæн. Стырдоны был. Курорт уыдзæни æмæ 
курорт!.. Æрмæст адæм æвзæр сты, сæ дзыхтæ нæ бæззынц. 
Дзурдзысты: «Куыдæй, цæмæй?» Хъусыс. Не ’хцайы капеччытæ, 
зæгъ, ныр иу-ссæдз азы дæргъы æмбырд кæнæм. Банкæй дæр 
æфстау райстон. Ацы саман къулты мын кæдмæ хъизæмар 
кæндзынæ? 
Фаризæтмæ æваст фæзынд æрыгон адæймаджы хъуыдытæ, 
æрфæндыд æй йæ лæджы хъæбысы йæхи анордын, иучысыл ын 
йæхимæ кæд айсид йæ мæстытæй... Ехх, æвæдза, чызгæй йыл 
цас дзурджытæ уыд!.. Зæрдæбынæй ныуулæфыд Фаризæт. Уыцы 
рæстæг ын Хъæлæмырзæ йæ фæсонтыл йæ къухтæ æрхаста. Цыма 
йын ахъæбыс кæнинаг уыд, уыйау. Фаризæтæн йæ зæрдæйы цæф 
фæтагъддæр, йæ сæр цыма зилæгау ракодта, афтæ фæци. 
Бафæндыд æй йæ мæллæг цæнгтæ Хъæлæмырзæйы хъуырыл 
æрбатухын. Фæлæ уæдмæ лæг æрбаймысыд æндæр сылгоймаджы 
фæтæн синтæ æмæ йæ къух фæстæмæ аскъæфта. Исдуг æй 
æрфæндыд, уыцы æндæр адæймаджы зонгæ дæр куы нæ 
кодтаид, науæд та йæ куы ферох кæнид... Арф ныуулæфыди. 
Хъæлæмырзæ та а изæр дæр фермæйæ Масинкайы хæдзармæ 
рараст, æрмæст йæ цыд нæ фæрæстмæ. Йæ чызг æм æрцыди. 
Æртæ цайцымæны ма сæм арахъхъ анызта, стæй йыл ус духи 
бакалдта, уыимæ йын афтæ: «Горæтæй мын æй æрластой. Уадз, 
йæ фыццæгтæ дæу фæуой». 
Хъæлæмырзæ фыртыхстæй йæ зæнгтæ адаргъ кодта, 
сынтæ15 Æгъуызарты Æхсарбег 
225 

джы къухты хъæлтæй иу атыдта, æмæ йæ къæхтæ уырдыгæй 
æддæмæ ауагъта. Йæ бинойнаджы æмбуар хуыссын æм нал цыд 
æмæ сынтæджы кæронмæ йæхи аласта. Тыхст хъуыдытæ йæ 
æнцой нал уагътой. Цæвиттон, дам, Микъайы бинойнаг Мари 
æмæ Фаризæт цыдæртæ æрыхъуыстой сæ лæгты балцы тыххæй, 
суанг ма рахъæр, Масинкайы сызгъæрин сахат куыд æлхæд 
æрцыди, уый дæр. Уыцы хабæрттæ Хъæлæмырзæйæн Масинка 
радзырдта æмæ лæгыл удаист бахæцыди: йæ усыл йæ зæрдæ нæ 
дардта, искуы истытæ куы срæдийа, уымæй тарсти. Æмæ ма 
уыдон дæр гъа, фæлæ Дзенагойы фыд ахæстонмæ куыд бахауди, 
уый æгас хъæуы Фаризæты йеддæмæ ничи зыдта. 
Æмæ йæм уымæ гæсгæ æрцыди йæ бинойнаджы 
барæвдауыны зæрдæ. 
Фаризæт та, чысыл раздæр æм цы хъуыдытæ февзæрди, 
уыдоныл æрхудти. Йæ лæджы никуы æрæмысы, сахуыр йæ дыууæ 
сывæллонимæ хицæн уаты хуыссын. Фæлæ ныр, лæг йæ цуры 
куы æрхуыссыд æмæ йын йæ къух йæ фæрстыл куы æрхаста, 
цыма фос у æмæ, æргæвдынæн бæззы, уымæй йæ сгæрста, уыйау, 
уæд йæ маст схæлбурцъытæ кодта, йæ хъуыры фæбадт, æмæ ус 
нал сулæфын фæрæзта, нал скæуын. 
Æрбаймысыди та Фаризæт йе ’взонджы бонтæ. Йе 
’мгæрттæй дæлдæр никæмæй уыд, нæдæр кондæй, нæдæр 
сæрæндзинадæй. Æмæ Хъæлæмырзæйы амæттаг фæци: цæрæг хæдзар сæ 
хуыдтой. Ныр ссæдз азы хъизæмар кæны Дудиатæм. 
Сылгоймаджы фæндыди æрæмысын, йæ мойæ ма фæстаг хатт дзæбæх 
ныхас кæд фехъуыста, уый, фæлæ йæ зæрдыл ницы 
æрлæууыди. Æмæ йыл, цымæ, уæдæ ныр цы зæд атахти? 
Уæдмæ Хъæлæмырзæйы хуыр-хуыр ссыди. Сылгоймаг 
дæриу йæ цæстытæ æрæхгæдта, фæлæ йæм хуыссæг æввахс нал цыди, 
удаистдзинад ыл бафтыд. Цыма æдде чидæр схуыфыд, кæйдæр 
къæхты хъæр æрбайхъуыст, цары цыдæр сызмæлыди. Хъавыди 
сыстынмæ, фæлæ нæ уæндыд, мыййаг, йæ мойы куы райхъал 
кæна. Иуахæмы йæм афтæ фæкаст, цыма Хъæлæмырзæ худгæ 
кæны. «Йæ фыны дæр мæныл худы», — ахъуыды кодта 
Фаризæт. Уæдмæ та «Маша»-гæнгæ Фаризæты цæсгоммæ йæ былтæ 
хæстæг баивæзта, стæй æвæццæгæн, фембæрста, йæ фарсмæ чи 
ис, уый æмæ æваст иннæрдæм азылди... 
Сылгоймаджы хуыссæг бынтондæр фæлыгъди. Æрæмысыд 
та кæйдæрты ныхæстæ Масинка æмæ йæ лæджы тыххæй. Ныр 
та, дам, ын сызгъæрин сахат схаста. Уый та Мари йæ лæг 
Микъайæ фехъуыста. Фаризæт ын æй йæхæдæг дæр кæмдæр йæ 
цонгыл федта. «Адæммæ мæ цæсгом равдисын нал уæндын, уыдон 
та æрдумæ дæр ницы дарынц. Чи дæн æз ацы хæдзары? 
Хæдзаргæс? Сывæллæтты мад? Æмæ уыдон дæр сæ фыдау æдзæсгæмттæ 
куы разыной, уæд...» — йæ зæрдæ æрбауынгæг, йæхи нал 
ба226 

урæдта æмæ хæкъуырццæй ныккуыдта. Лæг куы райхъал уа, 
зæгъгæ, хъæццулы кæронæй йæ сæр æрæмбæрзта. 
Сæумæцъæхæй сыстади Фаризæт, йæ цоты уæлæдарæс 
скъоламæ цæуынмæ барæвдз кодта, хæринаг афыхта æмæ уынгмæ 
рахызт. 
Цæуы йæхиуыл маройгæнгæ. Цæрæнбонты йæ йæ мой 
лæвархоры йеддæмæ никуы ницы схуыдта. Фаризæт ма суанг 
сидзæргæстæм дæр бахæлæг кæны. Тауырзæтимæ æмгæрттæ сты, 
кæддæр хъæууон скъолайы фæрсæй-фæрстæм бадтысты. 
«Тæхудиаг дæ, дæуæн та цы у, къамбецы хуызæн лæг дæ хæдзары», — иу 
æмæ дыууæ хатты не ’рыхъусы Фаризæт. 
Æрæджы Тауырзæтимæ сæмбæлдысты. Æрæмысыдысты сæ 
чызгон бонтæ. Фаризæт йæхи нал баурæдта, йæ хъæстытæ йын 
фæкодта æмæ йын йæ хæлар афтæ зæгъы: 
— Иудадзыг хæдзары чи фæразы? Мæ мадыстæн, ды искуы 
куы кусис, уæд дæм Хъæлæмырзæ дæр æндæр цæстæй кæсид. 
Æз адæмы æхсæн куы нæ уаин, уæд утæппæт мæстытæн иу бон 
дæр нæ бафæрæзтаин. Сæ бындар фæуæнт, адæмæн æмбал нæй! 
«Æмæ цы куыстæн бæззын, кæй цæмæн хъæуын?» — йæхи 
æфхæрдта Фаризæт. 
Ахæм хъуыдытæ кæнгæйæ Фаризæт Тауырзæты хæдзары 
смидæг, фæлæ уый сæхимæ нæ разынд. Фæстæмæ хъæмæ 
раздæхт Фаризæт. Цыдис зæхмæ кæсгæйæ, цыма йын исчи йæ 
хъуыдытæ куы бамбара, уымæй тарстис. Тотырадзты дуармæ куы 
æрхæццæ, уæд Бутиан æд ведратæ йæ размæ фæци. 
— Раздæх нæм мидæмæ, — Бутиан йæ ведратæ æрæвæрдта 
æмæ Фаризæты къух райста. — Мæ судзгæ мæрдтыстæн, нæ 
лæгæн дæр æхсызгон уыдзæни дæ фенд! Де ’фсымæримæ 
дзæбæх фæцардысты... 
Фаризæтæн тыргътæм йе схызт æмæ Тотырадзæн уатæй йæ 
рахызт баиу сты. 
— Æмбисонды уазæг нæм куы фæзынд! Æгас цу, æгас! 
Мидæмæ. 
Фаризæты иуæй фæндыди Тотырадзæн йæ хъæстытæ 
фæдзурын, иннæмæй та йæм худинаг каст. «Бирæ йын ныббарстон, 
бирæ хъыцъыдон мын баназын кодта, æгъгъæд фæуæд». 
— Иу ныхасæн мæ хъуыдтæ,— къæмдзæстыгæй сдзырдта 
Фаризæт. — Кæд дын рæстæг ис, уæд... 
Тотырадз фæстæмæ хæдзармæ бахызт, дыууæ усы дæр йæ 
фæдыл бацыдысты. Уазæджы æфхæрдхуыз мæллæг цæсгоммæ 
кæсгæйæ Тотырадз æмбæрста, мæстджын кæй у, уый. 
— Мæ хъæстытæ ракæнынмæ дæм æрбацыдтæн, — йæ сæр 
æруагъта Фаризæт, уайтагъд йæ цæстытæ доны разылдта, 
цæссыгтæ рустыл æнæвгъауæй æрызгъордтой. 
— Мæ къонайыл, цы кодтай? — фæцырд æм ис Бутиан. 
227 

— Исты æвзæр хабар? — афарста Тотырадз. 
— Ницы... Бахатыр кæн, Тотырадз. Мæ ныфс дæм 
æрбахастон, уæдæ æз дæр цы фæуон? Иудзырдæй, нæ хæдзары иу лæг 
сæрра æмæ ма дзы мæ сæр кæдæм фесафон, уый нал зонын... 
Мæ туг мын æхсныфæй банызта. Уæлæ ма Микъайы бинойнаг 
Мари фæразы мæ хуызæн. Микъа, дам, Марийæн афтæ фæзæгъы, 
улæфгæ æмæ кæсгæ кæн, æндæр дæ ницы хъуыддаг ис. Мæн 
сулæфты бон дæр нæй. Ирон хæдзары цас змæлд ис, уый дын 
дзурын нæ хъæуы. Ноджы сывæллæттимæ. Цыфæнды куы 
саразон, уæддæр дзы уайдзæфы йеддæмæ ницы фехъусдзынæн... — 
Фаризæт арф ныуулæфыдис, иуцасдæр сæццæйауæй аззади. — 
Ноджы йын ахæм Масинка ис!.. Се ’фсарм бахордтой мæ 
файнустимæ, сæ быныхъæр айхъуыса. 
— Фаризæт, хатыр мын бакæн... Бузныг, афтæ мыл кæй 
æууæндыс, уый тыххæй. Бинонты æхсæн цы нæ рауайы! Мæнæ 
мах дæр Бутаты чызгимæ рахыл вæййæм. Стæй дæхæдæг зоныс, 
Хъæлæмырзæимæ уыйас лымæнтæ не стæм. Хуыздæр уыдаид 
Азæмæтæн, науæд Барисæн куы загътаис, уæд. 
— Азæмæты йе ’рдхорд фæхоны. Уый йын исты зæгъа — нæ 
зонын... Демæ мæ аныхас кæнын фæндыд... Бастæй уæлдай нæ 
дæн. Фосы мыггаг, магуса, лæвархор — уыдон та мæ нæмттæ. 
Иунæг бон дæр мын фæбадæн нал ис... 
— Искæй хæдзарæн уынаффæ кæнын зын у, фæлæ æхсæны 
куыстмæ куы цæуис, адæмы æхсæнмæ куы ’фтис, уæд дæ 
цæстæй ракæсис. Æз зæгъдзынæн Азæмæт æмæ Барисæн. Иннæ 
хабæртты тыххæй дын ницы мæ бон у. Стæй, кæд гæнæн ис, уæд 
сæ макæмæнуал радзур, хæлмаг цас тынгдæр къахай, уыйбæрц 
тынгдæр хæлы, — бауынаффæ кодта зæронд лæг. 
— Кæд ма мæхи амарон, æндæр мæ сæрæн ницуал хос зонын, — 
йæ кæуын та нал баурæдта Фаризæт. 
— Уый та цавæр куыд у? Зын сахæттæ алкæуыл дæр скæны. 
Фарон ныл мæнæуы давд куы атауыс чындæуыд, уæд нæ 
хæдзары хицау йæ зæрдæйæ мæлгæ кодта. Хуыцау хорз, æмæ 
Сосланы хъустыл æрцыд æмæ йæ уый æрсабыр кодта, æндæр æй 
афонмæ сыджыт хордтаид, — дзырдта Бутиан. — Сæ хъæбулты 
быныл баззайæнт, уастæн, уыцы ныхæстæ кæмæй рацыдысты, 
уыдон! 
Цыма йæ зæрдæ дыууæ уазал уирагдуры æхсæн фæци, афтæ 
банкъардта йæхи Фаризæт. Бамбæрста, уыцы ныхæстæ йæ лæг 
æмæ Микъайы дзыхæй кæй рацыдысты, уый: иухатт сæ 
дыууæйы, дзæгъæлдзых устытау, сусу-бусугæнгæ баййæфта. Ныр 
Фаризæт хорзау нал уыди, фырадæргæй йæ кæлмæрзæны хаутæ 
здухын райдыдта. «Рæстуд адæймаджы æлгъыст цæуаг у. 
Дæдæ-дæй, уыцы æлгъыст мæ сывæллæттыл куы æрцæуа», — 
ныккатай кодта Гæбуты уазæг æмæ сæхимæ цæуыныл фæци. 
228 

10 
Сæрд йæ тынджы бацыди. Хур арвы астæуты зилын 
райдыдта, æмраст ныккасти зæхмæ, æмæ йæ æнæвгъау æрæндæвта. Афтæ 
фæцыди иукъорд боны, стæй уæд чысылгай-чысылгай йæхи 
фæстæмæ ныллæгдæрты уадзын райдыдта. Æрмæст йæ тæвд нæ 
асасти. Уый нæ, фæлæ ма æртывæр фæци æмæ ноджы рæдаудæрæй 
райтыдта йæ хъарм тынтæ, зæххыл цардмондагæй цыдæриддæр 
уыди, уыдоныл. 
Ралæууыд хурхæтæн. 
Æрдз скодта йæ уæлæ сæрдыгон дарæс. Сæхи рæсугъд 
сфæлыстой хъæдтæ æмæ фæзтæ. Бæлæстыл мæнгуд дидинджыты 
бæсты фæзынди гагатæ; быдырты, цæхæрадæтты фæзындысты 
рагхалсартæ; мæнæуы кæрддзæмты æхсыры хуызæн цы урс 
хъаймагъ æрæмбырди, уый фæфидар. 
Цыбырдзырдæй, зæххыл зайæгхалæй цыдæриддæр уыди, 
уыдон хурхæтæны фæстæ хæрдмæ æмæ фæйнæрдæм абухын 
райдыдтой. 
Цавæр тых ис хурхæтæнмæ, чи йæ зоны! Чи йын бамбардзæн 
йæ хъаруйы сусæг гуырæн! 
Æмхуызон цъæх адардтой «Сырх Кавказ»-ы быдыртæ дæр. 
Тотырадзы хуымты иу хай чырынтæ-чырынтæй дардмæ дæр 
бæрæг дардта. Æвзартыл бон уылынг æфтыди, æхсæв — уыдисн. 
Фæлæ æрдз иу рæстæджы ныддæлæ-уæлæ кодта, æмæ 
хуссарырдыгæй дымын райдыдта; арвæй æртах нал хауди. Адæм 
бонæй-бонмæ æнхъæлмæ кастысты уарынмæ. 
Мæстæймарæгауиу арвыл мигъы цъуппытæ фæзындысты, хатгай-иу хур сæ аууон 
фæци, фæлæ та-иу уайтагъд атадысты. Афтæ ахаста иу-дыууæ 
къуырийы дæргъы. Саухал нартхоры æвзартæ фенкъард сты. Сæ 
фæтæн сыфтæ æрфæлвых сты, æмæ, рынчын маргъы базыртау, 
сæхи æруагътой. 
Иуахæмы Темырболат æрбацыди Тотырадзмæ æмæ йын афтæ 
зæгъы: 
— Зæрæдтæй чидæртæ куывды кой кæнынц. Къусбарыл, дам, 
æрзилæм æмæ Тымбылхъæды дзуары бынмæ фæцæуæм. Йæ боны, 
дам, дзы æвзæр ныхæстæ рауади, æмæ, æвæццæгæн, уый аххос 
у. Кæд фарон мæхæдæг куывдæй кæй ралыгъдтæн, уый фыдæй 
у, уæддæр иунæг Хуыцау йæ зонæг. 
Тотырадзы фæлмæн цæстытæ ферттывтой. 
— Хъуамæ æцæгæй дзурыс! Тымбылхъæды дзуары куывдæй 
кæй ралыгъдтæ, уымæй раст бакодтай. Дзуæрттæн кувын нæ 
хъæуы, фæлæ сæ домын хъæуы. Æз дæр ауалдзæджы 
Азæмæтæй дзуарæй курæгау куырдтон дон рауадзæм, зæгъгæ. Цыма 
дзы мæхицæн цухъхъайаг агуырдтон. Нæ, дам, нæ бахъæудзæн 
дон, сбустæ мыл кодта... Нæ хицæуттæн цалынмæ дзуæрттау 
229 

кувæм, уæдмæ афтæ уыдзæн гъе, ме ’рдхорд. Зæрдæхудтæй 
тæрсæм. Адæймаджы давгæ-давын куы фенай, уæддæр ма дзы 
хъуамæ хатыр ракурай. Æмæ ау, уый йæхæдæг цæуылнæ æфсæрмы 
кæны? Цæй дзуар æмæ хæрæджыдымæг! 
Нæ хуымтæм дон куы нæ рауадзæм, уæд сыл дæ къух ауигъ... 
— Дæ чемы та нæ дæ, æнхъæл дæн... 
— Рæстæггай у цард. Знон Тымбылхъæды дзуарæн куывтам, 
ныр — Хуыцауæн йæхицæн дæр нал... 
— Табу йæхицæн, табу. Иугай æнаккæгты тыххæй йæм мæ 
къух нæ сисдзынæн. Зæрдæхудт дæр уæдæ хъуыдыйаг у, ирон 
стæм. 
— Ныхæстæ дардыл ацæуынц, фæлæ ма нæхи быдырмæ 
ныйисæм. 
...Дыууæ хæлары куыддæр хуымты кæронмæ ныхæццæ сты, 
афтæ Азæмæт машинæйы сæ размæ фæци. Кæрæдзийæн салам 
радтой. 
— Мæгуыр лæджы дзырдæн аргъ нæ кæнут. Цæмæй тарстæн, 
уый ныл æрцыд, — Тотырадз уайдзæфгæнæджы цæстæй касти 
сæрдармæ. — Ауалдзæджы дон-дон фæкодтон æмæ масты хай 
бадæн. 
— Дæ уайдзæфтæй нал фæразын, — Азæмæт 
хъазæнæмхасæнæй зæгъынмæ хъавыди, фæлæ йæ æрфгуытæ алхынцъ сты, йæ 
цæсгом та цæмæндæр фæсырх и æмæ йæ ныхас рауади гуымыдза. 
— Уый хыгъд дæ Хъæлæмырзæтæ æмæ Микъатæ хъæлдзæг 
дарынц, дæ бонæй дæ! — йæ маст та нал баурæдта Тотырадз. 
— Дзæгъæлдзырд зæрондыл дæр нæ фидауы. 
— Дæ салам бирæ! Дзæгъæлдзых мæ нæма схуыдтай! 
Уалдзæг дон-дон фæкодтон æмæ мæ куыдзы хъуыды дæр не 
’ркодтай. Уæдæ ма дын Хъæлæмырзæ бауынаффæ кодтаид? Афтæ 
сахуыр стут. Адæймаг уын хъуамæ уæ дзыхмæ кæса, худаистæй 
уæм цæуа. Афтæ ахуыр стут! Хуыцаумæ кувæгау хъуамæ кувæм. 
Ныххатыр кæн, мæ бон нæу! Дæс æмæ ссæдз азы фæкуывтон 
иуæн æмæ дзы фыдæнхъæл фæдæн. Æгъгъæд фæуæд. Дæуæн 
дæр бамбарын афон у. 
Азæмæт, цавддурау, ницы дзырдта. Æмæ цы загътаид? 
«Аххосджын дæн, афтæ мын хъæуы. Хуымтæ куы фесæфой, уæд 
бынтондæр худинаджы бын фæуыдзынæн». Фæлæ йæ зæрдæ 
уæддæр нæ куымдта, бирæ мæстытæ кæй тыххæй баййæфта, уыцы 
лæджы раз йæхи азымджын схонын. 
— Æнæвдæлон дæн, кæд уæм æндæр ницы ныхас ис, — æмæ 
фырмæстæй йæ æнгом былы кæрæттæ ризæгау бакодтой... 
— Дæ рын бахæрæм, Азæмæт, куыннæ, куыннæ... Тотырадзы 
зæрды ма дон рауадзын ис, ардæм дæр дæу агурæг рацыдыстæм, — 
йе ’рдхорд æмæ сæрдар куы фæхыл уой, уымæй тæрсгæйæ гæды 
ныхас кæй загъта, уый дæр нал бамбæрста Темырболат. 
230 

Дыууæ колхозоны æндæр ницыуал сдзырдтой. Æнхъæлмæ 
кастысты, сæрдар цы зæгъдзæни, уымæ. Уымæн та хъыг уыди, 
Тотырадзы ныхæстæ йыл кæй æрцыдысты æмæ йæ ныр уый 
фæндонмæ гæсгæ æвæстиатæй дон уадзыныл кусын кæй хъæуы, 
уый. Æрдæбонсарæй йæхæдæг дæр хуымтыл зылди, федта сæ... 
Фæлæ уæддæр цæмæй колхозонтæ ма банхъæлой, уыдоны 
фæндоныл сразы, зæгъгæ, уый тыххæй афтæ зæгъы: 
— Байрæджы кодтат. Ныхасгонд дæн. Ныр дæр МТС-мæ 
наукъахæн машинæмæ цæуын. Тæккæ изæр ам уыдзæни. Сымах 
дæр кæд фæнды, уæд табуафси, ам-иу ут... 
Тотырадз уайтагъддæр ацахста, Азæмæт кæуылты хъуыды 
кæны, уый, фæлæ йæ, цыма, нæ бамбæрста, стæй се ’хсæн дæр 
тызмæг ныхас нæ рауади, уыйау сабыргай сдзырдта: 
— Раст бакодтай, — йæхæдæг Темырболаты уæхскмæ 
бавнæлдта. — Æгæр фæзæронд стæм, афоныл не ’рцахста нæ сæр. 
Цомма уал, нæхи афæстиат кæнæм... 
Уыцы изæр тракторыл баст къанаукъахæн ног фæд акодта, 
хæсты размæ ам колхозонтæ белтæй цы донуадзæн къанау 
скъахтой, фæлæ кæронмæ кæй нæ ахæццæ кодтой, уым. Быдырмæ 
фæзындысты Тотырадзы звенойы уæнгтæ. Уыдонæй иутæ 
тракторы фæдыл къанау сыгъдæг кодтой, иннæтæ хуымты æхсæнты 
донвæдтæ арæзтой. Дыккаг изæр дон ногкъахт къанауы 
сыр-сыргæнгæ анхъæвзта. Иудзæвгар рауади, стæй лæнкау кæм 
фæхæрди, уым, оцани бæхау, æрлæууыд. 
Дыууæ боны дæргъы никæдæм ацыди Азæмæт. Йæ уæззау, 
резинæбын цырыхъхъытæ сæ хъусты онг самæстысты æлыгæй, 
йæ цæсгомыл зынди чъизи хиды лæсæнты фæд, афтæмæй 
æмархайд кодта колхозонтимæ. Дон размæ куынæуал цыди, уæд 
Тотырадзæн афтæ зæгъы: 
— Фæрæдыдыстæм. Мæ аххос уыди. Уæртæ йæ лæнкауы 
хæдбылтыл ауадзын хъæуы. 
«Хуыцауæй бузныг, кæдæй-уæдæй æргомæй йæ аххосыл 
басасти», — йæхинымæры бафиппайдта Тотырадз. 
Ноджыдæр ма æхсæв æмæ бон фæкуыстой звенойы уæнгтæ. 
Лæнкауы былтыл къанауы дон зивæггæнгæ æрбахызти æмæ 
хуымы кæрæтты азгъордта. Царддæттæг уымæл зæххы ахъардта 
æмæ йæ æвзарты уидæгтæ саумæры соимæ хæлæфæй цъирын 
райдыдтой. 
Цалдæр боны фæстæ та Азæмæт йæ фæндаг хуымтыл 
ракодта. Иу ран йæ машинæ фæурæдта æмæ фистæгæй араст и. 
Хур æнæвгъауæй æндæвта. Азæмæтæн йæ хид йæ цъæх 
кæттаг хæдоны фæсонтæй рахъардта, уæддæр ма зылди хуымы 
астæуты. Нартхоры æвзарты уындæй йæ зæрдæ буц уыди: уыдон 
сæ фæтæн саухалыг сыфтæ хæрдмæ систой, йе стæхыны размæ 
цæргæс йæ базыртæ куыд схъил кæны, афтæ. «Диссаг, дон 
231 

гуылф-гуылфæй згъоры, уæд дзы колхозонтæй куыд ничи 
зыны... Донæн дæр йе ’гæр нæ бæззы», — хуымты æхсæнты 
лыстæг къанæутты донмæ кæсгæйæ, хъуыды кодта Азæмæт. 
Сæйраг къанауы ’рдæм араст и. Кæсы, æмæ къанауы был цъæх 
нæууыл йæ цæнгтæ йæ сæры бын бакодта, йæ хæдонæй йæ сæр 
нымбæрзта, афтæмæй чидæр хуыссы. Йæ цурмæ бацыди æмæ 
йæм ныккаст. Цъыфæйдзæгтæ мæллæг хурсыгъд буар зынди 
афтæ, цыма удæгас нал у. 
«Тотырадз» — базыдта йæ сæрдар æмæ цæмæндæр æваст йæ 
зæрдæ змæлæгау бакодта. «Мацы йыл æрцæуæд», зæгъгæ, йæм 
цырд æргуыбыр кодта, йæ сæры æмбæрзæн ын систа, æмæ 
фынæй адæймаджы цæсгомыл хуры тынтæ куы сæмбæлдысты, уæд 
бæзмæлыди. Азæмæт сдзурын дæр ницыма бафæрæзта, 
афтæмæй зæронд колхозон сæрдармæ хæрдмæ скасти æмæ 
къæмдзæстыгхуызæй сдзырдта: 
— Акса-ма, æнхъæлдæн афынæй дæн. Адæмы сæрыл 
хæссинаг куыд фæдæн, гъе! Хуымтæ доны бын ма фæуæнт. 
Азæмæты цыдæр зæгъын фæндыди, фæлæ йе ’взаг ницы 
скарста, афтæмæй касти зæронд лæгмæ. Уæдмæ Тотырадз, йæ къухтæ 
зæхмæ фæбыцæу кæнгæйæ фестад, тагъд-тагъд йæ хæдон йæ 
æнæхсад буарыл æрбакодта æмæ йæхи растгæнæгау сдзырдта: 
— Бахатыр кæн, дæ хорзæхæй. Дысон дæр куыддæртæй ам 
баззадтæн, зæгъын, сæумæраджы та кæд дон рауадзин. 
Ныффæлладтæн æмæ ам мæхи æруагътон, зæгъын, иучысыл 
аулæфон... Æмæ, акæса-ма, афынæй дæн... Ц’ афон у, цæ? — Æмæ 
хурмæ скасти... — Дзæвгар ахуыссыдтæн. 
Азæмæт ын касти йæ æнæдаст, айчы буры ’нгæс цæсгоммæ, 
йæ фæллад цæстытæм. Сæрдары цæмæндæр æрфæндыди зæронд 
колхозоны хъуыдыты хал ацахсын, йæ цæстæнгас цæуыл дзуры, 
уый бамбарын. Ибон донуадзыны тыххæй куы рабустæ сты, 
уæдæй нырмæ лæгæй-лæгмæ ныхасмæ никуыуал сæмбæлдысты 
æмæ йæ ныр иунæгæй ахæм уавæры куы федта, уæд йæхи афтæ 
банкъардта, цыма дзы хæсджын фæци. Зæронд лæг та дзырдта: 
— Хорз бакодтай, мæ хур, Азæмæт. Ацы къанау нын куы нæ 
фæцадаид, уæд æгады бынаты баззадаиккам... Афтæ, гъе... Хорз 
бакодтай. Ныр хор нæ бар фæуæд... Акса-ма, азилон ма 
хуымтыл. Æгъгъæд сын уыдзæни. Дон ацауазон... Куыд афынæй дæн... 
Хъæуæй дæр ничи æрзынди. Знон сихорæй нырмæ, æнхъæл дæн, 
къæбæры хъæстæ дæр нæма дæн, — æмæ та, чи фæзылынджын 
вæййы, ахæм адæймагау бахудти. Стæй бел райста æмæ дон 
ауазынмæ фæци. Белмæ бавнæлдта Азæмæт дæр. 
Вæййы афтæ æмæ адæймаг дзæвгар рæстæг исты 
хъуыддагыл фæхъуыды кæны, фæлæ йын йæ сусæгдзинад бамбарынæн 
ницы хъомыс ссары. Адæймаг адæймагимæ цæххы пут мисхал 
хъуагæй куы бахæры, уæддæр æй нæ базоны. Фæстаг 
армы232 

дзагмæ куы бахæццæ вæййы, уæд бамбары, базоны, уæды онг 
кæй не ’мбæрста æмæ нæ зыдта, уыдон. Сæрдармæ ныртæккæ 
афтæ фæкаст, цыма Тотырадзимæ цæххы путы уыцы фæстаг 
тæпп бахордтой. Æмæ та кæддæрау æмбарын райдыдта йæ рагон 
æрдхорды зæрдæйы уаг. Азæмæты зæрдыл цæмæндæр 
æрбалæууыд Долæт æмæ бамбæрста, йæ цæсгоммæ туг куыд сабухта, 
уый. Цыма Тотырадзæй исты адавта, уыйау банкъардта йæхи. 
Куыддæр сæ куыст фесты, афтæ сæхи ахсадтой, æмæ 
Азæмæт Тотырадзæн феххуыс кодта, афтæмæй машинæйы 
абадтысты. 
— Махмæ баулæфдзынæ, — хатыр курæгау загъта сæрдар, 
хъæумæ куы схæццæ сты, уæд. 
— Нæ, бузныг. Бутианы къух йеддæмæ мын никæй къух 
бæззы, — хъазгæйæ дзуапп радта Тотырадз. — Комкоммæ 
нæхимæ... 
Машинæ Тотырадзты цур æрлæууыди. Зæронд лæг рахызт 
æмæ Азæмæтмæ æрхатыдта: 
— Дуарæй куы аздæхай, уæд дыл не ’фсины зæрдæ 
фæхуддзæни. 
— Фæллад дæ, баулæф... 
— Æнæ рацæугæ дын нæй! 
Фæндыди Азæмæты Тотырадзы хæдзармæ бацæуын, йемæ 
фæбадын, зæрдæбынæй фæныхæстæ кæнын, фæлæ, бирæ азты 
цæхх æмæ кæрдзын кæимæ фæхордта, йæ зындзинад дæр æмæ 
йæ циндзинад дæр кæимæ уæрста, стæй та бирæ мæстытæ 
кæмæн бавзарын кодта, уый къæсæрæй бахизынмæ йæ ныфс нал 
хаста. 
Æмæ уæдæ дыууæ дæр куыд зæгъа, чысыл раздæр къанауы 
фарсмæ фæллад æмæ æххормагæй фыцгæ хурмæ йæхи чи 
арыдта, дысон-бонмæ æххормагæй æнцой чи не ’ркодта, уыцы 
адæймаджы ныхасыл. Цы цæсгомæй аздæха йæ дуарæй? Йæ къæхтæ 
цыма æфсæйнагæй уыдысты, уыйау сæ йæ фæдыл тыхласт 
кодта, афтæмæй кулдуарыл мидæмæ бахызти Азæмæт. 
Йæ зæронд лымæны уæрæх кæрт кæддæрау уыди 
хæрзæфснайд. 
Бутиан Азæмæтыл хицонау бацин кодта. — Чындз нæм нæй, 
чызг — фермæйы, æз та базæронд дæн. Æфснайд дæр хуызæнæн 
нал æййафæм, — дзырдта зæронд ус. Цал æмæ цал азы нал 
федта Азæмæты. Хæрзконд, æлвæст лæппулæгæй йæ зыдта. Ныр 
базæронд, ныстæвдтæ, цæсгомыл, уæнгты æвæрдыл цард йæ арф 
фæдтæ ныууагъта. 
Уазæджы сбадын кодтой. Тотырадз йæ дзаумæттæ аивта æмæ 
æрбадт йæхæдæг дæр. Фæйнæ цалдæр нуазæны анызтой, 
къæбæр ахордтой. Азæмæт сыстади. Бутианы къух куы иста, уæд 
ын сылгоймаг афтæ зæгъы: 
233 

— Æрбауай-иу нæм, дæхи хæдзармæ цæуæгау. Искуы дæ куы 
федтаин, уæд дæ нал базыдтаин. Нæ лæг кæддæрты дæу цæрайæ 
царди. Чысыл вæййы æнæхъуаджы митæ, се ’ппæт 
зæрдылдаринаг не сты. Нæ зæронд дæр афтæ фæзæгъы... 
Азæмæт къулыл иуæхстон цуанон топмæ фæкомкоммæ. Сæ 
хæлардзинад ма йæ тæккæ тынгыл куы уыди, уæд æй балæвар 
кодта Тотырадзæн. 
— Нæ лæг æй стыр хæзнайау хъахъхъæны, — уазæджы 
цæстæнгас ацахсгæйæ, зæрдæлхæнæн хъæлæсæй загъта Бутиан. 
Азæмæты цæсгоммæ та туг сабухта, цыдæр тæригъæддаг 
хуызæй йæ мидбылты бахудт. 
— Æгæр анызтон... Слæмæгъ дæн. Хатыр курын... Цæй, 
æндæр хатт та абаддзыстæм... Хорз нæу, хорз нæу. Ех-хх! — йæ 
къух ауыгъта сæрдар. 
Нуазæныл хæцгæйæ, уазæгмæ хъуыста Тотырадз. 
— Азæмæт, бахатыр кæн, лæугæ кæныс, — рудзынджы размæ 
бацыди зæронд æмæ йæ байгом кодта. — Акæсут-ма уæртæ уыцы 
тулдзмæ... Кæуылты ныззылди. Куыд æй ныссагътон, уый ма 
зноны хуызæн мæ зæрдыл лæууы... Æз базæронд дæн, уый та 
азæй-азмæ ног тау уадзы. Йæ уидæгтæ арф абырыдысты, æндæр 
æй дымгæтæ æмæ къæвдатæ афонмæ йæ бындзарæй 
афæлдæхтаиккой. Уый та, кæсут æм... Хъæуы сæрты фæлгæсы, нæ цуды. 
Афтæ у адæймаг дæр. Цыфæнды зондджын куы уа, цыфæнды 
стыр бынат куы ахса, уæддæр æнæ адæмæй ницы сараздзæни... 
Æмæ адæмтæ дæр алыхуызон сты. Саумæры бирæ сойæгтæ ис, 
фæлæ дзы уæртæ уыцы тулдз цъиры, чи йын бæззы, 
æрмæстдæр уыдон... Адæймаг зайæгой нæу, машинæ иннæ ахæм — 
фæрæдийы. Æз нуазын, цæмæй къаддæр рæдийæм, цæмæй 
кæрæдзийæн æнæхъуаджы маст ма кæнæм, уый тыххæй. Æз нуазын 
ацы нуазæн, рæдыд æмбарын йæ бон кæмæн у, барын чи зоны, 
сæйрагдæр та, рæдыд сраст кæнынæн чи баххуыс кæны, уыдоны 
цæрæнбоны тыххæй. 
Тотырадз цас фылдæр дзырдта, уыйбæрц Азæмæты цæсгом 
тарæй-тардæр кодта. Йæ къух рызти æмæ йæ агуывзæйæ зæхмæ 
æртæхтæ хаудысты. Фысым куы анызта, уæд та сдзырдта уазæг: 
— Хатыр курын, фæстаг фембæлд нын нæу. Бирæ зæгъинæгтæ 
ис. Кæддæрты-иу адзæгъæл дæн. Дæхæдæг раст загътай. 
Хатыр... Æндæр хатт кæд зæгъин мæ зæгъинæгтæ, æндæр хатт, — 
нуазæн йæ былтыл сдардта æмæ йæ уыцыиу хуыпп акодта, цыма 
йын удыхос уыди, уыйау. 
— Дæ цæрæнбон бирæ, дæ цæрæнбон, — Бутиан 
æмбаргæхуызæй касти зæхмæ. 
— Адæмы фарнæй хайджын у, — сдзырдта Тотырадз æмæ йæ 
дæрзæг къухтæй йæ цæстытæ асæрфта. 
234 

11 
Фермæйы кусджытæ æнхъæлмæ кастысты се ’мбæлтты 
æрыздæхтмæ. Бæлццæттæ фæзындысты фæссихæрттыл. Азау 
рудзынгæй Тамарæйы куы ауыдта, уæд разгъордта кæртмæ, йæ хæлары 
астæуыл фæхæцыд æмæ йемæ мамазила кæнын райдыдта. 
— Мæгуырыбонтæ, фырнæрдæй куы хæлыс! Мæнгæн нæ 
дзырдтой, уым, дам, сæм борщ æмæ дзидзайæ фæкæсдзысты. 
Дæ хъуццыты æмбис дын æз дыгътон... Знон нæм кино 
æрластой, — хæстулæфткæнгæ хæлæфæй дзырдта Азау. 
Чысыл фæстæдæр бæлццæттæ хæрæндоны зæрдæбын ныхас 
кодтой се ’мбæлттимæ. Иууылдæр бафиппайдтой Тамарæ кæй 
фæцардхуыздæр ис, уый. Йæ рустæ фæтымбылдæр сты, йæ 
цъындгомау сау цæстытыл зынди хъæлдзæгдзинады фæд. Цыма 
æппындæр маст никуы бавзæрста, уыйау йæ цæстытæй худти, 
æмæ дзырдта, цытæ федта, уыдоны тыххæй. 
— Уæддæр куыд уыди, куыд? — цалæмдæр хатт фарста 
Хъæлæмырзæ. 
— Афæдз цыппар мин килограммы дуцдзыстæм, æви нæ? — 
цæхгæр фарста æрæвæрдта Барис. Фермæйы куысты тыххæй 
Азæмæтимæ куы рабустæ ис, стæй хъомты æхсæв кæй нæ 
хизынц, уый тыххæй сæ райкомы секретарь куы бафхæрдта, уæдæй 
нырмæ фермæйæ хъæумæ нал цыд. 
Барисы ныхасмæ Азау ныддис кодта: 
— Дæ-дæ-дæй, адæймаг уыйбæрц Стырдонæй дæр куы нæ 
æрбахæсдзæни! 
— Худинаджы бынаты дæр кæдмæ уыдзыстæм, уæдæ? 
Галуантæ сарæзтам, æхсыр та нæ дуцæм. Акæсут-ма нæ алыварс адæммæ. 
Нæ бæлццæттæм нæ хъусут? 
Тамарæ та аныгъуылди, бирæ бонты йæ цух чи нæуал уагъта, 
уыцы хъуыдыты. Стъараполмæ йæ куы æрвыстой, уæд ын 
Сослан æмæ Азæмæт афтæ загътой: «Фæцу, æркæс хуыздæртæм 
æмæ куы сыздæхай, уæд уыдоны бафæзм. Мах дæ уымæн 
æрвитæм». Уæдæй нырмæ иу æмæ дыууæ хатты нæ сагъæс кодта 
уыцы ныхæстыл. «Сæ зæрдæ мыл дардтой, хуыздæрæн мæ 
арвыстой, сыздæхтæн, ныр, æвæццæгæн, каст мæнмæ у». 
Йæ цæстытыл-иу ауади, колхозы сæрдар æмæ райкомы 
секретарь йемæ куыд ныхас кодтой, уый. Хицауадæй йемæ ахæм 
ныхас никуы ничи кодта. Уымæ гæсгæ йæм афтæ касти, цыма 
æрмæстдæр уыимæ афтæ дзырдтой, æрмæстдæр уымæ уыди каст; 
сæ фермæйы дарддæры уавæр, сæ колхозы кад, ныртæккæ уый 
цы зæгъа, уымæй аразгæ у. Æмæ сындæггай сдзырдта: 
— Ацы аз алы хъугæй дæр мæ зæрды ис райсын æртыгай 
тоннæтæ æмæ æрдджытæ. Мах кæй федтам, уыцы адæмтыл дæр 
дæсгай къухтæ нæй. 
235 

— Иттæг хорз! — фæцырд та Хъæлæмырзæ. — Мæ уд дæ 
фæхъхъау! — Адæм бафиппайдтой, Хъæлæмырзæ Тамарæйы 
фæзындыл æхсызгонæй кæй сæмбæлди, уый. 
— Мацы уæ аскъуыйæд, — бахъуыр-хъуыр кодта рæстæмбис 
кар сылгоймаг, иудадзыгдæр судзинагурæджы каст чи кæны, уый. 
Æнæууæнкхуыз кæй у, уый тыххæй йæ бирæтæ нæ уарзынц. 
— Ма худ! Фæллой удыхос у, — уайдзæфгæнæгау бакасти, чи 
сдзырдта, уымæ фермæйы æхсæвгæс, даргъ бæрзонд зæронд лæг. 
«Фæллой удыхос у», — кæмдæр ма фехъуыста уыцы ныхас 
Тамарæ. О, о, Стъараполы крайы мæйы дæргъы фысыммæ кæмæ 
уыди, уыцы ацæргæ сылгоймагæй. Ирыстонæй ралидзгæ. 
Тамарæйы йæхи хъæбулау бауарзта. Иухатт та, Тамарæ фæскуыст 
æмдзæрæны куы бадтис, уæд тæрккъæвда æрбацыди. Йæ 
зæрдыл æрлæууыди, иу ахæм къæвдабон ыл йæ райгуырæн хъæуы 
цы маст сæмбæлди, уый æмæ æрынкъард и. 
— Цы кодтай, мæ къона, чи дæ бафхæрдта? — баздæхти йæм 
сылгоймаг. Тамарæйы бæргæ нæ фæндыди дзурын, фæлæ 
сылгоймаг йæхимæ исты куы бамбара, зæгъгæ, йын уый тæссæй 
ракодта йæ хабæрттæ. 
Фысым ус Тамарæйæн радзырдта, уырдæм куыд афтыди, уый. 
Уæд ма æрыгон чызг уыд. Бауарзта, сæ хъæуы постхæссæгæй 
чи куыста, иу ахæм лæппуйы æмæ ууыл йæ зæрдæ ныффæдзæхста. 
Чындзæхсæв сарæзтой. Рацыд иуцасдæр æмæ лæппу йæ ног 
бинойнаджы дыууæизæрастæу куыдзæмгадæй расырдта. Кæйдæр 
дзыхæй. Чидæр ын афтæ, дæ бинойнаг, дам, чызгæй 
кæйдæримæ хатти. «Æхсæвыгон фæлыгъдтæн нæ хъæуæй. Ам мын дард 
хæстæджытæ уыди, æрцардтæн уыдонмæ. Фæсмойнаг нæ 
фæдæн. Уыныс мæ мойы, мæ цоты. Фидисгæнæг дæр дзы нæ 
федтон æмæ цæстмæдарæг дæр. Уæддæр фыццæгты мæхи куыннæ 
хордтон. Фæлæ мæ маст тынгдæр фæллойы руаджы фесæфти. 
Ныр ма цы? Уæд цавæр кусаг уыдтæн, уый куы зонис!.. 
Фæллой кæнын, мæ хур, æвдадзы хос у. Иу афтеччы дæр дын ахæм 
хос нæ ратдзысты». 
«Фæллой... Æз дæр ардæм тыччытæй хъазынмæ нæ 
рацыдтæн», — хъуыды кæны Тамарæ. Æмæ йæ ныхас балхынцъ кодта: 
— Мæ дзырд сæххæст кæндзынæн. Уæдæ мæнæ Азау дæр 
мæнæй уæлдай ницыуал зæгъдзæни... 
Цалдæр боны фæстæ районы газеты фыццаг фарсыл 
кæрæйкæронмæ мыхуыргонд уыдис: «Цыппар мин килограммы æхсыр 
алы хъугæй дæр!» Ныхас цыди Тамарæ æмæ йе ’мбæлтты 
тыххæй! Газеты кусджытæ ма чызджы ныхасыл сæхи хардзæй мины 
’рдæг бафтыдтой. 
«Æнæхъæн Ирыстоныл ныууасыдысты. Мæнгæн нæ 
фæзæгъынц: æдылы барæг — донысгарæг. Куы ницы саразон, уæд 
дыккаг худинаг фæдæн!» Уыцы хъуыдытимæ-иу бафынæй 
æмæ236 

иу уыдонимæ райхъал и. Хатгай-иу æй уырнгæ дæр нал кодта, 
йæ бон исты бауыдзæни, уый. Цæй амонд хауы сидзæрмæ та? 
Афтæ йæм касти, цыма æппæт зындзинæдтæ дæр, сидзæр кæй у, 
уый фыдæй æвзæрста. Бирæ мидхъуырдухæнты фæстæ та-иу 
йæхицæн ныфсытæ æвæрын райдыдта. «Де ’мбæлттæ дыл сæ зæрдæ 
дарынц, де уæнгтыл схæц, дзырд фæсайыны бæсты адæймаг 
куынæ уа, уæд хуыздæр». 
Иу ран нал æнцади Хъæлæмырзæ дæр. Суанг ма æхсыр чи 
цас дыгъта, уый тыххæй бæрæггæнæнтæ дæр йæхæдæг фыссын 
райдыдта. Уыдон-иу алы райсом дæр фæзындысты, æмдзæрæны 
къулыл цы сауахуырст фæйнæг уыди, ууыл. Тамарæ-иу 
алæууыди сæ уæлхъус, æмæ та-иу йæ зæрдæ бамæгуыр. 
— Æз газеттыл не ууæндын. Уалгай минтæ ничи æрдуцдзæн! — 
иу изæр та Азау баздæхти Тамарæмæ. — Дзырд раттыны размæ 
дзæбæх нæ ахъуыды кодтам. 
Чызджытæ ныр дыууæйæ цардысты. Тауырзæт фермæйы йæ 
куыст ныууагъта æмæ ацыди. «Ме ’ннæ сывæллæттыл дæр ма 
исты бæллæх æрцæудзæни. Сæ иу мын дзырдтаг сси æмæ æгъгъæд 
фæуæд», — афтæ загъта йæ хицæуттæн. Хъæлæмырзæйæн хъыг 
нæ уыди ахæм уынаффæ æмæ йæ уыцы изæр æд дзаумæттæ 
машинæйы арвыста сæхимæ. 
— Мæхи цæстæй сæ куы нæ федтаин, уæд мæн дæр нæ 
бауырныдтаид. Афтæ чи кусы, уыдон, махау, бирæ нæ дзурынц. 
Стæй дын æй куыд зæгъон? Мах нæ куыст искæмæн бузныггад 
кæнæм. Уыдонмæ афтæ нæу. Æмæ мах дæр нæхи нæ фегад 
кæндзыстæм, нæ, Зæрватыкк. Уæдæ ма фæскомцæдисонтæ та 
цæмæн хуыйнæм?.. 
Азау-иу кæд цыфæнды дызæрдыг кодта, уæддæр-иу 
æнцонæй сразы йæ хистæры уынаффæтыл. Уымæ афтæ касти, цыма 
Тамарæ æнæрхъуыды ми нæ бакæндзæни, цы скæрда, йæ 
зæрдæмæ цы райса, уый та æнæ саразгæ нæ фæуыдзæни. Ныр дæр 
та йæ сæр разыйы тылд бакодта, стæй сдзырдта: 
— Хæдæгай, нæ мызд та нын кæд дæтдзысты? Цы, уый 
зоныс? Иухуызон къабатæ бахуыйын кæниккам тæбын 
хъуымацæй. Фæлурсцъæх. Мæйрухс æхсæв арв куыд вæййы, афтæ. 
Ноджы гом туфлитæ. 
— Капрон цъындатæ дæ ферох сты. 
— Гъо, гъо, хæдæгай! Институтмæ экзаментæ дæттынмæ куы 
ацæуæм, уæд нæ хуыз сисдзыстæм, театрмæ бацæудзыстæм, 
циркмæ... 
— Мæнæй цирк дæр ма дæ хъæуы? — æмæ æваст йæ 
цæссыгтæ æркалдысты. 
Ныр дæр ма хатгай Тамарæмæ афтæ фæкæсы, зæгъгæ, йæ 
сæр цы дам-думтæ баййæфта, уыдоны фæстæ уымæн йæ чызгон 
цард доны къусы сæфт фæкодта. Уæлдай зындæр та йын уымæн 
237 

уыди, æмæ алы минут Азауы уынгæйæ, йæ зæрдæйæ нæ цух 
кодтой Гæбуты бинонтæ, Ладемыр. Лæппу айфыццаг йæ 
тракторыл фермæйы цурмæ куы æрбацыди, уæдæй нырмæ нал 
фæзынди. «Раст кæны, — йæхинымæры-иу рæстытæ кодта Ладемыры. — 
Кæй ма фæхъæуы, чи ныдздзырддаг вæййы, уыцы чызг». 
Азау Тамарæйыл йæ цæнгтæ æрбатыхта, йæ риумæ йæ 
æрбалхъывта æмæ йын йæ уымæл уадулыл йæ былтæ авæрдта. 
— Ма ма-иу... Ма ма ку... 
— Ехх, Азау, Азау! Ды дæр мæ нæ бамбардзынæ. — Азау 
Тамарæйы сæрыл хæрдмæ схæцыди, йæ цæстытæм ын комкоммæ 
ныккасти: 
— Æз... Æз дæ нæ бамбардзынæн? Баба дæр, Ладемыр дæр... 
Иууылдæр дæ æмбарæм. О, хъус-ма... Ибон Баба куыд загъта, 
уый зоныс? Мах, дам, Тамарæйы йеддæмæ ничи хъæуы... 
чындзагæн. 
Тамарæ хæкъуырццæй ныккуыдта; йæ буар рызти, цыма 
тæфсæгæй сади, уыйау. 
— Нæ мыл æууæндыс? Цæй-ма, мауал ку, зæгъ-ма мын исты. 
Тамарæ, сынтæджы бадгæйæ, йæ къæхтæ йæ быны бакодта 
æмæ уаты пъолмæ æдзынæг касти. Æрæджиау арф ныуулæфыди 
æмæ сдзырдта: 
— Амонд домгæйæ нæу, цард — сургæйæ... Цæй амонд кæсы 
мæ хуызæттæм та? Æз цы дæн? Зарæггаг чи фæци, уыцы 
хъугдуцæг. Ныр ма мæ ныхас дæр куы фæмæнг уа, уæд ма цы 
цæсгом равдисдзынæн? Фæлæ нæгъ, нæгъ! Уый нæ уыдзæни. Æз 
сæххæст кæндзынæн мæ дзырд, ды дæр. Хъусыс? Ды дæр! — 
Тамарæ йæ бынатæй фестади, рудзынгæй акасти йæ къухы 
аууонæй, фæстæмæ фæзылди Азаумæ æмæ йын йæ къухыл 
рахæцыди: 
— Цом-ма кæртмæ, замманай мæйрухс æхсæв скодта. 
Æрæджиау дæр ма сæ къуыр-къуыр ныхас цыди дыууæ 
чызгæн, хæдзары раз быруйы рæбын цы бандон уыди, ууыл 
бадтысты, афтæмæй. 
12 
Тамарæ та иннæ хæттытау абон дæр рабадти саудалынгты. 
Йæ сыстынмæ æхсæвгæс хæринаггæнæны арт бандзæрста. Чызг 
пецы сæр дон бавæрдта хъуццыты фæздæттæ æхсынæн, Азаумæ 
бацыди æмæ йæ батылдта. 
— Зæрватыкк, уæ, Зæрватыкк, сыст уæлæмæ. 
Чызг æнæбары байгом кодта йæ цæстытæ. 
— Цалынмæ дзывылдар кауы михыл зара, уæдмæ ма мæ 
бауадз. 
238 

— Фест, мæ хур, фест. Дон схъарм и. Мæ къонайыл, уæртæ 
Бимболат æрбацæуы. 
— Чи? Кæм? Дæ-дæй! — фестади Азау æмæ тагъд-тагъд йæ 
дзаумæттæ акодта. 
Уæдмæ хур скæсæны арвы кæрæттæ сырххъулон сахуырста, 
стæй йæ был сдардта. Чызджытæ куыддæр æмдзæрæнæй 
рахызтысты, афтæ сыл Стырдон йæ уазал комæй æрбаулæфыди. Азауы 
уæнгтæ базмæлыдысты. 
— Ихæн дын у? Ныртæккæ та стæвд уыдзынæ, — сдзырдта 
Тамарæ æмæ йæ алфамбылай йæ цæст ахаста. Рæсугъд уыди æрдз 
сæумæрайсом. Стырдоны уынæр хъусты азæлыди; фермæмæ 
хæстæг къудзитæй цыди, æрæджы чи райхъал, уыцы цъиуты 
бар-цъыбур. Зæрдæисгæ сæууон уддзæф хъардта буармæ. 
Тамарæйы хуыссæгхъуаг рыст уæнгтæн сæ фæллад не ’рцыди æмæ 
йæ скъæтмæ йæ къæхтæ нæ хастой. 
— Кæс-ма, кæс, Тамарæ! Куыд рæсугъд у, — Азау хуры стыр 
къоримæ кæсгæйæ баззади. — Цæййас у! 
Тамарæ ницы сдзырдта. Арвы кæрон уыди сырххъулæттæ, 
цыма йыл туджы зæйтæ ныууарыди, уыйау, æмæ чызгæн 
цæмæндæр йæ зæрдæ ныккæрзыдта. Æрбаймысыд та, скъæты йыл 
цы маст сæмбæлд, уый. Йæ зæрдæ йын цыма исчи аркъауæй 
нылхъывта, уыйау уæззау рыст скодта; йе уæнгты тых 
æрбайсæфти, æмæ, ведра йæ цонгыл, афтæмæй иуцасдæр сагъдауæй 
аззади. Уæдмæ сæ цурты æнæмæтхуызæй худгæ аивгъуыдтой 
дыууæ хъугдуцæджы. Тамарæ акасти сæ фæдыл... «Тæхуды, 
тæхуды... Хур дæр амондджынтæм кæсы. Мæн та ма цæмæн 
хъæуы? Мæнæн мæ хуры хай ныттылди æнæ раны ранмæ. 
Æвæццæгæн, хъугдуцæгæй базæронд уыдзынæн. Чи ма барвæсдзæни, 
дам-думтæ кæмæй райхъуысти, ууыл? Нæгъ, нæгъ, фыдæнæн 
дæр сахуыр кæндзынæн! Институт каст фæуыдзынæн, æмæ-иу 
уæд Масинкатæ се ’взæгтæй мæ хъомты бынтæ хафæнт». Чызг 
æваст цæмæндæр ныххудти, Азауы къухыл фæхæцыди, «цом», 
зæгъгæ, сдзырдта, æмæ дыууæйæ дæр сæ ведратимæ згъорæгау 
акодтой. 
Скъæт æнуд тæф кодта, фæлæ йыл чызджытæ ахуыр 
уыдысты. Урс-урсид ног ведратæ æрæвæрдтой къулрæбын. Къуымæй 
райстой фæйнæ стыр хъæдын фыййаджы æмæ, хъомты бын 
дысон цы фаджыс æрæмбырд, уый уæлæнгай расæрфтой. Дыгъд 
куы фæуой, холлаг куы нывæрой, уæд æй бæстондæр 
ныммæрздзысты. 
Бавнæлдтой дуцынмæ. Чызджытæй алкæмæ дæр ис дыууæ 
ведрайы — иу хъарм донимæ, иннæ æхсырæн, ноджы сæрфæн 
хæцъил. Тамарæ æрбадти сау-сауид «швицы» бын. Хъуджы 
фæздон аууæрста æмæ йæ æрæхсадта хъарм донæй. Æрхæцыди ставд 
фæдджытыл. Дысон-бонмæ йæ уырзты æмæ цæнгты рыст 
иучы239 

сыл ссыд, ныр та риссын райдыдтой. Стджытæ ныууæззау сты, 
цыма сæ магъзы бæсты зды ис, уыйау. 
Фæйнæрдыгæй хъуысы æхсыры цыххуытт-цыххуытт. 
Уæлдай змæлд, уæлдай ныхас ничи кæны. Æрмæст та Азау нал 
фæлæууыди: 
— Оу, мæ цæнгтæ ницуал æмбарынц. Ныр та кæд 
фæуыдзыстæм? 
Æхсыры цыххуытт-цыххуыттимæ Тамарæйы хъустæ ахсынц 
йе ’мбалы хæстулæфт. Уымæн йæхи уавæр дæр хуыздæр нæу, 
уæззау рыст кæнынц къухы фæтасæнтæ, цæнгтæ, астæуыстæг, 
дудынц æнгуылдзтæ. 
— Дæ тъизын ныууадз. Бирæ нæ нал хъæуы. Тамарæ дуцы 
хъуыддагхуызæй, тарæрфыгæй, цыма цы куыст кæны, уымæй 
ахсджиагдæр а дунейыл нæй. Æрмæст фæздон куы сафтид вæййы 
æмæ, хæрздыгъд æрцæуа, зæгъгæ, фæдджыты ивазын куы 
райдайы, уæд ратыхсы. Фæлæ гæнæн нæй. Науæд та абон дæр пълан 
нæ сæххæст кæндзысты... Хинымæры нымайы, цас æрдуцдзæн, 
уый. Алы дыууæ хъуджы дæр ведра куы дзаг кæниккой!.. 
Тæрсы, йæ нымад куы нæ фæрæстмæ уа, уымæй... 
Абон раздæр дыгъд фæци Азау; сындæггай сраст кодта йæ 
астæу æмæ, охх-охх-охх, зæгъгæ, ныууынæргъыдта. 
— Æрдæг дыгъдæй ма ныууадз, Зæрватыкк... 
— Зæрватыкк, зæрватыкк... Æз ахæм куы уаин, уæд ам 
Гангæйы бын нæ бадин. Ехх, тæхуды, ныр горæты чи ахуыр кæны! 
— Райдыдтай та... Ныууадз. Афонмæ бардæ æрбаласынц. Абон 
цыфæндыйæ дæр нæ пъланæн æнæ сæххæстгæнгæ нæй... 
— Хорз, хорз, мæ сæрыхицау... Æз ма сыл иу зылд 
æркæндзынæн, — æмæ та æд ведра хъуджы бын æрбадти. 
Æдде æрбайхъуысти машинæйы уасын. Уый суанг Кæсæгæй 
æрбахæццæ бардæимæ. Фæстиатгæнæн нал ис, фæхæлоф ыл 
кæндзысты. Чи куыд сæрæндæр у, афтæ дзы фылдæр ратоны. 
Хистæр дуцджытæй чидæртæ сæхи фæстæдæрмæ ныууромынц. 
Бардæйæн йæ цъæх куы фæвæййы, уæд ын уыдон та йæ бынтæм 
бавналынц... 
Лакъон доны хуызæн бардæ ведраты скъæфынц. Хорз уаид, 
алы хъугæн дæр дыууæ ведрайы дзаг къухы куы бафтид, уæд. 
Чызджытæ згъорынц тагъд-тагъд, бардæ цæллахъ кæны æмæ сын 
ахоры сæ уæлæдарæс, сæ къæхтæ. Куыствæллад цæнгтæ уæззау 
хæссинагæй риссынц, фæлæ фæстиатгæнæн нæй... 
Бардæ лæвæрд фесты æмæ хъуццытæ аскъæрын хъæуы 
æддæмæ, се уæнгтæ айвазой, бануазой дон. Сæ бæттæнтæй сæ 
суагътой æмæ феддæдуар сты. Чызджытæ та сæ фæллад 
къухтæм ногæй райстой стыр хъæдын фыййæгтæ. Ныр хъомты бын 
сæрфынц бæстондæр. Уæззау куыст у алы бон дыууадæс 
хъуджы фаджыс мæрзын, ноджы чызгыл нудæс азы йеддæмæ 
куы240 

иæма цæуа, йæ цæнгтæ æмæ йæ астæу куынæма сфæлтæрой, 
уæд! Фæлæ быхсы Азау, уымæн æмæ фæразы Тамарæ, 
фæразынц иннæтæ дæр, уымæн æмæ ныхас радтой, уымæн æмæ афтæ 
загътой сæ хистæртæ... 
Фесты марзт. Быдырæй ногкарст кæрдæг ласынц бричкæты 
æмæ та чызджытæ уымæй дæр скъæфынц сæ фосæн... 
Фæстæмæ æрбаздæхтысты хъомтæ. Балæууыдысты дзаг 
кæвдæстыл, чызджытæ та сын сæ хъуыртыл бафтыдтой рæхыстæ. 
Йæ куыст кæны бон дæр. Хур дзæвгар сфардæг. Химæ 
базилын афон дæр у. Æмдзæрæнмæ æрбаздæхтысты, сæ дарæс 
сыгъдæджытæ кæнынмæ бавнæлдтой. Ивæн дарæс кæмæн ис, 
уыдонæн æнцон у. Халаттæ, халаттæ кæнынц афæдз. Зæрдæ сын 
æвæрынц, æрмæст сæ цæстæй ницыма федтой. 
Йæхи чи куыд тагъддæр рæвдз кодта, афтæ бадти стыр 
хæрæндоны, уæрæх стъолы цур æмæ йын хæринаггæнæг йæ разы 
æвæрдта, фылдæр хатт сын цы минас вæййы, уый — нартхоры 
кæрдзын æмæ картофы хъæрмхуыпп æхсыримæ... 
Сихорафонмæ бирæ нал баззади. Иу-дыууæ сахаты фæстæ та 
æрлæудзысты фосмæ æмбисбоны зылдыл... Уалынмæ та изæр 
æрхæццæ уыдзæни. Суанг фæсахсæвæрмæ та не 
’рбаздæхдзысты сæ бынатмæ. Стæй та уый фæстæ сæумæцъæхæй, 
хуыссæгхъуагæй рабаддзысты сæ хъарм хуыссæнтæй. Æрмæст Тамарæ 
нæ тыхсы. Чызгмæ афтæ кæсы, цыма æппæт адæм дæр уымæ 
дарынц сæ цæст, цыма, сæ колхозæй райдай æмæ суанг обкомы 
онг, æрмæстдæр ууыл хъуыды кæнынц: куыд базылди Тамарæ 
абон йæ хъуццытæм? Цас æрдыгъта? Барис куы фæзыны, уæд 
ын афтæ: Сослан дæ фарста, куыд, дам, цæры, æхсыр цас 
æрдыгъта? Сослан йæхæдæг куы фæзыны, уæд ын уый та афтæ 
фæзæгъы: обкомы секретарь мæ фарста, Тамарæ, дам, куыд кусы, 
куыд ахуыр кæны? «Мæхи нæ фæхудинаг кæндзынæн. Мæ дзырд 
фæсайдтон, зæгъгæ, дæр ма мæ куы айхъуысид!» Æмæ кусы æнæ 
уæлдай ныхасæй, цæугæ дæр кæны хъавæгау, цыма зæххыл кæй 
цæуы, уымæй дæр æфсæрмы кæны. Ныр дæр та уæззау куысты 
фæстæ æнæдзургæйæ аходæн бахордта, йæ къус æмæ уидыг 
ныхсадта, стъол расæрфта æмæ уатмæ бацыди. Чиныг райста æмæ 
ахуыр кæнын райдыдта. Тагъд æй сесситæм цæуын хъæуы. Æртæ 
экзамены æмæ цыппар зачеты. Фæлтау ма ноджыдæр фынддæс 
стурмæ зилид. 
13 
Хъæлæмырзæ йæ бинонтимæ царди, йæ фыд ын кæй 
ныууагъта, уыцы бæстыхайы. Уый уыди самандурæй арæзт 
чысылгомау хæдзар, уынджырдыгæй йæ къул — агуыридурæй амад. 
Хъæлæмырзæмæ йæ хæдзар аивыны зонд никуы æрцыди. 
Сæр16 Æгъуызарты /Ехсарбег 
241 

:я! 
дарæй куы куыста, уæд колхоз мæгуыр уыди, адæм сæ цæттæ 
бæстыхæйттæ дæр уагътой æмæ фæйнæрдæм лыгъдысты. Ныр 1 
æндæр рæстæг æрцыди, хъуамæ дзыхъхъынног хæдзар сараза. ! 
Æмæ Тулдзбыны цæргæйæ баззайынмæ, мыййаг, нæ хъавы. Ра- 1 
йоны йын зæрдæмæдзæугæ бынат куы дæттиккой, уæд ардыгæй 
æхсæвыгон дæр алидзид. Фæлæ йын уым хуызæнæн фарсдарæг 
нал и. Æмæ æндæр ранмæ куы ива, уæд дæр йæ ног хæдзар , 
дзæбæх аргъыл ныууæй кæндзæни. Йæ рæсугъд хъуыдытæ 
цæмæй сæххæст кæна, уый дæр æм разындзæни. Колхозы 
арæзтадтæн æрмæг чысылтæ нæ бахъуыди. Æмæ уыдонæй иу хæдзары 
фаг фæфæстауæрц кæнын цас зын уыдис? Дуары æвдузæны онг : 
æй цыдæриддæр хъуыд, уыдон бафснайдта. Фыццаг аразджытæ 
горæтæй æркæнынмæ хъавыд, стæй куы æрнымадта, фидын æй 
цас бахъæудзæн, уый, уæд ууыл йæ къух ауыгъта. Иуахæмы та 
сæм уый фæдыл Микъаимæ ныхас рауад. Йе ’рдхорд къуылых 
нозтджын уыд æмæ афтæ зæгъы: 
— Сæр дыл дынджыр бæргæ ныззæбул, фæлæ мидæгæй 
афтидгомау у. Цом-ма, æз дын кусæг ссарон, — æмæ 
Темырболаттæм бамидæг сты. Æнæхойгæйæ бацыдысты кæртмæ. Микъа, 
фæйкæрдæм ракæс-бакæс кæнгæйæ, ныддис кодта: 
— Сæрæнтæ федтон, сæрæнтæ, фæлæ дзы ахæм нæма уыд, 
сомы кæнын, ард хæрын. Йæ бырутæм ын нæ кæсыс, йæ 
бырутæм! Ахæм фæйнæг мæнæн чыринагæн дæр нæ уыдзæни, 
иннæ ахæм уæртæ уыцы агуыридур, — æмæ кæрты къуыммæ 
ацамыдта. 
Темырболат сарайы цыдæртæ архайдта, сæ ныхас сын 
айхъуыста æмæ сæ размæ рауад. 
— Фæйнæджы тыххæй уæлæуыл нæ баззайдзынæ. Де 
’рдхæрдтæм — мæнæй фылдæр, — фысым йæ мидбылты бахудти. 
— Уый дæр хорз, фæлæ мын куыдтæ цæрыс? Рагæй дæ нал 
федтон, — Хъæлæмырзæ йын цингæнгæйæ нылхъывта йæ 
къух. — Хъæздыг ныл схæцыди, хъæздыг, Темырболат. 
— Бæгуыдæр, бæгуы. Чидæртæ, дам, уæладзгуытæ 
аскъæрынмæ хъавынц, горæтаг пълантæм гæсгæ, — Темырболат йæ цæст 
æрныкъуылдта. — Адæм, зæххы хуылфы цы ис, уый дæр ма 
базонынц. 
Дыууæ-æртæ азы размæ Темырболатæн исчи афтæ куы 
загътаид, Хъæлæмырзæйы къух-иу райсдзынæ, зæгъгæ, уæд йемæ 
фæхыл уыдаид. Ныр куы амбæлынц, уæд, рагон лымæнтау, 
кæрæдзиуыл цинтæ байдайынц. Темырболат иукъорд хатты 
ахъуыды кодта ууыл; фæлæ та-иу йæ къух ауыгъта. Вазыгджын у 
цард, афтæ дæр рауайы. 
Фысым æмбæрста, дыууæ æрдхорды йæм дзæгъæл 
хуымæтæджы кæй нæ фæзындысты, уый: 
— Хонджытæ уаиккат æмæ дыууæ цæмæн стут? 
242 

— Зондджын лæг-иу цæстæнгасæй дæр бæргæ бамбары. 
Гормон, дæхи куыстытæ куы кæныс, уæд... Мæнæ ацы мæгуыр 
лæгмæ дæ цæст куыннæ фæдарыс? Цæрæнбонты йæ адæмы 
хъуыддæгтæй нæ равдæлди йæхицæн иу къуым саразынмæ. Ныр 
йæ зæрды цыдæртæ бæргæ ис, фæлæ иу фæкæсæг нæй... 
Хæдзаргæнæгæй, дам, калм дæр йæ хуынкъмæ лидзы. 
— Сымах хуызæн хæдзаргæнджытæй калм нæ, фæлæ бирæгъ 
дæр бамбæхсдзæни. — Темырболат йæ цыбыр къухтæ йæ 
гуыбыныл авæрдта æмæ ныххудти. 
— Дæ зæрдæхудт нæ райсдзынæн. Куы мæ зоныс, — ныхас 
йæхимæ айста Хъæлæмырзæ. 
— Рæстæг кæм и, рæстæг? Ног фермæ та куы араздзыстæм. 
— Де ’мбæлттимæ иу-дыууæ æвнæлды куы фæкæнат, уæд æй 
æндæр нæ хъæуы. Дæ цот — лæгтæ, дæу дæр хæдзар кæнын 
хъæуы, æмæ æз дæр нæ бамбæхсдзынæн. 
Темырболат-иу куы Хъæлæмырзæмæ бакаст, куы Микъамæ. 
Цыдæр тых æй урæдта. Хъæлæмырзæимæ се ’хсæн дæрзæг 
ныхас никуал рауади, æрмæст Темырболатмæ дæр диссаг касти иу 
хабар. Хъæлæмырзæйы тыххæй адæмы æхсæн дзæбæх ныхас 
зæгъын никуы бауæндыди, фæлæ, æппынфæстаг, цы мæнг 
зæгъынц? Уый дæр хæдзар аразын хъæуы, æмæ кæд исты фæпайда 
кæнид. 
— Хорз, — йæ нуарджын къухтæ кæрæдзиуыл аууæрста 
Темырболат, 
Иукъорд боны фæстæ Стырдоны был, кæройнаг уынджы, йæ 
цъупп саст кæмæн уыд, уыцы гæдыбæласы цур зилæнтæ кодта 
Хъæлæмырзæ. Йемæ уыдысты, Алыбеджы æххуысæй районæй 
кæй æрбахуыдта, уыцы техник æмæ Темырболат. Хæдзары 
бынат куы сбæрæг, уæд техник, йемæ цы гæххæттытæ æрбахаста, 
уыдонмæ кæсгæйæ, райдыдта: 
— Мæнæ ам хъуамæ уа стыр уат, куывдтæ æмæ хъæзтытæ 
аразынæн, мæнæ ам — хуыссæн уат, йæ фарсмæ галиуырдыгæй 
кусæн уат, мæнæ уый сабитæн. Ацы дыууæйæ иу — 
хæринаггæнæн, иннæ — хинайæн. Мæнæ ацы астæуккаг къулты бын дæр 
хъуамæ уа æддаг фундаменты фæтæнæн... 
— Бахатыр кæн, фæлæ астæуккаг къултæн ахæм фæтæн 
фундамент цæмæн хъæуы? 
— Фæсарæнты никуы уыдтæ? Германы уæд та? — техник йæ 
цæст æрныкъуылдта Хъæлæмырзæмæ. 
Темырболат фембæрста ныхас, сывæллонау йæ къæбут аныхта. 
— Цыбырныхасæй, — дзырдта техник, — уæле дæр уыдзæн 
дыууæ уаты. Хæдзары ныхыл уынджырдæм — балкъон. 
Кæртырдыгæй йын йæ цары ’мбис уæле байсæрддзыстæм цементæй. 
Гом уыдзæни... 
243 

— Æз æмæ-иу дзы ды абаддзыстæм тымбыл фынджы 
уæлхъус — Темырболаты уæхск æрцавта Хъæлæмырзæ. 
— Дæ салам бирæ, дæ салам! Мæн тыххæй æгæр хæрдзтæ ма 
кæн. Æз-иу кæрты дæр абаддзынæн, науæд нозтджын адæймаг 
уырдыгæй куы расхъиуа, уæд йæ гуырæй райгæ уæд. 
— Фæуæд афтæ дæр. Дæуæн-иу фынг кæрты авæрдзыстæм. 
Темырболат йæхинымæр нымадта, ахæм хæдзар цас 
сыстдзæни, уый. «Цæуылнæ пълантæ кæнай, дæ бонæй у! Колхозы мулк 
дæ къухы ис. Ацы кæрты кæддæр мæ лымæнтæ цардысты, уыдон 
дæр мæнау, дæуæй фæлыгъдысты. Æз æрыздæхтæн, уыдон нал. 
Ехх, куыдзы тугæй æхсæдтæ!» 
Уыцы хъуыдытæй йæ зæрдæйы цавæрдæр 
ныхмæлæуддзинад схæлбурцъытæ кодта. Фæлæ мæй мигъты аууон куы фæуа, 
уыйау уайтагъддæр фæцыдæр. 
14 
Сæумæраджы, хæстулæфт кæнгæйæ, Виктор смидæг 
Зинæты фатеры. Йæ цæсгом ныффæлурс, æмæ чызджы мад 
фæтарсти. 
— Мæ къонайыл, цы кодтай? Дæ хуыз куы фæцыди. Æрбад 
ма мæнæ ам, фæлмæныл. Зинæ, марадз-ма, валерянкæ! Мæ 
хæдзарыл, цы кæныс?! 
Виктор йæ рæсугъд былтæ йæ дæндæгтæй æрæууылдта. 
— Уымæй дæ чызджы бафæрс. 
Цъиуджын карк, йæ лæппынтæм ын цы гæды бахъуызы, ууыл 
йæхи куыд ныццæвы, афтæ фæлæбурдта мад йæ чызгмæ. 
— Цы та йын кодтай, йæ сæрыл хаст фæуай?! 
— Дзурынмæ йæхæдæг — дæсныдæр, — йæ чъылдым сæм 
фездæхта Зинæ. 
— Оф-ф-ф! — арф ныуулæфыд Виктор. — Ныр та колхозмæ 
цæуы... Рынчын цыма дæ, уый тыххæй дын, зæгъын, гæххæтт 
райсдзынæн. Уый мæм баздæхти, и! Æз, дам, сайын ахуыр нæ 
дæн! 
— У-у, æнæсæттон! Ныры адæммæ æфсарм нал ис. 
— Мæнг гæххæттытæ аразын æфсармдзинад хондзыстут? 
— Банцай! — сцагъта йыл мад йæхи. 
— Мæ зæрдæ йæм .фехсайдта, — райдыдта та Виктор. — 
Зæгъын, кæцы районмæ цæуынц, уый куы базонин. Мæ министр 
мадыфсымæрмæ фезгъордтон. Уый мын афтæ: медицинон 
кусджытæ, дам, Тулдзбыны районмæ цæуынц. 
— Кæдæм, кæдæм?! — мад ноджыдæр фæбæрзонддæр кодта 
йæ хъæлæс. 
— Уыцы къуызыппа кæм кусы, уырдæм. 
— Дзæгъæлдзых сылгоймагау дам-думтæ уæддæр нæ кæны. 
244 

— Районмæ алидзыныл дæр уый тыххæй сразы дæ? 
— Уый та цы хоныс? — мад фæсонтау. 
— Ам чи ницæмæ арæхсы, уыдонæй кæмæдæрты обкоммæ 
фæсидтысты. Хъæуты, дам, дохтыртæ нæ фаг кæны. Дæ чызг 
сæм куырдиатимæ смидæг, мæн, дам, арвитут... О, ноджы нын 
партимæ дæр цæуы. 
— Уæдмæ дæр уал... Æппындæр сæ къахыл мауал слæууæнт. 
Уый сын уый, кæд исчи, тухитæ цæмæй кæна, уымæн нæ 
фæцахуыр кæны! Æниу ма дзы уый та цавæр парти у? Уæвгæ йын 
ахæм фыд фæци, æз, дам, цæрæнбонты мæ ныфс нæ бахастон, 
фæлæ, дам, ды уæддæр бацу... 
— Паддзахад адæмы уымæн нæ ахуыр кæны, æмæ бæлæсты 
бын сатæджы бадой. Партимæ та мæнæй хуыздæртæ цæуынц, 
адæмы хуыздæртæ. Цы дæ хъæуы мæнæй, цы мыл ныйичъи дæ? — 
кæуынхъæлæсæй бакасти Виктормæ. 
— Мæ къонайыл, уый цавæр дзых суагътай? Мæ иунæг 
æфсымæрыстæн, дæ хурхыл дын бахæцдзынæн. Цæуыл сæрра дæ? — 
мад йæ лыстæг къухтæм ракæс-бакæс кæнгæйæ уаты къуымты 
силлæг. — Мæ иунæг æфсымæрыстæн... Тухийæ мæ амардтай! — 
скъапмæ фæкомкоммæ, йæ лагъзæй йын хостæ фелвæста æмæ 
сæ Викторы раз стъолыл авæрдта. — Нæ кæсут ацы 
æнæсæттонмæ! Æз ын алыхуызон фæсарæйнаг хостæ хæссын, ме ’взаг 
дзурынæй слыстæг, дæхимæ, зæгъын, зил... Дохтыр дæ, дæуæй 
сæ цы сусæг кæнон? Мæнæ уый китайаг женыиень у, мæнæ уый 
та цæсгомсæрдæн хос, зындгонд немыцаг профессоры рецептмæ 
гæсгæ арæзт. Мæнæ уый та... 
Зинæйы цæсгом ныссырх, йæ сыгъдæг æрвхуыз цæстытæ 
ныттар сты, уаты астæу алæууыд æмæ йæ мадмæ фæзылд. 
— Ныууадзут мæ! Хъæутæм чи цæуы, æз дæр уыдонæй 
уæлдай ницы дæн! Нырæй фæстæмæ дæр ма адæмы æхсæн 
цæрдзынæн. Дæ хосты та дæ разы уымæн радт, — Виктормæ 
ацамонгæйæ загъта Зинæ, йæхæдæг йæхи арæвдзытæ кодта æмæ 
хæдзарæй аивгъуыдта. 
— Цу, æнæсæттон, цу, æмæ дын дзы дæ мард сласæнт, — йæ 
ныхас даргъ ауадзгæйæ кæуынхъæлæсæй сдзырдта мад æмæ йæ 
халаты дзыппæй йæ къухмæрзæн систа. 
Мад æмæ Викторы ныхас цæуыл ахицæн, уый Зинæ нал 
базыдта. Æрмæст ын колхозмæ цæуыны агъоммæ мад лæгъзæй 
дзырдта: 
— Виктор дæ йæхи уды бæрц уарзы. Афтæ зæгъы, мæ зæрдæ, 
дам, æм æхсайдзæн, æмæ уый дæр цæуы нартхор тонынмæ. Æмæ 
та-иу йемæ гуымиры ныхæстæ ма кæн. 
Уыцы хабар хъыг уыди чызгæн, фæлæ, йæ мадæн 
тæригъæдгæнгæйæ, ницыуал сдзырдта. 
Дыккаг бон медицинон кусджыты машинæтæ 
æрлæууыдыс245 

ты Тулдзбыны райкомы раз. Фыццаг машинæйæ рахызтысты 
æртæйæ, уыдонæй иу уыдис Виктор. Йæ уæлæ — донхуыз 
веркотæй китель æмæ галифе хæлаф, къæхтыл — æрттиваг 
цырыхъхъытæ. Кителы уæллаг цæппузыртæ уыдысты уæгъд æмæ 
зындысты урс хæдон æмæ сау галстук. Йæхимæ æркæстытæ кодта 
æмæ йе ’мбæлттимæ райкоммæ бараст. 
— Тилифонæй дзуры, банхъæлмæ кæсут, — загъта сын 
Сосланы секретарь. 
Чысыл фæстæдæр уазджыты размæ рацыди Сослан 
йæхæдæг. 
— Уæ хорзæхæй, мидæмæ. Фæлæууьш уæ кодтон. 
— Ахсджиагдæр хъуыддæгтæ уæм уыдаид, — алхыскъ æй кодта 
Виктор. 
— Уæхицæй йæ нæ зонут? Уыцы иу рæстæг дыууæ рынчынмæ 
хъусæн нæй. 
— Цавæр рынчынтæ уой, уымæ гæсгæ у, — бахудти 
уазджыты хистæр æмæ дзургæ-дзурын мидæмæ бахызти. 
— Уæззау рынчын. Йæ тæвд сæдæ градусмæ схæццæ, — 
Сослан дæр бахудти. — Обкомы секретарь мыл, куыд фæзæгъынц, 
абырыди. Нартхор, дам, сындæг æфснайут. Уавæр æмбарут, 
фæкæсут нæм. Хæсджынæй нæ баззайдзыстæм мах дæр. Уæ иутæ 
ацæудзысты «Ирыстон»-мæ, иннæтæ «Сырх Кавказ»-мæ. Нæ 
кусджытæй уын арвитдзынæн уемæ. Æз дæр уæм зындзынæн. 
Виктор диваныл бадт, йæ иу къах иннæуыл сæвæрдта æмæ 
аивæй касти Сосланмæ. Цыма фæбæрзонддæр, фæхæрзхуыздæр, 
афтæ йæм зынди. Уæнгрог, сæрыстырхуыз. «Æвæццæгæн, ацы 
дæлæмæдзыдæн йæ хъуыддæгтæ æвзæр нæ цæуынц», — дзырдта 
йæхинымæр Виктор. 
Сосланы фæндыд уынгмæ машинæты размæ рацæуын. Фæлæ, 
мыййаг, Зинæ дæр уым куы уа, æмæ йын уазджытæ йæ 
зæрдæйы сагъæстæ куы бамбарой, уымæй тарсти. 
Адæм, се ’мбæлттæм æнхъæлмæ кæсгæйæ, машинæтæй 
рахызтысты. Зинæ йе ’мбалы цонгыл хæцыд æмæ уынджы 
рацубацу кодта. Æнхъæлмæ касти Сосланы фæзындмæ. Æрмæст ыл 
нæ бацин кæндзæни, нæ йæм бахуддзæни. Нæлгоймæгтæ 
иууылдæр цъаммар сты, зæгъгæ, йын зæгъдзæни, ноджы ма йын йæ 
цæсгомыл ныццæвдзæни, æрæджы цы сусæг писмо райста, уый 
дæр. 
— Уæд та йæм бауаиккам? Кæд нæ дзæбæхдæр ранмæ 
арвитид. Цыма йын йæ уындмæ нæ бæллыс, афтæ у дæ бакаст. 
Цомма, æз æм бамидæг уон, — сдзырдта Зинæйы æмбал. 
— С-с-с, æрра, исчи нæ бамбардзæни. 
— Цæуылты хъуыдытæ кæныс! Ирон митæ! Комкоммæ бацу 
æмæ йын зæгъ: æз мæнæ дæн! 
246 

— Банцай-ма! 
— Йæ ас цас нæу, йæхицæй уыйбæрц аразы. Æнæхъæн сахат 
нæ фæлæууын кодта, — туасы рæхуыстау Зинæйы зæрдæйыл 
сæмбæлди Викторы ныхас. Уый нырма ныртæккæ рацыди 
райкомæй, барæй хъæрæй дзырдта. 
— Райдыдта та, — загъта Зинæйы æмбал. — Удхæссæг. 
Бæлццæттæ фæстæмæ хизын райдыдтой машинæтæм. 
«Æвæццæгæн æмбары йæ уавæр æмæ адæммæ дæр йæхи уымæн нæ 
равдыста, — хъуыды кодта Зинæ. — Хицау ма дзы хуыздæр цы 
уа... Ссардта, цы йæ хуыдтой?.. Бæстырæсугъды. Æлгъаг. Æмæ 
мæнæй бамбæхсæд, фæлæ дæ районмæ уыйбæрц адæм æрцæуæд 
æмæ... Бонтæ, мæйтæ, азтæ ивгъуыйынц, уæддæр мæ цард 
саразын нæма базыдтон. Æмæ цы агурын? Мемæ йæ цард сбæттын 
кæй фæнды, уыдонæй иу дæр мæн аккаг нæу? Мæхæдæг дæр 
мæхи нал æмбарын, уæд ма мæ иннæтæ куыд бамбарой? 
Цыфæнды дæр уæд. Ацы фæззæгæй дарддæр нал, — хъуыды кодта 
Зинæ «Сырх Кавказ»-ы быдыртыл фæлгæсгæйæ, æмæ худти 
йæхиуыл. — Уæдæ æндæр цы зæгъон? Авд æмæ ссæдз азы... 
Æвæццæгæн, цы писмо райстон, уым æцæг фыстой. Йæ цæсгом 
нал хъæцы. Уæдæмæ нæлгоймæгтæй иуыл дæр æууæнк нæй». 
15 
Тауырзæт фермæйæ куы рацыди, уæд иу рæстæг йæ хæдзары 
куыстытæ акодта. Фæлæ афтæмæй бирæ нæ ныффæрæзта. Æмæ, 
нартхор тонын куы райдыдтой, уæд Тотырадзмæ балæууыди, де 
звеномæ цæуын, зæгъгæ. Зæронд лæг дзы разыйæ баззади, æмæ 
сылгоймаг дыккаг бон æд тæскъ быдырмæ араст и. 
Быдыры фæлымæн горæтаг нартхортонджытимæ. 
Изæрыгæтты, фæскуыст, иумæ бабадынц æмæ сæ кæрæдзийæн фæкæнынц 
сæ хабæрттæ. Аизæр дæр та станы раз нартхоры хæтæлтыл сæхи 
æруагътой æмæ сын ныхас бацайдагъ. Хуымæй æппæты фæстæ 
фæзынди Тотырадз. 
— Цы йæ ’мбæхсон, мæ уазджыты фæдыл зылдтæн. 
Иу-цалдæр дзенкъорыл фæхæст дæн, — чысыл æфсир равдыста зæронд 
лæг, йæ зæнгæйтты къæмдзыджытæ асыгъдæг кодта, æмæ 
уазджыты фарсмæ æрбадт. — Тухийæ уæ амардтам. Сымахæн уæ 
куыст æндæр у. Æнахуырæй къухтæ ныппырх вæййынц. — 
Тотырадз Зинæйы ’рдæм бакасти. Уымæн кæд талынггæрæтты йæ 
къухты скъуыдтæ нæ зындысты, уæддæр сæ аивæй йæ фæстæ 
амбæхста æмæ дзуапп радта: 
— Мах дæр сахуыр стæм. Æрмæст иучысыл фæуазал... 
— Фæззæг йæ кæнон кæны... 
— Колхозонтæ сæхæдæг хъæуы бадынц, мах та тухийæ 
марынц, — йæ ныхас баппæрста Виктор. Иннæтæй хъауджыдæр 
247 

уый мидæгæй бандон рахаста æмæ бадти ууыл, йæ къухы уыди 
цавæрдæр бæзджын чиныг. 
— Раст нæ дæ, мæ хæлар, куыстхъом адæм искуы иуæй 
фæстæмæ иууылдæр ам сты, — дзуапп ын радта Тотырадз. 
— Масинкайæ фæстæмæ иууылдæр! — сдзырдта Тауырзæт. 
— Дæ хуыздæрау фæуай! Уый цæрвты хицау куы у... Æниу 
Микъа... Æмæ кæй хъæуы сæ куыст та? 
— Хъæлæмырзæйы, — мæллæг худт бакодта Тауырзæт. — 
Афæрс-ма йæ, цымæ йæ нæ хъæуынц? Иуæй иутæ цы 
амондджын вæййынц. Масинка лæхъуг æйчытæй къуыртт куы 
цæвæра, уæддæр ын нæ фæмæнг уыдзысты. 
Фаризæт дæр ам уыди. Бирæ ныхасгæнаг нæ уыд. Ныр дæр 
æнцад хъуыста æмæ фырæфсæрмæй йæ уадултæ сыгъдысты. 
Тæхуды æмæ искуы куы ныййиуырдæм уаиккой, æмæ йæ 
сывæллæттимæ куы баззаид. 
— Мард знагæй рабыра, нал æй ныууадздзынæ 
Хъæлæмырзæйы? Фермæйæ уæлæмæ куы нæ цæуы, — сдзырдта Тотырадз 
Фаризæтæн тæригъæд кæнгæйæ. 
— Бирæгъы мæрдгæс скодтой. Сæ хæдзармæ куынæуал цæуы, 
уæдæй нырмæ Фаризæт æрцард, адæймаджы хуызæн баци. 
Фаризæт ныфсæрмы. Сдзырдта: 
— Моймæ чи цæуы, уый йæхицæй хынджылæг кæны. 
— Чи арæхсы, уыдонæн æнæ мойæ æнцондæр... Дæ 
файнусты хуызæттæн, — дзуапп ын радта Тауырзæт. — Æндæр, 
Тотырадз бахатыр кæнæд, иу адæмымыггаг лæгмæ мæ фазыл дæр 
фæбырин. Æнæ лæг сылгоймаг зæрæстон хуымæй уæлдай нæу. 
Адæм ныххудтысты. 
Зинæ цымыдисæй хъуыста ныхæстæм. «Бынтон хæлд цыдæр 
куы у уыцы Масинка. Уæд æм Сослан... Йæ цæсгом уыйбæрц 
бахæра? Кæд хахуыр писмо уыди? Нæ зонын, нæ зонын. Иу 
дзы схъæлсæр вæййы, иннæ...» 
— Тыхсгæ ма кæнут. Цыфæнды зынæй дæр та 
бафснайдзыстæм нæ тыллæг, — сдзырдта Тотырадз ныхас иннæрдæм 
аздахыны тыххæй æмæ уый аскъуыдта Зинæйы хъуыдыты хал дæр. 
— Сæ тонын уæддæр æнцон у, зын — сæ бакусын, — загъта 
уазæг чызджытæй иу. 
— Кусгæ зæгъыс? Нæхиуыл нæ бацауæрстам. Æмæ дзы кæй 
фыдæбоны хай нæй? Ацы нартхоры æнцой нал уадзынц. 
Мæскуыйæ райдай æмæ суанг нæ райкомы секретары онг. 
— Уый та дзы кæцырдыгæй у? — къахæгау та сдзырдта уазæг 
чызг. 
— Бауырнæд дæ, бауырнæд. Иухатт ма йæ маргæ дæр кодтой. 
— Уый, Сослан кæй хонынц, уымæй зæгъыс? — нал та 
фæлæууыди тымбылдзæсгом уазæг, йæхæдæг Зинæйы ’рдæм бакаст æмæ 
аивæй йæ мидбылты бахудти. — Цурчы састы хуызæн... 
248 

— Саст нæ, фæлæ æнæхъæн цурк. Йæ ных кæмæ сараза, уый 
цалынмæ акъæртт кæна, уæдмæ йæ нæ ныууадздзæни. О, æмæ 
уын уый дзырдтон... — Йæ зæнгтæ йæ быны æнгомдæр 
æрбакодта Тотырадз. — Цæвиттон, ауалдзæджы хуымгæнæнты 
рæстæг нæ уд æрдуйæ нарæгдæр сси. Иуцасдæр къæвдатæ ахаста, 
æмæ нын ферæджы. Трактортæ нал фаг кодтой. Бахатыр кæнут, 
нæ хæдзары иу гуырд ис, уый дæр тракторист у. Бон-изæрмæ 
фæкуыста. Йе ’мбал фæрынчын æмæ та æхсæвы дæр йæхæдæг 
сбадт тракторыл. Æвæццæгæн, ныффæллади æмæ 
æмбисæхсæвты йæ машинæ баурæдта, хуымы астæу йæ пинджак йæ быны 
райтыдта æмæ бафынæй. Сослан та уыцы æхсæв дæр быдыртыл 
зылди. Бацыд мах гуырды цурмæ, нæ йæ райхъал кодта. Æмæ 
уæдæ трактор дзæгъæл лæудæн æвгъау у, зæгъгæ, йыл бабадти 
æмæ ма дзы кæнинаг цы уадздзаг баззади, ууыл æй аскъæрдта. 
— Мæ къонайыл, æмæ-иу хицæуттæ дæр ахæм куыстытæ 
фæкæнынц? — цымыдисæй та афарста горæтаг чызг. 
— Æфсады мидæг командир йæхæдæг топп æхсын куы нæ 
зона, уæд цæй командир у! Иуахæмы лæппу фехъал и. Тракторы 
хъæр йæ хъустыл ауади, фæгæпп ласта, дур фелвæста æмæ, 
бахатыр кæнут, тракторы фæдыл æлгъитгæ азгъордта. Афтæ йæм 
фæкасти, цыма кæстæр лæппутæй чидæр хынджылæг кæны. 
Сослан тракторы хъæрæй ницы фехъуыста. Лæппу дур бахста æмæ 
тракторы базырыл ауад. 
— Кæйдæр къона хæлдта дæ фырт. — Уазæг чызг та Зинæйы 
басхуыста. — Замманай хицау у. Фæлæ махмæ куыннæ зыны, 
æви уазæгуарзон нæу? 
— Æнæ уый дæр æвзæр нæ кусæм. Бахатыр кæн, — 
Тотырадзмæ баздæхти Виктор, — ахæм секретартæ æвзæр романты 
вæййынц. 
Уазæг чызг, куыд ничи йæ фехъуыстаид, афтæ сындæггай 
сдзырдта: 
— Удхæссæг. Куы райгуырд, уæд æй, æвæццæгæн, æлдыгъы 
боцкъайы фæдардтой... 
— Ныууадз-ма, дæ хорзæхæй, — басхуыста йæ Зинæ дæр. — 
Сфæлмæцыдтæн дзы... 
16 
Йæ цъупп саст кæмæн у, уыцы гæдыбæласы цурмæ 
изæрыгæтты суанг æмбисæхсæвты онг дæр фæзыны уæзласæн машинæ. 
Рахизынц дзы иу-дыууæ адæймаджы æмæ мæйрухсмæ равгæнынц 
агуыридур, цемент, чъыр, хъæдæрмæг. 
Хъæлæмырзæ нырма разы у йæ кусджытæй. Ныридæгæн уал 
цæттæ сты арф пъадвалы бæрзонд фундамент; зыланггæнаг 
агуыридурæй амад къултæ. 
249 

Темырболат арт фестади, сулæфын нал уагъта йе ’мбæлтты 
дæр, дзырдта сын: «Тагъддæр æй фæуæм æмæ кæд нæ фæйнæ 
капеччы райсиккам. Мæхæдæг дæр хæдзараразæг дæн». 
— Цæй, куыд у, ног хæдзары физонджытæ кæд 
кæндзыстæм? — иуахæмы та бафарста Хъæлæмырзæ йæ кусджыты æмæ 
зæрдиагæй ныххудти. — Ныр дæр та нæ бæззы уæ цемент? 
Темырболаты зæрдыл æрлæууыди, фермæйæн сæм цы чъыр 
æмæ цемент уыди, уый; тухийæ сæ амардта. Хъæлæмырзæмæ 
уайдзæфгæнæгау скасти. 
— Цы мæм кæсыс?.. Мæнæн дæр колхозон куыстытæ 
кæнинаг дæ? 
Темырболат йæхи ныуурæдта, уддзæф дæр не схауд йæ 
дзыхæй. Фæлæ йын куыст фенад. Æрæджиау дæр ма 
Хъæлæмырзæйы ныхæстæ йæ хъусты зыланг кодтой: «Мæнæн дæр 
колхозон куыстытæ кæнинаг дæ?» «Куыд мæм бауæндыд ахæм 
ныхас? Цы мын æнхъæлы? Æз афтæ нæ сахуыр дæн! Мæнгæн нæ 
фæзæгъынц, давæг, дам, адæмы иууылдæр давджытæ хоны, — 
йæхинымæры алывыдтæ дзырдта Темырболат, йæ кæддæры 
мæстытæ та сног сты. — Давæг... Æниу ацы цæстфæлдахæджы 
æххуысæй мæхæдæг къæрных не сдæн!..» 
Иу райсом та кæрты, зæронд хæдзары бынаты, дуртæ 
къахгæйæ, аразджытæй иу ссардта кæрддзæмджын ирон кард. 
Кæрддзæмы агъуд бамбыд æмæ азгъæлди. Кард цъæх згæ сси, йæ 
сыкъа фистон ныссау. Темырболатмæ йæ радта мæнæ дын кард 
ссардтон, зæгъгæ. Уый йæм фæкасти, иуцасдæр йæ сæр 
фæтылдта, стæй агуыридурты цæндыл æрбадт. Карды фистоны 
кæроныл цы чысыл æрхуы цæг кондуыди, уый асæрфта, сыздыхта 
йæ æмæ йæ бынатæй фæхицæн. Иæ зæрдæ сфæйлыдта 
чысылгомау, ирон куырды арæзт кардмæ кæсгæйæ, æдзæмæй баззад. 
Цæвиттон, раздæр ацы ран йæ хорз хæлæрттæ цардысты. 
Дыууæ æфсымæры уыдысты. Хæст куы райдыдта, уæд уайтагъд 
хистæрмæ фæсидтысты. Темырболат уыйимæ уæлдай 
лымæндæрæй цард, æрбацыд æм фæндараст зæгъынмæ, æмæ йын балæвар 
кодта рæсугъд фистонджын кард. 
— Бафснай йæ, — йе ’фсинæн бафæдзæхста лæг. — Фæстæмæ 
куы сыздæхæм сæрæгасæй, уæд дзы хъæугуывдæн гал 
аргæвддзыстæм. — Иучысыл айхъус æмæ мæстæлгъæд худт бакодта. — 
Мыййаг, цы нæ ’рцæуы... Уæд та дзы-иу мæ хæрнæггаг 
аргæвдут. 
Лæг хæстæй нал сыздæхт, йæ бинойнаг йæ иунæг чызгимæ 
йæ цæгатмæ ацыд, хæдзары цæргæйæ баззади кæстæр 
æфсымæр. Цалдæр азы фæд-фæдыл йæ фæллойбонтæн ницы райста 
æмæ, иу сæрд искуы исты акусон, зæгъгæ, Мæздæджы ’рдæм 
ацыди. Цалдæр къуыримæ сыздæхти, йæ бинонтæн сласта хор. 
Хъæлæмырзæ та йын, колхозы куыстæй алыгъди, зæгъгæ, йе 
250 

’рцыдмæ йæ цæхæрадоны нартхор æмæ губакгонд картоф 
бахуым кæнын кодта. Хæдзары хицау правленимæ хъæстмæ куы 
бацыди, уæд, дам-ма йыл сæрдар йæ къух дæр æруагъта. Хабар 
адæм хæрзæрæджиау базыдтой. Лæг уыцы изæр машинæ 
баххуырста, йæ бинонты дзы сæвæрдта, йæ хæдзары дзаума 
бавгæдта æмæ горæты бамидæг. Хæдзар дзæгъæлæй баззад, дургай 
йæ фæхастæуыди. 
«Ныр сæ бынтыл Хъæлæмырзæйæн уæладзгуытæ амайын, — 
йæ къуызырджын къухтæм æркасти Темырболат. — Адонæй йæ 
мæ хъæбысы ныккодтон, хæстмæ куы цыди, уæд. Фæлтау 
мæхицæн цæрдудæй ингæн куы самадтаин». 
Иу сæумæрайсом та Темырболат æд фæрæт сарайæ куыд 
рахызти, афтæ йæ Бимболат фæурæдта; дысон уый дæр сæхимæ 
уыди, фермæйæ ссыд. 
— Кæдæм цæуыс афтæ раджы? 
Фыд фæстæмæ разылд, сæрæй къæхтæм фыртыл йæ цæст 
æрхаста. Ацы хатт æм асдæр фæкасти: йæхицæй бæрзонддæр, 
уæнгджынтæ. 
— Чысылгай-чысылгай фæлæг кæныс, бичъо, — йæ цæсгом 
барухс фыдæн. — Хæдзар аразын, мæ хур, хæдзар. 
— Кæмæн? 
— Кæмæ ис, уымæн, — загъта Темырболат æмæ сæхи 
хæдзарыл йæ цæст ахаста. Ардæм куы æшЕыгъдысты, уæдыггон у. Йæ 
хъæдын къултæ ныггæлиртæ сты. Ие ’мбæрзæндуртæн сæ 
фылдæр сæстытæ. Ног хæдзарыл чысыл хæрдзтæ нæ хъæуы, æнæ 
аразгæ та йын цы хос и! Уалынмæ йæм æрцæудзысты, горæты 
йын цы фырт æмæ чызг ахуыр кæны, уыдон дæр. — Мах дæр 
исты мадзæлттæ хъæуы, фæлæ куыд? Хъæлæмырзæ уæладзгуытæ 
цæмæй сараза, уый дæр æм ис, махмæ та... 
— Мах колхозонтæй давæггагæй кæд исчи исты сараза, 
æндæр... 
— Давгæйæ? Уый та куыд? 
— Æдзæсгæмттæ давынц, иннæтæ та сын хъузæттæ сты. 
Фермæйы уыцы хæдзары кой рагæй цæуы. Хъæлæмырзæ куыд 
æнхъæлы, адæм уымæй уынагдæр æмæ æмбаргæдæр сты. 
Темырболат кæрты зæронд къодахыл йæхи æруагъта. 
Бимболаты ныхæстæй мæрдджынау фæци. «Æз та ма йæ сывæллон 
хуыдтон. Раст зæгъы, адæм уынаг сты. Ахæм галуантæ хи 
фæллойæ аразæн нæй. Æз дæр ын уæдæ хъузон ныллæууыдтæн, и?» 
— Дзæгъæл ныхæстæ, — сдзырдта фыд æмæ йæ фыртмæ 
æлхынцъæрфыгæй бакасти. Фæлæ Бимболат «нæ», зæгъгæ, йæ 
сæр батылдта. Цæвиттон, знон сæ фермæйы хæрæндоны ныхас 
рауади. 
— Уæддæр Хъæлæмырзæ уыцы галуантæ цæмæй аразы, уый 
уæм диссаг нæ кæсы? — кусджыты йæхимæ æрыхъусын кодта 
251 

Тауырзæт. Тамарæйы абæрæг кæнынмæ æрбацыди. — Уый дæр 
сымахимæ куы кусы! 
— Банкæй, дам, æхца райста. Стæй, дам, иу-ссæдз азы 
чысылгай фембырд кодта йæхæдæг дæр. 
— Уæдæ махæй банкмæ бацæуыны ныфс дæр куы никæмæ 
ис, æмæ нæм капекк дæр куы нæ зайы... Банкæй! Æз хорз 
зонын, цавæр банк у, уый. Йæ гацца та не ’хсыртæн хицау сси. 
— Нæ мæ уырны... Иу макæ зæгъæг ын куыннæ ис? 
— Чи йын зæгъа? Æргом давгæ йæ ничи æрцахста. 
— Уæд Темырболатимæ кард æмæ фыд фестадысты, ныр ын 
уый дæр — хæдзар амайæг. Айсæрстаид æй, — уый та Тауырзæт 
загъта. 
Тамарæ йæ мадмæ цыдæр сдзырдта, ома, ахæм ныхæстæ ма 
кæн, зæгъгæ. Уый йыл фæтъæлланг ласта: 
— Банцай! Уыдон мах фæллой давынц. 
Ныхæстæ Бимболаты хъустыл æрцыдысты æмæ дысон сæ 
хæдзары æрбалæууыд. Фыд йе ’рцыдмæ схуыссыд. Ныр 
сæумæраджы фестад, цалынмæ фыд нæ аивгъуыдта, уæдмæ. 
— Дæу йеддæмæ уыцы хæдзар чи самадтаид, ахæм нал уыди? — 
фырт та баздæхти йæ фыдмæ. 
— Æмæ цы уæлдай у? 
— Уæд иурæстæджы туджджынтæ куы фестадыстут? 
— Уыцы ныхæстæ хæдзарæн пайда не сты... 
— Пайдайы йеддæмæ ницыуал ис? 
— Иууылдæр ууыл кусынц. 
— Дæлæ фермæйы чи тухи кæны, мæйгай йæ хæдзармæ чи не 
’фты, уыдон та? 
— Уыдонимæ мах ницы хъуыддаг ис. Алчи йæхи хæдзары 
мæт кæны... 
— Ницы, зæгъыс? Хъæлæмырзæ дæ ардыгæй куы фæсырдта, 
уæд дæу тыххæй йæхицæн мæстытæ чи скодта, уыдон та? — 
фырт фыццаг хатт йæ фыдмæ касти йе ’рфгуыты бынæй. 
Бимболатимæ се ’хсæн ахæм ныхас рауайдзæни, уый æнхъæл 
никуы уыди Темырболат. «Куы цæрон, уæд ма ноджыдæр 
истытæ фехъусдзынæн». 
— Хъус-ма, дзæгъæл ныхас ма куы кæнай, уæд... 
— Хъæлæмырзæ дын, æнхъæл дæн, дæ былтæ айсæрста, 
уæртæ дæ уыцы фæйнæджы гæппæлтæй балхæдта,— бырутæм 
ацамыдта Бимболат. — Афтæмæй не схъæздыг уыдзыстæм. Нæхи 
къухтæй нæхи стъигъæм. 
— Банцай, къулбадæджы сæныкк! — фыд фестади æмæ йæ 
фырты уадул ныкъкъæрцц ласта, йæ къухы цы дурамайæн уыдис, 
уый иуварс фехста æмæ быруйы рæбын дурыл цæхæртæ акалдта. 
Уыцы бонæй фæстæмæ Темырболат Хъæлæмырзæйы 
хæдзары арæзтадмæ нал фæзынди. 
252 

17 
Мигътæ, пысырайы фæздæгау, зæххы æмбуар бырыдысты. 
Фæстаг бонты хуры цæст ирдæй никуал разынди. Къæвдайы 
лыстæг æртæхтæ-иу æвæндонхуызæй дзæвгар рæстæг 
фезгъæлдысты, стæй-иу æрбайсæфтысты. Искуы иухатт-иу æрбадымдта 
æмæ-иу уæд мигъты тъыфылтæ, зæронд бызгъуырау, 
алæбырдысты; ракасти-иу хуры цæст. 
Уæддæр быдыртæ æмызмæлд кодтой машинæтæ, уæрдæттæ 
æмæ адæмæй; къахтой картоф, тыдтой нартхор æмæ сæ ластой 
æхсæнадон къæбицтæм. Колхозтæ æмæ МТС-æй райкоммæ цы 
сводкæтæ цыди, уыдонмæ гæсгæ уавæр уыйас зæрдæхсайгæ цыма 
нæ уыди. Фæлæ Сосланæн обкомы секретарь бауайдзæф кодта, 
район паддзахадмæ хор æгæр сындæг дæтты, зæгъгæ, æмæ уый 
сагъæсы бафтыди. Ныронг хор цас æфснайдтой, нырæй 
фæстæмæ дæр сын уымæй фылдæр куы не ’нтыса, уæд ма сæ кусын 
цас бахъæудзæни, уый æрнымайгæйæ, Сосланы сæрыхъуынтæ 
арц сбадтысты. Йæ бынатæй сыстади, кæмæндæр цыдæр 
зæгъинаг уыди, фæлæ ницы загъта. Æрмæст йæ лыстæг æнгуылдзтæй 
йæ фæтæн гом ных аууæрста, цасдæр ма хъуыдытæгæнгæ 
алæууыди, йæ халат æрбакодта, æмæ дзы йæ худ дæр ферох, 
афтæмæй рацыди йæ кусæн уатæй. Дысонæй нырмæ хойраджы хъæстæ 
нæма фæци. Йæ мад æм кæй æнхъæлмæ кæсы, уый зыдта, фæлæ 
йæ къух ауыгъта. Машинæйы сбадт æмæ раивгъуыдта. 
«Бæрæгбонмæ уæлдайджынтæй ахицæн кæнæм паддзахады 
хоры хæс!» — ахæм лозунг фыст уыдис, уынджы иу фарсæй иннæ 
фарсмæ баст сырх хъуымацыл æмæ йын къæвдайы æртæхтæ 
æхсадтой йæ урс ахорæн. Сослан æм хæрдмæ скасти. Цæмæндæр йæ 
сæр батылдта. «Цу æмæ бамбарын кæн, мемæ тилифонæй чи загъд 
кодта, уымæн, нартхор ма бирæ рæтты цъæх кæй у, стæй уарынтæ 
кæй хæссы, уый. Ныр куы байхъуса, уæддæр мæм дзуапдæттæн 
афон бюромæ фæдзурдзысты æмæ мын æппынкъаддæр карз 
æфхæрд ныффысдзысты... Æмæ-иу уæд дæхи раст кæн, 
мæнæйуый. Зæгъдзысты: «Сымах аххосæй афоныл рапорт нæ раттам!» 
Рапорт, рапорттæ... Ныхгæн, дам, куыстуæттæ се ’ппæт дæр. 
Цыфæндыйæ дæр, дам, хъуамæ бæрæгбонмæ рапорт раттæм!..» 
Хъуыдытæгæнгæ ныххæццæ хорцæттæгæнæн пунктмæ. 
Йæ гуыффæйыл къорыпп æвæрд кæмæн уыди, ахæм машинæ 
лæууыди барæнтыл. Цалдæр машинæйы та сæ радмæ æнхъæлмæ 
кастысты. Фыццаг машинæйы цур Сослан ауыдта иукъорд лæджы. 
— Хицау уын нæй, æмæ хынджылæг скъæрут! — хъæрæй 
дзырдта цæрмын къандзолджын зæронд лæг. 
Сослан сын сæ къухтæ райста, базыдта загъдгæнæджы — 
«Партизан»-ы колхозæй уыди, 
— Чи дæ хъыгдары, ме ’рдхорд? — баздæхти йæм Сослан. 
253 

— Дæ мад-дæ фыды хатырæй, уæлæ ма фен, æлмæриныйас, 
цонджыстæвдæн нартхор æрбаластон. Нал нæ уагътат, æртонут, 
дам, æй... Ныр æй кæд доны бакалæм, æндæр... 
Цæттæгæнæн пункты хицау зылынджын адæймагау йе 
уæхсчытæ фелхъывта æмæ сдзырдта: 
— Инструкцимæ гæсгæ йын исæн нæй. Уымæл ма у. 
Сослан машинæйы цалхыл алæууыди æмæ гуыффæмæ 
ныккасти, ставд æфсиртæй иу фелвæста, цыма йын йæ уæз барста, 
уыйау æй батылдта, æмæ йæ фæстæмæ баппæрста. 
— Æвæстиатæй сæ райсут, — сдзырдта райкомы секретаръ. 
— Æфхæрд мыл ауайдзæни. 
«Мард знагæй рацæуа, негас дæр æфхæрынæй тæрсæм. 
Нартхор бамбийдзæн, уый йæм нымады дæр нæу, фæлæ йæ куыстæн 
тæрсы... Кæд мæм обкомæй чи дзырдта, уымæ дæр ахæм 
хъуыдытæ уыди». 
— Дæу бафхæрдзысты æви нæ, уый диссаг нæу. Адæмы 
фæллой фесæфдзæни! Машинæтæ равдæлон кæнут! — цæхгæр дзуапп 
радта Сослан, йæ «Победæ»-йы абадти æмæ быдырмæ афардæг. 
«Кæмдæриддæр ахæмнартхор тоной, — бауромдзынæн сæ... 
Бафхæрæнт мæ-иу, мæ куыстæй мæ-иу сисæнт». 
«Сырх Кавказ»-ы ног станы цур амадæй лæууыди нартхоры 
стыр кæри. Йæ фарсмæ лæнкауы бакъахтой машинæтæн 
бацæуынæн къанаугонд; сарæзтой йæм, нартхоры æфсиртæ кæуылты 
згъордтаиккой, ахæм нук фæйнæгæй. Машинæтæ-иу 
къанаугонды бауадысты, дыууæ лæппуйы-иу кæрийы рагъмæ сгæпп 
ластой æмæ-иу кæм къахæй, кæм фыййагæй нартхор калын 
райдыдтой. Машинæ-иу уайтагъддæр айдзаг æмæ та-иу аивгъуыдта. 
Æхсызгон уыди Сосланæн, нартхор куыд æвгæдтой, уымæ 
кæсын. Æрмæст Азæмæт æмæ Барисимæ куы анымадтой, тонын 
ма сæ цас хъæуы, уый, уæд Сослан хорзау нал фæци. 
— Афтæмæй ма, æппынкъаддæр, æртæ мæйы тондзыстут, — 
дыууæ лæгмæ комкоммæ бакасти райкомы секретаръ, анымадта, 
колхозы цал куыстхъом адæймаджы ис, быдырмæ дзы цал цæуы, 
æмæ сæ алчидæр нартхор цас æртоны, уый. — Кæсут-ма... Уæ 
куыстхъом адæмæй дæс æмæ ссæдз сæ хæдзæртты бадынц. Чи 
кусы, уыдонæй дæр фынддæс-ссæдз путæй фылдæр ничи тоны. 
Уый чысыл у, — Сослан сын бауайдзæф кæнынмæ хъавыди, фæлæ 
йæхи фæурæдта. — Иу хабар ма ис... Пъланæй уæлæмæ хор цас 
дæттут паддзахадмæ? 
Барис æмæ Азæмæт кæрæдзимæ бакастысты. 
— Нæ дæ ’мбарæм, — уæзбынгомау ныхасæй загъта Азæмæт. 
— Фæсномыгæй дын куы нæ дзурын. Хор уæй кæныны пълан 
куы сæххæст уа, уæд ма уæлæмхасæн цас дæттут? 
— Ахæм ныхас нæм нæма уыди, — дзуапп радта Барис. 
— Æмæ баныхас кæнæм. Ныртæккæ йæ хъуамæ зонон... 
254 

Иуцасдæр ничи ницы сдзырдта. Азæмæтæн йæ бинаг был 
æрзæбул, йæ цæстытæ уыцы æрцъындгæнын æввонгæй 
лæууыдысты. Барис рудзынджы цурмæ баздæхти æмæ æддæмæ 
æдзынæг ныккаст. 
— Цы ныхъхъус стут? Банымайæм... Æз абон хъуамæ 
фехъусын кæнон... 
— Бухгалтертæ не стæм, — йæ цæсгом фæтардæр ис 
Азæмæтæн, — стæй нын ничима бафæдзæхста. 
— Уый цы хоныс? 
— Колхозонты фæллой у. 
Сосланмæ афтæ касти, цыма йæ мæстæй мардтой. 
— Районы сымахæй фылдæр нартхор никæмæ æрзади. 
— Уæ бон у æмæ нын уый тыххæй исты лæвæрттæ ракæнат. 
— Мæн хынджылæг кæнынмæ не ’вдæлы! — Сосланыл цыма 
калм фæхæцыд, афтæ фесхъиудта. — Обкомы секретарь изæры 
æнхъæлмæ кæсы.,. Сæрмагондæй уый тыххæй æрбацыдтæн. 
— Обкомы секретарæн дæр бамбарын афон у... Колхозы 
хорæн хицау мах не стæм. Адæм кæд бауынаффæ кæной, уæд 
табуафси. Фарста адæмæн бамбарын кæнын та нæ быгъдуан. — Йæ 
фæллад цæстытæй бахудти Азæмæт: бæлвырд, йæ дзуаппæй 
йæхæдæг разыйæ баззади. 
— Паддзахады хъуыддагыл афтæ нæ фæтох кæнынц. 
— Æмæ кæимæ тох кæнæм? 
— Колхозонтимæ? — цыма ныхасгонд уыдысты, уыйау 
фæцырд и Барис дæр. 
Сосланы цæсгом сырххъулон афæлдæхти, йæ рахиз уæхск 
фесхъиу-фесхъиу райдыдта. Бамбæрста, йæ ныхас раст кæй нæ 
райдыдта, уый. Фæлæ йæм хардзау касти йæ рæдыдыл басæттын, 
стæй йын йæхиимæ дæр обкомы секретарь афтæ ныхас кодта. 
Æрæджиау сыстади Сослан æмæ, фæрсырдæм кæсгæйæ, загъта: 
— Фæуæд афтæ дæр. Æрмæст адæмæй хъауджыдæр сымах... 
Нартхортонджыты фенын ма мæ фæндыди, фæлæ рæстæг нал 
ис. Хæрзбон уал. 
— Къуырийы кæрон нæм колхозонты æмбырд уыдзæни. 
Иннæтæй фæстæдæр кæд нæ уаиккам, — лæгъз ныхасæй йын дзуапп 
радта сæрдар. 
18 
Зинæйы феныны фадат нæма фæци Сосланæн. Ныр абон 
колхозтыл зилгæ рацыди æмæ йæ изæр барæй æрбахаста «Сырх 
Кавказ»-ы быдыртæм. Тотырадзы звенойы хайы кæрон йæ 
машинæ æрурæдта æмæ хуымы комкоммæ араст и. Иудзæвгар куы 
ауади, уæд йæ хъус ацахста: 
— Уæддæр дзы куыд ферох дæ. 
255 

— Иууылдæр æмхуызæттæ сты. 
— Нæма мæ уырны, ахæм уа. 
Чидæр ма цыдæр сдзырдта æмæ æрбайхъуысти сылгоймæгты 
хъæрæй худт. Сæ иуы йæ хъæлæсæй базыдта æмæ банкъардта 
йæ зæрдæйы дзæхст-дзæхст. Чидæр та сдзырдта: 
— Дæ хæрзæггурæггаг мæн. Æрбацæуы. Ма фæкæс. 
— Ма фæкæс, ма! Страустыл дæр ма тугдзых сырдтæ куы 
амбæлынц, уæд сæ сæртæ сæ базырты бын амбæхсынц, — 
ныххудти Сослан, фыццаг райста тымбылдзæсгом чызджы къух, стæй 
Зинæмæ баздæхти. 
Чызджытæ фефсæрмы сты. Сосланы æрбацыд Зинæйыл 
уайтагъддæр фæзынди, æмæ схуыстхуызæй сдзырдта: 
— Сылгоймæгты сусæг ныхæстæм хъусын кадыл нымад 
никуы уыди. 
— Сусæг зарæг хъæрæй нæ фæкæнынц! Фæлæ кæд 
фæзылынджын дæн, уæд æриут, уæ тæскъ уын адавон. Нартхæрттæ 
зæхмæ калын куы райдыдтат, — чызджыты дзуапмæ дæр нал 
банхъæлмæ касти Сослан, хæцæнджын тæскъ рогæн фелвæста, 
тынд хуымы астæу йæ цæст кæуыл æрхæцыд, уыцы кæрийыл 
æй ныккалдта æмæ уайтагъд фездæхти. 
... Изæрмилтæ фæзындысты. 
Нартхортонджытæ цалынмæ бынатмæ цыдысты, уæдмæ 
æрталынг. Чызджытæ уайтагъд сæхимæ азылдысты æмæ дзы иу 
фæндыримæ сæ цæрæнбынаты тыргъы æрбадти. Фæндыры тæнтæ 
ныуулæфыдысты. Гæлæбутæ æхсæвыгон цырагъы рухсмæ куыд 
тæхой, афтæ фæндыры цагъдмæ æмбырд кæнын райдыдтой адæм. 
Сослан кæрты сæмбæлди Тауырзæтыл, салам ын радта, йæ къух 
ын райста. Рауади сæм Тамарæйы кой. Мад æппæлыди йæ чызгæй: 
— Мæхæдæг дæр æй нал æмбарын. Рагæй дæр æнувыд уыди 
куыстыл, фæлæ ныр бынтондæр йæ удыл нал ауæрды. Ноджы 
йын горæты экзаменты рæстæг йæ къам куы рауагътой, уæд, 
дам, мæ-иу ахуыргæнджытæ фæрсгæ дæр нал кодтой. 
— Зонын, зонын, — йæ мидбылты бахудти Сослан. — Нæ 
дын-иу дзырдтон. Цом, кафджытæм бакæсæм, — Тауырзæты 
цонгыл фæхæцыди æмæ æмдзæрæнмæ бацыдысты. 
— Райкомы хицауæн иу кафт! — радзырдта тымбылдзæсгом 
уазæг чызг. 
— Кæстæрты разæй ницы бакæндзынæн, — горæтаг 
уазджытæй йæ фарсмæ чи лæууыд, уыцы лæппумæ амонгæйæ дзуапп 
радта Сослан. — Марадз! 
Уазæгæн лæгъстæ нæ бахъуыди, уайтагъд уаты астæумæ 
рагæпп ласта, цъилау ныззылди, стæй Зинæйы цур йæ къахфындзтæ 
æрсагъта. Йæ къухтæ цæргæсы базыртау систа æмæ та цъилау 
ныззылди. Уæдмæ Фаризæт Зинæйы рог схуыст ракодта, чызг 
ма фæстæмæ иу хатт фæкасти, йæ мидбылты бахудти, æваст 
256 

йæхи фæхъуыддагхуыз кодта, йæ къухтæ хæрдмæ систа. Лæппу 
дæр бацырын: куы-иу чызгæн йæ фæдыл фæцæйсирдта, куы-иу 
йæ размæ фæци, куы та-иу йæ алфамбылай æрзылди... 
Хъазт стынг и. Уаты бынат кæмæн нæ фæци, уыдон 
тыргътæй мидæмæ кастысты. Уалынмæ хуымæй æрбацыдысты 
Азæмæт æмæ Барис дæр. Тотырадз сыл кæрты сæмбæлди. 
— Цыдæр у, уæддæр фесгуыхтыстут, — цыма фæндыры 
цагъдæй разы нæ уыди, уыйау дзырдта Азæмæт. Абондæргъы 
бафæллади æмæ йæ фæндыди æрмæстдæр йæ фæллад суадзын. 
— Хъазт саразынæн та цас сгуыхтдзинад хъæуы? Фæсивæд... 
Сослан дæр уым ис, — дзырдта зæронд лæг. 
— О-гъо, — фæкодта Барис. — Уый кафынмæ дæсны у. 
Цомут-ма. 
Азæмæт йæ мидбылты бахудти, йæ сæр батылдта, æмæ 
тыргътæм схызти, дуары ракомкоммæ æрлæууыд. Уæдмæ уаты 
астæумæ рахызтысты горæтаг тымбылдзæсгом чызг æмæ Сослан. 
Чызг куы расирдта, уæд Сослан, цыма чысылæй нырмæ 
хъæзтытыл зилынæй уæлдай ницы куыста, афтæ йæ цæнгтæ систа, 
æмæ, йæ астæу нæ фæтасгæйæ, сылгоймаджы фæдыл цалдæр 
хатты æрзылди. Алырдыгæй райхъуысти: 
— Амбылдтой! 
— Кæстæртæ фæхудинаг сты. 
— Зæронд бæх ауæдз нæ халы. 
— Зæронд дæ бинонтæ! Нырма усгур куы у. 
— Цы курæг у, нæ зонын, фæлæ, сæрæн гуырд кæй у, уый 
бæрæг у. 
Уыцы ныхæстæ агайдтой Азæмæты зæрдæ. Йæ цæстытыл та 
уайын райдыдтой, фæстаг азты йын æнцой чи нал дæтты, ахæм 
нывтæ: «Сырх Кавказ»-ы колхозонты иумæйаг æмбырд... 
Тотырадзы карз ныхæстæ... Долæты зиан... Йæ зæрдæ та 
ныккæрзыдта, йе уæнгтæ сæхи æрбалхъывтой. «Цæуылнæ кафа Сослан? 
Мæнау тымыгъты куы нæ ауади. Йæ зæрдæмæ, æвæццæгæн, ницы 
хæссы. Æз дæр фыдгæнæг бæргæ нæ уыдтæн... Æрмæст 
цæрæнбонты цæваг галы каст фæкодтон. Мæ кадæн тарстæн», — 
æнтъыснæг хъуыдытæ зылдысты Азæмæты сæры. Сындæггай мидæмæ 
бахызти. Адæм фæйнæрдæм алæууыдысты, сæрдарæн бынат 
уæгъд кæнгæйæ. Уый сын йæ сæрæй акуывта, ома, бузныг, ма 
тыхсут, зæгъгæ, æмæ æмдзæгъд кæнын райдыдта. 
Сослан кафт куы фæци, уæд Азæмæтæн салам радта æмæ, йæ 
хид сæрфгæйæ, йæ фарсмæ æрбадти. 
— Ныр та Азæмæты рад у! 
— Азæмæт, Азæмæт! — райхъуысти фæйнæрдыгæй. Адæм та 
æрæмдзæгъд кодтой. Азæмæт цæмæндæр йæ къухтæ 
кæрæдзиуыл аууæрста, хъазты уæвджытыл йæ цæст ахаста, цыма афтæ 
зæгъинаг уыди: уæд та мæ уадзут. Цъусдуг джихæй аззади, стæй 
17 Æп>уызарты Æхсарбег 
257 

лæппуйау фестади, уаты астæумæ рахызт æмæ йæ мидбынаты 
æрзылди. Уæдмæ сылгоймæгтæй чидæр сдзырдта: 
— Марадз, Тауырзæт! 
— Гъер мæ тæккæ кафыныл дæн... 
— Дæуæн æмбæлы! 
Азæмæт фездæхти Тауырзæтмæ, йæ разы йæ къахфындзтæ 
æрсагъта æмæ йын цыма афтæ зæгъынмæ хъавыди, «табуафси, 
саккаг кæн», уыйау йæ къухтæ фæйнæрдæм акодта. 
Тауырзæты зæрдæ ма-иу хатгай баæрхуым йæ чызджы 
мастæй. «Æмæ кæмæн сбуц кæнон мæхи? Мæ зындзинадыл чи 
бахудти, æгайтма дын уый федтон, зæгъгæ, мын чи загъта, 
уыдонæй дæр кæд ам исчи ис? Нæ! Тауырзæт йæ судзгæ фыдты 
мастæй дæр æртасын нæ бакуымдта. Ныббыхсдзæни та ныр дæр». 
Исдуг йæ хъуыдытæ дард кæмдæр бамидæг сты. Йæ зæрдыл 
æрбалæууыд, Азæмæт ын чызгæй йæ уадул куыд ныццавта, уый. 
Рахызти уаты астæумæ. 
Адæм сæм æркастысты. Колхозы сæрдарæн ракафын æнхъæл 
ничи уыд. Хъазты уæвджытæм хæстæгдæр балæууыд Тотырадз 
дæр æмæ худæндзастæй æмдзæгъд кæнын райдыдта. 
«Хонгæ кафт» тагъд фæци æмæ Азæмæт Тауырзæтæн салам 
раттынмæ хъавыди, фæлæ фæндырдзæгъдæг «зилгæ» æрцагъта 
æмæ адæм ноджы тынгдæр æрæмдзæгъд кодтой. Азæмæт исдуг 
алæууыди, стæй æваст йæ къæхтæ æрхоста æмæ æмдзæрæны 
пъол нызмæлыди. 
— Нæ, дам, кафы. 
— Арсимæ кæрдо мачи цæгъдæд. 
Азæмæты уæнгтæ афтæ рог змæлыдысты, афтæ æхсызгонæй 
архайдта, æмæ никæй бауырныдтаид, ацы лæг ссæдз азы 
дæргъы кафыны тыххæй йæ къах нæ равæрдта, уый. Йæ 
мидбылтыиу бахудти, бахудтысты иу хъазты уæвджытæ дæр. Аизæр сæм 
колхозы сæрдар касти бынтон æндæр адæймаджы хуызæн. Уымæи 
йæхимæ дæр афтæ каст, цыма, йæ алыварс чи уыд, уыдон йæ 
зæрдæмæ фæхæстæгдæр сты, хионты ад ын кæнынц. 
19 
Знон Сосланæн фадат нæ фæци Зинæимæ аныхас кæнынæн. 
Зæрдæ бавæрдта, райсом та уæм æрбауайдзынæн, зæгъгæ. Æмæ 
та абон фæскуыст фæзынди. Сосланы зæрды уыди чызджыты 
йæ машинæйы искæдæм аласын. Зинæйы æмбал æй фембæрста, 
æмæ йæ иннæтæ дæр куыд хъуыстаиккой, афтæ сдзырдта: 
— Мæ фыды æнæфæразгæйæ ныууагътон, æмæ ма нæ 
Зинæимæ хъæумæ бадав. Тилифонæй сдзурон нæхимæ. 
Виктор хабар куы фембæрста, уæд Зинæмæ асидти æмæ 
йын иудзæвгар цыдæртæ фæдзырдта. Чызг йæ къух ауыгъта, 
258 

йе ’мбалимæ сæ уæлæдарæс раивтой æмæ Сосланы машинæйы 
абадтысты. 
Машинæ цырд згъордта хуымы æхсæнты. Йæ гом 
рудзгуытæй фæззыгон уазал дымгæ калди æмæ чызджыты цæсгæмттæ 
æлхысчъытæ кодта. Ничи ницы дзырдта, Сослан æмæ Зинæ 
хъуыдыты аныгъуылдысты, æрбайрох сæ сты, сæ фарсмæ чи бадти, 
уыдон: нæ фиппайдтой, арвы риуыл, цæхæры кæфойау, чи 
зынди, уыцы стъалыты, нæдæр сырхбын рухс чи нывæста, уыцы 
æрдынкъæдз мæйы... 
Сослан уыд амондджын, йæ бон сдзурын нæ уыди, уæвгæ та 
йæ тынг фæндыди йæ зæрдæйы цинтæ скалын. 
— Мæн уал мæ хæстæджытæм бахæццæ кæнут, стæй уæ бар 
уæхи, — сдзырдта тымбылдзæсгом чызг. 
— Æрра ныхæстæ куы нæ кæнис, — Зинæ йæ сæр дæлæмæ 
æруагъта. 
— Нæ фæлæ уал сымах цæут, — баздæхти Сослан йæ 
шофырмæ. — Мах дæр уæ æййафдзыстæм... 
Зинæ æрбамæсты, йæ егъау цæстыхаутæ базмæлыдысты, 
бауайдзæф кæнын уыди йæ зæрды, фæлæ та сын Сосланимæ 
фембæлыны фадат куынал фæуа, уымæй тæрсгæйæ йæхиуыл 
ныххæцыди. 
Зинæ æмæ Сослан машинæйы фæстæ кæсгæ, фæндаджы 
астæу цасдæр алæууыдысты, стæй æнæ исты дзургæйæ, 
уæрдонвæндагæй иуварс ахызтысты æмæ араст сты карст уыгæрдæныл. 
Дыууæ-æртæ боны нал рауарыди, кæрдæг уыди хус, скодта 
хъарм изæр. 
Диссаг у, æвæдза, адæймаг! Хатгай хибарæй куы аззайы, 
сагъæстыл куы фæвæййы, уæд æй йæ хъуыдытæ кæдæм нæ 
фæхæссынц, кæм нæ балæууы! Рæсугъд ныхæстæ, дзæбæх 
хъуыдытæ фæзыны сæры. Фæлæ, дам, иу цъиу авд æвзаджы зыдта, 
стæй йæ цъиусур куы æрсырдта, уæд дзы сегас дæр æрбайрох 
сты. Дуне зæгъинæгтæ уыди Сосланмæ, йæ зæрдæйы 
æлхынцъæй бирæ хъуыдытæ дардта. Абон-сом кодта, ныр сæ зæгъыны 
рæсгæг куы æрхæццæ, уæд йе ’взаг къодах фестади. Мæнæ та 
йæ цæстыты раз февзæрди Масинка, æрбаймысыд, 
фæсæмбисæхсæв Масинкайы кæртæй куыд хъуызгæ рацыд, уый æмæ йæ 
зæрдæ срысти, цыма йæ аркъауæй сæлхъывдæуыд, уыйау. 
Хуыздæр уавæры нæ уыдис Зинæ дæр. Æрхæндæг хъуыдытæ 
йæ иу ран нал уагътой. Фæсмондзинады æнкъарæнтæ-иу æм 
фæзынд, йæхимæ-иу æрбамæсты, Сосланимæ кæй рацыди, уый 
тыххæй. «Дæ-дæй, ныр мæ мамæ уый куы базонид, уæд мæ нæ 
хæдзармæ нал бауадзид». 
Йæ хъустæ ахсынц Викторы ивазгæ сæрыстыр ныхас, йæ 
цæстытыл уайы зынæрвæссон былысчъил цæстæнгас. Фæлæ та 
уайтагъддæр йæ хъуыдытæ Сосланмæ æрыздæхынц. Аивæй йæм 
259 

бакæсы. Уый нымдзаст кæдæмдæр цыма æппындæр йæ 
развæндаг йеддæмæ ницуал уыны. Маст та æфтауы Зинæйыл, æрæджы 
цы писмо райста, уый. «Кæд æй исчи барæй ныффыста? Науæд 
дзы колхозонтæ афтæ æппæлыдаиккой? Исты куы кодтаид, уæд 
æй æнæмæнг зониккой...» 
— Æмбисонды рæсугъд æхсæв у! Уæлæ ма скæс арвмæ... Куыд 
ирд у... Хъусыс Стырдоны уынæрмæ? Цом уал уыцырдæм, — 
лæппу чызджы йæ хъæбысы æрбакæнинаг уыди, фæлæ йæ уый 
асхуыста. 
— Æнцад у, дæ хорзæхæй. 
Хуымты кæронæй Стырдоны ’рдæм хосгæрсты æхсæн цыд 
къахвæндаг æмæ ууылты араст сты. Мæйрухсы сæ аууæтты 
мынæг æндæргтæ сæ фæдыл сындæггай цыдысты. Цыдис 
фæззыгон дидинджыты æмæ карст хосы тæф. Чызджы цæстæнгас 
лæппуйы сагъæсы бафтыдта, æмæ йæ ныхас цæмæй райдыдтаид, уый 
нæ зыдта. 
Чызг бамбæрста лæппуйы уавæр. Фæтæригъæд ын кодта. 
Æрлæууыди æмæ къахæгау сдзырдта: 
— Изæры колхозонтимæ ныхас кæнынæй куынæуал æфсæстæ, 
уæд дыл цы æрбамбæлди? 
— Уыдонимæ æнцондæр у. Уыдонимæ, кæсаг доны куыд уа, 
афтæ вæййын, — æрæджиау дзырдта Сослан. — Раздæр-иу 
ныфсæрмы дæн. Афтæ-иу мæм каст, цыма цы хъæуы, уый нæ 
дзурын... 
— Хорз у, адæймаджы адæм куы ’мбарой, уæд, — Зинæ йæм 
бакасти, æмæ Сослан бафиппайдта, чызджы цæстытæ мæйрухсмæ 
куыд сæрттывтой, уый. 
— Афтæ мæм кæсы, цыма кæимæ кусын, уыдоны дæр 
æмбарын... — Сослан зæххæй чысылгомау тымбыл дур систа, 
æркасти йæм æмæ йæ фехста. — Æрмæст мæ уыйхыгъд æндæр 
чидæртæ нæма бамбæрстой. 
Чызг касти кæдæмдæр, æнæбæрæг ранмæ æмæ лæппумæ афтæ 
зынди, цыма йын йæ ныхæстæ нæ фехъуыста. Уый æрфæндыди 
лæппуимæ зæрдæбын ныхас кæнын æмæ хъуыды кодта, цæмæй 
райдайа, ууыл. 
— Зæгъинаг ма дын уыдтæн. Уæ сыхаг хъæуы мæ 
хæстæджытæм арæх вæййын... Дæхиуыл ма фервæсс. Райкомы секретары 
тыххæй ахæм зæрдæхæлар ныхас никуыма фехъуыстон. Цас дæ 
уарзынц, уый куы зонис!.. 
— Уарзынц, зæгъыс? Уыдон æгæр стыр ныхæстæ сты... Æмæ 
уæд ды та? Уарзыс? — Сослан чызджы къухтæм февнæлдта. 
— Фæлæуу-ма, мæн дæр ацы хатт зондджын ныхæстæ кæнын 
фæнды. Иунæг адæймаджы уарзт йе скойы .аккаг дæр нæу. 
Тотырадз нын дзырдта, а уалдзæджы æхсæвыгон куыд хуым 
кодтай, уый тыххæй. 
260 

— Вæййы ахæм хабæрттæ дæр. Адæмæй ницы рох кæны. 
Адæм... Диссаг сты, æвæдза! Кæуылты сты, кæуылты! Сæ зонд, 
сæ тых! Зæгъ сын, уæлæ Хъазыбеджы хох афæлдахинаг у, зæгъгæ, 
æмæ дыл куы баууæндой, уæд дæ фыдгул дæр афтæ — фæнык æй 
фестын кæндзысты! Тотырадз мæн тыххæй цы дзырдта, уый ницы 
диссаг у. Адæмæн æмбисонд йæхи фыдæбæттæ сты. 
— Æз дæр æрыхъуыстон йæ кой. 
— Мæнæ ма ацы колхозмæ æркæс. Æртæ азы размæ бынтон 
раууат уыди, — дзырдта Сослан. — Иу рæстæг сæ фыййæуттæ 
цы бахордтаиккой, уый дæр сæм нал уыди æмæ Стъараполы 
краймæ хъæдурыхъилтæ уæймæ фæластой. Уæд сыл чидæртæ 
худтысты. Стæй адæм базмæлыдысты. Сæ фæллойæн сын аргъ 
кæнын райдыдтой, æмæ уæд куыстмæ сæ ных сарæзтой. Ацы аз 
уæлдайдæр. Афтæ куы ахæсса... Æмæ ахæсдзæни! Адæмы тых 
кæуылты у, кæуылты! — Зинæ банкъардта, Сосланы хъæлæс 
куыд барызти, уый. 
— Æрмæст, хæдзардзинæй нæ пайда кæнæм уыцы тыхæй. 
— Раст зæгъыс... Ихæн дын нæу? Нæ баргъæвстæ? — Чызг 
«нæгъ» зæгъын дæр нæма бафæрæзта, афтæ Сослан йæ плащ 
фелвæста æмæ йыл æй æрбакодта. 
— Бузныг, — сдзырдта Зинæ æмæ йæ ныхас кодта дарддæр. — 
Æцæг зæгъын. Мæнæ мах горæтæгтæ хонынц. Интеллигенци, 
раззагдæртæ. Æмæ махмæ дæр вæййы мæнгард митæ. Нæ 
хицауы ус дæ машинæйы нæ бацæудзæни. Гуырдзиаг сæны 
боцкъайы хуызæн ныцци. Цы худыс? Æцæг зæгъын, æцæг. Фæлæ, 
акса-ма, уый ардæм не ’рцыди. 
— Иуæй-иу горæтæгтæ та махыл худынц. Иухатт мæ сымахмæ 
йæ ныхтæ чи ныссагъта... Æнхъæлдæн, ам ис. 
— Цыма йæ нæ федтай... Дæ хорзæхæй, уый кой мын ма кæн. 
— Уæд цæмæн? 
Чызг йæ къух ауыгъта. 
— Хорз, хорз... Цымæ, афтæ цæмæн рауайы? Мæгуыр 
хæдзары схъомыл лæппу. Паддзахад æй сахуыр кодта, слæг и. 
Стæй уæд йæхи ныййарджыты хуызæттæм йе уæхсчы сæрты 
кæсын райдайы. Афтæ фæзæгъынц — фæллойгæнæг адæмы 
æхсæнæй, дам, рацыди. Æз дæр арæдийын, хатгай мæ ферох 
вæййы адæмы фæллой. 
— Йæ бæллæх дæр уый у, æмæ уырдыгæй рацæуы. Ома, дзы 
иуæй-иутæ стыр хицæуттæ свæййынц. Адæмæй фæиппæрд 
вæййынц. Цымæ, хицæуттæй козбау митæ чи нæ уарзы, ахæмтæ цал 
разынид? 
— Хæйрæг æй базонæд. Уæвгæ, æппæлæн ныхас æхсызгон 
кæмæн нæ вæййы, ахæм та кæм ис? 
— Мæнæ æз. 
261 

— Рæдийыс. Рæсугъд дæ, зæгъгæ, дын исчи куы фæзæгъы, 
уæд дыл адли бафты. 
— Уый æндæр хъуыддаг у. 
Зинæйæ рох нæ уыдысты, йæ зæрдæ йын артау чи сыгъта, 
уыцы мæстытæ, дам-думтæ, фæлæ йæхи афтæ дардта, цыма 
æхсæнадон царды фарстатæ алыг кæныны рад абон уымæ æрхауди. 
— О... Иу хабар мæ зæрдыл æрлæууыди. Мæ шофыры 
тыххæй. Байхъус-ма, — сдзырдта Сослан. 
— Æмæ дын шофыр дæр ис? Мæ шофыр, мæ кусджытæ... 
— Рæдыды комы æхсырфæмбал. О, уый дын дзырдтон. 
Къулбадæг ахуыр сси. Дыккаг секретаримæ хъуыддаджы фæдыл 
ацæуыны бæсты-иу фыццаг секретары усимæ армукъамæ хъæдындзтæ 
ласынмæ ацыдаид. Дыккаг ма куы уыдтæн, уæд дын иуахæмы 
Азæмæт фæрынчын. Мæн колхозтæм цæуын хъуыд. Шофыр 
таиу Азæмæты усимæ базармæ афардæг. Иуахæмы йемæ фæхыл 
дæн. Уый мын афтæ: «Цæуыл загъд кæныс? Æз æхсæрдæс 
секретары раивтон». 
Азæмæт колхозмæ куы ацыд, уæддæр уæлдайхуызон нæ фæци. 
Иухатт та мыл ахæм хабар æрцыди. Хъуамæ радиойæ 
дзырдтаин. Радиокомитеты афæстиат дæн. Уæдмæ уарын райдыдта. 
Радиойы кусджытæ мын иу-дыууæйæ афтæ: нæ хæдзæрттæм, дам, 
нæ бахæццæ кæн. Зæгъын, табуафси. Бæгуылæгау сæ уынгмæ 
ракодтон. Кæсын æмæ машинæ нæй. Фæлтау зæххы скъуыды 
куы ныххаудаин. Уаргæйы ацыди. Смæсты дæн, уæдæ цы! Æнæуи 
дæр æй йæ куыстæй исинаг уыдтæн æмæ мын ныр æфсон фæци. 
Уалынмæ фæзынди, нæ йæм сдзырдтон, сбадтæн. Суанг ын йæ 
бæсты кæй райсдзынæн, уый дæр ма мын хъуыдыгонд уыди. Мæ 
цæстæнгасæй мæ, æвæццæгæн, бамбæрста æмæ мын иу ран афтæ: 
«Æрдæбон кæм уыдтæн, уый зоныс? Æфсæнвæндаджы вагзалы 
цур балæууыдтæн. Дæ ныхасмæ дын хъуыстон. Хорз дзырдтай, 
æвæдза! Радиойы цур дунейы адæм æрæмбырд и. Иууылдæр дæ 
æппæлыдысты». Цæй приказ æмæ ма цæй æндæр! — ныххудти 
Сослан. Зæрдиагæй ныххудти Зинæ дæр. 
— Цымæ, афтæ цæмæн у? — райдыдта та Зинæ. — Хицауы 
бынатмæ бахау, æндæр дæ уæгъд нал суадздзысты. Бæззай, нæ 
бæззай, уæддæр дæ иу ранæй^иннæ ранмæ ивдзысты. Мæнæ ацы 
колхозы сæрдарæй зæгъæм. Йæ кой ма-иу нæм рауади. Райкомы 
нæ сарæхст, ныр та колхозмæ. Уæд ацы хъæуы сæрдарæн чи 
бæззыд, ахæм нæ уыди? 
— Адæймагмæ абоны цæстæй кæсын нæ хъæуы. Азæмæт 
кæддæрты сæрæн кусæг уыди. Тотырадзитæ ма йæ ныр дæр 
æрæмысынц. Фæлæ йæхиуыл фервæссыди. Рæстæг ахæм уыди, уавæртæ, 
культ... Ноджы разамонæджы бынатмæ чи бахауы, уымæн, дæ 
загъдау, козбау митæ райдайынц. Хæстæджытæ, æрдхæрдтæ, 
кæрдзынлымæнтæ сарæх вæййынц. Сау халæттæ холыйыл куыд 
262 

æмбырд кæной, афтæ йæ алыварс æрæмбырд вæййынц. Райкомы 
секретарь куы сдæн, уæдæй нырмæ мæ хæстæджыты нымæц 
иудæс хатты фæфылдæр... Зын у, зын... 
— Афтæ зын кæд вæййы, уæд-иу дзы барвæндонæй куыд ничи 
ацæуы. Азæмæт, дам, кæддæр тракторист уыди. Йæ сæрмæ йæ 
нал хæссы? Уыцы куысты йæм хъуамæ стыр курдиат уа. 
— Ма дзур афтæ! Махæн цард Тотырадз æмæ Азæмæты 
хуызæттæ сарæзтой. Æвæд рæтты фыццаг фæд уыдон акодтой. Мах 
цæттæтыл æрлæууыдыстæм. Аразынæй цæттæ арæзтмæ фаутæ 
хæссын æнцондæр у! Æнæ хистæрæй нæ Хуыцау ма ныууадзæд, 
фæзæгъынц. Нæ федтай дысон Азæмæт куыд кафыди? «Цард 
цæуы, адæм ивынц», — Тотырадз фæдзуры. Раст ныхас у. 
Зинæ цæуылдæр асагъæс кодта, стæй бафарста: 
— О, уæд йæ размæ чи уыди сæрдар, уый та? 
— Цы уый та? 
— Адæм æндæр ницы дзурынц. Цавæрдæр чъизи 
сылгоймагимæ, дам, йæхи сбаста æмæ йын колхозы бынтæ хæрын кæны. 
Зондзынæ йæ. Ныр та, дам, æй æхсыртæисæг нывæрдтой. — 
Чызг æрлæууыди æмæ йе ’мбалмæ ныккасти комкоммæ. Сослан 
йæ цæстытæ иуырдæм азылдта. 
— Зонын. Ис иу ахæм... 
— Зæгъ-ма æргомæй, цæмæй йæ зоныс? 
Æрæджиау сдзырдта: 
— Ныхæстæ се ’ппæт æцæг нæ вæййынц... 
Чызджыриуытамаст сног и. «Æдзæсгæмттæ... Акæс-ма йæм. 
Йæхиуыл къæм абадын уадзы!» Чызгмæ фæзынди йæ хъуыдытæ 
æргомæй зæгъыны фæнд, стæй та æрбаймысыд, йе ’мбал ивазгæ 
туаг дзыкка кæй хоны, уыцы Викторы. Йæ хъустыл та 
ауадысты, колхозонтæ Сосланæй кæй дзырдтой, уыцы ныхæстæ. 
«Растзæрдæ адæймаг ахæм писмо нæ ныффыстаид, — йæхи уырнын 
кодта Зинæ. — Иу ницæййаджы тыххæй та уымæн дæр æмæ 
мæхицæн дæр цæмæн маст кæнон? Адæм æй бирæ уарзынц. 
Æппынфæстаг, нæлгоймаг у æмæ кæд исты...» 
— Адæм æмхуызонæй кæй дзурой, уый раст вæййы, — загъта 
ныллæг хъæлæсæй чызг. 
— Гъо, адæм куы зæгъой сохъыр дæ, уæд дæ цæст бацьынд кæн. 
Чызг доны былмæ бацыди, дур систа æмæ йæ фехста, фæлæ 
доны астæумæ дæр нæ бахауди. Фехста та ноджыдæр. Æхста 
æмæ æхста... Æрæджиау, цыма æппындæр ницы æрцыди, уыйау 
сдзырдта: 
— Мæ фыды ныхæстæ мын мæ зæрдыл æрлæууын кодтай. 
Уый дæр афтæ фæдзуры. Адæмы бирæ уарзы. Чъизидзинад йæ 
сæрмæ никуы æрхаста. Адæм дæр æй бирæ уарзынц. Рагæй 
кусы... Цал æмæ цалы скъахта мæлæты дзæмбытæй! Канд 
хостæй нæ — дзыхы иыхæстæй. Искуы рынчын ис, зæгъгæ, йæ 
хъус263 

тыл æрцæуæд, æндæр фæцæйзгъоры. Капекк никуы никæмæй 
райста. Ахæм митæ чъизидзинадыл нымайы. Бамбæрстай?! — 
цæмæндæр хъæрæй загъта чызг. 
— Адæмы уарзондзинад, адæмы æууæнк домбай сты. 
— Æууæнк? Уарзондзинад... Æмæ афтæ нæ вæййы, цымæ, 
адæймагыл æууæнк нæй, нæ уарзы, йæхи та афтæ æвдисы... — 
чызджы хъæлæс ризæгау бакодта. 
— Мæн тыххæй дзурыс? Гуырысхо мыл кæныс? Нæ мæ 
уарзыс!? Зæгъ-ма, уарзыс мæ? Зæгъ-ма, — тагъд-тагъд дзырдта 
Сослан, чызджы цæнгтыл фæхæцыди, афтæмæй. 
— Кæд цæфæй нæ мæлыс, уæд та дын рæхуыст! 
— Цæмæн? Нæ! Цæмæн? 
— Æмæ уæдæ ам цы кусын? Афтæ хæлд мын æнхъæл дæ? — 
чызджы цæстытæ ауымæл сты. 
— Нæ, нæ! Хатыр курын! 
Ныр та лæппу æрлæууыди чызджы раз æмæ йын йе стыр 
æрвхуыз цæстытæм комкоммæ ныккасти æмæ æваст 
бафиппайдта: ссыгъди сæ хæлардзинады æмæ уарзондзинады арт, 
мæйрухсмæ фæзындысты цады донау æнæбын. Йæ зæрдæ йæ риуы 
дзæхст-дзæхст кæнын райдыдта. 
— Уарзыс мæ? Бирæ? Æнусмæ дæр? Уæдæ мæн уыдзынæ? 
Æз та дæу. — Чызгыл йæ цæнгтæ æрбатыхта æмæ йын ныбба 
кодта, стæй йæ йæ хъæбысмæ рогæн фелвæста æмæ йæ 
мидбынаты зилын райдыдта. Чызгыл æрæджиау худын бахæцыди. 
— Суадз мæ, хауын, суадз мæ! Хицауæн ахæм митæ нæ фидауы. 
— Фидауы, фидауы... Иууылдæр зæххон стæм. Зæххон! 
Зæгъма, мæсты ма кæныс? Мæн дæ бынтондæр? Дæ мадæй дæр нал 
тæрсыс? Районмæ æрцæудзынæ кусынмæ? — зæгъинаг уыди: 
«Виктормæ дæр нал æнхъæлмæ кæсыс», зæгъгæ, фæлæ æгæр 
æнæкæрон уыди йæ циндзинад æмæ уый кой нал скодта. 
Уæдмæ мæй дæр хурныгуылæнырдыгæй фæаууон ис. 
Стырдон йæ домбай хъæлæсæй зарыди. Хурыскæсæнырдыгæй та арв 
сырххъулон адардта. 
20 
Хъæлæмырзæ хъæуæй йемæ æрбаласта Цъиусуры. 
Скъæттыл æрзылдысты, стæй йæ йæ кабинетмæ бахуыдта, уырдæм 
сын хæринаг æрбахастой æмæ иудзæвгар дуарæхгæдæй 
фæбадтысты. 
— Дæ хъул та сах абадти, — дзырдта Цъиусур, туаг худт 
кæнгæйæ. Колхозы бухгалтер феставддæртæ ис, йæ ныхас 
фæуæзбындæр, йе змæлдтытæ фæсындæгдæр сты. Йæ нард сæр 
бынтондæр ныллæгуын, æмæ уыди урс-урсид насы хуызæн. 
264 

— Чи змæла, уымæн йæ хъул сах фæбады, — сæрыстырæй 
дзуапп лæвæрдта фермæйы хицау. 
— Змæлынмæ дæсны дæ, фæлæ кусынмæ... Уæд дæ уæцъæф 
фæкъаддæр уыдзæни. 
— Микъайы загъдау, хæрæгæй фылдæр ничи кусы. Зонын 
хъæуы. Ды дæр цыма уæцъæфхъуаг нæ дæ. 
Цъиусур Хъæлæмырзæмæ фыццагау лæгъз æвзагæй нал 
дзырдта. Фермæйы хицау ма бæргæ бабæллы, бухгалтер æм 
гуыбырастæуæй куы цыди, уыцы рæстæгмæ. 
— Æхцайæ дæм æнæнымадæй куы нæ фæкастаиккам, уæд дæ 
лæппутæ федтаиккой. 
— Ныууадз, дæ хорзæхæй! Æз дæр ма кæд истæмæн 
бабæззин. Мæнæ ма ацы цифрæтæм бафтау. Æхсырæй цыма колхоз 
дзæвгар фылдæр схардз кодта, æз афтæ банымадтон. 
Цъиусур тетрады сыф райста æмæ йæм дзæвгар фæкасти. 
— Адон нын иу бон хурмæ куы рахастæуа, уымæй нæ 
тæрсыс? 
Хъæлæмырзæйæн алцыдæр хъуыдыгонд уыди. Уый афтæ 
нымадта, зæгъгæ, колхозмæ ревизи кæнынмæ дардæй ничи 
æрцæудзæн. Ревизи куы кæной, уæддæр районæй. Уæдмæ та фермæ 
фыццаг бынат æрцахсдзæни, газетты æндæр кой нал уыдзæн, 
премитæ сарæх уыдзысты. Æмæ дзы исты куы ссарой, уæддæр 
ма йæ кой чи кæны! Йæ хъуыдытæ радзырдта Цъиусурæн, стæй 
йын афтæ зæгъы: 
— Дзæгъæл ныхæстæ ныууадз! Азæмæт дæр хъуыдыйаг у. 
Йæхи равдисынмæ хъавы. Фыццаг секретарь уыди, ныр иу 
колхозимæ дæр нал арæхсы. Фæкæсын æм хъæуы, йæ ном 
айхъуыса, чи зоны, фæстæмæ та районы фыццаг суа... Уæд та ды дæр 
мæнæ ардæм бæргæ æрбахауис, — æмæ Хъæлæмырзæ йæ фæтæн 
къухы арммæ ацамыдта. Иуцасдæр айхъус, стæй та сдзырдта: — 
Дæ лæгуын сæры та мæхимæ хъæуы... 
— Цъиусур, æвæццæгæн, æдас нæ уыди хъуыддæгтæ 
уыцырдæм куы разилой, уымæй дæр æмæ сабырдæрæй сдзырдта: 
— Æнæуи дæр... 
— Цы æнæуи дæр? 
— Бирæ дзы ныффыстам... Нæ фермæ туман пайда дæтты, 
дыууæ та хардз кæны. Æмæ та сæрдар куы суай, уæддæр дæ 
дзуапп дæттын хъæудзæн. Уæдæ хæдзæрттæ дæр æгæр дæрттыл 
ныззылдтай... Искæмæ дызæрдыггаг куы фæкæсой дæ митæ, 
уæлдайдæр ма, кæд дæ зæрдæ истæуыл дарыс, уæд дæхи 
дзырддаг цæмæн кæныс? 
— Дæ дзæгъæл дзæнгæдамæ та бахæццæ дæ, кæддæртау мæ 
нал стъæлфыс, — Хъæлæмырзæ фестади æмæ бухгалтеры 
фындзы бынмæ йæ тымбыл къух бахаста. 
— Тæвд ма кæн, армæй куы ’внæлдтай, уыцы рæстæджытæ 
265 

аивгъуыдтой,— фырмæстæй афæлурс, афтæмæй йæ ныхас кодта 
Цъиусур. — Уый бæсты ма хъус. Æхсыры килограмм нæм 
уыйбæрц сыстади æмæ базары æлхæнгæйæ асламдæр уыдаид. Уый 
уал дын иу. Уæдæ иу хъуджы хыгъдмæ æхсыр кæй банымадтат, 
уымæн дæр, æппынкъаддæр, йæ цыппæрæм хай сайд у. Родтæн 
уыйбæрц нæ радтат. Уый уал дын дыууæ. Ног æлхæд хъуццытæ 
цалдæргай мæйтæ нымад нæ цыдысты, дыгътат сæ æмæ сæ 
иннæтыл фыстат. Уый дын æртыккаг... Æхсырæн йæ сой, цас 
æмбæлд, уымæй къаддæр уыд. Æхсырласæг, дам-иу Стырдоны 
былтыл арæх акодта йæ фæндаг, цъитидонæй-иу сыл афтыдта. 
Дæ чындзимæ æхсырæн цытæ кæнут, ууыл нал дзурын... Уый 
дын цыппæрæм. Ай та дын, хуыйы хъыбылтæн кæй сфыстам, 
уыцы æхсыр. Уæвгæ та сын иу грамм дæр нæ радтай. Уый дын 
фæндзæм. Хъуццытæ куыд æлхæдтат, уый та зонынц иунæг 
хуыцау, ды æмæ Микъа. Колхоз уыцы хæрдзтæн паддзахадæй 
милуантæ æфстау фæиста! Уый хыгъд ды та уæладзгуытæ 
аскъæрдтай. Масинкайæн та, дам, йæ зæрды «Волгæ» æлхæнын ис... 
Афтæ, гъе, ме ’рдхорд! — схуыфыди Цъиусур, Хъæлæмырзæмæ 
комкоммæ кæсгæйæ. — Уæ хыгъд нымхæццæтæ. Кусджытæ дæ 
не ’мбарынц, фæлæ кæд ды рувас, уæд æз та — дæ къæдзил. 
Тамарæ афæдзы æрдæгмæ фылдæр-фылдæр æрдыгътаид минтæ 
æмæ æрдджытæ. Ам та ис дыгæйттæ. Цыбырдзырдæй, уæхи та 
равдыстат. Уæ рекордыл цы хæрдзтæ скодтам, уыдонæй ма иу 
ахæм фермæ саразæн уыдаид. Дис кæнын — Азæмæт дæ куыд не 
’мбары. 
— Фæзилæнты сабырдæр у, науæд мæлæты къæхты хицау 
куы нæ дæ, ныффæлдæхдзынæ. Мæ хæдзары хъуыддæгтимæ дæ 
ницы кæсы. Æви та дæм къæркъæрæгтæй куы фæкæсин, уый дæ 
фæнды... Колхозы мулкæй дæ рæбынмæ къаддæр нæ бацыд æмæ 
нæ цæуы. Тамарæйы кой дæр ма кæн! Азæмæты уынаффæ у. 
Тауырзæты чызджы, дам, æгас Ирыстон базона. Ха-ха-ха! — 
хъæрæй ныххудти Хъæлæмырзæ. — Дæхимæ йæ афысс, искуы та дæ 
бахъæудзæни, лæгуынсæр! 
Хъæлæмырзæ йын йæ къæхты кой кæй скодта, уый 
бухгалтерæн бынтондæр йæ тъæнгтæ ацагъта, фæлæ сдзурын ницы 
бауæндыди. Фермæйы хицау æмæ сæрдар æмвæнд куы уой, уымæй 
тарсти. 
— Æз колхозæй истон, зæгъыс... Æмæ уый закъонмæ гæсгæ 
уыди. 
— Кæцы закъонмæ гæсгæ? 
— Мæнæ ды дæ къух кæм бафыстай, уымæ гæсгæ. 
— Ха-ха-ха! Æдылы къоппа, æз закъонтæ аразæг куы уаин, 
уæд... ма хъаз, ма! Бухгалтер сæрдарæй къаддæр дзуапп кæй нæ 
дæтты, уый хъуамæ æмбарай. Дæ куысыфтæг булкъдаст 
фæкодтай æмæ дын сафтид. Дзæгъæл хæпп-хæпп ма кæн, науæд, — 
266 

Хъæлæмырзæ йæ къухты æнгуылдзтæ кæрæдзиуыл дзуарæвæрд 
акодта, — кълеткæйæ ракæсдзынæ... Мæн куы æрцахсой, 
уæддæр дыккаг бон фæстæмæ рагæпп ласдзынæн. Ды та уым 
ныссæнар уыдзынæ. Фæлтау гæххæттытæ лæгъз куыд уой, афтæ 
бакæн. Дæ уæлæ уыцы зынаргъ костюм дæ лæгдзинады руаджы 
скодтай? — Хъæлæмырзæ Цъиусуры бостон пинджаччы 
цæппузырмæ бавнæлдта æмæ йæ рариуыгъта. 
Фермæйы хицау æмæ бухгалтеры æхсæн цы ныхас рауад, 
уымæн ничи ницы базыдта. 
21 
Иукъорд боны фæстæ изæрдалынгты фермæйы балæууыди 
райæххæсткомы сæрдар Алыбег. Фермæйы хицауæн сусæгæй йæ 
ныхæстæ ракодта æмæ фæстæмæ фездæхт. Йæ хæд уæлвæд 
Хъæлæмырзæ фæсидтис Бимболатмæ. 
— Райсом раджы нæ хъуццытæн сæ ницæйæгтæй ссæдз 
Дзаладжынмæ, хуыскъ фосмæ ахæццæ кæн... Уадз æмæ уым хизой. 
Ницы пайда сты. Куы бадзæбæх уой, уæд сæ паддзахадмæ 
ратдзыстæм. 
Дыккаг бон та Алыбегимæ фермæйы фæзындысты, 
республикæйæ чи æрцыдис, ахæм дыууæ уазæджы. Сæ цæстæнгас 
Хъæлæмырзæйæн дзырдта: зонæм дын дæ митæ, мах бар ма дæ 
бауадз. Ныллæгдæр уазæг фермæйы хицауы стыр сырхбын 
фындзмæ кæсгæйæ йæхинымæры ахъуыды кодта: «Чысыл нæ 
фæнызта арахъхъ, хæсгæ галы хуызæн у...» Хъæрæй та загъта: 
— Уæ фермæйы æмбæхстæй дарут хъуццытæ. Суанг цал сты, 
сæ нæмттæ цытæ хуыйнынц, уый дæр ма зонæм. 
— Ха-ха-ха! — ныххудтис Хъæлæмырзæ. — Семтæ стут æмæ 
Семтæ! 
Алыбег архайдта, цæмæй сын сæ районмæ мацы фау 
æрхæссой. Цалдæр хатты сæ раппæлыдысты. Чи зоны, хъуамæ уымæ 
дæр искуы исты хæрзиуæг æрхауа. 
— Уæхицæн сæрниз аразут. Æз алы бон ам бадын, — йæ 
кæсæнцæстыты æвгтæ зæлдаг фындзыкæлмæрзæнæй асæрфта 
Алыбег. — Цомут, фæлтау, искуы бур физонджытæй нæхи хорз 
фенæм. 
Бæрзонддæр уазæг зына-нæзына йæ сæр батылдта, цыма афтæ 
зæгъынмæ хъавыди, цы нæ хоныс, зæгъгæ; йæ бæзджын 
æрфгуытæ дæлæмæ æруагъта æмæ уымæй бамбарын кодта йæ 
зæрдæйы уаг. Чысылдæр уазæг йе ’мбалмæ мидбылты бахудти, ома, 
демæ разы дæн. 
Райæххæсткомы сæрдары ныхас Хъæлæмырзæмæ аив нæ 
фæкаст. Исчи ма æнæзонгæ адæмæн ахæм æргом ныхæстæ кæны! 
«Ахæм сæр мыл куы уаид, уæд æй кæд куыйтæн нæ аппарин». 
267 

— Алцыдæр баййафдзыстæм, — сдзырдта фермæйы хицау. — 
Цомут æмæ уал скъæттæ фенут. 
Фермæ фæцыди уазджыты зæрдæмæ. Фосы бынæттæ 
уыдысты рухс æмæ сыгъдæг; дæргъæй-дæргъмæ кæвдæсты холлаг 
æууылдтой хæрзхаст стуртæ. 
— Мæнæ ардыгæй райдайæм нымайын, сæ уæлдæйттæ 
кæронæй куыд аззайой, афтæ, — дзырдта Хъæлæмырзæ. 
— Райдайæм, райдайæм, — сразы гыццылдæр уазæг, йæ 
къухы блокнот æмæ ручкæ, афтæмæй. Нымад куы фесты, уæд та 
фæцырд и. — Æмæ иннæтæ кæм сты? 
— Дæ блокноты! Ха-ха-ха! — ныххудти та Хъæлæмырзæ. 
Бæрзонд уазæгæн цыма йæ уæрцц алыгъди, уыйау лæууыди 
æмæ дарддæр цы кодтаид, уый нал зыдта. 
— Æнхъæлдæн æмæ уæ асайдтой. 
— Зын зæгъæн у нырма... Уæ гæххæттытæм ма уын æркæсæм. 
— Æркæсæм! — сразы та Хъæлæмырзæ. 
Бирæ фæфæлдæхтой фермæйы хыгъды гæххæттытæ, фæлæ 
уым дæр зæрдæхсаинагæй ницы ссардтой. 
— Махыл дæр ма æууæнк и, махыл, куыд æнхъæл стут? 
Мугæйы цъæрттæ нæ хонут, æви цы? — баздæхти та уазджытæм 
Алыбег. 
— Афтæ дæр вæййы, — тæригъæдгæнæгау сын загъта 
фермæйы сæргълæууæг. — Æдзæстуарзæттæ бирæ ис нырма. Ехх, 
æвæдза... Газеты куыстæй фылдæр ницы уарзтон, фæлæ мын 
Хуыцау нæ радта... Хуыцау мæ тæригъæд дзæкъулы мидæг йе 
’ккойы фæхæссæд. Нæ фæлæ ма ныл фыдæнæн иу пъадвал 
ныххахх кæнут. Нæ фыдгулты фыдæнæн. Бауырнæд уæ, æртæ азы 
размæ ам какон сындз йеддæмæ ницы зади. Цæй фос нæм уыди, 
цæй колхоз уыди!.. 
Уазджытæм хардзау касти бынтон æнæистæмæй аздæхын. 
Уæдмæ фермæйы хæринаггæнæг дæр фæзынди стыр æмбæрзт 
тæбæгъимæ. Хъæлæмырзæ та йæ сынтæджы бынæй раласта 
гыццылгомау боцкъа. 
Фысымтæ æмæ уазджытæ зæрдæбын ныхасы бацыдысты. 
— Куыдæй бафтыдысты, зæгъут, нæ къухы уыцы 
æнтыстдзинæдтæ? Зынтæй, мæ мад-мæ фыдыстæн, зынтæй. Бауырнæд 
уæ, нæ адæм æхсæв-бон нæ хынцынц. Мæ фыны дæр стуртимæ 
фæархайын. 
— Æргом куы зæгъон, уæд Хъæлæмырзæйы бæрц, бахатыр 
кæнæд, фæлæ дæс хæрæджы дæр нæ бафæраздзысты. 
— Æз кусæг бæх дæн æмæ кусæг бæх. Фæлæ сымах дæр... 
Бауырнæд уæ, Алыбег йæхæдæг... Кæуылты сты йæ фæллæйттæ, 
кæуылты! 
— Махырдыгæй Сосланæй арæх феппæлынц, — сдзырдта та 
бæрзонддæр уазæг. — Ахуыргонд, дам, у. 
268 

— Раст у, раст у. Æниу хъугмæ зилынæн та цас ахуыргонд 
хъæуы. Фыдæбон, фыдæбон... Хид кæрцæй куыд рахъара. Мæнæ 
æз куыд фыдæбон кæнын, афтæ... 
— Тæккæ зындæр цы уыди уæ куысты? — афарста та 
бæрзонддæр уазæг. 
— Йæ райдайын. Ног хъуыддæгтæн ныхмæлæуджытæ кæм 
нæ вæййы! Æмæ сын ныхкъуырд радтам. — Хъæлæмырзæ 
сыстад æмæ, йæ къухтæ тилгæйæ, уаты къуымты иукъорд зылды 
æркодта. — Фыццаг бонæй фæстæмæ фарста цæхгæр 
æрæвæрдтам, ног скъæттæ аразын хъæуы, зæгъгæ. Æмæ кæй уырныдта, 
уыйбæрцытæ сараздзыстæм, уый. Ахæмтæ нæм ис æмæ 
сæхиуыл дæр чи не ’ууæнды. Мæнæ нæ парторг Барис нæу? 
Мæхицæй йæ фылдæр уарзын, мæ мад-мæ фыдыстæн. Институты дæр 
ахуыр кæны. Фæлæ ма æрыгон у. Стæй йæ ардауджытæ дæр 
фæци. Гæбутæй Тотырадз, æрыхъуыстаиккат. Йæ мард 
фесæфæд, нартхормæ дæсны у, фермæтæй цæмæндæр йе сæфт 
федта... Цæй, уыдон ницы дзуринаг сты. Мæнæ сæ Алыбег мæнæй 
хуыздæр зоны... 
Райæххæсткомы сæрдар бирæ нæ дзырдта, рохтæ 
Хъæлæмырзæйы бар ауагъта, хъуыста йæм æмæ йæхинымæры дис 
кодта, цалырдæмыты зоны, ууыл. 
— Уæ адæм мæ зæрдæмæ фæцыдысты, — ныр та йæ ныхас 
баппæрста ныллæгдæр уазæг. 
— Æмбисонды адæм. Раст зæгъыс. Мæ хид чысыл нæ 
ныккалдтон, цалынмæ уыцы адæм рацыдысты, уæдмæ... Бамбарын 
сын кодтам уынаффæтæ, ноджы ног фермæйы рæвдзытæм куы 
æркастысты, стæй ма æз мæхæдæг дæр ам уыдзынæн, уый куы 
базыдтой, уæд ныххæррæтт ластой, — йæ нозтджын цæстытæй 
уазджытæм комкоммæ кæсгæйæ уæлейæ дæлæмæ йæ къух 
æруагъта уæлдæф лыггæнæгау. 
Бирæ цæмæйдæрты ма фæфарстой уазджытæ. Æрæджиау 
хæрзизæр загътой сæ фысымтæн æмæ раивгъуыдтой. Горæтмæ 
сæ аласта Алыбеджы машинæ. 
Рацыди дæс боны. Республикæйы столицæйы уыдис æмбырд 
фосдарыны куысты раззагдæртæн. Хъæууонхæдзарады министр 
сæ хорз куысты тыххæй бирæтæн лæвæрдта хæрзиуджытæ, 
Хъæлæмырзæ æмæ Тамарæмæ дæр æрхаудта сызгъæрин сахæттæ, 
Азаумæ та — фæндыр. 
22 
Адæймаджы царды фæндаг денджызы ленкгæнæг науы 
фæндаджы хуызæн у. Денджыз йæхи мидæг куы базмæлы, куы 
сфæйлауы, уæд къæдзæхыйас науы, хъазæнхъулау, раппар-баппар 
сисы. Фæлæ, дæсны наутæрæг кæм бада, ахæм науыл та 
ден269 

джыз кæд фæуæлахиз вæййы! Нау цавæр уа, æмæ йе скъæрæг чи 
уа, уымæ гæсгæ у! 
Чи базмæлы, йæхимидæг æмцоппай чи свæййы, уыцы 
денджызы нау цас арфдæр бацæуы, уыйбæрц ын тæссагдæр у. 
Лæджы цард дæр афтæ у. Царды фæндагыл цас дарддæр цæуа, уый 
бæрц йæ удæн зындæр у. Афтæ кæй у, уый йæхиуыл бавзæрста 
Тотырадз дæр. Фæлæ зындзинæдтæй йæхи фæскъуыммæ никуы 
аласта. Цард æй иудадзыгдæр æууæрста æмæ æууæрста, хаста 
йын иу маст иннæйы фæдыл. Уæддæр царды фæндагыл йæ фæд 
бæрæг дардта. Æмæ кæд уыцы фæд сæууон стъалыйау не 
’рттывта, адæмтæ йæм, худгæ хурмæ тавæгау, сæхи нæ тавтой, уæддæр 
Тотырадз æмбæрста, йæ фæллой канд йæхи нæ, фæлæ адæмы 
кæй хъæуы, уый. Æмæ йын уыцы уавæр дывæр кодта йæ тых 
æмæ йæ ныфс. 
Фарон сæрд йæ бирæ фыдæбæттæ донау хиды бынты нæ 
азгъордтой. Æгас фæззæг газетты йæ кой йеддæмæ ницуал уыди. 
Горæтæй йæм фæзынд цавæрдæр ахуыргонд. Цы куыстгæнæг 
уыди, уый бæлвырд дæр нæ раиртæста: йæхи куы агроном 
хуыдта, куы фыссæг, куы газеты кусæг. Цыдæриддæр уыди, уæддæр 
уый ныффыста Тотырадзы тыххæй чысылгомау чиныг, зæронд 
лæгæн дзы рауагътой йæ ныв дæр. Сæ хъæуы, æвæццæгæн, ахæм 
адæймаг нал баззади, æмæ Бутиан исты æфсæнттæй уыцы чиныг 
кæмæ нæ равдыста. 
Ныр та Тотырадз йæхи рæвдз кодта балцмæ. Къулæй райста 
æвзист фистон æмæ æвзист кæрддзæмджын хъама, фæкасти йæм. 
Хæсты рæстæг ын æй иу ирон булкъон балæвар кодта. Германы 
арæнæй куы бахызтысты, уæд æнæнхъæлæджы сæмбæлдысты. 
Уымæн дæр æй лæварæн æрæрвыстой Ирыстонæй. Фæлæ, дам, 
æз нырма æрыгон дæн, дæуыл, дам, сфидаудзæни. Мæ номыл, 
дам, æй фæдар. «Цымæ кæм и афонмæ?» — ахъуыды кодта 
Тотырадз, стæй хус хæцъил райста æмæ хъамайы фистон сæрфын 
райдыдта. 
— Уæртæ лæг, хъазуат хæсты цæуынвæнд ма скæн? 
— Хæст цы хоныс? Уым мæхи тыххæй дзуапп лæвæрдтон. 
Ныр та æнæхъæн хъæуы тыххæй, — хъуыддагхуызæй дзуапп 
радта Тотырадз. 
— Нæ бонæй уыдзыстæм, — ныххудти Бутиан; æхсызгон ын 
уыди, йæ мой ахæм балцы кæй цыди, уый. 
Ладемыр лæууыди Тотырадзы цур, кæттаджы гæппæлæй йын 
сæрфта йæ цухъхъайы бæрцытæ. Катайы бацыди: ныртæккæ йæ 
Тамарæйы тыххæй фæрсдзæн йæ фыд æмæ йын дзуапп раттын 
хъæудзæн. Фæлæ фыд нæ тагъд кодта. Фырт йе ’муд кæй æрцыд, 
уый æмбæрста æмæ йын æхсызгон уыди. 
— Лæппу, — загъта рæвдауæн хъæлæсæй Тотырадз, — 
ныр270 

тæккæ мæ не ’вдæлы. Ахъуыды-ма кæн. Тамарæйæ хуыздæр 
чындзаг мах не ссардзыстæм... 
— Цæй, ма та райдай, уæртæ зæронд. Ныууадз уыцы ныхас. 
Йæ цæуыны размæ Тотырадзмæ тыхдзырд кæнын нæ цыди 
æмæ ницуал загъта. Цæвиттон, Мæскуымæ хуынд уыди. 
Уæрæсейы хъæууонхæдзарады раззагдæрты æмбырдмæ. 
Гæбуты бинонтæ фæсахсæвæртæм фæрæвдзытæ кодтой сæ 
бæлццоны. Сæумæцъæхæй та сæ кулдуары раз æрлæууыди 
п^ртийы райкомы «Волгæ». Сослан дæр Мæскуымæ хуынд уыди 
æмæ йæ фæндаг ракодта зæронд колхозоныл. 
Ирыстонæй Мæскуымæ чи цыди, уыдон уыдысты иу-цалдæр. 
Сæ фылдæры сын зыдта Тотырадз, иннæтимæ базонгæ, поезды 
куы сбадти, уæд. 
Хъуыдытæ, сагъæстæ, циндзинады уылæнтæ кæрæдзийы 
ивтой зæронд лæджы зæрдæйы. Сæ уæлныхты-иу æй систой æмæ 
йæ кæдæм нæ фæхастой! Йæ цæстытыл уадысты йæ царды 
нывтæ... Мæстытæ, фыдæбæттæ... «Ныр цæуын Мæскуымæ. 
Кремлы, дам, уыдзæни стыр æмбырд. Кремль... Адæм... 
Нартхор... Звеновод... Уæд иурæстæджы партийы уæвын аккаг дæр 
нал уыдтæн. Микъатæ æмæ мæ Хъæлæмырзæтæ сæ къæхты бын 
аууæрдинаг уыдысты. Нæ, нæ, рæстдзинад тыхджын у!» 
Хъуысы поезды цæлхыты иугæндзон уынæр. Фæлмæн 
хуыссæн æй узæгау кæны. Йе ’мбæлтты хуыр-хуыр цæуы. 
Тотырадзæн та йæ хуыссæг фæлыгъди. «Мæскуы, Кремль... Ленин æмæ 
Сталины мавзолеймæ уæддæр бацæудзынæн... Сталин... 
Фыдлæг разынди. Æгъатыр... Уыйбæрц адæмы байсаф! Уæддæр 
цæмæндæр зæрдæйæ атонын нæма комы. Афтæ у адæймаг... Æнæ 
Хуыцауæй нæ зоны...» 
Куыд афынæй, уый нæ бамбæрста. Фæлæ цыма йæ цæстытæ 
æппындæр не ’рцъынд кодта, афтæ йæм фæкасти. Бон куы 
æрбарухс и, уæд та æппæты разæй рабадти. Поезд уадау згъордта. 
Нымад сахæттæ ма баззади Мæскуымæ. Йæ цæст дары 
рудзынгæй. Хъæутæ, заводтæ, горæттæ... Æмбисонды хъæдтæ, рæсугъд 
бынæттæ... Акæс-ма уыцы рæхснæг æмæ бæгънæг буар 
бæрзытæм. Уисæйттæн æвæджиау хорз сты. 
Мæскуы... Фыццаг хатт æрлæууыди ацы зæххыл. Уынгтæ, 
бæрзонд хæдзæрттæ, машинæтæ, фосы дзугтау... Адæм, адæм, 
адæм!.. Машинæйы рудзынгæй йæ цæст дары, бирæ цыдæр 
зæгъинæгтæ, бирæ цыдæр фæрстытæ йæм ис... 
«Гуыпп-æмбырд уыдзæни, куыд уынын, афтæмæй», — дзырдта 
йæхинымæры Тотырадз, дыккаг бон Кремлы стыр галуаны куы 
æрæмбырд сты, уæд. Удайст ыл бафтыди: мыййаг æй ныхас 
кæнын куы бахъæуа, уæд куыд дзурдзæни? Йæ зæрдæйы цы бирæ 
фæндтæ уыди, уыдон куы нæ базона радзурын. Æрфæсмон 
код271 

та, раныхас кæныны тыххæй фидарæй «нæ» кæй нæ бафæрæзта, 
ууыл. 
Дæргъæй-дæргъмæ егъау галуан адæмæй йедзаг. 
Æмбырд байгом. Дзырды бар кæмæн радтой, уый рахызт æмæ 
нымайын райдыдта, президиуммæ кæй æвзарын кодта, уыдоны. 
«Гæбуты Тотырадз, зындгонд нартхорыкуыстгæнæг». 
Тотырадзы зæрдæ базмæлыди. Сослан йæ фарсмæ бадти æмæ уымæ 
бакасти. 
— Марадз, сидынц дæм, — басхуыста йæ уый. — Уæлæ 
хицауад дæр фæзындысты... 
Тотырадз ма аракæс-бакæс кодта, стæй сындæггай сыстади 
æмæ йæ цыма тынг нæ фæндыди, уыйау сæргуыбырæй араст и. 
Адæм æмдзæгъд кодтой. 
Æмбырд йæ куыст райдыдта. Дзырдтой уырыссæгтæ æмæ 
тæтæйрæгтæ, цæцæйнæгтæ æмæ кæсгæттæ... 
Уæлдай æхсызгондæр ын уыди, нартхорыл бирæ æмæ 
бæстонæй кæй дзырдтой, уый. Фæлæ йæ сæрæй нæ цух кодта, дзурын 
æй кæй хъæудзæни, уый æмæ тыхсти. 
Хъуыдытæ зилынц сæры. «Мæнæ ам, кæм бадын, уым, 
æвæццæгæн, Ленин дæр бадтаид... Куыд цыбыр у адæймаджы цард... 
Афонмæ йыл цæуид авд æмæ цыппарыссæдз азы... Хæрз 
чысыл... Ныр зæхх æмæ арв куы ныддæлæ-уæлæ кæниккой æмæ 
Ленин не ’хсæн куы фæзынид...». Йæ цæстытыл ауад, знон 
мавзолейы Ленинмæ куыд касти, уый. Адæм суанг сæ хъæу 
Тулдзбынæй районмæйы бæрц адаргъ сты... Æппынæрæджиау куы 
бахызтысты, æмæ куы ныккасти авджын чырынмæ, уæд йæ зæрдæ 
суынгæг. Йæ къæхтæ йæ нал хастой. Фæсте та йæ адæм размæ 
цæуын кодтой. Адæмæй нæ фефсæрмы ис, зæгъгæ, уæд ыл 
ныддæлгоммæ уыдаид... Ехх! Науæд Калинин та? Иухатт Ирыстонмæ 
куы ссыди... Йæхи къухæй мын хæрзиуæг радта»... 
Уалынмæ райхъуысти: «Ныхасы бар Гæбуты Тотырадзæн» 
æмæ йæ мидбынаты фесхъиудта. 
Адæм куыд æрæмдзæгъд кодтой, уый бамбæрста Тотырадз, 
æрмæст сæ уынгæ дзæбæх нал кодта. Сæрдариуæггæнæг, 
æвæццæгæн, зыдта кæм бады, уый æмæ йæм, æмдзæгъдгæнгæ 
фæстæмæ разылд. 
Тотырадзæн йæ зæрдыл æрбалæууыди Бутиан. Ныр æм 
искуыцæй куы æрбакæсид, уæд æй бамбарид, хъазуат хæстæй 
зындæр раны кæй фæци, уый... Сындæггай рацыдис трибунæмæ. 
Ныронг йæхинымæры бæргæ фæцахуыр кодта, куыд 
райдайдзæни æмæ цы дзурдзæни, уый. Фæлæ ныр йæ дзыхы дзырд нал 
бадти. Сæрдариуæггæнæг æм бадзырдта: 
— Æмбал Гæбуйы-фырт, ныхас кæн, кæцы ’взагыл дын 
æнцондæр у, ууыл. Ратæлмац дæ кæндзысты. 
— Бузныг. Æз ме знæгтимæ дæр никуы ныхас кодтон 
тæл272 

мацгæнджыты æххуысæй... — Исдуг фæхъус Тотырадз, стæй та 
сдзырдта. — Зынаргъ æмбæлттæ! Æхсидгæ салам уын Ирыстоны 
зæхкуыстгæнджытæй, сымахæн... Адæмы хуыздæртæн! 
Ноджы та тыхджын къухæмдзæгъд... 
— Æргомæй уын куы зæгъон, уæд мæм суанг не ’фсин дæр 
афтæ зæрдиагæй никуы хъуыста, сымах мæм куыд хъусут, — йæ 
рихитæ адаудта Тотырадз, бахудти, адæм дæр ныххудтысты. — 
Мæн фæндыд Ирыстоны зæхкусджыты хъуыдытæ æмæ 
сагъæсты тыххæй иукъорд ныхасы зæгъын. 
Сослан æм хъуыста лæмбынæг æмæ, цыма йæхæдæг ныхас 
кодта, уыйау тыхстис. 
— Хъуыддæгтæ ныр нæхицæй аразгæ сты, — дзырдта 
Тотырадз. — Колхоз æнæ сæрдарæй колхоз нæу. Махмæ сæрдарæй 
райкомы фыццаг секретарь æрбацыд. Зын ын уыди, æргом 
дзурын хъæуы. Кæддæрты йæхицæн æмбал нæ уыди. Уый фæстæ 
адæмæй фæиппæрд. Йæ рæдыд бамбæрста. Ам мæн тыххæй 
дзырдтой. Æз та афтæ зæгъын: æнæ уый ахæм хор не ’рзайын 
кодтаиккам. Æнæ сæргълæууæгæй, мæ хуртæ, кусæн нæй... Культ, 
культ у, фæлæ сæргълæууæг хъæуы... Уæ хорзæхæй, раст мæ 
бамбарут. Æдылы дзурæгмæ, дам, зондджын хъусæг хъæуы... 
Тотырадзы ныхæстæ уыдысты Тулдзбыны тыххæй, фæлæ 
Сосланмæ афтæ касти, цыма уыдон æвдыстой æмбырды 
уæвджытæн се ’ппæты сагъæстæ дæр. 
— Нæ фæндаг сраст и. Æрмæст зæрдæзæгъгæ нæма стæм. 
Хор фаг нæма исæм, — дзырдта Тотырадз. — Уæдæ æхсыр æмæ 
дзидза дæр афтæ... Æмæ уый колхозонты аххос дæр у. Тынгдæр 
та хицауады, мæнæ суанг Мæскуыйæ райдай æмæ колхозы 
разамонджытыл фæу... Нæ хицауадæй иуæй-иуты сæйрагдæр сагъæс 
вæййы Мæскуымæ афойнадыл рапорт арвитын... Фарон нæм 
кæмдæрты нартхор цъæхбынæй æртонын кодтой. Мæскуымæ, 
дам, рапортæн æрæджы кæны. Уæд, цымæ, Мæскуыйы рапорттæ 
хъæуы, æви хор? Колхозоныл фаг нæ сагъæс кæнæм. Йæ 
куыстæн ын мызд, мызд, мæ хуртæ! Нартхорæй нæ зæгъæм. Уый 
диссаджы хор у, махмæ йæ хонгæ дæр нæртон хор кæнынц. Ома, 
уæйгуыты хор. Буц даринаг у, чындздзон чызгау, рæвдауын 
уарзы, сывæллонау. Хор дæр у, фос дæр у, æхсыр дæр æмæ дзидза 
дæр, айк дæр æмæ карк дæр... 
Сослан йæ мидбылты худти æмæ йæ хъус дардта, залы 
бадджытæ цы дзырдтой, уымæ. Фæйнæрдыгæй хъуыстис: 
— Диссаджы зæронд лæг у. 
— Зæронд у, фæлæ йæ .хъуыдытæ ног сты. Тотырадз та 
иуахæмы февнæлдта, йемæ кæй æрбахаста, ахæм тыхтонмæ, арæхстгай 
йæ райхæлдта æмæ сдзырдта: 
— Кæд мæ, мыййаг, исчи нæ бамбæрста... Мæнæ адоны 
тых18 Æгъуызарты Æхсарбег 
273 

хæй дзырдтон, — æмæ æлмæрины дæргъæн дыууæ æфсиры йæ 
фæйнæ къухы хæрдмæ систа. Фæйнæрдыгæй хъуысти: 
— Сызгъæрин зæронд лæг! 
— Дипломат, дишюмат... 
Адæм та æрæмдзæгъд кодтой. Æмдзæгъд кодта Тотырадз 
йæхæдæг дæр. Ацы хатты хуызæн æй никуы æрфæндыд Бутианы 
фенын. «Ехх, тæхуды, уый мæм дуары хуынкъæй уæд та куы 
æрбакæсид, уæд бамбарид, алы бон цæуыл тох кæнын, уый». 
23 
Сослан Мæскуыйæ сæхимæ æрыздæхти изæрыгон. Сæ 
кæрты дуар уыдис гом æмæ бадис кодта: йæ мад æй гомæй никуы 
ныууадзы. Ахгæдта йæ æмæ тыргътæм схызти. Йæ размæ фесты 
сылгоймаджы къалостæ, рагъæныл — дыууæ пъалтойы. Иу дзы 
зонгæ пъалто. Уайтагъд банкъардта, йæ зæрдæйы цæф куыд 
фæтагъддæр ис, уый. «Кæд уый нæу?» — Хæстæгдæр æм 
бацыди, йæ къухæй йын йæ фæлмæн æфцæггот æрсæрфта. — «Уый у! 
Фæлæ цы хабар уа?». 
Дуар куыддæр байгом, афтæ къуымрæбын, йæ мады 
сынтæджы раз бауыдта, чысыл раздæр йæ зæрдæ кæй тыххæй 
сгуыппгуыпп кодта, уый. Сынтæджы хуыссыди йæ зæронд мад æмæ, 
Сослан йæ ком дæр нæма схæлиу кодта, афтæмæй, йæ разы цы 
сылгоймаг бадти, уый цæстæнгасæй бамбæрста йæ фырты 
фæзынд æмæ йæ мидбынаты базмæлыди. 
— Нана, цы кодтай? — бæлццон ныккасти йæ мады 
къæсхуыртæ цæсгоммæ. 
— Уазæгæн уал æгас цуай загътаис, — бауайдзæф кодта мад. 
Зæронд усы раз чи бадт, уыцы уазæг уыди Зинæ. Æмæ йæм 
Сослан йе ’ргом куы аздæхта, йæ къух æм куы бадаргъ кодта, 
уæд æфсæрмхуызæй сыстади. 
— Бахатыр кæн. Нанайыл фæдæн. Цы хур, цы къæвда? — йæ 
циндзинад æмбæхсгæйæ дзырдта Сослан. 
— Хицау хъуамæ зона йæ районы цаутæ. Дæсæймаг бон 
дæн ам. 
— Хорз, хорз, — цыма Зинæйы хабæрттæн æппыидæр ницы 
зыдта, ахæм хъæлæсы уагæй загъта Сослан. — Æмæ кæм дæ? 
Сыхæгты чындз дæр уым уыди; къуымы скъаппы раз 
цыдæртæ архайдта æмæ ныххудти. Сослан æм фездæхти: 
— Хатыр мын! Фæскъуым бамбæхстæ. 
Уæдмæ мад йæ мидбынаты рабадти æмæ йæ мæллæг 
хуыздзыд къухтæй йæ сæрбæттæн адзæбæхтæ кодта. 
— Цы кæны? — Зинæйы уырыссагау афарста Сослан. 
— Бæлвырд низ æм не ’взарын. Æвæццæгæн, бафæллад. 
Терапевтмæ фæдзурын хъуыди, мæн дзæгъæлы æрбахуыдтой. — 
274 

Сосланæй цъусдуг æрбайрох ис, кæм и, уый, æрмæстдæр уыдта 
йæ уарзон адæймаджы, уый дыууæ цæсты, æрмæстдæр æм 
хъуысти уый фæлмæн, рæвдаугæ хъæлæс. 
— Лæппу, сагъдæй цы баззадтæ? Марадз, уазæджы иннæ 
уатмæ ахонут. 
— Дохтыр-иу уазæг нæ вæййы, — къæмдзæстыгхуызæй дзуапп 
радта Зинæ. 
«Иунæг кадджын Хуыцау дæ рæбинаг бакæнæд», — хинымæр 
скуывта мад, стæй сдзырдта: 
— Нæ къæсæрæй фыццаг хатт æрбахызтæ, ныридæгæн дæ 
хъæубæстæ бузныг сты. Марадз, марадз... 
Сослан æмæ сыхаг чындз Зинæимæ бахызтысты 
чысылгомау, хæрзæфснайд уатмæ. Дыууæ сынтæджы дзы фæрсæй 
фæрстæм, кæсæнджын шифонер, ног радиоприемник, чысылгомау 
фыссæн стъол, къæлæтджын бандæттæ, иу къулы æмбæрц чи 
ахсы, чингуыты ахæм скъапп. 
Сыхаг чындз фыццаг Сосланы хъусы цыдæртæ адзырдта, 
стæй, æз та уæм зындзынæн, зæгъгæ, сæ цурæй рацыди. 
Сослан Зинæмæ касти афтæ, цыма йæ фыны уыдта. Чызг 
фæкъæсхуырдæр и. Æнахуырæй тыхсы, æвæццæгæн. Фæлæ йæ 
цæстытæ... Стыр, æрвхуыз цæстытæ! Абон та ноджы 
рæсугъддæр сты, ноджы сыгъдæгдæр, айдæнау сæ адæймаг йæхи уыны. 
Нæ сыл зыны нæдæр сагъæсы, нæдæр фæсмондзинады фæд. 
Æрмæст кæсынц гæзæмæ хинхуызæй, цыма зæгъынмæ хъавынц: 
ам мыл сæмбæлын æнхъæл нæ уыдтæ? Лæппуйы æдзынæг 
кастæй чызг фефсæрмы æмæ йæ сæр дæлæмæ æруагъта. Сослан 
сыстад. йæ цурмæ бацыд æмæ йын йæ дыууæ русыл йæ æрмттæ 
авæрдта. 
— С-с-с. Сбад. Худинаг у, — чызг йæ бынатæй фæцæйстади. 
— Уыдон махæй æнæмбаргæдæр не сты. Æрдæбон мын мæ 
хъусы цы æрбадзырдта, уый куы зонис. Мæ мад, дам, йæхи 
æфсоны рынчын скодта, дæу цæмæй фена, уый тыххæй, — 
Сослан йæ къухтæ кæрæдзиуыл æрхоста æмæ хъæрæй ныххудти. 
Чызджы фæлурс уадултæ асырх сты. Стæй, æвæццæгæн, 
йæхиуыл фæхæцыди æмæ хъуыддагхуызæй сдзырдта: 
— Дæ хабæрттæ-ма ракæн. Мæскуыйы дæм ныхасы бар 
не’рхауди? Тæхуды, дæуæй куы фæуыдаин. 
— Уæд цы? 
— Хицауады федтаин... Ноджы ма сын загътаин, мæ зæрды 
цы ис, уыдон. 
Сослан та ныххудти. 
— Тæрсын дæ райдыдтон. Схъæбатыр дæ, æнхъæл дæн. 
— Æдас у. Рæстдзинад зæгъынмæ хъæбатыр цæмæн хъæуы? 
— Хахуыр ныхæстæ тæппуд фæкæны. Æмæ сын уæддæр цы 
загътаис? 
275 

— Мæнæ сымах æгуыдзæг кæй стут, уый. 
— Сæхæдæг æй хуыздæр зонынц... Нæ иу æгуыдзæгæн, 
фехъуыстаис, цы ми бакодтой, уый, — сæрыстырхуызæй загъта 
Сослан, уыимæ йæ дзыхъхъынног костюмы тæрттæ 
фæйнæрдæм акодта, цыма йæ урс-урсид цыллæ хæдон æмæ 
сызгъæриндонытылд булавкæйæ фидаргонд чи уыди, уыцы сау галстук 
равдисынмæ хъавыди. Чызг ын уæдæй нырмæ дæр 
йæхинымæры цин кодта йæ ног дарæсыл. Йæ ныллæг, фæлæ 
фидæрттæарæзт уæнгтыл аив бадтысты. — Тотырадзæй зæгъын, — 
дзырдта райкомы секретарь. — Ленины орден æнæхъæн Ирыстонæн 
дæр цины хос у. Ног хъуыдытæ, ног фæндтæ дæр вагоны дзаг 
сластам. Цыма кусынæй никуыуал бафсæддзынæн, афтæ мæм 
кæсы; базыртæ мыл базади, цæргæстимæ атæхин, — Сослан йæ 
бынатæй фестади, йæ цæнгтæ тилгæйæ йæ уаты къуымты 
æрзылди, стæй æваст фæлæууыди Зинæйы фарсмæ стъолы уæлхъус 
æмæ иуцасдæр ныджджих и. Æрæджиау та йæ мидбылты 
бахудти. — Уый дæр хорз, æндæр хатт дын сæ фæдзурдзынæн. 
Фæлæ ма уал мын дæхи хабæрттæ ракæн. Нæма мæ уырны, ам 
дæ, уый. 
— Ме ’мбæлттæ мæ чындзау рарвыстой. Мæ лæвæрттæ 
чырыны дзаг баисты. Бæргæ ма куыдта мамæ, мæгуыр, фæлæ уымæ 
дæр нал байхъуыстон. Цы сфæнд кæнон, уый хъуамæ саразон. 
Науæд цыма мæ хабар дæхæдæг нæ зыдтай. Нæ министрадмæ та 
цал хатты дзырдтай, мæн ардæм цæмæй рарвитой, уый тыххæй? 
Уæдæ мæ дæ хуымгæнд зæххы бын ис. 
Сослан Зинæйы фарсмæ бандоныл йæхи æруагъта æмæ сусæг 
хъæлæсæй сдзырдта: 
— Тæргай нæ ма фæлидз, о, рæсугъд чызгай. 
— Нæ зонын, — чызг хъуыддагхуызæй йе уæхсчытæ 
базмæлын кодта. — Нырма уал æз дæр пълантæ аразын. Сæ сæйрагдæр — 
ног рынчындон. Зæронд та *- арæндонæн. 
— Уый бæззы. Адæймагæн йæхи дæр бахъæуы... 
Зинæ йæ сæр иуварс азылдта. 
— Дæ зæрдæ де ’муд нæма ’рцыди? Уæхимæ цы зæгъынц? 
— Папæ æмæ мамæ знон ам уыдысты. Мамæ та йæ цæссыгтæ 
фæкалдта... Рацу, дам, фæстæмæ. Папæ йæ кой дæр не суагъта. 
Уый мæ дæуæй фарста, кæм, дам, ис? Хъыг ын уыди, кæй дæ нæ 
федта, уый. 
— Æмæ уæдæ кæд, зæгъыс? 
— Ууыл у дæ катай? — чызг бахудти. 
— Афон нæма у нæ рæсугъд фæндтæн? — лæппу зарæгау йæ 
ныхас даргъ ауагъта. 
— Сæрды... Сусæны мæйы... 
— Афæдзы æрдæг!.. 
276 

24 
— Нæ куыст райдайæм. Цæй тыххæй уæм фæдзырдтам, уый 
зонут, — Сослан йæ бынатæй сыстади, даргъ стъолы раз Азæмæт 
æмæ Барисы комкоммæ бандон æрæвæрдта æмæ æрбадти. 
Тулдзбыны райкомы секретарь Мæскуыйæ куы сыздæхти, 
уæдæй нырмæ зилы колхозтыл, тæрхæттæ кæны сæ дарддæры 
пълантыл, изæрыгæтты та йæхимæ фæсиды сæрдартæм, партион 
организацийы секретартæм, иумæ æрбадынц мæнæ ацы даргъ, 
фæныкхуыз сукнойæ æмбæрзт стъолы алыварс æмæ æвзарын 
райдайынц, колхоз партийы ног сидтæн цы дзуапп бацæттæ 
кодта, уый. А изæр ныхас цæудзæни «Сырх Кавказ»-ы ног 
пълантыл. 
— Табуафси, — хъуыддаг бæлвырд чи фæзоны, ахæм 
адæймагау дзуапп радта Азæмæт. 
— Уæдæ схъæр кæнут, уæ зæрды цытæ ис, уый. 
— Бирæ цыдæртæ. Хæстæгдæр азты... — сындæггай нымайын 
райдыдта Азæмæт, сæ размæ цы хæстæ æвæрынц, уыдон. 
Сослан æм лæмбынæгæй хъуыста, бамбарынмæ хъавыди 
æрмæст цы ныхæстæ кодта, уыдон нæ, фæлæ йæм цы зæрдæйы 
ахаст уыди, уый дæр. Аивæй йæ цæст æрхаста сæрдары ног 
костюмыл, бафиппайдта урс хæдон, крахмалгонд æфцæггот, тарморæ 
галстук. 
Сосланы кабинеты бадти райæххæсткомы сæрдар Алыбег дæр. 
Стъолыл йæ цæнгтæ барджынхуызæй æрæвæргæйæ зынди афтæ, 
цыма тынг бæстонæй хъусы сæрдары ныхасмæ. Хъуыды та 
кодта ивгъуыд бонтыл, æмæ йын зын уыди, кæддæрты Азæмæты 
дæлбар кæй уыди, йæ алы ныхас дæр йæхицæн æнæмæнг 
бакæнинагыл кæй нымадта, уыдæттæ мысын. Æмæ Азæмæт куы 
сдзырдта, хæстæгдæр æртæ азы алы гектарæй дæр хор æмæ 
æхсыр цас райсынмæ хъавынц уый, уæд афтæ бакодта: 
— Гъе, гъе! 
Хъуыды дæр æй ничи ’ркодта. Сослан цыдæртæ фыста. 
Азæмæт дарддæр дзырдта: 
— Хор æмæ фосы фарста сæйрагдæр у. Фæлæ нæм клуб æмæ 
абана дæр нæй, уыдон та фондзазоны дыккаг æмæ æртыккаг 
азы. Ацы зымæг хъуамæ рухс æрбауадзæм... Уалдзæгмæ 
уæддæр. Уæззау пълан уыдзæни, æмбарæм æй, фæлæ йæ сæххæст 
кæндзыстæм, — фидарæй дзырдта Азæмæт. 
Алыбегæн хъыг уыди, æрдæбон йæ ныхасмæ кæй ничи ницы 
сдзырдта, уый. «Нæ кæсыс амæ дæр, — хъуыды кодта Азæмæты 
тыххæй. Гæххæттыл дыууæ хъуыдыйады кæрæдзиуыл 
бабæдтын нæ фæразы, афтæмæй мын районы фыццаг бынат ахста. 
Ныр дæр ма йæ сæр хæрдты хæссы». Йæ зæрдыл æрлæууыди, 
айфыццаг ын Хъæлæмырзæ цы ныхæстæ ракодта, уыдон. 
Азæ277 

мæт, дам, афтæ зæгъы, Алыбеджы цæрæнбонты ме ’ккой 
фæхастон. Æз, дам, куы нæ уыдаин, уæд æм хъомгæсы бынат дæр не 
’рхаудаид. Æмæ йæ ныр фæндыд, уыцы ныхæсты тыххæй йын 
истæмæй куы смаст кодтаид, уый. Æрмæст Сосланæй æдас нæ 
уыди. Æмæ-иу æм бæргæ бакасти, фæлæ уымæн та чи 
бамбардзæни йæ хъуыдытæ. Авд гуыдыры æвæрд ыл ис. Йæ фырхинæй 
уæлæмæ дæр не сырæзти. 
Цыдæриддæр уыди, уæддæр та иуахæмы Алыбег барджын 
хъæлæсæй загъта: 
— Хъуыды нæ акодтат. Хъыгаг у, хъыгаг. Цæй клуб 
сараздзыстут сымах. Иннæ ахæм абана. Уымæй та цы кæнут? 
— Цæхгæр та йæ куы фæлыг кодтай! — Барис баздæхти 
Алыбеджы ’рдæм. 
— Уат куыд уа, къæхтæ уымæ гæсгæ ивазын хъæуы... 
Змисыл мæсгуытæ амайут. 
Сослан йæ цæстытæ æрцъынд кодта, цыма йын ирд хуры 
тынтæй рыстысты, уыйау æмæ Алыбегмæ фæрсырдæм баздæхт. 
Райæххæсткомы сæрдар æй фембæрста, йемæ разы кæй нæу, 
уый æмæ дзурын нал сфæрæзта. 
— Нæ пълан, сæххæстгæнæн кæмæн ис, ахæм у. Адæм ыл 
бирæ фæхъуыды кодтой. — Барис, йæ бынатæй фестади, даргъ 
санчъехтæй рудзынджы цурмæ бацыди æмæ къулæнцой 
балæууыди. — Цы у мах уавæрты нартхорæй æрмæст дыууын 
центнеры райсын? Ницы! Саумæр зæхх, домбай техникæ, хорз 
мыггæгтæ. Хус рæстæг куы ахæсса, уæд дон рауадз. Фарон 
Тотырадзы хуымтæм сæрдæмбисы рауагътам. Банымай-ма. Гектары, 
æппынкъаддæр, хъуамæ уа цыппор мин æвзары. Зæнгыл иу æфсир 
æнæмæнг æрзайдзæн — уый дын, æппынкъаддæр, сæдæ граммы. 
Гектарæй — цыппор центнеры. Уый хæрз чысыл у... 
— Æмæ ма сæм бафтау. Æнцон у дзыхæй, — сæ ныхмæ та 
фæци Алыбег. — Пълантæ хъуамæ уой, æххæстгæнæн кæмæн ис, 
ахæмтæ. Парти афтæ амоны... 
— Кæй нæ уырны, уый Гæбуты Тотырадзы бафæрсæд! — 
схуыстæй загъта Азæмæт. 
— Гъы-гъы! — схуыфыд Алыбег. 
Азæмæт бамбæрста, уыцы схуыфтæй Алыбег цы зæгъынмæ 
хъавыди, уый; ома, Тотырадзæй та кæдæй нырмæ райдыдтай 
æппæлын. 
— Пълан æнаипп у, — Сослан сыстади, йæ чысыл къухтæ йæ 
синтыл авæрдта æмæ кабинеты къуымты æрзылди. — Мах 
сахуыр стæм мамæлайы къæбæрыл. Ныр рæстæг æндæр у, адæм 
базмæлыдысты. Ноджыдæр ма æхсæзфондзыссæдз хъуджы кæм 
уыдзæн, ахæм фермæ! Цыппар азы размæ уый бæрц æгас 
районы дæр нæ уыдис. Уый æхсыры комбинат уыдзæни. Нæ, нæ! 
Азæмæт æмæ Барис раст сты. Стæй афон у... Кæд партийы 
до278 

мæнтыл дзурæм, уæд уый та афтæ зæгъы: рахизæм продукци 
гектары сæрыл нымайынмæ. Алыбегмæ гæсгæ, 1953 азимæ 
абаргæйæ, дыууæ хатты фылдæр продукци куы исæм, уæд æгъгъæд 
у. Зондджын хъуыды нæу! Цыппар-фондз хатты фылдæр 
хъуамæ дæттæм... 
— Фантазия! — бахъуыр-хъуыр кодта Алыбег. 
— «Фантазия, фантазия!» — афæзмыдта йæ Азæмæт, æмæ йæ 
къухы цы гæххæтты сыфтæ уыдис, уыдон стъолмæ баппæрста. 
Дзуринаг æм бæргæ нæ уыди, фæлæ цæхгæр уырдыджы 
цæуæгæн æнæ азгъоргæ йæ бон куыннæ вæййы, афтæ йæхи нал 
баурæдта. — Дæ хорзæхæй, ды та кæм сдæсны дæ? Мæнæу æмæ 
хъæбæрхор кæрæдзийæ куы нæ иртæстай! 
— Дæуыл сахуыр дæн. 
— Уымæй раст зæгъыс. Магуса ахуыр уæ скодтон, мæ аууон 
уæ сæртæ фембæхстат. Мæнæ дæу ме ’ккой хæрæджы хаст 
фæкодтон! 
— Æрыхъуыстон ма уый, — Алыбеджы зæрдыл та 
æрбалæууыдысты Хъæлæмырзæйы ныхæстæ. — Дæ бынат дæ ферох ис! 
Дæхи ма районы фыццаг лæгыл нымайдзынæ? 
— Ды, æнхъæл дæн, сфыццаг дæ? Уæддæр ницæуыл сахуыр 
дæ! — Азæмæты буар фырмæстæй барызти. — Уæдæ фыццагæн 
дæр нæ бæззыс æмæ фæстагæн дæр, лымæнæн дæр æмæ знагæн 
дæр! Ардæм ма байхъус.Тулдзбыны зæххытæй нартхор исæн 
ис, æппынкъаддæр, æртæ-цыппар хатты фылдæр. Фарон æхсыр 
æрдыгътам æрмæстдæр минтæ æмæ æрдджытæ. Ацы аз хæс исæм 
дыгæйттæ æмæ æрдджытæ. Ды уый фантази хоныс? Уæ, 
гормон, кæддæр фосы дохтыры дæсныйадыл куы ахуыр кодтай, — 
Алыбегæн фæстаг ныхæстæ йæ тъæнгтæ ацагътой, йæ бандоны 
хъыс-хъыс ссыди. — Уæдæ дзидза дæр афтæ. Дæ хæдзары 
искуы хуы схастай? Никуы! Уæдæ æз схастон! Абана æмæ клуб 
дæр сараздзыстæм, дæу нæ батыхсын кæндзыстæм, Тулдзбыны 
райæххæсткомы сæрдар! Дæу æххуысмæ куы æрхауæм, уæд... 
«Базмæлыди, базмæлыди бынтондæр», — хъуыды кодта 
Сослан. Сæрдарæй йæ цæст нал иста. 
Алыбеджы цæсгом туджы зылди, мæстæймарæн худт кодта. 
Азæмæтæн та цыди йæ дæндæгты къæс-къæс æмæ дзырдта: 
— Куыд уыдтæ, афтæмæй баззадтæ... 
— Куыд уыдтæн? 
— Хуымтæм кæуылты ацæуын хъуыди, уый дæр нæ зыдтай. 
Нал хъуыды кæныс, иухатт дæ обкомы секретарь быдыры куы 
ныууагъта, уый? 
Алыбег Сосланы ’рдæм фездæхти. 
— Дæ хорзæхæй, мæныл аргъауынмæ æрбахуыдтай 
Тутрыфырты? Йæ сæт мыл цы калы? 
«Хæйрæг уæ базонæд, — дзырдта йæхинымæры Сослан. — 
279 

Иу рæстæджы кæрæдзийы роны куы алæсат, уымæй дæр уын 
тарстæн... «Метафизиктæ æмæ идеалисттæ хыл куы фæкæнынц, 
уæд уый æцæг материалистты пайдайæн вæййы», — æрæмысыди 
кæйдæр ныхас. 
— Мæнмæ гæсгæ, Азæмæт нæ рæдийы. — Сослан бамбæрста 
колхозы сæрдар æмæ парторджы уынаффæтæ, йæ зæрдæмæ 
фæцыдысты, уырныдта йæ сæ сæххæст кæныныл дæр 
ахъаззагæй кæй тох кæндзысты, уый. Азæмæт æмæ Алыбеджы æхсæн 
цы быцæу ныхас рауади, уый та нымадта уыдонæн сæ дыууæйы 
хъуыддагыл; æхсызгон ын уыди, Азæмæт чысылгай-чысылгай 
йæхи æмæ йæ алфамбылай чи уыди, уыдон æмбарын кæй 
райдыдта, уый. Цыбырдзырдæй, Сосланæн хъыг нæ уыди Азæмæт 
æмæ Барис райæххæсткомы сæрдары кæй бафхæрдтой, уый. Чи 
зоны, æмбæлди райæххæсткомы сæрдары фарс сдзурын, фæлæ 
йе ’взаг нæ тасыди æмæ йæхи æвдыста афтæ, цыма хъусгæ дæр 
ницы фæкодта. — Уæ пълантæм уал иумæйаг æмбырды æркæсут. 
Уырны мæ: æппæт колхозонтæ дæр уæ разыйæ баззайдзысты. 
Уый фæстæ та сæ бюройы сфидар кæндзыстæм. 
— Ды дæр сæ растыл нымайыс? — Алыбег уайдзæфгæнæгау 
ныккасти Сосланмæ. — Уæдæ æз раджы дæр ницы зыдтон, 
Тутыры-фырт? 
— Дзырдтæ хæссын... 
— Æз... Дæхицæй мæ цал хатты раздæхтай? Йæ куыстæй нæ 
кæй фæсырдтой, мæн æви дæу? 
Азæмæт цæмæндæр хъæрæй ныххудти, цыма йе ’ппæт 
мæстытæ дæр æрбайсæфтысты, уыйау, стæй æваст йæ мидбынаты 
стъæлфæгау фæкодта æмæ йæ зæрдæйы сæрмæ йæ къух йæ 
риуыл авæрдта... 
25 
Темырболат йæ фыртимæ куы фæхыл, уæд Хъæлæмырзæйы 
хæдзарыл йæ къух ауыгъта, иу изæрыгон Тотырадзмæ фæцыди 
æмæ йын афтæ зæгъы: 
— Зæрондæй та дæумæ æрхаудтæн... Арæзт фæдæн. Ныр та 
де звеномæ цæуын... 
Тотырадз уæд дзæбæх нæ бамбæрста, йæ хæлары афтæ 
цæмæн æрфæндыди, уый. Æрмæст банкъæрдта, Хъæлæмырзæимæ 
сæ мыды къæм кæй ныххауди, уый. 
Уæдæй фæстæмæ та Темырболат куыста Тотырадзимæ; иумæ 
базылдысты хуымтæм, бафснайдтой сæ æмæ сæ фæллойæн 
райстой дзæбæх мызд. Тотырадзы фæхуыдтой Мæскуымæ. 
Уырдыгæй куы сыздæхти, уæдмæ уазæлттæ фæсастысты, хъызт 
зымæгмæ уалдзæджы хъармæй æрбахæццæ галы комы тæфы бæрц. 
Уынгты мит атади, ранæй-рæтты фæхус и зæхх дæр. 
Темырбо280 

лат иу-дыууæ боны кæмдæр балцы уыд, уымæ гæсгæ 
Тотырадзыл бацин кæнынмæ чи цыди, уыдонæн сæ фыццæгтæй нæ фæци. 
Уый хыгъд куы фембæлдысты, уæд ма сæ цинæн кæрон кæм 
уыдис. Темырболат иудзæвгар фæкасти, Тотырадзы тарбынцъæх 
тæбын хæдоны риуæй цы зынаргъ хæрзиуæг æрттывта, уымæ, 
стæй йе ’рдхорды ронбастыл фæхæцыд, хæрдмæ йæ систа, 
афтæмæй хæдзары астæу æрзылди. Тотырадзæн йæ зæрдæ 
суынгæг и. Темырболат ыл æрæджыты афтæ никуал бацин кодта. 
Æмæ, уæвгæ, уымæн æфсойнаг дæр нæ уыди. Ныр та... 
Фæлæ фыццаг цинты фæстæ дыууæ лæджы куы ’рбадтысты 
æмæ Тотырадз йæ хабæрттæ кæнын куы райдыдта, уæд цас 
фылдæр дзырдта, уыйбæрц йе ’рдхорд та кодта æнкъарддæр. Æмæ 
Тотырадз йæ ныхæсты уацары куы нæ уыдаид, Мæскуыйы цы 
бирæ диссæгтæ федта æмæ фехъуыста, уыдоны тыххæй куы нæ 
дзырдтаид, уæд, æвæццæгæн, уайтагъд бафиппайдтаид, йе ’рдхорд 
æм зæрдиагæй кæй нæ хъусы, цыдæр хъыгдарæг æй кæй ис, 
уый. Æмæ, æппынæрæджиау, Тотырадз Темырболаты цæстытæм 
куы фæкомкоммæ ис, уæд æм афтæ фæкасти, цыма йæ хабæрттæ 
Темырболатæн æхсызгон нæ уыдысты. Йæ цæсгом уыди 
тархуыз; йæ бæзджын, чысыл бургомау чи дардта, уыцы æрфгуытæ 
зындысты кæрæдзиуыл ныхæсты хуызæнæй. 
Цæмæй зыдта Мæскуыйæ ссæуæг зæрдæрухс бæлццон, йе 
’рдхордмæ цы сагъæстæ уыди, уыдон? Цæмæй æмбæрста 
Тотырадз, уый йæ хабæрттæ цас биноныгдæрæй дзырдта, уыйбæрц 
йе ’рдхорды зæрдæ æрхуымдæр кæй кодта, уый. 
«Акса-ма, ногæй лæппу куыд фестади, науæд йæ дарæс та?» 
Æмæ йæ цæст æрхаста æгънæгджын сгæллад хæдоныл, ног 
гæлифейыл, сау-сауид рог цырыхъхъытыл. «Мæнæн æрыгонæй дæр 
никуы уыди ахæмтæ». Йæ зæрдæйы кæмдæр арф ран цырен 
суагъта хæлæгдзинады арт. «Цæуыннæ уа арæзт, ахæм кад ын 
скодтой. Куы ссыди, уæдæй нырмæ йыл хъæуæй горæтæй æмбырдтæ 
кæнынц, цыма сгуыхт инæлар у, уыйау. Æмæ уæд кæм 
фесгуыхти мæнæй уæлдай? Нæ фыдæлты нартхорæй?» Темырболат йæ 
сагъæсты хал аскъуыдта, йæ зæрдæ йæхиуыл æрхудти, стæй та 
хи растгæнæгау хъуыдытыл фæци: «Акса-ма, цахæм лæгтимæ стох 
кодта, йæ ныхмæ цытæ сыстади... Хуымæтæджы нæ фæзæгъы: 
«Бонтæ ивынц, цард цæуы». Ивынц, ивынц... Цæуынц бонтæ 
æмæ фарн хæссынц... Лæг хъуамæ ахæм уа. Йæ кад æмæ йæ сæр 
хъахъхъæна. Цу дæ фæндагыл, кус, фыдæбон кæн æмæ дæ 
фыдæбæттæ нæ фесæфдзысты. Уæдæ... Фæлæ кæм и? Бæргæ, 
иууылдæр-иу Тотырадзы хуызæттæ куы уаиккой. Æмæ кæй бон 
у? Нæ йæм хъусыс, куыд зæгъы, раджы уа, æрæджы уа, 
уæддæр, дам, рæстдзинад фæуæлахиз вæййы, раст æмæ зылын 
сбæрæг вæййынц, фыдгæнæг æмæ хæрзгæнæджы адæм базонынц. 
Алы лæгæй дæр, дам, уый хъуамæ рох ма кæна... Ничи йæм 
281 

хъусы... Æз та цæуыл хъуыды кодтон... Æрмæст мæхи 
гуыбыныл, мæхи рагъыл? Æмæ дзы цы рамбылдтон? Мæгуыр цардæй, 
æбæркад куыстæй Хъæлæмырзæйæ фæлыгъдтæн хохмæ, 
æрцыдтæн та фæстæмæ. Мæ цæстысындз чи уыди, чи мæ 
фæхынджылæг кодта, хохмæ кæй тыххæй фæлыгъдтæн, уыимæ æмдзæхдон 
сдæн... Цæмæн? Цæй тыххæй? Дуры сæстытæ æмæ фæйнæджы 
лыггæгты тыххæй? Æмæ сæ цы сарæзтон? Бырутæ? Æмæ кæй 
хъæуынц, кæд исчи афтæ хъуыды кæны, уыцы быруты аууон æз 
чъизи митæ кæнын, зæгъгæ, уæд? Фæлтау мын уыцы дуртæй 
ингæн куы самадтаиккой, уыцы фæйнæджытæй чырын куы 
сарæзтаиккой... 
Науæд уыцы æнæчетары хæдзарыл кæй бафыдæбон кодтон, 
уый та? Лæвар ын хæрæджы хафт фæкодтон. Йæхæдæг мын 
куыд зæгъы: хæдзархæлд, дам, мæ бакодтай, æрдæгарæзтыл, 
дам, æй ныууагътай, горæтæй мæ хонын бахъуыди кусæг... Æмæ 
Гандзайæ дæр æрбахон, мæн демæ цы хъуыддаг и, мыййаг дзы 
мæ сывæллæттæ куы нæ цæрдзысты. Цæй æдылы разындтæн, 
цæ... Искуы дæр мафыс йæхицæн бирæгъæй цæдис æмбал кæны? 
Акæс-ма... Æнцад, дам, бад, науæд, дам, дæ хъуыддаг хорз нæу. 
Адæмы хардзæй уæладзгуытæ аскъæрдта; хъæдæрмæг зæгъай, 
цемент зæгъай, зæгæлтæ зæгъай — иууылдæр колхозæй... Ныр 
æм ничи хъусы, уыдон, дам, æз дæумæ радтон, ды сыл дæ къух 
бавæрдтай æмæ ныхас куы рауайа, уæддæр сæ дæуæй 
агурдзысты. Мæныл фыст, дам, дзы иу зæгæлы саст дæр нæй. Ды, дам, 
дæхæдæг ахæстоны сбаддзынæ. Гъе, хæрæг æмæ хæргæфсæй чи 
райгуырди, уыцы куыдзы хъыбыл, гъе! Æмæ цы нæ сараздзæни 
уыцы мæнгард, иу æмæ дыууæйы байсæфта? Йæ зонгæтæ, йе 
’рдхæрдтæ — бирæ. Халон халоны цæст нæ къахы. Ныхасмæ 
куы ’рцæуа хъуыддаг, уæд... Цæй æдылы разындтæн, цæ? 
Бæгуы ахуыргонд лæгау-иу мæ къух ма баххах кæнон 
хъæдæрмæгыл, дурыл, цементыл. Мæнæй лæгдæр ма кæм уыди. Хъæлæ мæ 
йæхицæн æууæнкджын адæймаг сарæзта! Фæлæ уæддæр 
бахатыр кæн! Уымæй дын нæ рауайдзæни, æз дын мæнæ ацы дыууæ 
къухæй де ставд къубал адзæнгæл ласдзынæн, дæ дынджыр 
уæцъæф дын дæргъмæ-цæхгæрмæ айгæрддзынæн», — Темырболат 
йæ къухтæ хæрдмæ систа æмæ сæ тилæгау бакодта. 
Æрмæстдæр нырма ныр бамбæрста Тотырадз Темырболаты 
хъуырдухæн æмæ йæм дисгæнæгау ныккасти. Кæд ыл исты 
æрцыди, зæгъгæ, дæр ма ахъуыды кодта йæхинымæры, фæлæ уæдмæ 
уазæг йæ бынатæй фестади æмæ сдзырдта: 
— Цы мæм ныккастæ? Æдылы никуы федтай, уæд мæм кæс! 
Æдылы, хæрз æдылы! — цыма искæдæм хъæр кодта, уыйау 
сдзырдта Темырболат. 
— Цы кæныс, дæ хорзæхæй, мæ ныхæстæ дын, мыййаг, хъыг 
уыдысты? 
282 

— Цæмæн уый зæгъыс? — сабырдæрæй сдзырдта 
Темырболат. — Дæ ныхæстæ лæджы ныхæстæ уыдысты лæджы миты 
тыххæй. Нæ, бахатыр кæн, афтæ иучысыл, мæхи фæдыл... Æз 
дæр лæджы ном бæргæ хæссын. Цæй, хæрзбон уал у, нæ мæ 
’вдæлы, — æмæ йæ цыбыр уæнгтæй уæгъд змæлд кæнгæйæ араст 
и. Тотырадз ма йæ фæстæ касти æмæ хъуыдытæ кодта: «Цы 
хабар у, Хуыцау зоны? Цыдæр кодта, фæлæ цы уа?» 
26 
Рацыд ма дзæвгар рæстæг. Уæдмæ Стырдоны был, къуда 
гæдыбæласы бын цы ногарæзт хæдзар фæзынди, уымæй 
фæфидыдта Тулдзбыны кæройнаг уынг. Сырх-сырхид агуыридурæй 
амад бæстыхай фæтæн рудзгуытæ æмæ уæрæх дуæрттимæ. Уыди 
дзы уазджыты уат, хуыссæнуат, кусæнуат, хæринаггæнæн, 
хинайæн... Агъуысты царæн йæ иу æмбисы — дыууæ чысылгомау 
уаты уынджы ’рдæм балкъонимæ. Царæн йе ’ннæ ’мбис — 
цементæй астæрд, йæ астæу — стъол æмæ къæлæтджын бандæттæ. 
Изæрыгон хур хæхты фæстæ куы æрæмбæхсы, йæ фæстаг 
тынтæй ма арвгæрæттæ сырх-сырхид куы сахоры, рог дымгæ йæ 
тинтычъи уырзтæй сгарын куы райдайы, уæд ма уыцы ран 
абадынæй хуыздæр цы вæййы! Æниу дзы æхсæв адæймаг куыд 
адджынæн фæфынæй кæны! Сæумæрайсом куы райхъал уай, уæд 
де уæнгтæ маргъы базыртæй рогдæр уыдзысты. 
Фæлæ дзы ацы ’хсæв Хъæлæмырзæ йæ зæрдæйы фæндиаг 
нæ баулæфыди. Цыдæр тыхст фынтæ уыдта... Мæнæ лæууы, 
кæддæр фыны Масинкайы йæхи найгæ кæм федта, уыцы цады 
был. Йæ къæхты бын змис лæбыры æмæ Хъæлæмырзæ 
дæлæмæ ныгъуылы... Мæхи фервæзын кæнон, зæгъгæ, йæ 
домбай къабæзтæ базмæлын кодта, йæ хуыссæны сыздыхстис æмæ 
фехъал. Фæгæпп ласта. Уаты астæу йæ цæнгтæ иу-дыууæ хатты 
айвæзта, хъæрæй ныззæмбыдта, стæй, къулыл цы стыр кæсæн 
ауыгъд уыди, уымæ фæкомкоммæ. Йæ дымст цæсгомыл æрбадти 
æнкъарддзинады фæд, йæ цæстыбынтæ дардтой цъæх-цъæхид. 
Æмæ куыннæ уыдаид æнкъард! Хæрзæрæджы та йе ’рдхорд 
Алыбегимæ Масинкамæ сæмбæлдысты. Цыдæр хабæрттæ йын 
фæкодта æмæ уæдæй нырмæ йæ быны дон бацыди. Уый фæстæ 
та сæм партион æмбырд уыди. Уым дæр æм фæкастысты. 
«Дзурæнт! — ныфсытæ æвæрдта йæхицæн Хъæлæмырзæ. — Мæ фæдтæ 
агурынмæ сæ дæлдзæхмæ хизын бахъæудзæн. Дзенагойы фыды 
хабарæн дæр ницы зонын. Мæ къухæвæрд мын никуы 
ссардзысты. Уымæн йæ хъуыддæгтимæ цы гæххæттытæ уыди, уым ис 
хъæусоветы уæды секретары къухæвæрд. Цæуæнт æмæ йæ 
ссарæнт: хæсты фæмард. Гæххæтты йын къух тыххæй кæй 
бавæрын кодтам, уый та райæххæсткомы уæды сæрдар Азæмæтæй 
283 

дарддæр ничи зоны. Афтæ, гъе, Гæбуйы-фырт æмæ саухъус 
Барис. Мæнæйуый зоны йæ фæдтæ æмбæхсын. Гæбуйы-фырт мын 
раныхæстæ кодта æмбырды. Дудийы-фыртæн, дам, ма 37 азæй 
нырмæ йæ митæм æркæсæм... Мæ хæдзаримæ дæр никæй ницы 
хъуыддаг ис. Бирæтæ аразынц, æз дæр банкæй æхца райстон 
æмæ сарæзтон. Ацæуæнт, багæды мæ кæнæнт. Ныууæй 
кæндзынæн мæ хæдзар, уæдæ ма мæм, Хуыцауæй бузныг, æхца дæр 
разындзæн æмæ горæтмæ афардæг уыдзынæн. Азæмæты 
хуызæн хæлиудзыхтæ куынæ сæфынц, уæд мæнæн цы уыдзæни? 
— Иу дæр уæ нал баззад, æви цы фестут? Лæппу, цы фæдæ 
ды та? — ахъæр кодта кæрты ’рдæм. 
Фаризæт куыстæввонг арæзтæй дуарæй йæ сæр æрбадардта 
æмæ йæм Хъæлæмырзæ джихæй баззади. Ныхыл дæлиау конд 
рæсугъд сæрбæттæны бынæй йæм худæндзаст æмæ 
æнæмæтхуызæй кастысты дыууæ сау-сауид æрыгон цæсты; хурсыгъдæй 
сырхбын чи дардта, уыцы рустæ зындысты цардхуыз, цыма сыл бирæ 
бонты æмæ æхсæвты цы цæссыджы æртæхтæ фезгъордтой, 
уыдон сын се ’нцъылдтæ, сæ низтæ семæ фæластой, уыйау. 
— Мæлæты сæрæн каст кæныс. Дæ зæрды мацы æрыфтæд? — 
хъазæгау сдзырдта Хъæлæмырзæ æмæ исдуг йæ цæстытыл 
ауадысты Фаризæты чызджы бонтæ. Сæ хъæуы уымæй рæсугъддæр 
нæ уыди. Аив гуырыконд, æлвæст астæу; йæ сау-сауид 
дзыккутæ дыууæ быдæй йæ фадхъултæм хæццæ кодтой. 
Æрбаймысыд йе ’мкусджытæй иуы. Уый зæрдæмæ дæр цыди, 
Хъæлæмырзæ та йын минæвар уыди... 
— Кæмæдæрты кæсгæйæ, мæ зæрды дæр иу хатт исты куы 
’рæфта, уæд цы диссаг у? 
— Хорз, хорз, ма та райдай. Дæ дзых æгæр суагътай. Мæнæ 
ма кæс... — Хъæлæмырзæ батылдта йæ къухы цы хæдон уыди, 
уый, стæй йæ бандонмæ баппæрста. — Адон чи хъуамæ барæвдз 
кæна? 
— Фæстаг кæркуасæнты кæй къæсæрæй рахизыс, уый. 
— Дзæгъæл дзæнгæда ма кæн, науæд дын!..— Æндæр хатт ын 
йæ дæндæгтæм бæргæ базылдаид ахæм ныхæсты тыххæй, фæлæ 
ацы тыхст рæстæг... — Марадз, цырд, акой мæ кæн!.. 
— Уæртæ дын хæдзары иту, пецы — зынгтæ, хæринаг — 
уæларт. Мæн не ’вдæлы, хуымтæ сыгъдæг кæнынмæ цæуын, — 
æндæр ницыуал сдзырдта сылгоймаг, афтæмæй дуары æдде фæци. 
— Дæ хæйрæджытæ дæ сардыдтой? — йæ фæдыл ма ахъæр 
кодта лæг. — Адæмæй худинаг у! Æви æфсарм дæр нал 
æмбарыс?.. Ног хæдзары æрцардыстæм æмæ дзы сæныччы хъус дæр 
нæма алыг кодтам. Искæмæты фæдзурæм, фосы мыггаг... 
— Дæ рæсугъд чындз та дæм йæ цæст фæдардзæн, — кæртæй 
ма æрбахъæр кодта Фаризæт æмæ цырд къахдзæфтæй 
кулдуа284 

рæй ахызти. Лæг иудзæвгар лæугæйæ баззади, стæй пъолмæ ату 
кодта æмæ сдзырдта æнæуаг ныхæстæ. 
Хъæлæмырзæ Масинкайы куы бавзæрста, уæдæй фæстæмæ 
йын Фаризæт уæнгæл фестади. Йæ цæуын — сæпп-сæпп, йæ 
хæрын — цъæм-цъæм. Фæлæ дзы куыд фервæза, уымæн дæр ницы 
æмбары. Масинкаимæ ардыгæй фæлидзиккой, фæлæ кæдæм? 
Горæтмæ? «М-м-м»... зæгъгæ, уынæргъæгау бакодта. Йе ’рвады 
усимæ æргомæй куы бацæра, уæд бынтондæр аллайаг 
фæуыдзæни. Йе знæгты æнæуи дæр чысыл æфсон хъæуы, партийæ дæр 
æй асхоиккой. Фæлæ Фаризæт йæхицæн кæд цыфæнды уæнгæл 
уыди, уæддæр не ’мбæрста, уый та йæм йæхæдæг ахæм цæстæй 
цæмæн кæсы, цæмæн сæгоммæгæс и, уый. «Цыдæр у, уæддæр 
æмуыцы дзыгъуыр Тауырзæты æвзагфæхæццæ амæ дæр... Æмæ 
сæ йæ гацца чызгимæ мæнæй цы хъæуы, уый мын афойнадыл 
куы бакой кæниккой»... Ноджы дæр ма цыдæртæ ахъуыды 
кодта Тауырзæт æмæ Тамарæйы тыххæй, стæй йæхинымæры 
цæхджын худт бакодта. Æндæр амал ын нал уыди æмæ 
æнæитувæрдæй скодта йæ дзаумæттæ, афтæмæй раивгъуыдта Микъаты ’рдæм. 
Абонмæ та сæ «Пятеркæ»-йæн абадт нысангонд уыди. 
Иннæ хæттытæй хъауджыдæр йæ зæрдæ нæ барухс и 
куыройгæсы цæстæнгасæй дæр. 
— Цыдæртæ мæ хъустыл æрцыди, — уаты сæ дыууæ хицæнæй 
куы æрбадтысты, уæд райдыдта Микъа. — Цæуыл ахицæн и? 
— Ды цы нæ базоныс, ахæм та кæд цы уыди? 
— Æнхъæл дæн, æмæ дæ уыцы лæппуты уæлдай байсæфта. 
Тауырзæты чызгæй зæгъын. Дæ хæдзар аразæг дæр дын мæм 
ибон ма æрбамидæг уа... Арæггаг бæхы куыст, дам, мыл куы 
фæкодта, уæд, мын мæ мызд цæуылнæ фиды. Зæгъын, æз та цы 
зонын, уе ’хсæн цытæ æрцыди, уымæн. Цæвиттон ын бамбарын 
кодтон, ды йæм колхозы хардзæй кæй фæкастæ, уый. Ныссырх 
и, афтæмæй йæ синтæ ныхгæ афардæг. 
— Ууыл мард æрцæуæд. Уымæн мæхæдæг дæр йæ хъусы 
бацагътон, зæгъын, дзæгъæлы куы дзурай, уæд фæдæле уыдзынæ. 
Уый мæ хорз стъæлфы. Фæлæ мын ацы хæлиудзых Алыбег афтæ, 
прокурормæ, дам, ныффыстæуыди. Уыцы хæлд чызг, дам, 
цыдæртæ фæрæйдта нæ фосы æлхæды тыххæй. Æмæ дзы мæнмæ 
та цы хауы, æлхæнгæ ды кодтай, фæлæ йын æз уæддæр лæг 
циу, уый фенын кæндзынæн. Æз Дзенаго нæ дæн. Æгæр фидар 
æнгуз дæн, — йæ фæстаг ныхæстæ хъæбæрæй загъта 
Хъæлæмырзæ. — Уæдæ Дзенагойы фыды хабар дæр... Ды дæр мын уæд 
сактивон дæ. Знаг, дам, у, знаг. 
Микъайы цæстыты гагуытæ рацæйбырыдысты, йæ 
мидбынаты базмæлыди. 
— Науæд мæнг зæгъæгæн... Ды мæ быны бабырыдтæ... Сомы 
285 

кæнын, ард хæрын. Знæгты, дам, æри. Æз цы ’мбæрстон, знаг 
чи у, æмæ хæлар чи у, уымæн? Фыдæх мæм чи уыди... 
— Æз дæр сæм тынг дæсны нæ уыдтæн. Ахсут загътой æмæ 
ахстон. 
— Чи у, чи, Умары хабар чи схаста, уый, йæ хæдзары сæфт 
райхъуыса? 
— Цавæрдæр горæтаг. 
— Æмæ цы зоны? 
— Иумæ уыдысты хаст. Йæ хабæрттæ йын куыннæ 
ракодтаид! Иудзырдæй, ныхæстæ... Хъуыды дæр сæ ма кæн. 
Ныххатыр кæн, чиныгкæсæг... Нæдæр Микъа, нæдæр 
Хъæлæмырзæ нæ радзурдзæни махæн Дзенагойы фыд Умары 
хъысмæты тыххæй. Зонгæ, ай-гъай, кæнынц алцыдæр. Фæлтау уал, 
цалынмæ уыдон сæ сусæг ныхæстæ кæной, уæдмæ байхъус 
мæнмæ. 
Цæвиттон, Умар Тулдзбыны нымад лæг уыди. Йæ ис, йæ 
бонæй нæ — йæ лæгдзинадæй, йæ æнæхин фæллойæ. Мæгуыр 
хæдзары схъомыл и, бавзæрста æххуырсты цард дæр. Фæлæ 
йын иухатт йæ хицауы фырт куы бафидис кодта, æххуырст 
сæмпæрчъи, зæгъгæ, уæд æй йæ быны æрнорста, йæ фындз ын 
къорийау тымбылæй ныууагъта, йæ мызд дæр нал райста, афтæмæй 
Садоны балæууыд. Уым фæкуыста къорд азы. Уæдмæ 
æрбайхъуысти: паддзахы, дам, раппæрстой. Артау ссыгъди Умар, цъил 
фестади. Фыдæбонæй йæ хай райста. Æртæ азы æдгæрзтæ 
фæхæцыди, дыууæ нæмыгдзæфы баззади йæ зæнджы фæлмæнты, 
афтæмæй æрыздæхти. Тулдзбыны партион къорды фыццаг 
секретарь уый уыди, сæ колхозæн дæр фыццаг сæрдарæй адæм уый 
сæвзæрстой. 
Слонаты Микъаимæ æмгæрттæ уыдысты. Иу хъæуы мидæг 
схъомыл сты, фæлæ кæрæдзийы нæ бауарзтой. Умар Микъайы 
хæдзармæ хуынды номыл никуы бацыди. Микъайæн йæхимæ та 
хонæг æрвитын никуы бахъуыди, кæмæфæнды дæр-иу 
балæууыди. Сæ хыл дæр уымæй райдыдта. Иухатт та Микъайы хæдзары 
абадт уыди. Нырвыста Умармæ дæр... Цæмæндæр æй тынг 
хъуыди. Уый не ссыди. Ныццыди йæм йæхæдæг. Уæддæр ком нæ 
радта. Уыйадыл фæбыцæу сты, кæрæдзийæн дæрзæг ныхæстæ 
загътой. 
Умаримæ не сфидыдта Хъæлæмырзæ дæр. Уый æрыгонæй 
бацыди фæскомцæдисы рæнхъытæм, акуыста колхозы бæхтыл. 
Иуахæмы Умарæн бакой кодта, ома, дам, мæ исты бæрнон бынат 
куы уаид, зæгъгæ. Уый йын афтæ: 
— Ахæм куыст кургæйæ нæу. Кæд искуы æнæ дæу нал цæуой 
хъуыддæгтæ, уæд дæ бацагурдзыстæм. 
Хъæлæмырзæ сдзурын ницуал бафæрæзта. Фæлæ 
йæхинымæры загъта: ай бодзæн кæрц нæу. Дыккаг бон районы 
балæу286 

уыд, милицæмæ бацыди. Хорз æм касти уыцы куыст. Бæрæг 
дарæс, дæ фарсыл дамбаца, фылдæр хатт бæхæй дæлæмæ ма 
’рхиз. «Чи мæ тæрсгæ кæндзæни, чи мын лæгъстæйаг уыдзæни», — 
афтæ хъуыды кодта хинымæры. 
Микъа æмæ Хъæлæмырзæ уæд бахæлар сты. Микъа цуанон 
уыди, куы-иу æй хæцæнгарз бахъуыди, куы топпыхос. Æмæ-иу 
ахæм рæстæджы милицæйы кусæджы роны абырыд. Йæ ног 
æрдхорды руаджы Микъа фæлымæн милицæйы хицауадимæ. 
Хъæлæмырзæйæн йæ хъуыддæгтæ сойыл бырæгау 
ацыдысты, уайтагъд æй баивтой бæрнондæр бынатмæ. 
Иу изæрыгон та Хъæлæмырзæ фæзынди Тулдзбыны 
хъæусоветы. Барджын хуызæй æрбадти Умары фарсмæ æмæ, 
дæлбар адæмимæ куыд фæныхас кæнынц, ахæм хуызы райдыдта 
дзурын: 
— Хъæу гамхудджынтæй куы байдзаг и, уæд цы кусыс? 
— Нæ дæ æмбарын, — Умары тымбыл сау цæстытыл 
фæзынди дисы нысан. 
— Мæн хъазынмæ не ’вдæлы, — йæ мидбынаты базмæлыди 
Хъæлæмырзæ. 
— Дзур, цы зæгъинаг дæм ис? 
— Знæгты ратт! 
— Хынджылæг кæныс, æви? Цавæр знæгты? Чи сты, кæм 
сты? 
— Иутæ дзы æргомæй архайынц, иннæтæ сусæгæй сæхи та 
афтæ æвдисынц, цыма ацы властæн сæ уд дæр ратдзысты. 
Акæсма... Дæ алыварс. Лæджы сæр бахъуыди хи равдисынæн... 
— Уымæ никуы тырныдтон. 
— Иурæстæджы мæнæн дæр мæ размæ хорз цæлхдуртæ 
авæрдтай. 
— Нæ хъуыды кæнын. 
— Базæронд дæ, мæ лымæн... Цæй, ууыл нал дзурдзыстæм. 
Цы мын зæгъыс? Знæгты ратт. 
Умар ма уæддæр дисгæнæгау касти Хъæлæмырзæмæ. 
— Дзæгъæл ныхæстæ ныууадз. Фæлтау цом æмæ фæйнæ 
арахъхъы бануазæм, — йæ бынатæй сыстади хъæусоветы 
сæрдар. 
— Æз кæнын дзæгъæл ныхæстæ! — фæгæпп ласта 
Хъæлæмырзæ дæр. Сдзырдта: 
— Кæд фæсмон нæ фæкæнай, уæд мæнæ ам рихитæ ма 
’рзайæд, — йæ амонæн æнгуылдзæй йæ фындзы бын дыууæрдæм 
адаудта æмæ Микъайы хæдзармæ афардæг. 
Æртыккаг бон Тулдзбыныл айхъуыст: дысон, дам, Умары æмæ 
ноджы цыппар æндæр лæджы æрцахстой. Адæмы знæгтæ, дам, 
разындысты. 
287 

Сæ иуæй дæр ницыуал хабар райхъуысти, фондзæй дæр доны 
къусы сæфт фæкодтой... 
Афтæ рауади Умары хабар. Ныр та уал кæронмæ байхъусæм 
дыууæ æрдхордмæ. Сæ ныхас ма дзæвгар ахаста. Микъа 
æмбæрста, Хъæлæмырзæ йæхи тыххæй кæй хъæбатыр кæны, уый. Уæвгæ 
ма йæ бон та цы у, чи ма йæм байхъусдзæни? Тæрсы Микъа, 
йæхи хъуыддæгтæ дæр куы нымхæццæ уой, уымæй. 
— Дæ хæстæг та цы зæгъы, дæ хæстæг? Уый йеддæмæ 
дыниу куы ничи уыди. Азæмæтæй зæгъын. Зонгæтæ йын бирæ куы 
ис. Æви дæ бамбæрста, йæ быны йын арт кæй æндзæрстай, уый. 
— Хæстæг, зæгъыс? Исты дын чи фæуа, уый дæ хæстæг. 
— Мæн тыххæй та цы ныхас уыди, мæн? Дауынц, дам, мæм 
сæ дæндæгтæ, æрыхъуыстон. 
— Ингæнæн дын дуртæ агурынц... 
— Æз хуыскъ ададжы дæр кæф æрцахсдзынæн, уæхи сæртæ 
æфснайд куы дариккат. Мемæ дзæгъæл дзырд кæныны бæсты 
уыцы чызгæн йæ зæрдæ балхæн. Цæугæ, дæ даргъ æвзаг æм 
рауадз. Скус, гормон! Мæнæн дæр ма куы базмæлы мæ туг 
ахæмтæм кæсгæйæ, — ныххудти Микъа, стæй та афтæ æваст йæ 
цæсгом фæтар и. — Бæстырæсугъды тыххæй мæ хъустыл ныхæстæ 
æрцыди. Ома, дам, æхсыры сой къаддæрæй æвдисы. Йе ’хца та, 
дам, горæты æвæры. Машинæйы æлхæды хабар дæр 
æрыхъуыстон. Кæйдæр, дам, арвыста. Æнхъæл дæн, æнæ мæн уæхæдæг 
авнæлдтат. Бирæ бирæгъæн дæр нæ тайы... Уе ’дылы сæртæ уын 
бирæгътæ бахæрой. 
— Зæрондæн дзæгъæл дзурын нæ фидауы. Бæстырæсугъдыл 
ма тыхс, уым æй чи сæвæрдта, уый æвджид æй уадзæм... Кæд 
дæ ферох, уæд дын æй дæ зæрдыл æрлæууын кæнон. Партийы 
Тулдзбыны райкомы фыццаг секретарь Маккæты Сослан! 
Ха-хаха! — цыма æрдæбон Микъа кæй ныххудти, уымæн дзуапп 
лæвæрдта, уыйау ныккæл-кæл кодта. — Фæлтау ма радзур, уыцы 
стурты цы фæкодтай? Фæстаг хатт кæй балхæдтай, уыдон? 
— Хуыцауы дзæгъæлы фесæфтысты. Сомы кæнын, ард 
хæрын... 
— Æвæджиау дыгæрдгуытæ. Оххай-гъе! Æрмæст дын 
афтæмæй нæ рауайдзæни, — уазæг æнæууæнкхуызæй ныккасти 
фысыммæ. Исдуг ын фæкомкоммæ йæ цæстытæм, фæлæ сæ уый 
уайтагъд уæлтъыфæлтты бын амбæхста. «Кæд ды рувас дæ, уæд 
æз та дæ къæдзил», — ахъуыды кодта Хъæлæмырзæ. 
— Цы мæ тæрсын кæныс, квитанцæтæ дын, мыййаг, куы нæ 
рафыстон! 
— Гормон, Микъа, кæмæдæр ма нын æхца æвæрд дæр куы 
уыд, æнхъæл дæн. Уымæй дæр нæм вексылтæ куынæ ис. Æз та 
дын, мыййаг, мыггагмæ Тулдзбыны цæрынвæнд куы нæ кæнын. 
Мæ хæдзар мын хорз æлхæнæг ис, рох дæ ма уæд. 
288 

Микъайыл цыма калм фæхæцыди, уыйау йæ мидбынаты 
фестъæлфыди. Фæлæ уайтагъддæр бахудти, йæ сæр фесхъæл кодта, 
йæ къухтæ фæйнæрдæм фæхаста æмæ сдзырдта: 
— Куыд дын амардтæн, гъе, Хъæлæмырзæ, цæуылнæуал 
фæлæууыдтæ? Дзандары рæсугъд усмæ цы ’хцайы капеччытæ ис, 
уыдон уын цасы фаг суыдзысты? Дæ... Цы дын æй схонон? Дæ 
чындзæн сызгъæрин сахатæй дари хæлафы онг кæй фелхæдтай, 
уыдон ын æгъгъæд не сты, æви? Мæ хардзæй ма йæм куы нæ 
фæкæсай, уæд дын лыстæгдæртæ фæуыдзæни? И, Хъæла? Иннæ 
ахæм æрдæбон цы машинæйы кой кодтам, уый та? Науæд 
кæдæм фæлидзынмæ хъавыс, кæм бамбæхсдзынæ?.. Йе кæм 
цæмæн хъæуыс? Цы куыстæн бæззыс? Партейнæй куы дæ, 
рагацау сæфты къахыл цæмæн ныллæууыдтæ, цæмæн, гормон? Дæ 
ног хæдзары дæр цæрынæй куынæма бафсæстæ. Адæм æндæр 
дис куынæуал кæнынц. Цæмæн дæ бахъуыд ахæм галуан?.. 
Фæйнæ сыкъайы дæр дзы куынæма банызтам. Æвæццæгæн, 
мæнæй ахъазынвæнд скодтай! Нæ, уый нæ рауайдзæни, нæ, бабайы 
лæгуынхъуыр уасæг! Хъæла дæ, хъæла! — Микъа дзырдта куы 
мæстæймарæгау, куы хъазæнæмхасæнæй. 
Хъæлæмырзæ æмбæрста, Микъа дзы хынджылæг кæй кæны, 
уый. Фæлæ йемæ æргомæй стох кæнын тæссагыл нымадта. 
«Зæронд бирæгъ... Æгæр ын раргом кодтон мæ зæрдæйы уаг. Æгæр 
бирæ зоны. Уæд та искуы куы ныххæдмæл уаид!» Æмæ цыма се 
’хсæн тызмæг ныхасæн йæ кой дæр нæ уыди, уыйау ныххудти. 
— Цæй, хорз! Банцай! Зæрондæй куыдз дæр бирæ нæ 
фæрæйы. Уый бæсты ма æрфынг кæнут... Уæртæ не ’нæрцæф чызг 
дæр æрбацæуы. Кæмæ ма æнхъæлмæ кæсыс? 
«Сымах хуызæттæй дыууæ æгæр дæр у», — сдзырдта 
йæхинымæры Микъа æмæ къæсæрæй рахызти Цъиусуры размæ. 
27 
Йæ фосмæ изæры зылд фæци Тамарæ. Йæхи ныхсадта, 
хæринаггæнæнæй æхсыры къус æмæ урс-урсид дзулы карст йемæ 
рахаста. Хæрын æм нæма цыди; фæстæдæр куы сæххормаг уа, 
уæд йæхи хорз фендзæни. Уатмæ куы бахызти æмæ къуымтыл 
йæ цæст куы ахаста, уæд иуцасдæр лæугæйæ баззади. Абон 
райсомæй Азауимæ афынæй сты. Куы фестадысты, уæд тагъд-тагъд 
æрмæст хуыссæнтæ афснайдтой æмæ сæ куыстмæ азгъордтой. 
Уæдæй нырмæ Тамарæйæи сæ бынатмæ æрбауайыны амал дæр 
нæ фæци. Азауæн улæфты бон уыди, æмæ уый хъуццытæм дæр 
йæхæдæг зылди. «Адæймаг фынæйæ дæр амæлы», — ахъуыды 
кодта йæхинымæры чызг, æнæфснайд уаты къуымтыл йæ цæст 
ахаста, афтæмæй. Æхсыры къус æмæ дзулы тæбæгъ стъолыл 
газетæй амбæрзта æмæ уат æфснайынмæ фæци. 
19 Æгъуызарты Æхсарбег 
289 

Æфсæйнаг сынтæджыты къулрæбынæй æддæдæр фæбырын 
кодта, æмæ сæ сæрмæ цы аслам гауызтæ уыди, уыдон чысыл 
цъылынæй расæрфта, стъолы урс æмбæрзæн æрцагъта, стæй уæд 
пъолтæ рамарзта. Дон æрбахаста æмæ йæ æркодта, рудзынджы 
тæрхæгыл чысыл дурыны цы дидинджытæ сагъд уыди, 
уыдоныл. Æфснайд куы фæци, уæд йæ дарæс раивта æмæ чингуыты 
тæрхæджы размæ бацыди. Райста, ныр цалдæр боны кæй кæсы, 
уыцы роман — Л.Н. Толстойы «Хæст æмæ сабырдзинад»-ы 
æртыккаг том, фыццаг дыууæйы æрæджы бакасти. Фæлæ йæ 
фæстæмæ йæ бынаты æрæвæрдта. Институты сесситæ æрхæццæ 
кæнынц, афтæмæй ма йæ цæттæ кæнын бирæ хъæуы. Равзæрста 
«Хъæууонхæдзарадон фосы низтæ» ахуыргæиæн чиныг, стъолы 
уæлхъус æрбадти æмæ кæсын райдыдта. Фæлæ иннæ хæттытæй 
хъауджыдæр йæ сæрмæ нæ цыдысты чиныджы фыстытæ; 
гæй-исдугмæ-иу йæ кæсын фæуагъта æмæ та-иу хъуыдытыл фæци. 
Иуахæмы та стъолы лагъзæй духийы авг райста, бирæ йæм 
фæкасти, йæ былтæм æй схаста, цыма йын апъа кæнынмæ хъавыди, 
уыйау, стæй арф ныуулæфыди. «Тæхуды, Азауæй фæу, — 
сдзырдта йæхинымæр æмæ йæ ныхасыл бахудти. — Уæд йæ хо уаин 
æмæ, æвæццæгæн, мæ зæрдæ дæр ахæм уавæры нæ уаид. 
Æфсымæр»... Æмæ афæлвæрдта, Ладемыр йе ’фсымæр куы уаид, уæд 
æм цы цæстæнгас дарид, уый банкъарыныл... Чиныг йæ разæй 
иуварс акодта. 
Фæстаг рæстæджы иу-цалдæр хатты сæмбæлдысты 
Ладемыримæ. Лæппу сæм иу хатт ардæм дæр æрбацыди. Азау æй 
асайдта, Тамарæйæн, дам, йæ гуырæнбон у æмæ дæ хонæм, зæгъгæ. 
Цы бонмæ йын загъта, уæд нæ, фæлæ дыккаг бон фæзынди. 
Уыди æфсæрмдзастхуыз, дзурын дæр цыма нæ зыдта. Йæ 
дзыппæй систа къоп æмæ чысыл тыхтон — дыууæ капрон цъындайы 
æмæ ма, æрдæбон лагъзæй кæй систа, уыцы духийы авг. 
Æрбадын дæр нæ бакуымдта. Нæ мæ ’вдæлы, зæгъгæ, цæуынмæ фæци. 
Æрмæст ма иунæг каст фæкодта чызгмæ, йæ цæсты гагуыты 
зынджы стъæлфæнтау цыдæр ферттывта æмæ уайтагъд феддæдуар. 
Чи йæ зоны, цы зæгъынмæ хъавыди уыцы цæстæнгасæй, цы 
бамбарын кæнынмæ хъавыди чызгæн. Фæлæ цыдæриддæр уыди, 
уæддæр Тамарæйы зæрдæйы лæппуйы тыххæй цы 
дызæрдыгдзинæдтæ уыди, уыдон тайын райдыдтой уалдзыгон митау. 
Уæдæй нырмæ базыртæ базади чызгыл. Æмæ йын æрæджы 
Азау афтæ зæгъы: 
— Мæн зæрватыкк хоныс, фæлæ дæхæдæг, æнхъæл дæн, 
дзывылдар фестадтæ. 
Уæддæр Тамарæ фыццагау йæхи æвдыста иудадзыгдæр 
хъуыддагхуызæй, цыма æхсыр дуцын æмæ ахуыр кæныны йеддæмæ 
йæ зæрдæ æппындæр ницæмæ æхсайы, уыйау. Æрæмысыди та, 
Азау ын иу-цалдæр хатты кæй радзырдта, уыцы иыхæстæ: Баба 
290 

афтæ зæгъы, Тамарæйы йеддæмæ нæ чындзагæн ничи хъæуы. 
«Баба... Баба... Тæхуды... Æз дæр æй Баба куы хонин. Фыд 
мын нæй, уый мын фыд уаид, мад та... Нæ, Дзыццайы никæуыл 
баивдзынæн». Йæ зæрдыл æрлæууыди, иухатт Гæбутæн сæ 
графин куы ныххаста, уæд Тотырадз Бутианимæ хъазæн ныхæстæ 
куыд кодта, уый. 
Фæлæ-иу Ладемыры тыххæй цас нæ хъуыды кодта, 
уæддæр йæ дызæрдыгдзинæдтæ бынтон нæ сæфтысты. «Кæй амонд 
у, уыимæ-иу фæрнæй цæрæд», — кæддæриддæр-иу ахæм 
хатдзæгмæ æрцыди чызг æмæ-иу уæд йæ уадултыл æрызгъордтой 
ставд цæссыгтæ. Ацы изæр йæ цæстытæ нæ бауымæл сты, 
æрмæст ма ноджы арфдæр ныуулæфыди, йæ размæ æрбакодта 
æрдæбонсарæй цы чиныг касти, уый æмæ зынæмбарæн 
фыстыты аныгъуылд. 
Иуахæмы фæцыди дуары мынæг хъинц æмæ чызг 
фестъæлфыди. Йæ къæхтæ уынæр дæр нæ кодтой, афтæмæй дуарæй 
æрбахызти Хъæлæмырзæ. 
— Нæ фæсивæды раздзæуæг æмæ нæ чызджыты хуыздæрæн — 
салам! — ныллæг хъæлæсæй сдзырдта лæг æмæ чызджы къух йæ 
дыууæ армы æхсæн нылхъывта. Тамарæ йæ къух ратыдта. — 
Ахуыр кæныс? Тæхуды, дæуæй чи у! — чызджы фæлурсгомау 
цæсгоммæ кæсгæйæ дзырдта фермæйы хицау. — Иу хатт ма 
бацæуин æз дæр институтмæ... Мæнæй дæ цыдæриддæр хъæуа — 
æфсæрмы ма кæн... Уæд дын Азаухан та кæм и? 
— Сæхимæ ацыди. 
— Æмæ иунæгæй нæ тæрсыс? — лæг та февнæлдта чызджы 
къухмæ. Тамарæ æддæдæр алæууыди. 
— Ма тæрс. Дæ уынд мын æхсызгон у. — «Мæхи чызгау» 
зæгъинаг уыди. — Мæхи хойау дæ уарзын. Бæргæ, зæрдæйæ 
зæрдæмæ ныккæсæн куы уаид... Уыцы æнæхайыры дам-думтыл 
мæнæй фылдæр ничи фæрысти, мæ мад-мæ фыдыстæн. Фæлæ 
тæрсгæ ма кæн! Æз дæ тæккæ хуыздæр лæппуйы фыццаг 
скæндзынæн. Ахуыры дæр фидар лæуу... Институты директор мæ 
хæлар у. Тилифонæй йæм куы сдзурон, уæддæр дын 
нывæрдзысты тынг хорз бæрæггæнæнтæ. 
— Хус бæрæггæнæнтæ кæй хъæуынц? — дзуапп радта 
Тамарæ, ссырддзаст и, афтæмæй. Ацы афон æм цæмæ фæзынди сæ 
фермæйы хицау æмæ йæ ныхæстæ цы амонынц, уый 
бамбарыныл архайдта, фæлæ йæ бон нæ уыди. 
— Куыд хорз чызг дæ, уый куы зонис! 
Тамарæ лæууыди къулы ’нцой, æнхъæлмæ касти æнафоны 
уазæджы ацыдмæ. 
— Куыд ницы мæм дзурыс, мæ бæлон? Айфыццаг 
Стъараполы куы уыдтæ, уæддæр дæ мæ зæрде ма хибарæй фенон æмæ... 
О, цымæ, дæ разы Петровкæ кæй хонынц, уыцы хъæуæй никæй 
291 

федтай? — Хъæлæмырзæ бахудти. — Уым иу гæдывад лæгæй 
хъуг балхæдтон. Азау кæй дуцы, уыдонæй иу. Лæг аназаг у. 
Æхца йын куы бафыстон, уæд мын афтæ, адонæн, дам, се ’мбис 
ме ’фсинæй бамбæхсдзынæн, аназынмæ, дам, мын æхца нæ 
фæдæтты. Зæгъын, кæд сæ доны калыс, уæддæр дæ бар дæхи... 
Ныхæстæ мысынмæ та цуанонæй уæлдай нæу. 
Тамарæйæн ма ныр цы фембарын хъуыди ныхасы сæр. 
Цæвиттон, хабар афтæ рауади. Айфыццаг Стъараполы фосы 
куыстгæнджытæн æмбырд уыди. Æмæ Тамарæйы дæр арвыстой 
Ирыстоны минæвæрттимæ. Иу хъугдуцæгимæ базонгæ ис. 
Ныхас ныхасы куыннæ къахы. Æмæ йын йæ ног хæлар иуахæмы 
афтæ зæгъы, мæнæн, дам, мæ хæдзары дæр кæддæриддæр 
хæрзмыггаг фос уыди. Мæ хъуг, дам, фыццагзæддаг у, уæддæр суткæ 
ссæдз литры дæтты. Йæ мады та, дам, ын фарон иу ирон лæг 
колхозæн балхæдта. Æгæр аслам, дам, æй радтам; йæ иу бакаст 
дæр хъуджы аргъ уыди. Сырх-сырхид, бæрзонд, йæ фæстаг 
къæхтæ æмбисæй дæлæмæ урс-урсид, йæ ных — зыгъар. Æз 
нæхимæ дæр нæ уыдтæн. Æлхæнæг та, дам, йемæ цавæрдæр ирон 
нозт æрласта æмæ мын уымæй мæ лæджы зæрдæ алхæдта... 
Тамарæ уайтагъддæр бамбæрста, ныхас йæхи хъуццытæй иуыл кæй 
цæуы, уый. Æрæмысыди Хъæлæмырзæйы æппæлæн ныхæсгæ: 
«Ацы хъугыл, дам, нæхимæ хъуццытæй фондзы аргъы бæрц ацыди 
æхца». Æмæ йын чызг йе ’цæг аргъ куы базыдта, уæд дисы куыннæ 
бацыдаид. Ныхас хъус-хъус ацыди, бахæццæ фермæйы хицаумæ 
дæр... 
Чызг æрæджиау дзуапп радта: 
— Уырдыгæй никæуыл сæмбæлдтæн... 
Хъæлæмырзæйæ та, цыма рох æрбаисты, уæдæй нырмæ 
цæуыл дзырдта, уыдон, уыйау йæ ныхас бынтон æндæрырдæм 
фездæхта: 
— Æрæгмæ дæ куы фæуынын, уæд мын цыдæр нал фæфаг 
кæны. Куыдтæ цæрыс? О, хæдæгай, тагъд нæм депутаттæ 
æвзардзысты æмæ дæу æнæбадæтгæ нæй, — йæхи чызгмæ хæстæгдæр 
баласта. Уый та æддæдæр алæууыд. — Æнхъæлдæн, ды дæр дæ 
мады хуызæн дæ. Уæздан, адæмы æфсæрм цыма сымах ис. 
Æдзухдæр дæуыл фæсагъæс кæнын. 
— Кæуылты сты уæ сагъæстæ! — йæ былтæ фесчъил кодта 
чызг. 
Хъæлæмырзæ тарстис, сæ ныхас дзæбæхæй куы нæ ахицæн 
уа, уымæй. 
— Уæдæ ’нхъæлыс, уый бæрцытæ дæхæдæг æрдыгътай. 
Кæсма, — фермæйы хицау йæ дзыппæй блокнот фелвæста æмæ дзы 
цавæрдæр фыстытæ рацагуырдта. — Æркæс-ма. Цы хъуццытæ 
дæм ис, уыдонæй æрдыгътай мæнæ уый бæрцытæ. Æркæс-ма... 
Иннæтæ сыл æз бафтыдтон. Дæ уæлдай хъуццыты æхсыр 
хицæ292 

нæй нымад цæуы, загътон, мах та йæ æрæджыйы онг дæуыл 
фыстам.Æхсыр мæхæдæг нымайдзынæн куы дзырдтон, уæддæр 
мæ нæ бамбæрстай? Ды дыгътай, æз нымадтон. Æппынкъаддæр 
дын фæндзæм хай мæхи хардзæй бафтыдтон. Афтæ, гъе, уæдæ, 
нæ чызджыты рæсугъддæр! Сызгъæрин сахат, кад, намыс, 
республикæйы газеттæ... 
— Гæды ныхас! — Тамарæйы цъындгомау чысыл цæстытæ, 
цыма сæ къусджытæй рацæйхаудысты, афтæ зындысты. 
— Кæд дæ фæнды, уæд дын сæ нæ бухгалтеры нымадæй дæр 
æрæвæрдзынæн дæ разы... 
Æрæгвæззыгон сыфтæртæ уазал дымгæмæ куыд ризой, афтæ 
рызтиТамарæ. «Фæхудинагдæн, æнхъæл дæн... Асайдтон, 
асайдтон!» — афтæ йæм фæкасти, цыма йæ чъизимитæгæнгæ 
баййæфтой æмæ йыл адæм фæйнæрдыгæй тутæ кæнынц. «Цы цæсгом ма 
равдисдзынæн?» — йæ цонгæй сызгъæрин сахат ратыдта æмæ йæ 
уаты къуыммæ фехста, дуары ’рдæм фæзылди, фæлæ 
Хъæлæмырзæ йæ размæ фæци. 
— Фæлæуу, дæ хорзæхæй... Æз дæу... Уарзын... Ды ницы 
зыдтай, æндæр цæйдæр æнæхайыры хъуджы кой дæр нæ 
ракодтаис. Раздæр мын æй мæхицæн куыннæ загътай? Уыцы лæг 
гæдывад у. Науæд дæ хъуыдысты ахæм ныхæстæ? Æз та ма дын 
сæрмагондæй хуыздæр хъуццытæ агуырдтон... 
Хъæлæмырзæ та йæм тыхулæфт кæнгæйæ, йæхи байста, æмæ 
чызгыл йæ арахъхъы тæф тынгдæр æрбакалди, 
— Хæстæг мæм ма цу! Айс дæхи! 
— Сабыр, мæ бæлон! Дæу хуызæн сылгоймаг зæххыл йæ 
къах куы нæма æрæвæрдта. Ма тæрс. Æрмæстдæр иунæг ацы 
’хсæв... Ничи ницы базондзæни, — æмæ чызджы уæхсчытæм 
февнæлдта. 
— Айс дæхи, æдзæсгом! 
— Сабыр дæ хос. Уыцы дам-думты фæстæ ма ахæстоны дæр 
куы сбадай. Фæлтау... Цы уæлдай у... 
Чызджы цæссыгтæ рустыл æрызгъæлдысты. 
— Æдзæсгом... Цъаммар! Афтæ нæ загътай, кæй дуцат, уый 
мах фысдзыстæм, зæгъгæ?! 
— Æмæ дыл чи баууæнддзæни? Мæ бинойнагæй уаргæ 
кæнын... Мæ кармæ мын ма кæс. Ладемыртæ æмæ ма Дзенаготы 
хуызæттæй лæгдæр дæн. Ахæстоны бæсты йæ ныр та ахуырмæ 
æрвитынц. Афтæмæй йæ сæры мæ зæвæты бæрц зонд нæй. Уæдæ 
Гæбуйы-фырт дæр сæрæндæр нæу. Колхозæн та мæхæдæг 
уыдзынæн сæрдар. Хъус-ма, — Хъæлæмырзæ сонтау фæзылди æмæ 
стъолыл цырагъ афу кодта. 
— Дæхи! Масинка нæ дæн! 
Чызг рудзынджы цур февзæрди. Ног та мæ истытæ 
айхъуысдзæни, зæгъгæ, схъæр кæнын нæ бауæндыд. Рудзынг 
ариуыгъ293 

та, фæлæ æгæр фидар æхгæд разынди. Рудзынджы тæрхæгыл 
йæ къух андзæвыди дидинджыты дурыныл. Йæ дыууæ къухæй 
уымæ февнæлдта. Уæдмæ та Хъæлæмырзæ йе ’мбуар 
æрбалæууыди. Чызг дурын фелвæста æмæ йæ йæ тых-йæ бонæй лæджы 
сæрыл суагъта. Дурыны сæстыты дзыгъал-мыгъул æмæ лæджы 
уынæргъын баиу сты. Уæдмæ тыргътæй æрбайхъуысти кæйдæр 
ныхас, стæй къæхты хъæр. 
28 
Цъиусуры зæрдæйы ахаст хæлын райдыдта. Йæ лымæнты 
хабар хорз кæй нал у, уый бамбæрста, æмæ тарсти, исты маст ыл 
куы сæмбæла, уымæй. Æрæджы та районæй фæзындысты 
цавæрдæр адæймæгтæ; фæрафæлдах-бафæлдах кодтой фермæйы 
арæзтады, куыройы æмæ фосы балхæды гæххæттытæ. Ницы 
ссардтой, фæлæ сæ фæзынд хуымæтæджы нæ уыди. «Ацы 
сæрхъæнты аххосæй адæймаг Гандзайы амæттаг бауыдзæни. Исты 
æрхъуыды хъæуы. Рæстæджытæ æндæр сты. Адæм сдæсны сты, 
æнцонæй сайын ничиуал комы», — дзырдта йæхинымæры 
Цъиусур. Æмæ абонсарæй йæхи рæвдз кодта Азæмæты ссыдмæ. Йе 
стъолыл æвзæрста хыгъды гæххæттытæ, нымайæны къæбæлтæ 
ракъуыр-бакъуыр кодта. Сæрдар куы фæзынди, уæд, йæ цуры 
ног чындзы лæуд кæнгæйæ, райдыдта: 
— Бæлвырдæй ницыма зæгъын у мæ бон, фæлæ мæм афтæ 
кæсы, цыма дын Микъа уыцы куысты аккаг нæу... Дæхæдæг 
алцы дæр хуыздæр зоныс. Æз дæ сæр хъуыды кæнын, 
фыццаджыдæр... Ды цы нæ бамбарай, ахæм та цы ис?.. Раст мæ 
бамбар, дæ хорзæхæй. 
— Дæ ныхас куы фæбæлвырддæр кæнис... 
— Бауырнæд дæ, рагæй йæм мæ цæст дарын. Цæрæнбонты 
дæр æхсæнады исбон æз мæ цæсты гагуыйау... Уæдæ куырой 
дæр нæхи куырой у. Микъа... Азæмæт, мæ зæрдæ дæм æргом 
кæй у, уый тыххæй зæгъын. 
Колхозы сæрдары дисы бафтыдтой Цъиусуры æмхæццæ 
ныхæстæ. Уымæн йæхи хъуыдытæ дæр ныртæккæ æмтъеры 
уыдысты. «Микъа, Микъа... Уæхскуæзæй кусгæ йæ никуы ничи 
федта». Йæ зæрдыл æрлæууыдис, иухатт быдыры иу колхозонимæ 
се ’хсæн цы ныхас рауад, уый. Лæууыдысты хуымы астæу, 
æнæнхъæлæджы сæ цурæй цавæрдæр дыууæ маргъы стахтысты, 
арвыл дзæвгар сфардæг сты, иу ран æваст фæлæууыдысты æмæ, 
гъа-мардзæ, зæгъгæ, сæ базыртæ тилын райдыдтой. 
— Уæлæ дын уый Микъа, йæ фарсмæ та Хъæлæ... Уæвгæ сæ 
дæхæдæг хуыздæр зоныс. 
«Цæлуарзаг æмæ йæ гæдывад хонынц адæм. Хъæлæмырзæ — 
йæ хуыздæр хæлар. А нымайæг дæр, дам, се ’рдхорд у, куы 
294 

дзырдтой. Уæвгæ фæдæлдонæй тас кæмæн вæййы, уыцы науæй 
уырытæ лидзгæ фæкæнынц. Цымæ, адоныл та цы ’рцыди?» 
Сæрдар йæ бынаты бадгæйæ стъолы тигъырдæм бирæ 
фæкасти. Йæ зæрдыл æрлæууыдысты Барисы ныхæстæ Микъа æмæ 
Хъæлæмырзæйы тыххæй. Æрæджиау сыстад æмæ сындæггай 
сдзырдта: 
— Райсом нæм уыдзæни правленийы æмбырд. Дæхи бацæттæ 
кæн. Мæнæн кæй загътай, уыдон уым радзурдзынæ. 
Цъиусур хорзау нал уыд. Хъуыддаг афтæ разилдзæни, уый 
æнхъæл нæ уыдис. Микъайы тыххæй æргомæй исты куы зæгъа, 
уæд къуыбылой райхæлдзæн, йæхимæ дæр дзы ныхас 
æрхаудзæни. Йæ цæстытыл цыма хæрв æрбадти, афтæ фесты, йæ иу 
уадул фестъæлфыд. Æмæ йæхæдæг ницы фæхъуыды кодта, фæлæ 
Азæмæт алцыдæр бафиппайдта. 
Йæ зæрдæ йæхиуыл фæхудти Цъиусурæн. «Æнцад цæуылнæ 
дæ? Цы дыл цæуы дæуыл та? Алцæй тыххæй дæр дæм 
гæххæтт... Фæлæ исты куы бамбарой хицауад, уæд мыл уыцы дыууæ 
мæнгарды сæхæдæг дæр нæ бацауæрддзысты. Фæлтау ма ныр 
Хъæлæйы тыххæй дæр куы зæгъон, уæд мæхицæн пайдадæр. 
Исты куы рахъил уа — зæгъдзынæн: гæххæттытæ мæм уыди, 
æндæр æз та цы зонын. Науæд, акса-ма, уыдон галуантæ 
аразынц, сызгъæринтæ æлхæнынц, æз та сын фæдтæ æмбæрзæг. 
Бузныг, уæ уæздандзинадæй Слонатæ æмæ Дудиатæ. Æз уæ куы 
нæ ской кæнон, уæддæр нæ аирвæздзыстут». 
— Ноджы дæр ма иу, — райдыдта та Цъиусур, — зын 
бауырнæн у, фæлæ... Хъæлæмырзæйы тыххæй зæгъын... 
Бухгалтер цас фылдæр дзырдта, уыйбæрц тардæр кодта 
Азæмæты цæсгом: тæфсæгæй ризæгау рызти йæ буар. Сæрдар 
æмбæрста, колхозы бухгалтеры ныхæстæ сеппæт æцæг куы нæ уой, 
уæддæр сæ иу хай дæр йæ фæдыл бирæ мæстытæ кæй 
расайдзæни, уый. Æрдæбон æм районы прокурор дзæгъæл хуымæтæджы 
нæ дзырдта, райсом дæм фæцæуын, зæгъгæ. Йæ зæрдæ йæ 
æлвасын райдыдта. Йæ улæфт йæ бар нал уыди. Дзæвгар ма 
фæбадти, бухгалтер куы ацыди, уæддæр. «Мæ хуыздæр æнцæйттæ, мæ 
хæстæджытæ, мæ удыл хæцджытæ», — йæхи мæстæй марæгау 
дзырдта Азæмæт. 
Сæхимæ куы бацыди, уæд йæ дзыхæй уддзæф дæр не схауд. 
Йæ бинойнагыл йæ цæст æрхаста æмæ аивæй йæ сæр 
нынкъуыста. Ханиффæ йæм ацы хатт мæлæты фыдкæндтытæ фæкасти. 
Сылгоймаг рагæй дæр хæрзхуыз хаста. Раздæрты йæ йæ 
куыстытæ куы нæ домдтой, мыййаг, йæхимæ зылди; уæдæ дзаумайы 
дзæбæхæй дæр хъуаг не ’ййæфта. Фæстаг дыууæ-æртæ азы та, 
хæдзары змæлдтытæ иууылдæр йæхимæ куы æрхаудысты, уæд 
йæхи æруагъта. Искæй баххуырсын та Азæмæт хъæуы мидæг 
аивыл нæ нымадта. 
295 

Фæлæ ацы изæры хуызæн æнæсæрæн никуы фæкасти йæ 
бинойнаг Азæмæтмæ. Хæдзары астæу цасдæр рæстæг лæугæйæ 
баззад. Æнахуыр уазæгау къуымтæм æмæ къултæм 
ракæс-бакæс кæнын райдыдта. Иу дзаума йæ бынаты нæ уыди, 
рæдзæгъдæй лæууыдысты. Бакасти хæринаггæнæнмæ. Уым дæр 
уыди æмхъомпал. Йæ къæхты раз фæци стыр алюмин къус. Йæ 
къахæй йæ скъуырдта æмæ дзыгъал-мыгъулгæнгæ фæскъуыммæ 
атылди. 
Æрæджиау бацыд, Ханиффæ уазæгдон кæй хуыдта, уыцы 
уатмæ. Ацы хатт æм æвидауц фæкастысты къултыл дыууæ 
æмхуызон сырххъулон стыр гауызы. Иуы кæроныл дзы рахæцыд, 
фæстæмæ йæ суагъта æмæ уайтагъд рыг йæ цæстыты раз цъæх 
фæздæгау абадти. Лæг уынæргъæгау ныккодта æмæ чингуыты 
тæрхæгмæ баздæхти. Рагæй йæм нал бавнæлдта. Чингуытæй иу 
райста. Æркасти йæм. «СЦКП-йы историйы цыбыр курс». Йæ 
былтæ базмæлыдысты. Фæстæмæ йæ тæрхæгмæ баппæрста. 
Фæкомкоммæ чингуыты бын хъæбæрцъар папкæмæ. Райста йæ, 
диваныл йæхи æруагъта. Папкæйыл йæ къух æрæвæрдта, 
афтæмæй джихæй аззади. Стæй йæ мидбынаты базмæлыд æмæ 
дæрдджын диваны цъæтты хъист-хъист ссыди. Йæ риуыл йæ къух 
авæрдта, йæ зæрдæ та йæ сысхуыста. Фæстаг бонты йæ цух нал 
уадзы. 
Æппынæрæджиау папкæ райхæлдта æмæ кæсын райдыдта, 
фæззыгон сыфтæрау чи сбур и, уыцы гæххæттытæм. Мæнæ 
алыхуызон æвдисæндартæ, грамотæтæ, ордентæ æмæ майданты 
гæххæттытæ. Цыбырдзырдæй, йæ царды æвдисндартæ. 
Гæххæттыты æхсæнæй систа хæсты размæйы уагъд газет 
«Рæстдзинад»-ы номыртæй иу. Æдзынæг æм ныккасти. Иукъорд 
адæймаджы стыр ныв дзы. Чи сты?.. Иу дзы, йæхæдæг у... Чи у 
мæнæ йæ фарсмæ уыцы зæронд лæг? Зонгæйы æнгæс у. Йæ 
хъуыдытæ йæ Тулдзбыны «Сырх Кавказ»-ы зæронд фермæмæ 
ахастой... Лæдзæджы æнцой лæууы Долæт. Азæмæт йæ къух 
ариуыгъта, æмæ машинæ азгъордта, зæронд лæг та сæ фæдыл 
кæсгæйæ баззади. Уый фæстæ ма йæ федта чырыны — йæ зæрдæ 
та йæ сысхуыста Азæмæты, йæ мидбынаты схъиуæгау фæкодта, 
сыстади, агуывзæмæ рауагъта цалдæр æртахы сырхбын хосæй, 
донимæ йæ банызта æмæ фæстæмæ диваныл æрбадти... 
Æрбацыди Ханиффæ. Азæмæтмæ афтæ фæкасти, цыма цæугæ 
нæ кæны, фæлæ йæ къæхтæ йæ фæдыл ласы. Скасти йæм. 
Русты фыдтæ зæу-зæу кæнынц, йæ бохъхъыртæ æрлæсыдысты; 
фæтæн синтæ, ставд зæнгтæ... «Цæрæнбонты йæ къух уазал доны 
никуы атылдта æмæ фаджысы насау ныддымсти», — 
бахъуырхъуыр кодта лæг йæхинымæр. 
— Цы мæм ныккастæ?.. Никуы мæ федтай? — сылгоймаг, 
296 

бæлвырд, схудынмæ хъавыди, фæлæ йын нæ фæрæстмæ, æрмæст 
йæ цæсгомы нуæрттæ сæнцъылдтæ сты. 
Лæг йæ цæстæнгас иуварс аздæхта. 
— Мемæ ма цæмæн дзурай!.. Ахæм Масинкатæ уын фæци!.. 
Куыйтæ гаццайы фæдыл куы ныххал уой, афтæ зилут йæ 
фæдыл. Хъæлæмырзæйæ райдай æмæ уæртæ къуызыппайы онг... 
Ды дæр дзы æнæхай нæ уыдзынæ... 
— Банцай, дæ хорзæхæй! — тызмæгæй загъта лæг. 
— Цæрæибонты æхсæнады куыст, æхсæнады куыст 
фæкодтай æмæ дын ныр сызгъæрин уæладзгуытæ сараздзысты горæтаг 
хинайæнтимæ. Нымады дæр ма искуы дæ? Дысон сывæллæттæ 
киномæ бацыдысты æмæ сæ куыйты тард ракодтой. Билеттæ, 
дам, балхæнут! Уый та дын сæрдар! Афтæ дын хъæуы! Адæм 
цардæй тъæпп хауынц, мах та... Зæгъын, колхозæй иу далысы 
къах уæддæр... Хъæлæмырзæ мын зæрдæ æвæрдта, фæлæ уый 
дæр дæуæй нал уæнды. 
Азæмæт та йæ бинойнагмæ цыдæр æнæмбаргæ хуызæй 
скасти. Афтæ зынди, цыма йæ уынгæ дæр æмæ хъусгæ дæр нæ кæны. 
— Цом, кæд исты хæрыс. 
— Бузныг. Бафсæстæн, — лæг, æвæццæгæн, йæ фыртыхстæй 
йæ дзыппытæ сгарын райдыдта. 
Азæмæты хъустæ та ацахстой, дзабыртæ пъолыл лæсгæ куыд 
ацыдысты, уый. Цыма йын йæ зæрдæйыл исчи тæвд дойнагдуртæ 
нывæрдта, афтæ æнкъардта йæхи. Йæ сæры магъзы зилдух 
кодтой иуæй иннæ тыхстдæр хъуыдытæ. Мæнæ та йæ цæстытыл ауади 
Тулдзбыны колхозонты æмбырд, партийы райкомы Тотырадзы 
цы бюройы бафхæрдтой, уый. «Адæмæй фæцух дæ, адæмæй!» — 
цыма йын исчи йæ хъусы гукк ныккодта, афтæ банкъардта йæхи. 
«Мæхи аххос у, мæхи! Ме ’дылы сæр мæ Хъæлæмырзæтæм... 
Байсæфтой мæ... Хæрæг уаргъ куы хæсса, уыйау сæ ме ’ккой 
цæрæнбонты фæхастон. Ныр мын мæ зæронд сæр 
хынджылæггаг фæкодтой... Хъæлæмырзæ, дам, колхозы æхцатæй хæдзар 
сарæзта, Масинкайæн, дам, сызгъæрин сахат... Машинæ дæр, 
дам, æлхæнынц». Йæ цæстытыл ауад Хъæлæмырзæ. «Мæ рахиз 
къабаз. Фермæйы хъуыддæгтæ Барисыл дæр нæ баууæндыдтæн. 
Æрмæстдæр Хъæлæмырзæ, Микъа, Цъиусур... У, куыдзы тугæй 
æхсад!.. Ноджы ма адæм афтæ дзурынц, Азæмæты хæдзармæ 
дæр, дам-иу æрбаппæрстой... Районы кæддæры хицау!.. Иунæг 
колхоз ис мæ бæрны æмæ уым дæр ныссуйтæ дæн. 
Байсæфтæн... Мæхицæн ныфсытæ æвæрдтон, колхоз уæлкъуыпп 
абадын кæндзынæн, загътон. Мæ хорзы кой æгас Уæрæсейыл 
айхъуысдзæни æмæ та мæ гаччы сбаддзынæн, схицау та 
уыдзынæн. Æнæ мæн бирæ нæ бафæраздзысты æнхъæлдтон... Районы 
хицау, районы фыццаг лæг... Айхъуысти мæ кой. Ехх, ехх!». 
Йæ цæстытæ æрæхгæдта... Æмæ та ногæй уадидæгæн йæ разы 
297 

февзæрдысты йæ царды фæстаг азты цаутæ. Цардхуыз, 
козбауарæзт Хъæлæмырзæ... Гæдывад Микъа... Мæстджынæй дæр 
фæлмæстхуыз Тотырадз.. Мæнæ гуыргъахъхъ фæндагыл 
Тауырзæт æмæ йæ чызг лæгуæрдонæй фæласынц суг, баздæхти сæм, 
Хъæлæмырзæ та, бæхыл бадгæйæ, сæ фæрсты фæцагайдта... 
«Охх-охх-охх!» 
...Æхсæвæрафон сси, уæддæр Азæмæт йæ бынатæй нæма 
фезмæлыд. Уæдмæ та фæзынди Ханиффæ, йæ къухты цалдæр 
кæрдойы. Æууилгæ-æууилгæ дзуры йæ моймæ: 
— Фен-ма, — æмæ йæм бадаргъ кодта йæ къух. Азæмæт цы 
куыста, уый не ’мбæрста, афтæмæй кæрдо райста. Æркасти йæм. 
— Кæм уыдысты? 
— Уæдæ ныл ды бамæт кæндзынæ! Хъæлæмырзæ сæ 
æрбарвыста. Æртæ боны æхгæд асыччы фесты æмæ куыд алæхурæг 
сты. Мыды хуызæн. Фен-ма йæ, фен. 
Лæг ницы дзырдта, кæрдомæ ракæс-бакæс кодта, цыма, цы 
мыггаг у. уый равзарынмæ хъавыди. Кæрдо цы къухы уыди, уый 
рызти. Йæ цæстытæм цыма зынджы стъæлфæнтæ хауди, афтæ 
æнкъардта йæхи. Сылгоймаг ма ауыдта, лæг йæ къух куыд 
фæхъил кодта, уый. Стæй цыдæр хъæбæр йæ цæсты бын 
сæмбæлди. Йæ мидбынаты фесхъиудта Ханиффæ. Ныббогъ ласта æмæ 
феддæдуар ис. 
— Хъæлæмырзæимæ кæрæдзийы мæрдтæн фæлдыст фæут! 
Азæмæтæй ма ноджыдæр сирвæзти, пъеро кæй нæ 
ныффысдзæни, ахæм дзырдтæ, йæ зæрдæ йæ ацы хатт афтæ сысхуыста, 
æмæ йæ бон ницуал баци. Цасдæры фæстæ куы æрчъицыдта, 
æмæ, йæ фарсмæ чингуыты тæрхæгыл чысыл раздæр цы хос 
æрæвæрдта, уымæ æвналгæйæ тæрхæг куы рафæлдæхта, 
чингуытæ йыл куы ракалдысты, æмæ йæхæдæг дæр диванæй пъолмæ 
куы рахауди, æрмæстдæр уæд фæзынди Ханиффæ. Йæ мойы 
æрбаййæфта йæ иу фарсыл хуысгæйæ. 
29 
Бынтондæр ныггуыбыр и Мари. Кæддæр хæрзконд æмæ 
рæсугъд уыдис, зæгъгæ, ничиуал зæгъдзæни. Микъамæ афтæ каст, 
цыма Мари рагæй дæр уыцы фыдцъылыстæ уыди. Ноджы 
фыркуыстæй йæ астæу донхæссæн къæрæмисау ныкъкъæдз. Æрмæст 
ма æнахуыр уазæджы цур Микъа ныр дæр йæ бинойнаджы «мæ 
удыл хæцæг» фæхоны. 
Цæуаг никæмæ у Мари, æрмæст æм сæ сыхæгты ус, 
тæнæгуадул Леска арæх æрбауайы. Уыимæ хæлардæр у. Чи зоны æмæ 
йæм лæгъз æвзагæй кæй сдзуры, хъæуы хабæрттæ йын кæй 
акæны, уый тыххæй. Хабæрттæ та Лескайæ хуыздæр ничи фæзоны. 
Хъæугæрон бындз йæ базыртæ батилæд, æндæр сæ Лескайы 
298 

хъустæ уайтагъд ацахсынц. Абон дæр та Маримæ сæумæраджы 
фæзынди. 
Фæлтау куы нæ фæзындаид... 
Цæвиттон, Микъаты цары дыууæ стыр асыччы дзаг ссад æнуд 
тæф скодта æмæ йæ афойнадыл исты фæкæнын хъуыди. 
Уæйгæнæн ын нæ уыд: фæдызæрдыг сыл уыдаиккой. Арахъхъагæн та 
ма æвæджиау хорз уыди. 
Ссад царæй куыд иста Мари, афтæ йæ æрбаййæфта Леска. 
Йæ къух йæ роцъойыл авæргæйæ, сдзырдта: 
— Тæхуды, уымæй иу агхор. Уæртæ мæ уый, — афтæ хуыдта 
йæ лæджы, — хуымæтæджы бузныг фæуид! 
Радта йын ссад. Мари йын ныффæдзæхста: 
— Дæ хорзæхæй, Леска, адæмы дзыхтæ зоныс, макæмæн мацы... 
Куырой нæ къухы ис, фæйнæ-фæйнæ дзырды кæндзысты. 
— Цытæ дзурыс, Мари! Гъа, хионтæ кæй стæм, уый дæр 
мацыуал уæд, фæлæ ирæттæ дæр нал стæм? 
Дыккаг изæр ссады хабар хъæуысæрæй хъæуыбынмæ 
ныххæццæ ис. Æрцыди Микъайы хъустыл дæр, сырх цывзыйы 
хуызæнæй фæзынди сæ хæдзармæ. Йæ бинойнаг кæрты уыдис, 
мидæмæ йæм фæсидти. Æмæ дæ балгъитæг дæр ахæм уынгæджы 
ранмæ ма бахауæд! 
Сæ къулыл рагæй нырмæ дæр ехс ауыгъд уыд: Микъа йæ 
лæппуйы бонты бæхы рагъæй дæлæмæ нæ хызти. Радавта йæ 
æмæ дзы Марийыл æрцыди. 
— Хъæуы ма дæ? Гъа, уæдæ ма дын ноджыдæр! Гъа, хæц, 
сыл хæрæг! 
Сæргуыбырæй бирæ фæбадти Микъа. «Мæ хæдзар бабын ис. 
Хæлиудзыхтæ! Сыл хæрæг мæ бадомдта цæрæнбонты... Кæд ма 
исты бафтид мæ къухы. Замманай ссæдтæ, топпы нæмыджы 
стæвдæн мæнæутæ. Ех-хе-хе-хе, Слоны-фырт! Æхца... Кæм ис цымæ 
уыцы сæлхæр Хъæлæ та?.. Дыккаг бон ыл мæ цæст дæр нал хæцы? 
Кæдæмдæр цæуинаг уыди, йæ хæдзарыл мауал сæмбæла. Масинка, 
Масинка... Ме ’хцамамæ къухы цы хуызы бафтдзæн? Æнæ Хъæлæ 
сæ нæ ратдзæни. Йæ зæрдæ йын балхæнон. Цæмæй?.. Сагъæссаг 
мæ сæр фæуа! Масинка... Æхца... Куырой... Ссад», — ахæм 
хъуыдытæ зилдух кодтой Микъайы нозтджын сæры. Йæ урс цухъхъа 
æрбакодта, рон æд хъама æрбабаста, æркодта бухайраг худ. Райста 
дæгъæлтæ, æнафоны сæ хæдзарæй рацыд. Иæ хъамайы сæрыл 
хæцгæ цæуы... Мæйдары йæм зынджытау ферттывтой дыууæ 
стъæлфы. Фæлæууыд. Йе уæнгтæ ихæнриз скодтой. Æрæджиау 
сæ базыдта: гæдыйы цæстытæ уыдысты уыдон. Кæд, мыййаг, сау 
гæды уыдис, зæгъгæ, иувæрсты азылди... 
Масинкайы иунæгæй баййæфта. Цыбырдыс гомхъуыр къаба 
æнгом æлвæста хæрзхуыз гуыр. Ноджы цыма æрыгондæр æмæ 
299 

рæсугъддæр фæци, афтæ зынди сылгоймаг. Кæрæдзиуыл бацинтæ 
кодтой. 
— Уый зона, Микъа... Мæлæты арæзт та дæ... Усгурау... 
— Дæ рынтæ мæ гуыбыны куы фæуиккой, æмæ ма мæн ахæм 
балцы цæуын куы бахъæуид, — загъта Микъа æмæ сылгоймагмæ 
хъазæгау йæ дыууæ къухы бадаргъ кодта, цыма йын ахъæбыс 
кæнынмæ хъавыди, уыйау. — Куы дæ фенын, уæд сомы кæнын, 
ард хæрын, мæ сæр разилы... 
— Мæ къонайыл, Микъа! Нæ хъæуы чъирикувæг, дзуары лæг... 
Уанцон нæу... Фæлтау ма мæнæ ацы двайнойæ фен, — æмæ 
сылгоймаг лæджы раз æрæвæрдта урсгуыбын графин. 
— Мæ митæ-иу мын æцæгмæ ма бамбар, Бæстырæсугъд. Сомы 
кæнын, ард хæрын, дæ уындæй ме ’рыгон бонты хъару фæстæмæ 
æрыздæхы, мæ лæппуйы мондæгтæ мæ сæ уæлныхты айсынц... 
Уæдæ!.. Цы ныхасаг сты, фæлæ уыцы капеччы муртæ дæр дæумæ 
хуымæтæджы нæ бафснайдтам... Хæлардзинад... Хъæлæйы дæр 
кæд мæхи удæй фылдæр нæ уарзын, сомы кæнын, ард хæрын. 
Нæ «Пятеркæ»... Дзæбæх ацардыстæм. Æниу ардыгæй фæстæмæ 
дæр уæдæ куыд. Бауырнæд дæ, нæ къорды дзыхæй афтæ куы 
схауид, дæ хæдзарыл арт бандзар, зæгъгæ, — фæстæмæ дæр нæ 
фæкæсин. Дæ иунæг ныхасы фæдыл мæхи Стырдоны уылæнты 
басхоин... Хуыцауыстæн, Хуыцау. Цы худыс? Мæхи удæй дыл 
фылдæр дарын мæ зæрдæ... Уыцы капеччытæ дæм уæдæ цæмæн 
радтам. О, æмæ уыдонмæ хъуыдыйы дæр не сты. Æрмæстафтæ... 
Дæ куыст та куыд у, дæ куыст? Æвæджиау ран. Нæ зылды 
хъаймагъ иууылдæр дæ къухы куы ис... Сой зæгъай, æхца, зæгъай... 
Къупецаг бауыдзынæ, къупецаг... 
— Уый та цытæ дзурыс, мæ къонайыл. Куыд? Цæмæй? 
Къазнайы æхсыр... Нанайыстæн, æртах дæр нæ, æртах... Нæ сæфт 
лæг мын дзæбæх æрвиты. О, ныр та мын афтæ, нæ чызгæн, дам, 
«Волгæ»-йы аргъ мæнмæ. Бæргæ, исты куы бакæнид. 
Фыццагдæр дзы дæу бавæрин, нанайыстæн. 
«Мæ Хуыцау мыл гадзрахатæй разылди. Ныр та мыл 
Хъæлæйы сыл дæр хинæй цæуынмæ хъавы. Акса-ма, йæ гамхетт лæг 
ын «Волгæ»-йы аргъ æрвиты. Кæннодæ уыл Тымбылхъæды дзуар 
галиумæ разилæд... Адон мæ дзидзидай хонынц, хъуамæ», — 
сагъæстыл фæци зæронд лæг. Сылгоймаг та йæ цæст дардта уымæ, 
æмæ хъуыды кодта, æмбары йæ æви нæ, ууыл. «Æмбардзæни, 
уæдæ цы? Ацы мæнгарды дæр исчи фæсайа. Уыцы æхцайы кой 
дзæгъæл хуымæтæджы нæ ракодта». 
— Аназ-ма, Микъа... Нанайыстæн... Мæ ингæны ныккæс... 
— Зæгъын, сæумæраджы горæтмæ куы суаин... Мæ хæдзары 
иу капекк нæй. Æхсызгон хъуыддæгтæ... Дæумæ дæр сæ 
Хъæлæйы уынаффæйæ... Мæхи дæр афтæ фæндыди, мæхи... 
Зæгъын, мах бынæтты кусæм, цынæ вæййы, дæуæн та дæ лæг 
Бу300 

хары. Æмæ, зæгъын, уæдæ райсом горæтмæ куы суаин. Се ’мбис 
мæн уыди. Хъæлæйы уонтæй дæр ма мын куы авæрис. Хъыг ын 
нæ уыдзæни, сомы кæнын, ард хæрын. Дæ цæрæнбон бирæ... 
Дæумæ цы зæрдæ дарын, уый мын Хуыцау мæхимæ бадарæд! 
Уæдæ зæгъын, цæуон. Арæвдз мæ кæн. Расыг кæнын 
райдыдтон. Хæдæгай, замманайы ссæдтæ мæм ис. Уæд та дын дзы иу 
æрбадавин. Хуыцауыстæн, Хуыцау... Тынгдæр дæм уый тыххæй 
æрбауадтæн. Цæй, уæлдай хæрзтæ дыл æрцæуæд, — æмæ та 
агуывзæ йæ былтыл сдардта. 
— Бæргæ... Иу дзæбæх ссады голлаг... Куырой нæ фарсмæ 
куы и. 
— Райсом, зæгъын, раджы горæтмæ суаин. Уыцы капеччытæ... 
Масинка цы дзуапп раттаид, уый нæ зыдта. Дыууæ лæджы 
йæм цы æхца бамбæхстой, уыдонæн уый æндæр пълантæ 
арæзта. «Кæм и уыцы Хъæлæ та, цы дæлдзæх фæци? Кæд уæдмæ 
искуыцæй зынид, ацы зæронд рувасы уал куыроймæ уæд та 
арвитон». — Микъайы раз балæууыди æмæ йæм йæ сойæ сæрстау 
æрттиваг сау-сауид цæстытæй бахудти, йæ гуыр рог базмæлыди. 
— Лæппуйы хуызæн ног ма дæ, нанайыстæн, Микъа... 
Мæгуыр дæ бон, Мари ма дæуæн цæй ус у... Уæд та уал иу голлаг 
æрбадавис ссад. Кæд æй æрбафæраздзынæ... Уæвгæ ныр ма... — 
Масинка ныххудти. 
Микъа бæлвырд фæхъæлдзæгдæр и. Йæ бынатæй фестад, йæ 
рон ма ноджыдæр æрбалвæста. «Мæ бар ма дæ бауадз... 
Сылгоймаджы асайын та цы хъæуы. Йæ былтæ йын асæрф... 
Уарзынц адон былтæ сæрфын... А зæронд лæппу дын ахсæв лæг цы 
у, уый фенын кæндзæни. Хъæлæ мæ афтæмæй йемæ куы 
сæййафид. Уæвгæ, кæдæмдæр Гандзамæ куы афтыди. Радтой йæм 
дзы»... — Микъа ма иу двайнойы агуывзæ йæ былтыл сдардта 
æмæ, ныртæккæ зындзынæн, зæгъгæ, раивгъуыдта. 
...Талынджы куыройы гуыдыр байгом кодта, мидæмæ 
бахызти æмæ дуар йæ фæдыл бахгæдта. Спичкæ ссыгъта, æркасти 
голджытæм. Иу дзы дуаргæронмæ раласта. Схæцыди йыл. 
Иннæты сæрмæ йæ систа, Хуыцаумæ кувæгау, йæ зонгуытыл йæхи 
æруагъта æмæ йæ афтæмæй йе ’ккоймæ ’рбаргъæвта. Дуар мæнг 
æхгæд бакодта, араст... Уæззау уыди, æгæр уæззау уыди дзаг 
голлаг. Æмæ йæ кæд дардмæ цæуын нæ хъуыди, уæддæр йæ 
зæнгтæ йæ быны уайтагъд тасын райдыдтой. Иу ран æргуыбыр 
и, йæ къухтæ зæнгтæм абыцæу кодта, афтæмæй иудзæвгар 
алæууыди. Йæ улæфт иучысыл ссыди... Фæцæуы та. Иу, дыууæ, 
æртæ... Нымайы йæ къахдзæфтæ... «Фæраз, Слоны-фырт, 
фæраз! Æхца... Æфсæйиаг къоппы нал бацæудзысты. Кæмдæр нæм 
сармадзаны нæмыг уыди. Асыгъдæг æй кæндзынæн...» 
Айнæг къæдзæхы уæз кæнын райдыдта йæ уаргъ... Уæртæ 
йæм сауæндæрг дары Масинкайы хæдзар. Цыма чидæр кæмдæр 
301 

схуыфыди, цыма къæхты хъæр фæцыд. Æрлæууыди... Ницы... 
Фæцæуы та. Мæнæ фæхæццæ кæны. Масинкайы кулдуары 
хæдраз уыд сосагонд. Уырдæм бахæццæ. «Охх-охх-охх! Иæ зæрдæ 
йын балхæндзынæн. Сармадзаны нæмыг пъадвалы 
баныгæндзынæн». Ноджыдæр ма иу къахдзæф. Йæ рахиз къах айста, йæ 
быны чысыл тымбыл дур иннæ дурыл фæбырыди. Микъа æд 
голлаг йæхи размæ бахаста. «Охх-гъ-гъы!» — йæ цæлхъ фæцыди, 
йæ ных дурмæ æрхаста æмæ... йæ улæфт аскъуыди. 
* * * 
Уалдзыгон хур скæсæнырдыгæй арвгæроны сырххъулон куы 
фестын кодта, стæй йæ тынтæ «Тотырадзы бæласы» цъуппыл 
куы ссыгъдысты, уæд рараст сты Тотырадз æмæ Барис. Абон 
ног арæзт подстанцæйæ фыццаг хатт ратдзысты сæ хъæумæ рухс. 
Суанг сæм горæтæй дæр уазджытæ æрцæудзæни æмæ хъуамæ 
афойнадыл бацæттæ кæной сæхи. Цæуынц колхозы 
уынаффæдонмæ. Сæрдары уаргъ дæр Барисы уæхсчытыл æрынцади. 
Азæмæт æваст æрхауди йæ зæрдæйæ. 
— Азæмæты уавæр, дам, дыууæйыл у. Æвгъау лæг уыди. 
Фыдæбонджын... Уæдæ Хъæлæ йæ хæдзар æрбауæй кодта, 
зæгъыс? Зонгæ кæны... Микъайы æвæрæнтæ дæр, дам, уымæ 
бахаудысты. Æмæ Хъæлæ Масинкаимæ хъуамæ «Волгæ»-йы 
тезгъо кæна, Темырболат та ахæстоны бада. Нæ, бабайы карк, нæ, 
афтæмæй сын нæ рауайдзæни! — Тотырадз йæ цæстытæ ахаста 
Барисыл. Уый цыди фидар æмæ даргъ къахдзæфтæй, йæ 
санчъехтæй цыма зæхх барста, уыйау. Йæ цæсгом уыди 
сагъæсхуыз, æмæ зынд афтæ, цыма йæм ныхас кæнын нæ цыди. 
Тотырадзы ныхæстæм йæ цыд фæсабырдæр кодта, йе ’ргом 
фездæхта зæронд лæджы ’рдæм. Ацы хатт æм фæкасти 
æрыгондæрхуыз: чи зоны, афтæ зынди уымæн æмæ уыд хæрздаст, йæ 
уæлæ та — ногхуыд дарæс, цыма дард балцы цыди, уыйау. 
Æрæджиау сдзырдта: 
— Нæ! Нæ! Уыцы рæстæджытæ аивгъуыдтой. Нæ 
рауайдзæни. 

СÆРГÆВДТÆ 
Фмццшг хай б 
Дмигещр хай 104 

Литературно-художественное издание 
Агузаров Ахсарбек Татарканович 
Солнцеворот 
Роман на осетинском языке 
Второе издание 
Редактор 
С.З. Хугаев 
Художник 
В.С Григорян 
Технический редактор 
А.В. Ядыкина 
Корректор 
Т.А. Казбекова 
Компьютерная верстка 
З.С. Мисиковой 
Сдано в набор 05.05.12. Подписано к печати 07.06.12. Формат 
бумаги бОхЭОУц. Бум. офс. № 1. Гарн. шрифта «Кудряшов». 
Печать офсетная. Усл.-п.л. 19. Учетно-изд. л. 18,69. Тираж 500 экз. 
Заказ № 851 . С 24. 
Министерство культуры и массовых коммуникаций РСО—Алания. 
ГУП РСО—Алания «Издательство «Ир», 362040, г. Владикавказ, 
проспект Мира, 25. 
Отпечатано: ИП Лавор И.Н., (типография «Лаки Пак»). 
344013, г. Ростов-на-Дону, ул. Мечникова, 112, 
тел. (863) 256-77-40,256-77-90. 

