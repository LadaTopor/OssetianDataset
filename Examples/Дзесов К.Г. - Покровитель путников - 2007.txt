Отсканировано 
в июле 2013 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2013 азы июлы 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

Бæстон бынат æрцахста Дзесты Куыдзæг ирон 
аив литературæйы. Курдиатджын фыссæгæй 
равдыста йæхи. 
Нигер 
Айфыццаг «Фидиуæджы» рацыдис Дзесты 
Куыдзæджы таурæгъ «Хорхæссæг». Уыцы 
таурæгъ уæнгты уыйбæрц ахъардта, æмæ хъуамæ 
йæ кой рæгъмæ рахæсгæ уа. Уыцы таурæгъы 
Куыдзæг ахæм курдиат равдыста, æмæ ног 
фысджыты раззаг рæнхъыты нæртон фæдисонæй 
æрлæудзæн. 
Тыбылты Алыксандр 
Вологдæйы ахæстоны цавæрдæр ахст лæг Егоров 
æртхъирæнтæ куы кодта Куыдзæгмæ, уыд ын 
уый афтæ: 
— Кæд, æз цæрон æви мæлон, уый дæуæй аразгæ 
у, уæд æз чъыртт кæнын уыцы цардыл! . 
В рассказах Дзесова К. Г. «Рапорт» и «Биракрат» 
есть прямая контрреволюционная троцкистская 
клевета на большевистские колхозы, на больше- 
вистскую партию. Дзесов выполнил свою контр- 
революционную троцкистскую задачу. 
Из судебного дела 

Дзесты 
Куыдзæг 
?взæрст 
уацмыстæ 

84 BРос-Осе) 
Дз-32 
Издатель 
Жанна Козырева 
Дз -32 Дзесты К. 
Фæндагсар Уастырджи: Æвзæрст уацмыстæ - 
Дзæуджыхъæу: Проект-Пресс, 2007 - 327 ф. 
ДзесовК. 
Покровитель путников 
84 BРос-Осе) 
В настоящий сборник классика осетинской литерату- 
ры вошли как произведения, за 70 и более лет со дня 
первой публикации не печатавшиеся под обложкой книги, 
так и те, которые выдержали не одно такое издание. От- 
бор их производился с намерением наиболее всесторон- 
не представить творческое наследие писателя. 
© Гусалов Б.М., составление, 2007 
© ООО «Проект-Пресс», 2007 
ISBN 5-7534-0196-1 © Василенко Н.Ф.. дизайн, 2007 

Мæ фыды чиныг цæмæй мыхуыры 
рацæуа, ууыл чи бацархайдта, 
уыдонæн се 'ппæтæн дæр, 
сæрмагондæй та МАМСЫРАТЫ 
Таймуразæн, зæрдиаг бузныг. 
Фатимæ 

ФЫССÆГ - ФÆНДАГСАРЫ УАСТЫРДЖИ 
...Дзæнæты дæр ма-иу æрымысин уыцы бон, уыцы фæндаг. 2005 
азы октябры райдиан къуыри телеуынæны кусджытимæ, сæ сæр- 
гъы Хостыхъоты Иринæ, афтæмæй зæронд къоббр гал - «УАЗ»- 
æй цыдыстæм Урстуалгомы рæбынмæ - Едысы хъæумæ, Дзесты 
Куыдзæджы фыдæлты уæзæгмæ, йæ райгуырæн бæстæм. Уыцы 
аз декабры мæй фыссæджы райгуырдыл æххæст кодта 100 азы. 
Кæд ма уæлæон дунейыл искæм иу ахæм хæхбæстæ сфæлды- 
ста Дунескæнæг, æмæ ма раст йæхи зæрдæ дæр кæй уындæй 
барад, йæхицæй кæй тыххæй ныббуц, мæнæ мын цы алæмæты 
бæстыхъæд сфæлдисын бантыст, зæгъгæ, уæд дыккаг ахæм у 
ацы ком. 
Йæ хæхты раз дын æндæр хæхтæ дæр хæхтæ!.. Йæ хуркафæн, 
йæ мæй-симæн æрдузты раз дын сæхи æрдузтæ чи нæ схондзæн!.. 
Лæгмæ да-а-лæ уыцы бæрзонд цъитиæфцæг цъуппытæ та цыма 
нæхи зæххон дунейы дæрддзæфæй зынынц, æви бынтон æндæр кæ- 
цæйдæр, æндæр дунейде? 
Нæ, адæймаджы бæрны цы æвзаг ис, уый дзырдæвæрæн-æфс- 
найæн къæбицы мæгуырауыл уайсахат басæттыс, куыддæр 
хъæбæрдзыхæй дæ ныфс дæ алыварс æрдзы диссæгтæ ра- 
дзурынмæ бахæссыс, афтæ. Уæдæмæ ныхъхъус у æмæ сæм дæ 
зæрдæйы кæрæф æмæ зыдыка цæстытæй æнцад кæс. Кæс сæм 
æнцад, дæ сонт хъæрзын уромгæйæ, дæ уды рис ныхъуыргæйæ: 
цæй цыбыр дæ, цæй, лæджы цард æмæ цæй талф-тулфаг, æн- 
дæр дæ уæдæ макуы æвдæлæд æнцад-æнцойæ дæ Хуыцауы лæ- 
вар дунейыл удхос цинтæ кæнынмæ, дæ зæрдæйы хæрæмттæ 
æнхъæвзынмæ, йæ хъæдгæмттæ йын мæнæ ацы æвдадзы хо- 
сæй сæрдынмæ... 
Стæй нын ма уæд, ма, адæм, нæхи ацы хæхты аккаг хорз адæм 
схонынæн бар не 'фсармырдыгæй: цы 'фсармы муртæ ма нæм 
6 

баззад, фыдæлты фарныл гадзрахатæй рацæуджытæм, уыдон 
нæ хæхты сæрыстыр, намысджын цæсгомы раз къæмдзæстыг 
кæнынц. Хох кæддæриддæр хохы номхæссæгæй баззайы, фæлæ 
ды та цы дæ, ды, хæххон дзигло, цы дæ æмæ чи дæ, æхсинылæг- 
ты дæлбайраг?.. 
Уæддæр ма иу хорз, æмæ дæм хъары - æмæ ма дæм хъары! 
- куыд æвæтчиаг, куыд æвидауц, æнæхъола, куыд ницытæ æмæ 
мацытæ сты нæ хъаугъатæ, быцæутæ, нæ кæрæдзи ратон-ба- 
тонтæ, суанг ма нæ тугкалæн хæстытæ дæр адоны, æнусон 
хæхты фендджын æмæ зондджын цæстытæй кæсгæйæ. Иу су- 
лæфт æмæ иу раулæфт йеддæмæ ма хæссæд дæ иунæг царды 
дуг, афтæмæй ма дæ уыдæттæм дæр æвдæлæд!.. 
Æмæ та зæрдæ ныррæхуыстæуы: ацы комбæстæ дæр та нын 
хъаугъайаг куы сси, æнæхъæн хуссарварсы Ирыстонау. Мæнæ 
ацы уæлвæзтæ æмæ дæлвæзтæ, уайсадæг хъæдтæ æмæ æнæ- 
рынцойæ зарæггæнæг дугъон сыгъдæг дæттæ - æмткæй, дзæ- 
нæтæн дæр ма хæлæггаг аивтæ дуне, нæ туаллаг фыдæлты 
хид æмæ тугæй æфсæст зæххытæ... 
Фыдæлты уæзæг дын уæд æнусты дæргъы, уæд дæ райгуы- 
рæн зæхх, æмæ, дам, мах, гуырдзыйы территори у?! Уыдон Хуы- 
цауы диссæгтæ нæ, фæлæ адæмы æнæджелбетт диссæгтæ 
сты. 
Æндæр уæдæ мингай азты сыхаг адæмтæй цæрыны фаг уæд 
дæ хорз зонд, каубыдау æддæг-мидæг ауай, каистæ-сиæхстæ 
кæнгæйæ, бахæрæфыртджынтæ ут, алы æхсызгон хæрзты 
цæут кæрæдзийæн æнусты мидæг, хæствæдисонæн дæр бæзз, 
стæй, о, зон тæбæгъты хъæлæба æмæ тугæрхæм цæфтæ дæр 
иуæй иннæмæн, фæлæ та уæддæр сыхаджы фыдæлтыккон фар- 
нæй цардхъом су, æмæ та ногæй... 
О Хуыцау, зæххыл цæрынæн цы хъæуы фыдæбойнагæй, фæлæ, 
сæйраджыдæр, уæддæр фидыдæй, уый нын куы радтай: æппæ- 
тыл æххæссæг зонд, зæрдæ æмæ уд, æфсарм кæй ис, уый æмба- 
рын; раст æмæ зылын фæндæгтæ, уæд... уæд... 
Уæд нæхи дæ цæсты афтæ разæнгардæй цæмæн æфтауæм, 
цæмæн? Цæмæн афтæ тæригъæдджын кæнæм нæхи дæ цуры, 
æмæ ма суанг нæ азарæй, хъомыл адæмы налат азарæй нæ рæ- 
зинæгтæ дæр сау сыгъд куы бакодтой сæ бæрæгбоны, сæ цины 
къæсæрыл, сæ ахуыры фæндагыл... Ацы хæхты дæлбазыр, нæ 
егъау паддзахады цæстдардæй... Мæнæ йын цы зын у мæрдты 
дæр Куыдзæгæн фыссæджы ном хæссын, иугæр йæ аив дзырд 
ницы фæахъаз, æмæ йæ уарзон адæмыл ахæм æбуалгъы цау кæм 
æрцыд, уым. Фæлæ... 
7 

Хъыг макæмæ фæкæсæд, фæлæ æппæт бæлццæттæ æм- 
хуызон амондджын фæндараст нæ фæвæййынц, зæгъгæ, уæд 
мауал табу кæнæм Фæндагсары Уастырджийæн? Фыссæгæн?.. 
Рагацау-иу æй куы зонид уд, фыссæджы удхайраг уд кæй уы- 
дзæн, уый, уæд-иу ныттабутæ-ныллæгъстæ кæнид, бахиз мæ 
уыцы хъысмæтæй, ме сфæлдисæг, зæгъгæ. Фæлæ дын нывгонд 
цы уа, уый сæрты нал ис ахизæн. Æмæ бацæуы æцæг фыссæг, 
æцæг Куыдзæг уыцы бæрны бын, уыцы уæззау, зды-уæззау хæс 
сæргъæвы йе 'ккоймæ - Фæндагсар Уастырджийы хæс: мæст- 
джын адæймагæн - æлгъыстаг, арфæйагæн - табуйаг хæс. 
Фыссæг арфæйаг цæмæй уа, уымæн та йæ бирæтæ нæ хъæ- 
уы: цы адæмæй дæ фæкодта Хуыцау, уыцы адæм сæ номыл æну- 
выд куы вæййынц, уæд. Номгæнæг та сын у сæ удагайæн мадæ- 
лон æвзаг. 
...Цы стыр хорз-иу æрцыд, цы стыр æхсызгон-иу амбæлд нæ 
цардагур тыхст-уырыд фыдæлтыл, сæхицæн цæрæнбынат 
агургæйæ-иу мæнæ ахæм - Едысы хуызæн - бæстæвæрдыл куы 
бамбæлдысты æдзæрæг рæтты, уæд! О: æвадат, æвæрæз, 
уæрдоны цалхæн дзы фæд кæй нæй, уыйадыл, ноджы ма дзы зы- 
мæгон лæджы æмбæрц мит куы ныууары, уæд - зындон. Фæлæ- 
ма йын уыйхыгъд кæсгæ кæн, кæсгæ йæ сæрвæттæ, йæ уыгæр- 
дæнтæ, хъугомтæ, æрнæджытæ-гæмæхтæм! Йæ алымыггаг 
хъæдарæхмæ! Йæ донарæхмæ! Ноджы цавæр дæттæ - далæ дын 
Леуахийы тындзгæ-нæргæ урсбарц барæг, йæ уæлбыл æнхъизгæ 
суар - уый æвдадзы хос уыдзæн алы низтæн, нуазынмæ æлутон. 
Ноджы раст алы къæдзæхы бынæй дæр райгæ-райдзастæй згъо- 
рынц. Уалæ уыцы æмлæгъз лæнкау та - хæдзæрттæ æмæ цæ- 
хæрадæттæн... 
Лæг амалæн у, æмæ дзы цардамал кæд кæниккой, æддæрды- 
гæй сæм цардхалæг тыхгæнæгæй мачи зынæд, æндæр... 
Сфæлдыстадон фæллойгæнæджы туджы ахаст, йæ удыскон- 
ды æууæлтæ, йæ зæрдæ лыскъзæрдæ цæуыннæ у, уыдæттæ, 
дам, дæ бæлвырд æмæ бæстондæр базонын куы фæнда, уæд ын 
йæ райгуырæн бæстæ бабæрæг кæн, йæ сабидуджы йæ риумæ 
алы хорздзинæдтæ кæм æфтауц кодта, уыцы куывддон бынат. 
Ам, Едысы хуссæрттыл, ныххурдзаг Куыдзæджы хорз зæрдæ; 
ам, йæ домбай фыдæлты уæзæгыл, сфарнджын йæ курдиатæр- 
гом удысконд. Ам ссис, ам, афтæ æнæбассæндгæ, æнæбасæт- 
тон йæ ныфс, хохаг сыгъдæгзæрдæ лæджы ныфс - зыдта йæ 
кæддæриддæр æмæ кæмдæриддæр: Хуыцау йæ фарс у, хуыты 
мыггагæн æй хæрын нæ бауадздзæн!.. Ам ныууæрæх, сбæрзонд 
8 

сты йæ хъуыдыйы хæтæнтæ, авналæнтæ. Ам сахуыр æнæхин, 
æнæмаст, æнæфыдæх лæджыхъæдыл - ахæм ахуыргæнджы- 
тæ йын уыд: зæдтæхæн, зæдбадæн, Хуыцау дæр сæрыстыр цы 
сфæлдыстадæй у, уыцы хæхтæ. 
Æмæ ахæм гуырдты цур цас тæригъæдджын у, цас, налат- 
уаг, цъаммарзонд хицаудзинад йæ удхор, йæ зондгалиугæнæг иде- 
ологиимæ! Уæнгбастæй, хурхæлхъывдæй дæ баппæрстаид йæ 
цъиувæдисгæнæг уæрдоны æмæ дын дзы йæхиуыл - иудзæстон, 
иухъусон, иухъуыдыйон уæйыгыл - зарджытæ-кадджытæ мысын 
кодтаид. Науæд, дам... 
Науæд, дам, дын, Суликъойы ингæнау, ничиуал базондзæн, 
дæ ингæн кæм ис, уый. Æмæ уæд куыд æмæ цы уыдзысты дæ 
уæлмæрдмæ сугхæсджытæ, кæй мард сæм-иу схиздзæн йæхи сæ 
артмæ батавынмæ?.. 
Фæлæ... Гъы, цъаммар, цъаммар, Хуыцауы æвастæй цæхгæр- 
мæгуырд советон уæйыг! Чи дыл-иу зарыд, дæ уæрдоны дын-иу 
дæ зарæг чи кодта, уыдон дæр уыцы хал куы ахордтой, куы: кæм 
сты сæ цытджын ингæнтæ Куыдзæджы удæфсымæртæн: Æрни- 
гонæн, Фæрнионæн, Æмбалонæн, Къубалонæн, Малионæн, Зæн- 
джионæн, Беджызонæн, Тыбылонæн æмæ нæ иннæ дзыллæйы 
лæгтæн? 
Æмæ æнусты диссагæн хæссинаг та ма уый у, уый, æмæ 
нын уæддæр уарзон уыд, адджын уыд, зынаргъ нын уыд - æндæр 
уæдæ, зæрдæрисгæйæ цæмæн мысæм Историйы дзæгъæлзад 
цардарæзт? 
Йæ цæхджын сайдæй нæ зомбитæ рауад æви, уыцы рæстæ- 
джытæм кæй æрæййæфта нæ гуырæн-цæрæн-хæрæн, масты- 
уарзты дуг, уый тыххæй уа?.. 
Иутæ та афтæ бакæнынц, зæгъгæ, советон хицаудзинад куы- 
нæ уыдаид, уæд, дам, æз хуыгæс - фыййау - хъомгæсæй базза- 
даин. Баззай! Фæлтау иурæстудæй мард куы аирвæзтаид! Стæй 
цыма советон бæстæйы ничиуал баззад хуыгæс - фыййауæй, 
уыйау... 
...Æвæццæгæн, бынтон стыр ныхас нæ уыдзæн, афтæ куы 
зæгъон, уæд: чи зоны, æмæ æнæхъæн дунеон литературæйы дæр 
бирæ нæ разындзæн, йæ мидисæй Дзесты Куыдзæджы «Хорхæс- 
сæг»-æй трагедиондæр æмæ аивадон æгъдауæй тыхджындæр 
фыст радзырдтæ. Фырнымд Куыдзæгæн йæхимæ æгæр стауæн 
ныхас ма фæкæсæд... 
Фыссæг цæй номыл бавналы йæ фыссæнгарзмæ, цы равзары 
йæ зæрдиаг ныхасы сæрæн, уыдæттæ дæр куыд не сты нымаи- 
9 

наг, фæлæ сæйрагдæр æндæр хабар у: куыд фыссы, цас бавæййы 
йе 'рмдзæф, йæ куыстыхъæд дзырдаивадæн, уый. Æмæ уæдæ йæ 
алы сынк-фелхынцъæй, йæ мидбыд æмæ бæстытæй, йæ психо- 
логон æнæфæгæды уырнинагæй æмæ йæ логикон æцæгдзина- 
дæй ацы чысыл уацмыс у æцæг шедевр, ирон райст-бавæрды аив 
дзырдæн номгæнæг. 
Ис ахæм фæзилæн дæр аивадон литературæйы: фыссæг цас 
ныфсджын у, цас уæндон, цас мидсæрибар, йæ фæлгонцтæ фæ- 
лындгæиæ, уый æмвæзад. Уæлдайдæр, аив дзырд бæлвырд æмæ 
бæрæг фæлгæты мидæг куы батардæуы, йæ уæлæ сахсæнтæ 
æфтыдæй, уæд. Фæлæ уыцы хуызы, ома идеологон хуызы, сæри- 
бар æмæ æдас куы уай, уæддæр дæ кæцыдæр темæтæм бавна- 
лынæн æцæг бахъæуы ныфс, фыссæджы ныфс. 
Æмæ мæхи, дисгæнгæйæ, фæрсын: куыд сразæнгард кодта 
йæхи Куыдзæг, фондз æмæ ссæдзаздзыд нывгæнæг, ахæм уæз- 
зау трагеди алы лыстæг хъуыддаджы онг ирд ахорæнтæй сны- 
вæндынмæ?Цы йæ самидинкодта? Цаэмæйхохæгты фыдбылы- 
зæмхиц цард равдиса, фæндаг сæ куыд ахсджиагæн хъæуы, уый 
зæгъа?Æвæццæгæн, нæ. Уый йын æгæр уæлæнгай, утилитарон 
хæс уыдаид. Ахæм нысаны ахадындзинад йæхи æмвæз, йæхи æм- 
сæр кæны фыссæджы фæллойы ахадындзинад дæр - газеты уац- 
хъуыды æмрæнхъ æвæры аивадон уацмыс. 
Нæ, ноджыдæр ма - нæ! Исты мын, эстетикон æфсарм æмæ 
тас йæ фæсонæрхæджы дæр кæмæн не сты, ахæм хъæбатыр 
графоман куынæ уыд. Бæрзонд аивадон нысаны охыл «амардта» 
йæ удæн адджын персонажты, æндæр цæйдæр тыххæй сæ æрха- 
ста нывондæн, иу Дзаххо-æххуысгæнæг сын нæ рауагъта сæ раз- 
мæ. Ноджы ма дзы советон литературæйы сæйраг метод дæр 
уый домдта - Тыбылты Алыксандр ын æй комкоммæ бадардта 
йæ цæстмæ: «Темсыр æмæ Доди къæдзæхæй кæй акалдысты, 
уый æппындæр ницæмæн хъуыдис» (Тыбылты Алыксандр. Уац- 
мысты æмбырдгонд. «Ирыстон», Цхинвал. 1988, 165 ф.). 
Фæлæ аивадмæ дзæгъæл хатыртæ нæй, уый нæдæр фыс- 
сæгæн йæхицæн бары (Куыдзæг сыл цæргæ-цæрæнбонты йæ 
зæрдæйы тугтæ кæй калдтаид, уый гуырысхойаг нæу), нæдæр 
уацмысы архайджытæн. Æмæ, зæгъæм, аирвæзтысты, науæд 
та сæ æрмæст Доди дæр аирвæзæд, сывæллон, уæд та... Уæд 
та радзырд йæхæдæг амардаид! Стæй, ахæм амондджын кæрон 
кæмæн ис, уый номыл бафыдæбон кæнын йæ зæрды уæвгæ дæр 
не 'рæфтыдаид фыссæгæн. 
10 

Фæндаг та абон дæр хъæуы уыцы мидхохмæ. Æцæг уый дæр 
зонæм, æмæ ныры уæрæх æмæ биллиарды стъолау лæгъз фæн- 
дæгтыл дæр цы фыдбылызтæ æрцæуы, хъыгагæн, уый... 
О, фæлæ ма «æгъатыр» фыссæгмæ фыд æмæ йе 'нахъом 
фырты сæфт дæр фаг нæ фæкаст - рухс дзæнæты сæмбæлой, 
уый дæр ма сын йæ цæст нæ бауарзта. Æмæ уымæй радзырдкæ- 
сæджы стыр сагъæсы æфтауы, ахæм фыдæнæнгæнæджы тæр- 
хон та ма сын цæмæн рахаста, зæгъгæ: куы ничи нæ æнхъæлмæ 
каст тæхудыгæнгæйæ сæ дæлдунейы амондджын фембæлдмæ! 
Уæд æй цæмæн, цæй номыл бахъуыд ацы штрих, ацы бæлвырд- 
гæнæн фиппаинаг: «Арф ингæн-комы та сæмбæлдысты фыд 
æмæ фырт, фæлæ ацы хатт кæрæдзи нал базыдтой»? 
Фыссæгмæ йæ фыццаг радзырд «Æрвдзавд фыййау» цыма фаг 
бæллæхифтыгъд, фаг трагедион нæ фæкаст æмæ дзы цыма 
æрмæстдæр йæ зæрдæ фæхъæбæрдæр кодта, уымæй йæ бах- 
сыста «Хорхæссæг» ныффыссынæн, уыйау уайы. 
Кæсæм уыцы радзырды: «Ницуал базыдта фыййау... Фæцудыд- 
та... Цъæх айнæджы сæрæй арф уынгæг коммæ хауæг фæци. Цы 
баци? Цы йæ фæрсыс! 
Йæ æнкъард, æрхæндæг зæрдæ, йæ чысыл сæры магъз нып- 
пырх сты къæдзæхтыл»... 
Æбуалгъы хабар кæд у, уæддæр зæрдæ не 'нкъуысын кæны. 
Уымæн æй не 'нкъуысын кæны, æмæ йæ фыстыхъæд æвæлтæрд 
къухы æрмдзæф хæссы. Натуралистон кæй у, уый та ууыл ком- 
дзог цæуы, æмæ фыссæгæн йæхи зæрдæ дæр кæй нæ ныккæрзы 
ацы нывæй. Диссаг та куыд не сты аив дзырды æууæлтæ... 
Иу хъуыды фæнысан кæнон: фыссæг исты фæлгонц куы сара- 
зы, исты цауыл бæстон куы æрдзуры, цæстытыл ирдæй куыд ауа- 
йа, афтæ бæстон, уæд уыдон, ахæм фæлгонцтæ, сæхи цардæй 
цæрын райдайынц, сæавтор сын æнхъæл дæр куыд нæ уыд, ахæм 
хъуыдытæ сайын райдайынц, ахæм æнкъарæнтæ агайын. Фæл- 
гонцы ахадындзинад рæзы, уæрæхæй-уæрæхдæр кæны, йæ ассо- 
циативон уылæнтæ дæрдтыл æнхъæвзынц - чиныгкæсджытæй 
кæмæн куыд вæййынц йæ хъуыдыкæнынады авналæнтæ æмæ 
гæнæнтæ, афтæ дзы алчидæр йæхионтæ ссары, фены, сурæты 
амад йæхирдыгонау бамбары, раиртасы. Мæнæ уыцы иу музыка- 
лон уацмыс алы дирижер дæр йæхи æнкъарæнтæ æмæ æмбары- 
надмæ гæсгæ куыд хъазын кæны оркестрæн, раст афтæ. 
Ам, æвæццæган, афон у Мамиаты Изетæйы фæллойæ раппæ- 
лын - æрæджиауы хорзæх мæ уæд! Уый уартæ 1990 азы чиныгæй 
рауагъта ахъаззаджы иртасæн куыст - «Кудзаг Дзесов. Очерк 
11 

творчества». Рæстæджы идеологон догмæтæй чысылтæ куы- 
нæ сæид, уæд бынтон хорз уаид, фæлæ афтæмæй дæр, кæсын 
чи зоны, уыдонæн йемæ базонгæ уæвын пайдайаг уыдзæн - ирон 
ахуыргæнджытæ, студенттæ, критиктæн... 
О, æмæ чиныгкæсæджы уæлдай сагъæссаг цы ныхæстæ кæ- 
нынц, уыдоны - уыцы «ударная фраза»-йы тыххæй Изетæ йæ 
чиныджы 92 фарсыл фыссы: «Она не только означает развязку 
действия, но и составляет философию концовки» . 
, Бафæрсын, ай-гъай, нæ уыдзæн аипп: æмæ, арф ингæн-ком- 
мæ кæй асхъиудтой, уый æгъгъæд нæу кæроны философийæн? 
Уæлдайдæр, уыцы философи мæнæ æндæр кæд ницы у, уæд: «Не 
мифы о загробной жизни, а счастье земного бытия - вот что 
требует К Дзесов для своего простого и великого труженика». 
Кæд цыфæнды дзæбæх, рæсугъд ныхæстæ сты Изетæйæн, 
уæддæр цыма фыссæджы философи æххæстæй не 'мбарын кæ- 
нынц, афтæ хъуыды кæнын. 
Кæд фыссæг æцæгдæр искæмæй исты домы, уæд æрмæст- 
дæр махæй, нæ алкæмæй дæр, чи йæ кæса, уыдонæй. Домы нæ, 
цæмæй адæймæгтæ уæм, цæмæй цардæн аргъ кæнæм, цæмæй 
цард дæр æмæ адæймаг дæр нæ цæсты цытджын уой - ирон æм- 
бисонд куыд зæгъы, афтæмæй кæрæдзийæн хуыцæуттæ уæм. 
Уымæн, æмæ - уынут, куыд нæ фæриссын кодта цавæрдæр Тем- 
сыр æмæ йæ фырт Додийы мæлæт! 
Нæй уымæй уæлдæр нысан аивадæн: адæймаг цæмæй ма рох 
кæна, адæймаг кæй у, уый. 
Нæй аивадæн уымæй уæлдæр, уымæй вазыгджындæр нысан: 
адæймагæн, адæймаг кæй у, уый дæ аив дзырды фæрцы рох кæ- 
нын ма уадз, агай йын йæ уды фæлмæнтæ, фæлмæн ын кæн йæ 
зæрдæйы хъæбæртæ; адæмы 'хсæн адæймагæй цæрынæн цæ- 
мæй бæзза, уыцы зонд ын арæхстгай садз йæ дзæгъæлтæгæнаг 
сæры, ирвæзын æй кæн фыдæхтауæг идеологиты уацарæй, æф- 
сармы деградацийæ... 
Уд сыгъдæггæнæн рысты охыл <- катарсисы сæраппонд нын 
нынкъуыста автор бындзарæй нæ риссаг зæрдæтæ, нæ адæйма- 
гон зæрдæтæ. Æмæ, уыцы нысанмæ тырнгæйæ, уымæн афтæ 
балхынцъ кодта йæ радзырды æвирхъау кæрон: кæд, дам, сын 
сæ тæригъæддаджы сæфтæй нæ зианджын кæнут, мард уыл не 
'рцыд, уæд уын уый та тæккæ зæрдæрæхойæн: сæмбæлдысты 
фыд æмæ фырт, фæлæ... фæлæ ацы хатт кæрæдзи... 
Мæлæт та аивадон литературæйы хуымæтæг нывкæнына- 
ды мадзалæй уæлдай ницы у, æмæ дзы иттæг арæхстджынай 
12 

спайда кодта Куыдзæг. Коммунистон быларæфтауæг дуджы 
рæстудæй кæй байсæфтой, уыцы милуанты рыст нæм уымæн 
нæ хъары, айдагъ къуырма статистикæ нын уымæн у, æмæ нын 
уыцы амæддæгты, Дзесы-фырт нын Темсыр æмæ Додийы куыд 
бауарзын кодта, раст нын сæ нæ хæдзайраг куыд скодта, афтæ 
ничима скодта. Æмæ нæм уыйадыл нæма хъары се 'буалгъы тра- 
геди - Барахъты Гинойы хæрзчысыл уацхъуыд, «Æгъгъæд у», 
зæгъгæ, уым диссаджы хъуыдыйад ис: «Цæй зын у æнæмбаргæ 
уарзинаджы къухæй фесæфын!» 
Эйфорийы уылæнтæ сæ сæ уæлныхты систой, æмæ йæ уарз- 
той, уæдæ йæ нæ уарзтой сæ советон ног бæстæ дзыллæйы 
хуыздæр лæгтæ дæр, размæцыддæр сæ чи уыд, уыдон дæр, фæ- 
лæ сыл уый, æнæмбаргæ уарзинаг, фыдæй рацыд æмæ сæ лæ- 
гæвзæрстæй арф ингæн-коммæ фæкалдта, сæ фæдыл æм- 
дзæгъд æмæ æхситгæнгæйæ... 
Æмæ нын Куыдзæг афтæ хион-хæстæг кæй скодта йæ персо- 
нажты, уымæй нын нæ зæрдæтæ тынгдæр фæцагайдта рисæй, 
удсыгъдæггæнæг, зæрдæдзæбæхгæнæг рисæй - бар-æнæбары 
зæрдыл æрбалæууынц Тютчевы ныхæстæ: «И нам сочувствие 
дается, как нам дается благодать...». Уымæн, æмæ адæймаг 
иннæ царæгойтæй сæйраджыдæр уымæй хицæн кæны, æмæ ис- 
кæй хъыг йæ зын свæййы, искæй цин та - йæ бæрæгбон. 
Æндæр уæдæ, фыссæг цытæ сныв кодта, уыдонæй фалæмæ 
куы ницы уынæм уацмысы, уæд йæ радзырды цаутæ æнæуи ха- 
бæрттæй баззайдзысты, аивады нысанæн «сверхзадача» цы у, 
уый нын дзы æмбæхстæй, сусæгæй баззайдзæн. Курдиатджын 
фыссæг курдиатджын чиныгкæсæгмæ фæбæллы, уымæ фæтæ- 
худы кæны - цырддзаст æмæ къæрцхъус чи уа - зæрдæйæ уынаг 
æмæ удæй хъусæг, ахæммæ. Уымæн æмæ фыссæгæн йе стыр- 
дæр æфхæрд уый рауайы: бакаст дæ чидæр æмæ дын уадидæгæн 
ферох кодта дæ уды фыдæбæттæ, дæ сызгъæринтæ йæм æр- 
хуыйæ уæлдай ницы фæкастысты, дæ фæлгонцтæ - къалайæ 
конд фигурæтæ. Науæд та дын дæ хъуыдытæ бынтон зыгъуым- 
мæ бамбæрста, сыздыхта дын сæ, вульгарон-социологон критик- 
тæ куыд кодтой зонгæ-зоныны, афтæ. 
Мæнæ мæ ацы хабар чысыл тыхсын кæны - Изетæ йæ 
фæфиппайдта, зæгъгæ, дам, «Хорхæссæджы» фæстаг рæн- 
хъытæ æмбойны æрымысын кæнынц Лермонтовы рæнхъ: 
«Но в мире новом друг друга они не узнали». 
Куыдзæг ын уыцы æмдзæвгæ «Они любили друг друга так дол- 
го и нежно» зыдтаид æви нæ, уый ныр зын зæгъæн у, фæлæ сæ 
13 

ныхæстæ Лермонтовимæ хæрзæнгæсæн кæй сты, уый нырма 
ницы амоны. Кæд радзырды фæстаг аккорд йæ фаззон у стихæн, 
уæддæр сæ мидисмæ гæсгæ тынг дард лæууынц кæрæдзимæ. 
Мæрдтæм æмгъуыдтæ кæнын нæ хъæуы, зæгъгæ, ахæм æмби- 
сонд куы зыдтаиккой уыцы æмдзæвгæйы дыууæ уарзоны, цыдæр 
æнахуыр уарзоны, уæд, чи зоны æмæ сæ хъысмæт æндæрхуыздн 
рауадаид... 
Фыссæг дæр йæ хор - йæ æхсæст аив дзырдты уаргъ - тæс- 
саг æфцгуытыл кæй хæссы, былæйхауæнты тæккæ кæрæтты, 
уый æгæр хорз дæр ма сбæрæг фарон æнусы æртынæм азты. 
Фæлæ, иу хатт ма йæ зæгъон, уыцы хорхæсджыты сæфтыл - 
Фæндагсар Уастырджитæн сæхи бæллæхыл - æндæр Куыдзæг 
ницыма ныффыста... 
Нæ генитыл кæуын рагæй нæ зонæм, рагæй - Къоста та 
уымæн дæр æвдисæн, стæй нæм не 'рвылбоны зиантыл хъарæг- 
гæнджытæ дæр нал ис, уæдæ нæ бон афтæ зæгъын дæр нал у, 
æмæ «Фезмæлæн нал уыдис абон нæ уæлмæрдты», зæгъгæ: мар- 
ды фæдыл ма нымад цалдæр лæгæй ацæуынц, иннæтæ... 
Фыссæджы ахæм стыр номæй кæй схуыдтон - Фæндагсар Уа- 
стырджийы номæй, - уый мæм, мæнæ хъæдбыны дæр цы стыр 
ныхас нæ фидауы, ахæм нæ кæсы. Æмæ раст кæй у ахæм аргъ, 
уымæн дæр та йæ фарсхæцæг рæстæг йæхæдæг разынд: кæд- 
дæр иу ракурсæй цы уацмыстæм кастыстæм, иувæрсырдыгæй, 
уыдонæн ныр се 'ннæ тигъ дæр сæрттывта, æмæ та нæ худæ- 
джы хал схауд. Худтыстæм æмæ тынг хъазуатæй тох кодтам 
нæ фыдæлты æгъдæутты ныхмæ, сфидиссаг сæ кодтам, ба- 
цъапп сыл ластам ярлык-гакк «пережитки прошлого»; худты- 
стæм, æлгъыстаг кодтам нæ дин, нæ уырнинæгтæ, кæд искуы 
исчи йæ рухс кувæндæттæй йæ фырджауырæй хынджылæг код- 
та, уæд - мах, коммунизмы цæхæркалгæ бæрзæндтæй куырм 
адæм, уæлæуон дзæнæты урсцагъд къуымбилмæ сæхи нывзилæг 
æрра фыййæуттæ. Æмæ нын ахæм НОГадæмы исты нæ пехуым- 
пар фысджытæ зæрдæрисгæйæ не 'вдыстой, нæ фыцгæ зонд 
нын нæ уазал кодтой? Кодтой. Æцæг сæм хъусæг нæ уыд, æдылы 
дзурджытæм, зонды хъæр кæмæ ис, ахæм хъусджытæ. Æмæ нын 
ныр фæсмойнаг цæстытæй бакæсинаг сты ахæм уацмыстæ, 
уыдонимæ Куыдзæджы радзырдтæ «Фыдгæнд» æмæ «Фæстаг 
аргъау»... 
Фыдæлтæ мингай азты дæргъы цы 'фсарм, цы царды фæтк 
фæфæрсыгътой, срæсуг кодтой æмæ йæ æхсæндзарды бынду- 
рæн райстой, уый махрыгау асæрфтам. Ныр сæ раздахыны фæл- 
- тæрæнтæ кæнæм, фароны мит агурæгау. Ноджы ма сæ фæском- 
14 

цæдисон ерысæй чи сæфта, сæ уæлæ къах-къухтыл кафгæйæ, 
реаниматортæ дæр сын уыдон сты, фыдæлты бынхортæ. Æмæ, 
дам, нæ фæсивæд абон АХÆМТÆ цæмæн сты... Мидæгмæуынæг 
цæстытæй уал нæхимæ бакæсæм, сæ хистæртæ... 
Фыссæджы æнæуæййаг дзырд та царды тæссæртты цы- 
рагъдар уæд свæййы, Дзаххойау фæндаггæрдæг рæстæг-дуджы 
æвæдты, æмæ йæ зæрдæргъæвдæй, зондмондагæй куы агурæм 
æмæ куы райсæм. Чи нын æй вæййы амонæг, уымæн дæр-иу раз- 
дæр æцæг йæхи зæрдæйы, йæхи зонды бахсысæд, срæгъæд уæд. 
Æрмæстдæр ахæм дзырд-гага ныххауы нæ уды æвæрæнтæм, йæ 
фæлмæнгонд мæрмæ, æмæ дзы ныфсы талатæ суадзы æнæба- 
сæттон æфсармы арфуидагджын бæлас - уæд нæ рауайы, уæд 
- ахæм æфсармджынæй! - цыфæнды тыхтæрæнты дæр йæ лæ- 
джы ном йæ цардæй уæлдæр чи февæры, ахæм адæймæгтæ. 
Мæнæ раст Куыдзæгæн йæхийау - æгæр уыдысты уый фыдæ- 
бæттæ-хъизæмæрттæ иуудæн: куыройы фыдтæ, цы загъдæуы, 
нæ разылд, къодæхтæ йын нæ састой йæ сæрыл, уыйеддæмæ цы 
нæ фыдæвзарæнты ауад, ахæм нал баззад Хуыцауы налат хицау- 
дзинадмæ. Æмæ та йын абон дæр ма чи табутæ кæны, чи йын тæ- 
худиæгтæ кæны, йæ хъоргъы йын уыдонæн сæхи ауадз, сæхи!.. 
Фæлæ - нæ: уадз æмæ цæрæнт æмæ хæрæнт. Ноджы афтæ 
хорз, æмæ йæ сæхæдæг куыд фехсой иуварс, æлгъгæнгæйæ, 
адæмы æнаххос тугæй цы тырыса ныттугласт-ныссырх, уый... 
Йæ тæккæ сфæлдыстадон æмæ лæджы тыхы куы бацыд Куы- 
дзæг, йæ тæккæ хъомысджын куы ссис сфæлдыстады, уæд ын 
йæ уд бæндибæстытæ скодтой æмæ йын æй афтæмæй дæсгай 
азты фæдардтой дæлзындон. Æмæ ма кæд фæрнджын лæгæй 
баззад, хохаг фæрнджын лæгæй, ирон туг æмæ стæгæй, уæд- 
дæр егъау советон паддзахад-империйы æфсæн идеологийы æн- 
дон хъадамантæ ахæм уæззау разындысты, æмæ дзы фыссæджы 
курдиат сæхирдæм æртасын кодтой: Чъеурийау ын æххуырст 
сси. Стæй дзы уæд Чъеурийау йæ маст дæр райсдзæн, уымæн 
æмæ Куыдзæджы ном дæр æмæ йæ уацмыстæ дæр цæрæццаг- 
дæр разындзысты йе 'фхæрæг ног дунейæ. 
Фæлæ ма уартæ чысыл сæрибаргомауæй улæфын куы уæндыд 
йæ фыссæджы туг; куы ма йæ уырныдта, æмæ хæрзгæнæджы 
хуызы фыд кæй не ссардзæн йæ уарзинаджы советон бæстæйыр- 
дыгæй - уарзгæ та йæ куыд нæ кодта, куыд нæ, царды æнхъæл- 
цау уалдзæгау! - уæд ын бантыстысты дыууæ ахъаззаг сатири- 
кон уацмысы, худгæбыл цæссыгкалгæйæ сæ сфæлдыста, Гоголы 
традициты рагвæдыл - «Рапорт» æмæ «Бирæкрат». 
15 

Уæды рæстæгæй нæм иу ахæм хъазгæмхасæнты худæджы 
ныхас æрхæццæ: «Нам нужны советские Щедрины и Гоголи, но 
- чур! - чтобы они нас не трогали». Не трогали, о, æмæ фыс- 
сæг йæ аууонæй дæр тæрсын райдыдта, æмæ аив дзырдæй, 
æмткæй, литературæйæ фæсдзæуин рауад, хицауады дзыхмæ 
кæсæг фельдфебель дзы рауад: чего, дам, изволите-сь?.. Ома 
козбауы миниуджытæ йæ туджы ахъардтой æмæ цагъайраджы 
коммæгæс-уисæнгæнæгæй æххæст кодта партийы алы заказ- 
тæ. Кæддæр ыл Михаил Шолохов æргомæй басаст, зæгъгæ, дам, 
нас упрекают на Западе, что мы, советские писатели, пишем по 
указке Партии. Фæлæ, дам, каждый из нас пишет по указке своего 
сердца, а сердца наши принадлежат Партии и родному народу, 
которым мы служим своим искусством. 
Уый та уымæй фыддæр! Дзырдтæй эквилибристикæгæнæг 
хуыйны ахæм... 
О, æмæ цас хуыздæр служить кодтай, цас хуыздæр чъырæй- 
дзæгъдæг-гример-косметолог-визажист-лакировщик уыдтæ, 
уыйас дын фылдæр кад, фылдæр тиражтæ, фылдæр гонорар, 
фылдæр премитæ æмæ, сæйраджыдæр, уыйас дæ цард æдасдæр. 
Хорз чи нæ каст хицаудзинады дзыхмæ, арæхстджын козбау чи 
нæ уыд, йæ астæу хорз кæмæн нæ тасыд æмæ йе 'взаг фаг даргъ 
кæмæн нæ уыд, фаг арæхстджын сдæрынмæ, уыдоныл та-иу Ми- 
хаил Зощенкойы, Михаил Булгаковы, Дзесты Куыдзæджы æмæ ма 
ноджы фыддæр бонтæ акодта - советон Мукара сын-иу сæ сæр- 
тæ йæ сæрдасæнæй ракъуырдта... 
Куыддæр ацы радзырдтæ «Фидиуæджы» фæзындысты («Би- 
рæкрат» - 1935, № 9-10; «Рапорт» - 1936, № 1), афтæ сыл сæхи 
андзæрстой критиктæ-цербертæ, æрра куыдзы сæтæй фыссæг 
зоилтæ: Тыбылты Л., Габуты М., Хъайтыхъты М., БæдоатыХъ. 
Чи йын сæ «троцкистон контрабандæ» схуыдта, чи «контррево- 
люцион пропагандæ», чи цы... 
1929 азы, дам, Сталин афтæ загъта, зæгъгæ, мы будем на- 
казывать не только за то, что ты сделал, не только за то, что 
ты сказал, но и за то, что ты подумал! 
Гъемæ-ма бафæлвар, ныццæхгæрмæ у, æз афтæ нæ ахъуыды 
кодтон, зæгъгæ - дæ хæйрæджы ном дæр ма дын зæгъын кодта- 
иккой, Бухарины хъæбулау дын дæ ноггуырд хъæбулы хурхмæ сæ 
ныхджын дзæмбытæ куы систаиккой, уæд... 
Аивадон уацмысæй-иу советон хицаудзинады, партийы ных- 
мæ арæзт хуымæтæг прокламацитæ-листовкæтæ сарæзтой. 
Зæгъæм, колхозы счетоводы галиу хъуыддæгтæ, йæ цæстфæл- 
16 

дахæн митæ хурмæ калыс? Гъемæ уæдæ ды колхозон арæзтады 
ныхмæ дæ! Хуыцау дæ бахизæд колхозы сæрдары тыххæй исты 
фауæн ныхас зæгъын-ныффыссынæй! Уæд та дæуæй знагдæр 
Троцкий дæр нал уыдаид!.. 
Дæ худын фыддæраджы худт ма уæд, тугæмхæццæ уæнт 
дæ цæссыгтæ - уымæн æмæ дын зæрдæхалæн хъыг у адæмы 
æфхæрд, советон адæмы æфхæрд! Дæ худын, «смех сквозь сле- 
зы» кæй схуындæуыд, уый уæд, уымæн æмæ дын æцæг хъыг 
сты, æцæг тугхалæн дын сты советон бæстæйы алы хъæнтæ, 
фæлæ, дам, ды дæ фæлгонцтæй кæй асайынмæ хъавыс?! 
Ома, кæд сырх дæ, уæддæр мах фаг сырх-сырхид нæ дæ, дæхи 
донгонд гуашæй сахуырстай - дон дыл бакал, критикæйы кис- 
лотайы дон, æмæ дæ сырх ахорæн фæдгæнгæ æрлæсдзæн дæ 
дыдзæсгом хæмхуттыл! Мах нæ асайдзынæ, мах дын дæ лыстæг 
тъæнгтæ дæр уынæм нæ рентген цæстытæй! Æмæ уартæ дæ 
алы тъанг дæр антисоветон, антипартион, контрреволюцион у! 
Троцкист дæ! Бухарин-зиновьев-каменевец дæ! Мæнæ дын Мух- 
маммур дæ фæтевзæ хорз рафæлдæхта! 
Гъемæ абон хъæбатыр чи у, уый ма уырдæм - уыцы заман- 
тæм аздæхæд æмæ сын уæндонæй зæгъæд, мæ иу тъанг дæр 
- нæдæр лыстæг, нæдæр куырм, нæдæр хордзæуæн - ахæм нæу, 
зæгъгæ... 
Æмæ фидиссаг-фæлдисинаг ирæтты сау дзыхæй уырыссаг- 
дзуттаг-сомихаг-гуырдзиаг слестгæнæг зæгъы Куыдзæгæн, дæ 
радзырдтæ, дам, «носят явно контрреволюционный троцкист- 
ский характер, клевещащий на ВКП(б), соввласть и их меропри- 
ятия». 
Æмæ та рæстæвзарæн рæстæг раст разынд: Куыдзæгтæ 
ай æцæгæй куы уыдысты уыцы цардарæзты, уыцы удласты- 
власты, уыцы хицаудзинад æмæ выкыпыбыйы знæгтæ, æцæг! 
Уымæн, æмæ æцæг аивад æцæг нæ разындаид абон, æппæт уы- 
дæтты ныхмæ куынæ уыдаид, уæд! 
Нæ йын сæ рауад фельдфебель-литературæйы уацмыстæ 
æмæ æвдай азы фæстæ фыццаг хатт чиныджы цæуынц боны 
рухсмæ. Рæстæгыл фæуæлахиз сты - уæлахизты уæлахиз фе- 
сты! 
Кæд ивгъуыдыл нæдæр æрвон хур кæсы, нæдæр зонды хур, 
уæддæр, дæ ахсджиаджы мæлæты фæстæ куыд басагъæс кæ- 
ныс, уæд та ма йын уыцы æмæ уыцы хос дæр куы самал кодта- 
ин, уыцы дохтырмæ дæр ма йæ куы равдыстаин, зæгъгæ, афтæ 
фæсагъæс кæныс нæ райгуырæн, нæ райрæзæн, нæ бахъомылы 
советон бæстæйы тыххæй дæр: 
2 Фæндагсар Уастырджи 
17 

- Тæхуды, æмæ уæд, æртынæм-фæндзайæм азты, уæд та 
бынтон æргом рæстдзинад дзурын-фыссын куы уагътаиккой, 
куынæ тарстаиккой фысджытæ, иннæ сфæлдыстадон куысджы- 
тæ советон хицаудзинады хъулæттæ цæсгоммæ рæстаудæны 
айдæн бахæссын, уæд, чи зоны, уыйбæрц тугамæст дæр нæ уы- 
даид, стæй ма абон дæр цæрид æмæ хæрид, æмæ кæд мах дæр 
СССР-æй нæ фæсидзæртæ уыдаиккам, афтæ нæ фенæсæрбос 
уыдаиккам, мæнузæгъæг нæуаид... 
Фæлæ паддзахады адзалæн дæр нæй мадзал, нæй. Ноджы ма 
хихор паддзахадæн, Кроносау хъæбулхор паддзахадæн - уыйбæрц 
тæригъæдтæ йын куыд хъуамæ батадаиккой?! Хуыцаумæ згæ 
ницы кæны... 
Зилгæйы скъолайы нын математикæ амыдта Хъæрæбугъа- 
ты Зойæ, рухсаг уæд... Афтæ-иу арæх дзырдта уый: 
- Если бы да кабы, во рту выросли грибы!.. 
Фæлæ цы чындæуа, адæймаг фæстаг зондæй тыхджын у, 
уæлдайдæр ирон - йæ фыртæн, дам, кæсгон æлдар афтæ фæ- 
дзæхста: «Хъусыс, ирон лæгæн мын йæ фыццаг зднд йæхицæн 
уадз, фæлæ йын-иу йæ фæстаг зонд дæ фæстаг хæдонæй дæр 
балхæн!» 
Æрмæст йæ хъаймæт дæр уый у, уый, æмæ ацы нШæстæ 
дæр æдзух царды рæстдзинад æвдисæг не сты, уымæн æмæ 
адæм фæсмойнагæй дæр не 'рхудынц сæ рæдыдтыл, зонд нæ 
райсынц сæ ивгъуыдæй æмæ та фæстæмæ, сæ уæрдоны сæмæн 
кæм асæтты, уыццы гуыргъахъхъ фæндагыл стырындз вæййынц 
- Фæндагсары Уастырджи сæм джихæй кæсгæйæ баззайы, уæдæ 
ма мыл сæхи цы боны хуыздæрæн фæдзæхстой, зæгъгæ. 
Йæ къухтæ бæндæнтау æруадзы æнæбон фыссæг дæр, дзыр- 
ды фыццаджы хъомыс кæй нал ис, ууыл басæтгæйæ. Ныууæнг- 
мард, ныззæрдæсаст вæййы. Фæлæ та иуахæмы бавналы йæ 
куыстмæ, Хуыцауы ардыдæй та йæ бауырны, адæймагæн фæ- 
хуыздæр гæнæн кæй ис, йæ зонд ын рæстдзу æмæ рæстмæхæ- 
цæг скæнæн кæй ис, уый. Æмæ та сусæг-æргомæй фыссы æмæ 
фыссы, йæ хорз удæй бацæуы, йæхи хæры, хъары: кæд адæм хорз 
адæймæгтæй конд нывыл адæм суаиккой... 
Фæлæ уый та - адæймæгтæй арæзт адæм - никæцырдыгæй 
хъæуы сæ сæргъылæуджыты, се 'ккой бадджыты: нæдæр ти- 
раны, нæдæр фюреры, нæдæр фæтæджы. Арвæн æрмæстдæр 
иу фæдæг куы уаид æмæ йæ æрмæстдæр уыдонæй иу исчи куы 
дæид, уымæ бæлджыты. 
18 

Æмæ се сæфт фенынц хæдæгъдау, хæдæфсарм, хæдзонд, 
хæдуаг, хæдудысконд лæгтæй, уæлдайдæр ма ахæмтæ фысджы- 
тæ куы вæййынц, уæд - ома сæ номы цæрайæн цæрджытæй. Се 
'нæуынон та уымæн свæййынц, æмæ сæ тæрсгæ фæкæнынц: иу 
ахæм хъæбатыр тиран-фæтæг дæр нæй, нæй иу ахæм тотали- 
тарон домбай паддзахад дæр, æмæ, йæ худæджы хал куы схауа, 
худæджы амæддаг куы фæуа, уыцы тæсæй сæ чи не схъиуы. Цы 
сты, чи сты æцæгдзинадæй, уый сын æвдисæг айдæнæй... 
Нæ, дам, ыл хъæуы тугтæ мысын, цъыф калын, фæлæ йын йæ 
дæргъ дæр æмæ йæ уæрх дæр равдис, куыд у, цы у, афтæмæй, 
æмæ йын уымæй фыддæр ницы фæуыдзынæ... Ома йæ рæстдзи- 
над ын æххæстæй зæгъ. 
Æрмæст ам иууавæр иттæг ахсджиаг у: фæдисхъæр адæмæй 
фæдисонтæгæнæг уæд, кæсæд сæм уый аккаг, науæд абонау 
къуырма куы уой, уæд сын цавæрфæнды дзæнгæрджытæ дæр 
цæгъд - йæ хæрд дзы ничи ныууадздзæн, йæ фынæй кæнын. Реко- 
мы куывды синдром абоныккон нæу... Ноджы ма, махæй ницы араз- 
гæ у, зæгъгæ, адæм сæ каст бынтондæр Мæскуымæ скодтой - 
ныр Терчы гуырæн дæр уым ис, æмæ йын йæ чъизитæ-лакъонтæ 
уырдыгæй, уыцы сæрæй сыгъдæг кæнын хъæуы... 
Мæгуыр у, уæдæ нæу, адæмы хæрзæбонæн йæ уд нывондæн 
чи æрхæссы, уыцы фыссæг. Йæ сыгъдæгзæрдæйæ свæййы идеа- 
лист дæр, æнæхин романтик, адæймаджы мидæг хуыздæрæй цы 
ис, уыдонæн табугæнæг, уыдон ын агайæг. Фæлæ та йыл æгæ- 
нон цард йæхи худæгæй схæссы: уый дæу тыххæй загъдæуыд, 
дæу - сыгъдæг æмæ æнæхин зæрдæйы хицауы тыххæй уартæ 
рагон Ромы: «Порядочный человек всегда простак». Историйы 
демон дæр ахæмтыл худы. 
Мæнæ ацы ныхæстæ дæр латинæгты загъд сты, дыууæ мин 
азæй сыл фылдæр цæуы, фæлæ та батæхуды кæныс, бæргæ 
афтæ уаид, бæргæ, зæгъгæ: «Исход дела - наставник для нера- 
зумных». 
Нæу сын исход дела дæр наставник, нæу - мæнæ мæгуыры 
бон! Æндæр уартæ 1912 азы Прагæйы дзыллæтæ уынгмæ куы 
рацыдысты сырх тырысатимæ - уæд ма айдагъ хуры рухсæй 
сырх уыдысты, - уæд сæм фыссæг Франц Кафка каст æмæ йæ 
сæр сагъæссагæй уыгъта, йе 'мбалæн додойгæнæгау загъта: 
- Уыдон, мæгуыртæ, афтæ æнхъæлынц æмæ, ныры хицауа- 
ды куы фæтæрой, уæд сæ бынаты, адæмы мæтæй хуыссæг дæр 
кæй нæ ахсы, ахæмтæ сбаддзысты. Куыд нæ стæй! Адон цалын- 
мæ бунт кæнынц, уæдмæ, къудзиты чи бафæсвæд, уыцы тугдæй- 
тæ сæм рагæпп ласдзысты æд сæргътæ æмæ ехсытæ! 
19 

Зыдта йæ Кафка рагацау, сайд та сыл кæй æрцæудзæн, уый, 
фæлæ сын цы акодтаид - иу афон фæдисæн дæр байрæджы вæй- 
йы, хъуыддагæн ма йæ фæдыл æрæджиау цæхх кæн, зæгъгæ... 
Хур не 'ххæссы æппæтыл, стæй, æппæтыл чи æххæссы, æп- 
пæты зæрдæмæ чи цæуы, ахæм рæстдзинад дæр нæй, уымæн 
æмæ та фысджытæ дæр хъулæттæй рантысынц: ис се 'хсæн 
«революцийы буревестниктæ», «зовущие Русь к топору», æн- 
дæр фæндæгтыл фæсмойнагæй цæуæг æмæ адæмы йæ фæдыл 
сайæг Ленин, æндон Сосо æмæ æфсæн Феликсæн табугæнджы- 
тæ. Стæй абон афтæ дæр загъдæуыд цæхгæрæй, зæгъгæ, дам, 
Уæрæсейы - æмæ йемæ мах дæр! - кæнæ ног Сталин фервæзын 
кæндзæн, кæнæ Хуыцау. 
Лæг куы цæра, уæд цынæ хъусы, цынæ: абон коммунист но- 
мыр один чи у, Геннади Зюганов, уый, дам, айфыццаг æмбисондæн 
хæссинаг хатдзæг скодта: «Россия свой лимит революций исчер- 
пала!» 
Хуыцау, дæуæй разы, фæлæ - мæгъа, мæгъа: æгæр дымст у 
æрыгæтты масты дзæкъул, æгæр æфхæрд сты сæ хистæртæ 
дæр, æгæр æгæргæнæг сты чиновникæй, олигархæй, æмæ та 
фæзындзæн иу зынгдзæгъдæг ахæм хус топхосы цур йе 'хсони- 
мæ... Уæд та ма, гуыппы тыххæй къалабæлас чи афæлдахы, уы- 
донæй исчи. 
Риссаг, фæдисон зæрдæ зонды дæр дæрдтыл зилдух кæнын 
кæны, фæлæ ма фыссæджы курдиат цыфæндыйæ дæр табуйаг 
уый тыххæй дæр у, æмæ уæнгбастæй дæр куы фæфыссы, йæ 
мидцензор-редакторы цæстдард æмæ хъусдардæй, уæддæр йæ 
курдиаты æвæтчиаг сызгъæринæй - æвæтчиаг та æлдариуæг- 
гæнæг идеологийæн вæййы - æртадзы йæ уацмысмæ. Æмæ йæ 
уыйадыл сцæрæццаг кæны, тæлфаг уд дзы бауадзы - йæ кæс- 
гæйæ дæ зæрдæ нæ хæссы, мæнæ соцреализмы лакæй бæзджын 
ахуырст уацмысыл куыд акъуырыс дæ былтæ, афтæ: фыссæг 
былалгъæй кæй феппæлы, уый бæрæг фæдары, æмæ йын æй 
фæбарыс - бæгæныйы фынчытау ын афу кæн уыцы «дежурный» 
хус ныхæстæ, цъиувæдис ныхæстæ, æмæ йын йæ фæрсыгъд 
æлутон нуаз. Æлутон та вæййы йæ дзырд, дзырдты алдымбыд, 
сæ тыбар-тыбур аивады хурмæ. 
Ацы хъуыдытæн мын агургæ æмæ æнаргæ æвдисæндар у ра- 
дзырд «Лæг нæ дæ». Сæттын ыл: мæ уд дзы баззад, стыр дисы 
мæ бафтыдта æрмæст йе стилæй дæр, йæ аив литературон 
æууæлтæй. Бæрзонд профессионалон æрмдзæф. Афтæмæй 
бирæ азты рохуаты баззад: фыццаг хатт чиныджы фæрстыл 
фæзынд 70 азы размæ, ныр дыккаг хатт цæуы. 
20 

Цымæ, цæмæн афтæ рауад йæ хъысмæт, афтæ æнæрай? 
Мæнмæ гæсгæ, уымæн, æмæ советон литературæйы хре- 
стоматион схемæтыл амад нæу, алцыдæр дзы хæрзæууылд 
æмæ уыйадыл æнад нæу - не сты, хьуыды кæнын домы, лæмбы- 
нæгæй кæсын, детальтæ æвзарын, йæ сусæг дзæбæхдзинæдтæ 
иртасын-иудзырдæй, Заболоцкийы загъдау, йæ кæсгæйæ «душа 
обязана трудиться». Уæд цъиувæдис æмæ цъæлхъæр литерату- 
рæмæ уыдыстæм æргомыздæхт. Стæй æдас дæр нæ уыдысты 
нæ критиктæ, уацмысы хъысмæтаразджытæ: æппæты разæй 
йыл йæ цæст чи æрæвæрдта, кæй зæрдæ дзы барухс, уый та 
«адæмы знаг» Тыбылты Алыксандр уыд - сæркъуыртæн æм- 
дзæгъдгæнæг, сæ разагъдонтыл амдзæгъдгæнæг адæмæн Алык- 
сандрау хорз лæгтæ хъуамæ знæгтæ уыдаиккой: «Уыйхыгъд æм- 
бисонды рæсугъд уацмысимæ ралæууыди Куыдзæг «Мах дуджы» 
дыккаг номыры A934 азы. - Г.Б.). Уыцы уацмысæн йæ ном - «Лæг 
нæ дæ». Цард æнхъизы Куыдзæджы радзырдæн йæ алы фисынæй. 
Комсомолы рæнхъыты сæвзæрдис (уый дзы лаборатори уыдис, 
уый! - Г.Б.) ног адæймаг ног хъуыдытæ æмæ ног зæрдæимæ, 
æмæ уыцы адæймаджы Куыдзæг æвдисы Бедтойы удæгас фæл- 
гонц, æвæджиау сюжет ахæм дæсныйæ нывæнды Куыдзæг, æмæ 
йæ иугæндзон зæрдæ йæхимæ исы. Уыимæ дзаджджын, рæсугъд 
æвзаг». (Амынд чиныг, 193 ф.) 
Зæгъдзынæн ма дарддæр ацы радзырды тыххæй иучысыл, ныр 
та мæ хъуыдытæ фæсаджил сты... 
Дзырдимæ сфæлдыстадон куыстæн, дзырддзуаны удмарæн 
æмæ удирвæзæн .хъиамæтæн, дунейы скондæн сæрæвæрæн 
Дзырд - Хуыцауæн табугæнæг йæ динмæ гæсгæ, ома йæ курдиа- 
ты динмæ гæсгæ чи ссис, уый амондджын тынг стæм хатт вæй- 
йы, фæлæ дзы уæддæр абон ирон адæмы цæсты фыссæг куыд 
куыдзæмгад у, уый стыр диссагæн хæссинаг уыдзæн æрцæуинаг 
хуыздæр дугты. Æмæ æз та аив дзырды хъысмæт мæхирдыго- 
нау ахæм цардфæливæнты ахасты уынын... 
Фыццаг: аив дзырд чи зæгъа-ныффысса, йемæ архайын чи са- 
рæхса, уый - ис!Адæм дæр æм æнæрхъæцæй æнхъæлмæ кæсынц, 
æхсызгонæй сæ хъæуы, раст удхосау. Фæлæ дзырды фæндагыл 
ахæм идеологон цæлхдуртæ-сындзытæ ныккалдис, æмæ йын нæ- 
дæр сæ сæрты ис ахизыны амал, нæдæр сæ иувæрсты ацæуæн. 
Æрмæст ма сæ бынты тыхтæй-фыдтæй алæсы, йæ тугкæлгæ 
рæдывдтытæй. Науæд та фидæнмæ авд гуыдырджын дуары ми- 
дæгæй æмбæхстæй фæлæууы... 
21 

Дыккаг: аив дзырд чи бакæса цингæнгæйæ, уый ма ис, фæлæ 
йæ чи зæгъа-ныффысса, уыдон нал сты: цагъды фесты. Чи ма 
сæ баззад, уыдоны та, цагъды уæлдæйттау, кæйдæр уæрдонмæ 
бакалдтой, æмæ, уым бадгæйæ, æнæбары зарджытæ мысынц. 
Йæхион кæмæн ссис уыцы уæрдон, уыдоны зарджыты цæрæнбон 
та - идеологийы цæрæнбонимæ иу халыл хæст. Æнусон аивадæн 
æцæгæлæттæ... Хъодзаты Æхсар ныр цалдæр азы ирон поэзийы 
антологи аразы «Мах дуджы», æмæ хатгай кæцыдæр советон 
поэтты хабар афтæ рауайы, æмæ сæм иунæг æмдзæвгæ нæ 
разыны - йæ аивадон æууæлтæм гæсгæ антологимæ бахæссы- 
ны аккаг. Чи зоны, æгæр карз у Æхсар, æгæр лыстæг луары йæ 
домæнты сасир, фæлæ иу бон графоманты ных бакъуырыны рад 
дæр ралæууы, аивады хæрзæбоныл тыхсгæйæ... 
Фæлæ уæддæр, зæгъæн куыд нæй, афтæ хъыгагæн уыцы уæр- 
доны уæрæйдæгæнджытæ сæ зианхæссæн куыст бакæнынц: аив 
дзырд цæсты бафтауынц, фыссæджы кад дæлæмæ æртæрынц, 
чиныгкæсæджы аивадон æмбудæнтæ сæ хъылмайы адджын - æм- 
быды адджын тæфæй! - фесафынц, бануд кæнынц, фехалынц. До- 
маг чиныгкæсæг та куынæ уа, аивады хъæр æмбарæг, уæд нæй 
фыссæгау фыссæг дæр... Нæй ома Фæндагсары Уастырджи дæр, 
табу йæхицæн! 
Æртыккаг: аив дзырдæн хæрзгæнджытæ та фæзынд, æн- 
тыстджынæй дзырды цуаны цæуджытæ. Раст сæрибар нæ, 
сæрибар, фæлæ ма уæгъдибар дæр сты: чердæм дæ фæнды, 
уыцырдæм фæдис кæн, чъыллипп кæн. Æмæ ма кæд уыцы уæгъ- 
дибартæм аздахы исчи йе 'ргом, æндæр, бæрнон чи у йæ дзыр- 
дæн, тугæйæлхæнæг æй чи у, уыдонмæ адæмы нал æвдæлы сæ 
тыхст-уырыд цардæй. Аннæтæ та æгæр сойæвдылд фесты 
æмæ былысчъилтæ кæнынц чиныгыл. 
Ис ма дзы иу ахæм бæллæх дæр: иронау кæсын, дам, нын зын 
у!.. 
Æмæ нæ сайынц. Суанг къæр-къæргæнгæ куы кæсой иронау, 
уæддæр дзы бирæ дзырдтæ нæ бамбардзысты, уацмысæй эсте- 
тикон æхцонад нæ райсдзысты, сæ зонд-сæ зæрдæйы ассоциа- 
тивон æхсызгон уылæнтæ нæ анхъæвздзысты. Æмæ уæд сæхи 
цы тухæнæй марой?.. Ноджы ма кæд æмæ кæцы ирон хицауæй 
фехъуыстой, уый иу ирон чиныг кæрæй-кæронмæ бакаст йæ 
цард-цæрæнбонты, зæгъгæ?! 
О, абоны хицаудзинад та ахæм уæлæхох у аивадыл, уæлдай- 
дæр дзырдаивадыл, æмæ йын йæ ныхæстæ-фыстытæ куыдзы 
фæстагмæ дæр нæ дары - куыдз рæйы, чырæ цæуы. Куыдз рæйы 
- дымгæ йæ хæссы... 
22 

Тынг æдылы у, тынг, уыцы чырæ-караван - фæсмойнаг кæй 
кæндзæн советон бæстæйау, ууыл дæсны фæрсæджы зондджын 
хуызæй дзурын дæр нæ хъæуы: нæ латинаг иумæйаг фыдæлтæ 
уый дæр та зыдтой: «Там, где отстают нравы, отстает все!» 
Нравы та, адæмы æхсæндзарды уаг нывылгæнæг та фыцца- 
джы-фыццагдæр у аивадон литературæ! Фыссæджы - Фæндагсар 
Уастырджийы - туг-хидæй æлхæд дзырд! 
Æмæ уый афойнадыл кæмæ бахъара - хицæн адæймаг уа æви 
паддзахад - уымæн йæ амонд, мидцæджындзтæ скæндзæн йæ- 
хицæн æмæ нæ цуддзæн царды фæлтæрæнты-фæлварæнты, 
рæстдзу уыдзæн адæймаджы фæндæгтыл Хуыцауы амынд ны- 
сæнттæм. Гъа, искæцы парти та куы суа «рулевой» æмæ «ру- 
ководящей и направляющей силой», уæд та æндæр нысæнттæ 
лæудзæн нæ размæ æмæ та нæ æндæр литературæ бахъæу- 
дзæн фæстæмæ... 
Цыппæрæм, идеалон уавæр: ис аив дзырдæн сфæлдисæг, ис, 
йæ фæллой кæй хъæуы, уыдон дæр. Ис ын алы тæхудиаг фадæт- 
тæ сæрибар куыстæн, йæ уацмыстæ æнæкъуылымпыйæ цæмæй 
уыной дунейы рухс, уымæн. 
Фæлæ... 
Фæлæ - хорз, ахъаззаг фын у. Рæсугъд. Хъал дæр дзы ма рау, 
раст ахæм адджын фын. 
Æрмæст, фынæй уæлдай куы ницы уа, сæнттæ цæгъдынæй 
уæлдай куы ницы уа ахæм уавæр, уæд - кæмæн фыддæр - хъæ- 
бæрдæр! 
Зæгъæм, адæмы Хуыцау куы нал хъæуид, сæ иуы дæр, уæд 
кæмæн фыддæр уаид - Хуыцауæн æви адæмæн? Фæуæд Хуыцау 
адæмы зондæй конд дæр, адæмы æрхъуыды, адæмы æрымысгæ 
Хуыцау. Æмæ, сæ зонды цас бынат бацахста, уыцы бынат иуа- 
хæмы афтидæй, дзæгъæлæй аззад, зæгъгæ, уæд, цымæ, уырнæг 
адæймаг йæхи куыд æнкъарид? Æххæст адæймаг кæй нал уаид, 
уый æнæдызæрдыггаг у, хъуыды кæнынмæ æмхиц чи у, уымæн. 
Æмæ уæдæ зондджын æмæ зонынджын фыдæлтæ дæр уæгъ- 
ды не скодтой Дзырд Хуыцауы æмсæр, æнæрхъуыдыйæ йæ нæ 
сæвæрдтой ахæм цытджын бынаты - æппæты райдианы... 
Цы ныфсæй æнхъæлцау уыд, цымæ, Библи сфæлдисæг дæр?.. 
Адæймаг цы у, чи у, уый æгæр хорз дæр ма куы зыдтой... Нæ, або- 
ны æдылы нын нæу фыссæг дæр, рагон, незаманты фæсонтзæр- 
дæ, фæтабугæнæг Адæймагæн. 
Æмæ та зианджынæн йæ ахсджиаджы кой - йæ дзуринаг: афтæ 
кæуинаг-дзыназинаг-æрдиаггæнинаг куынæ уаид нæ уарзон со- 
23 

ветон бæстæйы сæфт, уæд артæнхæлдæй худæг дæр куыд не 
сты, куыд, нæ царциаты хабæрттæ! Дæ цардбарæн азты дыл 
иу ахæм бон ма скæнæд, иу ахæм сабыр аз, æмæ искæй хæдзарыл 
тугуарæн кæд нæ рауагътай, стæй... 
Стæй никуы ехсы къæрцц, никуы бæхы армаццаг, никуы хæ- 
рæджы æрвгæлæн уасын, афтæмæй бадургай-бахъæдгай у, ба- 
хъентæ-ментæ! 
Адæймаджы тугæй терчытæ æнхъæвзын-ивылын кæн, милуан- 
гай хъысмæттæ Хъæриуæй дæ риумæ бæрзæйыздыхст фæкæн, 
мæ паддзахад фидар кæнын, зæгъгæ, сабийы цæссыгтæй дæ цы- 
рыхъхъытæ æхс - сæ ныййарджыты тугæй амæст цырыхъхъытæ, 
- дунейы æмбис дæ быны банорд, стæй... 
Стæй уыцы импери, сæрдыгон дæргъæй-дæргъмæ, уæрæхæй- 
уæрæхмæ бон дынджыр хур иу афæлгæстæн кæуыл не 'ххæссыд, 
уыцы егъау импери тæфæй конд разынæд, фæркгай-паддзахгай 
фæхауæд, æмæ та алкæмæн йæ лауыз йæ мæрдтæн - хæлар!.. 
Уый цагъайраг аив дзырд райста йæ маст, цагъайраг дзырд 
- Спартак, кæй йæ сбардакк-сцагъайраг кодтой, уыцы маст! 
Нæ федтон, нæ фехъуыстон мачи зæгъæд... Стæй, абон куыд 
у, афтæ дæр, æхсæны уазæгау, уынджы къæйыл куы баззайа аив 
дзырд, уæд дæр мæстджын кæны, уæдæ нæ кæны, фысымæн ын 
чи нæуал бæззы, уыдонмæ... 
Æви, æцæгæй дæр, ау, афтæ уа, æмæ «история учит тому, 
что она ничему никого не учит»?! Æмæ ма уæд цæй охыл цæрæм 
- халамæрзæнтыл ногæй-ногмæ лæууыны охыл æмæ дзы нæ 
ныхты пырх калыны номыл?! 
Йæ бонæй уа, йæ бонæй, махмæ дардæй чи каст æмæ ныл 
æдас ранæй йæхи худæгæй чи хаста! 
Хъыдзы дæ кодтой, фæлæ ды та - ма худ! Фæлдахгæ над 
дын кодтой - доны тъысгæ æмæ сурыл нæмгæ над, фæлæ - ма 
ку! Хъуыдыгæнæг у, фæлæ ма хъуыды кæн. Фыссæг у, дзурæг у, 
фæлæ ма фысс, ма дзур. 
Цы суинæгтæ дын уыдис, цы, ирон литературæ, æмæ кæмæй 
бавдæлон дæ... Фыццаг мæ зæрдæ кæуынхъус фæвæййы Фæрни- 
аты лæппу-фыссæгыл, хъæбатыр æнахъом фыссæгыл. Фæрни- 
он... Къоф... Нæ йын бауагътой йæ фарн райхæлын, булæмæргъ- 
тæй физонджытæ чи уарзта, уыдон. Æндæр-ма байхъусæм ацы 
æнæнтыст ссæдзаздзыд фыссæгмæ - уартæ 1928 азы цытæ 
агуырдта йæ нæртон зæрдæ: «Мæнмæ гæсгæйæ, цардыуаг куыд 
у, афтæ хъуамæ алы лæгмæ дæр æхсар уа, йæ зæрды цы ис, уый 
зæгъыны фаг» (газет «Хурзæрин», 24 номыр, 1928 аз). 
24 

Æхсар æм уыд, фæлæ бартæ та нæ. Стæй та йын йæ рæзгæ 
цард дæр байстой... Тæхудиаг æрбауа, чиныгкæсæгæй дæр амонд 
кæй фæвæййы, ахæм фыссæг. Фæлæ йæ хъул æцæг уæд абады 
сах, æмæ йæ критичы, литературæиртасæджы амонд куы фæ- 
вæййы. Æндæр уæдæ ай цы у, ай: «Куыдзæджы сфæлдыстад дих 
кæны дыууæ хайыл: Октябры революцийы размæ фыст уацмы- 
стæ æмæ ног, советон дуджы фыст уацмыстæ». 
Нæ дих кæны! Уымæн нæ дих кæны, æмæ дзы цы адих кæна, цы 
дзы радта уыцы æнæхайыры Октябры революцийы размæйæн, 
уый йæм нæй - ницы ныффыста абетæ-бебетæй уæлдай: 12 азы 
йеддæмæ йыл нæма цыд! 
Ахæм биографи йын скодтой 1998 азы 7 къласæн ирон лите- 
ратурæйы хрестомати саразджытæ. Стæй, «Хорхæссæг» цы 
хуызы æвзарынц, уымæй дæр æй Хуыцау æндæр хатт бахизæд. 
Мæнæ дзы ахæм æнæхъола фарст дæр ис сабиты зонд агайы- 
нæн: «Цæмæй бæрæг у ацы радзырды, æнахуыргонд адæм диныл 
æууæндаг кæй сты?» 
Адæм дингæнæг вæййынц, æууæндгæ та Хуыцауыл фæкæ- 
нынц. Стæй, цымæ, дины тыххæй уыцы æнæфенд ныхæстæ 
кæдмæ кæндзыстæм скъоладзаутæн, æнæфенд æмæ хæрзæды- 
лы, æцæгдæр æнахуыргонд атеисты ныхæстæ?! 
Быхс, Куыдзæг, быхс - дæу быхсын ахуыр кæнын, мыййаг, куы- 
нæ хъæуы. Быхс мæ фыстытæн дæр: æз дæр фæдзæхст нæ дæн 
бар-æнæбары дæ зæрдæхудт райсынæй... 
Здæхæм «Лæг нæ дæ»-мæ. Фарсласæг у, о, ацы радзырд мæ 
ныхæстæн идеологон фынчыты-хæрвы тыххæй. Кæд йæ кæро- 
нырдæм «уæрдоны зарджытæй» у, уæддæр æвæджиауы дæсны 
фыст рауад, нæй йæм къухбакæнæн нæдæр психологийырдыгæй, 
нæдæр, хицæн ситуациты архайд куыд æвдыст цæуылогикон ба- 
рæнтæм гæсгæ, уымæ. Романтизмы тæваг дзы ис банкъарæн, 
фæлæ уæддæр йæ хъайтартæ иттæг цардхуыз сты, ирдæй уа- 
йынц цæстытыл. Стæй сыл, цыма дæ рагон хорз зонгæтæ сты, 
уыйау зæрдиагæй бацин кæныс. Кæд уацмысы архайд ницы уадис- 
сагу йæдинамикæмæ гæсгæ, кæд æгæр хиуылхæцгæуæздану, 
уæддæр æй кæрæй-кæронмæ цымыдисæй кæсыс. 
Парахатæй дзы спайда кодта мидмонолоджы мадзалæй Куы- 
дзæг. Æмæ дзы нæ фæлмæцыс, не стыхсыс, уымæн æмæ Бед- 
тойы мидхъуыдытæ æдзæлгъæд сагъæстæ не сты, не сты уæ- 
лæнгай философи, зæгъæм, мæнæ ахæм æмвæзадыл: адæмыл, 
æвæдза, æууæнк нæй; мит дæр рæсугъд у, фæлæ дзы къæхтæ 
сийынц... 
25 

Архайджыты алы хъыгтæ æмæ цинтæ зæрдæмæхъаргæдæр 
кæны фыссæджы æвзаг, хъæздыг æвæрæнджын æвзаг - æрт- 
тивгæ ирон дзырд. Уæдæ арæхстджынæй спайда кодта бавæр- 
гæ новеллæйæ дæр - уый хорзырдæм фæзынд радзырды иумæйаг 
хæрзхъæддзинадыл, йæ эстетикон микроклимæтыл. Æз æй мæ- 
хицæн раст фæскъæвда хурбонау райдзаст радзырд схуыдтон. 
Куыдзæджы юморы тыххæй бирæтæ фыстой, алкæй зæрдæ- 
мæ дæр цæуы, йæ ахадындзинад дæр ын фæбæрæг кæнынц. Йæ 
кæрдаг, фæлæ зæрдæхæлар цыргъ ныхас, йе 'нæхæрам сарказм, 
йæ рæстмæаудæг юморæн ис æцæг ирон национ хъапп, у фыдæл- 
ты удыскондыл дзурæг, комдзог цæуæг, нæ тугахастæн æвди- 
сæн: немæ хæлар æмæ фидыдæй цæринаг чи у, уымæн нæ сæры 
астæуты дæр фæндаг... 
Йæ аивадон хъомыс æнæгуырысхойаг цы уацмысæн вæййы, 
уый рауайы æппæтрæстæгон-заманон, алыдугон. Радзырды ис 
нæ абоны æнхъизгæ царды проблемæ дæр, моралон-социалон 
проблемæ йæ схонæм: æцæг лæг, æцæг нæлгоймаг чи у, цахæм 
у, уый тыххæй быцæу - радзырды сæргонд дæр уыимæ баст у... 
Фыссæджы къух нæ фæмæнг, хæдæфсарм ирон чызджы сурæт 
куы нывгарст кодта, уæд дæр - цæсты цин æмæ зæрдæйы сой 
рауад Хадизæты фæлгонц. Се сфæлдисæг сæ Бедтоимæ кæрæ- 
дзийæн кæй сфæлдыста, уый уынæм æмæ нын хи амондау æхсыз- 
гон у. Æмæ фæзæгъыс: цы хорз у, цы, зæххыл цыфæндыйæ дæр 
уарзондзинад кæй ис, æппæт аивгæнæг, æппæт зæрдæхæлар- 
гæнæг уарзт кæй ис, уый цы хорз у, цы! 
Æмæ та фæбузныг вæййыс фыссæгæй, арфæйаг цæстытæй 
та ногæй бакæсыс авторы ном æмæ мыггаг: Дзесты Куыдзæг. 
Æмæ ныррифмæ кæныс: Куыдзæг Дзесты, дæ фыдæбæттæ 
дзæгъæлы нæ фесты!.. 
О: райдзаст, хурвæлыст радзырд, йæ «фæскомцæдисон», йæ 
трафаретон кæрон та уæды рæстæджы фадынæгæй уæлдай 
ницы ахады. Фæлæ радзырды хур-хурид арвыл сау мигъы иу цъупп, 
фыдбылызы хъуынджын уæрццау, гæппæввонгæй лæууы - туджы 
сахатæ кæй рацæудзæн æмæ Бедтойы хуызæн сыгъдæгзæрдæ 
æмæ уыйадыл комкоммæныхас, æргомныхас гуырдтæ æвзæр- 
тæн цæгъдинаг кæй фæуыдзысты, уый зоныс æмæ сын тæрсыс 
Хадизæтимæ сæ амондæн: адæмы хæрзæджытæй тынг стæм- 
тæ аирвæзтысты 1937 азы арф ингæн-комы æфцæгыл сæ уды 
бæркады рифтæгтимæ... 
Куыд нæ ис, куыд, нæ фыссæджы уæлхур амонд дæр: уарзæгой 
зæрдæйæ ныффыстай дæ уацмыс, баради дзы дæхи зæрдæ дæр 
26 

- Пушкины синдром æй схонæн ис ахæм мидуавæр: уый, «Борис 
Годунов» куы ныффыста, уæд фырцинæй хъæр кодта, ай да Пуш- 
кин, ай да сукин сын, зæгъгæ. Уалынджы адæмымыггаг адæмы 
зæрдæмæ дæр фæцыд дæ куыст, уарзон сын сси, кæрæдзийæн 
æй нымудзынц, бакæс-ма йæ, зæгъгæ. Уый, дæ адджын хъæбул 
дзыллæйы æхсæн рад æмæ кадимæ цæрын куы райдайа, уыцы ци- 
нæй къаддæр цин нæу. 
Æмæ ахæм хъысмæт æрхауд Куыдзæджы уацау «Фæндагсары 
Уастырджи»-мæ дæр. 
Иу кæцыдæр хатт вæййы афтæ: æнæзонгæ лæгимæ айдагъ 
цæстæнгасæй кæрæдзийæн цалдæр ныхасы фæзæгъут, цъус 
аныхас кæнут, æрмæстдæр цъус, фæлæ дын уыцы уысм сфаг 
вæййы йæ бамбарын-базонынæн, цæмæй йыл мыггагмæ баууæн- 
дай, уымæн. Æмæ дæхимидæг куыддæр амондджынæй банкъарыс 
дæхи, адæймаг кæй дæ, æрмæст уыйадыл дæр. Ды - адæймаг, уый 
- адæймаг, æмæ фембæлдыстут Хуыцауы фæндæй, æмæ та дуне 
сфидыдта, сбæззыд та адæймагон адæймагæй цæрынæн... 
. Кæсыс уацау, æмæ уыныс Дзаххойы хорз цæстытæ, дæ цард 
дæр кæуыл баууæнддзынæ, ахæм адæймаджы цæстытæ; кæсыс 
уацау, æмæ уыныс Дзиттайы рæвдыддзаг цæстытæ, мадыад- 
гæнæг сылгоймаджы рæдау хъæлæс хъусыс æмæ, дæхимæ æв- 
зæрæй цы фæзоныс, уыдоныл æрхудыс, бар-æнæбары æфсæр- 
мæй ссудзыс, Дзаххо æмæДзиттайы раз дæхи къæмдзæстыгæй 
банкъарыс. 
Уый у, уый, æцæг аивады тых! Йæ удрухсгæнæн хур. Æмæ ба- 
тæхуды кæныс, царды фæллад бæлццон: йæх, æмæ йæ цардвæн- 
дагыл иуДзаххо æмбæлæг кæмæн фæвæййы; йæх, æмæ фæллад 
фæндаггонæй Дзаххо æмæ Дзитта фысымтæ кæмæн разыны 
- сæ уæйлаг нымæты æнгом тыхтæй сæ хъарм къонайы фарс- 
мæ ног лыстæн хъæмпыл тарф фынæй ма бау, дæ ристæ, дæ 
уды схъистæ æндадзæг тарф фынæй... 
Æмæ ма иу æнахуыр цин банкъарыс: амæй фæстæмæ æндæр 
Темсыр йæ фыртимæ æнæфыдбылыз уыдзысты, æгас хæдзар-иу 
ссардзысты бинонты амондæн дзагармæй, уымæн æмæ дунейыл 
фæзынд зæххон Фæндагсары Уастырджи -Дзаххо! Стæй дын ис 
- гъей, ирон! - нæртон фыссæг: цæмæй дын дæ хъыгыл уды ар- 
фæй бахъыг кæна, уый охыл йæ риуы тæлфы адæймаджы зæрдæ; 
цæмæй дын дæ циныл æхсызгонæй бацин кæна, уый охыл та йæ 
риуы цæлхъ-цæлхъ кæны зæды зæрдæ... 
Фæлæ дæм чысыл фæстæдæр иннæрдыгæй æрбагуылф ласы 
дæлвæндаджы уылæн-хъуыды: гъæй, адæм, Дзаххо-Куыдзæгтæ 
27 

дæр сымах æхсæнæй куы рантысынц, уæд йед цæмæн стут, 
йед... йедтæ... О, цæй, æфсæрмыйаг, уайдзæфты аккаг цæмæй- 
ты стæм, уыдон нын нымаинаг не сты - фыццаг хатт сæ нæ 
фехъусдзыстæм исты... 
Уацауæн йæ куыстадон-фыстадон мадзæлттыл куы дзурæм, 
уæд ын æргом сты, бæрæг дарынц - уый дын æмæ пастораль- 
буколикæ-идилли Аркадийы бæстæйы, стæй у сыгъдæг роман- 
тизмы æхсыст. Æмæ - цы? Ницы. Уыдæттæ йæ æппындæр нæ 
хъыгдарынц, фыссæг ма сын йæхæдæг хорзы бацыд, ног хуызы 
сæ фæцæрæццаг кодта, ног рæстæджы æууæлтæ-уавæрты. 
Стæй та ам дæр æппæтхъомысджын курдиат йæхионтæ кæны: 
ис дзы, о, сæкæр, фæлæ аивадон нывыл, нæ фегæр, нæ дзы æл- 
гъæд кæнæм, бæзджын сироп дзы нæ рауад. Уый дæр та уымæн, 
æмæ фыссæг йæ сæйрагдæр хæс - мадæлон æвзаджы раз хæс - 
хæлæггаг таучелæй фиды. Ирон æвзаг уацауы мидæг йæхи раст 
аргъæутты саурæсугъдау æнкъары: мæйтæ æмæ дзы хуртæ 
кæсынц, хъазынц, цæхæр калы; у хæхтæн сæхи уæлдæфау - нæ 
дзы æфсæдыс улæфынæй... 
Фыссæгæн та, дзырд дæр ыл нæй, æппæтæй тæхудиагдæр 
темæ уый у, æмæ йын йæ мадæлон æвзагæн фылдæр хæрзты 
бацæуынæн ахъаззагдæр фадæттæ чи саразы, уæдæ ма куыд 
аивдæр, рæстдзæвиндæр зæгъа йæ зæгъинаг, куыд фидаугæдæр 
фæлысты æрцараза йæ хъуыды, йæ сурæттæ, зæгъгæ. Уый 
охыл æй æвæллайгæ дзырддзуаны чи фæцæуын-фæхæтын кæны 
суанг Терк-Турчы бæстæтыл. Æмæ дзырд йæ авд æвæрæнæй, 
йæ тæккæ бынат кæцы у, уый куы 'рцахсы; тыхстæй хъæугæ 
дзырдбаст, æмбисонд, абарст, эпитет, метафорæ йæ разы куы 
фегуырынц æбæрæг кæцæйдæр, уæд фыссæг æппæты разæй 
дæр йæхæдæг свæййы амондджынты амондджындæр. Уымæн 
æмæ йын йæ фыдæбон Достоевский каторгæйæ дæр ма фыддæр 
дзæгъæлы не схуыдта... 
Стæй фыссæгæн йæ амонд ноджыдæр ма уæд фæдывæр вæй- 
йы, æмæ, уый фысгæ-фыссыны цы æхсызгондзинад банкъардта, 
уымæй чиныгкæсæг дæр йæхи куы фæхайджын кæна, ома уый дæр 
дзырдыл цин кæнын æмæ узæлын куы зона. Ууыл та сæ хъуамæ 
ахуыргæнæг цалх кæнид сæ сабибонтæй фæстæмæ, зæрдæр- 
гъæвд ма куы вæййынц алцыппæт зонынмæ, уæд. Уыцы хъуыддаг 
та ахæм ахуыргæнæгæн æфты йæ къухы, æмæ аив дзырдыл цин 
æмæ дис кæнынæй чи не 'фсæды, чи дзы нæ фæллайы æмæ фæл- 
мæцы, кæд ын мин хатты зонгæ вæййы, уæддæр. Скъоладзау 
куы сахуыр уа, куы базона аив дзырды ад æнкъарын, йæ уæлмонц 
28 

тых ын æмбарын, уæд ын литературæ йæ цардуалдзæджы никуы 
фенад уыдзæн, ныр куыд вæййы, хъыгагæн, афтæ. Æрмæст нын 
уыцы ахуыргæнджытæ дæр кæм уой, кæм? 
Кувинæгты кувинаг хорз æрцæудзæн Дзаххо æмæ Дзитта- 
йыл: фестъæлф-фестъæлфгæнгæ, зæрдæуынгæгæй кæмæ æн- 
хъæлмæ кæсынц, уый сæм фæзындзæн - сæ фырт Дзамболат. 
Ноджы ма афицерæй. 
Афицер... 
Æмæ та уыцы сау мигъы цъупп зæрдæйы æнæкъæм арвы кæ- 
рон фæзыны - Дзамболатæн дæр та стæрсыс, уымæн, æмæ та 
амæн дæр йæ фидæн рагацау зоныс, сызгъæринпъагонджынæн. 
Ахæм пъагæттæ Барахъты Гинойыл дæр уыд, стæй ма кæд уый 
нæ ныккалдта туг, советон хицаудзинады фарс хæстонæй... 
Раст афтæ стæрсыс Чъеурийæн дæр: æгæр, æвирхъау æгæр 
бирæты бахъуыд сæ цины куывд, сæ гуыпхъазтыты фæстæ ду- 
рæй дзæнгæрæг - хурæй хъæргæнæг... Фидæны фæлтæртæ-иу 
сæ уæрджытæ æрхойдзысты, уæды диссæгтæ базонгæйæ, ау, 
уый та куыд, цы 'гъдауæй, цæй сæрвæлтау цагътой-мардтой хи- 
уæтты дæр, зæгъгæ. Æмæ æцæгдæр: иу дамгъæ дæр цы адæм- 
тæм нæ уыд, суанг ма уыдонæн дæр ахуырмæ уæрæх фæндæгтæ 
байтындз, æппæты дæр сразæнгард кæн «наукæйы айнæг æхсы- 
нынмæ», дысвæлдæхтæй, удуæлдайæ кусын-фæллой кæнынмæ, 
сомбоны тъуннелы кæрон сын социализм-коммунизмы тæмæн- 
тæкалгæ цырагъ ссудз, æмæ йæм дзылллæтæ дæр, фæллад 
цы æнхъæлцауы бæх нæ зоны, афтæ ныххæррæтт кæнæнт, 
стæй... Стæй рацæй-рабон уæд, æмæ сæ лæгæвзæрстæй лæ- 
гæргæвст кæн! Уый дæр ма дын сæм фаг ма фæкæсæд, фæлæ 
сыл рæстудæй цы азар бафтыдтай, уымæй ма сын азимаг кæн 
сæ цот, сæ бинонты дæр. 
Раст сæ цыма лæг-нывондаг скодтай дæ ныббаст куывдæн 
- коммунизмы уæлахизæн - æмæ сæ уый номыл æндарæны мид- 
дон-мидхорæй цыма фæхастай, уыйау... 
«Хорхæссæг»-æй æнæхъуыстгонддæр нæу ацы радзырд - 
«Чъеури». Фæлæ фыццаг - мидсæрибар фыссæджы æхцон улæф- 
тæй фыст шедевр, ай та - соцреализмы лекалотæм гæсгæ. 
нывгонд æмæ карст уацмыс, сæрæй гуырмæ рæстæджы шаблон- 
ты-фæлгæтты сфæлдыст. 
Фæлæ та амæн дæр уыдон æрмæст йæ идеологон хæрв сты, 
йе 'нцон аппарæн хæрвцъар. Уый бын та уæнгуæгъдæй йæ туг 
тыхджынæй цæвы аивадæн - Куыдзæджы æнæмæлгæ юмор æй 
цардхуыз кæны, бынтон фельдфебель цы курдиат не ссис, уый 
29 

йын йæ рæуджытæм уæлдæф уадзы. «Чъеури» мæм кæсы, мæнæ 
хызы цы кæф бахауа æмæ дæ йæ нуарджын буары змæлдæй дисы 
чи 'фтауа, уыйау радзырд - дæхи йыл нæ атигъ кæндзынæ, де 
'нкъарæнтæ дын æнæфæцагайгæйæ нæ ныууадздзæн. Æхсыз- 
гонæй йæ кæсыс, æхсызгон дын у йæ эстетикон фæлыст дæр, 
æмæ йын йæ лæмæгъ детективон фæзилæнтæ дæр ныббарыс. 
Уымæн, æмæ йæ æмбарыс, цы фадæтты æмæ уавæрты фыста 
йæ уацмыстæ уæдыккон фыссæг, уый... 
Æз дзы сæрмагондæй мæ цæст цæуыл æрæвæрдтон, цы дзы 
фæнысан кодтон, уый та... Уый та ирон литературæйы Коцойты 
Арсены традици схонин: дуне иу саумылазон ахорæнæй нæ ахорын, 
суанг уыцы дуне не 'нæуынон хъæздгуыты дуне куы уа, уæддæр 
- æз æй цас зонын, уымæй цыма æппæты фыццаг Арсен бауæндыд 
«тугцъиры» тыххæй «антисоветон» ныхæстæ зæгъын: «Афæ- 
дзæй фылдæр рацыди, афтæ амарди Леуаны фыд - кънйаз Иосеб 
Амилатари. Уый уыди стыр ахуыргонд лæг, æфсæддон куысты 
лæуд. Стыр кадимæ æрвыста уый йæ цæрæнбонтæ. Кад паддзахы 
раз, кад æгас Гуырдзыстоны, кад йæ зæххыл цæрæг мæгуыр хизан- 
ты астæу» (радзырд «Æнхъæл нæ уыдысты». 1927 аз). 
Ныр уыцы мæгуыр хизантæ та, æнхъæлдæн, ирæттæ уыды- 
сты. Æмæ ма дзы ахæм диссаджы замантæ уыдзæн - бирæгъæн 
фысты æхсæн, цъулберæн йæ амæддæгты 'хсæн кад?! 
Кæд цыфæнды æвзонг уыди советон литературæ, уæддæр 
ын цыбыр рæстæгмæ бынтыст йæхи штамптæ-трафареттæ 
скæнын. Зæгъæм, ныхас паддзахы афицерыл куы цæуа, уæд æй 
хъуамæ æвдисай нозтыл йæ пырх калгæйæ, тугдзых æгъаты- 
рæй, уымæн æмæ йæ мæрдтыудхæссæг сты мæгуыртæ. Æмæ 
йæ хæрд - цъæм-цъæм, йæ цыд - сæпп-сæпп, цы фæзæгъынц. 
Гъемæ уыцы бæрæг джиппы уагъд сты «Чъеури»-йы Барысби 
æмæ йе 'мбал афицертæ. Æмæ уæд хæрзæдылытæ нæ уыды- 
сты ирон адæм, хæрзæдылытæ, сæ ноггуырд лæппутæн-иу сæ 
хуыздæр арфæ ахæм кæмæн уыд, уыдон: 
- Хуыцау æй афицер скæнæд! 
Фæлæ Куыдзæг æппæты цыдæр патологон-клиникон сау-са- 
уид ахорæнæй нæ ахоры: зæронд булкъон Тæтæрхъан у «амы 
цæрджыты æхсæн кадджын æмæ дзырддзæугæ», мидхæсты 
архайæг куы суаид, уый фæдыл æм хатынц, фæлæ уымæн йæ 
дзуапп у æцæг афицеры - æфсады афицеры дзуапп: «Кæд фæса- 
рæнты паддзахæдтæй исчи лæбуры Уæрæсемæ, уæд зæрондæй 
дæр, табуафси, цæттæ дæн, кæд хицауады мæ сæр хъæуы, уæд. 
Фæлæ, мæнæ нæхимæ сагæйттæ æмæ фæрæттæй чи хæцы, 
30 

уыдонимæ хæцынæн пъæлицæ ис, æмæ хæцæд йæхæдæг, уый мæ 
хъуыддаг нæу». 
Фæлæ йæ диссаджы хæраймаг бæллæх дæр уый уыд, æмæ 
ахæм нейтралитет дæр хъуыддаджы нæ цыд, уымæн æмæ боль- 
шевикты лозунг уый нæ амыдта - фарста цæхгæр лыг кодта: 
«Махимæ чи нæй, уый нæ ныхмæ у!» Æмæ Тæтæрхъаны хуы- 
зæттæн дæр иуахæмы æрымысдзысты, чи уыдысты револю- 
цийы размæ æмæ уыйфæстæ цы мигæнæг уыдысты, уыдæттæ 
- фæрсырдыгæй зондджынæй кæсæгæн дзы бынат нæ уыд... Нæ 
аирвæзтысты, йæ афицеры бæрзонд ном чи бафтыдта цæсты, 
ома ног цардарæзты ныхмæ сагæйттæ æмæ фæрæттæй хæ- 
цæг зæхкусджыты джебогъ æмæ нæмыгæй дæр ма нæ, фæлæ 
иприты марджы тæфæй чи фæцагъта, зæгъæм, уыцы маршæл 
Тухачевский дæр... 
Уалынджы цард тæбæгъы донау иннæрдæм фæкъул, дуне фæ- 
фæлдæхт, рæстæджытæ æмдзæхгæр аивтой, æмæ знонырæст- 
дзинады бынат æндæр рæстдзинад - знон худæг чи уыд, тарды, 
уыцы рæстдзинад æрцахста, æмæ паддзахы афицер Барысби 
раст разынд: «Дуне сæфы, æмæ йæ не 'мбарут». 
Адæмыл дис кæнынæй Хуыцау куыд нæ тыхсы, уый дæр æнæ- 
диссаг нæу: цы къабузыл фæбадынц, уый лыг кæнын сæ бауадз, 
æндæр сæ хæрд дæр нæ хъæуы. Дуне бын кæны? Бабын уæд! 
Цымæ, уæд та цы уаид, зæгъгæ сæ ахæм цымыдис сæрсæфæнмæ 
тæры. Æмæ Чъеури-Бимболыл дæр рагон цæхджын сайд æрцыд: 
иу цагъардзинад ногыл, сæрибарæнхъæл, баивта - хæдхæцæг 
паддзахы тæдзынæгæй хæдхæцæг диктаторы цыхцырæгмæ ба- 
хаудта... бахаудзæн. Ныр та уал советон аргъау, колхозон царды 
идилли-эйфори: «Дзуапп лæвæрдта колхозы сæрдар Бимбол. Хорз 
рауад йæ куыст: хъæздыг фæззæг, дзаджджын фæллойбон». 
Фæлæ, хъуыды кæнын æмæ дунемæ парахат цæстæй кæсын 
йæ туджы кæмæн ис, уый йæ фыдæлтæй кæмæн баззад, уыдо- 
нæй рох нæу æндæр номдзыд сæрдар - Гуыбиаты Исламы хъыс- 
мæт дæр: «Акодтой нæ дыууæйæ фистæгæй æфсæнвæндаджы 
вагзалмæ æмæ нæ уым ахсттæласæн вагоны бакодтой... 
Кæсæм рудзынгæй, æмæ уалынмæ Ислам фæхъæр кодта: 
- Кæс-ма, уартæ нæхиуæттæ! 
Цæвиттон, Исламы бинонтæ зыдтой, кæд нæ ласдзысты, 
уый, æмæ ма суанг Фарныхъæумæ дæр фехъусын кодтой. Гъе- 
мæ ныр æрбацыдысты хъæуæй иу-авд лæджы бæрц. (Цалынмæ 
нæм ахæм авд лæджы уа, уæдмæ адæмы ном хæсдзыстæм. 
- Г.Б.) Хæрз æввахс сæ не 'рбауагътой, фæлæ нæм сæ ныхас 
31 

куыд хъуыстаид, уыйбæрц æрбацыдысты. Се 'ппæт дæр - æн- 
къард, тардзæсгом, цыма, сæ номдзыд колхозы сæрдар цы æна- 
монд фæндагыл фæцæуы, уыцы хъуыддаджы адон дæр азымджын 
сты, уыйау. 
Уæвгæ дæр диссаг куыд нæ у! Дыууæ азы размæ Фарныхъæ- 
уыколхозы ном айхъуыст æгас Советон Цæдисыл. 1935-1936 аз- 
тæн цы политграмотæйы чиныг уагъд æрцыд, уым дæр ма уыд, 
колхоз Калининæн цы фæллойбон балæвар кодта, уый... 
Гуыбиаты Ислам æмæ Цорæты Мылыхойы койæ фылдæр нæхи 
æмæ Цæгат Кавказы крайы газетты никæй кой уыд, æмæ ныр 
уыцы Ислам æмбойны «адæмы знаг» фестад...» (Дзесты Куы- 
дзæг. «Зæрдæйы ностæ», Дзæуджыхъæу, «ИР», 2002 аз, 88-89 
ФФ.) 
Мæнæ ма минтæй иу æндæр æвдисæн, Чъеури-Бимболмæ 
разæй цы цыхцырæг, цы куыройы фыдтæ æнхъæлмæ кæсынц, 
уымæн: «1933-1937 азты Гугкаты Мæхæмæт (Гæбæт) куыста 
Хъæдгæроны «Литвинов»-ы номыл колхозы сæргълæууæгæй, 
уый размæ та куыста хъæусоветысæрдарæй. Уыцы азты царды 
уавæртæ уыдысты тынг зын, фæлæ Мæхæмæт архайдта кол- 
хоз йæ къæхтыл слæууын кæныныл, колхозонты царды уавæр- 
тæ фæхуыздæр кæныныл. Уыцы æвадат рæстæджы цал æмæ 
цал мæгуыр сидзæргæс усæн баххуыс кодта Мæхæмæт алы 
мадзæлттæй, кæмæн уазал рæстæг хъæдæй суг ласын кодта, 
кæмæн та йæ сидзæр æххормаг сывæллæттæн хорæй æххуыс 
кодта. 
...1937 азы Хъæдгæроны æхсæнадон кусджытæй ахст, мард, 
Сыбырмæ хаст чи 'рцыдис, уыдонимæ уыдис Гугкаты Гадойы 
фырт Мæхæмæт дæр» («Рæстдзинад», № 29,2007аз, уацхъуыд 
«Уыдоны рох кæнæн нæй»). 
Стæй нæй рохгæнæн уымæн дæр, æмæ ахæм Дзаххоттæ- 
Бимболтæ-Исламтæ-Мæхæмæттæ нæхи хъазуатон, бархион 
дзырдхæсджыты сау дзыхтæй кæй сæфтысты; нæй рохгæнæн 
уымæн дæр, æмæ ахæм ерысæй, æзфæраздæронæй дзырдхæс- 
джытыл стыр кад æмæ радимæ нæ æнæферохгæнгæ, рухсы ба- 
динаг советон бæстæ кæй æмбæлд! Алы хуызы дæр сæ разæн- 
гард кæй кодта нымудзынмæ. 
Стæй ма бирæ цæмæндæрты нæй рохгæнæн. Нæй уымæн, 
æмæ та тугсырх ивгъуыд бирæтæн сси «светлое прошлое» або- 
ны æнæчетар, фыд-зæрдæ дуджы. Нæ абон зноны хъæбул кæй у, 
йæ байзæддаг, йæ фæстиуæг - сырх дуджы зылынзæнг бæласы 
32 

къæдз-мæдзытæ аууон, ууыл та ахæм табугæнджытæ нæ сæт- 
тынц. Хуыцау ма зæгъæд, стæй йæ æз дæр нæ зæгъын, цæмæй 
та адæм сæ тыхст æмæ уырыдæй сындзы къутæрмæ фæлæбу- 
рой æмæ та нын сомбон исчи фидис кæна: «За что боролись, на 
то и напоролись...». 
Куыдзæг та æцæг лæджыхъæдджын фыссæг уыд. Амал æмæ 
гæнæнæй дунейы скондмæ хæд-зонд адæймаджы уæрæхгом цæ- 
стытæй кæй каст, уымæн ма иу ахъаззаджы ирд æвдисæндар: 
искуыдæр ма гуырдзиаг меньшевикты æфсады æхсæн кæйдæр 
адæймагæнгæстæй фен! 
Æрмæстдæр уынаг зонд, цырддзаст зæрдæйæ уыд ахæмты 
рахатæн. Стæй ныфс хъуыд уыдонмæ бацамонынæн. 
Иуырдыгæй Дзанджы эпикон фæлгонц (радзырд «Хур скæсæ- 
нырдæм нæ ныгуылы»), иннæрдыгæй урс æмæ сауы хуызæн кон- 
траст-ныхмæвæрдæй кобрæгонд, питонхуыз афицер - цъаммар, 
куыдзы тугæй хаст æмæ æхсад адæймаджы символ, лæджы ном 
æлгъаггæнæг цыдæр хилæгой. Иннæ афицертæ дæр - уый фаз- 
зон æфсымæртæ. 
Фæлæ: «Сбирæ сты гæрæхтæ Дзанджырдæм. Уымæн та ма 
цы уæлдай уыд! Кардæй йемæ чи хæцыд, уый райста йæ сæрыл- 
хæцæджы туг. Фæлæ нæмгуытæй иу æфсæддонтæй кæйдæр 
рæстдзæвин хъавдæй æрбацыд æмæ Дзанджы марæг афицеры 
сæрымагъз ныппырх кодта». 
Разынд уый сæры дæр та магъз... О, æмæ цардхалæн бæллæх 
дæр уый у, уый, æмæ сæрымагъзджын адæм дæр сæ кæрæдзимæ 
цардхор политикæйы ардыдæй кæй фæвæййынц!.. 
Дыууæ ныхмæлæууæгæй та зондджындæр æмæ - уæлахиз- 
дзау! - уый разыны, æмæ йæ абоны знæгты æхсæн рæстдзæвин 
хъавæджы чи раиртасы æмæ уый руаджы йе знагæй йæ лымæн 
чи скæны. Дæ цæвæн дур та, куыд, вæййы-цы вæййы, зæгъгæ, дæ 
фæсчъылдыммæ цæттæйæ дар - фыдæлты ныстуан дæ рох ма 
кæнæд фырцинæй... 
«Уæхæнæзы радзырд» армæргом у, хæрзхуымæтæг - йæ ны- 
вæст, йæ фæлыстмæ гæсгæ. Фæлæ, куыд хуымæтæгæй зыны, 
бынтон ахæм нæу... 
Советон литературæйы ма уыд хæдхуыз жанр, иттæг ори- 
гиналон - схонæм æй хифæдзæхсæн. Ома фыццагон, паддзахы 
заманы цард дзæбæх фæфау, советон дуджы дзæбæхтæ зæрдæ- 
райгæйæ фæнымай, æмæ - фæдзæхст дæ Коммунистон парти 
æмæ Советон хицауадыл, Хуыцауыл фæдзæхстау... 
3 Фæндагсар Уастырджи 
33 

Ацы чысыл радзырды дæр ныхмæвæрд сты уыцы дыууæ ду- 
джы, фæлæ та абон æндæр Уæхæнæз бахъуыд - ныр фыццагон 
цард советон цард йæхæдæг сси, нырыккон та у хъæддаг капи- 
тализмы замана заман. Æмæ ног Уæхæнæз, цымæ, хорзæй цы 
зæгъид нæ ивгъуыд цардæй? Нырыккон фыссæджы дæр йæхи ни- 
кæуыл фæдзæхсын хъæуы, ома дæхи ма хъар зноны бон фауыныл, 
фыдгойыл, цы уыд, уый дзы зæгъ æрмæст. Æмæ советон дуджы 
Уæхæнæз хъалондар нал уыд, нал ын сæ хъуыд фидын? Куыд нæ 
стæй! Суанг ма дыргъбæлæстыл дæр æвæрдтой налог. Æмæ 
цынæхуызон уыдысты, цынæ: дзидзайæ, айкæй, къуымбилæй, 
царвæй... Æмæ æнæкæронзаемтæ та?Æмæ, кулак цæй тыххæй 
кодтой æмæ адæмы æнæхъæн бинонгай цæй тыххæй хастой 
Сыбырмæ, уыдæттæ та? 
Æмæ ма бафæлвæрдтаид советон Уæхæнæз кулакгæнджы- 
тимæ схæцын - ехсы надæй нæ ахицæн уыдаид йæ хабар... 
Адæм та цы... Адæм та нæ ивынц - фыццагон Уæхæнæз сæ 
хъаст кæны: «Дæ фыдгул æвзæр хъæубæсты фæцæрæд. Æгас 
лæгты рæгъауæй мæм ничи ныхъхъæр кодта, æрбацæуынц, 
зæгъгæ». Ома æлдары хъалонисджытæ... 
Мæнæ йæ ехсытæй нæмынц, æмæ: «Нæ хъæу дæр уым æм- 
бырдæй уыдысты, æрмæст дзы мæ сæрыл тызмæг ныхас нæ, 
фæлæ хатгæ дæр ничи бакодта». 
Не сты, никуы сты, нæ, адæм сæ кæрæдзийы сæрылдзурæг, 
æмæ сæ куы иу хицаудзинад нæмы хъæбæрбыд ехсæй, куы иннæ. 
Æмæ уыдзæн афтæ, цалынмæ иуы цæф иннæмæн не срисса, 
уæдмæ. Дæ рис - мæ рис, дæ цин - мæ цин, зæгъгæ, æрмæстдæр 
ахæм царды фæтк басгуыхид, адæмы авд хатты чи фæхуыздæр 
кæна, уыцы нымæтын ехс. Фæлæ та уый дæр зæрдæхъалгæнæн 
фынтæй уæлдай нæу - уартæ 2500 азы размæ Солоны, дунеты 
авд куырыхоны куырыхондæры, бафарстæуыд: 
- Цæмæй адæмы 'хсæн фыдракæндтæ мауал уа, уый охыл цы 
бакæнын хъæуы? 
- Уый тыххæй, æфхæрд кæуыл æрцыд æмæ æфхæрд чи нæ 
баййæфта, уыдонæн уыцы фыдракæнд хъуамæ æмхуызон уæззау 
зын уа! 
О, хуымæтæг, фæлæ вазыгджын радзырд рауад Уæхæнæзы 
мысинæгтæй - ис дзы, ирон ахуыргæнæг йæ ахуырдзаутимæ, 
æдзæстхиз историйæ пайда кæнгæйæ, хъуыдыагайæн, бындурон 
æмæ зæрдиаг ныхас цæуыл кæна, ахæм æрмæг. 
Æрмæст мæнæ ацы иунæг хъуыдыйад дæр сбæздзæн дæрд- 
тыл ныхасы бындурæн - Уæхæнæз зæгъы: «...уыцы рæстæджы 
алцы дæр æхцайæ кæнгæ уыд...». 
34 

Æмæ ма иу ахæм фæзилæн ам дæр.... 
Уæхæнæзы ехсæй чи надта, стæй йæхæдæг уыйфæстæ лæ- 
дзæгæй ахъаззаг кæмæ базылд, уыдон уыдысты уырыссаг æмæ 
гуырдзиаг стразниктæ (хъолоджын куыд у уырыссагау æмæ гуыр- 
дзиагау, уый нæ зыдта Уæхæнæз). Ома - æддагонтæ. Фæлæ дын 
мæнæ адон та тæссармæ амад ирон мæсыджы хи дур - æрмæг 
ист у «Мах дуг»-æй, № 3, 2007 аз: «Нæхионтæ ныл куынæ ауæр- 
дой, уæд ныл æцæгæлон адæм куыд бацауæрддзысты?.. 
Дзауæй Ручъы комы мидæмæ хохмæ бацыдысты ирон страз- 
никтæ: Пилиты Васили, Джыгкайты урйадник æмæ Гицо Бабай- 
ты... Куыддæр уыцылæгтæ схæццæ сты Едысы хъæумæ, афтæ 
мæгуыр адæмы уыгæрдæнтæй æртардтой (хохы хос кæрдын 
ныр райдыдтой) æмæ сыл ралæууыдысты гуыплытæ-мыхъхъы- 
тæй, цæмæй бафидой 18 суарийы алы хæдзар дæр. «Нæхицæн 
та нард кусæрттаг тагъд æрбаргæвдут, фæстиат ма кæнут», 
- зæгъгæ, хъæр кæнын байдыдта Пилийы-фырт, æмæ йæм уæл- 
дай чи дзырдта, уый рагъыл-иу ехс аскъæрдта... 
Нæ хорз фæсивæд равдыстой сæ тых сæхи ирыл, равдыстой 
се стыр бар мæгуыр, стонг æмæ фæлладдзагъд адæмыл, раеды- 
стой сæ сахъдзинад... 
Уæууæй, уæууæй... Зæхх, адих у æмæ фæлтау дæ мидæг ныз- 
гъæлæм удæгæстæй ахæм æнæгъдау царды бæсты... 
Цы фæрæз цын уыдис мæгуыр тарст адæмæн?.. Се рæгътæ 
бадардтой, кусарт акодтой, 18-гай суаритæ бафыстой, Хуыцау 
зоны, цæй тыххæй. Фæрсын та чи уæндыди. Фæлæ цæ ууыл нæ 
ныууагътой: æрхæссын кодтой сæ бæхтæн хор, хос æмæ сын цæ 
калдтой сæ къæхты бынмæ æнæвгъау. 
Афтæмæй хохы адæм ныр сæхæдæг сыдæй мæлынц. Сæ хуым- 
гæрдæн у октябры мæйы, нырма æфсиры уд нæма бацыдис. Еды- 
сæй Чъребамæ та ис 65 версты, æмæ уырдыгæй хоры 4-5 путы 
бæхы рагъыл сæвæрынц æмæ цæ афтæмæй тæрсгæ-ризгæйæ 
бахæссынц сæ мæгуыр стонг бинонтæм... Фыдæгъдау стразник- 
тæ уыцы хор байстой æмæ йæ сæ бæхтæн фæкалдтой... Но- 
джы тыххæй цыхтытæ фæистой семæ хæссынæн, фæистой, 
хæцæнгæрзтæй кæй ссардтой, уыдон дæр: топпытæ, ливортæ. 
Æхца цын чи фыста 10-15 сомы, уыдонæн гæрзтæ фæстæмæ 
лæеæрдтой. 
Едысæй куы ацыдысты, уæд тынгдæр номхæссæн фесты 
стразниктæ Тыбылаты хъæуы. Æртæ 'хсæвы уым хъæуы хорд- 
той: аргæвдын кодтой сæхицæн æртæ кусæрттаджы, сæ гæп- 
пытæн, сæ хъыллиппытæн кæрон нæ уыди. Ехсы къæрццытæ та 
чи нымадта?.. 
35 

Тыбылаты хъæуæй Ерманмæ ссыдысты æмæ уыдон дæр къуы- 
мы бахастой: рæуæды фыд цух ма уыдысты æмæ уый та уым ба- 
хордтой; иу дзырдæй, æгас приходы цын иу хъæу нал баззад æнæ 
бафхæрд... Афтæмæй, мæгуыр сæ бон, уыцы хъæутæ змæст рæ- 
стæджы сæхицæн сидзæрты бадт кодтой... 
Кæд æрцæудзæн кæрон ацы æнаккаг царды æгъдауæн, кæд су- 
лæфдзыстæм уæгъдæй, кæдмæ нæ хынджылæг кæндзысты хион 
уæд, æцæгæлон уæд?.. 
Къостайы ныхæстæ зæрдыл арæх лæууын байдыдтой: «Фе- 
сæф, фесæф, цард, сау лæппуимæ, тагъд дæлдзæх фæу ме 'на- 
мондимæ!..» 
Бабайы-фырт Гицо нырыонг æвзаг хаста, нал дзы фæрæз- 
там, ныр та хъæуты нард кусæрттæгтыл домы, цыхтгур æмæ 
басылыхъдав зилы (йæ хордзенæй йын иу тинтычъи басылыхъ 
сластой). 
Худинаг, худинаг нæ кæмæндæриддæр, худинаг - ахæм фæсивæд 
кæмæ ис, æрдиаг - ахæм хъуыддæгтæ чи кæны, ахæм хъуыддæг- 
ты чи лæууы æмæ йæхионты чи нæ æвзары...» (Хьазмæхæмæт. 
Чъреба, «Ирон газет, 1906, № 6). 
Кæд историон цаутæ æмæ рæстæджы æууæлтæм гæсгæ пе- 
риодтыл дих кæнæм нæ литературæйы фæндаджы рæзт, уæд 
дзы иу та у «оттепелы» дуг - «уалдзæджы комулæфты» цы- 
быр дуг. Æмæ уæд Куыдзæгæн дæр фадат фæцис уацау «Мæт» 
ныффыссынæн - уæды цардыуаджы хъæнтæм бавнал-бавнал, 
бандзæв-бандзæвгæнгæйæ, цыдæртæ зæгъын, хæрзчысыл цы- 
дæртæ, барлæвæрд сын цæмæнуыд, уæндонæй. Кæддæры ахъаз- 
заджы сатирикæн... Фæлæ йæ æрцахуыртæ кодтой йæ фыссæн 
къухтæ йæхимæ мидæгдæр дарын, йæ зæгъинæгтæ ныхъуырын, 
рæнхъыты æхсæнмæ-хсæнты дæлгоммæ ныхас кæнын. 
Уыцы цыбырдым дуджы фæзынд ног схемæ-штамп: мæнæ дын 
колхоз, завод, скъола, рынчындон - иу дзырдæй, советон куыст- 
уат. Йæ зæронд хицау-директор у ретроград, чи скъозо, ахæм. 
Ноджы ма Сталины куырдадзы æхсæст, æнæуый царды дæр æмæ 
партион царды дæр ленинон демократон принциптæ халæг. Ног 
директор-хицау та йæ антагонист, размæцыд, куыстуаты бирæ 
хъуагдзинæдтæ иуварсгæнæг, адæмыл аудæг, ома æцæг комму- 
нист, Ленинæн табугæнæг, культы фæстиуджытимæ æнауæр- 
донæй тохгæнæг. 
Æмæ фыссæг дæр уыцы уæлæнгæйтты хуым кæны, нæй йын 
йæ цыргъ гутон бындæр ауадзæн, бындуртæм æвналæн. О, хъуа- 
мæ дзы уа алы æппæрццæг архайджытæ дæр - цыдæр хилæгой 
36 

æнгæс фæлитойтæ, нозтуарзджытæ, сæ бинонтимæ чи нæ фи- 
дауы æмæ фæстагмæ сæхиуыл чи 'рхуды, ахæмтæ. 
Мæнæ сæйрагдæр «революцион» ивддзинад: «Ногæй ницы бай- 
йæфта Дзæрæх йæ рагон кабинеты. Æрмæст æддаг уаты сек- 
ретарь-дуаргæс нал уыд, мидæгæй кабинеты къулыл та - Ста- 
лины портрет». 
Цы мидтухитимæ фыстаид Куыдзæг ацы уацау, уый æргом 
бæрæг у: нæй дзы йæ хъæздыг æвзаджы фыццагон бæрджытæ, 
фæлурсбын сты - схематикон йæ архайджытæ, уæлдайдæр сæй- 
рагтæ. Фæлæ йæ аивадон мадзæлттæй бахуызæнонтæ кæны- 
ныл дæр тынг зæрдиагæй архайдта, æрмæст, зæрдæ кæм нæй, 
æцæг дæ цы нæ риссы, кæнæ та дæ кæуын цæуыл нæ уадзынц, 
удæй риссын, ууыл фыссын дæр курдиатджынæй нæ уайы... 
Куыдфæнды фæуæд, фæлæ цыфæндыйæ дæр «Мæт» у уæды 
рæстæгæн йæ литературон цыртдзæвæн, фаг дзы ис уæдык- 
кон царды реалон нывтæ. Стæй кæмæндæрты, Куыдзæджы тæ- 
рæнты чи нæ фæцис, уыдонæй кæмæндæрты ахæм «лæмæгъ» 
уацмыстæ сфæлдисын куы бантыстаид... Цæй, цы уыд, уый уыд 
- сæйрагдæр, мауал раздæхæд ивгъуыд бон йæ фæсмойнæгти- 
мæ. 
Брытъиаты Елбыздыхъойы «Цад», Куыдзæджы «Зондджын 
æмæ æрратæ», Арсены «Цæукъа æмæ фыркъа» кæрæдзийæн 
хæстæг-хион сты. Ацы æвæджиауы дæсны фыст аллегоритæ 
фатадзагъд кæнынц адæмæн тыхгæнæг, сæрибарыссæндæг 
паддзахадон системæты ныхмæ, æппæты фыццаг та тотали- 
тарон паддзахадарæзтады ныхмæ. 
Куыдзæджы аргъау кæсгæйæ мæ зæрдыл уадидæгæн æрба- 
лæууыд иу фæлварæн-эксперимент, мæнæ «стадное чувство» 
кæй хонынц, уый бæлвырдгæнæг. Цæвиттон, сабидоны дæс æна- 
хъом чызг æмæ лæппуйæн радтой пырындзы кас. Фарастæн уыд 
адджын, сæкæрджын, иу чызгæн та цæхджын, цæххæргом. Куыд 
хордтой, афтæ сæ фæрсынц, куыдууæ кас, зæгъгæ. Фарастæй 
ай-гъай загътой æмхъæлæсæй, адджын у, зæгъгæ. Дæсæм дæр 
иннæтæм гæсгæ сразы - йæ цæхджын кас сæкæрджын схуыд- 
та... 
Хъуыды кæнын йæ уæнджы кæмæн ис, уый йæхæдæг хатдзæг- 
тæ кæндзæн. 
Очерк «Царциаты диссæгтæ» - цæттæ гимн Урстуалгомыл, 
Кавказы хæхты æлхынцъы риуыл налхъуыт-налмас фæрдыгыл. 
Очерк йæхæдæг йæхи тыххæй дæр æмæ йæ ныффыссæджы уды- 
скондыл, зондахастыл, лæджыхъæдыл дæр дзуры, хорз æвдисæн 
сыл цæуы. 
37 

...Дыккаг бон Едысæй куы здæхтыстæм, уæд дын тæккæ 
хъæугæрон нæ машинæйы рудзынгæй фæкомкоммæ дæн иу æна- 
хуыр нывмæ: скъолайы хæлддзæгты тигъмæ стыр къæдзæх- 
дурыл æмраст бадт ацæргæ сылгоймаг зианджыны сау фæлы- 
сты. Машинæйы уынæрмæ йæ сæр дæр нæ раздæхта, стæй йæ, 
æвæццæгæн, ницавæр уынæрмæ разылдтаид - йæ акомкоммæ 
нæзыхъæдæй æхгæд хохы фахсмæ афтæ æдзынæг каст, цыма 
ныртæккæ уым арвы дуар байгом уыдзæн æмæ дзы йæ ахсджиаг 
рахиздзæн... 
Хæрзаив цæсгом ын, аив æвæрд уæнгтæ - хæрзконд кæй у, 
бæрзонд, уый йыл бадгæйæ дæр бæрæг дары. 
Арв хуры рухсæн йæхи парахат байтыгъта, дун-дунетæ не 
'фсæдынц сæхимæ кæсынæй, хæхтæ дæр, цыма сæ исчи ныв 
кæны, уыйау æнæнкъуысгæ фнцад лæууынц, ай та... Ай та сау 
мигъы æмбатъæйау бады сау къæдзæх дурыл æмæ Хуыцауы цæс- 
тытæм комкоммæ, æнæфæныкъулгæйæ кæсы. 
- Мидæг Ерманæй у, - загъта немæ рацæуæг, нæ фæрныг фы- 
сым Дзесты Тотырбеджы фырт Сослан. - Æрбацæуы уырдыгæй 
ардæм æмæ афтæ изæрмæ фæбады ахæм дурдзæфау бадтæй... 
Ирон аив дзырд, цымæ мæм уыцы æфхæрд сылгоймагау цæ- 
мæн кæсыс ацы æрттивгæ дунейы мидæг?.. 
...Цы хæлæггаг амондджын дæ, цы, Дзесты Куыдзæджы хæр- 
зад рæнхъытæ фыццаг хатт чи кæсдзæн æмæирон дзырды уда- 
удæн йæхиуыл чи 'нкъардзæн, уый! 
Стæй сæ ногæй-ногмæ бакæсын дæр кæй зæрдæ æрцагур- 
дзæн, уый дæр Хуыцауæй арфæгонд у, уæдæ нæу, нæу... 
ГУСАЛТЫБарис 
38 

ХОРХÆССÆГ 
1 
Онон дæр ма Уæллагкомы хуым- 
тæй зæрдæ рухс кодта. Саджил хохырдыгæй-иу дымгæ куы рацыд, 
денджызы уылæнтау-иу сæ куы афæйлыдта, - хуыздæр ма цы уы- 
даид уыдонмæ бакæсынæй! Хуымæтæджы зад не 'ркодтой ацы аз! 
Уалдзæджы, æвзарæфтауын афон, дзæбæх рæстæг ахаста, æмæ 
æнæхæмпæл сфардæг сты. 
- Ацы аз хортæ къухы куы бафтой, уæд мæгуыр нал уыдзы- 
стæм. 
- Бæргæ хорз сты, фæлæ сæ цалынмæ дæ мусы мæкъуылтæй 
фенай, уæдмæ мацы дзур. 
- Хуыцау ма рауадзæд иухатты аз. Уæддæр афтæ хорз уыды- 
сты, фæлæ... 
Ахæм ныхæстæ кодтой хосдзæуттæ, сæ хуымтæм кæсгæйæ. Фæ- 
стаг дзурæг зæгъынмæ хъавыд, иу сæрд сын сæ хортæ их куыд ныц- 
цагъта, уый, фæлæ йæ зæрдæ нал бакуымдта æмæ йæ ныхас æрдæ- 
гыл ф^уагъта. Ныхасгæнджытæй сæ иу ратыдта цалдæр æфсиры, 
аууæрста сæ йæ армы дзыхъхъы æмæ сæ 'вдисы йе 'мбæлттæн: 
- Ай хуызæн ма хор снæрсгæ уыдзæн! Æркæсут-ма йын йæ 
хъуыдыдытæм, - иунæг цъæмæл дзы нæй! 
- Табу йæхицæн Хоруациллайæн. Уый куы фæнда, уæд ын дзы 
йæ ном ссардзыстæм, - дзуры иннæ. 
Йæ райсомы хос кæрдынмæ ничи ацыд. Раст кæркуасæнтæй 
райдыдта уарын æмæ суанг изæрмæ нал банцад. Стæй мигътæ 
фæлыгъдысты, æмæ арвыл къæмы мур нал аззад. 
Сæрдыгон æхсæв хæххон лæг бирæ нæ фæбады. Фæсахсæвæр 
фæллад уæнгтæ хуыссæнмæ ивазынц сæхи. 
39 

Иннæ 'хсæвты ацафон хъæуы уынгты змæлæг нæ фендзынæ. 
Фæлæ ахсæв ничи хуыссы. Æгас хъæубæсты лæгтæй чи дуармæ 
бады, чи - уæлхæдзæртты, чи та - Ныхасы. 
- Тас у, нæ хортæ куы басийой... 
- Халас куы æрæвæра, уæд сæфдзысты... 
- Дымгæ куы ракæна, уæд сын ницы уыдзæн. 
- Хъæбæр хъуыдыды сты, æмæ сын кæд ницы уаид... 
«Хортæ сæфдзысты! Хортæ сæфдзысты!» - æндæр ныхас нал 
хауы адæмы дзыхæй. Кæрæдзийæн ма ныфсытæ бæргæ æвæ- 
рынц, фæлæ алчидæр зоны: нæдæр дымгæ ис, нæдæр хъæбæр 
хъуыдыды сты хортæ. 
- Марадз-ма, лæппу, гæнахы сæрмæ схиз, кæддæра дымгæ чер- 
дыгæй цæуы! - дзуры Ныхасы бадджытæй иу. 
Лæппу схызт бæрзонддæр агъуыст-гæиахы сæрмæ, разил-базил 
фæкодта алырдæм æмæ, йæ цæсгомыл дымгæйы улæфт куы ни- 
куыцæй аныдзæвд, уæд рахъæр кодта: 
- Никæцæй бæрæг дымы! 
«Æппындæр никæцæй дымы» зæгъын йæ зæрдæ нæ загъта. Хар- 
дзау куы фæкæса Ныхасы бадцжыгæм, хъыг сын куы уа, мыййаг. 
«Хортæ сæфдзысты!» - уыд адæмæн сæ хъуыдыйы, нæ хицæн 
кодта се 'взагæй, хъуысти хæдзæрттæй, Ныхасæй. Хаттæй хатт-иу 
чидæртæ ауад фæсхъæуы хуымтæм сгарынмæ, халас сыл æрхæ- 
цыд æви нæ? 
- Ма тæрсут. Хоруацилла нæ афтæ æнамонд не скæндзæн. Акæ- 
сут-ма Санкъайы рагъмæ, мигъы къуымбил дзы фæзынд! - хъæл- 
дзæгæй дзуры уæлхæдзарæй иу зæронд. 
Ныхасы бадджытæ се 'ппæт дæр фæзылдысты Санкъайы ра- 
гъырдæм. 
- Уым мигъ куы фæзыны, уæд ын æнæ сасадгæ* нæй. 
- Æвæццæгæн ма рагъы аууон æндæр мигътæ дæр уыдзæн, 
уый дзы хицæнæй кæм февзæрдаид! 
-Уый ардæм афтæ зыны, уыййеддæмæ йæхæдæг дæр бирæ у... 
Дзурынц. Кæрæдзийы дзыхæй исынц ныхас. Алчидæр тæрсы 
йæхæдæг, фæлæ уæддæр иннæтæн дзуры «ма тæрсут». Ныхасы 
уæвджытæ сæ цæстытæ нал исынц мигъы къуымбилæй. 
«Ма тæрс» - мæгуырæн мæсыг у, - афтæ фæзæгъынц адæм. 
«Мæсыг» æй хонынц, цыфæнды æвзæр мæсыг уа, уæддæр. Æмæ 
* Ома йын æнæ сбæзджын нæй, бæстæ сæхгæндзæн. - (Ред.) 
40 

Уæллагкомæн уæлæ уыцы мигъы къуымбил - сæ фæстаг мæсыг, 
сæ ирвæзынгæнæг. Уыцы мигъ куы сдынджыр уа, кæмтты куы ахæ- 
лиу уа, хуымтæ куы æрæмбæрза, уæд халас æрбадынæй тас нæу, 
уæд хуымтæ нал басийдзысты. 
Мигъы коймæ, хæдзæртты чи уыд, уыдон дæр æддæмæ ракал- 
дысты. Уыдон дæр кæсынц мигъмæ, дзурынц, кæрæдзийæн ныф- 
сытæ æвæрынц. 
Фæлæ мигъ нæ фылдæр кæны. Уынынц бирæтæ: фылдæр нæ, 
къаддæр фæци, фæлæ йæ ныфс ничи хæссы уый зæгъын - хъыг 
уыдзæн адæмæн. Тайы Уæллагкомæн сæ цæсты раз сæ ирвæзын- 
гæнæг, хæлы фæстаг мæсыг. 
Адæмы хъомпалмæ рæйынц куыйтæ. Кæуыл ма рæйой, уымæн 
сæхæдæг дæр ницы зонынц, фæлæ уæддæр рæйынц, дзæгъæл 
рæйд. 
- Беппо, дæ куыдзы-ма мидæг бакæн, мигъмæ рæйы, уый нæ 
уыныс! - схуыст хъæр бакодта Беппомæ йæ сыхаг. 
Беппо фæкомкоммæ йæ куыдзмæ. Æцæг, бакæс-ма йæм, хæрд- 
мæ рæйы. Фæсидт æм, скъæты йæ бакодта. Кæд дзы йæ куыдзы 
аххос исты ис, уæд æй фæлтау... Чи зоны, æцæг афтæ у. Æвзæр 
куыдз, дам, мигъмæ рæйы. Æмæ æндæр хатт рæйæд, фæлæ ныр... 
уанцон нæу! 
Хъал фæсивæд, чи зоны, æндæр искæд схудтаиккой ацы хаба- 
рыл, фæлæ ныр йæ был дæр ничи базмæлын кодта. 
- Табу кæнут, табу, хохы дзуæрттæн, Уациллайæн! - амонынц 
зæрæдтæ. 
Ныхасы комкоммæ цы хæдзар ,уыд, уырдыгæй райхъуыст кæй- 
дæр хъæрныхас, æмæ адæм сæ хъус уыцырдæм адардтой. Хæдза- 
ры æддаг дуарæй рахызт сæ зæронд лæг Дзибо. Йæ кьухы судзгæ 
мыдадзын цырагъ, афтæмæй бацыд кæртмæ æмæ йæ фосы астæу 
æрлæууыд. 
- Мæ фосæй кæй агурыс, уый дын нывонд фæуæд, Уацилла. 
Кæцы дæ дзы хъæуы, уый мæм дæхæдæг æрбарвит. 
Лæг йæ цæстытæ бацъынд кодта æмæ æнхъæлмæ кæсы. Æр- 
махуыр фырытæй йæм иу æрбацыд цæхдарын æнхъæлæй. Дзибо 
йын йæ сыкъайыл ныххæцыд, цырагъ ын сдардта йæ сæрыхъуы- 
ныл. 
- Нывонд дын фæуæд, Уацилла, ацы фыр, æмæ нын нæ хортæ 
дзæбæхæй æрцæуын кæн. 
41 

Адæм Дзибомæ хъусыныл фесты. Бирæтæ æнхъæл дæр уыды- 
сты: уыцы зæрдиаг куывд, уыцы хæлар нывонд куыд нæ айсдзæн 
Уацилла? Дзибо рацыд Ныхасмæ. Арфæтæ йын ракодтой: дæ ны- 
вонд - барст, дæ куывд - ахъаз... 
Акастысты та мигъмæ, фæлæ... мигъ уым нал уыд. Æрбадæл- 
дзæх. Митын мæсыг батад. Ныр та ма цæмæ 'нхъæлмæ кæсой? 
«Йæ бирæ дзырд ма цы пайда у! Хортæ сæфдзысты...» - ахъуыды 
кодта алчидæр, æмæ иугай-дыгай æнкъард, мæстæлгъæдæй фæ- 
цыдысты сæ хæдзæрттæм. 
Æрфынæй хъæу. Фынæй нæ баци. Нæ! Æрмæст æрфынæй. 
Тарф фынæй бауын зын у ацы 'хсæв. Хъæлæба никæцæйуал хъуы- 
сы. Кæуынæввонг, æрхæндæгæй æхсæвы тары ныхъхъус ис Уæл- 
лагком. Хаттæй-хатт ма куы иу, куы иннæ хæдзарæй райхъуысы 
хъæр: 
- Марадз-ма, лæппу, фæсхъæуы хуымтæ абæрæг кæн! 
2 
Æхсæв бонæй нæма фæхицæн, стъалытæ ма 'рттывтой арвæй, 
цæст дзæбæх нæма уыдта йæ развæндаг, фæлæ Уæллагкомы 
хуымтæ никæйуал ауагътой сгарæг фæцæуын. Бонрæфты дæр 
æгæр урсæй зынди сæ цæсгом. 
Халас æрбадт хуымтыл. 
Æндæрæбон дæр ма суинаг рæхснæг æфсиртæ нæ фæллады- 
сты хъазынæй цъитийы дымгæмæ, æндæрæбон дæр ма быцæу 
кодтой: чи нæ фæцуддзæн дымгæйы комытæфмæ. Цæгат уыгæр- 
дæнæй Æрнæджы 'хсæн не 'фсæстысты згъорынæй. Ныр-ма сæм 
бакæс! Куыд базæронд сты æхсæвæй бонмæ! Сæ сæртæ фæкъул 
сты. Цъæх-цъæхид цыллæ сыгтæ мæрдон фæлурс ныйисты æмæ 
сæ мидбынаты хуры тæвдмæ сæ цæстысыг лæдæрсы. Кæуынц 
æфсиртæ. Кæуынц сусæгæй. Афтæ ма фæкæуы ног чындз сæрзæ- 
ды бын, йæ цæгаты зиан фехъусгæйæ. 
Боны хъарм куыд тынгдæр æндавы, афтæ халас тайы, æмæ æф- 
сирты цæсгом тархуызæй разынд. О, мæгуыр æфсиртæ! Цал хуызы 
аивтой! Хъазæд ныр дымгæ, куыд æй фæнды, афтæ - халаодзагъд 
æфсиртæ худын нæ уарзынц. Кæд сæ нæ уадза дымгæ, кæд сæ баз- 
мæлын кæна, уæд сæ къул бæрзæйтæ кæрæдзийыл кьадзонæгау сæ- 
вæрдзысты, ныббыцæу уыдзысты, уæддæр хъазгæ нæ кæндзысты. 
42 

Хуссарварс хуымтæй иуæй-иутæ схъуыдыды сты, æмæ уыдо- 
нæн ницы уыд. «Ницы уыд», зæгъгæ, ныр зæгъæн ис, иннæ хортæ 
куы басыдысты, уæд. Цы сын уыд, уый зоны Уæллагкомы къона. 
Хор æххæст нæма схъæбæр, афтæмæй басыди. Æфсиртæ ныр 
рæзгæ нал кæндзысты, куыд сты, афтæмæй бахус уыдзысты, сæ 
царм сæ уæлæ банцъылдзæн æмæ фылдæр - цъæмæл, къаддæр 
- хор. Искуы уæ исчи бахордта сыд хоры кæрдзын? Хъолоджын йе 
та дзы цæхæраджын куы скæнынц, уæд нæ равзардзынæ: йæ цъар 
саудæр у æви йæ апп. 
Сагъæссаг фæци Уæллагком: «Фесæфтыстæм! Бабын стæм!» 
- æндæр ныхас нал хъуысти уыцы бон. Фæсивæдæй ма-иу чидæр- 
тæ скодтой хохы дзуæртты æмæ Уациллайы кой, фæлæ уый дысо- 
ны куывды хуызæн нал уыд. Ныр сын фырытæ нал нывонд кодтой, 
фæлæ, дзуары бын зæгъæн дæр кæмæн нæй, æндæр ахæмтæ. 
Уæддæр кусын хъæуы, хос кæрдын хъæуы, уæлдайдæр, фæс- 
къæвда цæвæг хорз хæцы. Фосæй куынæ балхæной хор, урссаг 
æмæ фыдызгъæл æнцой куынæ арвитой зымæг, уæд цы уыдзысты! 
Æмæ фосæн та хос хъæуы. 
Аходæн афонмæ фæзылд алчи йæ хуымты, фесгæрста сæ, стæй 
уæд ацыди хос кæрдынмæ. 
Абон нæ хъуысы хосдзауты «епп-гъопп», нæдæр сæ хъæлдзæг 
ныхас. Стæм хатт ма чидæртæ сдзуры: «Цæй сæфт фæкодтам, 
цæ!» - фæлæ уыцы ныхасмæ дæр дзуапдæттæг нæ разыны, хорз 
æй зоны алчидæр, цы ма йыл дзурой! Æрмæст æндæркоймаг лæп- 
пу - Табиты фыййау - базарынмæ хъавыд иннæ бонтау, фæлæ, 
йæ цуры цы хосдзаутæ карстой, уыдонæй йыл чидæр схъæр кодта, 
æмæ банцад. 
Цæй адæм ис абон уыгæрдæнты? Æрмæст дзæбуджы къуыртт- 
къуыртт æмæ цæвæджы 'хситт дзаг кæнынц уæлдæф. 
3 
Темсырæн ма æрмæст иу хуымы гæбаз баззад хуссарвахс, иннæ- 
тæ йын басыдысты. Зыдта, зымæджы 'мбисмæ дæр кæй не сфаг 
уыдзæн йæ хор, æмæ йæ хæстæджытæм ацыд æндæр хъæумæ. 
«Мæхицæн куыст ницы ис, куы сæм фæкæсон, уæд мын кæд хорæй 
аххуыс кæниккой», - сфæнд кодта йæхинымæр. Фæлæ уыцы хъæ- 
уыл дæр бæллæхы хабар сæмбæлд, æрдæгкарст уыдаиккой сæ 
43 

хортæ, афтæ сыл ахæм их æрцыд, æмæ æнæ кæрстытæ нæ, фæлæ 
æнæ мæкъуыламад куырис кæмдæриддæр æрæййæфта - æфси- 
рыл гага нал ныууагъта. 
Цы бакæна ныр Темсыр? Бæх æм нæй. Иннæ азты-иу æй цып- 
пар-фондз хатты бахъуыд бæхбалц æмæ-иу баххуырста куы хос 
ракæрдынæй, кæмæн та дзоныгъ саразынæй æмæ æндæр ахæм 
куыстытæй. Фæлæ ныр та? Алчи йæхæдæг куы не 'ххæссы йæхи 
бинонты фаг хор хæссын? 
Зымæг йæ урс дзæмбытæ æрæвæрдта хæхты бæрзæндтыл. 
Ничи нæм уарзы тызмæг, æввонгхор зымæджы, фæлæ уый уæд- 
дæр йæ цыд кæны, æфсарм нæ зоны йæ уазал цæсгом. Бæрзæнд- 
тæй сындæггай лæсы дæлæмæ кæмттæм, адгуытæм. Адæм уди- 
сæджы 'внæлд кæнынц сæ хос, сæ хоры хъæмп æфснайынмæ. 
Фæззæг лидзы зымæджы разæй, æвæндонæй, лидзы фæстæмæ, 
уалдзæг цы фæндæгтыл æрбацыд, уыдоныл, йæ бур дарæс гæп- 
пæлгай тауы, афтæмæй. 
Иуæхсæв æрхъуызыд зымæгхъæумæ. Йæ урс кæрцы бын фæци 
æппæт бæстæ, æрмæст ма йе скъуыдтæй сау дардтой айнæг уыр- 
дыг къæдзæхтæ, мит æрбадæн кæуыл нæй. 
Цыппурс æрхæццæ кæны, Ногбон - йæ фæстæ. Темсыры къуту- 
ты хæрынæн нæ, фæлæ тауинагæн дæр ницыуал баззад. 
Æхсæвæрафон. Батыгуыр сты бинонтæ къонайы арты алыварс. 
Хуылыдз бæрз цъыхырытæ исдугмæ фæздæг фæкалынц, стæй 
та æвиппайды апæр-пæр кæнынц. Темсыр бады къæлæтджыныл, 
æдзынæгæй кæсы цæхæры цæстмæ, йæ дзыхæй сыбыртт нæ ха- 
уы, æххормаг сывæллæттæм йæ цæст бакæсын нæ тæры. Кæс- 
тæр чызг картофы 'взарæнтæ фæнычы бакодта æмæ æртысгæни- 
мæ сæ цуры хъахъхъæнæг лæууы - тæрсы сын йæ хистæр æфсы- 
мæрæй. Ахсæв ма сын ницы у: фæнычы фæрсæй-фæрстæм сагъд 
дыууæ хъæбæрхоры кæрдзыны æнæлуæрст ссадæй конд - фондз 
бинойнаджы 'хсæвæр. 
Цы хæрдзысты бинонтæ? Цæмæй цæрдзысты? Ахсæв ма фæ- 
ныкмæ æнхъæлмæ кæсынц, фæлæ райсом та? Амал хъæуы, змæ- 
лын хъæуы, цалынмæ удæгас у, уæдмæ. 
Иу путы бæрц цыхт бамбырд сæрды бонты. Чъребамæ сæ куы 
ахæссид, уæд ын иу бæхы уаргъ хор райсиккой. Фæлæ сæ цæуыл 
ахастæуа? Бæх кæм ссардзæн? Уырдæм дыууæ бонцау у, фæстæ- 
44 

мæ дæр афтæ. Фистæгæй йæхи 'ккой цас æрбахæсдзæн? Стæй 
нырма зымæг бирæ у. Уыцы цыхты пут куы фæуа, уæд та ма? Нæ, 
уæддæр амал хъæуы. 
Хъуыдытæ-иу дардыл фæцыдысты, фæстæмæ здæхтысты, 
уæддæр та хор нæй, фæлæ ссарын хъæуы, амал нæй, фæлæ исты 
амал скæнын хъæуы. Уæдæ куыд? Адæймаг цалынмæ удæгас уа, 
уæдмæ хъуамæ амал кæна. Ацы фæнд цыма 'лхынцъ кодта се 
'ппæты кæрон дæр. Фæлæ куыд? 
Бады къæлæтджыныл Темсыр, бады æнæзмæлгæйæ. Цæстытæ 
цæхæрмæ кæсгæйæ баззадысты, уынгæ ницы кæнынц, афтæмæй, 
фæлæ хъуыдытæ зилдух систой зæххы кæрæтты: атæхынц æф- 
цæджы сæрты, æрзилынц Цæгат Иры быдырты, хор сæ бæхтæн 
дæр æнæвгъау кæм дæттынц, уымыты, атæхынц Гуырдзыстоны 
быдираг хъæутæм, фездæхынц фæстæмæ æмæ та ам, мæнæ æх- 
хормаг сывæллæтты 'хсæн, сæ тъæпп фæцæуы. 
Уæддæр цæрдуд адæймагæн нæй æнæ амалгæнгæ. «Цæуын 
хъæуы фæсæфцæгмæ. Дыууæ путы бæрц æрхæсдзынæн æккойæ. 
Лæппуйы дæр мемæ акæндзынæн, Фæсхох мын мæ хæстæджытæ 
иу-æртæ путы нартхор лæвар куыд нæ ратдзысты! Дыккаг йе та æр- 
тыккаг бон фæстæмæ æрыздæхдзынæн». 
Ацы хъуыды иннæты фæбынæй кодта, æмæ Темсыры фæнд- 
тæ ууыл ахицæн сты. Йæ уынаффæ бамбарын кодта йæ ус Бæди- 
мæтæн. Йæ райсомы Темсыр ацыд сæ сыхаг хъæумæ, йæ хистæр 
фырт æххуырсты кæм уыд, уырдæм. 
«Æмбалимæ лæг зæрдæджындæр у, стæй йæхæдæг дæр иу пут 
уæддæр æрхæсдзæн». 
4 
Миты рухсмæ цы зынди фæндаг, æндæр цæст бæрæг ницыма 
'взæрста, афтæ Темсыр æмæ йæ фырт Доди фæфале сты, æф- 
цæгмæ æввахсдæр цы хъæу уыд, уырдыгæй. Уæды онг галвæнда- 
гыл цыдысты æмæ сын æнцон уыди, фæлæ ныр фистæг цæуджыты 
къахвæдыл араст сты. Темсыр - разæй, Доди - йæ фæстæ. Чысыл 
фæстæдæр бахызтысты уæрæх нæудзарм коммæ, Уæллагкомы 
сæрдыгон хизæнтæм. Ацы комы Темсыр фыййау бирæ фæцыд, 
æмæ ныр йæ фыртæн дзырдта æмæ дзырдта йæ сабийы бонты 
хабæрттæ. Афтæмæй, ныхасгæнгæ, бахæццæ сты æфцæджы бын- 
мæ. Уым æрбадтысты, аходæн бахордтой. 
45 

Схæрд кодтой Зымæгон къуылдымыл. Ныронгæй сын ам бирæ 
фæзындæр. Къæхтæ се 'мбæрц бырынц фæстæмæ, лæгæрдын сæ 
хъæуы астæумæ миты. Къæбыртыл* хæцгæйæ, лæдзæджы æн- 
цойæ сындæггай бырынц уæлæмæ. 
- Темæ, сæрдыгон фæндагыл æнцондæр нæу? Ам æмхæрд цæ- 
мæн цæуæм? - фæрсы Доди йæ фыды. 
- Ууылты цæуæн нæй, мæ хур, иууылдæр зæйуат у. Уыдоны 
хал нæ фыдгул ахæрæд, фæлæ иу зымæг Ахболæтты лæппутæ 
ацы 'фцæгыл рацæйцыдысты. Зымæгон кæуылты цæуын хъæуы, 
уый нæ зыдтой æмæ сæрдыгон фæндагыл рауырдыг кодтой. Куыд- 
дæриддæр уæртæ уыцы фахсмæ бахæццæ сты, афтæ, æвæццæ- 
гæн, сæ къæхты хъæрмæ зæй ныггуыпп ласта, утæппæт кæмттæ 
фехæлдысты, æмæ дæ балгъитæг афтæ: сæ дымгæ дæр нал фæ- 
зынд. Зæй сæ фæласта, уый бæрæг дæр нæ уыд, фæлæ сæ фæд 
уырдæм бацыд æмæ сæ афтæмæй базыдтой. Фæдис ма бæргæ 
рацыд, фæлæ уыцы стыр зæйы цы ссардтаиккой! Суанг уалдзæгмæ 
баззадысты миты бын... 
Æмбисбон хъуамæ уыдаид, афтæ эефцæджы сæрмæ схæццæ 
сты. Темсыр дардыл фæкуывта æфцæджы дзуæрттæн, фæндараст 
куыд фæуой, дзæбæхæй сæ хæдзарыл куыд сæмбæлой. Ауырдыг 
кодтой дæлæмæ. Æфцæг цæгатырдæм хуссары хуызæн цæхгæр 
нæ фæуырдыг вæййы, фæлæ иуцасдæр æдзæгвæз** ахæссы, стæй, 
фæсхох цы фыццагхъæу ис, уырдæм цæхгæр фæуырдыг кæны. 
- Гъей, цæй туджджын дæ, цæ, ацы æфцæг! - дзуры та Темсыр 
цæугæ-цæуын. - Барызбег цы аз амард, - уæд ма ды чысыл уыдтæ, 
уыцы зымæг йæ фырт, Бæрзæфцæгыл кусгæйæ,.йæ фыды тарф 
рынчын куы фехъуыста, уæд рацыд иунæгæй. Æфцæджы сæрмæ 
йæ бирæ нал хъуыд, афтæ хорз фæцыд, фæлæ йыл уым схъызыд 
æмæ уартæ цъитийырдæм барæдыд. Стæй уæд, уæртæ нæ баком- 
коммæ цы къæдзæх зыны, уырдыгæй ахауд. Адæм æй æндæр рæт- 
ты агуырдтой æмæ цалынмæ сæрды мит бынтондæр стади, уæдмæ 
йæ сыджыты хайыл дæр не сæмбæлд. Кæнæ мæнæ ам, - дзуры, 
дарддæр цæугæйæ, Темсыр. - Гæндутæ æртæ 'фсымæрæй хор 
хæссынмæ рацыдысты æмæ се 'ртæ дæр, мæнæ ацы цырт амад 
кæм и, уым миты хъæпæны бын басыдысты. 
* Лæбырдтæ, дзыхъхъаутæ. - (Ред.) 
** Сабыр уырдыг. 
46 

Уым, дæлæмæ цæугæйæ, Темсыр цал цыртыл æмбæлд, алкæй 
хабар дæр дзырдта Додийæн, уым та уый амард, зæгъгæ. Уыцы ха- 
бæрттæй Додийы зæрдæ бамæгуыр æмæ афарста йæ фыды: 
- Темæ, æмæ мах нæ фæдзæгъæл уыдзыстæм? 
- Ирд бон куы рацæуæм, уæд фæндаг хорз зонын æмæ махæн 
фæдзæгъæлæй тас нæу, - загъта Темсыр. 
Хурæй бирæ нал уыд, афтæ фæуырдыггæнæнмæ ныххæццæ 
сты. Ацы ранæй сæм сзындысты фæсхохы хъæутæ уæрæх лæгъз- 
бын комы доны фæйнæфарсæй. Доди бынæй комы бæхуæрдæттæ 
куы федта, уæд афарста йæ фыды, цы сты, зæгъгæ. 
- Уыдон, мæ хæдзар, бæхуæрдæттæ сты. Амы цæрджытæ дын, 
махау, хор æккойæ, мыййаг, куынæ хæссынц! Æхсæз-авд бæхы цы 
ахæссой, уый уыциу æвæрд бакæнынц уæрдоны æмæ йæ сæ хæ- 
дзары тæккæ къæсæрмæ баласынц. Фæлæ, цæй, кæд махмæ дæр 
искуы сырæзид цæлхвæндаг. 
Хур æххæст нæма аныгуылд, афтæ Темсыр æмæ Доди ныххæц- 
цæ сты, фæсæфцæг æввахсдæр цы хъæу уыд, уырдæм, сæ хæ- 
стæджытæм. 
5 
Ацы 'хсæв сæ фаг бахордтой кæрдзын Темсыр æмæ Доди. Хорз сæ 
суазæг кодтой сæ фысымтæ. Темсыры фæндыд, райсом сæ фæллад 
куы суагътаиккой æмæ иннæ бон куы ацыдаиккой сæхимæ, фæлæ 
йæ ныфс нæ бахаста: мыййаг, куы схъыза, фæндаг куы æрæхгæна. 
Æхсæвы æрцæттæ кодта йæ хæссинаг - йæхицæн къæссайы дыу- 
уæ путы, Додийæн та дзæкъулы - иу пут. Æфсинтæ сын нывæрдтой 
фæндаггаг: цыппар нартхоры кæрдзыны æмæ фæлмæн цыхт. 
Бон куы 'рбацъæх, уæд рараст сты хъæуæй. Цалынмæ комы 
цыдысты, уæдмæ сæм рог фæкастысты сæ хæссинæгтæ, фæлæ 
æвæд миты куы схæрд кодтой, уæд сын се 'цæг уæз базыдтой. 
Темсыр хъавыд йе зноны фæдыл цæуын, фæлæ йын ницы рауад 
уымæй. Дæлæмæ цæугæйæ къулæй, фæзæй не 'взæрстой, æм- 
уырдыг цыдысты, фæлæ æмхæрд афтæ цæуæн нæ уыд. 
Темсыр ныфсджынæй цæуы разæй, Доди - йæ фæстæ. 
«Афонмæ Бæдимæт æххормаг сывæллæтты зæрдæ аргъæут- 
тæй æлхæны, стыр ныфсытæ сын æвæры, Темæ уын бирæ кæр- 
дзынтæ æрхæсдзæн, зæгъгæ. Изæрырдæм сывæллæттæ уæлхæ- 
дзармæ рацæудзысты, æркæсæнмæ сæ цæстытæ ныццæвдзысты, 
47 

а-ныр, а-уæд разынæнмæ æнхъæлмæ кæсдзысты махмæ. Нæхи- 
мæ куы ныххæццæ уæм, уæд нæ размæ разгъордзысты, къæсса 
кæрдзынæй йæ тæккæ дзаг у, æнхъæлдзысты... Æмæ фыдæнхъæл 
дæр нæ фæуыдзысты, сæ фæндаггагæй ма баззайдзæн æмæ йæ 
сывæллæттæн байуардзысты. Æхсæвæр та ноджы хуыздæр уы- 
дзæн, мад бирæ кæрдзынтæ скæндзæн, уадз æмæ ахсæв сæ фаг 
бахæрой сабитæ». 
Ацы хъуыдытæй Темсыры зæрдæ бахъæлдзæг, йе 'ргъом цыма 
фæрæуæгдæр, æмæ рæвдздæр цæуын байдыдта. 
Доди дæр хъуыдытæ кодта, фæлæ уымæн йæ дзæкъулæй 
дарддæр никæдæм хæццæ кодтой. Темсыры къахдзæфтæм бæр- 
гæ хъавыд, фæлæ сæм не 'ххæссыд æмæ æвæд миты йæ бон нæ 
уыд йæ фыды æмдзу кæнын. Дзæкъулы босы къæбæл йæ риумæ 
ныббыцæу, æмæ йæм афтæ кæсы, цыма дзæкъул дæлиау комы 
баззад, йæхи къубал та уалæ рагъы сæрмæ фæтоны йæхи, фæлæ 
йæ дзæкъул нæ уадзы, фæстæмæ йæ ивазы. «Мыййаг, куы бафæл- 
лайон, куынæуал афæразон», - æндæр хъуыды нал цыди Додийы 
сæрмæ. 
«Дæлæмæ фæуайæнт нæ фыдæлтæ, ацы хохы цъассы чи 
'рцард. Уæрдонвæндаг нæм куы уаид, уæд фæззыгон дæ къæсæры 
раз дæ уæрдоны сбад, дæ базайраг демæ алас быдыры хъæутæм 
æмæ афæдзваг хор слас. Уæд нæ, æвæдза, æххуырстыты цæуыны 
сæр дæр нал хъæуид. Нырма, Доди, дæуæн дæр скъоламæ цæ- 
уынæн нæ байрæджы...» Уыцы хъуыдымæ Темсыр фæстæмæ фæ- 
зылд æмæ, йæ фырты йæ цуры куынæ федта, уæд фæдурдзæфау. 
Доди фæстиау баззад. Йæ фыды ныхасгæнгæ куы федта, уæд æм 
йæ цæсгом нал бахъæцыд «сындæгдæр цу» зæгъын, тырныдта йæ 
баййафыныл, æнхъæл дæр уыди, кæй йын бантысдзæн, уый, стæй 
йæм худинаг дæр касти, ома афтæ дзы куы зæгъа, «куыд тагъд ба- 
фæллади». 
Темсыр йæ къæсса æрæвæрдта æмæ ныздæхти фæстæмæ. 
. - Гормон, цæуыл дæхи фыдæбонæй марыс! Фæдзырдтаис мæм, 
æмæ сындæгдæр ацыдаин. Мæнæй афтæ мæ фæстæ цæуыс æмæ 
дын æз та ныхæстæ кодтон. Дзæкъул-ма ардæм æрис æмæ мæ 
къахвæдтæм хъав. Бафæлладтæ? 
- Фæллайгæ нæ бакодтон, фæлæ мæ дзæкъулы бос хъыгдары. 
- Уый дæр бадзæбæх кæндзыстæм, фæлæ хъæбæр фæлæуу. 
Бирæ нæ нал хъæуы æмхæрд суайын, стæй уырдыгæй фалæмæ 
48 

фæзаудæр у, æмæ нын æнцондæр уыдзæн. Ныртæккæ нæ фæл- 
лад дæр суадздзыстæм. 
Къæсса кæм æвæрд уыди, уырдæм куы схæццæ сты, уæд æр- 
бадтысты. Темсыр дзæкъулы бос фæцыбырдæр кодта, къæбæлы 
кæрæттæ кардæй ацамадта. 
Доди æнæуый дæр мадзура уыди, фæлæ йæ ныр хæрзæнкъар- 
дæй куы федта Темсыр, уæд ын фæтæригъæд кодта. «Афонмæ йе 
'мбæлттæ сæ зæрдæйы дзæбæхæн хъулæй хъазынц йе та скъо- 
лайы сты, мæнæн та удхарæй мæлы... Æмæ мæ аххос дæр нæу. 
Гал кæмæ нæ вæййы, уый йæ уæныджы дæр баифтындзы». 
Чысыл аулæфыдысты, стæй та ахæрд кодтой уæлæмæ. Бон ны- 
ронг ирд уыди, фæлæ сæ бирæ нал хъуыди, æфцæгмæ цы рагъыл 
базилын хъуыди, уырдæм, афтæ хурныгуылæнырдыгæй æрбазын- 
дысты мигътæ. Чысыл фæстæдæр, рагъмæ æххæст нæма схæццæ 
сты, афтæ арвы цъæх никуыуал зынд, мит бæзджын тъыфылæй уа- 
рын байдыдта. Темсырæн йæ зæрдæ бамæгуыр, фæлæ йæм уæд- 
дæр фæстæмæ раздæхыны фæнд не 'рцыд. Мигъ ныббадт кæмтты, 
бæлццæттæм ничиуал зынди бынæй комы хъæутæй, æмæ сæ зæр- 
дæ ноджы ныммæгуырдæр. Афтæ сæм каст, цыма сæм хъæутæ 
куы зыной, уæд бахъуыды сахат сæ цуры февзæрдзысты æмæ сын 
баххуыс кæндзысты. 
Рагъмæ куы схæццæ сты, уæд сын тымыгъ дымгæ уыциу цæф 
ныккодта сæ цæсгом. Темсыр ма йæ сынæг сарæзта дымгæмæ 
æмæ афтæмæй цыди размæ, фæлæ Додийæн цыма йæ былтæ 
рацавд, афтæ цæхгæр фæзылд фæстæмæ, сæр фæгуыбыр кодта 
æмæ дзуццæг æрбадт. 
- Дæхи фæхъæбæр кæн æмæ кæд фыццаг цыртмæ схæццæ уа- 
иккам. Тынг дымгæ куы вæййы, уæд хъызт бирæ нæ хæссы, - ныф- 
сытæ йын æвæры Темсыр. 
Æнæбарыгомау сыстад Доди æмæ йæ фыды аууæтты хъавгæйæ 
араст и. Темсыр цæуы размæ. «Размæ», зæгъгæ, йæхимæ афтæ 
кæсы, æндæра кæдæм цæуы, ацу æмæ йæ ды равзар. Сæрдыгон 
цæугæйæ ацы фæндагæй Темсырæн иу къахдзæф дæр æнæзынд 
нæу, фæлæ-ма йæм ныр акæс! Зæххæй иу сау къуыбыр нал зыны, 
цæст ницы уыны. Цыма уæлейæ нæ уары, фæлæ æгас кæмттæй 
ногуард мит сыстад, расчъил æмæ дымгæхæццæ зæйæ цæсгом- 
мæ ныккомкоммæ, афтæ кæсы бæлццæттæм. Уадидæгæн цæсты 
къуырфытæ митæй айдзаг вæййынц, уæхсчытыл уыдисны бæрц 
4 Фæндагсар Уастырджи 
49 

цъар авæры мит. «Цæй, кæд фенцайа, уæд уаргæ бирæ нæма ра- 
кодта», - уæддæр ма ныфсытæ æвæры Темсыр йæхицæн æмæ 
лæгæрды размæ. Доди дæр архайы цæуыныл йæ фыды фæстæ, 
цы йæ бон у, уымæй, фæлæ бафæллад, йæ хъару нал у арф миты 
лæгæрдын æмæ дымгæимæ тох кæнын. 
Иу хатт Темсыры къахдзæфтæй фæиппæрд, фæцудыдта æмæ 
ногуард миты хъæпæны аирвæзт. Цалынмæ йæ дзæкъулимæ ар- 
хайдта, уæдмæ йæ къухы нал бафтыд йæ фыдмæ фæдзурын. Тых- 
хæй-фыдæй рабырыд хъæпæнæй, фæлæ Темсыры нал ауыдта. 
, Фæтарст Доди. Йæ дзыхы дзаг ныхъхъæр кодта. Байхъуыста. Нæй 
дзуапп никæцæй. Дыккаг, æртыккаг хъæрæн дæр афтæ. «Аййафын 
æй хъæуы, кæннод фæдзæгъæл уыдзыстæм», - загъта йæхицæн 
Доди æмæ, цы йæ бон уыд, уымæй тындзын байдыдта Темсыры 
къахвæдтыл. Куыд фалдæр цыд, афтæ фæд къаддæрæй-къаддæр 
зынди, стæй бынтондæр йæ ныв бæрæг нал дардта, дымгæ йæ ми- 
тæй бамбæрзта. Ныр та ма кæдæм цæуа, кæм агура йæ фыды? 
Иу-цалдæр хъæры ма ныккодта Доди, æмæ йæм Темсыры хъæр 
куы никæцæй æрбайхъуыст, уæд йæ мидбынаты æрхауд, цыма йæ 
зæнгтæ йæ уæлæ нал уыдысты, уыйау. 
Æнæрхъуыды, æгуыдзæг лæгыл нымад нæ уыд Темсыр æгас 
хъæубæсты 'хсæн. Цыбыркъух, æнæзæххадæймагуæвгæйæ, ахæм 
амæлттæ кодта, æмæ йæм бирæтæ хæлæгæй дæр ма мардысты. 
Фæлæ йыл цард уыйбæрц уæззау уаргъ æрæвæрдта, æмæ цæргæ- 
цæрæнбонты йæ сæр схъил кæнын никуы бафæрæзта. «Кæдмæ 
афтæ уыдзæн? Кæдмæ хæсдзыстæм хор зымæгон æфцæгыл не 
'ккой? Ныр, мыййаг, лæппу куы бастайа...» - куыд ахъуыды кодта, 
афтæ фæкаст фæстæмæ, æмæ та Доди йæ цуры нал. Цавддурау 
аззад йæ мидбынаты. Йæ хъæлæсы дзаг ныхъхъæр кодта, æмæ 
йæм дзуапп куынæ уыд, уæд кьæсса йе 'ккойæ феппæрста, митыл 
æй æрæвæрдта, йæ цуры йын лæдзæг æрсагъта, лæдзæгыл йæ 
хæлын æрмхудтæй* иу æркодта, фæстæмæ цæугæйæ бæрæг куыд 
дардтаид, афтæ, æмæ фæстæмæ уайынмæ фæци. Цæуы йæхи 
фæд-фæд, фæлæ, куыд дарддæр цæуы, афтæ фæд сæфы, цæст æй 
дзæбæх нал æвзары. Æппынфæстаг нал иртæста фæд, фæлæ уæд- 
дæр уыцырдæм кодта йæ цыд. Уæвгæ йын йæхи нымадмæ гæсгæ 
бахæццæ афон дæр уыди Додимæ. «Ардæм куы цыдтæн, уæд дым- 
* Ома æрмкъух. - (Ред.) 
50 

гæ галиуырдыгæй цыди. Ныр фæстæмæ цæугæйæ рахизырдыгæй 
куыд дыма, афтæ куы хъавон, уæд хъуамæ раст бацæуон», - хъуы- 
ды кодта Темсыр æмæ, хъæргæнгæ, афтæ сарæзта йæ цыд. Уый 
цæмæй зыдта, æмæ дымгæ бирæ рæстæг иу фæндагыл нæ цæуы. 
Темсыры æнамондæн, хурныгуылæнырдыгæй дымын райдыдта. 
Доди, кæм ныллæууыд, уым миты уæлæ бадгæйæ баззад. Бирæ 
рæстæг нæ рацыд, афтæ йæ хъусыл цæйдæр хъæр ауад. Дзæбæх- 
дæр байхъуыста, æмæ - Темсыры хъæлæс. Фестад æмæ, цас йæ 
бон уыд, уыйас ныхъхъæр кодта. Байхъуыста. Темсыр йе 'нцайы йæ 
хъæрæй. Хъæр æм кæны Доди дæр. Фæлæ цы диссаг у: йæ фыд 
æм куыд æввахсдæр цæуы, йæ хъæлæс дæр æм хъуамæ афтæ 
тынгдæр хъуыса, афтæмæй та кæд кæны мынæгдæр. «Кæд æм 
дымгæйæ нæ хъуысы?» - фæтарсти Доди. Зæххы æмбуар, дам, 
ныхас тынгдæр хъуысы. Доди дзуццæг æрбадт æмæ та ныхъхъæр 
кодта. Хæрзгæзæмæ ма ауад йæ хъустыл Темсыры уынæр, фыццаг 
хатт кæцæй фехъуыст, уырдыгæй нæ, фæлæ дард фæрсырдыгæй. 
«Нæ мæ хъусы æмæ фæдзæгъæл кæны», - нырдиаг кодта Доди 
æмæ, йæ хурхуадындзтæ цæйбæрц фæрæзтой, уыйас ныхъхъæр 
кодта. Фæлæ нæй! Фæцæуы Темсыр фыдбылызы фæндагыл, фæ- 
цæуы Додийы ныфс. 
Бæргæ ма архайдта Доди, фæлæ хъæлæс дæр ныффæсус. Дур- 
ты цæндау уæззау цыдæр ныббадт йæ хъуыры, улæфæн ын нал 
уыд, йæ зæнгтæ йæ быны фæдыдагъ сты æмæ йæ дзæкъулыл 
уæлгоммæ 'рхауд. 
6 
Дымгæ цæхгæр фæсабырдæр. Мит дæр йæ уарынæй банцад, фæлæ 
мигъ афтæ бæзджынæй æрбадт, æмæ лæг дыууæ-æртæ къахдзæ- 
фæй дарддæр йæ развæндаг нæ уыдта. Доди хаудæй баззад йæ 
мидбынаты. Йæ хъуыды ницæуыл хæсгкæны, сæр зилы, æмæ йын 
йæхæдæг дæр ницы 'мбары: фынæй у æви хъал? Цæйдæр уынæр 
ауад йæ хъустыл. «Кæд мæм æнæуи афтæ кæсы», - ахъуыды кодта 
йæхинымæр. Ницæмæ йæ 'рдардта. Фæлæ та дыккаг хатт фæцыди 
хъæр. Æртыккаг хатт базыдта Темсыры хъæлæс. Уæлæмæ фестын 
нæ бафæрæзта, фæлæ бадгæйæ ныхъхъæр кодта. Æвæццæгæн, 
хъæр ацы хатт фехъуысти Темсырмæ, куыдфæстæмæ йæхи хъæр 
æввахсдæрæй æрбайхъуыст. 
51 

Темсыр æгæр ныффæллад, æмæ исдугмæ йæ зæрды уыди 
хъæбæр ныхæстæ скæнын йæ фыртмæ, фæлæ йæ миты хаудæй 
куы баййæфта, уæд ма æрмæст бафарста: 
- Цы фæдæ, Доди? Нæ баргъæвстæ? 
- Нырма мын ницы у, фæлæ... 
- Æмæ дын куы загътон, дæхи цæуыл фыдæбонæй марыс, цæ- 
уылнæ мæм фæдзырдтай, фæсте куы баззадтæ, уæд? Мæн дæр 
куы амардтай фыдæбонæй æмæ дæхи дæр. 
- Хъæпæны ахаудтæн æмæ дæм дзурын нал сфæрæзтон... 
-Æмæ дæм куы хъæр кодтон, уæд та мæм цæуылнæ дзырдтай? 
Цас дзæгъæлы фæрахау-бахау кодтон! 
- Æз дæр дæм хъæр кодтон, фæлæ мæ дымгæйæ нæ хъуы- 
стай. 
-*Дæ къæхтæ нæ басыдысты? 
-Нæзонын... 
Æцæг сын ницы зыдта Доди. Уæрджытæй дæлæмæ дыз-дыз 
кодтой къæхтæ, æмæ бæрæг нæ хатыд: сыд сты æви фæллад. 
Темсыр асгæрста Додийы къæхтæ, аууæрста йын йæ къухтæ, 
йæ миттæ йын æрцагъта, стæй йæ уæд афарста: 
- Цы зæгъыс, Доди, афæраздзынæ ма цæуын? Ныр дымгæ дæр 
нал у, æмæ нын æнцондæр уыдзæн. 
- Нæ зонын, - дзуапп та радта Доди. 
- Уæдæ-ма дæ дзæкъул ардæм æри æмæ та афæлварæм. Мæ 
куыдзы сæр бахæрæд, мæгуыры цы зæды хай скодта, уый. Æниу, 
фæндаг куы уаид, уæд цæи зæд æмæ цæй цыдæр... 
Доди сыстад, фæлæ цыма йæ къæхтыл хъæдын цырагъы къуы- 
дыртæ баст уыди, -афтæ сæ айсын нал фæрæзта. Дзæкъул йе 'ккой 
кæй нал уыд, уый йæ фæрогдæр кодта, æмæ та Темсыры фæстæ 
æнæбары араст. 
.- Мит бирæ нæ рауарыд, æмæ кæд фалейæ нæхирдыгæй исчитæ 
рацыд, уæд нын уыдоны фæдыл æнцон цæуæн уыдзæн. Кæд мигъ 
дæр уæлдæр сисид йæхи, уæдæ æдзух афтæ дæр кæм уыдзæн! Мый- 
йаг, нæхимæ куынæуал ныххæццæ уæм, уæддæр фыццаг хъæуы ба- 
фысым кæндзыстæм æмæ райсом раджы нæхимæ уыдзыстæм. 
Дзуры Темсыр. Ныфсджын кæны йæ фырты зæрдæ. Цæмæй 
зоны, Додийы «нæ зонын» «нал фæразын» кæй амоны, уый. 
Иудзæвгар бауадысты æдзæгвæзы. «Хъуамæ ныр æрбахæц- 
цæ уыдаиккам, къæсса кæм ныууагътон, уырдæм, фæлæ кæм и, 
52 

уæдæ?» - фæгуырысхо Темсыр. Мигъы тары дардмæ нæ уыны 
цæст, фæлæ уæддæр кæсынц фæйнæрдæм. Нæй, никуыцæй зыны 
къæсса. Уæдæ кæм уыдзæн? Уыйбæрц бирæ дæр куынæ баразæй. 
Уый та дын дыккаг мардæрцыд. Хор хæссынмæ рацу, æмæ дæ къæс- 
са дæр мауал ныххæсс. Агурын æй хъæуы, æндæр гæнæн нæй. 
- Лæппу, ам уал бад, макуыдæм фæзил. Куы дæм дзурон, уæд- 
иу мæм хъæр кæн, - загъта Темсыр Додийæн, йæ лæдзæг ын рай- 
ста æмæ, уымæй сгаргæ, агурын байдыдта. 
Бирæ фæцагуырдта, бирæ фæразил-базил кодта, фæлае къæс- 
сайыл йæ цæст никуы схæцыд. «Ныр мын цы зæгъдзысты нæ хъæу- 
бæстæ? Хорхæссынмæ ацыд, кæрдзын бахордта æмæ афтидæй 
æрыздæхт фæстæмæ. Сывæллон æрхæццæ кодта йæ дзæкъул, 
фæлæ дынджыр лæгæн йæ къæсса йе 'ккойæ фесæфт. Фæстæмæ 
аздæхтæуа æмæ уый дæр»... 
Уæззау, æнкъард хъуыдытимæ раздæхт Темсыр. Йе 'рбацыдмæ 
Доди дæр хъуыдытæ кодта. «Ныр æмбйсбонæй фылдæр уыдзæн. Æз 
æфцæджы сæрмæ дæр нал сфæраздзынæн. Уым æрдæгвæндагыл 
куы баззайæм, уæд дыууæйæ дæр фесæфдзыстæм. Мæ аххосæй... 
Фæстæмæ аздæхгæйæ дæр, цæмæй зонын, куыд уыдзæн! Стæй би- 
нонтæ дæр афонмæ æххормагæй... Темсыр къæсса куынæуал сса- 
ра, уæддæр уал дзæкъул куы ахæсса, уæд къуыриваг уыдзæн. Æз ма 
кæд фæстæмæ ныффæразон, уæд хорз, кæннод дæр»... 
- Мæстыйæ æрбаздæхт Темсыр. Нырма ницы бæрæг фæндыл ныл- 
лæууыд æмæ йæ тар хъуыдытимæ иудзæвгар æнæдзургæйæ баззад. 
Доди йæм хæрдмæ скаст æмæ.дерхæндæг хъæлæсæй дзуры: 
- Темæ, æз нал афæраздзынæн, фæлæ мæнæ дзæкъул айс 
æмæ ацу нæхимæ... 
Темсыр фестъæлфыд. «Уый та куыд? Дзæгъæлы не скодта йæ 
фырт уыцы ныхас!» Исдугмæ дзурын дæр ницыуал сфæрæзта. Сонт 
фарст акодта лæппуйы. 
- Æмæ ды та? 
- Æз, кæд фæирд уа, уæд фæстæмæ, дысон кæмæ уыдыстæм, 
уыдонмæ ныццæудзынæн, стæй, исчитæ куы цæуа нæхимæ, уæд 
уыдонимæ рацæудзынæн. 
Цæстысыг згъоры уазал цæсгомыл. Йæ фыд æй куыд нæ уына, 
афтæ ма сæ хæлын æрмхудæй асæрфы. 
Хуымæтæджы тарст нæ фæкодта Темсыр. Уыциу гæпп бакодта 
йæ фыртмæ. 
53 

- Цы кæныс, Доди? Стæ-ма, удæгас ма дæ? Уæй, цæй æнамонд 
боны райгуырдтæн, цæ! - йæ дзыхыдзаг нырдиаг кодта Темсыр. 
Никæмæ фехъуыст йæ хъæр. Æгомыг къæдзæхтæ бæзджын 
кæрцы мидæг мигъы аууон ныффынæй сты, хъуыды дæр нæ кæ- 
нынц хорхæссæджы. Бирæ фæндаггонтæ фæцыд ай хуызæн бонты 
сæ дæлбынты. Уазæгхор гуымирытæ, иу стæмæй фæстæмæ, ни- 
кæй афæндараст кодтой сæ къæсæрæй. 
Февнæлдта Темсыр Додимæ. 
- Дæ къухтæ басыдысты? Дæ къæхтæм мит ныккалд? Равдис-ма 
дæ къухтæ, - дзуапмæ дæр нал æнхъæлмæ кæсы Темсыр, афтæ- 
мæй лæбуры Додийы къухтæм, сгары къæхтæ, йæ салд зачъетыл 
йæ цæстысыг уайы, афтæмæй. 
Доди йæ фыды кæугæ куы федта, уæд ын фæтæригъæд кодта 
æмæ йæ фæндыд, исты зæрдæфæлæууæн ныхас ын куы загътаид, 
фæлæ йæ къухы ницы бафтыд. 
Бирæ хорздзинæдтæ 'нхъæл никуы уыд Доди йæ царды бонты. 
Йæ чысылæй фæстæмæ йæ хуыздæр бæллиц уыди скъоламæ 
цæуын. Фæлæ йæ ныртæккæ исчи куы бафæрсид, цы хуыздæр 
дæ хъæуы, уæд загътаид: сæ къæсса куы ссариккой, стæй, Дзæу- 
джыхъæуæй-иу чи 'рцыд, уыдон цы тыхджын Болайы ныхас кодтой, 
Доди дæр афтæ тыхджын куы фестид, къæсса дæр æмæ дзæкъул 
дæр йе 'ккой куы баппарид æмæ, Темсыры разæй лæгæрдгæйæ, 
абон сæ хæдзармæ куы ныххæццæ уаиккой. 
Уыцы хъуыдытæй цыма йæхæдæг дæр фæныфсджындæр æмæ 
дзуры: 
- Темæ, æмæ мын ницы уыдзæн, ницы. Куы фæирд уа, уæд мæ- 
хæдæг фæндаг ссардзынæн нæ дысоны фысымтæм. Фæлæ ды ацу 
нæхимæ, кæннод баталынг уыдзæн. 
Ницы сдзырдта Темсыр Додийы ныхасмæ, йæ цæстытæ мигъы 
фæлммæ ныццавта, хъуыдытæ нылхынцъ сты сæры. «Кæд фæирд 
уа...» Æмæ ирд куы фæуаид, уæд та ма цæуыл тыхсиккой! Къæсса 
дæр ссариккой, фæндаг дæр нал рæдииккой. Бæллæх дæр уый у, 
æмæ ирд кæй нæу. 
Цалынмæ къæсса агуырдтой, ныхæстæ кодтой, уæдмæ бон дæр 
йæ цыд кодта, æмæ та дымгæ дæр йæ кæнон райдыдта. Хуыздæр 
гæнæн нал уыд, æмæ Темсыр сфæнд кодта фæстæмæ аздæхын. 
- Дæхи фæцырд кæн, Доди, æмæ цæуæм фæстæмæ, - тыха- 
рæзт хъæлдзæгæй дзуры Темсыр, - дзæкъул йæ уæхскыл бавæрд- 
та æмæ схæцыд Додийы къухыл. 
54 

Раздæхтысты. Ауадысты иудзæвгар фæзауы. Темсыр æд дзæ- 
къул цæуы разæй, йæ фæстæ æнæбары хылд кæны Доди. Ныр 
хъуамæ бахæццæ уыдаиккой фæуырдыггæнæнмæ, фæлæ куыд 
æрæгмæ? «Кæд та раст фæндагыл нæ цæуæм?» - куыд ахъуыды 
кодта Темсыр, афтæ - «Æллæх!» - зæгъгæ, Додийы тæккæ раз æр- 
бадæлдзæх. Лæппу нырдиаг кодта, фæлæ уайтагъд йæ фыды дзу- 
рын йæ хъустыл ауад: 
- Æнцад лæуу дæ бынаты! Ницы мын у. - Уыцы ныхас дæр та 
зæрдæфæлæууынæн уыди. Темсыр аирвæзт цæхгæркъул æрхы. 
Хаугæ бирæ нæ ныккодта, фæлæ йæ зæнг цыргъ къæйдурмæ ных- 
хаста æмæ æгасæй, суанг агъды рæбынмæ, авдæрзти. Дзæкъул 
дæр аскъуыд, æмæ дзы гага дæр нал аззад. Тыхтæй-амæлттæй 
кæуылдæрты рахылд Темсыр. Зæнджы туг нал æнцад, æмæ йæ 
дзæкъулæй æрбатыхта. 
- Фæндараст нæ фестæм, Доди, - дзуры йæ зæнгтухгæйæ, - куы- 
нæуал дын афæразон, уымæй тас у, мæ зæнг мæ слæууын нæ уа- 
дзы. Уæд та, нæхирдыгæй чи рацыд, ахæм цæуджытыл куы фем- 
бæликкам. 
Темсыр цасдæр æнæдзургæйæ алæууыд, стæй йæ фыртмæ ба- 
каст. Хатыркурæг æмæ лæгъстæгæнæг цы хъæлæсы хаттæй фæ- 
дзуры, ахæм хуызы фæрсы: 
- Доди, цымæ, дæхæдæг ныццæуынæн ницы бакæнай? Нæ хæ- 
стæджытæн куы фехъусын кæнис, уæд мæм кæд фæдисы рацæ- 
уиккой. 
Ницы йæм сдзырдта Доди. Къуыбар цæстысыг ын æхсы йæ цæс- 
гом, йæ уæрджытыл ма тыххæй лæууы. 
. - Æз уæддæр чысыл нæ ацардтæн. Фæлæ ды куы бахъомыл 
уай, уæд уæддæр уыцы фæндагæн искуы æнæ аразгæ нæй, æмæ- 
иу дæхицæн бæх æмæ уæрдонæн исты амал скæн, æмæ уæд мæ 
хуызæн удхар нал кæндзынæ. 
«Кæд мæ ныхæстæй лæппуйы зæрдæ мæгуыр кæны, æмæ йæ 
ныфс сæтты», - ахъуыды кодта Темсыр æмæ цæхгæр фæзылд: 
- Кæугæ ма кæн, мæнæ фалдæрты бацæуæм æмæ уым дæлæ- 
мæ быргæ уæддæр кæндзыстæм. 
Йæ хуыз фæцыд Темсырæн. «Кæд та фæдзæгъæл стæм?.. Уæ, 
цъаммартæ дын нывонд фæуой, цы фæндаг дæ! Мæ къæхтæ дыл 
куы баихсыдысты, уæд ныр куыд фендæр дæ!» Нæ, фæндаг нæ 
фендæр. Темсыры аххос дæр нæу. Цæст - амонæг, æмæ цæст 
ницы уыны. Къах куырм у, æууæнк ыл нæй. 
55 

Темсыры йæ зæнг æрлæууын нæ уадзы, фæлæ уæддæр лæгæр- 
ды дæлæмæ, санчъехтæ кæны йæ дзæбæх къахæй. Уæддæр уыр- 
дыгмæ æнцондæр у, хæрдмæ афтæмæй æртæ къахдзæфы дæр не 
сфæразид. Иу ран сæ раз бæрæг фæуырдыгдæр. Темсыр йæ хæ- 
лын кæрцы фæччитæ йæ быны æрбакодта æмæ абырыд дæлæмæ. 
Афтæмæй æнцондæр у йæхицæн дæр æмæ Додийæн дæр. 
- Тæрсгæ ма кæн, Доди, ныртæккæ хъарм пецы фарсмæ... 
Æвиппайды йæ раз сау адардта. 
- Къæдзæх! Фæстæмæ! - æваст цъæхахст фæкодта Темсыр. 
Бæргæ ма фæлæбурдта удисæджы 'внæлдæй йæхи фæуромын- 
мæ, фæлæ цæуыл фæхæца - къухтæ ногуард миты афардæг сты, 
æмæ ауындзæг къæдзæхы сæрæй мигъы фæлмы аныгъуылд... 
Нал баххæст кодта Доди йæ фыды фæдзæхст. Нал аздæхт фæ- 
стæмæ. Бæстæ мигъимæ зилдух кæны йæ алыварс, сæр зилы, цæ- 
стытæ тартæ кæнынц, фæцудыдта æмæ Темæйы фæдыл коммæ 
ахаудта. 
...Арф ингæн-комы та сæмбæлдысты фыд æмæ фырт, фæлæ 
ацы хатт кæрæдзи нал базыдтой. 
56 

ФÆНДАГСАР УАСТЫРДЖИ 
Уацау 
Раздзырд æмæ номарæны бæсты 
Рæзы Ирыстоны æнусон бæллиц - Транскавказы фæндаг, Ив-, 
гъуыд дуджы тары айрохау уыдзысты, сæдæ азты дæргъы Кав- 
казы сæйраг рагъы фæйнæ фарс цы ирон адæм цардысты, уыдо- 
ны хъизæмæрттæ, 
Фæлæ ма мæн фæнды иучысыл фæстæмæ, фыд-заманы 
тыхст дугмæ, фæзилын. 
Хуссар Ирæй Цæгат Иры 'хсæн цы æфцджытæ ис, уыдонæн 
сæ бæрзонддæртæй иу у Тырсыйы æфцæг. Хуссарырдыгæй æф- 
цæгмæ тæккæ æввахсдæр хъæу та у Гæлуатæ. Æрмæст фондз 
хæдзары уыцы иу мыггагæй. Зымæгон æфцæгыл цæуæг-иу кæд 
йе 'хсæв Гæлуатæм схаста, цæмæй райсом уырдыгæй араст уа 
фæсхохмæ, уæд-иу бонрухсæй ныххæццæ Тырсымæ. Кæннод ыл 
баталынг уыдаид æмæ кæнæ къæдзæхæй хауд, кæнæ та æддæ 
баззадаид, æмæ уæд та сæлгæ кодта. Цæгатæй хуссарырдæм 
чи цыд, уыдон дæр ма-иу æрмæст изæрдалынгты ныххæццæ сты 
Гæлуатæм, Ацы фондз хæдзары кæддæриддæр хæлар фысым 
уыдысты фæндаггонтæн. Ныртæккæ Гæлуаты цæрæг нал ис. 
Чи дзы цард, уыдон æрбиноныг сты Цæгат Иры хъæуты æмæ 
горæтты. 
Ацы къаннæг уацмысæй мæн фæнды æрымысын уазæгуарзон, 
рæдау æмæ фæрнджын рагон ирон хъæу Гæлуаты ном. 
1. ÆНАХУЫР БÆЛЦЦÆТТÆ 
Хъæубæстæ «Ракæсæн» кæй хонынц, уырдыгæй разындысты Æх- 
сæйнагхъæумæ дыууæ бæлццоны. Фæизæрмилтæ, фæлæ ма уæд- 
дæр равзарæн уыд: фистæджытæ, нæлгоймаг - разæй, сылгоймаг 
57 

- йæ фæстæ. Ус, æвæццæгæн, бафæллад. Лæг раразæй вæййы 
æмæ та æрлæууы йе 'мбалмæ. 
• Хъæуы Ныхас дзаг у адæмæй. Афтæ вæййы ацафон. Куыддæр 
Æхсæйнаг хъæуæн сæ хъугом йæ митын пæлæз аппары, æмæ сæ 
хуссæрттæ цъæх адарынц, афтæ Ныхас дæр райхъал вæййы æмæ 
суанг изæрæй æхсæвæрафонтæм нал цух кæны адæмæй. Ног 
чындзытæй, дам, иу цыргъæвзаг афтæ загъта: «Уалдзæг æрцыд, 
уый а хъæуæн æппæты фыццаг сæ Ныхасыл фæзыны, зымæг са- 
быр фæдзурынц, уалдзæг та хъæрæй». О, фæлæ куыд нæ дзурой 
хъæрæй дæр! Зымæг сæм ницы бæрæг дзырддаг* вæййы. Фæлæ 
уалдзæг! Цал æмæ цас сты сæ уынаффæгæнинаг хъуыддæгтæ! 
Рæхджы фос цæудзысты хизынмæ. Стурвосæн рæгъаугæс хъæуы 
æви нæ? Цалдæр азы размæ афæлвæрдтой хъом радыгай хизы- 
ныл, фæлæ сын хорз нæ рауад. Алы хæдзар дæр хызта иу бон. 
Æмæ фондз стуры кæмæ ис, уый дæр бон, æмæ фондз æмæ ссæ- 
дзы хицау чи у, уый дæр иу бон?! Уæдæ стуры сæрыл куы хизой, 
уæд та сын сæрмагонд хынцæг хъæуы. Зивæггæнаг сты Æхсæйнаг 
хъæу ахæм лыстæг нымайæнтæм. Фæлтау æхсæны хъомгæс бах- 
хуырс, æмæ уый йæхæдæг нымайдзæн, кæмæй цас хизы, уый. 
Фæндæгтæ æмæ хидтæ аразын нæ хъæуы? Хосгæрдæн æмæ 
хуымгæрдæнты кæй равдæлдзæн уыдæттæм! Æмæ æнæфæндаг 
хъæу та цы у? Удæгас адæймаджы ингæны куы нывæрай - раст 
уый хуызæн. Ахсркиагдæр куыстытæ се 'ппæт чи нымайы, фæлæ 
æфцæджы фæндаг та? Ацы комы цæрджытæй азы кæронмæ йæхи 
хорæй чи цæры, уыдон фылдæр-фылдæр сты авд-астхæдзары. Ин- 
нæтæ, иу стæм хорджын азæй фæстæмæ, хæсгæ хорæй цæрынц. 
Хæсгæ та йæ кæнынц хæрджытыл, бæхтыл æмæ æккойæ дæр. 
Комы цæрджытæ алы аз дæр баххуырсынц лæг, фæндагмæ йæ 
цæст чи дара, ахæм. Уый хъуамæ араза фæндаг, уæргъджын бæ- 
хæн дзы æдасæй цæуæн куыд уа, афтæ, фæлæ... Гъе, фæлæ уыцы 
лæг амы цæрджытæй исчи вæййы, уæдæ æндæр чи! Æмæ фæн- 
даг фæскьæвдаты куы фехæла, уæд дæр дын куыд ныууадздзæн 
йæ хос кæрдын кæнæ йæ хортæ æфснайын? Уæд хæдзархæлд нæ 
кæны? 
Гъеуыдæттыл та дзурынц Æхсæйнаг хъæу ныртæккæ сæ Ныхасы. 
Бæлццæттæ хъæумæ куы 'рбаввахс сты, уæд лæг æрлæууыд 
æмæ дзуры усмæ: 
* Ома дзуринаг. Куыдзæгмæ арæх æмбæлынц туаллаг ныхæстæ. - (Ред.) 
58 

- Хъусыс, не 'фсин! Куыд бадзырдтам, афтæ: мæ ном - Дзах- 
хо. Мæ мыггагæй дæ хъуамæ мачи бафæрса. Куыд фехъуыстон, 
афтæмæй адонмæ дæр ус йæ лæджы мыггаг нæ фæдзуры. Фæлæ 
уæддæр мæ мыггаг Алæджыхъотæй. Дæхи ном та - Дзитта, мыгга- 
гæй - Дзалиан. Дæхимæ дын «не 'фсин» зæгъгæ, дзурдзынæн, уый 
дæр ма рох кæ, бамбæрстай? 
- Бамбæрстон! Цал хатты мын æй загътай... - бахъуыр-хъуыр 
кодта ус. Æрбадт. Йæ дзабыр раласта æмæ йæ къахы тæппæлт- 
тæм кæсыныл фæцис. 
- Хъыг дёем ма кæсæд, мæ хæдзар... Хъæумæ фæхæццæ кæ- 
нæм, æмæ дын уымæ гæсгæ дзурын, - загъта ма лæг хатыркурæ- 
гау. 
Дæрддзæф ма уыдысты Ныхасмæ, афтæ ус æрлæууыд йæ мид- 
бынаты, йæ дзæкъул ныллæг гæрæн-сисыл æрæвæрдта. Лæг ба- 
хæццæ Ныхасмæ. 
- Уе 'зæр хорз æмæ фарн уæ Ныхасы! - салам радта адæмæн. 
Ныхасы бадджытæ йе 'рбацыдмæ дæр фæсабыр сты сæ хъæ- 
лæбайæ, ныр та бынтон фегуыппæг сты. Бадгæ чи кодта, уыдон 
сыстадысты. «Æгас цу!» - загътой бæлццонæн. Кæстæртæй йын 
чидæр айста йæ /ордзен æмæ, дæ фæллад уал суадз, зæгъгæ йæ 
æрбадын кодтой. 
«Чи дæ, кæцон дæ?» - уыдæттæй уазæджы æвиппайды афæр- 
сын нæ фыдæлтæм аив никæд касти æмæ уал нырма фарстой 
фæндаггоны æрмæст фæсхохы хабæрттæй. 
Ус айрохау адæмæй, æмæ лæууыд сисы цур иунæгæй. Лæппу- 
тæй чидæр базгъордта, Ныхасмæ æввахсдæр цы хæдзар уыд, уыр- 
дæм. Йæ уæлвæд уырдыгæй рауад æмбискар сылгоймаг, бæлццон 
усмæ батындзыдта, райста йын йæ дзæкъул æмæ йæ сæхимæ ба- 
кодта. Лæг уал кодта йæ фæндаджы хабæрттæ: уалдзæджы рæ- 
стæг къæвдаджын уыд, æмæ дæттæ тынг раивылдысты. Фæластой 
хидтæ, фæндæгтæ дæр фехæлдысты... 
Бæлццон иуахæмы йæ ныхас фæурæдта æмæ баздæхт хистæр- 
тæм: 
- Бахатыр мын кæнут!.. Ме 'рбацыдмæ цæуылдæр карз ныхас 
кодтат, æвæццæгæн, хъуыддаджы фæдыл... Æмæ, табуафси, мæ- 
нæй ма 'фсæрмы кæнут, уæ хорзæхæй... 
Уазæгæн йæ уæздандзинады тыххæй йæ салам бирæ уæд, 
59 

фæлæ ма цæй ныхас! Райсоммæ аргъæвтой сæ дзырддаг. Ныхасы 
адæм ивылын байдыдтой сæ хæдзæрттæм. 
- Уазæг, кæд дæ фысым конд нæу, уæд нæм дæ фæллад суадз! 
- зæгъгæ, бадзырдта фæндаггонмæ, Ныхасмæ æввахс чи цард, 
ахæм лæг. Уазæг раарфæ кодта æмæ загъта къæзгæ æмæ æф- 
сæрмыгæнгæйæ: 
- Арфæгонд ут... Фыццагхатт сæмбæлдтæн ацы бæстæйы... Ха- 
тырæй мын фод... Æмбæлццон дæр ма мын ис æмæ... Æгæр уæ 
куы батыхсын кæнæм... 
- Де 'мбæлццоны дæр цыма нæхимæ баййафдзыстæм, афтæ 
бафиппайдтон, - бахудт хонæг, уазæджы хордзен райста æмæ 
араст бæлццоны разæй. 
Æхсæйнаг хъæуы уазæгуарзондæр æмæ рæдаудæр - Лæджыга- 
ты Гæвди - бафиппайдта: йæ уазæг ардыгон нæу. Уый бæрæг уыд 
фыццаджыдæр йæ дзыхыныхасæй, стæй йæ дарæсæй. Хуымæ- 
тæджы фысдзарм худ, нæхимæ цъæх тынæй цъарæвæрд хæлын- 
кæрц, сау куырæт, йе стæнхъ ранæй-рæтты кæмæн фегом, ахæм 
хъама, фæсмын зæнгæйттæ æмæ æрчъитæ. Йæ кар уыдаид æм- 
биссæдæ азæй чысыл фылдæр. Къæмисæнтыл фæзынд гæзæмæ 
халас. Лæгæн йæ дарæс сæрæй къæхтæм афтæ æнгом бадтысты 
йæ уæнгтыл, æмæ цыма уыдон дæр йæ буарæй уыдысты. 
Ус рогдæр арæзт уыд. Стыр кæлмæрзæн, даргъ морæ къаба 
æмæ уæфсджын сæрак дзабыртæ. Æфцæгыл цæугæйæ сæлæф 
митыл уæфстæ ныйивæзтысты, дзабыртæ къæхтыл уæгъдызмæлд 
кодтой, æмæ афтæмæй усæн йæ дæлфæдтæ стæппæлттæ сты. 
Уæздан æмæ æмбаргæ адæм фæкастысты Гæвдимæ йæ уаз- 
джытæ. Ныр цæйбæрц ныхас кæнынц, æмæ нырма уазæгæн иу 
æнæууылд ныхас йæ дзыхæй не схауд, иунæг хатт дæр нæ бафар- 
ста, аив цы нæ у, ахæмæй. Æрмæст иу хъуыддаджы фæдыл уазæг 
цыма уæлдай цымыдисдæр уыд. Уый бафарста фысымы: «Ныхасы 
адæм уыйбæрц карзæй цæуыл уынаффæ кодтой?» Фысым ын ра- 
дзырдта, алы уалдзæгдæр афтæ бирæ дзурыны сæр кæй бахъæуы, 
уый. Фарон кæй бæрны лæвæрд уыд фæндаг, уый сын фæззæджы 
фехъусын кодта, нал кусдзынæн зæгъгæ. 
- Бахатыр кæн, фæлæ фæндагмæ йæ хъус чи фæдары, уымæн 
истæмæй салам фæзæгъынц? - бафарста уазæг. 
- Хæдзарæн мæрт хъæбæрхорæй... 
- Æмæ цал хæдзары стут? 
60 

- Æхсæйнаг хъæуы фондз æмæ ссæдз хæдзары цæры, фæлæ 
фæндагаразæджы мызд нæ комы хъæутæ се 'ппæт дæр фæфи- 
дынц. Иу-дыууæфондзыссæдз хæдзары бæрц сты. Нæ хъæу та 
æфцæгмæ æввахсдæр кæм у, уымæ гæсгæ иу стæм азæй фæстæ- 
мæ фæндаггæс нæ хъæуккаг вæййы. Гъе, фæлæ ацы аз махонтæй 
ничиуал хъавы, æмæ уыйфæдыл уыд Ныхасы дæр сæ дзырд. 
Уазджытæ фæллад кæй сты, уый цы 'мбарын хъуыди фысым- 
тæн. Ницæмæйуал æй бафарста Гæвди, фæсахсæвæр йæ бæлц- 
цæтты бахуыссын кодта. 
2. ÆНÆНХЪÆЛÆДЖЫ ФÆНД 
Раджы стын ахуыр уыдысты фысым æмæ йæ уазджытæ дæр. Кæ- 
рæдзийæн райсомы арфæтæ куы ракодтой, уæд уазæг - Дзаххо - 
бадзырдта йæ усмæ: 
- Æфсин, арæвдз кæн дæхи æмæ цом! - стæй уæд баздæхт 
Гæвдимæ. - Мæ фыд-иу афтæ дзырдта: «Сæрдыгон фæндагыл 
лæг аходæн афонмæ цæйбæрц ацæуа, уыйбæрц ын суанг изæрмæ 
дæр не 'нтысы». 
Уæвгæ, Дзаххойы, раст куы зæгъæм, уæд нæма фæндыд афтæ 
тагъд афæндараст уæвын. Иуæй, фысымæй æфсæрмы кодта, ин- 
нæмæй та тæригъæд кодта Дзиттайæн. Йæхæдæг ахæм дард бал- 
цытыл ахуыр уыд, фæлæ ус, мæгуыр, ныффæллад, йæ къæхты бын- 
тæ дæр ма стæппæлттæ сты. Æрмæст уый тыххæй дæр æмбæлы 
ам афæстиат кæнын, фæлæ ма Дзаххойы æндæр цæйдæр тыххæй 
нæ хæссы йæ къах ардыгæй. Дысон ыл хуыссæны цас фæхъуыды 
кодта! Нырма йæ йæ усæн дæр нæ загъта. 
Гæвди æмæ йе 'фсин Цæрæгон кой дæр не суагътой сæ уаз- 
джыты. Баулæфæнт уал ам иу нæ, фæлæ цалдæр боны дæр. Ныр- 
ма изæрæй райсоммæ йеддæмæ нæ фесты сæ хæдзары, фæлæ 
сæ фæлмæн ныхас, се 'фсарм, сæ райдзаст æнгас афтæ зæрдæ- 
мæдзæугæ уыдысты, æмæ цыма фысымтæ семæ цæрынæй никæд 
бафсæдиккой. Æниу, исчи куы бафарстаид Гæвди æмæ йе 'фси- 
ны, уæ уазджытæ цæмæ гæсгæ ахæм арф бынат æрцахстой уæ 
зæрдæты, уæд, æвæццæгæн, бæлвырд дзуапп нæ раттаиккой. Гæв- 
димæ афтæ каст, цыма йыл Дзаххомæ хъусынæй хуыссæг никуы 
æрхæцид, æхсæв уа, бон. Цæрæгон сомытæ кодта Дзиттайæн: «Ме 
'дзард æфсымæрыстæн, кæд мæм мæ мадыхойы хуызæн нæ кæ- 
61 

сыс. Цалынмæ дæ къæхты тæппæлттæ байгас уой, уæдмæ дæ ни- 
кæдæм ауадздзынæн». 
Райсомæй хæдзары хицау ацыд йæ хуымтæ æхсæдынмæ*, йе 
'фсин та къуыстилимæ - донмæ. Дзаххо æмæ Дзитта знонæй ныр- 
мæ нырма дзæвгар рæстæг иунæгæй нæ аззадысты. 
- Цыдæр кæныс, нæ лæг, - загъта Дзитта æмæ фæрсæгау ба- 
каст Дзаххомæ. 
- Уæллæ-гъи, кæнын! - арф ныуулæфыд Дзаххо. - Дысон-бон- 
мæ мыл хуыссæг дæр не 'рхæцыд... 
- Уæдæ нæ раны стæм... - бардиаг кодта Дзитта. 
- Нæ, нæ, рынчынæй мын ма тæрс. Ахæм фæнд мæм æрцыд, 
æмæ нæ зонын... Не сæфт уыдзæн æви нæ амонд... 
Дардыл уыдысты Дзаххойы фæндтæ. Дзиттамæ дæр ма диссаг 
фæкастысты... 
Цымæ куыд уаид, бынтондæр ацы хъæуы куы баззаиккой,.уæд? 
Бæгуыдæр, йæ хуымзæхх æмæ сын йæ уыгæрдæн ничи ратдзæн. 
Æмæ сын, æниу, Гуырдзыстоны быдырты чи сцæттæ кодта уыдон! 
Уым, дам, зæхх ноджы кадавардæр куы у. Ам йæ адæм цыма хæ- 
ларзæрдæ æмæ уазæгуарзон сты... Ныртæккæ сæ тынг æхсызгон 
хъæуы фæндагаразæг... Уыцы хæс дæхимæ райс, уæд... Сæ фы- 
сым куыд загъта, фæндагаразæгæн йæ куысты мызд кæд афтæ 
у, уæд сæм хор æрæмбырд уыдзæн иу азы куыстæн дыууæ азваг. 
Бирæ фос нæ, фæлæ иу-дыууæ стуры, фондз-æхсæз фысы кæнæ 
сæгъы дарæн дæр куыд нæ уыдзæн! Сæрвæттæ ам дæр æхсæны 
исбон сты, алкæй фос дæр дзы хизынц. Уæдæ уыйбæрц фосæн хос 
самал кæнын дæр цас диссаг уыдзæн! Лæг къæдзæхтæй дæр ма 
фæхæсдзæн уыдон фаг. Гъе, æмæ уал цæрдзысты ам, стæй та бон 
цæуы æмæ фарн йемæ хæссы. 
Дзитта фæхъуыста йæ лæгмæ æнæ исты сдзургæйæ, стæй гуы- 
рысхогæнгæ загъта: 
- Фæсвæддæр ран куы 'рбынат кодтаиккам, нæ лæг, уæд хуыз- 
дæр нёе уыдаид, цымæ... Ам æфцæгыл дыууæрдæм чи цæуа, уыдон 
нын нæ кой ахæсдзысты, æмæ афтæмæй куы бабын уæм... 
- Амæй фæсвæддæр ран зын ссарæн уыдзæн. Тæккæ 
æфцæгрæбын. Дарддæр ацæугæйæ дæр быдырмæ афтдзы- 
стæм, æмæ уым та æлдæрттæ, пъырыстыфтæ, хъæуыхи- 
* Дуртæ уидзын, сыгъдæг сæ кæнын. - (Ред.) 
62 

цæуттæ æмæ стражниктæ. Стæй нын уым ахæм куыст кæм уы- 
дзæн? Фосдарыны фадат нын чи ратдзæн? 
- Уый бæргæ афтæ у, фæлæ ма мæ лæппуйы мæт дæр ис... Кæд 
ма сæрæгасæй баззайа, уæд нæ ам куыд ссардзæн æмæ, нæ агур- 
гæйæ, фыдгулты къухмæ куы бахауа... - ус йæ фæстаг ныхæстæ 
хъарæггæнæгау даргъ ауагъта. 
- Амы адæмы куыд федтон, афтæмæй, стæй мæнæ 
нæхи фысымы дæхæдæг дæр уыныс... Омæ уый зæгъын- 
мæ хъавын: цыма цæсгом æмæ лæгдзинадæй цух не сты, 
афтæ мæм кæсы. Æмæ нæ адæмы хорзæх куы уа, уæд 
нын тас нæу фыдбылызæй. 
- Бæргæ, фæлæ... уæддæр ма батагъд кæн ацы фæндыл... Бан- 
хъæлмæ уал кæсæм иу-дыууæ боны... Уæддæр нæ нæ фысымтæ 
нæма ауадздзысты. Дæ цæст бæстондæр ахæсс адæмыл, абад 
семæ Ныхасы, - бахатыд Дзитта йæ сæрыхицаумæ, æмæ Дзаххо 
дæр сразы. Дыууæ боны дæргъы, изæрыгæтты Ныхасы уæвгæйæ, 
йæ хъус дардта адæмы ныхæстæм æмæ уынаффæтæм. Æхсæй- 
наг хъæу ныр дæр нæма алыг кодтой æфцæджы фæндаг аразыны 
хъуыддаг. 
Æвзæрæй ницы бафиппайдта Дзаххо адæмы цæстæнгасы. Фыц- 
цаг фембæлдæй йæм ныр æгъдауджындæр æмæ æмбаргæдæр 
фæкастысты. Æфсармджын, хиуылхæцгæ æмæ рæстылдзу адæм. 
Йæ хъуыдытæ та бамбарын кодта Дзиттайæн, æмæ уый дæр уæл- 
дай ницуал загъта. 
Уæд Дзаххо бæстон радзырдта Гæвдийæн йæ балцы хабар... 
Фæсхох, Цæгат Ирæн хурныгуылæнырдыгæй Дыгуры, Рацъы, 
Асыйы æмæ Суаны хæхты 'лхынцъ кæм ис, уым цъитимæ æввахс 
иу ирон хъæуы цардис Дзаххо йæ фыды хæдзары. Йæ фыд Гæ- 
лæу сæ хъæуы цуанæттимæ иуахæмы ацыдис дзæбидырдзуаны 
æмæ фыдвæндаг фæцис: дзæгъæл гæрахæй амардта сæ сыхæгты 
лæппуйы - йе 'мбал цуаноны. Фыдбылыз æнæбары 'рцыд. Уый зыд- 
той цуанæттæ се 'ппæт дæр. Цæвиттон, лæппуйы кæм баурæдтой 
хъахъхъæнæг, уырдыгæй æндæр ранмæ рацыд æмæ, сырдтæ цы 
фæндагыл лыгъдысты, раст уым фæцис се 'хсæн... Цыбыр ныхасæй, 
мард чи фæцис, уымæн йæхи аххос уыд уыцы фыдбылыз. Зиан- 
джынтæ дæр зыдтой: фыдбылыз æнæбары æрцыд. Фæлæ уæд- 
дæр... Туджы фиддонтæ, хæрнæджытæ æмæ хистытæ. Сæ зæхх, 
63 

сæ фос æмæ сæ хæдзар дæр ма æххæстæй не сфаг сты уыцы 
хæрдзтæн. 
Цы ми ма кодтаиккой сæ хъæуы? Налдæр зæхх, налдæр фос. 
- Æниу ма нын исты фæллой куы баззадаид, уæддæр ма куыд 
цардаиккам уыцы хъæуы! О, бафидыдтам, фæлæ, дам, маст фиды- 
дæй нæ цæуы. Фидыды фæстæ мæ фыд йæхæдæг дæр бирæ нал 
ацард. Мæт æй бадомдта. Йæ чысылæй фæстæмæ хатти цуаны, 
фæлæ йыл ахæм бæллæх никуыма æрцыд. Гъе, æмæ йæ афæдзы 
мардыкæндтæ куы ахицæн сты, уæд «хæрзбон» загътам нæ хъæуæн 
дæр æмæ нæ уæлмæрдтæн дæр... 
Гъемæ цардагур сæхи райстой Хуссармæ, раджы кæддæр-иу нæ 
фыдæлтæ кæдæм лыгъдысты, уыцырдæм, сæхи бакодтой Фæндаг- 
сар Уастырджийы бар. 
Дзаххо бамбарын кодта, йе 'фсинимæ сæм ам ныллæууыны 
фæнд кæй æрцыд, уый, æмæ бафарста: 
- Фæнд бæргæ скодтам, фæлæ нæ дыууæ хъуыддаджы гуырыс- 
хойы æфтауынц: кæм цардæуыдзæн, цалынмæ лæг къуымæн исты 
амал кæна, уæдмæ, стæй ардыгæй фæззæгмæ, ома хор райсынмæ 
цы хордæуыдзæн? 
Гæвдийæн тынг æхсызгон уыд, йæ уазæг сæ хъæуы кæй баз- 
зайдзæн, уый. Дзаххо дызæрдыггаг цы дыууæ хъуыддаджы схуыд- 
та, уыдон æм æппындæр мæтаг нæ фæкастысты. Мæнæ йæ хæдза- 
ры бирæ къуымтæ и. Æрцæрæд Дзаххо, кæцы къуымы йæ фæнды, 
уым. Хоры тыххæй йæ сæр дæр ма сриссæд. Æртæ-цыппар путы 
хор уæлдай Гæвдийæн йæхимæ дæр разындзæн, стæй уыйбæрц 
хор æфстау райсын стыр хъуыддаг нæу. 
Дзаххо йæ царды фæндаг цыхуызы радзырдта, уый дæр уадис- 
саг нæ фæкаст Гæвдимæ. Тугфидæг хæдзар фылдæр хæттыты йæ 
хъæуæй лидзæг фæвæййы. Æмæ дызæрдыг нæ кодта Дзаххойы 
ныхæстыл, фæлæ йæм уæддæр афтæ фæкаст, цыма йæ уазæг æх- 
хæстæй нæ радзырдта йæ царды хабæрттæ. Йæ фыдæн æндæр 
зæнæг ницуал уыд? Кæнæ йæхæдæг æнæзæнæг у? Ахæм цыдæр- 
тæ базонын ма фæндыд Гæвдийы, фæлæ ирон хæдзары уазæджы 
хынцфарст кæнын аивыл нымад нæу. 
Иуизæр та адæм Ныхасмæ куы æрæмбырд сты, æмæ фæнда- 
гаразæджы тыххæй сæ дзырд куы скарз, уæд Гæвди ралæууыд 
астæумæ æмæ загъта йæ уазæджы фæнд. Радзырдта сын, уазæг 
йæхæдæг чи у, кæцон у, йæ балц кæдæм у, уыдæттæ. 
64 

Æхсызгон уыд адæмæн, цы лæг сæ хъуыди, уый сæм йæхи къа- 
хæй кæй æрцыд, уый. Уæвгæ, сæ хъуыдытæ алыхуызон уыдысты. 
Сæ иутæ йын тæригъæд кодтой, йæ уарзон фыды къæсæй æцæгæ- 
лон бæстæм чи фæлидзæг æмæ уыцы ницæйаг куыстмæ чи 'рхауд. 
Кæйдæрты нæ уырныдта, йæ бакаст дæр лæджы аргъ кæмæн у, 
уый бирæ рæстæг баззайа ам, хохы цъассы. Уыдис дзы ахæмтæ 
дæр, афтæ чи хъуыды кодта: «Кæд искуы æвирхъау фыдбылызтæ 
сарæзта æмæ ам йæхи бааууон кæнынмæ хъавы»... Алыхуызон сты 
адæм. Сæ хъуыдытæ дæр... 
3. НОГ ЦАРД НОГ БÆСТЫ 
Дзаххо Æхсæйнаг хъæуимæ цы бон бафидыдта фæндаг аразыны 
тыххæй, уæдæй æртæ къуырийы рацыд, фæлæ йæ Гæвди уæддæр 
нæма уагъта хицæнæй æрцæрын. Радта йын йæ зæронд хæдзар, 
йæ фыдыфыды фыд кæм цард, уый. Чи зоны ма сæ фылдæр рæ- 
стæджы дæр баурæдтаид, фæлæ йæхæдæг дæр æмæ йæ ус дæр 
иу хъуыддагæй фефсæрмы сты. Цæвиттон, Дзаххо æмæ Дзитта 
дæр æгуыстæй æнцад бадын нæ фæрæзтой. Сæ фысым йæ дзы- 
выр рæвдз кæны кæнæ йæ адæг, науæд йæ хуымы дуртæ 'хсæды 
- уадидæгæн-иу Дзаххо йæ цуры февзæрд, æмæ та уый дæр ар- 
хайы. Гæвдийы ус Дзиттайы йæ куыстытæм нæ уагъта, фæлæ-иу 
йæхæдæг дон хæссынмæ куы ацыдис, уæд-иу йе 'рбацыдмæ йæ 
хæдзар - марзт, арт - конд, мигæнæнтæ - æхсад æмæ æфснайд. 
Гъеуымæ гæсгæ фæтагъд кодтой фысымтæ сæ уазджыты фæ- 
хицæн кæныныл. Æниу, Дзаххо æмæ Дзитта хицæнæй цæргæйæ 
дæр тырныдтой сæ фысымтæн æххуыс кæнынмæ. 
Хуымгæнæнты фæстæ Дзаххо Æхсæйнаг хъæуы куырдмæ баха- 
тыд æмæ йын саразын кодта къахæн, бел, æндон сарт, иу-цалдæр 
æфсæн цурчы æмæ дыууæ дзæбуджы, сæ иу - рог, иннæ - уæззау 
æмæ стыр. Æртæ боны дæргъы фæзылд æфцæгæн йæ бынæй йæ 
сæрмæ æмæ фæбæрджытæ кодта, фæндаг цалцæг кæнинаг æмæ 
ногæй аразинаг кæмыты у, уыдæттæ. Йæ кусæн дзаума сындæггай 
фæхаста æфцæджы бынмæ æмæ сын иу фæсвæд ран къæйдур- 
тæй бынат сарæзта, къæвда сыл куыд нæ цæуа, афтæ. 
Æмæ райдыдта кусын. 
Хъæуæй æфцæджы бынмæ уыдаид иу-5-6 версты. Уыйбæрц 
фистæгæй цæугæйæ рæстæгæй бирæ хардз цыд, фæлæ цы гæнæн 
5 Фæндагсар Уастырджи 
65 

уыд! Æфцæгæн йæ цæгатварсы мит нæма стад, æмæ дзы фистæг 
фæндаггонтæй æддæмæ ничима цыдис. Дзаххо æппæты фыццаг 
аразын райдыдта, фæндаг бынтон хæлд кæмыты уыд, уым. Уæвгæ, 
хæлд та кæм нæ уыд! Хуымæтæджы афтæ карзæй нæ дзырдтой 
Æхсæйнаг хъæу фæндаджы тыххæй. Бирæ рæтты йæ фæд дæр нал 
зынд рæстмæ, æмæ куыд нæ дис кодтаид Дзаххо: куыд цыдысты 
уаргъджын бæхтæ æмæ хæрджытæ ахæм тæссаг бынæтты æмæ 
куыд нæ хаудтой къæдзæхæй?! Уæвгæ, хохаг бæхтæ ахуыр сты на- 
рæг фæндæгтыл цæуын. Бирæ нæ, фæлæ уылынг æмæ æрдæджы 
бæрц фæтæн фæндагыл дæр цæуынц æдæрсгæ. Фæлæ фæндаг 
къулимæ куы сæмлæгъз вæййы, бæх йæ сæфтæг кæм æрæвæра, 
уыйбæрц тъæпæн бынат дзы куынæуал баззайы, уæд ма цы бакæ- 
на æгомыг фос дæр! Æмæ дзы иу æмæ дыууæ ахауы! 
Дзаххо базылд тæссаг, бырынцъаг бынæттæм, стæй уæд рай- 
дыдта æппæты бынæй уæлæмæ, æфцæджы сæрмæ, фæндаг уæ- 
рæхдæр кæнын. Уыцы рæстæджы фæсхохæй хор æккойæ чи хаста, 
уыдон дис кодтой сæ ног фæндагаразæджы куыстыл. Дзаххойæн 
куыд дзырдтой, афтæмæй-иу ныронджы фæндагаразджытæ фæн- 
дагмæ февнæлдтой æрмæст фæскъæвдаты, къæдзæхты чыс-иу 
куы æрлæбырд, уæд. 
Æфцæгæн йе 'мбисы онг зæхх кæм нæудзар уыд, кæм та - æлыг- 
хæццæ, уырдыгæй уæлæмæ та - айдагъ цъæх къæдзæх. Дзаххо 
йæхæдæг дæр уыдта, фæндагмæ куыд уæлæмæ къаддæр цæст- 
дард кæй уыд, уый, ранæй-рæтты ма зынд бæхтæн æрмæст сæхи 
фæд. 
Бæхыл ничима ацыд фæндагыл, афтæ йæ аразæджы кой ай- 
хъуыст æгас комыл. Уый фистæг бæлццæттæ ахъæр кодтой. Фæ- 
стæдæр, бæхтыл æмæ хæрджытыл куы райдыдтой хор хæссын, 
уæд та ма чи нæ фехъуыста Дзаххойы кой! Адæм ма суанг Гæвди- 
йæн дæр арфæтæ кодтой. Иу мæйæ фылдæр цард Дзаххо хицæ- 
нæй, фæлæ йæ хъæу ныр дæр ма Гæвдийы уазæг хуыдтой. 
Æхсæйнаг хъæуыл кæмæн уыд йæ балц, уыдон-иу кæд сæхæ- 
дæг нæ фæразæй сты,. фæндаг куыд у, уый дзурынмæ, уæд та-иу 
сæ Дзаххо йæхæдæг райдыдта фæрсынтæ. Къæдзæхæй дур æрха- 
уа фæндагмæ æмæ йæ сæхгæна, уымæн бирæ рæстæг нæ хъæуы. 
Зæгъæм, знон дæр ма дзæбæх уыд фæндаг, фæлæ абон ранæй- 
рæтты æрлæбырд, тæссаг сси уаргъджын фосæн... 
66 

Аивгъуыдта уалдзæг. Æрцыд сæрд дæр. Дзаххо иу къуырийы 
бæрц фæкаст Гæвдимæ хос кæрдынмæ, стæй та цæуын байдыдта 
фæндаг аразынмæ. Гæвди йын дзырдта, фæлтау уал искæмæнты 
хос ракæрд æмæ дын дыууæ æрчъихор æрчъиаг уæддæр раттой. 
- Уанцон нæу! - дзырдта Дзаххо. - Æмæ мын адæм та цы зæгъ- 
дзысты? Зыд æмæ мæ кæрæф не схондзысты? Стæй мæхи куыст 
дæр куыд ныууадзон дзæгъæлы? 
Æмæ та-иу алы бон дæр - æфцæгæн йæ сæрмæ æмæ та йæ 
бынмæ. «Фынджы хуызæн æй куы скодтай, уæд ма дзы цы арха- 
йыс?» - зæгъгæ йæ фæндаггонтæй чи фарста, уыдонæн Дзаххо 
дзуапп лæвæрдта: 
- Кæд искæд зæхх хурæй бафсæст, уæд фæндаг дæр бафсæд- 
дзæн аразынæй. Цыфæнды хорз æй скæн, уæддæр ма йын ис но- 
джы фæхуыздæр кæнæн... 
Къæвда рæстæджыты-иу Дзаххо дыгай-æртыгай бонтæ нал æр- 
цыд хъæумæ. Æфцæгмæ æввахс, Æхсæйнаг хъæуы «Уæлхох сæр- 
вæт» кæй хонынц, уым раджы кæддæр, нæ фыдæлтæ ма хуымзæхх 
галдзармæй куы барстой, уыцы рæстæджы ам чысыл хъæу уыди. 
Хор сæм нæ зади, фæззæджы уазæлттæ-иу æй æрæййæфтой, 
фæлæ дзы фосдарынæн дзæбæх фадæттæ уыди. Амæлттæ код- 
той, сæ цард фылдæр фыдызгъæл æмæ урссагæй уыд, афтæмæй. 
Фæлæ æнæ хойрагæй цæй цард ис! Гъе, æмæ иуахæмы хъæу 
сыстадысты æмæ быдырбæстæм фæлыгъдысты. Раджы уыд уый. 
Гæвдийæн йæ фыдыфыд уæлыгæсхъом куы уыди, уæды рæстæ- 
джы. Сæ хæдзæрттæй ма баззадысты æрмæст дурын къултæ, æн- 
дæр ницы. Дзаххо иу хæдзары фисын расыгъдæг кодта, иу къул ма 
дзы самадта æмæ дзы сарæзта халагъуд, къæйтæй та йæ æмбæрз- 
гæ æркодта. Уым ыл къæвда нæ цыд, хуыссæн - фæлмæн лыстæн, 
æмæ афтæмæй йæ фæллад уагъта. 
Уалынмæ æрцыд фæззæг дæр. Иннæ азтæй хъауджыдæр 
- бæркадджын фæззæг. Хортæ нæдæр ихæй баййæфтой хъыг- 
дард, нæдæр фæззæджы халасæй. Чидæртæ хъазгæйæ афтæ дæр 
дзырдтой, уый, дам, Дзаххо хорз къах кæй æрæвæрдта, уый тых- 
хæй афтæ рауад. 
Найгæнæнты Дзаххо райдыдта йæ хор æмбырд кæнын, Гæвди 
йын афтæ бацамыдта: «Алкæмæн дæр хор йæ къутуйæ сæегæны- 
ны бæсты йæ кæрийæ раттын æнцондæр у». 
67 

Æхсæйнаг хъæуы чи куыд цæрæг уыд, уый Дзаххо хорз базыд- 
та æмæ сидзæргæстæй, цыбыркъух хæдзæрттæй нæ иста хор йæ 
мыздмæ. Сыхаг хъæутæм куы ацыд йæ мыздагур, уæд та фæрсгæ 
кодта йæ зонгæты, хъæуы цæрджытæй хорцух чи у, уыдоны нæмт- 
тæ. Гъе, æмæ иуахæмы азимаг фæцис. Дзаладжын хъæуы йæ мызд 
куы æрæмбырд кодта æмæ цæуынмæ куы рахъавыд, уæд йæ уæл- 
хъус алæууыд иу рæстæмбискарджын ус сау дарæсы. 
- Бахатыр кæ, уæндонæй дæм кæй дзурын, уый тыххæй, фæлæ 
мах хæдзармæ цæуылнæ бадзырдтай дæ мызд райсынмæ, мæ хор 
хор нæу, æви мæ хæдзарыл нал нымайут? - загъта ус мæстджы- 
нæй æмæ æриста дзæкъул йе уæхскæй. 
Дзаххо фефсæрмы. Æвиппайды.дзурын дæр ницуал сфæрæзта. 
Стæй уæд хатыркурæгау загъта: 
- Ныббар мын, хорз ус, куыд фехъуыстон, афтæмæй зианджын 
адæймаг дæ, сидзæргæс... Мæ арæзт фæндагыл хорхæссынмæ нæ, 
фæлæ фистæгæй дæр никуы ацыдтæ, æмæ дæ куыд райстаин мызд! 
- Ацыдтæн æви нæ ацыдтæн, уый уæлдай нæу... Фæндагара- 
зæджы мызд хæдзарæн мæрт у. Стæ-ма, дæ къæсса! - Ус фев- 
нæлдта Дзаххойы къæссамæ æмæ дзы ауагъта йæ дзæкъулы хор. 
- Æхсæны кæнд цы хæдзар нал фæкæны, уый хæдзарыл нымад 
нал вæййы, Эемæ æз та нырма хæдзар дæн! - загъта ма ус æмæ 
фæстæмæ дæр нал фæкаст, афтæмæй фæцæуæг сæхимæ. 
Стыр диссагæн радзырдта Дзаххо уыцы хабар Дзиттайæн. 
- Æз хуыздæрæн нæ бадзырдтон уыцы сидзæргæс усмæ. Уый 
та йæ æфхæрдмæ бамбæрста. Куыд кадылмард сты амы адæм 
лæгæй-усæй! Йæ цæрæнбон бирæ уæд, зонд мын бацамыдта. Або- 
нæй фæстæмæ искæмæн хæрзиуæг ракæнын куы уа мæ зæрды, 
уæд-иу раздæр ахъуыды кæндзынæн уавæрыл: дæ хæрзиуæгуыцы 
адаеимагæн йæ ном, йæ кад æмæ йæ кой истæмæй къæмдзæстыг 
кæнынц æви нæ? 
4. ФЫЦЦАГ ЗЫМÆГ 
Зымæджы фыццаг къахдзæфтæ фæзынынц алы хъæумæ дæр, 
уыны сæ алы цæрæг дæр, фæлæ æфцæгыл бæхвæндаг нал ис, 
уый фехъуыстой адæм фыццаг хатт Дзаххойæ. Иугæр зæхх куы 
ныссæлы, йæ уæлцъарыл тæнæг их куы фæзыны, уæд ыл бæхы 
къæхтæ нал хæцынц æмæ тæссаг у фыдбылызæй. Æниу, афтæ 
68 

дæр вæййы: æфцæгæн йе 'мбисмæ фæндаг у, сæрды куыд вæййы, 
ахæм хуызы, уымæй уæлæмæ та - салд æмæ бырынцъаг. 
Фæндагмæ ныронг чи зылд, уыдон-иу æм, фæззæджы сæ мызд 
куы райстой, уæдæй фæстæмæ-иу кæсгæ дæр нал бакодтой. Фæлæ 
Дзаххо ахæм ми йæ. сæрмæ не 'рхаста. Арæхдæр цæуын байдыдта 
æфцæгмæ. «Ныр та ма дзы цы кусыс?», - зæгъгæ йæ чи фарста, 
уыдонæн дзырдта: 
- Фæндаг ацы афонæй тæссагдæр никæд у. Сæрдыгон бынтон- 
дæр чи бахус вæййы, ахæм суадæттæ дæр ацы афон сабузынц, лæ- 
дæрсын райдайынц, стæй аих вæййынц, æмæ сыл къах нал фæхæ- 
цы. Фæндаггонтæ уый нæ фæзонынц, æмæ сыл сайд куы 'рцæуа... 
Цалынмæ мит æфцæджы бынмæ æрхæццæ, уæдмæ иу бон дæр 
нæ фæцух Дзаххо фæндагæй. Алы бон йæ цыды сæр ницæмæн 
хъуыд, фæлæ йæ зæрдæ нæ лæууыд. Иуахæмы йын Дзитта дæр 
ма бауайдзæф кодта: 
- Дæ мæрдтыстæн, уыцы къæдзæхты дын мыд ныччынди, нал 
сæныууадзай! 
- Дæуæй адджындæр мыд Хуыцау йæ быны нæма сфæлдыста, 
мæ буц æхсин, фæлæ мæ бирæ нал хъæуы, фылдæр-фылдæр, дыу- 
уæ къуырийы, - хъазгæмхасæн сабыр кодта Дзаххо йæ усы, стæй- 
иу дзурынмæ фæцис æрæгвæззæджы фæндаджы æууæлты тых- 
хæй. - Æнæууæнк у хæххон фæндаг. Боны хъарммæ кьæдзæхвæн- 
даг ранæй-рæтты «рахид кæны», изæры ныссæлы, ихцъар равæры, 
стæй йыл æхсæвы мит рагæбына кæны æмæ йæ бамбæрзы. Æдде 
бакæсгæйæ - лæгъз фæндаг, æцæгæй та - сайæгой. Фæндаггонтæ 
цæмæй зонынц, миты бын цы ис, уый! Фæлæ йæ æз зонын æмæ 
йыл уæле æркалын змис, кæнæ та бафæдзæхсын бæлццæтты, 
уæхи-иу хизут ахæм æмæ ахæм рæтты. 
Иуæхсæв нал фефсæрмы мит æмæ суанг Æхсæйнаг хæумæ 
æрхæццæ. Æфцæгыл ма исчи бæхыл ацæуа, ууыл ныхас дæр нал 
уыд, æмæ Дзаххо дæр сфæн~д~кодта~0æ фæндагæн хæрзбон зæ- 
гъын. Йæ кусæн дзаума бафснайдта йæ мусонджы, уæззау къæй- 
ты бын сæ дзалайæ бамбæрзта, мит сæм куыд нæ хæццæ кæна, 
афтæ, æмæ рацыд Æхсæйнаг хъæумæ. 
Дзитта дæр æгуыст нæ уыд сæрды бонты. Йæ дзæбæх фысым- 
тæн æххуыс кæнынæй уæлдай ма хорз базылд, Гæвди сын цæ- 
рынмæ цы къуым радта, уымæ. «Дзуары бадæн» кæй фæхонынц, 
раст æй афтæ бафснайдта, стæй бавнæлдта фæсмын куыстмæ.* 
* Къуымбилимæ архайын, науæд тын уафын. - (Ред.) 
69 

Иууыл æмбисонд та разынд Дзитта нымæтхудтæ кæнынмæ. Уæв- 
гæ, нымæтхуд аразын Æхсæйнаг хъæуы сылгоймæгтæй чи нæ 
зоны, ахæм дзы нæ разындаид, фæлæ, дам, худтæ дæр алыхуы- 
зæттæ вæййынц. Худ кæм тæнæгдæр, кæм та бæзджындæр куы 
уа, къæвдайы дон дзы æвиппайды иннæрдыгæй куы гæпп кæна, 
рухсмæ акæсгæйæ иу ран тар куы дара, иннæ ран та дзы рухс куы 
кæла, уæд уымæй цæй худ ис! Æниу, Дзиттайы къухты миниуæг ны- 
мæтхудты кондæй нæ айхъуыст адæмыл. Нæлгоймаджы дарæсæй 
Æхсæйнаг хъæуы æмæ æгас хæхбæсты дæр зындæрхуыйæныл 
нымадтой хæлынкæрц. Уымæ алы сылгоймаг нæ арæхст. Кæрц, 
дам, хъуамæ лæгыл цухъхъайы фидыд кæна. Афтæ-иу дзырдтой. 
Фæлæ тын æмæ царм æмхуызон коммæгæс не сты. Царм бæзджын 
æмæ зындæр архайд у. Æмæ-иу Дзиттайы хуыдтой кæрц хуыйын- 
мæ сыхаг хъæутæм дæр. Йæ куысты мыздмæ ницы иста, фæлæ 
йын адæм сæхæдæг лæвæрдтой чи къуымбил, чи урссаг кæнæ 
царм æмæ æрчъиаг, стæм исчитæ та - æхца дæр. 
Дзаххо йæ хоры уæлдай баивта дыууæ мадæл сæгъыл, фондз 
сæныккыл, æмæ фосджын сси. Нырма уал сæ дардта Гæвдийы 
фосимæ, фæлæ фидæны тыххæй йæ сæрмæ æрцыдысты æндæр 
хъуыдытæ. 
Æвзæр нæу искæмæ цæрын дæр, фæлæ кæдмæ? Æгас сæрд 
фæцардысты Гæвдиимæ. Цæрынц зымæджы дæр. Æрцæудзæн та 
уалдзæг дæр, æмæ та уæд дæр ам? Æмæ та иуахæмы Дзаххо йæ 
сусæг хъуыдытæ райхæлдта йæ ус Дзиттайы раз. 
- ...Цы бæрæг ис, не 'фсин, кæдмæ нæ бахъæудзæн ам æмбæх- 
сын? - дзырдта Дзаххо. - Кæм цардыстæм, уым нæ къона хæлд у. 
Кæд ма лæппуйæн йæ цæст æрттива, уæд, гуырысхо нæ кæнын, 
бацагурдзæн нæ. Нæхиуæттæй кæй бафæрса, уый йын нæ фæд ба- 
цамондзæн. Æмæ нæ цæйнæфæлтау искæй фæсдуар æрæййафа, 
фæлтау нæ мæлæт- хуыздæр. Уæд та нæхицæн иу къуым бацъапп 
кæнынæн исты самал кæниккам?.. 
Цы хъуамæ загътаид Дзитта ныхмæ! Фæлæ йæ зæгъын куыд 
æнцон у, йæ аразын афтæ нæу. Хæдзарæн бынат хъæуы, æмæ уый 
ацы хъæуы кæй къухы бафтдзæн? Чи сын ратдзæн йæ зæхх хæдзар 
аразынæн? О, фæлæ ам цæмæн? Æниу, а хъæуы куы саразиккой 
хæдзар, уæддæр дзы цæргæ та цæмæй кæниккой? Хуымзæхх æмæ 
уыгаердæн кæмæн нæ уа, уымæн ам цæй цæрæн ис? 
Бирæ фæрахъуыды-бахъуыды кодтой лæг æмæ ус, стæй æрцы- 
дысты ахæм хатдзæгмæ. Хæдзаргонд саразæнт, Дзаххо æфцæджы 
70 

бын рæстæгмæ мусонг кæм скодта, уым. Курын дæр æй никæмæй 
хъæуы æмæ æлхæнын дæр. Сискъултæ цæттæ сты, чысыл ма сæ 
фæбæрзонддæр хъæудзæн. Уæдæ йын хъæдæрмæг дæр бирæ нæ 
бахъæудзæн: иу-цыппар цæджындзы æмæ аст-фараст уæлæнды- 
гоны*, дуар. Уыдон бирæ не сты. Йæ цар æрæмбæрзынæн - тæнæг 
къæйтæ, уыдоны сæр та - æлыгызмæст. 
Дзиттамæ раст фæкастысты уыцы хъуыдытæ, фæлæ ныккæр- 
зыдта: 
- Дæ-дæ-дæй, мæ бон, æмæ уыцы дзæгъæл комы зыбыты иу- 
нæгæй та куыд цæрдзыстæм... 
Ахæм рæстæджы Дзаххо уайтагъд æмбисонд хæссынмæ фæ- 
вæййы, йæ фæнд, йæ хъуыды раст кæй у, уый фæдыл. Ацы хатт 
радзырдта, иу ус æмæ лæг, стыр хъæуы цæргæйæ, сæ цæргæ-цæ- 
рæнбонты иунæгæй куыд фæцардысты, æмæ ма загъта: 
- Ард дын хæрын, не *фсин, адæмы уарзон хæдзар æдзæрæг комы 
нæ, фæлæ хохы цъуппыл куы цæра, уæддæр иунæг никæд уыдзæн. 
Мæгуыр уый у, æмæ бирæ адæмы æхсæн дæр иунæг чи вæййы... 
* * * 
Æфцæджы бын æрцæрыны фæнд алыг ис, æмæ сæ дыууæ дæр 
цæттæ кæнын райдыдтой сæхи: Дзаххо амал кодта, хæдзар аразы- 
нæн цы æрмæг хъæуы, уыдон, Дзитта та - мигæнæнтæ. 
Зымæг йæ иухуызон урс кæрцæй бамбæрзта хæхтæ æмæ каэмт- 
тæ. Æрдз цыма боныгон дæр хуысгæ кæны - ныхъхъус, миты бæз- 
джын хъæццулы бын бафынæй. 
Дыууæ цауы æрцыд Æхсæйнаг хъæуы, Дзаххомæ уæлдай дис- 
сагдæр чи фæкаст, ахæмтæ. Æхсæвæрафон æххæст нæма уыдаид, 
афтæ Æхсæйнаг хъæумæ рахæццæ иу æндæркоймаг фæндаггон 
æмæ радзырдта: иу æмбалимæ рацыдысты фæсхохæй æфцæгыл. 
Тыхтæй-амæлттæй рахызтысты, фæлæ æфцæджы бын йе 'мбал 
бастад æмæ цæуын нал уыд йæ бон. Бануæрста йæ цæмæйдæрты 
æмæ ратындзыдта ардæм, хъæумæ, фæдисхъæргæнæг. 
Ахæм фæдистыл Æхсæйнаг хъæу ахуыр уыдысты, фæлæ ныр 
æхсæвы тары цы бачындæуа! Адæм куы ацæуой, уæд къæдзæх- 
тæй фæкæлдзысты, æмæ уый фыддæр фыдбылыз у. Фæдис ацыд 
боныцъæхтыл. Дзаххойы нæ уагътой, ды нырма уазæг дæ, зæгъгæ, 
фæлæ нæ ныллæууыд, фæдисæй хатыр никæмæн ис, зæгъгæ. 
Удæгасæй нал баййæфтой фæндаггоны. Йæхæдæг дæр æмæ 
* Сæрхъæд, хъайван. - (Ред.) 
71 

йе 'мбал дæр нæ базыдтой, куыд кæнын хъæуы, уый. Арф миты куы 
ныббырыдаид, афтæмæй, чи зоны, уæд нæ ныссалдаид, мæгуыр. 
Гъемæ Дзаххо хæдзар аразинаг кæм у, уырдыгæй чысыл уæлдæр 
ссардта йæ мæлæт бæлццон. «Ам цæрæг куы уыдаид, уæд нæ ба- 
бын уыдаид ацы мæгуырæг», - ахъуыды кодта Дзаххо. 
Стæй федта, сæрддæргъы цы фæндаг фæцарæзта, уый зымæ- 
гон цыхуызæн сси, уый. Сæрдыгон, бынæй уæлæмæ скæсгæйæ, 
зыны, фæндаг гакъон-макъонтæй куыд сфардæг æфцæджы сæр- 
мæ. Ныр йæ фæд дæр - нал. Æхсæйнаг хъæуы цæрджытæ куыд 
зæгъынц, афтæмæй зымæгон хъæугæ дæр ницæмæн кæны сæр- 
дыгон фæндаг. Зымæг ыл нæй цæуæн, зæйуат у. Æмæ Дзаххо бæ- 
стон фæфарста, кæуылты сты зымæгон цæуæнтæ, мит стырдæр 
хъæпæнтæ кæмыты сæвæры, зæйтæй тæссагдæр кæцы рæтты у... 
Дыккаг фæдис та уалдзæджырдæм уыд. Фæсæфцæгæй рацыд иу 
дæрддаг бæлццон æмæ ахæм хабар ракодта. Æфцæгыл æвыдæй ра- 
хызт, ирд бон, зæйтæ цалдæр боны размæ куы 'рцыдысты, уæд. Суанг 
æфцæджы фаллаг фарсæй йæ разæй цыд фæндаггоны зæронд фæд, 
æфцæгæй рахызт, комы рараст æмæ Фæсалджын сæрвæты рæбын 
зæйы бын фæцис. «Æвæццæгæн, зæй уыцы фæндаггоны фæстæ 
рацыд», - ахъуыды кодта бæлццон æмæ ахызт зæйы сæрты. Гъемæ 
зæй фæцис, фæлæ уыцы фæд нал зыны зæйæ фалдæр. 
Æхсæйнаг хъæуæн цы базонын хъуыд, уыцы фæндаггон зæйы 
бын кæй фæцис, уый, фæлæ чи уыдаид? Бирæ кæйдæрты бинонтæ 
уыдысты балцы фæсхох æмæ фæдисы ацыдысты канд Æхсæйнаг 
хъæу нæ, фæлæ комы иннæ хъæутæ дæр. Æрмæст æртыккаг бон 
ссардтой, чи бабын, уый. Фæдисонтæй иуы бын мит фегом æмæ дзы 
аирвæзт. Зæйласты алыварс мит стад æмæ йæ уымæ гæсгæ ссард- 
той. Разынд, Æхсæйнаг хъæуы фарсмæ цы хъæу ис, уырдыгон. 
«Ам, æфцæджы бын, цæрæг куы уыдаид, уæд фæндаггонæн 
бамбарын кодтаид, зæйтæ нæма æрцыдысты æмæ дæхи хъахъ- 
хъæ ахæм æмæ ахæм рæтты æмæ, мæгуыр, нæ бабын уыдаид...» 
5. ХÆДЗАР 
Уалдзæг йæ тæмæны бацыд. Дзаххо рæвдздæр бавнæлдта йæ 
хæдзар аразынмæ. Хъæдæрмæг ын цæттæ уыд, суанг хъæдын ми- 
гæнæнты онг: фынгæй, бандонæй, къæртайæ, къуыстилæй, къусæй. 
Хъæуы фæсивæд ын зиуæй баластой галтæй йæ цæджындзтæ, 
уæлæндыгæттæ, фæкастысты йæм уыдон систыл æвæрынмæ, 
72 

стæй къæйтæ æрфæлдахынмæ. Уымæй дарддæр ма дзы цы кæнын 
хъуыд, уыдон иунæг лæджы куыст уыдысты. Къæйты сæр равæрд- 
та фугæ-талаты фæлтæр, уый уæле - дзала, æппæты уæле - æлыг 
сыджыт æмæ йæ къулæгæй хорз ныххоста. Хæдзары уыди æртæ 
хатæны уыцы иу уæлхæдзары бын: иу - сæхицæн цæрынæн, иннæ 
- скъæтæн æмæ æртыккаг та, куы бахъæуа, уæд - фæндаггонтæн. 
Æртæ дæр къаннæг къуымтæ уыдысты, æнцон хъарм кæнæн куыд 
уыдаиккой, уый тыххæй. Хæдзармæ скодта æрмæст иу стыр ру- 
дзынг, æфцæгмæ чй зындаид, ахæм. 
Дауджыты бæрæгбонмæ хæдзар сцæттæ æмæ дзы фыццаг хатт 
фендæуыд фæздæг скæлгæ. Хъæлæсау комы фехъуыст уасæджы 
уасын æмæ куыдзы рæйын. Рæйын, æвæдза, тынг раст ныхас нæу, 
уымæн æмæ сæ къæбыла Муртакк нырма æгæр чысыл у, хъыс- 
хъыс кæны, рæйын рæстмæ нæма зоны. Фæлæ уыйхыгъд сæ уасæг 
æлдариуæг кæны æхсæвыгон - скъæты, боныгон та - уæлхæдза- 
ры. Куыдз дæр æмæ сæ уасæг дæр нырма иттæг æхсызгон нæма 
хъуыдысты, фæлæ усмæ дæр æмæ лæгмæ дæр афтæ каст, цыма, 
куыдзы рæйын æмæ уасæджы уасын кæцæй нæ цæуа, уый хæдза- 
рыл нымад дæр нæу. Дзаххо ма йæ мид-зæрдæйы афтæ дæр хъуы- 
ды кодта: «Куыдзы рæйын æмæ уасæджы уасын дардмæ хъуы- 
сынц, уæлдайдæр та ацы æдзæрæг æмæ уынгæг комы. Æнахуыр 
фæндаггон зымæджы мигъбонты куы фæдзæгъæл уа, науæд куы 
бастайа, уæд ын куыдзы рæйд æмæ уасæджы уаст фæндагамонæг 
æмæ ирвæзынгæнæг сты». 
Комрæбын хæдзар кæй фæзынд, уый æппæты фыццагæхсызгон 
уыд цуанонтæн æмæ фыййæуттæн. Æхсæйнаг хъæуы цуанонтæ 
цалынмæ хъæуæй Хъæлæсау коммæ фæцæуынц, уæдмæ æгæр 
байрæджы вæййы. Фæлæ ныр се 'хсæв хæсдзысты Дзаххойы хæ- 
дзармæ æмæ сæумæцъæхæй æфтдзысты сæ цуаны бынæттæм. 
Уæлдай æхсызгон та уыд фыййæуттæн. Уыцы комы сæрвæтты 
сæ фос дардтой фæсхохаг фосджынтæ, сæ фос зымæгон Хъыз- 
лармæ чи фескъæры, ахæмтæ. Се 'ххуырст фыййæуттæ Дзаххойы 
хæдзар «нæ хъæу» хонын байдыдтой. Цæвиттон, фыййæуттæ дард 
уыдысты сæ хицæутты хæдзæрттæй, сæхи хæдзæрттæй та - но- 
джы дарддæр. Сæ бонджын хицæуттæ сыл цас хъуамæ тыхстаик- 
кой! Къæвда бонты сæ сæр кæм фæцæвой, ахæм бынат дæр сын 
нæ сарæзтой. Хур уа, къæвда уа, æхсæв æви бон - сæ хæдзар дæр 
æмæ сæ хуыссæнгарз дæр - нымæт, уæйлаг æмæ бинаг нымæт. 
73 

Æрмæст сæ хус хæринаг кæм æвæрдтой, ахæм къæбицгонд-иу са- 
рæзтой къæйдуртæй, æмæ дын уый сæ агъуыст. 
Иуизæр фыййæуттæ сæ кæстæртæй иуы æрбарвыстой Дзах- 
хрйы хæдзармæ зынггур. Лæппу дæрддзæфæй æрбадзырдта: 
- Гъе, хæдзаронтæ! 
Дзаххо æфцæгæй нæма æрыздæхт. Ракаст æм Дзитта. 
- Дæ изæртæ хорз, нæ мадыхай! - загъта лæппу. 
- Кæй изæр у, уый хорзæх дæ уæд, дæ нывонд фон, мидæмæ 
рахиз! 
- Уæртæ доны фаллаг фарс цы фыййæуттæ дарынц*, уыдон мæ 
рарвыстой сымахмæ, зынгмæ... 
Дзитта йæм лыстæггай акаст, стæй бахудт йæ мидбылты æмæ 
афарста лæппуйы: 
- Уырдæм дын ахæссон зынг? 
Фыййау ныфсæрмы. 
- Бахатыр кæ! - зæгъгæ ма загъта æмæ сындæггай æрбацыд 
хæдзары цурмæ. 
- Зынг чи куры, уый йæ хъуамæ хæдзарæй дæр йæхæдæг ра- 
хæсса, фæлæ мидæмæ рацу! 
Лæппу бацыд хæдзармæ. Дзитта йæ æрбадын кодта, фæфар- 
ста йæ, кæцон æмæ кæмæй у, йе 'мбæлттæ цал æмæ читæ сты, 
уыдæттæй. Стæй лæппуйы уым фæуагъта, рауад æддæмæ, йæ 
цыппар каркæй иу рацахста æмæ бацыд хæдзармæ." 
- Марадз-ма, дæ фæхъхъау фон, мæнæ уымæн йæ къубал 
акъуыр, сылгоймаг кусарт нæ фæкæны... Хæдзары хицау æфцæгыл 
ис, æмæ йын йе 'рцыдмæ хæринаг хъæуы. 
Фыййау исдугмæ фæуыргъуыйау, стæй февнæлдта каркмæ, иу- 
варс алæууыд æмæ йæ аргæвста. 
- Хæдзары уал абад иучысыл, æз ныртаеккæ! - Дзитта дуарæй 
федде. Лæппу æрбадт æмæ хъуыдытæ кæны: «Мæхæдæг райсон 
зынг фæныкæй, æмæ кæд афтæ не 'мбæлы»... Йæ амондæн, æф- 
цæгæй æрхæццæ Дзаххо. Йе 'фсины каркимæ архайгæ куы федта, 
уæд хъазгæмхасæн дзуры: 
- Дæ цæгаты хурæй бафсæд, не 'фсин, абоны хуызæн кад мын 
.никуы скодтай... 
- Цы загътай? 
- Ме 'рцыдмæ мын карк аргæвстай æмæ дын арфæтæ кæнын... 
* Ома хизынц, уæтæры дарынц. - (Ред.) 
74 

- Куыд нæ стæй! Дæ мæтæй мардтæн! Мæнæ нæм уазæг сæм- 
бæлд, æмæ уымæн арфæтæ кæн. - Стæй уæд фæзылд фиййауыр- 
дæм. - Мæнæ ацы къуым арæзт куы фæцис, уæд нæм Æхсæйнаг 
хъæуы кæстæртæ абадтысты... Æмæ уыдон хиуæттæ сты, фæлæ 
нæм фыццаг уазæг ды дæ æмæ нæм фарны къах æрбавæр. - Æмæ 
та йæ лæгмæ: 
- Абад уал лæппуимæ, æз уæ ныртæккæ арæвдз кæндзынæн! 
Фыййау бынтондæр ныфсæрмы, уæлдайдæр та уый куы базыд- 
та, карк уымæн аргæвстой, уæд. Æмæ та цæуыныл ныллæууыд, 
фæлæ ма йæ кæм рауагътаиккой! 
Акуывта Дзаххо фыццаг уазæджы фарнæн, кувæггаг авæрдта фый- 
йаумæ, уый сыкъа йæ былтæм схаста, цыма дзы нуазгæ кæны, стæй 
йæ фæстæмæ Дзаххомæ балæвæрдта. Нуазын нæ бакуымдта. 
Дзитта йын бæрзы цъары батыхта зынджытæ, авджы дзаг 
арахъхъ æмæ йын карчы æрдæг йæ къухты фæсагъта æмæ йæ 
афæндараст кодта сæхимæ. Де 'мбæлттæ дæр ма нын акувæнт нæ 
ног бынатæн, зæгъгæ, ма йын бафæдзæхста. 
Уыцы изæрæй фæстæмæ райдыдтой фыййæуттæ Дзаххойы 
къуым «нæ хъæу» æмæ «нæ хæдзар» хонын. 
Нæ, Дзитта цæмæй тарст, уый не 'рцыд, иунæг нал сты ацы 
комы. Цуанонтæн дæр сæ фыццаг æмбæлæг Дзаххо æмæ Дзитта 
вæййынц, сæ æмбæлæггаг уыдонæн фæдæттынц. 
6. КОМ ÆМÆ ÆФЦÆДЖЫ БАРДУАГ 
Дзаххо фарон сæрд афтæ дзæбæх сарæзта фæндаг, æмæ йæм ныр 
уыйбæрц зилын нал хъуыдис. Æрмæст адгуыты, зымæджы бонты 
зæйтæ кæм ралæгъз кодтой фæндаг, кæнæ чыс кæдæм æркалд- 
той, уыдон бадзæбæхтæ кодта, æндæр дзы æвæстиатæй аразын 
цы хъуыди, ахæмæй ницуал баззад. Æгайтма афтæ у. Дзаххо дæр 
ныр æнæмæт, æнцад-æнцойæ баддзæн, йæ хæдзары куыстытæ 
кæндзæн... О, фæлæ афтæ æндæр исчи хъуыды кодтаид, Дзаххо 
та æнкъард ныцци. Уымæ афтæ каст: иугæр ын адæм мызд фи- 
дынц, уæд хъуамæ алы бон дæр фæндагыл куса, лæвар мызд исын 
сæрмæхæссинаг нæу лæгау-лæгæн. Йæхи загъдау: «Фæндаг ара- 
зынæй кæд бафсæсти!» Йæ сагъæс бирæ нæ ахаста. 
Раджы бафиппайдтаДзаххо: æфцæгæн йæ фæйнæфарс суанг 
йæ бынæй йæ сæрмæ ранæй-рæтты амад уыдысты къаннæг цырты- 
75 

тæ. Къæйдурæй амад, чи дзы - лæджы æмбæрц, чи - бæрзонддæр, 
сæ фылдæр та - ныллæгдæр. Куыд ын радзырдæуыд, афтæмæй 
уыдон уыдысты, фæндаггонтæй уыцы бынæтты йæ мæлæт кæ- 
мæн æрцыд, уыдоны номыл амад. Адæм сæ номæй хуыдтой: «Гуы- 
цыры цырт», «Бимболаты цырт», «Хъæвдыны цырт»... Сæ иуæй- 
иутæ хæлд уыдысты, æрмæст ма бæрæг дардтой сæ бындуртæ. 
Бынæттон цæрджытæ-иу æддагон бæлццонæн зымæгон фæндаг 
куы амыдтой, уæд æй уыцы цыртытæй зонын кодтой. Гъе, фæлæ 
уыдонæй иуæй-иутæ ныккалдысты æмæ сæ нæмттæ йеддæмæ ни- 
цуал амыдтой. Дзаххо бавдæлд, хæлд цыртытæ сног кодта, лæджы 
æмбæрц сæ самадта. Фæлæ уыдоныл дæр бирæ-бирæ рæстæг нæ 
бахардз. Дур - сæхи мидæг, бонæй фылдæр нæ хъуыдис иу мæсыг 
сног кæнынæн. Гъе, æмæ Дзаххомæ æрцыд ног хъуыды. Цæвиттон, 
уыцы цыртытæ арæзт уыдысты, куы ма йæ загътам, фæндаггонты- 
иу мардæй кæм ссардтой, уыцы рæтты. Фæндаг йæхæдæг та æн- 
дæр рæтты цыдис. Амонгæ дæр æй афтæ кодтой: «Гуыцыры цырты 
дæлеты», «Бимболаты цырты рахиз фæрсты». Цымæ, хуыздæр нæ 
уаид, зымæгон фæндаг комкоммæ чи амонид, ахæм цыртытæ сара- 
зын? Æмæ Дзаххо бавнæлдта. Самадта æртæ цыртбк Зæронд цыр- 
тытæй хъауджыдæр уыдон уыдысты иу адыли бæрзонддæр. Ноджы 
ма сын сæ сæртыл ныссагъта 2-3 уыдисны дæргъæн, мит кæуыл 
нæ хæца, ахæм къæйтæ, дардмæ куыд зыной, уый тыххæй. 
Æфцæгыл бæхвæд нæма уыд, йæ цæгатварс зæйтæ æмæ миты 
хъæпæнтæ кæй нæма стадысты, уый тыххæй. Фæлæ Дзаххо æмæ 
Дзиттамæ фæзындысты, фыццаг хатт цы хорхæсджытæ бахсæви- 
уат кодтой, ахæм уазджытæ. Уыдон уыдысты сæ сыхаг хъæуккæг- 
тæ, иу нæлгоймаг æмæ дыууæ сылгоймаджы. Хор сын нал сфаг 
бæхвæндаг байгоммæ, æмæ ацыдысты фистæгæй фæсæфцæгмæ 
хор хæссынмæ. Æризæр, афтæ ма æрхæццæ уыдаиккой, фæлæ 
митыл уыйбæрц не 'нтысы æмæ бафæстиат сты. Æххормаг нæ 
уыдысты, сæ фæндаггæгтæ дæр хæрд нæма фесты, фæлæ æнæ- 
уи.тынг бафæлладысты. Ам ныллæууинаг дæр нæ уыдысты. Абон 
ныздæхинаг уыдысты сæхимæ æмæ куынæ ныццæуой, уæд сæ би- 
нонты зæрдæ 'хсайдзæн, фæлæ сæ Дзитта кой дæр не суагъта: 
- Ацы дыууæ усы æз ардыгæй райсоммæ никæдæм ауадздзы- 
нæн. Мæнæ уæ лæгæмбал йæ фæллад суадзæд æмæ ацæуæд иу- 
нæгæй, йæ хæссинаг дæр ам уадзæд. Райсом лæппутæй искæмæн 
76 

хæрæг æрбарвитæд! Ардыгæй та ма æккойæ цæмæн хæсеут, фæн- 
даг хорз куы у, уæд? Æццæй, нæ лæг? - бадзырдта Дзаххомæ. 
- Фæндагсар Уастырджийыстæн, не 'фсин, тынг рæстытæ дзу- 
рыс! - бахудт Дзаххо. 
- - Уæ цæрæнбон бирæ, фæлæ нæм хæрæг дæр нæй æмæ рай- 
сом дæр нæхицæн хæсгæ уыдзысты, - зæгъгæ, йæ сæр бакьултæ 
кодта устытæй иу. Æмæ Дзитта ацы хатт æрбамæсты. 
- Ау, æмæ уæ хъæуы дæр никæмæ ис? Æмæ уын ардæм йæ хæ- 
рæг чи нæ авæра, уый ма йæхи йæ хайуанæй хуыздæр хондзæн? 
Лæг фефсæрмы. Æгæр карз æм фæкаст Дзиттайы ныхас. Йæхи- 
нымæр ахъуыды кодта: «Цæйнæфæлтау ацы дзæбæх адæм афтæ 
хъуыды кæной, ома ничи сын ис ахæм хæлар, йæ хæрæг сын чи 
нæ бахæлæг кæна... фæлтау искæмæй æххуырсгæ дæр бакæндзы- 
нæн». Æмæ уайтагъд фæцæуæг сæхимæ. 
Райсомæй устытæй иуæн йæ хистæр лæппу - фыййаухъом, иу 
цъæх нæл хæрæгыл Дзаххойы хæдзары раз æрбалæууыд. 
Уымæй æртæ боны фæстæдæр Дзаххо сæмбæлд æндæр уаз- 
джытыл. Цæгатфахсæй фугæты куырис куыд æрцæйхаста, афтæ 
фондз барæджы æрбахæццæ сты, ардыгæй фæсхохмæ чи цыди, 
æвæццæгæн, ахæмтæ, æмæ Дзаххойы хæдзары рæзты уæлæмæ, 
æфцæджырдæм, сыздæхтысты. Дзаххо сæм йæ кьух фæтылдта, 
æмæ æрлæууыдысты. Бацыд сæм. 
- Уæ фæндаг раст! 
- Дæ хъуыддаг раст æмæ дæ бонтæ хорз! - дзуапп радтой уаз- 
джытæ. 
- Аипп ма уæд бафæрсын: кæдæм фæндараст кæнут? 
Рацæй-рабон æмæ фæсхохмæ. Рагъыдзуары бынмæ. 
- Æмæ мæнæй бар ракуырдтат? - бафарста та Дзаххо. 
Барджытæ кæрæдзимæ бакастысты: хъазгæ кæны ацы лæг æви 
æцæг дзуры? Худгæ дæр куынæ кæны... Æмæ чи у? Сæхæдæг æн- 
дæркоймаг уыдысты, æмæ Дзаххойæн йæ кой фехъуыстой, фæлæ 
йæ лæгæй-лæгмæ ничи зыдта. 
- Цы дзуары бынмæ цæут, уымæн уæ йæ хорзæх уæд, фæлæ 
уын афтæ цæугæйæ нæу æфцæгыл. Æрхизут-ма уал уæ бæхтæй 
æмæ аныхæстæ кæнæм. 
Фæндаггонтæ фенхъæлдтой, кæд фæндагаразæг исты раттын 
домы æфцæгыл цæуджытæй, æндæркоймаг кæй сты, уымæ гæс- 
гæ, æмæ æрфистæг сты. Дзаххо сын радзырдта фæндаджы хабар. 
77 

Ацырдыгæй йæ хуссарвахс тынг дзæбæх у бæхæн, фæлæ йæ фал- 
лаг фарс, йæ фæсæфцæг, нырма иу ран, фондз æмæ ссæдз сан- 
чъехы бæрц, зæйы мит нæма стад æмæ дзы бæхтæн ницы амалæй 
ис бацæуæн. 
Барджытæ мардæрцыдау фесты. Сæхимæ фехъуыстой, фæндаг 
кæй фæкьæртт, адæмы 'хсæнæй рацыдысты æмæ ныр æрдæгфæн- 
дагæй фæстæмæ куы ныздæхой, уæд сыл адæм худæгæй нæ мæл- 
дзысты? Дзаххо сын сæ сагъæс куы бамбæрста, уæд та бафарста: 
- Бахатыр кæнут, фæлæ фæстæмæ тагъд фездæхинаг стут 
фæсхохæй? 
- Уый та ма цы давы? - йæ къух ауыгъта лæппутæй иу. 
- Бирæ, бирæ давы, мæ хур! - худгæйæ дзуры Дзаххо. - Иу къуы- 
рийы бæрц куы афæстиат уат фæсхох, уæдмæ мит дæр стайдзæн 
æмæ æдæрсгæ рацæудзыстут уæ хæдзæрттæм. . 
- Мах фалæмæ цæуыныл сагъæс кæнæм, ай та, фæстæмæ 
куыд цæудзыстæм, ууыл дзуры, - уайдзæфгæнæгау та сдзырдта 
уыцы лæппу. 
- Нæ, нæ, мæ хæдзар, æз дæр фалæмæ цæуыныл дзурын æмæ 
мæм дзæбæхдæр байхъусут. Куыд уæ бамбæрстон, афтæмæй 
лæппутæ стут æмæ уæ сæрмæ нæ хæссут фæстæмæ аздæхын. 
Уæ хъару бирæ уæд! Уый дæр лæппуйы миниуæг у. Адзалæн нæй 
мадзал, уыййеддæмæ цæмæн нæй амал, ахæм дунейыл ницы ис. 
Иучысыл мын бахатыр кæнут. 
Дзаххо бауад сæхимæ æмæ рахаста лыстæг мæцъбæндæн. 
Барджытæн амонын байдыдта, сæхимæ-иу ахæм уавæры куыд код- 
той, уый: миты хъæпæны кæрон æрытау уæйлаг нымæт. Бæх ын йæ 
цурмæ бакæн, бæндæнæй йын йæ къæхтæ æрбалвас, нымæтыл 
куыд æрхауа, афтæ, æмæ йæ алас митыл æд нымæт - уырдыгмæ 
æнцон ласæн у - сурзæхмæ æмæ йæ уым суадз. Стæй та иннæ 
бæхы дæр афтæ... Æндæр ницы амал ис бæхтæн миты хъæпæнты 
ахизынæн. Уыцы над миты бæхтæ нынныхсынц суанг сæ гуыбынты 
онг, сæ къæхтæ ныссæттынц. 
Лæппутæ сæ зæрдыл бадардтой Дзаххойы амынд. Бæх куыд æр- 
хуыссын кæнын хьæуы, кæнæ йæ кьæхтæ сбæттын, уый та сын цы 
зонын хъуыд! Фæарфæтæ кодтой сæ зондамонæгæн æмæ араст сты. 
- Фæндагсар Уастырджи уе 'мбал, фæлæ-иу мын мæ бæндæн 
ма ферох кæнут фæстæмæ цæугæйæ! - адзырдта ма сæм Дзаххо 
фæсте. 
78 

Адард сты лæппутæ, фæлæ ма Дзаххо уæддæр сæ фæдыл каст 
æмæ хъуыды кодта йæ мид-зæрды: «Дзæбæхдæр сын куы бамба- 
рын кодтаин зæйы хабар... Ногуард миты дæр бæх суанг йæ гуыбы- 
ны онг ныхсы, фæлæ дзы уæддæр иучысыл фæразы цæуын, мит 
йæ риуыгуыдырæй ссоны фæйнæрдæм, афтæмæй. Зæйы мит та 
фырнад у æмæ дзы ахæм гæнæнтæ нæй. Адæймаджы къах дзы нæ 
сæдзы, фæлæ бæхы къах лыстæг у æмæ дзы аирвæзы. 
Дзæгъæлы уыд Дзаххойы мæт. Уыцы лæппутæ дæр хохы цæр- 
джытæ уыдысты æмæ зыдтой уыцы хуымæтæг уавæртæ. 
Къуырийы фæстæ байгом фæндаг бæхджын æмæ хæрæгджын 
# бæлццæттæн дæр, æмæ фæндаггонтæ сбирæ сты. Цæгатæй хус- 
сармæ хастой хор, хуссарæй цæгатмæ та - хъæдын мигæнæнтæ, 
дыргътæ. Никуыма федтой цæуджытæ æфцæджы фæндаг ацы хат- 
тæй рæвдздæр æмæ куыд нæ кодтаиккой арфæтæ, чи йæм базилы, 
уымæн. 
Дзаххо къуыри дыууæ хатты бæрæг кодта фæндаг æфцæгæн 
йæ бынæй йæ сæрмæ, æмæ йæ арæзта, кæм-иу фехæлд, уымыты. 
Иннæ бонты та-иу бæлццæтты афарста, фæндаг куыд у, кæд, мый- 
йаг, искуы æрлæбырд. Фæскъæвдаты фæрсыны сæр ницæмæн 
хъуыди, уымæн æмæ фылдæр хатт чыскъæдзæхтæ ралæсæн кæ- 
ныкц æмæ фæндагыл сцæнд вæййынц, фæлмæн мæр кæм вæййы 
æрхыты, уыдон та къæвдайы дон бахæры. 
Фæндаджы куысты цы рæстæг нæ уыд, уыцы бонты Дзаххо код- 
та йæ сæрдыгон куыстытæ. Гæвдийæ райста цæвæг, халамæрзæн, 
сагой, дзæбуг æмæ хъæсдарæг æмæ й^вхи цæттæ кодта йæ чысыл 
фосæн хос кæрдынмæ. Уæвгæ, афтæ чысыл дæр нал сты: дыууæ 
мадæл сæгъы, фондз дæрчъы æмæ иу далыс. Уыдонæн дæр зы- 
мæгмæ хос хъæуы, уæдæ цы! 
Дзитта дæр æгуыст нæ уыд. Фарон-иу сагъæс кодта: «А лæг 
фæндаг араздзæн, фæлæ æз та цы кусдзынæн, цы араздзынæн? 
Нæ дыууæ удæн кæрдзын кæнын? Æмæ æвгъау нæ дæн æрмæст 
уымæн?» 0, фæлæ ныр æххæсгæ дæр нал кæны йæ куыстытыл. 
Уæргъуынтæ йын фæлæвæрдтой Æхсæйнаг хъæуы устытæ æмæ 
уыдон æлвыст дæр ма фесты, фæлæ йæм иубон æрбалæууыд 
фыййæуттæй иу, бур дзæкъул йе 'ккой, афтæмæй, æмæ загъта: 
- Дзитта, мæнæ дын фыййæуттæ къуымбил æрбарвыстой, кæд 
дæ истæмæн хъæуы, уæд! - æмæ дзаг дзæкъул усы раз æрæ- 
вæрдта. 
79 

- Къуымбилæй та чи бафсæст, дæ нывонд фон, фæлæ мæхимæ 
ныртæккæ ницы ис... Уадз уал сæ ам, кæд фæндаггонтæй исчи фæ- 
уид, æлхæнæг, фæлæ-иу сын цас зæгъон? - бафарста Дзитта. 
- Дæуæн сæ дæхицæн æрбахастон, Дзитта! - загъта та лæппу. 
Ус фефсæрмы æмæ ницуал сдзырдта. Фыййау ын дзурынмæ 
фæцис, цæмæй æфсæрмы ма кæна, уый тыххæй. Фыстæй иуæй- 
иутæ сæ фист калынц æмæ йæ цæмæй къуыбыртæ æмæ сындзы- 
тыл ма фæкалой, уый тыххæй йæ фиййæуттæ æртыдтой. 
Цæмæй зыдта Дзитта, уыцы къуымбилты рард фиййæуттæ лæ- 
варыл дæр нæ нымадтой! Дзиттайæн йæ фæлмæн ныхас, йæ лæг- 
гад, йæ хъарм хæринаг, йæ рæвдыд æмæ алы хæрзиуæг - уыдоны 
аккаг лæвæрттæ фыййæуттæй никæмæ разындзæн... 
7. ДАРДБÆСТАГ УАЗДЖЫТÆ 
Сæрд йæ тæккæ тæмæны уыд, афтæ Хъæлæсау комы фæзынды- 
сты æнахуыр уазджытæ. Дзургæ дæр кодтой æнахуыр æвзагæй, 
Дзаххо æмæ Дзитта кæй не 'мбæрстой, ахæмæй. Семæ ма уыд 
ирон тæлмацгæнæг æмæ ма Æхсæйнаг хъæуæй чидæртæ. Уыдон 
куыд радзырдтой, афтæмæй уазджытæ уыдысты индзылертæ, 
хæхбæсты æрзæт чи агуры, ахæмтæ. Æрбынат кодтой Дзаххойы 
хæдзарæй чысыл æддæдæр. Се 'ууæлтæм гæсгæ цыма иу-цалдæр 
боны фæуинаг сты ам. Уый бæрæг уыд уымæй, æмæ æрæвæрдтой 
æртæ цатыры, дыууæ бæхы уаргъы бæрц та сæм цавæрдæр æна- 
хуыр дзаумæттæ уыди/ 
Дзаххойæн хъыггомау уыд уазджыты æнæрхъуыдыдзинад. Æмæ 
уæвгæ дæр куыд нæ! Ацы комы Дзаххойы хæдзарæй æддæмæ цæ- 
рæг нæй. Кæд ардæм исчи æрбацыд, уæд уый у Дзаххойы уазæг, 
æндæр никæй... Æмæ хъуамæ Дзаххойæн «дæ бонтæ хорз» ма 
загътаиккой? Йæ къух ын ма райстаиккой? Æвæццæгæн, æгъдауæй 
æххæст не сты, æви уыдонмæ æндæр æгъдæуттæ ис? «Уæддæр 
сын мæхæдæг «æгас цу» зæгъон», - ахъуыды кодта Дзаххо æмæ 
сæм бацыд. 
- Уæ бонтæ хорз æмæ алыбон æгас цæут! - загъта, сæ бынатмæ 
куы бахæццæ, уæд. Уазджыты хистæр сыстад æмæ рахызт Дзах- 
хойы размæ. Йæ сæрæй йын акуывта æмæ йын райста йæ къух. 
Стæй уæд фæдзырдта тæлмацгæнæгмæ. 
-Хъуамæ дæ раздæр мах абæрæг кодтаиккам, фæлæ нæма æр- 
бæстон стæм æмæ нын бахатыр кæн! - загъта Дзаххомæ кæсгæйæ 
80 

æмæ тæлмацгæнæгæн: - Бамбарын ын кæн мæ хъуыды æмæ дзы 
хатыр ракур! 
«Æвæццæгæн, фæрæдыдтæн, адон æнæгъдау адæм не сты», 
- ахъуыды кодта Дзаххо. Æмæ дзуры тæлмацгæнæгмæ: 
- Стыр бузныг, зæгъ, дæ уæздан ныхасæй, фæлæ йын бамбарын 
кæн: ацы дзæгъæл комы мæ хæдзарæй хуыздæр не ссардзысты 
æмæ сын фысым стæм, нæ ницæйаг къуым цæйбæрц уа, уыйас. 
Диссаг фæкаст Дзаххомзе геологты хистæры ахаст. Цæвиттон, 
ацы индзылерыл цы дарæс ис: хъæбæр тъæпæнсæр худ, йæ ны- 
хыл цыдæр æрттиваг, цинел, хæрæджы æхтонгæй фæтæндæр рон, 
цырыхъхъытæ - ахæмтæ чи дары, уыцы лæгтæ йæм иууылдæр хи- 
цæуттæ кастысты. Мæнæ æлдар хъалон исынмæ кæй æрбарвиты, 
уыцы хицæутты хуызæн. Уыдон хуымæтæджы ирон лæгимæ ныхас 
кæнынмæ дæр сæ сæр нæ хæссынц, дзурынц æм æрмæст ехсы бы- 
рынкъæй. Ацы индзылер кæй хонынц, уый дæр æдде бакæсгæйæ 
уыдон хуызæн у, дзургæ дæр уыдон æвзагæй кæны, фæлае йæм 
уыцы хицæутты хуызæнæй æппындæр ницы ис. Кæсут æм! Бахуыд- 
та йæ йæ цатырмæ (Дзаххо ахæм «хъуымацæй конд халагъуд» дæр 
фыццаг хатт федта), фынгыл æй æрбадын кодта, йæ разы йын кæ- 
стæртæн æрæвæрын кодта хæрд æмæ нозт æмæ, цыты уазæгæн 
цы 'мбæлы, ахæм митæ йын кæны. Афтæмæй та уазæг йæхæдæг у. 
Иттæг разыйæ рацыд Дзаххо сæхимæ. Дзиттайæн аппæлыд: 
- Фæндагсар Уастырджийыстæн, не 'фсин, ахæм хицау дзы 
нæма федтон. Афтæ мæм кæсы, цыма нæхирдыгон æгъдауджын 
лæгыл чидæр уырыссаг дарæс скодта... 
Тынг бахæлар Дзаххо Никъала Иваноффимæ. Дыууæйæ иумæ, 
тæлмацгæнæг дæр ма семæ, цыдысты хæхтæм, кæмттæм, дон- 
гуырæнтæм æмæ æмбырд кодтой алыхуызон дуртæ. Дзаххо фе- 
хъуыста Никъалайæ, ома ам исты æрзæт куы разына, зæгъæм, 
зды, цинк, æрхуы æмæ æндæр ахæм исты, уæд æм уæрдонвæндаг 
сараздзысты, æмæ амы цæрджыты дæр хор æккойæ хæссыны сæр 
нал хъæудзæн. 
Дзитта дæр фæуæндондæр уырыссаг уазджытæм. Се 'взаг сын 
не 'мбары, уыдон дæр æй кæцæй æмбарынц æмæ ныхас куы фæ- 
кæнынц, уæд худæг вæййы уыдонмæ бакæсын: дзыхæй, къухæй, 
къахæй, сæрæй æмæ цæстæй - цæмæй нæ фæдзурынц, ахæм 
сын нал баззайы. Ныртæккæ дæр ма ахуды Дзитта, фыццаг хатт 
сæм куыд бацыд æмæ лидзæг куыд фæцис, уый куы 'рбаймысы, 
6 Фæндагсар Уастырджи 
81 

уæд. Уый та афтæ уыд. Йæ дыууæ сæгъы донхъ сфыхта цуайна- 
джы æмæ йæ бахаста уазджытæн сæ бынатмæ. Сæ хистæр уым нæ 
уыд. Йе 'мбæлттæй иу райста æхсыр, йæхи æвзагæй фæарфæтæ 
кодта, стæй систа æвзист сомырдæг æма йæ дæтты усмæ. Дзитта 
йæ куынæ бакуымдта, уæд ын æй йæ куатæйы дзыппы ныппæрста. 
Ус фестъæлфыд, сомырдæг зæхмæ аппæрста, йæ цуайнаг дæр 
уым фæуагъта æмæ лидзæг фæцис. 
Ныр сын арæх бадавы фых æхсыр. Æхца дæр ын ничиуал фæ- 
дæтты. Иу хъуыддагыл ма гуырысхо кодта, æмæ уый дæр æрæджы 
базыдта. Ибон бафарста тæлмацгæнæджы: 
- Дæ сæрыл хаст фон, иу цæмæйдæр дæ афæрсон... Мæнæ дын 
де 'мбæлттæн искæдты бадавын æхсыры къус. Уæд мæ ингæны 
ныккæс, сыгъдæг фæрсыгъд æхсыр. Æмæ йæ уыдон та «мæ ла- 
къон» фæхонынц. Æмæ уый цæмæн афтæ у? 
Тæлмацгæнæг бамбарын кодта Дзиттайæн, æхсыр уырысса- 
гау «молоко» кæй хуыйны, уый, æмæ уæд Дзитта дæр та иу дзырд 
фылдæр базыдта уырыссагау. 
Дзаххойæн йæ хосгæрст фондз бонмæ фæцис. Мæкъуылтæ са- 
мадта æмæ сæ æрласта, зæйæ тас кæм нæу, ахæм ранмæ. Гæвди 
йын загъта, иубон сæ галтыл æрбадавдзыстæм, æккойæ, бындзыг- 
гай хæссынвæнд-иу ма скæн, зæгъгæ. Æфцæджы фæндаг иу ран 
лæсæны бын фæцис, иннæ ран та сискъул ракалд. Уыдон дæр ба- 
дзæбæхтæ кодта. Æмæ ныр алы бон дæр цæуы Никъала Иваноф- 
фимæ æрзæтагур. Индзылеры бинокль бафтауы йе 'фцæджы æмæ 
фæлгæсы фæйнæрдæм, цыма уый дæр геолог у. Худæг вæййы сæ 
дыууæмæ кæсын, къæдзæхты куы бацæуынц, уæд. Тæссаг ранмæ 
куы бахæццæ вæййынц, уæд сæм «быцæу» рауайы: 
- Ды мæнæй хистæр дæ æмæ уал æз бахизон разæй, кæннод ды 
куы фæцудай! - фæзæгъы индзылер. 
- Ды быдираг лæг дæ, æз та хæхтыл ахуыр дæн æмæ уал æз 
бацæуон разæй... 
Æппынфæстаг Дзаххо йæ фæнд атæры æмæ бацæуы разæй. 
Кæсæнцæстытæ йæм афтæ хорз фæкастысты, æмæ йæ кæсыны 
сæр кæдæм нæ хъæуы, уырдæм дæр уыдонæй кæсы. «Ахæм кæ- 
сæнцæстытæ мæ куы уаид, æмæ мæ нæ дыууæ сæгъы дæр куынæ 
уаиккой!» - фæзæгъы Дзаххо Дзиттайæн. - Ды уый бахъуыды кæн: 
æфцæджы бынæй куы скæсай æфцæджы сæрмæ, уæд дæм зын- 
дзæн, фæндаггонтæй нæлгоймаг æмæ сылгоймаг кæцы у, уый». 
82 

«Адæймаг цал æвваджы зона, уал лæджы у», - ахæм ныхас, дам, 
баззад нæ фыдæлтæй. Дзаххо тынг бæллыд уырыссагау базонын- 
мæ кæддæриддæр, фæлæ йæ уæддæр ацы хатты хуызæн никæд 
фæндыд уыцы æвзаг зонын. Йæ ног хæлар Никъалаимæ ныхасæй 
бафсæдид. Фæлæ фæндонæй цы ис! Æмæ уал уæддæр аныхæстæ 
кæны тæлмацгæнæджы æххуысæй, афæрсы цæмæйдæрты: кæцон 
у, цал азы фæцахуыр кодта, афтæ æрвæссон цæмæн у? Уæдæ 
дæлæ Æхсæйнаг хъæумæ цы урандык* æрбацæуы, уый, дам, дыу- 
уæ азæй фылдæр куынæ сахуыр кодта, фæлæ уæддæр йæ сæр 
дзурынмæ никæимæ хæссы, хъæуы хицауæй фæстæмæ. 
Иннæ ахæм индзылер йæхæдæг. Гимназы ахуыр кодта йæ ма- 
дæлон уырыссаг æвзагæй уæлдай латинаг, бердзенаг æмæ фран- 
цаг æвзæгтæ. Фæлæ йæ ныртæккæ бафæндид, латинаг æмæ бер- 
дзенаг æвзæгты бæсты ирон æвзаг куы зонид, уый. Уæд бафсæдид, 
«зонды къæбиц» кæй хоны, уыцы Дзаххоимæ ныхас кæнынæй. 
Геологтæн сæ куыст кæронмæ фæцæйхæццæ кодта, æмæ сæ 
хистæр Никъала ныр йæ рæстæджы фылдæр æрвыста Дзаххоимæ. 
Йе 'мбæлттæн куыд дзырдта, афтæмæй Дзаххо у, цивилизаци æмæ 
горæтаг сæудæджеры зыд кæй зондахастмæ нæ бахæццæ, ахæм 
сыгъдæгзæрдæ æмæ зондджын адæймаг. 
Дзаххо йæхæдæг дæр бирæ цыдæртæ базыдта Никъалайæ. 
Уæлдай диссагдæр та йæм фæкаст ахæм хабар. Ахуыргæндтæ 
куыд хъавынц, афтæмæй фидæн азты хъуамæ сырæза æфсæйнаг 
фæндаг Цæгатæй Хуссары æхсæн мæнæ ацы æфцджытæй иуы 
бынты. Ныртæккæ Хъаспы былгæрæтты цы æфсæнвæндаг цæуы, 
уый, дам, æгæр дæрдты зилы, поезд Дзæуджыхъæуæй Калакмæ 
æрмæст 4-5 бонмæ хæццæ кæны. Фæлæ æфцæджы бынты тъу- 
нелджын фæндаг куы сырæза, уæд та уыцы дыууæ горæты æхсæн 
уыдзæн æрмæст 12-14 сахаты цыд. Уый куы сцæттæ уа, уæд ам 
дæр фæндаг аразыны сæр ницæмæнуал хъæудзæн. Гъе, фæлæ 
уый кæд уыдзæн, кæд?! 
Никъала фæсидт тæлмацгæнæгмæ, æрбадт Дзаххойы цур æмæ 
йæ фæрсынтæ райдыдта. Цæмæ гæсгæ цæры ам зыбыты иунæгæй? 
Куыд разы у йæ цардæй, цæмæ фæбæллы æмæ цы 'нхъæлцау у? 
Хуымæтæджы нæ уыдысты уыцы фæрстытæ. Никъалайæн исчи 
куы загътаид: мæнæ Дзаххойы ран æмæ уавæры цæрын дæ фæн- 
* Урядник. - (Ред.) 
83 

ды æви дæ Сыбырмæ ахæссæм, уæд, æвæццæгæн, сразы уыдаид 
Сыбырмæ дæр. Уымæн, æмæ хаст уæвгæйæ дæр адæмы 'хсæн 
цардаид. Ам та? Уæлдайдæр, зымæгон! Искæд иу стæм фæндагго- 
нæй фæстæмæ адæймаджы ныхас ма фехъус... Миты зæйтæ æмæ 
дымгæйы къуыззитт... Нæ, уый, æвæдза, цард нæу! Уый уæлæуыл 
зындон у. 
Гъе, фæлæ-ма кæс адонмæ! Лæг дæр æмæ ус дæр! Æппынæ- 
дзух дæр - райдзаст, мидбылхудт сæ цæсгæмттæй нæ цух кæны, 
цыма уыдонæй амондджындæр нæй, афтæ - сæ бакаст дæр æмæ 
сæ ныхас дæр. 
Никъалайы бафарстмæ Дзаххо исдугмæ ныхъхъус æмæ хъуы- 
дыты афардæг. Цы дзуапп рардæуа ацы дзæбæх лæгæн? Дзуап- 
пытæ дæр алыхуызон вæййынц, сæ иутæ æнæдзуаппæй фыддæр 
сты. Фæлæ ацы лæг зæрдиагæй фæрсы. Йæ сыгъдæг зæрдæйæ. 
- Дæ цæрæнбон бирæ, Никъала, мæ хур! Куыд дæм кæсын, аф- 
тæмæй æфсæрмы кæныс бафæрсын, фæлæ уый æфсæрмыйаг 
нæу. Æппæты фыццаг уый бафиппайдтам, æмæ амы адæмы тынг 
хъæуы мах хуызæн адæймæгты сæр. Фæндаг аразынæй зæгъын. 
Нæхæдæг та ахæм уавæры уыдыстæм, стæй ма ныр дæр стæм, 
æмæ нын хуыздæр бынат нæ уыд. Гъемæ, дæ хорзæхæй, лæг адæ- 
мы кæм хъæуа, уым куы архайа æмæ уым куы цæра, уæд ма йæ цы 
хуыздæр хъæуы! Кæддæр мæ афтæ фарстай, иунæгæй нæ фæл- 
мæцыс ам, зæгъгæ. Иунæгæй та кæм нæ хъыг кæны адæймаг! Цал- 
дæргай бонтæ аззайæм иунæгæй, уæлдайдæр та, зымæгон. Фæлæ 
уыйхыгъд мæнæ уæ хуызæн адæмыл куы фембæлæм, уæд нæ 
цинæн кæрон нал вæййы. Дæлæ Æхсæйнаг хъæуы исты бæрæг: 
бон куы вæййы, уæд мæм сæрмагонд хонæг сæрвитынц. Иу бадты 
мидæг дæр мæнæн цыты нуазæн ма радтой, ахæм уавæр нæма 
бафиппайдтон. Суанг ма мæм иннæ хъæутæй дæр вæййы хонæг, 
стæй ма ардæм дæр æрбарвитынц сæ хуынтæ. Æппæлыны хуызæн 
мын ма бамбар мæ ныхас. Æз мæхи нæ, фæлæ амы адæмы кой 
кæнын... Гуыргæ чи ракæны, уый мæлгæ дæр кæны, уæдæ куыд! 
Искæд мæнмæ дæр æрхаудзæн уыцы рад, æмæ дын зæгъын: ацы 
комы мæ ном чи нæ фехъуыста, ахæм лæг нæй. Æмæ фидарæй 
мæ бон зæгъын у афтæ: мæ зиан фехъусгæйæ, рæстаг адæмæй иу 
дæр афтæ нæ зæгъдзæн: «Æгайтма ныммарди». Гъеныр, дæ хор- 
зæхæй, æрмæст гъеуый дæр æгъгъæд нæу адæймагæн? 
84 

Бæллицтæ дæр бирæ сты, уæдæ куыд! Удæгас адæймаг æнæ 
истæмæ бæлгæ никæд вæййы. Фæлæ къухы кæм æфтынц, кæм! 
Уæдæ царды мидæг цыдæр хуыздæрмæ æнхъæлцау чи нæуал 
вæййы, уый дæр цавæр адæймаг уыдзæн... Æрмæст æй иунæг дæ- 
уæн зæгъын, Никъала, фæлæ мах дæр не 'фсинимæ æнхъæлмæ 
кæсæм нæ иунæг сабийы фæзындмæ. Ныртæккæ кæм ис, удæгас 
ма у, уый дæр нæ зонæм, фæлæ, нæхæдæг цалынмæ змæлынхъом 
уæм, уæдмæ йæм æнхъæлмæ кæсдзыстæм... 
Дзаххо фæцис йæ ныхас. Йæ фырты коймæ йæ зæрдæ æрба- 
уынгæг, æрæнкъард. Индзылер дзы хатыртæ курынмæ фæцис. 
- Ницы кæны, ницы, дæ рын бахæрон. Æрмæст-иу лæппуйы кой 
макæмæн скæн, амы адæмæй йæ ничи зоны. 
Никъала цæмæйты фарста, уыдонæн дзуапп дæтгæйæ Дзах- 
хойы зæрдыл æрлæууыдысты йæ ныры цардæй иуæй-иу цаутæ. 
Айразмæ æфцæгыл рахызтысты æд хоруаргъ лæг æмæ ус, семæ 
ма иу æнахъом лæппу, æвæццæгæн, бæх кæмæ нæ уыд, ахæм 
хæдзары бинонтæ. Тындзыдтой, сæхимæ ма бонæй куыд ныххæц- 
цæ уыдаиккой, афтæ. Дзаххо федта, къаннæг лæппу фæсте куыд 
баззад, йæ дзæкъулы бын куыд ныггуыбыр, æмæ йын фæтæригъæд 
кодта. Сæ размæ фæцис æмæ сæ баздæхта сæхимæ. Хорзæй сын 
ницы фæцис, хæринаг дæр нæ бакуымдтой. Фæйнæ къусы хуырх 
банызтой, гъеуый дын сæ хардз. Дзаххо лæппуйы дзæкъулы бостæ 
фæцыбырдæр кодта, фæндаггонтæ сæ фæллад суагътой æмæ ит- 
тæг разыйæ ацыдысты. Кæнæ айразмæ цы хабар уыд, уый. 
Фæизæрмилтæ, афтæ Дзаххойы хæдзары раз æрлæууыдысты 
æртæ æмбискар лæджы. 
- Хæдзаронтæ! - зæгъгæ, æрбадзырдтой. 
Ракаст сæм Дзаххо. 
- Фыццаг хатт цæуæм ацы фæндагыл, фæлæ æхсæвыгон нæ 
ныфс нæ хæссæм, æмæ нын фысым фæу! - æргомæй загътой 
бæлццæттæ. 
- Уазæг - Хуыцауы уазæг! Æниу сымах аккаг фысым, чи зоны, 
нæ разынæм... Хуыссæнтæ æмæ æндæр ахæмтæй рæвдз нæма 
стæм, фæлæ ныл кæд барвæсдзыстут, уæд, табуафси, мидæмæ! - 
райдзастæй сын дзуапп радта Дзаххо. 
Хъæбæрхоры цъаргæндтæ* æмæ сын тæвд æхсырæй салам 
загътой. Хуыссæнтæн - фæлмæн цъæнут - фæсал. Цы хуыздæр 
* Чъиритæ, уæливыхтæ. - (Ред.) 
85 

ма хъуыд фæндаггонты! Райсомæй куы цыдысты, уæд сæ иу систа 
гæххæттын æхца æмæ сæ лæвæрдта Дзаххомæ. Бирæ фæцоппай 
кодтой уыцы æхца C сомы уыдысты æви 5, уый Дзаххо нæ раир- 
тæста) уазджыты æмæ фысымты æхсæн, стæй сæ уазджытæй иу 
аппæрста зæхмæ, æмæ фæцæуæг сты. Дзаххо систа æхца æмæ 
фæдзырдта фæндаггонтæм. Уыдон не 'рлæууыдысты. Дзаххо 
хъæрдæрæй: 
- Фæлæуут-ма, уæ хорзæхæй! 
Уыдон уæддæр сæ цыд кæнынц. Дзаххо мæстыдæрæй: 
-Æрлæуут-ма! Кæннод, Фæндагсар Уастырджийыстæн, уæ фæ- 
дыл цæудзынæн, цалынмæ уе 'хца айсат, уæдмæ! 
Цы гæнæн ма уыд фæндаггонтæн, æрлæууыдысты. Дзаххо сæм 
дзуры: 
- Бахатыр мын кæнут, кæй уæ фæстиат кæнын, уый тыххæй. Афтæ 
ма фенхъæлут, æмæ мæ фырхъалæй нæ исын уæ лæвар. Фæлæ æз 
уыцы æхца куы райсон æмæ уыцы хабар адæмыл куы айхъуыса - 
сымах æй куы никæмæн зæгъат, уæддæр æй мæхæдæг дзурдзынæн 
- уæд мæгуыр фæндаггон лæг, æхца кæмæ нæй, уый мæ хæдза- 
ры тæфтыл нал ацæудзæн. Æмбарут? Æмæ уый мæнæн уе 'хцайæ 
аходжиагдæр у. Махæн æхсызгон уыд, кæй нæм фездæхтыстут, уый. 
Кæд сымахæн дæр афтæ æхсызгон уыд, фысым уын кæй фестæм, 
уый, уæд ма цы дарæм кæрæдзийæ? Æмæ фæндараст фæут! 
Уæлдай ницуал загътой бæлццæттæ. Райстой се 'хца æмæ, сæ 
фысымы ныхæстыл дис кæнгæйæ, араст сты сæ фæндагыл... 
Кæнæ адæм хос кæрдынмæ куы ацыдысты, уыцы фыццаг бон цы 
бакодта? Æхсæйнаг хъæуы иу сидзæргæс усы уыгæрдæнмæ ссыд - 
Гæвди йын æй бацамыдта - æмæ йæ кæрдын райдыдта. Ацы комы 
сылгоймаг хос нæ фæкæрды. Æмæ уыцы сидзæргæс ус лæгджын 
хæдзæрттæм хæлæггæнгæйæ куы скаст хъугоммæ æмæ хосгæр- 
дæджы йæ уыгæрдæны куы федта, уæд куыд нæ фæдис кодтаид! 
Кæд æй исчи йæхицæн кæрды? Кæд та рæдийгæ фæкодта йæхи- 
оны æфсон. Æмæ йæ къаннæг лæппуйы сæрвыста уыгæрдæнмæ. 
Лæппу æрыздæхт фæстæмæ æмæ радзырдта, сæ хосдзау чи у, 
уый. Ус уайтагъд аходæн кæнынмæ фæци. 
Æртæ уæливыхы (хосдзау иунæг уыд, фæлæ акува), авджыдзаг 
арахъхъ æмæ къаннæг чъыбылайы* къуымæл ахастой уыгæрдæн- 
мæ мад æмæ йæ фырт. 
* Хъæдæй конд къæрта. - (Ред.) 
86 

Дзаххо ныфсæрмы. Зæрдиагæй фæкуывта йæ фысымæн. Уый 
дæр ныфсæрмы. Æмæ уæд Дзаххо загъта: 
- Хорз ус, дæ уыгæрдæн дын уæ хъæуы фæсивæд æнæ мæн 
дæр æнæкарст нæ ныууагътаиккой. Фæлæ абон - Цыргъисæн бон 
-алчидæр йæхи уыгæрдæны фæкæрды. Мæнæн нæй, «хи уыгæр- 
дæн» кæй хонынц, уый æмæ, зæгъын, цон-ма, хосдзау кæй хæ- 
дзары нæй, иу ахæмы уыгæрдæны æрлæууон, æмæ хосгæрдæны 
фыццаг бон уый дæр афтид ма уа... Гъестæй дæ фырт мæнæ, йæ 
хурæй бафсæд, ныридæгæн йæхæдæг хосдзау у, дасдзæн йæ уы- 
гæрдæн... 
* * * 
Геологтæ, а ныр райсом цæуынц, афтæ Дзаххо йæ дыууæ нæл 
сæныккæй иу аргæвста æмæ æрбахуыдта уазджыты. Кусарты ха- 
бар хъыггомау уыд Никъалайæн, фæлæ ма цы акодтаид! Дзаххо йæ 
басабыр кодта: 
- Мæ хæлар Никъала! Мæ кой хорзæй дæр æмæ æвзæрæй дæр 
ацы комæй дарддæр никæдæм хъуысы. Фæлæ мын ды мæ худи- 
наджы кой Стыр Уæрæсейы куы айхъуысын кæнай, уæд мын уый 
мæ сæныччы аргъæй зынаргъдæр слæудзæн. 
Никъала дæр йæ «маст» райста, райсомы куы раст кодтой, уæд. 
Ирон Фæндагсар Уастырджийæн дысон бирæ фæкуывтой. Фæлæ та 
ацы райсом дæр акуывтой, Дзитта Æхсæйнаг хъæуæй цы арахъхъ 
æрбахаста æмæ цы æртæ чъирийы ракодта, уыдонæй. Никъала си- 
ста йæ кæсæнцæстытæ æмæ сæ бахаста Дзаххомæ. 
- Мæ хорз фысым Дзаххо! Мах цæуæм нæхимæ. Стыр бузныг 
дæ стæм, дæ дзæбæх цæстæнгас дын никуы ферох кæндзыстæм. 
Фæлæ-иу мах дæр дæ зæрдыл цæмæй æрлæууæм, уый тыххæй 
айс мæнæ ацы бинокль... 
Дзаххойæн фырæфсæрмæй йæ сурхид акалд. Тæрсгæ дæр фæ- 
кодта. «Кæд, мыййаг, мæ кусарт æмæ мæ лæггад ахæм хуызы бам- 
бæрстой, ома кæд мын исты балæвар кæниккой... Нæ, фæлтау мæхи 
цæстытæ дæр рахауæнт! Фылдæр райсыны æнхъæлæй цы хæрзи- 
уæг рардæуы, уый у... Уанцон нæу! Мæ Хуыцау- ме 'вдисæн...» 
Бирæ, бирæ фæрахат-бахат кодтой кæрæдзимæ дыууæ дæр, 
стæй уæд Никъала загъта, ома, мах горæтмæ цæуæм, ахæм кæ- 
сæнцæстытæ кæм уæй кæнынц, уырдæм. Кæд та цæуой искæдæм, 
уæд балхæндзысты. Ам та æхсызгондæр хъæуынц фæндагмæ кæ- 
сынæн. 
87 

Никъалайæн йе 'мбæлттæ дæр æрхатыдысты Дзаххомæ, æмæ 
ма йын цæй æнæ сразы уыд! Сæ хæринаггæнæн мигæнæнтæ дæр 
ныууагътой Дзиттайæн, æмæ араст сты геологтæ сæхимæ, Дзаххо 
дæр ма семæ фæцыд суанг Æхсæйнаг хъæумæ. 
8. ФÆДИСЫ УАЦ 
Бон фæцыбырдæр. Фæззæг йæ сатæг комытæфæй æрбаулæфыд 
Хъæлæсау коммæ. Дзалайы кæрæттæ фæбур сты. Фугæйы бæз- 
джын сыфтæр фæтаргомау. Залгъæды къутæр йæ цъæх фæлыст 
аивта æмæ скодта йæ сæнтсырх къаба. Дзаххойы сæгътæ æмæ 
сæныччытæ ныронгау æмбисбоны æнтæфты цъититæм нал тын- 
дзынц, фæлæ хизынц дæлвæрсты. 
Дзаххо йæ мæкъуылтæ æрбаласта сæ хæдзары размæ. Аххуыс 
ын кодтой Гæвди æмæ иу лæппу Æхсæйнаг хъæуæй. Æнæхæрд 
бынæтты цы дзалайы куыристæ скодта, уыдон фæхаста æккойæ 
æмæ сæ самадта йæ хæдзары сæр. Уырдыгæй æнцон райсæн уы- 
дзысты, стæй хæдзар дæр фæбæрзонддæр уыдзæн æмæ уадз 
æмæ зына дардмæ. 
Фосæн холлаг фаг уыдзæн, фæлæ ма артагмæ йæ зæрдæ æх- 
сайдта Дзаххойæн. Йæ хæдзармæ æввахс хъæд нæ уыди. Æрмæст 
фугæ, залгъæды стæм къутæртæ æмæ ныллæг бæрзы талатæ. 
Фæлæ фугæ дæр æд уидаг куы уа, уæд ын ницы у, æмæ Дзаххо æр- 
цæттæ кодта цалдæр голы* фугæ æмæ бæрзы цъыхырытæй. Æх- 
сæйнаг хъæуы йын ныфс бавæрдтой тæрс æмæ нæзы сугæй. Æмæ 
сæ хъуамæ æрбаласа, зымæгмæ хоры ссад куы ласа, уæд... 
Геологгы ацыдæй фенкъард сты Дзаххо æмæ Дзитта. Тынг сыл 
фæцахуыр сты. Уæздан адæм, æгъдауджын, æфсæрмдзæстыг. 
Уæвгæ, се 'ппæт Никъалайы хуызæн нæ уыдысты. Чидæртæ дзы 
сæ сæртæ æгæр бæрзонд хастой, цыма цæуылдæртыл æрвæсгæ 
дæр нæ кодтой... 
Цалынмæ мит нæма рауарыд, уæдмæ ма Дзаххо дыууæ мæсы- 
джы самадта æфцæджы фæндагыл: иу - æфцæджы тæккæ сæр, 
зымæгон фæндаггонтæ кæцы ран рауырдыг вæййынц, уым, иннæ 
та - рæбыны, зымæгон фæхæрдгæнæн кæм у, уым. 
* Æндзæлмттæ куырисбæстытæй, ноджы сæ бынтæ æмæ къæдзилтæ 
ныхмæвæрдæй - уырдыджы тулынæн (?) - (Ред.) 
88 

Иурайсом Гæвдийы лæппу уæлбæхæй æрбамидæг Дзаххойы 
хæдзары раз. Бахъæр кодта мидæмæ. Ракаст æм Дзаххо. 
- Баба дæм дзуры, рацу-ма, дам! 
Цас фæфарстой лæппуйы лæг дæр æмæ ус дæр, уæддæр ни- 
цуал уæлдай загъта. Цымæ йæм цæмæ сиды? Æртæ боны размæ 
уым куы уыд, уæд ма афтæ æхсызгон цæмæн бахъуыд? Исты фыд- 
былыз, мыййаг, æрцыд? Æмæ, дам, дзы ахæмæй ницы ис, фæлæ 
хъæумæ иу барæг æрбацыд æмæ фæсидт Гæвдимæ. «Бирæ фæ- 
ныхæстæ кодтой хицæнæй, стæй уæд баба мæн рарвыста ардæм 
дæумæ», - радзырдта лæппу. 
Дзæвгар фæрахъуыды-бахъуыды кодтой Дзаххо æмæ Дзитта, 
уæдæ цы хабар уа, зæгъгæ, стæй Дзаххо сбадт бæхыл, лæппу та 
фистæгæй, æмæ атындзыдтой Æхсæйнаг хъæумæ. 
Дзиттайыл бон ныддаргъ, йæ цæстытæ нал иста комыдымæгæй: 
йæ лæг æрбацæуы æви нæма? Кæд сын, мыййаг, уыцы джауыртæ 
сæ фæд бафиппайдтой æмæ сæ мæты фæдыл рацыдысты... Кæд, 
мыййаг, æрцахстой лæппуйы æмæ йæ акодтой? Æмæ ма уæд Дзит- 
тайы цард цы у? Кæй ма хъæуы? 
Хæхты цъуппытыл ма дыдзыхур дзир-дзур кодта, афтæ æр- 
бахæццæ Дзаххо. Дзитта йын йæ цæсгоммæ нымдзаст, цыма ха- 
бæрттæ Дзаххойæн ставд дамгъæтæй йæ ныхыл фыст сты, уыйау. 
Фæлæ - нæй! Ницы бæрæг бафиппайдта йæ лæджы цæсгомыл. 
Цыма тыхарæзт дардта лæг йæхи, афтæ йæм фæкаст. Уæвгæ йæм 
бирæ æнхъæлмæ кæсын нæ бахъуыд. Дзаххо дзурынмæ фæцис. 
Рацæй-рабон, æмæ йæм фæсидт хъæуыхицау. Чидæр æм фæцис 
дзырдхæссæг: комы рæбын æфцæджы бын æрцардысты ус æмæ 
лæг, кæцон æмæ кæмæй сты, уый ничи зоны, хæстæг-зонгæ сын 
ам ничи ис æмæ цæрынц сæхицæн... Гъемæ хъæуыхицау ссыд 
Æхсæйнаг хъæумæ бæрæг кæнынмæ. Дзаххо радзырдта хъæуыхи- 
цауæн йæ царды хабар, Гæвди æмæ сæ Æхсæйнаг хъæуæн куыд 
радзырдта, афтæ. 
- Билет кæнæ дæм æндæр ахæм æвдисæндары гæххæттæй 
ницы ис? - бафарста хъæуыхицау. 
- Æмæхсæвы фæлидзæг стæм æмæ ма нæм цæй гæххæтт уы- 
даид! - дзуапп радта Дзаххо. 
Стæй уæд хъæуыхицау асидт Гæвдимæ хибарæй æмæ йын 
афтæ зæгъы: 
- Ацы ус æмæ лæджы кой æз рагæй хъусын. Дæумæ ма куы 
89 

цардысты, уæд дæр сæ зыдтон. Фæлæ мæхи æнæзонæг скодтон. 
Чи сыл сæмбæлд, уæлдайдæр та фæндаггонтæ, адонæй куыд æп- 
пæлынц, афтæ никуыма федтон æз лæгæй уыйбæрц разы уæвын. / 
Фæлæ сæм, æвæццæгæн, фæцис хæлæггæнджытæ æмæ мæм ' 
дзырд æрбахастой... Ды бавдæл, æмæ ныртæккæ ацу æмæ хъæу- 
бæсты лæгты хæдзарæн лæгæй æрæмбырд кæн, æмæ сын æз 
зæгъон дыууæ ныхасы. 
Хъæуы лæгты æмбырд кæнын нæ бахъуыд. Уыдон бамбæрстой, 
хъæуыхицау цæй фæдыл æрбацыд, уый, æмæ сæхæдæг æрæм- 
бырд сты Ныхасмæ. Хъæуыхицау сын загъта, ома уыцы дыууæ 
адæймаджы æрцардысты уæ зæххыл, æмæ уæ кæд нæ фæнды, 
уæд сæ æз сыстын кæндзынæн ардыгæй æмæ цæуæнт, кæдæм сæ 
фæнды, уырдæм. 
- Æмæ диссаг уыд, не 'фсин, хъæуыхицау уый куы загъта, уæд 
адæммæ бакæсын, - дзырдта Дзаххо Дзиттайæн. - Кæрæдзийæн 
бар дæр нал лæвæрдтой, афтæмæй дзырдтой нæ сæрыл. Кæ- 
дæй-уæдæй, дам, не 'фцæгыл нывыл фæндаг фæзынд ацы дыу- 
уæ адæймаджы фæрцы. Кæй, дам, цы хъыгдарынц, уæртæ дзæ- 
гъæл комы сæрвæты цы къуым бацъапп кодтой, уымæй! «Кæд уый 
дæр искæмæ хардзау кæсы, уæд сын æз дæттын мæхи зæххæй 
хæдзары бынатæн!» - загъта, хъæубæсты хистæр æмæ разагъд- 
дæрыл кæй нымайынц, уый. Уалынмæ иннæтæ! Мах зæхх дæр, 
дам, зæхх у, чидæриддæр сразы уыдзæн уыцы дыууæ адæйма- 
джы йæхи фарсмæ æрцæрын кæныныл. Гъестæй уæд хъæуыхицау 
афтæ, уæдæ, дам, уæ къухтæ æрфыссут, уе 'хсæнмæ сæ кæй исут, 
уый тыххæй... Тæхуды, æмæ сæм куы бакастаис! Æзфæраздæро- 
нæй гæххæттыл æвæрдтой сæ хистæр æнгуылдзтæ, нæхион, нæхи 
хъæуккагыл æй нымайæм, зæгъгæ... Диссаг уыд, æвæдза, уыдон- 
мæ бакæсын. Кæд, мыййаг, дзырд чи бахаста хъæуыхицаумæ, уый 
дæр уым уыд, уæддæр æрæвæрдта йæ кьух... Йæхи схъæр кæнын 
дæр нал бауæндыд, адæмы хæрам райсынмæ чи хæссы йæ ныфс! 
Хуыцау хорз, хъæуыхицау дæр сæхи коймаг у æмæ зоны цæрын 
адæмимæ... Фæндагсар Уастырджийыстæн, не 'фсин, адæм нæ 
фарс куыд дзырдтой, уый мæхи цæстæй куынæ федтаин, уæд мæ 
уырнгæ дæр нæ бакодтаид... Фæлæ ма иу хъуыддаджы фæдыл мæ 
зæрдæ фæкъæпп кодта, не 'фсин, æмæ йæ дæуæн дæр зæгъон... 
Адæм нæм ахæм зæрдæ кæй дарынц, уый хъæлæкк хорз у, фæлæ 
нæ амы æрцарды хабар чидæр хъæуыхицаумæ кæй бахæццæ код- 
90 

та, уымæй мæ зæрдæ нæ рухс кæны. Цы бæрæг ис, ахæм дзырд- 
хæсджытæ ма куы фæзына æмæ нын нæ хабар дарддæр куы ай- 
хъуысын кæной пъырыстыфтæ æмæ æндæр хицæуттæм... 
- Ма йыл мæт кæн, нæ лæг, иугæр нæ адæмы хорзæх ис, уæд 
нын ницы тас у, стæй та бон цæуы æмæ фарн йемæ хæссы, - зæгъ- 
гæ, басабыр кодта Дзитта Дзаххойы. Æмæ бавнæлдта, йæ лæг цы 
дзаг рифтæгтимæ æрбацыд, уыдонмæ. - Стæ-ма, цы та нын æр- 
барвыстой нæ хæрзгæнджытæ? 
«Хæрзгæнджытæ» Дзитта хуыдта Æхсæйнаг хъæуы цæрджы- 
ты. Ацы хатт дæр та Гæвдийы ус Цæрæгон афтидæй нæ рауагъта 
Дзаххойы. Йæ рифтаджы иу цæсты йын нывæрдта цыхт, къаннæг 
фиу, чысыл дурыны - арахъхъ, иннæ цæсты та халсарæй цыдæртæ 
æмæ, йæ лæппу хъæдæй цы гагадыргътæ фæхаста, уыдон. 
• * * 
Зымæг рагæй бахъавы йæ урс нымæт хæхбæстыл æрытауынмæ, 
фæлæ зынгæ æвиппайды фæкæны. Ныр дæр та афтæ. Æртæ боны 
дæргъы фæуарыд лыстæг зæгъ*. Йæ уазал æртæхтæ, адæймаджы 
буар чи хуынчъытæ кæны, уыдон ын æппæты фыццаг банкъардтой 
сæгътæ. Уайтагъд та-иу æрбалыгъдысты хизæнæй се скъæтмæ. 
Дымгæ мигътæ куы фæсырдта, æмæ куы фæирд, уæд та разын- 
дысты цъæх къæдзæхтæ, цыма сын исчи сæ цъуппытæ арвы æхсы- 
ры цады фæтъыста, афтæ сыл миты тæлм æрхæцыд. 
Фыййæуттæм фæсхохæй æрцыдысты сæ фосы хицæуттæ, æмæ 
ацæуынвæнд скодтой. Дзаххо къæзгæйæ загъта Дзиттайæн: 
- Нæ фыййæуттæ райсом цæуынмæ хъавынц... 
- Лæгтыдзуар - се 'мбал, фæндараст фæуæнт... 
- Ахсæв сæм цыдæр куывдгонд уыдзæн æмæ... мæнæн дæр 
загътой, æнæрбацæугæ, дам, ма фæу... 
- Гъемæ сæм бауай, цы ма йыл хъуыдытæ кæныс! 
- О, уый афтæ, фæлæ... 
- «Фæлæ» мæ бар уадз, ацу уал дæхæдæг... 
- Нæ дæ 'мбарын, не 'фсин... 
-Æздæр, нæлæг... 
- Фæлæуу-ма, фæлæуу! Цытæ мын дзурыс? 
- Ды мын цы нæ дзурыс, уыдон, - загъта ма Дзитта æмæ худы. 
- Æмæ худгæ та цæуыл кæныс? 
* Ставд ссадау мит, лæхурæг. - (Ред.) 
91 

- Дæуыл. Кæд дæ хонынц, уæд сæм цæугæ! Æз дæр фæстæдæр 
ме 'ртæ уæливыхимæ уым уыдзынæн... 
Дзаххо иудзæвгар ницуал сдзырдта, стæй йæ къухтæ кæрæ- 
дзийыл ныццагъта: 
- Хуыцауы тыххæй, цæмæй мын базыдтай мæ фæнд? 
- Дæ фæнд цæмæн? Мæхи фæнд дæр... 
- Кæс-ма, дæ хорзæхæй! Куыд хорз рауайдзæн! Нозт фале ра- 
хастой, кусарт ам, сæхимæ. Æрмæст ма дзы хъуыд æртæ чъирийы, 
æмæ куывд - цæттæ. Уый сын куыд æхсызгон уыдзæн, уый зоныс! 
Сатана дæ, Сатана! 
- О, о, æз - Сатана, фæлæ-иу, Нарты кæстæртæ Уырызмæджы 
куыд арасыг кодтой, афтæ-иу ма баком, кæннод мæ хæссинаг фæ- 
уыдзынæ, æмæ дын райсом дæ худинаг фæсхохы дæр базондзы- 
сты. 
Куывд æхсæвы ахицæн, æмæ фыййæуттæ сæхи барæвдз код- 
той райсоммæ. Иу-цалдæр бинаг нымæты æмæ голладжыдзаг 
къуымбилтæ ныууагътой Дзиттайæн. Дзитта дæр сæ хъæстагæй 
нæ баззад: фыййæуттæн фæйнæйы фæлыст хъарм цъындатæ ба- 
лæвар кодта, сæрды бонты кæй фæбыдта, уыдон. 
Фосы хицæуттæй иу хæрзбон зæгъынмæ фездæхт Дзаххойы 
хæдзармæ æмæ дзуры: 
- Фарн уæм дзурæд, нæ хæрзгæнджытæ! Мæ фыдæлтæй ахæм 
таурæгъ фехъуыстон. Фосы бардуагæн, дам, уыд æмбисонды æф- 
. сургъ, æмæ йын ныййардта иу байраг. Ном ыл сæвæрдта «Рæдау». 
Æрдхæрæны уайаг, зæххыцъарыл æмбал кæмæн нæ уыд, ахæм. 
Дыккаг хатт дæр та йæ ефс ныййардта байраг, æмæ уый та схуыдта 
«Æлгъин». Уый дæр уайаг - фыццаджы хуызæн, фæлæ хиуылхæц- 
гæ. Уæдæй фæстæмæ, дам, «Рæдау» æмæ «Æлгъин» абон дæр 
ма быцæу кæнынц: чи сæ тагъддæр ахæсдзæн дунемæ адæйма- 
джы кой. Махмæ раздæр ныххæццæ «Рæдау». Уый нæм ныххаста 
мæнæ Дзиттайы кой, æмæ йын арфæ кæнæм фосгæсты æмæ фосы 
хицæутты номæй... Дзитта, хи мадау барæвдыдтай мæнæ ацы лæп- 
путы æмæ дæ цæрæнбон бирæ. Стыр лæвары аккаг бæргæ дæ, 
фæлæ нæ къухы фосæй дарддæр ницы ис, æмæ дын мæнæ ацы 
кусæрттаг фод махæй... 
Кæстæр лæппутæй иу æрбаласта иу дзæбæх нæлгуист æмæ 
йæ Дзаххойы скъæтмæ баппæрста. Дзитта, мæгуыр, йæхæдæг та 
92 

афтæ сæфсæрмы, æмæ, фыййæуттæн цы цъындатæ сцæттæ код- 
та, уыдон йæ къухæй æрхаудысты... 
Фыййæутты ацыдæй ком ноджы фенкъарддæр. Ныронг-иу æф- 
цæгæй чи ракаст, уыдон-иу æппæты фыццаг суыдтой: Хъæлæсау 
комы стыр сæрвæтты ахæлиу сты урс мигъы къуымбилау урс фосы 
дзуг. Ныр дзы ахæмæй ницуал уыдзæн. Кæд ма искуы Дзаххойы 
сæгътыл йæ цæст схæца, æндæр змæлæг нал фендзæн сæрвæт- 
ты. ч 
Фенкъард ис Дзаххойы къæбыла Муртакк дæр. Изæрыгæтты- 
иу фыййæутты куыйтæ рæйын куы райдыдтой, уæд фæкæс, æмæ 
Муртакк дæр фезгъоры къæбырты сæрмæ. Уырдыгæй хорз зынди 
фыййæутты бынат. Муртакк-иу арæйдта уыцырдæм, фæлæ куый- 
тæ йердæм æрбазгъорынц, уый-иу куы ауыдта, уæд та - лидзгæ 
цыппæрвадыгæй. Æрмæст-иу сæхи размæ куы 'рбахæццæ, уæд- 
иу фездæхт фæстæмæ æмæ та - рæйгæ, цыма афтæ зæгъынмæ 
хъавыд, нæ уæ тæрсын, зæгъгæ. Зыдта, фыййæутты куыйтæ ис- 
кæй хæдзармæ нæ фæлæбурынц, уый. Нырма къаннæг у Муртакк, 
фæлæ, æвæццæгæн, цыма куыйты рæгъмæ рацыд, афтæ касти 
йæхимæ, æмæ иу фæндаггоны дæр æнæ рæйгæ нæ уагъта. 
Нæ, æвæдза, бынтон нæ бамыр ис Хъæлæсау. Фæндаггонтæм 
хорз хъуыстысты Дзаххойы къæбыла Муртаччы рæйд æмæ Дзит- 
тайы уасæджы уасын. 
Дзаххо ацы бонты æнæвдæлон уыд. Фæзылд хъæутыл æмæ 
Æхсæйнаг хъæумæ фæхаста йæ мызд. Бафснайдта йæ Гæвдийы 
къутуйы, æрыссадта дзы дыууæ-æртæ мæйваг, баивта дзы иуцас- 
дæр, хæдзары дзаумæттæй æмæ йæ дарæсæй цы хъуыд, уыдо- 
ныл, стæй æрбаздæхт æмæ йæ чысыл хæдзар зымæгмæ цæттæ 
кæнын райдыдта. Уæвгæ дзы цæттæгæнинаг дæр ницуал баззад. 
Йæ тынгдæр мæт уыд хуыссæнгарзыл. Гобæттæ, хъæццултæ æмæ 
бумбули базтæ хъуамæ мачи бадома Дзаххо æмæ Дзиттайæ, фæн- 
даггонтæй сæм исчи æхсæвиуат куы кæна, уæд. Æмбаргæ адæй- 
маг уый йæ сæрмæ не схæсдзæн, Фæлæ Хуылыдз æмæ æргъæвст 
бæлццон йæ фæллад цæмæй суадза æмæ стæфса, уымæн амæлт- 
тæ хъæуы. Гъемæ, уымæн цы хъæуы, уыдон дæр цыма рæвдз 
сты. Хæдзар æнгом амад у. Дымгæ дзы нæ хизы. Хъарм уыдзæн. 
Ноджы йын йæ алыварс дымгæ хъæпæнтæ куы æрæвæра, уæд та 
- хъармдæр. Фæлæ хæдзарæн уæддæр йæ мидæг арт куынæ уа, 
уæд дзы адæймаг йæхи кæм батавдзæн? Ардæм суг æввахс никуы 
93 

ис. Фугæйы къæцæлтæ цæй суг сты! Фæлæ ам дæр уыйбæрц тых- 
стагæй ницы ис. Иу къуымы арты фаг суг та Æхсæйнаг хъæуæй дæр 
самал кæндзæн. Фæндаггонтæ кæд бирæ нæ уой, уæд, табуафси, 
абадæнт бинонтимæ уыцы иу арты фарсмæ. Кæд æмæ къордæй 
уой, уæд та уæртæ иннæ къуым. Арт дзы нæ уыдзæн, фæлæ бирæ 
адæмæн сæхи комытæфæй дæр бахъарм уыдзæн. Хуыссæнæн та 
сын - фæлмæн лыстæн. 
Лыстæн дæр, æвæдза, иу дзырд у, фæлæ иухуызон нæу. Æмæ 
уый тыххæй дæр асагъæс кæнын бахъуыд Дзаххойы. Лыстæн кæ- 
нынц хоры хъæмпæй дæр, фæлæ уый æрхджын у, фаг фæлмæн 
нæу, стæй æгæр тагъд хус кæны æмæ ныззыгуым вæййы. Хуымæ- 
тæджы уыгæрдæны хосæй дæр фæкæнынц лыстæн, фæлæ сыф- 
кæрдæг уайтагъд амур вæййы æмæ рыг фесты. Кæнынц лыстæн 
цаддоны æмæ донбылты зайæг дзалайæ дæр. Уый хъæмп æмæ 
хосæй хуыздæр у, фæлæ гомбуар цъæррæмыхст кæны. Уыдæттæ 
Дзаххо куыд нæ зыдта æмæ æрцæттæ кодта фæсалгæрдæг, хохы 
цæрджытæ се 'рчъиты æмæ се 'рчъиагдзабырты кæй фæкæнынц 
- даргъхал, фидар æмæ фæлмæн чи у, ахæм фæсал. 
Æфцæгыл цæуæг фæндаггонтæ фæфылдæр сты. Адæм сæ 
фæззыгон куыстытæ куы фесты, уæд ныр тагъд кæнынц, зымæг- 
мæ сæ цы хъæуы, уыдоныл. Ардыгæй фидæн уалдзæгмæ хор фаг 
кæмæ нæй, уыдон архайынц фæсæфцæгæй бæхтыл æмæ хæр- 
джытыл хор хæссыныл. Чидæртæ быдыры хъæуты балхæдтой хор, 
фæсæфцæгмæ йæ сластой æххуырсгæ уæрдæтты æмæ йæ ныр 
хæссынц бæхуаргъæй. Гъе, фæлæ уыцы фадæттæн дæр сæ фæ- 
стаг æмгъуыд æрхæццæ: фæндаг их кæнын байдыдта... 
Знон Дзаххо ссыд æфцæджы сæрмæ æмæ та райдыдта фæн- 
даг дзæбæхтæ кæнын. Дон кæм лæдæрст, кæнæ уымæл кæм уыд, 
уымыты лыстæг хуыр фæкалдта. Ныр фæсæфцæгмæ бæхджын 
цæуæг йæ хæдзары размæ куы 'рбахæццæ вæййы, уæд æй Дзаххо 
æруромы æмæ йын амонынтæ райдайы: 
- Фæндаг ранæй-рæтты ихцъар куы сæвæры, уæд дæр æмбис- 
бонмæ стайы, æмæ абон хъуамæ æвзæр ма уа. Фæлæ афтæ дæр 
вæййы: æхсæвы ирды ныссæлы æмæ, райсомæй цъæх мигъ куы 
'рбады хохыл, уæд дысоны их нал стайы суанг изæрмæ дæр. Аф- 
тæмæй тæссаг у. Астæуккаг цыртмæ куы схæццæ уай, уæд дын кæд 
æмбал фæуа, уæд-иу афтæ бакæнут: уæ иу бæхæн йæ дзыларыл 
хæцæд, йæ тæккæ бырынчъы цур, иннæ та - йæ къæдзилыл. Бæх 
94 

куы фæбыра, уæд-иу архайут, цæмæй йæ фæстаг къæхтæ дæл- 
вæндаг ма фæуой. Уæлдай тæссагдæр та у, фале ацырдæм куы 
цæуат æмæ æфцæгыл куы рауырдыг кæнат, уæд. Гъемæ уын цы 
амал ис, уымæй тагъддæр фездæхут фæстæмæ. 
9. ФÆНДАГСАР УАСТЫРДЖИ 
Зымæг - йæ тæккæ карзы... Цымæ нæм зымæджы «æввонгхор» 
цæмæн хонынц? Адæймагæн бирæ азмæлæнты фадат кæй нал 
вæййы, уый тыххæй? Арф мит бамбæрзта хæхтæ æмæ кæмттæ, 
къуылдымтæ æмæ адгуытæ. Сæрдыгон та? Хъæууаты бæрц зæххы 
гæппæл сбæрæг кæн иу ран æмæ-ма акæс йæ алывæрстæм: ахæм 
гæппæл дзы нал ссардзынæ, алкæм дæр æндæр æмæ æндæрхуы- 
зон. Ныр та? Къуылдымæй, æрхæй, адагæй, къуыпп æмæ дзыхъ- 
хъæй - æмхуызон урс дарынц, цыма сыл исчи æнцъылдтæ цикъæ 
байтыдта. Æмуырдыг къæдзæхтæй мит кæуыл нæ хæцы, уыдон 
сæрды бонты цъæхæй фæзынынц, фæлæ ныр урс миты астæуæй 
сау дарынц, кæм - галдзармы хуызæн, кæм та - æрчъиаджы сул- 
тъыйыæнгæс... 
Мит куы нæма рауарыд, уæд Дзаххо катай кодта: «Хъæуы ма куы 
цардыстæм, уæд-иу куы кæмæн аххуыс кодтон, куы кæмæн, фæлæ 
ам та зымæг зымæджы дæргъы цы архайдзынæн?» Ныртæккæ та 
йæ цыма æвдæлгæ дæр нал кæны. Æхсæйнагхъæуы ма куы царди, 
уæд æрцæттæ кодта тæгæр бæласæй къæлæттæ æмæ сæ ныр ны- 
вæнды рæхсæнтæй. Къахкъæлæттæ! Уыдонæй æхсызгондæр цы 
хъæуы зымæгон бæлццоны? Гæвди йын куыд бацамыдта, афтæ- 
мæй ам æнæ къæлæттæй тынг зын у зымæгон фæндагыл. Дзаххо 
йæхæдæг дæр хæххон цæрæг уыди, фæлæ уыдонмæ мит афтæ 
бирæ нæ уарыд æмæ сæ къæлæтты сæр нæ хъуыд. Ам та æнæ 
къæлæттæй ногуард миты бон-изæрмæ адæймаг фондз верстæй 
фылдæр нæ ацæудзæн... 
Æнцад, æнтъыснæг бон. Æнæбын арвы баз кæмдæр фæхуын- 
чъытæ æмæ абон райсомæй суанг изæрмæ калы æмæ згъалы йæ 
пакъуы. Афтæ æнæдымгæйæ куы фæуары, уæд, дам, бирæ ахæс- 
сы йæ уард, æмæ зæйтæ æмæ хъæпæнтæй тынгдæр тас у. 
Æвæццæгæн, адæмæй иппæрд чи вæййы, уыдон се 'ппæт дæр 
афтæ фæкæнынц... Дзаххо иунæгæй куы аззайы, уæд хъæрæй 
фæдзуры. Йæхиимæ. Ныр дæр къахкъæлæттæ аразы æмæ ныхас 
кæны йæ къæбыла Муртаккимæ: 
95 

- Хъусыс, Муртакк! Æнкъард кæныс, фæлæ дын цы мæ бон у! 
Мах ма уæддæр дыууæ стæм æмæ аныхæстæ кæнæм, фæлæ дæ- 
уæн куыдзæмбал нæй, æмæ куыд нæ хъыг кæнай! Уалынмæ та 
уалдзæг æрцæудзæн, фыййæуттæ та нæм æрхæццæ уыдзысты сæ 
куыйтимæ, æмæ та дæуæн дæр фæуыдзæн, кæимæ арæйай, уый. 
Уæвгæ, куы фембæлут, уæддæр кæрæдзимæ куыдзы цæстæй фæ- 
кæсут, загъд самайут æмæ кæрæдзийы хъуынхъис акалут... 
Муртакк бады йæ фæстæпгыл æмæ нымдзаст вæййы Дзаххойы 
цæсгоммæ, куы йæ былтæ асдæры, куы та йæ хъустæ базмæлын 
кæны. 
Дзитта æхсæвæй-бонæй кæны фæсмыны куыст: къуымбил æх- 
сæды, пиры, æлвисы, æлвыстæй къуыбылæйттæ тухы. Ныры хуы- 
зæн бирæ рæстæг ын никæд уыд ахæм куыстæн. 
Боныхъæд нал æмæ нал рæстмæ кæны. Куы мигъ ныббады, 
æмæ адæймаг йæ развæндаг нал фæуыны, куы та мит тъыфылæй 
уары. Хатгай та дымгæ афтæ сысты, цыма хæхты цъар растигъын- 
мæ хъавы... Ныр æгас дыууæ къуырийы дæргъы. 
Фæлæ, дам, фыдбон æмæ фыдлæг бирæ нæ хæссынц. Иубон 
фæсаходæн ракаст Дзаххо йæ къаннæг хæдзары дуарæй, æмæ йæ 
зæрдæ барухс. Ныгуылæнырдыгæй æрбазынд арвы цъæх. Чысыл 
фæстæдæр арв асыгъдæг æмбисы онг. Æгайтма радзæбæх бон. 
Ныр та кæд æфцæгыл дæр фæуаид цæуджытæ. 
Изæрмæ мигъы къæм нал баззад арвыл. Æхсæвы дæр цæхæр- 
цæст стъалытæ кæсынæй не 'фсæстысты хæхты урс пæлæзмæ, 
æмæ адæймаг фенхъæлдтаид: цалдæр къуыримæ нал схъыздзæн. 
Суанг ма йæ райсомы дæр афтæ ирд уыди, æмæ Дзаххо цин кодта, 
фæндаггонтæн хорз рæстæг скодта, зæгъгæ. 
Аходæнафон арв ныгуылæнырдыгæй фæурсытæ. «Кæд, мый- 
йаг, дымгæ ногуард мит уæлдæфмæ систа» - ахъуыды кодта Дзах- 
хо. Фæлæ, нæй! Дымгæ зæххæй цы мит сисы, уый афтæ бæрзонд 
не ссæуы... 
Æмбисбонмæ арвы цъæхæй ницуал зынд. Мигъ æрбадт хæх- 
тыл, æфцæг та аныгъуылд йæ уазал хъæццулы бын. Стæй дым- 
гæ дæр райдыдта йе 'нкъард зарæг. Дзаххо зоны: уæле дымын куы 
райдайы, уæд æфцавгæн йæхи сæрыл та тыхджын тымыгъ вæййы. 
Стыр мæт æмæ катайы бацыд лæг. Цыма уадтымыгъ æвиппайды 
фенцаинаг у, уыйау Дзаххо куы хæдзармæ бауайы, куы та рагæпп 
ласы æддæмæ, талынг арвы кæрæтты йæ цæст ахæссы. 
96 

Фæлæ - нæй! Тынгдæр йеддæмæ сабырдæр нæ кæны дымгæ. 
Нал бафæрæзта хъæцын Дзаххо æмæ бацыд йæ усмæ. 
- Не 'фсин, иучысыл-ма мæм байхъус... Мæ зæрдæ мæм афтæ 
дзуры, цыма фæсхохæй бæлццæттæ рацыд, фæсæфцæгсыл схъы- 
зыд, æмæ бæллæхы бахаудтой... И? 
- Цы дын зæгъон, нæ лæг, айхуызæн фыдбоны диссаг нæу бæл- 
лæхы бахауын. Лæгтыдзуар - се 'мбал, æндæр сын цы мæ бон у! 
- загъта Дзитта æмæ бакаст йæ лæгмæ. Базыдта йæ, уый та цыдæр 
сфæнд кодта, фæлæ, цымæ, цы хъавы? 
- Фæндагсар Уастырджийыстæн, раст сæ цыма уыцы тыхстæй 
мæхи цæстæй уынын, афтæ мæм кæсы... 
- Омæ сын се 'рцыдмæ исты хъарм хæринаг акæндзынæн, ды та 
сын се 'хсæвиуат барæвдз кæ... 
- О, уый афтæ, фæлæ... Иугæр ардæм куы 'рхæццæ уой, уæд 
та ма цы, фæлæ... Иучысыл сæ размæ куы суаин, уæд дæм куыд 
кæсы? - цыма лæгъстæ кæны, ахæм хъæлæсæй бафарста Дзаххо. 
Цы хъуамæ загътаид Дзитта уыцы фæндоны ныхмæ! Фæлæ иу 
хъуыдыйæ йæ зæрдæ бауазал. Зоны Дзитта йæ лæджы зæрдæ. 
Цалынмæ бæлццæттыл фембæла, уæдмæ сæм цæудзæн, ныхас 
дæр ыл нæй. Æмæ кæд фæсæфцæг сты нырма, уæд та? Ныр æм- 
бисбон у. Кæдмæ схæццæ уыдзæн æфцæджы сæрмæ? Куы йыл 
баталынг уа æмæ йæхæдæг дæр куы бабын уа, уæд... Йæ уæнгтæ 
ныддыз-дыз кодтой Дэиттайæн уыцы хъуыдытæй. Фæндаггонтæ 
æгас хæдзæрттæ ссарæнт. Уыдонæй алкæмæн дæр бинонтæ ис, 
исчи ма сæ цæрдзæн... Фæлæ Дзаххо йæхæдæг куы байсæфа, уæд 
Дзитта хæдзархæлд нæ кæны? Ацы дзæгъæл комы иунæгæй! Æмæ 
ма уæд йæ цард та цы у? Иу ингæн скъахын кæндзæн ам æмæ дзы 
цæрдудæй ныххиздзæн йæ лæджы фарсмæ... 
Канд ацы иу хатт нæ уыд Дзиттайы мæт æмæ сагъæс. Йæ лæг 
фæндаггонты размæ куы араст вæййы, уæд Дзиттамæ афтæ фæ- 
кæсы, цыма, кæцæй нал æрыздæхдзæн, уыцы фæндагыл фæцæ- 
уы, цыма йæ цардæмбал мæрдты бæстæм йæхи къахæй тындзы... 
Райдайæны архайдта йæ бакъуылымпы кæныныл, бустæ æмæ йын 
уайдзæфтæ кодта. Фæлæ та-иу Дзаххо йæхицæн бынат куы нал 
ардта, удисæджы катæйттæ æмæ-иу мæлæтдзаг рынчыны хъæр- 
зынтæ куы райдыдта, уæд кæм лæууыд Дзиттайы зæрдæ! • 
Ныр дæр та афæлвæрдта йæ лæджы бауромыныл. Ацы хатт ыл 
уæлдай тызмæгдæрæй сбустæ кодта: 
7 Фæндагсар Уастырджи 
97 

- Уæд та, кæд дын æнæ цæугæ нал ис, уæд мæн дæр ахæсс де 
'ккой æмæ, кæд мæлæм, уæд - иумæ! 
Ницы та рауад Дзиттайы тæргæйттæй. Цæссыгкалгæ йæ къух 
ауыгъта æмæ йæ лæджы цæттæ кæнынмæ фæцис. Къаннæг дзæ- 
къулы фæтъыста кæрдзын, цыхты къæртт, чысыл авг арахъхъ æмæ 
сæ æнæдзургæйæ Дзаххойы раз æрæвæрдта. 
Дзаххо дæр къахкъæлæттæ бакодта йæ къæхтыл, йæ роныл аба- 
ста къахдзæфхæдтæ, лыстæг бæндæн æрæфтыдта йе 'фцæджы, 
бафæдзæхста йæхи Фæндагсар Уастырджийæн æмæ араст. Дзитта 
æмæ Муртакк дæр рацыдысты йæ фæдыл, фæлæ сæ бирæ цæ- 
уыны сæр нæ бахъуыд. Дзаххо афтæ атындзыдта, æмæ уайтагъд 
уазал мигъы фæлмы аныгъуылд. 
Схæццæ Дзаххо æфцæгрæбынмæ, фæлæ нæдæр бæлццоныл 
фембæлд, нæдæр адæмы хъæлæба æрцыд йæ хъустыл. Æмæ 
хъуыдытыл фæцис. Фæстæмæ аздæха? Æмæ куыд? Уæвгæ, исты 
æнамонд хабар куы 'рцæуа фæндаггонтыл, уæддæр Дзаххойы чи 
хъуамæ бадара азымы? Цы дзы у уый аххос? Бæлццон адæмæн 
фæндагамонæг у, сæ размæ-иу цу, зæгъгæ, ахæм хæс никæдма 
райста йæхимæ, стæй йыл æй æвæргæ дæр ничи кодта... О, уый 
бæргæ раст у, фæлæ адæймагæн йæхи цæсгом цы хæс æвæры 
йæ разы, уый та? Уыцы хæс куынæ æххæст кæна, уæд ма цæй лæг 
у! «Цæйнæфæлтау мæ цæсгом мæхи раз чъизи уа цæрæнбонтæм, 
фæлтау...» - скарста Дзаххо. 
Æфцæг цæхгæр кæм фæхæрд вæййы, уым Дзаххо сыхæлдта йæ 
къахкъæлæттæ, цыргъдæндаг къахдзæфхæдтæ бакодта йе 'рчъиаг 
дзабыртыл æмæ араст къуылдымыл уæлæмæ. Æгайтма рахаста 
къахдзæфхæдтæ. Дымгæ мит кæм хæсгæ фæкодта, кæм та йæ 
тыхнад ныккодта, æмæ дзы къæлæтты сæр нал хъуыди, фæлæ дзы 
æнæ цæфхад зын уыдаид цæуын. 
Дзæвгар ма йæ хъуыди æфцæджы сæрмæ, афтæ... Кæд ма ацы 
æрра дымгæйы къуыззитмæ адæймаджы хъустыл дæр æууæндæн 
ис, уæд... цыма топпы хъæр фæцыд. Дзаххо йæ мидбынаты æр- 
лæууыд æмæ байхъуыста. Фæцыд та дыккаг гæрах дæр. Фæлæ 
кæцæй? Ацу æмæ йæ ды равзар! Быдырбæсты æнцон базонæн у, 
ахæм хъæр кæцæй цæуы, уый. Фæлæ хохы? Уынæр, хохы фæр- 
стыл йæхи хойгæ, къæдз-мæдзытæй афардæг вæййы кæмтты. 
Гæрах фæдисы гæрах уыд, уый та цы зонын хъуыд Дзаххойæн! 
Ам ацы афон цуаны ничи фæцæуы. Зæрдæйыдзæбæхæн дæр ничи 
98 

фæкæны гæрæхтæ. Уый, бæлвырд, фæдисхъæргæнæг у. Дзаххо 
ныййæлæлæй кодта, йæ бон цас уыд, афтæ тынг. Байхъуыста. Дзу- 
апдæттæг нæй. Уæвгæ, дымгæ уæле цæуы æмæ, кæд йæ хъæр ни- 
кæмæ фехъуыст, уæд ын цæй дзуапп хъуамæ уа? Дзаххо йæ цыд 
фæтагъддæр кодта. 
Æфцæджы сæрмæ йæ бирæ нал хъуыд, афтæ дымгæ фæса- 
бырдæр. Æмæ уалынмæ - адæймаджы æнуд цъæхахст: 
- Кæм дæ, цы фæдæ, Уастырджи! 
- Мæнæ! Мæнæ! - хъæлæсыдзагæй ныхъхъæр кодта Дзаххо. 
Фырцинæй йæ хъуыдыйы нал æрцыд, уыцы бæлццон Уастырджи- 
мæ кæй сиды, уый дæр, æмæ атындзыдта, хъæр æм кæцæй фе- 
хъуыст, уыцырдæм. Йæ «мæнæ! мæнæ!», æвæццæгæн, фæндаг- 
гонтæм фехъуыст, æмæ иудзæвгар фæхъус сты. Стæй радыгай 
хъæр кодтой, Дзаххойы ныхас чердыгæй цыд, уыцырдæм. 
Бирæ нæ ахаста Дзаххойы цин. «Хæсгæмард куыд фæдæн, гъе! 
Раздæр цæуылнæ рацыдтæн! Ауындзæг цъитимæ бадзæгъæл сты 
æмæ сæфдзысты», - басагъæс кодта Дзаххо æмæ та ныхъхъæр 
кодта: 
- Уæ бынæттæй ма фезмæлут! 
Хуымæтæджы не скатай Дзаххо. Фæндаггонты уынæр æм кæ- 
цæй æрбайхъуыст, уыцы ауыгъд цъити Рæбынгомы цæрджытæ 
«Дадойы цъысым» хуыдтой. Дзаххо куыд фехъуыста, афтæмæй 
уыцы ран иу-дыууиссæдз азы размæ æнамонд хабар æрцыд. 
Иу рæбынгоймаг мæгуыр лæг Дадо зымæгон æфцæгыл хус- 
сарæй цæгатырдæм рацыд. Хъуамæ дыууæ-æртæ боны фæстæ 
сæмбæлдаид йе 'ххормаг бинонтыл, фæлæ, къуыри аивгъуыдта, 
уæддæр лæг нæма зыны. Уалынмæ фæсхохæй рацыдысты æндæр 
бæлццæттæ, æмæ уыдон радзырдтой, Дадо цалдæр боны размæ 
кæй раивгъуыдта, уый. Фæфæдис сты æгас комбæсты лæгтæ æмæ 
æфцæгыл агурын райдыдтой Дадойы. Æппынæрæджиау Ауындзæг 
цъитийы сæр суыдтой цыдæр сауæндæрг змæлæг. Æввахсдæр 
æм бацыдысты æмæ федтой: арф миты сагъд лæдзæджы сæрыл 
конд сау фысдзарм худ дзедзырой кæны дымгæйы улæфтмæ. Фæ- 
дисæттæ иу-цалдæрæй, бæндæнтæй бастæй, схызтысты цъитийы 
сæрмæ. Лæдзæджы тæккæ цур миты бынæй зынди хæлынкæрцы 
гæппæл. Ракъахтой мит, æмæ разынд адæймаджы цонг. Дадо, мæ- 
гуыр, йæ дзæкъул дæр ма йе 'ккой, дзуццæджы бадгæйæ сæргуы- 
бырæй ныссалд йæ мидбынаты. Суанг, дам, æй йæ хæдзармæ дæр 
99 

афтæ салдæй æрхастой. Гъеуæдæй фæстæмæ адæм уыцы бынат 
хонынц «Дадойы цъысым». 
Фæдисæттæ куыд раиртæстой, афтæмæй Дадойыл фæстæмæ 
цæугæйæ схъызыд. Зымæгон къуылдымы бæсты рауырдыг код- 
та, Ауындзæг цъитийы сæр цы æмуырдыг къæдзæх ис, уым, æмæ 
ахаудта цъитийæ тъæпæнмæ. Уырдыгæй йын цæуæн ничердæм- 
уал уыд, фæстæмæ уæлæмæ сбырын та йæ бон нал бацис, æхсæ- 
вы уым баззад æмæ ныссалд, бецау. Уæддæр ма йæ зонд йæхи- 
мæ уыд æмæ, цæмæй йæ мард æнæ ныгæд ма баззайа уалдзæг- 
мæ, уый тыххæй йæ худ ныссагъта лæдзæгыл, фæндаггонтæм 
куыд зындаид, афтæ. 
* * * 
Бæлццæттæ æнæуи дæр нал зыдтой, чердæм ма цыдаиккой, 
уый, æмæ лæууыдысты уыцы иу ран. Æрмæст рæстмæ не 'мбæр- 
стой иу хъуыддаг: чи у, кæй хъæлæс фехъуыстой, уый? Кæд уый 
дæр цæгатырдыгæй хуссармæ сæ фæдыл рацыд, уæд сæм йæ 
хъæр хъуамæ уæле æрыхъуыстаид. Фæлæ дæлæрдыгæй куы хъуы- 
сы... Кæд хуссарæй цæгатырдæм цæуы, уæддæр: куыд байрæ- 
джы кодта ныронг? Дзаххо æмæ йæ Дзитта куыд рауагътой аца- 
фон? Куыд фехъуыстой, афтæмæй уыцы дыууæ адæймаджы ни- 
кæд рауадзынц фæндаггоны, мигъ бон куы вæййы, кæнæ рæстæг 
аходæнæй куы адарддæр вæййы, уæд дæр. 
Дзаххо иуцасдæр куы ссыд уæлæмæ, уæд та ныхъхъæр кодта, 
чысыл-ма бафæразут, ныртæккæ уæм хæццæ кæндзынæн, зæгъгæ. 
Кæд мигъы фæлмæй уынгæ нæма кодтой сæ кæрæдзи, уæддæр сæ 
ныхас дзæбæх хъуыст. Дзаххо уал базыдта уый, æмæ фæндаггон 
иу нæу, къордæй сты. Йæ зæрдæ чысыл фæфидардæр. Адæймаг 
иунæгæй ахæм тæссаг ран уайтагъд фенæбон вæййы, йæ зæнгтæ 
ризын райдайынц ахауынæй тæрсгæйæ, йæ къахы айст фæтæс- 
сонд вæййы, æмæ байсæфы. Фæлæ кæд къордæй сты, уæд уый 
стыр ныфс у сæ алкæмæн дæр. «Цымæ сæм топп та кæцæй фев- 
зæрд? - хъуыды кæны Дзаххо цæугæ-цæуын, æмæ уыцы фарстæн 
дæр дзуапп дæтты йæхæдæг. - Ацы фæстаг азты ирон æхсонджын 
топпæй ничиуал архайы. Æвæццæгæн, горæты йæ чи балхæдта, 
ахæм у». 
Нæ фæлæ куыд фæрæдыдысты? Уæвгæ, уый дæр цас диссаг у! 
Цæвиттон, æфцæджы сæр тъæпæнгомау къуырф у. Хуссарырдæм 
дзы дæлæмæ æрдаргъ сты æртæ къуылдымы. Астæуккаг къуыл- 
100 

дым, «Зымæгон фæндаг» кæй хонынц, уый даргъдæр у иннæтæй, 
суанг æфцæгæн йæ сæрæй йæ бынмæ. Æрмæст ууыл фæцæуынц 
зымæгон. Йæ галиуырдыгæй цы къуылдым ис, уый дæр райдайы 
æфцæджы сæрæй, фæлæ æмбисы онг дæр не 'рхæццæ вæййы, 
афтæ цæхгæр фескъуыйы, даргъ æмæ фæрсырдæм скъуыдтæй 
нындæгъд, цæхгæр цы къæдзæх фæлыг, уый фахсыл ахауынæв- 
вонг. Кæддæр, дам, уым стыр цъити уыд, фæлæ акалд коммæ, баз- 
зад ма дзы æрмæст иу гæппæл. 
Йæ хид йæ къæхты бынæй кæлы, афтæмæй лæгæрды Дзаххо 
уæлæмæ, æфцæджы сæрмæ. Фыдбылызы цы фæндаггонтæ ба- 
хаудтой, уыдонæн сæ цурмæ бæргæ схæццæ, фæлæ сæм комком- 
мæ бацæуæн нæй, æрхизæн сæм ис æрмæст уæлейæ, сæхæдæг 
куыд æрцыдысты, афтæ. 
- Æнцад бадут уæ мидбынаты, ныртæккæ уæм хæццæ кæн- 
дзынæн! - бадзырдта та бæлццæттæм æмæ, цы йæ бон у, уымæй 
тындзы уæлдæр. «Тындзы», зæгъгæ, чи зоны, иттæг раст ныхас 
нæу ацы сахат. Арф миты æмæ бырынцъаг къæдзæхтыл цæй тын- 
дзæн ис адæймагæн! Ныффæллад Дзаххо, фæлæ, цы йæ бон у, 
уымæй хилы уæлæмæ куы йæ дыууæ къахæй, куы та йæ цыппæр- 
тыл. «Уæд та сæм бахъæр кæнин, цæмæй фæстæмæ, æфцæджы 
сæрмæ схизой, кæуылты æрхызтысты, ууылты», - хъуыды кæны 
Дзаххо, фæлæ уымæ дæр йæ ныфс нæ хæссы. Мыййаг, фæрсыр- 
дæм куы барæдийой, уæд къæдзæхæй фæкæлдзысты... 
Æппынфæстаг, схæццæ Дзаххо æфцæджы сæрмæ. Иу уысм 
алæууыди йæ мидбынаты, скуывта Фæндагсар Уастырджийæн, 
хохы дзуаерттæн æмæ уайтагъд фæцæуæг дæлæмæ фæрссаг 
къуылдымы. Мйгъ систа йæхи уæлæмæ, æмæ Дзаххомæ сзынды- 
сты бæлццæттæ. Фондзæй батыгуыр сты цъитийы рагъыл æмæ 
æнхъæлмæ кæсынц сæ ирвæзынгæнæгмæ. 
- Мауал тæрсут, ныр уын ницуал уыдзæн, æрмæст уазалæй ба- 
хизут уæхи! - ныдздзырдта сæм дæлæмæ. 
Ауырдыг кодта. Бирæ ныууайын æй нæ бахъуыд. Къуылдым, 
цыма йæ исчи кардæй æркарста, афтæ цæхгæр фæлыг æмæ иу- 
дæс-дыууадæс санчъехы бæрц æмуырдыгæй баззад. «Фæлæуу-ма, 
æмæ уæд уыдон сæхæдæг куыд ныххызтысты уырдæм?» - ахъуы- 
ды кодта Дзаххо æмæ йæ мидбынаты æрлæууыд. 
Фæндаггонтæ сæ цæстæнгас скодтой Дзаххомæ. Ныр сæм дзæбæх 
зынд. Хъæр кæныны сæр дæр дзы нал хъуыди, хорз хъуысти ныхас. 
101 

- Тыбаууациллайыстæн, уæлæ, æрдæбон Гæбыла цы Уастыр- 
джимæ хъæр кодта, уый йæхæдæг! - зæгъгæ, фæкодта бæлццæт- 
тæй иу, Дзаххойы куы ауыдта, уæд. Æмæ бæрæг нæ уыд, уыцы 
ныхас хъазгæйæ загъта æви йæм æцæг афтæ фæкаст. Дзаххойæн 
йе 'рфгуытыл, йæ рихитыл æрцауындзæг сты æнгуылдзы стæвдæн 
ихы цупæлттæ, йæ зачъетыл та белы тъæпæныйас ихы фезгъæр 
урс-урсидæй зынди дардмæ дæр. Æцæг уыди Дзаххо æдде бакæс- 
гæйæ, таурæгъты æмæ аргъæутты цы зæронд урсбоцъо Уастыр- 
джийы кой фæкæнынц, уый æнгæс. 
Дзаххо йæхæдæгта, бæлццæтты афтæ æвыдæй куы федта, уæд 
куыддæр æрлæмæгъ, йæ риуыдзаг арф ныуулæфыд æмæ æрбадт 
йæ мидбынаты. Стæй æрхудт йæ лæмæгъдзинадыл æмæ æрæ- 
джиау ныдздзырдта: 
- Гъы, уæ фæндаг раст, хорз адæм! 
Бæлццæттæ ныр базыдтой, уый Дзаххо кæй у, уый, æмæ схор- 
схор кодтой, сæ фырцинæй се 'ппæт дæр дзурынмæ фесты, сæ кæ- 
рæдзи нал уагътой салам раттын дæр сæ ирвæзынгæнæгæн. Дзах- 
хо йæ рихиты ихтæ иучысыл расыгъдæг кодта, сындæггай сыстад 
æмæ фæлмæн хъæлæсæй, цыма сæм хатгæ кæны, афтæ дзуры: 
- Бонæй бирæ нал ис, мæ хуртæ. Лæмбынæг мæм байхъусут. 
Æфцæджы бынмæ рухсæй куынæ ныхæццæ уæм, уæд та фæрæ- 
дийдзыстæм. - Дзаххо йæ синаг райхæлдта, йæ иу кæрон ын ба- 
баста хъилдурыл, иннæ кæрон фæфидар кодта миты къуыбарыл 
æмæ йæ ныппæрста фæндаггонтæм. - Чи уæ куыд фæлладдæр 
у, афтæ раздæр æрбабæттæд синаг йæ дæлæрмтты æмæ бырæд 
уæлæмæ мердæм. Мауал фæстиат кæнут. 
Синагыл хæцгæйæ радыгай сбырыдысты бæлццæттæ къæмбы- 
ры сæрмæ. Уым кæйдæрты фæндыд: сæ фæллад куы суагътаик- 
кой иучысыл, куы аныхæстæ кодтаиккой Дзаххоимæ, фæлæ сæ уый 
нæ бауагъта. Ныртæккæ æрталынг уыдзæн, æмæ нæ развæд нал 
уындзыстæм, зæгъгæ, араст Зымæгон къуылдымыл дæлæмæ. 
Дзаххо сæ разæй, афтæмæй талынггæрæтты ныххæццæ сты 
æфцæджы бынмæ. Уым чысыл афæстиат сты сæ фæллад уадзын- 
мæ. 
- Цыдæриддæр уа, уæддæр нын ныр хауынæй тас нал у æмæ 
искæд хæццæ кæндзыстæм бынатмæ дæр!- загъта Дзаххо. Фæн- 
даггонтæй йæм сæрæндæр чи фæкаст, ахæм лæппуйы æппæты 
фæстæ æрлæууын кодта æмæ та араст сты дæлæмæ. Цы нæ вæй- 
102 

йы! Бынтон чи ныффæллад, ахæм адæймаг куы цæуа æппæты фæ- 
стæ æмæ искуы миты хъæпæны куы аныгъуыла, уымæй æдас нæу 
ацы талынджы... 
Сæ хæдзармæ ма дæрддзæф уыдысты, афтæ сæм сзынды- 
сты иу ранæй дыууæ рухсы: сæ иу - уæлдæрæй, иннæ та - йæ 
быны. «Сæ иу - æфцæджырдæм цы рудзынг сарæзтон, уый рухс 
у, фæлæ, цымæ, иннæ та цы уа? - ахъуыды кодта Дзаххо, фæлæ 
ницы сдзырдта, æрмæст йæ санчъехтæ фæдаргъдæр сты. Æмæ 
йæ зæрдæ тынгдæр ахсайдта йæ къаннæг къуыммæ, Дзиттамæ. 
Кæс-ма, дæ хорзæхæй! Абондæргъы куыд не 'рцыд йæ хъуыдыйы! 
Æвæццæгæн, афонмæ фырмæтæй йæ зæрдæ... Æдзæрæг комы... 
Зыбыты иунæгæй... Æхсæвидары... 
Нал фæлæууыд Дзаххо æмæ «о-о-о!» - зæгъгæ, ныхъхъæр 
кодта йæ хъæлæсыдзаг. Иу уысм æрлæууыд йæ мидбынаты æмæ 
байхъуыста. Дыккаг хъæры фæстæ æрбайхъуыст къæбылайы рæ- 
йын. Уæлдай æхсызгондæр та йын уый уыд, æмæ йæм цы дыууæ 
рухсы зындысты, уыдонæй иу фезмæлыд æмæ цыма йæ мидбына- 
ты æрзылд. 
Фæндаггонтæ куы ныххæццæ сты, рухс кæцæй калд, уырдæм, 
уæд федтой: ныллæг хæдзары тъæпæн сæр лæууы ацæргæ сыл- 
гоймаг æмæ йæ рахиз къухы бæрзонд дары судзгæ нæзы цырæгъ- 
тæ, галиу къухæй та йæ бæзджын кæлмæрзæны кæронæй асæрфы 
йæ цæссыгтæ. Йæ къæхты бын зилдух кæны чысыл къæбыла æмæ 
нал æнцайы йæ рæйынæй. 
Кæрон нал уыд Дзиттайы цинæн, æрмæст æй æддæмæ нæ рав- 
дыста. Æмæ уæвгæ дæр куыд нæ! Йæ лæг абон фæсаходæн ацыд 
уыцы тымыгъы æмæ æхсæвæрафонтæм нæ сæмбæлд йæ хæдза- 
рыл... Адæмы цур Дзиттайæн йæ цæсгом нæ бахъæцыд йæ лæгыл 
бацин кæнын дæр æмæ йын бауайдзæф кæнын дæр. Фæлæ уый- 
хыгъд фæндаггонтæн афтæ фæхъæбыстæ кодта, цыма йын Дзах- 
хойы уыдон фервæзын кодтой. Муртакк дæр ацы хатты хуызæн 
никæдма батыхст. Дзаххойы нæ федта æгас бон æмæ йыл куыд 
хъуамæ ма цин кæна ныр! Фæлæ сæ хæдзармæ æнæзонгæ адæм 
æрбацыд, æмæ уыдоныл дæр арæйын кæй хъæуы, уый дæр дзы 
рох нæ уыд. Гъемæ куы Дзаххомæ згъордта, куы та бæлццæттæм. 
Фæндаггонты бахуыдтой хæдзармæ. Се 'ддаг хуылыдз дарæс 
раластой æмæ æрбадтысты хъарм арты фарсмæ. Дзиттайæн йæ 
бас цæттæ уыд се 'рцыдмæ. Æниу, фæндаггонтæ сæхæдæг дæр 
103 

хæринагцух нæ уыдысты. Фæсхох сын сæ фысымтæ цы фæндаг- 
гæгтæ нывæрдтой, уыдон систа алчидæр æмæ сæ фынгыл ра- 
вæрдтой: цæхджынфыд, тахынæг, цыхт, нартхоры кæрдзын æмæ 
ма нозт дæр. 
- Нæ фыртыхстæй нæ нæ фæндаггæгтæ æххæстæй бахæрыны 
бон дæр нал фæцис, - загъта бæлццæтты хистæр. 
Дзаххо ракуывта æмæ кувæггаг авæрдта кæстæрмæ. Уазджыты 
хистæрмæ куы 'рцыд нуазæн, уæд бакаст фысыммæ æмæ райдыдта: 
- Бахатыр мын кæнут! Ныр та ма мын кæдмæ ирвæздзысты нæ 
фæндаггæгтæ æмæ нæ фысымты бæркад дæр, фæлæ мын дыууæ 
ныхасы зæгъыны бар раттут, нæ хорз фысымтæ! Фарн дæм бадзу- 
рæд, Дзаххо, фæлæ дæм диссаджы адæм нæ фæкастысты, кæй 
фервæзын кодтай, уыдон? Фондз адæймаджы сластай мæлæты 
дзыхæй, æмæ уыдонæй иу лæгмæ дæр уыйбæрц уæздандзинад нæ 
разынд, æмæ дын бузны ныхас зæгъа. Суанг нæ сæфæн бынатæй 
ардæм дæ фæстæ фæцыдыстæм гобитау. Иу лæгæн дæр нæ йæ 
дзыхæй не схауд арфæйы ныхас... Ме 'мбæлттæн æз сæ хистæр 
дæн. Ацы фæндагыл дæр фылдæр хæттыты ауадтæн. Æцæг, сæр- 
дыгон. Ацы хатт дæр цыдтæн мæнæ адонæн сæ разæй: фæндагамо- 
нæг. Æфцæджы сæрмæ хъæлæкк хорз схæццæ стæм, фæлæ уым 
фæрæдыдтæн. Мигъ ныл афтæ бæзджын æрбадт, æмæ лæг йæ 
лæдзæджы кæрон нал уыдта. Куы рауырдыг кодтам, уæд кæстæр- 
тæй иу фæраздæр кодта йæхи, мæнæн фенцондæры тыххæй, æмæ 
æвиппайды дæлæмæ ахаудта. Загътам, лæг бабын ис, зæгъгæ, 
фæлæ нæм йæхæдæг фæраздæр, ницы, дам, мын уыд, ам тъæпæн 
у, сындæггай уæ фазыл æрбырут. Цы дардыл æй дзурын! Тыххæй- 
амæлттæй ныллæстыстæм, не 'мбал «тъæпæн» кæй хуыдта, уыр- 
дæм. Гъемæ уæд базыдтон, цъысымы кæй бахаудтам, уый. Ауын- 
дзæг цъитийы сæр. Ардыгæй фæндаг нал ис размæ дæр æмæ фæй- 
нæрдæм дæр. Æрмæст фæстæмæ, уæлæмæ. Фæлæ кæм! Æмуыр- 
дыг къæдзæхы фахсыл нæ алчидæр сбыры фылдæр-фылдæр æм- 
бисы онг æмæ та фæстæмæ æрхауы. Æниу уыйбæрц бæрзонд дæр 
нæу, иу-5-6 сардзины бæрц. Цал æмæ цал хатты афæлвæрдтам, 
фæлæ нæй æмæ нæй! Нæ иуæн дæр нæ бантыст къæдзæхæй 
фæуæле уæвын. Куыдзы фæллад бакодтам. «Ахсæв ам куы базза- 
йæм, уæд ныссæлдзыстæм, иу дæр нæ нал аирвæздзæн, фæлæ ма 
цы бачындæуа?» - хъуыды кæнын мæхинымæр. Кæстæртæ мæм 
нымдзаст сты: цы бакæнæм? Мæнæ не 'мбæлттæй æртæ горæтæй 
104 

цæуынц сæхимæ. Бердан чи балхæдта, уымæ дзурын, зæгъын, 
фæгæрæхтæ-ма кæн, кæд, мыййаг, исчи нæ фæстæ рацыд ацыр- 
дæм, кæнæ та кæд нæхирдыгæй фæсхохмæ цæуы æмæ нæ фехъу- 
сид. Дыууæ гæрахы фæкодта, фæлæ никуы 'мæ ницы. Чидæртæ 
нæ фæрсырдæм цæуыныл дæр афæлвæрдтой, фæлæ уымæй дæр 
ницы рауад - бирæ нæ, фæлæ къах кæм æрæвæрдæуыдаид, ахæм 
бынат дæр дзы нæ уыд. Æмæ уæд мæнæ Гæбыла йæ тыхстæй, 
мæгуыр, фæхъæр ласта: «Кæм дæ, цы фæдæ, Уастырджи!» Æмæ 
уымæн йæ хæдуæлвæд дæ хъæр куы фехъуыстам, Дзаххо, «мæнæ, 
мæнæ!», зæгъгæ, уæд... Сомы уын кæнын Тыбаууациллайæ, мæ 
буар ныддыз-дыз кодта, мæ сæрыхъуын арц сбадт æмæ мæ мид- 
бынаты æрхаудтæн. Уыцы рæстæджы дымгæ дæр фæсабырдæр, 
æмæ дæ кæд уынгæ нæ кодтам мигъы, уæддæр дын дæ хъæр хорз 
хъуыстам. Къæбыры сæрæй дæлæмæ куы 'ркастæ (уæдмæ мигъ 
дæр сыстад) уæд... хæсгæмард фон, кæд мæнг зæгъын... уæд нæм 
æцæг кæд Уастырджийы хуызæн нæ фæкастæ. Мæ ныхас æгæр 
ныддаргъ, фæлæ йæ цæмæй райдыдтон, уымæ та здæхын: не 'ппæ- 
тæн дæр, дæ рын бахæрон, Дзаххо, не 'взæгтæ нæ комыкъултыл уы- 
мæн баныхæстысты, æмæ, ды махæн цы фæдæ, уый аккаг никæцы 
адæймаджы 'взаг бафæраздзæн арфæйы ныхæстæ зæгъын... 
Бирæ, бирæ фæкуывТой фæндаггонтæ Дзаххо æмæ Дзиттайæн. 
Сæ фысымтæ сæ бирæ бадын нæ бауагътой. Зыдтой, бæлццæт- 
тæ фæллад æмæ фæлмæцыд сты. Æмæ сæ бахуыссын кодтой. 
Схуыссыд Дзаххо дæр. Æрмæст ма Дзитта бадтис арты фарсмæ 
æмæ хус кодта сæ уазджыты хуылыдз дарæс. 
Дыккаг бон фæндаггонтæ раджы цæуинаг уыдысты, фæлæ сæ 
Дзитта æнæ хъарм хæринаг нæ ауагъта, ардыгæй уæ уæхимæ 
тагъд кæныны сæр ницæмæнуал хъæуы, зæгъгæ. 
Бердан кæмæ уыд, уый тынг зæрдиагæй фæхатыд Дзаххомæ, 
цæмæй лæварæн айса топп, ам, дам, дзæгъæл комы цæрыс æмæ 
сырдæй дæр æдас нæу, зæгъгæ, фæлæ уый не сразы. Уазджыты 
кæстæртæй иу, йæ фанар йæ къухы, афтæмæй æрбалæууыд Дзит- 
тайы размæ æмæ йæм дзуры: 
- Дзитта, мæ мадыхай! Мæнæ ацы аслам дзаума æз рахастон 
горæтæй. Бахъæуы æхсæвыгæтты, найгæнæнты кæнæ фосмæ 
зилгæйæ. Фæлæ, знон куыд федтон, афтæмæй ам æхсызгондæр 
хъæуы. Æмæ, цæмæй мах хуызæн фæндаггонтæм æнхъæлмæ 
105 

кæсгæйæ, уæлхæдзары хъæдын цырæгътимæ ма архайай, уый 
тыххæй йæ уадзын ам. 
Нæ бакуымдта Дзитта дæр уыцы лæвар, кæд ын æй зæрдæбы- 
нæй лæвæрдтой, уæддæр. Лæппу дæр цыма æфсæрмы кодта йæ 
чысыл лæварæй - тынг-тынг нæ бахатыд, æмæ фанар йæ къухы 
баззад. Дзиттайы зæрдæ йыл æппындæр нæ фæхудт. Хъæууон 
царды мидæг фанар æхсызгон хъæуы. Горæтæй йæ ардæм фæха- 
ста... Зымæгон æфцгуытыл... 
Уазджытæ хæрзбон загътой фысымтæн æмæ араст сты. Дзитта 
лæугæйæ баззад сæ хæдзары раз, фæлæ ма Дзаххо иучысыл ра- 
уад сæ фæдыл. Ноджыдæр ма арфæтæ, хъæбыстæ. 
- Фæндагсар Уастырджи - уе 'мбал! - загъта ма Дзаххо æмæ 
раздæхт фæстæмæ. 
Цалдæр къахдзæфы куы ракодта, уæд, «Дзаххо!», зæгъгæ, йæ 
хъустыл ауад. Фæстæмæ фæкаст æмæ федта: фæндаггонтæ ара- 
зæй сты, æрмæст сæ кæстæр иунæгæй лæууы къæбыры сæр, фа- 
нар йæ къухы дары, афтæмæй. 
- Дзаххо, бахатыр кæн! Дзиттайæн зæгъ, мæнæ дæ цырагъ ма 
ферох уæд ам! - æмæ фанар æрæвæрдта, миты бынæй цы къæй- 
дур зынд, уый сæрыл. 
- Гъæй, фæлæуу-ма! - зæгъгæ, атындзыдта Дзаххо лæппуйы 
фæстæ, фæлæ уый фæстæмæ дæр нал фæкаст, афтæмæй аз- 
гъордта йе 'мбæлтты фæстæ. Дзаххо бахæццæ фанары цурмæ, иу 
хъæр ма акодта лæппумæ, дæ дзаума ахæсс, зæгъгæ, стæй сын- 
дæггай раздæхт фæстæмæ, фанар йæ къухы, афтæмæй. 
Мардæрцыдау фæцис Дзитта* йæ лæджы къухы фанар куы фед- 
та, уæд. 
- Мæ х-хх-æдзарыл! Уый цы бакодтай? - зæгъгæ, сбустæ кодта 
йæ лæгæн. - Цæмæн æй бакуымдтай, де 'гæр фæкалай? 
Дзаххо йын радзырдта, фанар куыд æгъдауæй райста, уый. 
- Лæгтыдзуар сæ дзæбæхæй сæмбæлын кæнæд сæ хæдзæрт- 
тыл æмæ сæ лæвар дæр бирæ уæд! - загъта ма Дзитта, райста 
фанар æмæ йæм лыстæггай æркаст. 
Сæ дыууæ дæр бацыдысты хæдзармæ мидæмæ æмæ йæ фæй- 
нæ къуымы æнæдзургæйæ сбадтысты. Афтæ сын рауайы алы хатт 
дæр. Фæндаггонтæ сæм куы 'рбацæуынц* уæд сæ къаннæг хæдзар 
куывдыбадæг бинонты хуызæн вæййы. Хъæлдзæг ныхас, зæрдæ- 
бын гаджидæуттæ, таурæгътæ, аргъæуттæ. Гъе, фæлæ бæлццæт- 
106 

тæ куы ацæуынц, уæд та хæдзары къултæ дæр цыма нырхæндæг 
вæййынц... Суанг ма Муртакк дæр нынкъард вæййы. Дзаххо, цыма 
йæхиимæ дзуры, афтæ райдыдта: 
- Æвæдза, диссаг куыд нæу адæймаджы сконд... Æвæццæгæн 
сæм æз куы не ссыдаин, уæд æцæг сæ хъуыддаг хорз нæ уыд. 
Фæлæ дис цæуыл кæнын... Куыд æй базыдта мæ зæрдæ? Иннæ 
бонтæй хъауджыдæр знон цæмæн ацыдтæн æфцæгмæ? И? Не 
'фсин? 
- Æвæццæгæн, уыдонмæ дæр æмæ дæумæ дæр цыдæр амонд 
касти, æмæ сæ уый фервæзын кодта, - дзуапп радта Дзитта, æниу 
иттæг хорз зыдта, йæ лæг знон цæмæ гæсгæ ацыд æфцæгмæ, уый. 
Цæвиттон, зымæгон æфцæгыл рахизынмæ чи фæхъавы, уыдон 
кæддæриддæр æнхъæлмæ фæкæсынц ирд бонмæ. Знон аходæна- 
фонмæ ахæм ирд бон уыди, уыйразмæ та цалдæр боны дæргъы 
тымыгъ бонтæ скодта. Цы зонын æй хъæуы: хъызт бонты ничи ра- 
цыд æфцæгыл, фæлæ куы фæирд ис, уæд рацыдысты, уæды онг 
фæсæфцæг чи æнхъæлмæ каст, уыдон, æмæ афтæмæй бакъорд 
сты. Дзаххо дæр куыд нæ зоны уыдæттæ! Фæлæ уадз æмæ фæ- 
бузныг уа йæхицæй, йе 'рхъуыдыйæ. Лæджы ми бакодта, фондз 
адæймаджы мæлæтæй фервæзын кодта, ницы хæсджын сæ 
уыд, афтæмæй. Æмæ æгайтма буц у йæ митæй. Дæ архайдæй ис- 
кæмæнты куы æппæлай, уый стауинаг нæу, фæлæ дæ цæстуарзон 
æххуысы тыххæй дæхицæн буц ныхæстæ куы акæнай, уæд уый цы 
хъыгдары! 
Рацыд дыууæ къуырийы бæрц. Иу аходæнафон Гæвди æрба- 
лæууыд Дзаххойы хæдзары раз. Йе 'рбацыд ын йæ хицæуттæм фе- 
хъусын кодта Муртакк. 
- Уæ бонтæ хорз, фæндагсар уастырджитæ! - зæгъгæ, бадзырд- 
та Гæвди, Дзаххо æмæ йæм Дзитта куы ракастысты, уæд. 
- Алыбон æгас нæм цу, нæ хæрзгæнæг! Фæлæ, оххай-гъе! Уан- 
цон нæу! Исчи дæр ма зæххон лæджы ахæм номæй хоны! Табу сæ- 
хицæн, фæлæ уый зæдтæ æмæ дауджытæм æбуалгъ фæкæсдзæн! 
- дзуапп радта Дзаххо райдзастæй æмæ æцæгхуызæй. 
Гæвди сраст кодта йæхи. Уый, дам, ме 'рымысæггаг ном нæу, 
адæмæй, дам, æй фехъуыстон. Куыд радзырдта, афтæмæй, цы 
фондз бæлццоны фервæзын кодта, уыдоны хабар айхъуыст æгас 
комыл, æмæ адæм сæхæдæг сæвæрдтой уыцы ном Дзаххо æмæ 
Дзиттайыл. 
107 

Гæвди балæвæрдта Дзиттамæ Цæрæгоны æрвитæггаг: нуры- 
тæ, хъæдындзтæ, басгæрдæг, картæфтæ æмæ иу къаннæг дурыны 
арахъхъ. 
- Рагæй уæ нал федтон æмæ мын ныронг дæр æмбæлди æрба- 
уайын, фæлæ уæм ныртæккæ бынтон æнæхъуыддаг дæр не 'рба- 
цыдтæн. 
Гæвди куыд радзырдта, афтæмæй уыцы фондз бæлццонæй 
æртæ ацы коймаг уыдысты, Дарæнты хъæуккæгтæ. Гъемæ сфæнд 
кодтой хъæугуывд скæнын. Чи 'рхæстæг, уый нæ, фæлæ уый фæ- 
стæ хуыцаубоны уыдзæн сæ куывд, сæхи цæсгом дæм нæ бахъæ- 
цыд, фæлæ мæн æрбарвыстой хонæг æмæ, дам, æй кæд сразы кæ- 
най, уæд æм бæх барвитдзыстæм. Уый, дам, куынæ уа нæ куывды, 
уæд дзы куывд дæр нæ уыдзæн... 
10. ДУГЪОН БÆХ ФЕСТАД РÆСТÆГ 
Æрцыд та ног уалдзæг, хæххон уалдзæг. Чи зоны, исчи зæгъа, уый 
та цы уæлдай у, уалдзæг хохы дæр æмæ быдыры дæр уыцы иу 
уалдзæг у. Фæлæ - нæу. Слæуу-ма, дæ хорзæхæй, дæлæ Æхсæй- 
наг хъæуы бакомкоммæ цы бæрзонд хох ис, уый цъуппыл æмæ 
афæлгæс дæлæмæ коммæ. Да-а-а-лæ арф цъалайы хъæд æппæ- 
тæй дæр йæ цъæх фæлыст скодта æмæ зæхх кæрæй-кæронмæ 
бамбæрзта кæрдæгхуыз хъæдабæйæ. Ам, хæхбæсты бæрзæндты 
та ныртæккæ дæр митын хъæццулнуæрстæй дары зæхх, æрмæст 
дæлæмæдзыд бæрзы лыстæг къалиутæ æмæ фугæйы дæрзæг 
тар сыфтæ сæ сæртæ сдардтой митæй æмæ сæхи ивазынц хуры 
тынтæм. 
Гъе, фæлæ, æрбахæццæ уалдзæг ардæм дæр. Фыййæуттæ дæр 
та æрцыдысты æд фос фæсæфцæгæй. Æмæ та Хъæлæсауы ком 
æдзæрæг нал у. Уæвгæ йын æнæ уыдон дæр æдзæрæг схонæн нал 
ис. Сæрдæй, зымæгæй цæрæг кæм уа, уасæджы уасын æмæ куы- 
дзы рæйын кæцæй хъуыса, уымæн ма цæй æдзæрæг схонæн ис? 
Фосæрцыды фæстæ Дзаххо бадзæбæхтæ кодта фæндаг æмæ 
ныртæккæ къæйдуртæй амайы æмбонд сæ хæдзары цур иу зæххы 
гæппæлыл. Дзиттайы фæндæй уым хъуамæ арæзт æрцæуа цæхæ- 
радон, сæгътæ йæм куыд нæ хæццæ кæной, афтæ. Кæннод, дам, 
худинаг у алы халсар Æхсæйнаг хъæуæй хæссын. Уадз æмæ ам 
сæхимæ уæд хъæдындз, нуры, дзылакъуы, булкъ, цæхæра. Æниу 
108 

дзы иучысыл картоф куы бакæниккой, фæлæ уый тæссагдæр хал- 
сар у: фæззæджы уазæлттæ йæ æрæййафдзысты æмæ басий- 
дзæн. 
Иубон та фыййæуттæ æфсæрмы бафтыдтой Дзиттайы. Дзаххо 
сæхимæ нæ уыд, афтæ иу хæрзхаст уæрыкк æрбаластой. Нæ фос, 
дам, æфцæгыл цæугæйæ ранæй-рæтты фæндаг фæхæлдтой, æмæ 
уый - нæ хуын Дзаххойæн... 
Сæ салам бирæ уæд! Уæвгæ, фос куы рауырдыг кæнынц æф- 
цæджы сæрæй, уæд бирæ рæтты чыс æрлæбырын кæнынц фæн- 
дагмæ. Фæлæ уыдæттæ Дзаххо раджы бадзæбæхтæ кодта. Æмæ 
йæхæдæг ницыхуызы бакуымдтаид уыцы хуын, фæлæ ма йын Дзит- 
та та цы акодтаид! Фæстæмæ йæ фыййæуттæм хастаид? 
Зымæгæй нырмæ иу уæззау хъуыды нæ цух кæны Дзаххойы 
сæрæй: цы бачындæуа, цæмæй фæндаггонтæ, цæгатæй хуссарыр- 
дæм цæугæйæ æмæ хуссарæй цæгатмæ дæр, Зымæгон къуылдым 
æнцонæй арой æмæ ма рæдийой? Цымæ, уыцы къуылдым æф- 
цæджы сæрмæ кæм схæццæ, уым, тæккæ рагъыл, бæрзонд цырт 
самай, уæд куыд уаид? Уый дæр хъызт бонты дардмæ нæ зындзæн, 
фæлæ-иу бамбарын чындæуыдзæн фæндаггонтæн: «Æфцæджы 
сæрмæ куы схæццæ уай, уæд-иу дæлæмæ рауырдыг кæн æрмæст 
цырты цурæй...». Дыккаг цырт та самай Зымæгон къуылдымæн йæ 
рæбын, бæлццæттæ-иу уырдыгæй куыд ахæрд кæной, афтæ... 
Дзаххо та ацы фæнд дæр тагъд сæххæст кодта, æмæ йæ раз- 
дæры амад цыртыл бафтыд ноджы дыууæ: æфцæджы сæр æмæ 
йæ быны. 
Æрцыд та сæрд дæр æмæ йемæ æрхаста диссаджы хабæрт- 
тæ. Рацæй-рабон, æмæ, дам, Уырысы паддзах æмæ Германы пад- 
дзах хæцын райдыдтой. Диссаг та фæкаст уый комы цæрджытæм. 
Уæлдайдæр та уымæн, æмæ, ныронг цы хæстытæ уыди, Донайы 
хæст æмæ Японы хæст кæй хуыдтой, уыдоны хуызæн æппындæр 
нæ уыд. Донайы хæст ма чи хъуыды кæны, ахæмтæ уæлæуыл нал 
ис, Японы хæсты та ацы комæй уыди æрмæст дыууæ лæджы. Ныр 
та, дæс азы размæ йæ салдаты хæс чи ахицæн кодта, уыдонмæ 
дæр æрсидтысты. Æфсады кæй æрæййæфта хæст, ахæмтæй та 
æппындæр никæйуал рауагътой. 
Бæстæ æрæнкъард. Хъæуты уæлмæрдты фыццаг хатт фæ- 
зындысты афтид ингæнтæ сæ сау тырысатимæ. Зард, кафт æмæ 
хъæлдзæгдзинад саутæ скодтой. 
109 

Дзаххо æмæ Дзиттайы цардыл дæр фæзынд хæсты райдиан. 
Æфцæгыл цæуæг адæм дзæвгар фæфылдæр сты. Æмæ, иугæр 
цæуджытæ фæфылдæр сты, уæд фæндаг дæр тагъддæр хæлы. 
Уый .стыр мæтаг бæргæ нæу, фæлæ сæ æндæр хъуыддаг кæны 
сагъæссаг: ацы стыр хæсты рæстæджы сæ иунæг фырт кæм уы- 
дзæни? Кæд ма удæгас у, уæд?.. 
* * * 
Адæм куыд æнхъæл уыдысты, хæст афтæ тагъд нæ фæцис. 
Ныддаргъ. Азæй-аз фылдæр адæм сæфтысты йæ æнæбын гуыбы- 
ны. Азæй-аз фылдæр кодтой сидзæргæс устытæ æмæ, æнахъомæй 
сидзæры ном кæуыл сбадт, уыцы сабитæ. Бæстæ смæгуыр, адæм 
сбæгънæг сты. Мидæггаг дзаума æмæ джиппæйфыст хъуымац бал- 
хæнынмæ нал уыд. 
Мартъийы мæйы фыццаг бонтæй иуы Дзаххойы куыдз Муртакк 
йæ бæзджын хъæлæсæй фехъусын кодта йæ хицæуттæн: фæсæф- 
цæггаг бæлццон æрхæццæ кæны ардæм. Хорз базыдта Муртакк 
дæр йæ хицауы зæрдæ. Сæрдыгон ардыгæй фæсхохмæ чи цыд, 
уыдоны размæ-иу Дзаххо стæм хатт ракаст. Никæй æххуыс сæ 
хъуыд, æвæллад сты нырма æмæ рæствæндаг уæнт. Фæлæ, фæс- 
æфцæгæй ацырдæм чи цыд, уыдонæй никæй уагъта æнæ афæр- 
сгæ, кæд фæллад у, уæд та æнæ фæхонгæ. Куыдз дæр, æвæццæ- 
гæн, бафиппайдта уыцы уавæр æмæ, фæсхохæй чи цыд, уыдонмæ 
йæ хъус тынгдæр дардта. 
Гъемæ иу ахæм фæсхохаг бæлццон æрхаста æмбисонды хабар. 
Бетъырбухы, дам, ныронг цы паддзах уыд, уый раппæрстой æмæ йæ 
бынаты æндæр паддзах сæвæрдтой. Адæм дистæ кодтой, паддзах 
раппарын куыд бакуымдта, уыдæттыл, фæлæ Дзаххо æмæ Дзитта- 
мæ уыцы хабæрттæ ницы бæрæг диссаг фæкастысты. Цы уæлдай 
у! Иу паддзахы раппæрстой æмæ дзы æндæры нывæрдтой. Фæлæ 
фæстæдæр фехъуыстой ног хабар, æмæ уымæй фенхъæлцау сты. 
Хицауады æмæ, дам, æлдæртты ныхмæ тохы фæдыл ахст чи уыд 
æмæ Сыбырмæ хаст, уыдон сæ хæдзæрттæм здæхын байдыдтой. 
Къуыритæ æмæ мæйтæ гæпдугъæй уайын райдыдтой. Æфсады 
чи уыд, уыдон, суанг ма йæ «сау гæххæтт» кæмæн райстой, уыдо- 
нæй дæр чидæртæ сæмбæлдысты сæ хæдзæрттыл. Иууыл диссаг 
.та уый уыд, æмæ сæ фылдæртæ цыдысты æд хæцæнгарз. Æф- 
сæддон хæцæнгæрзтæ фæзындысты хъæууон адæмæй дæр кæ- 
мæдæрты. 
110 

Иу сабат изæры Дзаххомæ æрбацыд æхсæйнагхъæуккаг лæппу 
æмæ рахабар кодта: хъæуыхицауы раппæрстой йæ бынатæй, хъуа- 
мæ равзарой ног хъæуыхицау æмæ уый тыххæй хъуамæ хæдза- 
рæнлæгæй æрæмбырд уой къæнцылармæ. 
Дзаххо зæронд хъæуыхицауæй дæр ницы зыдта æвзæрæй, 
фæлæ йын хабар уæддæр æхсызгон уыд: кæд адæмæн сæхи бар 
у хъæуыхицауæн йæ раппарын дæр æмæ йæ равзарын дæр, уæд 
уый хорз хъуыддаг у. Иннæмæй та уый, æмæ йæм хонæг кæй æр- 
барвыстой. «Кæд уыцы хъуыддаг хæдзарæнлæгæй æвзарынц æмæ 
мæнмæ дæр æрбарвыстой, уæд мæн дæр хæдзарыл нымайынц 
комбæстæ», - ахъуыды кодта Дзаххо æмæ райгæйæ араст æм- 
бырдмæ. 
Æгас къуырийы дæргъы нæ фæцис дзырд Дзаххо ног хабæрт- 
тæ Дзиттайæн. Фæлæ уыцы фыццаг æмбырдæй фæстæмæ сарæх 
сты «хæдзарæнлæгæй» æмбырдтæ. Æмæ сæм цыдис Дзаххо дæр 
хæдзарæнлæгæй. 
Рæстæг нал æмæ нал æнцад йæ уайынæй. Афæдз дæр æххæст 
нæма рауад фыццаг æмбырдæй, афтæ та æрбайхъуыст дзыхъ- 
хъынног хабар: заводты кусæг адæм, æфсæддонтæ æмæ зæххы- 
куыстгæнæг адæм сыстадысты æмæ раппæрстой, паддзахы бы- 
наты чи 'рбадт, уыцы лæджы æмæ дзы сæвæрдтой сæхионы, йæ 
ном Ленин кæмæн хуыйны, ахæм лæджы... 
11. ФÆРНДЖЫН ЛÆГÆНАМОНД НИКÆД ВÆЙЙЫ 
Иу фæззыгон изæр, хур хæхты бæрзæндтæй æххæст нæма фæ- 
хицæн, афтæ Дзаххо æрбахæццæ сæхимæ, «хæдзарæнлæгæй» 
та цы æмбырд уыд, уырдыгæй. Комæн сæ къæнцылар дæлæуæз 
комы уыдис, иу-авд-аст версты бæрц æм ныууайын хъуыди. Дзаххо 
уырдæм, стæй фæстæмæ фистæгæй цæугæйæ бафæллад, фæлæ 
Æхсæйнагхъæуы никæмæуал фездæхт æмæ комкоммæ рацыд сæ- 
химæ. Бирæ йæ нал хъуыд сæ хæдзармæ, афтæ скаст æфцæджы 
сæрмæ, æмæ йæ цæст схæцыд сау æндæргыл. Исдугмæ йæм цыр- 
ты хуызæн фæкаст. Фæлæ - нæ! Цырт змæлгæ нæ фæкæны. Дысон 
æхсæвы тæккæ бæрзæндтыл æрхæцыд мит, æфцæджы сæр дæр 
уырзы бæрц рагæбына кодта, фæлæ дæлдæр нæма 'рхызти. 
- Не 'фсин, дæ разы-ма къулыл кæсæнцæстытæ радав! - ба- 
дзырдта Дзаххо йæ усмæ. 
111 

- Рацу уал дæ хæдзармæ! Цæмæн дæ бахъуыдысты? - ба- 
хъуыр-хъуыр кодта ус, фæлæ сæ уæддæр рахаста. 
- Дзаххо скаст уæлæмæ æмæ федта: цæуæг нæлгоймаг у. 
Æвæццæгæн, ацы æфцæгыл фыццагхаттчи цæуы, ахæм. Кæуылты 
рауырдыг кæнын хъæуы, уый нæ зоны æмæ куы иу ранæй æркæсы 
бынмæ, куы та - иннæ ранæй. Йæ аххос нæу: мит фæбынæй кодта 
къахвæд, æмæ йæм нал зыны. «Цæй, ссардзæн æй, дæлдæр куы 
'рцæуа, уæд», - ахъуыды кодта Дзаххо æмæ бацыд хæдзармæ. 
Сихор бахордта æмæ райдыдта ног хабæрттæ дзурын, æмбыр- 
ды кæй фехъуыста, уыдон. Дзуры, дзуры æмæ та аевиппайды фæ- 
лæууы æмæ айхъусы æддæмæ. 
- Дæ мæрдтыстæн, цы фæлæуу-фæлæуу кæныс! Кæд дзурыс, 
уæд дзур! - сбустæ йыл кодта Дзитта. Мæстджын у абон. Райсомæй 
нырмæ зыбыты иунæгæй сфæлмæцыд, стæй абон йæ сæгътæй 
иуæн йæ къах асаст тулгæ дурæй. 
- Уыцы бæлццонмæ мæ зæрдæ 'хсайы, мæ хæдзар, ма мæм 
мæсты кæн, дæ хорзæхæй. Зымæг нæма у, фæлæ изæр у, æмæ 
фæрæдийын цас диссаг у! 
- Ныртæккæ йæ ардæм хъæуы, цæмæй йын тæрсыс, дæ ныхас 
кæ! 
- Ныхæстæ райсом дæр ма ам уыдзысты, фæлæ-ма дæ разы 
фанар рудзынгыл æрæвæр, фæндагмæ дзæбæхдæр куыд зына. 
Дзитта фанар сæвæрдта рудзынгыл æмæ уат бакодта. Дзаххо 
ма иу цыбыр рæстæг ракодта йæ балцы хабæрттæ, æмæ схуыс- 
сыдысты. Фæллад адæймаг тагъд афынæй вæййы, фæлæ - нæй! 
Дзаххо рафт-бафт кæны йæ хуыссæны, куы иу фарсыл æрфæлдæ- 
хы, куы иннæуыл. 
- Цы дыл æрцыд, нæ лæг, цæуылнæ фынæй кæныс? - бауырдыг 
та йæм ус. 
- Мæ зæрдæ ма æхсайы уыцы фæндаггонмæ... 
- Цæмæй йæм æхсайы? Куыдз æй базондзæн, куы 'рхæццæ уа, 
уæд, æмæ йæм сыстдзынæ... 
- Афонмæ хъуамæ æрхæццæ уыдаид, куыдз фæндаггонты кæ- 
дæм базоны, уырдæмты, фæлæ, хъусыс? Куыдз нæ рæйы. Бæлц- 
цон, æвæццæгæн, раст фæндагыл не 'рцыд. 
Иучысыл рæстæг ма бафæрæзта Дзаххо сынтæджы, стæй сы- 
стад, йæ дзаумæттæ сходта, фанар райста, фæсидтис Муртакмæ 
æмæ араст бæлццоны размæ. Иудзæвгар куы суади комы, уæд 
112 

ныхъхъæр кодта. Йæ хъæр араугæ ацыд æрхыты æмæ куыдфæ- 
стæмæ бамынæг. Йæ уæлвæд æм уæле æрыхъуыст фæсус хъæ- 
лæс. «Табу Хуыцауæн! - загъта Дзаххо йæхинымæр. - Чидæрид- 
дæр фæуæд, уæддæр удæгас у». 
Æнæзонгæ лæджы хъæрмæ Муртакк азгъордта иуцасдæр, 
стæй æрлæууыд йæ мидбынаты, арæйдта æмæ ракаст Дзаххомæ. 
Æвæццæгæн æй фæндыд, Дзаххо дæр афтæ тагъд куы згъорид, 
æмæ уайтагъд куы бахæццæ уаиккой уыцы æнахуыр бæлццонмæ. 
Фанары рухсмæ куыд федта Дзаххо, афтæ бæлццон дæргъæй 
хуыссы йæ иу фарсыл, йæ армытъæпæн зæххæй йæ сæрыфахсмæ 
быцæу сæвæрдта, афтæмæй. Урсцъар цæсгом, сау рихитæ æмæ 
зачъетæ, æвæццæгæн, æрыгон уæвгæйæ, хил чи рауагъта, ахæм 
лæппу. Æнæдзургæйæ касти Дзаххомæ æмæ, æвæццæгæн, стыр 
дисы бафтыд: æфцæгрæбын ацы дзæгъæл комы цы агуры æд цы- 
рагъ ацы зæронд лæг?! 
- Де 'хсæв хорз æмæ дæ фæндаг раст! - сдзырдта йæм Дзаххо. 
- Дæ хъуыддаг раст, фæлæ ма цæй фæндаграст, мæ къах мæ 
уæлæ нал ис... 
- Стæ-ма, уæдæ! - Дзаххо фæгуыбыр кодта, фæндаггоны къа- 
хæй фелвæста цырыхъхъ æмæ æрысгæрстытæ кодта къах. - Фи- 
дар лæуу! Цыма сæтгæ нæ акодта, фæлæ фездыхстис... 
- Фидар дæр бæргæ лæууин, фæлæ цæуыл слæууон, уый дзы 
нал ис, æмæ бæллæх уый у, - зæгъгæ, бахудт бæлццон. 
- Омæ, гормон, æнæзонгæ фæндагыл цæмæн рацыдтæ æнафо- 
ны, фæсхох искæмæ бафысым кодтаис, науæд афарстаис... 
- Уыдæттæ дæр бæргæ хъавыдтæн, фæлæ мын хуыздæр фадат 
нæ фæцис, - раст кодта бæлццон йæхи Дзаххойы раз. 
Куыд радзырдта, афтæмæй фæсхох, æфцæгмæ æввахсдæр 
цы хъæу ис, уырдæм куы 'рбахæццæ, уæд бонæй бирæ нал уыд, 
æмæ бахсæвиуат кæнынмæ хъавыд, фæлæ ницы рауад йæ фæн- 
дæй. Хъæугæрон иу хæдзары раз æрлæууыд æмæ, кæд мæ суазæг 
кæниккой, зæгъгæ, афарста: рухсæй ма æфцæгæй ахиздзынæн? 
«Рухсæй нæ, фæлæ ма хурæй дæр!» - дзуапп радта лæг, æмæ ма 
уыйфæстæ цы хъуамæ загътаид бæлццон? 
Иугæр ын ам фысым куынæ разынд, уæд атагъд кодта æмæ, 
æцæг, æфцæджы сæрмæ ма рухсæй схæццæ. Фæлæ уым къахвæд 
нал зынди ногуард миты бынæй, æмæ дзæвгар афæстиат фæндаг 
агурыныл. Иучысыл дæлдæр куы 'руад, уæд ссардта фæндаг, мит 
8 Фæндагсар Уастырджи 
113 

дæр дзы нал уыд. Фæлæ уæдмæ æрталынг, æмæ бырынцъаг хуы- 
лыдз фæндагыл фæкалд, æмæ йæ къах цыдæр кодта, æрлæу- 
уæн ыл нал ис. Уæддæр ма тыхтæй-амæлттæй йæ фазыл æрбы- 
рыд æфцæджы бынмæ. 
Дзаххо сыстын кодта фæндаггоны, йæ дæлармы бацыд, йæ 
дзæкъул ын райста æмæ афæлвæрдтой цæуын. Хæрзсындæггай, 
фæлæ араст сты дæлæмæ. Чи дæ, кæцон æмæ кæмæй дæ, стæй 
кæдæм цæуыс, уыдæттæй афæрсын фæндыд Дзаххойы, фæлæ 
уый аив нæ уыдаид, æмæ уал æнхъæлмæ каст уазæгæн йæхимæ. 
Бæлццонæн йæ уæлæ - æфсæддон цинел, мидæгæй дæр - æф- 
сæддон дарæс, цъæхбын уæлдзарм худ, фæтæн рон, йæ астæуыл 
- дамбаца æмæ цахæмдæр стыр кард. 
Цæуы бæлццон Дзаххойы æнцæйтты чысыл къахдзæфтæй 
æмæ, цыдæриддæр уа, уæддæр искæд хæццæ кæндзысты бы- 
натмæ. Фæлæ Муртакк нæ бафæрæзта гаккæй цæуын æмæ фæ- 
тъæбæртт ласта сæхимæ. Дзиттайы баййæфта хæдзары раз тарст 
æмæ фæлурсæй. 
- М' арт бауазал! Кæм ис нæ лæг, цы фæцис? - зæгъгæ, фæ- 
цъæхахст кодта ус, фæлæ йын Муртакк цы хъуамæ загътаид! 
Дзитта хæдзармæ бауад, йæ бæзджын кæлмæрзæн акодта 
æмæ та уымæн дæр Муртакк йæ разæй, афтæмæй атындзыдтой 
æфцæджы бынмæ. Бирæ суайын сæ нал бахъуыд. Дыууæ лæджы 
ныхас куы фехъуыста Дзитта, уæд йæ зæрдæ фенцаддæр. 
Æртæйæ се змæлд бирæ фæтагъддæр. Дзаххо æмæ Дзитта ба- 
цыдысты бæлццоны дыууæ дæлармы, æмæ уайтагъд æрхæццæ 
сты хæдзармæ. 
- Фарн ам уæд! - загъта фæндаггон, къæсæрæй куы бахызт, уæд. 
- Фæрнæйдзаг у, дæ нывовд фæуон! - дзуапп ын радта Дзитта 
æмæ арт кæнынмæ фæцис. 
Цыдæртæ ахъуыдыйаг фæкастысты бæлццонмæ. Кæд талынг 
уыд, уæддæр зын раиртасæн нæ уыд, ацы хæдзары алыварс æн- 
дæр хæдзæрттæ кæй нæй, уый. Муртакк, æвæццæгæн, уазæ- 
джы банымадта хионыл, фæлæ ам хъæу куы уаид, уæд дзы æндæр 
куыдзы рæйын нæ райхъуыстаид? Хæдзар дæр æххæст бынду- 
рон ирон хæдзары хуызæн нæу. Æгæр ныллæг, къаннæг къуымтæ, 
стæй цыма æрæджы арæзт у. Уазæг æгæр цымыдис кæстытæ куы код- 
та хæдзары къуымты, уæд Дзаххо йæхæдæг фæраздæр æмæ дзуры: 
- Уазæг, бахатыр кæн! Нæ ницæйаг къуым буцахуыр лæджы ак- 
114 

каг нæу, фæлæ дын хуыздæр фысым ссарыны амал нал ис æмæ 
быхс: Не 'фсин, марадз-ма, хуырх ахъарм кæн æмæ уал нæ уазæ- 
гæн йæ къах адзæбæх кæнæм! 
«Цымæ, чи сты ацы фæрнджын адæм?» - хъуыдытыл фæцис 
бæлццон. Раласта йæ цырыхъхъытæ, райхæлдта йæ рон æд дам- 
баца, йæ дзыппæй дæр ма систа иу къаннæгдæр дамбаца æмæ сæ 
йæ фарсмæ æрæвæрдта. Дзаххомæ та диссаг уый фæкаст, æмæ 
уазæг йæ риуы дзыппæй систа афицеры пъагæттæ. 
- Адон дæр æфцæджы сæр мæ дзыппы арфдæр бафснайдтон. 
Куыд мын дзырдæуыд, афтæмæй цыма амы цæрæг адæм кадыл 
нæ дарынц пъагонджынты... 
- Æмæ, бафæрсын аипп ма уæд, афицер дæ? - бафарста Дзаххо. 
- Уыдтæн Германы хæсты. Мæнæ мын ацы цæфмæ радтой 
уыцы пъагэеттæ. Æвæццæгæн, зæрдæлхæнынæн. - Уазæг йæ къу- 
хæй бацамыдта, йе 'фсæрыкъæдзæй суанг йæ цæсты фарсмæ цы 
даргъ нос уыд, уырдæм. - Фæлæ мæнæн дæр бахатыр кæнут. Ирон 
хæдзары æрæгмæ бафæрсынц уазæджы, чи у, уымæй. Уæддæр 
базонæм кæрæдзи. Дæ ном мын бацамон, мæ хæрзæмбæлæг! 
- Дзаххо мæ хонынц, дæ рын бахæрон, ме 'фсины та - Дзйтта. 
Кæд ма мæ мыггагæй дæр фæрсыс, уæд - Алæджыхъотæй. 
Уазæг æдзынæгæй, стæй ма цыма ноджы цæмæйдæр бафæр- 
синаг у æмæ цæуылдæр гуырысхо кодта, афтæ бакаст Дзаххомæ. 
Дзаххо фефсæрмы. «Цæмæ мæм афтæ нымдзаст? Кæд, мыййаг, 
нæ туджджынтæй исчи у? - ахъуыды кодта æмæ, цæмæй йæ хъуы- 
дытæ ма фæзыной йæ цæсгомыл, уый тыххæй иннæрдæм азылд 
æмæ ахъæр кодта йæ усмæ: 
- Цæй-ма, цы фæдæ! Нæма стæвд уыцы хуырх? 
- Ныртæккæ! - æрбадзырдта Дзитта æддаг къуымæй æмæ уай- 
тагъд æрбадавта тæгæнайы тæвд хуырх. 
Бæлццон дзы йæ риссаг къах нывæрдта, æмæ йын иудзæвгар 
уым куы фæци, уæд ын æй Дзаххо ныссæрфта, стæй йæ уыциу ри- 
уыгъд ракодта йæхирдæм, æмæ фадхъул йæ бынаты абадт. 
- Æллæх! - зæгъгæ, фæхъæр кодта уазæг, æмæ йæ цæстытæ 
атартæ сты, цыма зæрдæхъарм дæр баци. Ныр та Дзаххо фæ- 
тарст. 
- Дзеудзæлæй! - зæгъгæ, фæкодта æмæ фæдисы хъæрæй ба- 
дзырдта йæ усмæ, раджы кæддæр æм, сæхимæ, цы номæй дзырд- 
та, уымæй: 
115 

- Усай, цы фæдæ? Хæцъил-ма уазал доны ахуылыдз кæ æмæ 
йæ радав! 
Уыцы ныхасмæ уазæг фесхъиудта. Рабадт йæ мидбынаты, йæ 
рæмбыныкъæдзтæ йæ зæнгтыл æрæвæрдта æмæ йæ цæсгом йæ 
армытъæпæнты бамбæхста. 
- Оххай, гормон! - фæтыхст Дзаххо дæр. - Æфсæддон лæг куы 
дæ, уæд куыд лæмæгъ разындтæ! Зонын æй: риссаг у, фæлæ уæд- 
дæр цавæр у! - бауайдзæф кодта Дзаххо йæ уазæгæн, фæлæ йæм 
уый ницы сдзырдта. Йæ цæсгомыл фанары рухс куыд нæ сæмбæ- 
ла, афтæ та разылд Дзаххойырдæм æмæ та йæм нымдзаст. 
«Дæ мæрдтыстæн, кæсынæй мæм не 'фсæды, куы та мæм ныдз- 
дзагъыр!» - ахъуыды кодта Дзаххо æмæ фæрсынмæ фæцис, чи у, 
кæцон у æмæ кæдæм фæндараст кæны, уыдæттæй. 
Уазæг йæхи схуыдта ардыгон, фæлæ æндæркоймаг, Дзаххо кæй 
никæдма фехъуыста, ахæм мыггагæй. Паддзахы раппæрсты фæстæ 
фронт фехæлд, æмæ ныр цæуы сæхимæ. Æфсады уæвгæйæ йын 
уыд иу ирон æфсымæргонд æмæ уыимæ суанг Дзæуджыхъæумæ 
иумæ ссыдысты. Уым фæхицæнтæ сты: ай Хуссар Ирырдæм рацыд, 
йе 'мбал та - Дыгурырдæм. Дыгуры коймæ Дзаххо фестъæлфыд. 
- Багъæц-ма, æмæ, де 'фсымæргонд кæй хоныс, уымæн йæ ном 
æмæ йæ мыггаг... 
- Зæгъын, уый та сымах цæмæн хъæуы, фæлæ, табуафси, йæ 
ном Дзамболат, йæ мыггаг та Кадатæй... 
- Усай! - фæхъæр ласта Дзаххо. - Фехъуыстай! Фæзынд нæ иу- 
нæг! Фæзынд! 
Дзитта кæд дæрддзæф бадти нæлгоймæгтæм, уæддæр 
цы уыд, уымæй хъустæ фестад æмæ уазæджы ныхæстæй 
иу дæр нæ ауагъта йæ хъусты кæрæтты. Бæлццон Дзам- 
болаты кой куы скодта, уæд Дзитта фестад æмæ фыццаг 
хатт комкоммæ нымдзаст уазæджы цæсгоммæ. Галиу русы дæр- 
гъæй-дæргъмæ нос. Рахиз æхсæрфарсы тымбыл нос, ехсы тъæ- 
пæныйас. Сау схъæл рихитæ. Даргъ зачъе. Фыццаг хатт сæ уыны 
Дзитта. Фæлæ цæстытæ! Уыдон сæ хуыз нæ аивтой. Кæс-ма! Уæр- 
тæ уазæг дæр худы йæ мидбылты... 
- Мæ хъæбул! - фæцъæхахст ласта ус, йæ зæнгтæ базыр-зыр 
кодтой, фæдыдагъ сты... 
- Нана! - йæ къахы рыст дæр айрох, афтæ фæгæпп ласта уазæг 
æмæ Дзиттайы фелвæста йæ хъæбысы. 
116 

Дзаххо сагъдауæй баззад. Нырма ныр бамбæрста, йæ ус та ацы 
хатт дæр кæй фæраздæр æмæ йæ фырты кæй базыдта, уый. Фыр- 
цинæй йæ цæссыгтæ нал баурæдта, афтæмæй касти, фырт йæ 
мады æрчъицын кæныныл куыд архайдта, уымæ. 
Дзамболат куыд хъавыд, афтæ дæр нæ рауад хъуыддаг. Уый 
дæр æвиппайды нæ базыдта йæ мад æмæ йæ фыды. Ницы хуы- 
зы сын уыд ам æнхъæл. Дзаххо æндæр ном æмæ мыггагæй куы 
схуыдта йæхи, уæд бафиппайдта: йæ фысымы ныхæстæ ранæй- 
рæтты кæрæдзийыл нæ бадынц, стæй цымыдисаг дæр сты. Фыцца- 
джыдæр та уымæй, æмæ сæ куыдзмæ «Муртакк» номæй дзурынц, 
раджы кæддæр хохы сæ куыдз куыд хуынди, афтæ. Уый дын - иу 
æвдисæн. Иннæ та: сæ къаннæг хъæуы Дзаххо йеддæмæ «дзеу- 
дзæлæй» арæх ничи дзырдта. Стæй йæ усы дæр «усай» кæй хуыд- 
та, уый дæр рох нæма уыд Дзамболатæй. Афтæмæй Дзамболат 
раздæр базыдта, йæ мад æмæ йæ фыдыл кæй сæмбæлд, уый, 
фæлæ хъавыд йæхи сындæггай раргом кæны - æвиппайды зæгъ- 
гæйæ исты куы кæной... 
Æхсæв æмбисæй фæфылдæр, уæддæр ма Дзаххо æмæ Дзит- 
тайы хæдзары къаннæг рудзынгæй калди рухс. Уæвгæ, уыцы рухс 
зымæг æмæ æрæгвæззыгон æхсæвты алыхаггдæр калд, фæлæ 
ацы хатт фанар иунæг нал уыд, æгас хæдзарвæндаг дæр йемæ 
уыдысты. 
12. ХÆРЗБОН, ХОРЗ АДÆМ! 
Дзаххо æмæ ма Дзиттайы бæргæ фæндыд, сæ фырт йæ хабæрттæ 
кæронмæ куы радзырдтаид, фæлæ фæтæригъæд кодтой сæ «сы- 
вæллонæн», фæллад у, зæгъгæ, æмæ йæ ницæмæйуал бафарстой. 
Райсомы раздæр райхъал сты. Уыд рæсугъд, ирд райсом. Арвыл 
нæ зынд мигъы къæм дæр. Хæхты бæрзæндтæй, ногуард мит кæ- 
уыл æрхæцыд, уыдоныл æрбандзæвыд хуры бурдзалыг тын. Дæл- 
дæр, хохы фæхстыл кæрдæг кæм фæхæцыд, уым æрбадт халас, 
æмæ дзалагæрдæг зынди цъæхбын урс къæбæлдзыг уæлдзармау. 
Хъæр, хъæлæба никæцæй хъуыст. Æрмæст дæлæ комы цъитийы 
æргъæвст дон цæуылдæр хъуыр-хъуыр кодта йæ дурджын фæнда- 
гыл æмæ згъордта рæсугъдæй. 
Фæсаходæн Дзаххо баздæхт Дзамболатмæ: 
- Лæппу! Дысон дын куыд схуыдтон нæхи, амы адæм нæ уыцы 
117 

номæй зонынц. Ардæм цæмæ гæсгæ æрæфтыдыстæм æмæ нæхи 
бæстæй цæй фæдыл фæхауæг стæм, уый дæр сын æндæрхуызон 
радзырдтон. Зæгъын, нæ туджджын æлдæрттæ нæ фæдыл куы ра- 
цæуой сæ мæт райсыны сæраппонд... Абоны онг дæр ма адæмы 
раз къæмдзæстыг дæн, мæнг ныхæстæ сын кæй фæкодтон, уый 
тыххæй... Хуымгæнгæйæ дæ бафхæрæджы кæй амардтай æмæ ли- 
дзæг кæй фæдæ, уый нын дзырдæуыд, фæлæ стæй уал азы дæр- 
гъы кæм уыдтæ, цытæ кодтай, уыдæттæн ницыма зонæм... 
Дзамболат радзырдта, суанг Дзаххо цы бонæй загъта, уырдыгæй 
ацы боны онг йæ царды фæндаг. Фæлæ уымæй ноджы бæстондæр 
радзурыны сæр бахъуыди Дзаххойæн йæхи, йæ фырты æрцыды 
тыххæй Æхсæйнаг хъæуæн цы куывд скодта, уым... 
Цардысты Цæгат Иры арæнæй Кæсæджы арæны 'хсæн. Сæ фы- 
дæлтæ раджы кæддæр Залгъæдгоймаг уыдысты, фæлæ сын хуым- 
зæхх кæй нал фаг кодта, уый фæдыл ралыгъдысты быдырмæ. Уым 
дæр сын йæ зæхх чи хъуамæ раттаид, фæлæ-иу хуымгæнды зæхх 
баххуырстой Кæсæджы æлдæрттæй æмæ афтæмæй цардысты. Ам 
сын хуыздæр уымæй уыд, æмæ, æххуырсгæ зæххыл цы нартхор 
амал кодтой, уый сын хохы цъасмæ ласын нал хъуыд. 
Дзаххо æмæ Дзитта ардæм цы уалдзæг æрæфтыдысты, уыцы 
уалдзæг дæр та балхæдтой иу дæсæтин иу азмæ бакæнынæн. Йæ 
фырт Дзамболат йæ цæдисон æмбалимæ сæ тæккæ хуымгæндыл 
куыд уыдысты, афтæ, зæхх кæмæй балхæдтой, уыцы æлдар йæ 
фæсдзæуинтимæ æмæ йæ уазджытимæ уым æрбалæууыд. Æлдар, 
æвæццæгæн, йæ уазджытæн йæ бирæ зæххытæ æвдыста. Махон- 
ты фарсмæ хуым кодтой хохаг кæсгæттæ. Уыдон куы ауыдтой æл- 
дары, уæд фæуагътой сæ куыст æмæ æзфæраздæронæй згъорынц 
æлдæрттæм æмæ сæхи андадзынц сæ сæргъты æгъдæнцæйттыл. 
Ахæм æгъдау æвæрд сæм уыд: сау адæмæй исчи куы ауына æрба- 
цæугæ æлдары, уæд хъуамæ батындза æмæ йын фæхæца йæ сар- 
гъы æгъдæнцойыл, балæггад ын кæна. Бæхыл бадынмæ куы хъава, 
уæд дæр та афтæ. Махмæ та уыцы æгъдау ахæм хуызы уыд: кæ- 
стæр лæппутæ-иу балæггад кодтой хистæр уазджытæн, сæхи æм- 
хуызон хуымæтæджы адæймæгтæй кад кæмæн кодтой, уыдонæн. 
Кæсгон æлдарæн йæ хуымы аргъ бафыстой, лæггад ын кæной, уый 
сæр та сæ хъæугæ ницæмæн кодта, æмæ сæ куыст дæр нæ ныу- 
уагътой. Уæд, дам, æлдары уазджытæй иу бафарста фысымы, ма- 
хонтæм амонгæйæ: «Адон та дын чи сты?» 
118 

- Нæ сау адæм сты уыдон дæр! - дзуаппа радта æлдар. 
- Æмæ, иннæтæй хъауджыдæр, сæ хæс цы у, уый цæуылнæ кæ- 
нынц? 
- Хатгай сæ айрох вæййы. Ныртæккæ сын æй бамбарын кæн- 
дзынæн, - дзуапп радта йæ фыды бæсты æлдары фырт. Йæхæдæг 
батахт æмæ уæлбæхæй дзæхст-дзæхстæй ралæууыд Дзамболат 
æмæ йе 'мбалыл. Æмбал, нырма æвзонг лæппу, ницы фæцарæхст, 
фæлæ Дзамболат хъама фæцъортт ласта æмæ йæ æлдары къуы- 
диппы артæнты афсæрста. Цæвæгæн йæ сæр æркъул йæ риуыл, 
бæх фæтарст æмæ йæ ахаста фæрсырдæм. Йе 'мбæлттæ, æвæц- 
цæгæн, хорз нæ бафиппайдтой, лæг мæлæтдзаг цæф фæцис, уый, 
æмæ бæх ахсыныл систы. Дзамболатæн дæр йе 'хсæрфарсы туг 
калди, афтæмæй тыхтæй-амæлттæй баирвæзт хъæдмæ. Дзам- 
болаты æмбал фæдисы фæуад Дзаххомæ. Зыдтой Дзаххо æмæ 
йе 'рвадæлтæ дæр, æлдар йæ фырты мард афтæ кæй нæ ныу- 
уадздзæн, уый, æмæ фæлидзæг сты æмæхсæвæджы. Æрмæст ма 
сæхиуæттæй иу адæймагæн загътой, сæ фæндаг кæуылты у, Къа- 
хетырдæм кæй цæуынц, уый. 
Уыцы бонæн йæ райсомы æлдар йæ фæсдзæуинтимæ, пъыры- 
стыф, хъæуыхицау æмæ стражниктимæ æрбамидæг сты хъæуы. 
Ныппырх кодтой хæдзар. Дзаумæттæй сæ зæрдæмæ цы фæцыд, 
уыдон ахастой. Фосæй кæрты цы баййæфтой, уыдон атæлæт код- 
той... Хъæубæстæм дæр ныууырдыг сты. Марæг, дам, ам сымах- 
мæ æмбæхст у æмæ йæ раттут, кæннод уæм зекуци æрбатæрдзы- 
стæм... 
Дзамболат сæ хъæумæ нал бацыд. Стъараполы губернийы иу 
хъæуы ныллæууыд æххуырсты иу хæдзармæ. Уæды рæстæджы 
Цæгæт Ирыстонæй бирæтæ цыдысты æхца бакусынмæ Харбинмæ, 
æмæ Дзамболат сфæнд кодта уырдæм ацæуын. Æрмæст ма фæн- 
даггагхъуамæ смадзал кодтаид. Чидæр æй банымыгъта, æмæ йæм 
æвдисæндар гæххæтт кæй нæ разынд, уый тыххæй йæ æрцахстой, 
базыдтой йæ, чи у, уый, æмæ йæ Налцыкмæ сластой. Стæрхон ын 
кодтой æнусмæ каторгæ æмæ йæ ахастой Сыбырмæ. Уыцы ха- 
бæрттæн Дзаххо æмæ Дзитта ницуал базыдтой. 
Сыбыры уæвгæйæ, Дзамболат бахаудта, политикæйы фæдыл 
ахст чи уыд, ахæм революционерты ююрдмæ. Уыдон æй сахуыр 
кодтой кæсын-фыссын, стæй уырыссагау дзурын дæр. Германы 
хæст куы райдыдта, уæд уымæн йæ дыккаг азы кæрон паддзахы 
119 

хицауадæй рацыд дзырд: Дзамболаты хуызæн ахстытæн бар ис 
хæстмæ бархийæ ацæуынæн. Æмæ Дзамболат дæр ацыд фронт- 
мæ. Ныр æм уыд иучысыл ахуырдзинад дæр, фæлæ тынгдæр та 
йæ лæджыхъæды руаджы стыр хорзæхджын куы сси, уæд ын рад- 
той афицеры цин дæр. 
1916 азы кæрон Дзамболат Германы фронты сæмбæлд сусæг- 
куыстгæнæг большевиктимæ. Фронт куы фехæлд Рæстæгмæ хица- 
уады заманы, уæд рацыд Дзамболат дæр сæхимæ æмæ ам мид- 
хæсты цæхæры бахауд. Кæсæджы партизантимæ иумæ райста йæ 
маст, йæ хæдзар ын цы æлдар фехæлдта, уымæй, стæй уæд ссы- 
ди сæ хъæумæ. Йе 'рвады амынд фæндагыл рараст йæ мад æмæ 
фыды агурæг. 
• * * 
Аивгъуыдтой та иу фæззæг æмæ иу зымæг давр. Уалдзæг. Æх- 
сæйнаг хъæуы Ныхас та ныр дæр - йæ тæккæ дзаг адæмæй. Æмæ 
та сæ мæт - чи уыдзæн ацы аз та фæндаг аразæг? Дзаххойы бинон- 
тæ фарон афæндараст сты сæ райгуырæн хъæумæ. Афтидармæй 
сæ нæ ауагътой Рæбынгомы цæрджытæ. Иу мæгуыр хæдзары цæй- 
бæрц вæййы фос, уыйбæрц сын æрæмбырд кодтой æмæ сæ суанг 
æфцæджы сæры онг сыскъæрдтой. 
Фæндагмæ ныр æнцондæр зилæн у, фæлæ йæм уæддæр йæ 
ныфс ничи хæссы. Дзаххо йæм куыд зылд, афтæ чи бафæраз- 
дзæн? Æмæ хатгай æвæгæсæг аззайы. Чифæнды йæм зилæд, уæд- 
дæр Дзаххойы кой нæ хицæн кæны адæмы дзыхæй. Æндæркоймаг 
бæлццæттæн Æхсæйнаг хъæуы цæрджытæ ныр дæр ма фæамо- 
нынц фæндаг: «Фалæмæ цæугæйæ æфцæджы бынмæ куы бахæц- 
цæ уай, уæд-иу уæлæмæ ахæрд кæн раст Дзиттайы цыртæй. Æнцон 
базонæн у, æфцæджы æмбисы онг дзы уымæй стырдæр цырт нæй. 
Фалæ, цæгатырдыгæй ацырдæм куы цæуай, уæд та-иу, æфцæджы 
тæккæ сæр цы бæрзонд цырт ис, мах æй Дзаххойы цырт хонæм, 
раст уый тæккæ цурæй рауырдыг кæн Зымæгон къуылдымыл. Кæд 
дыл, мыййаг, баталынг уа, уæд-иу бахсæвиуат кæн æфцæджы бын- 
мæ æввахс Дзаххойы къаннæгхæдзары. Ныртæккæ дзы цæрæгнал 
ис, фæлæ йæ хицауы ном, йе 'фсины фарн æмæ фæлмæн лыстæн 
нырма уым сты...» 
120 

УÆХÆНÆЗЫ РАДЗЫРД 
ны æрбаййæфтон Уæхæнæзы. Уæззау мæхъийæгты куырис йе 
'ккой, афтæмæй сындæггай фæцæуы. 
- Дæ фæндаг раст! 
- Дæ хъуыддаг раст! 
- Æккойæ цæмæн хæссыс, Уæхæнæз, дзоныгъæй хуыздæр нæ 
уыдзæн? - фæрсын æй æз. 
- Хуыздæртæй фылдæр цы ис, дæ.рын бахæрон, фæлæ дзы мах 
къухы цы 'фты! Фыдæй фыртмæ æккойæ æмпъухæм, галвæндаг са- 
разынæн не стæм. 
- Æмæ уæ чи нæ уадзы уæхицæн фæндаг саразын? 
- Ацу æмæ сæ ды бафæрс, чи сæ нæ уадзы? Ныр нæм 
диссаг дис нал кæсы, фæлæ нæ алы аз æлдар цы фæл- 
лой иста, уымæн æрмæст йе 'ртыццаг куы раттид алчидæр, 
уæд æххуырсгæ кусæгæй дæр сцæттæ уаид фæндаг суанг 
Муртайы фæзилæнæй нæ хъæуы бакæсæнмæ. 
- Æмæ уæ хъæу дæр фыстой æлдарæн хъалон? - дисгæнгæйæ 
афарстон Уæхæнæзы. 
- Æмæ ма уæдæ чи фыста? Фидæгау-фидгæ нæ хъæу куы кодтой. 
Кæсыс, мæнæ мæ цæсты фарс цы нос ис, уымæ? Уый мыл æлдары 
æрвыст лæг ныннысан кодта, хъалон исынмæ куы 'рбацыд, уæд. 
- Дæ хорзæхæй, УæхæнæЗ, радзур-ма мын, куыд æрцыдис уыцы 
хабар? 
- Æмæ ма ныры фæсивæды та цы уырны, фæлæ дын радзур- 
дзынæн уыцы хабар, уæлæ æнцайæнмæ куы схæццæ уæм, уæд. 
Æргъомимæ цæугæйæ зын у ныхас кæнын. 

Æнцайæнмæ схæццæ стæм. Уæхæнæз йæ куырис æрæппæрста 
зæхмæ, банцой йыл кодта æмæ райдыдта: 
- Уыйбæрц бæстон дæр сæ нал хъуыды кæнын, фæлæ дын сæ 
уæддæр цыбырæй радзурдзынæн. Хосгæрдæнты заманы уыд уыцы 
хабар. Изæры уыгæрдæнтæй куы 'рцыдыстæм, уæд нæ хъæуы 
æртæ стразничы æрбалæууыд. Райсом, дам, æлдар йæ хъалонис- 
джыты æрбарвитдзæн æмæ уæ куыстмæ мачи ацæуæд, зæгъгæ, 
фехъусын кодтой хъæубæстæн. 0, æмæ дын уый куынæ радзырд- 
тон. Алы сæрд дæр нæм-иу æлдар æрбарвыста йæ хъалонисджы- 
ты æмæ цыдæриддæр фæллойæ ардтой, уымæн истой йæ дæсæм 
хай. Хæххон лæгмæ æрмæджы æхца арæх кæм вæййы, æмæ-иу 
фосæй, дзаумайæ цæуылдæриддæр хæст кодтой, хастой сæ. 
Стразниктæ фæстæмæ ацыдысты, уæдæ цы уыдаид. Хъæубæстæ 
сæ фæллæйттæ æмбæхсынмæ фесты: чи йæ тохъхъыл æмбæхсы, 
чи йæ дзаума уæрмы æвæры, чи цы, чи цы. Ныр хъуыды кæнын 
мæхицæн: цалынмæ уыдон райсом нæ хъæумæ цæуой, адæмы 
æмбырд кæной, уæдмæ иу мæкъуылваг хос ныккæрддзынæн, æмæ 
мæгуыр лæгæн уый дæр пайда у. 
Дæхæдæг зоныс, иунæг лæгæн уыйбæрц æвдæлон бонтæ кæм 
ис, æмæ ацыдтæн хос кæрдынмæ. «Уагъылыджын тигъæй куыд- 
дæр æрбакæсой, афтæ æрцæудзынæн хъæумæ», - загътон мæхи- 
цæн. Æниу, раст дын куы зæгъон, уæд мæм фосæй дæр ницы уыд, 
æртæ фысы, иу фыр æмæ дыууæ сæгъæй дарддæр. Мæ тæккæ 
ног æрцæугæйæ уыдтæн салдатæй. Ме 'рцыдмæ мæ фыд амард, 
æмæ хæдзар ныдздзæллаг, фæлæ, зæгъын, уæддæр хос ныккæр- 
дон æмæ искæмæй лæскъ райсдзынæн, кæннод та сæ мæкъуыл- 
тæй ауæй кæндзынæн æмæ фос балхæндзынæн. Ссыдтæн æввахс 
уыгæрдæнмæ. Райдыдтон кæрдын. Замманай зад, зæридау лæгъз- 
бын уыгæрдæн, æмæ дзы сæумæрайсом æртæхы лæг кæрдынæй 
не 'фсæды. Афтæ кæрдыныл фæдæн æмæ, цыдæр фыдбылызæн, 
мæ хъуыдыйы нал æрцыд Уагъылыджын къуылдыммæ мæ цæст 
дарын. 
Цы дардыл дзурон, нал базыдтон, æлдары хъалонисджытæ куыд 
æрбацыдысты, уый. Дæ фыдгул æвзæр хъæубæсты фæцæрæд. 
Æгас лæгты рæгъауæй мæм ничи ныхъхъæр кодта, æрбацæуынц, 
зæгъгæ. Кæсын æмæ дæлæ иу стразник ссæуы. Уайтагъд æй ба- 
зыдтон, мæнмæ цæуы, уый. Хъæумæ фæкастæн, бæх æмæ адæ- 
мæй базмæлæн нал ис уынгты, сæ хъæр æмæ сæ цъæхахст цæуы. 
122 

Мæ кæрдын фæуагътон æмæ хъæумæ фæцæуæг дæн. Стразни- 
кимæ куы фембæлдыстæм, уæд - де знаг гæды зæгъæд, - ехс 
фæхъил кодта æмæ мыл дзы æрлæууыд. Ехс ма бæргæ ацахстон, 
фæлæ мыл дзы уæддæр сæмбæлдтытæ кодта. Ахæм æлгъысты- 
тæ мæ скодта, æмæ сæ лæджы цæсгом зæгъын дæр нæ бахъæц- 
дзæн. «Ай мардæрцыд нæу, - зæгъын мæхинымæр, - салдатæй дæ 
афицертæ хойæнт, ам та - стразниктæ. Кæдæм ма фæлыгъдæуа». 
Фæлæ цы гæнæн ис! Æмæ, Уастырджийыстæн, йæ астæумагъз ын 
асастаин, къæцæл сæттæгау, фæлæ цыдæртæ ахъуыды кодтон. 
Æрцыдыстæм хъæумæ. Уæдмæ фос аэртыгуыр кодтой, хæдзæртты 
æрзылдысты. Сæ хистæр æмæ нæ хъæуы хицау лæууынц уынджы. 
Хъæуы хицау, æвæццæгæн, æлдары æрвыст лæджы цæстмæ йæхи 
æвдисынмæ хъавыд, æви йæм нæмын хъазæгау каст, багæпп мæм 
кодта æмæ мыл ехсæй ралæууыд. Зæгъын, уæддæр ехсы цæф мæ 
цæсгомыл куыд нæ сæмбæла, мæ къухтæ фæхъил кодтон, фæлæ, 
хъæуы хицауы зæрдæйæ, цæвгæ йæ кæнын, æмæ фæцъæхахст 
кодта. Уæд æлдары æрвыст лæг йæхæдæг æрбазгъордта, цавæр- 
дæр ехс æм уыд æмæ мын уымæй мæ уадул ахауын кодта. Иугæр 
мæ туг кæлгæ куы федтой, уæд мæ ныууагътой. Саулæг, дам, йæ 
надыл нæ фæсæтты, фæлæ мæнæ уырды над кæй хонынц, ахæм 
над мæ скодтой уым. Фырмæстæй мæ дæндæгты къæс-къæс ссы- 
ди, фæлæ мæ бон зыдтон, исты сæм куы сдзурон, уæд мын мæ 
фæллой ныххæлæттаг кæндзысты, æмæ мæхи урæдтон. Нæ хъæу 
дæр уым æмбырдæй уыдысты, æрмæст дзы мæ сæрыл тызмæг ны- 
хас нæ, фæлæ хатгæ дæр ничи бакодта. Сæхæдæг дæр нæмынæй 
фæтарстысты æмæ сæ чи йæ кæрцы æгънæджытæ æвæры, чи йæ 
нымæтхуд уæлдзарм худæй ивы. 
Æлдары æрвыст лæг бацыд æмæ, цы фос æртыгуыр кодтой, уы- 
дон алыварс зилы. Хъæуы хицаумæ худгæйæ дзуры: «Фыццаг уал 
дзы æлдарæн кусæрттаг равзарæм». Адæймаг цæмæй тæрса, уый 
йын æнæ бавзаргæ нæй. Салдат мæ куы кодтой, уæд мын мæ фыд 
иу уæрыкк снывонд кодта «Фæндагсар Уастырджийæн». Ме 'рцыдмæ 
уæрыкк хорз тохъхъыл сси, хæдзары йæ хастой, æмæ йæ фæхсын 
аласын нал фæрæзта, йæ чъылдым та раст гобаны хуызæн ссис. 
Æмбæхсгæ дæр æй хорз бакодтон, нæ зæрæстон хуымы йæ баба- 
стон фидар къæбæлæй æмæ йæ хæйрæг дæр не ссардтаид, фæлæ 
дын куы загътон, дæ фыдгул æвзæр хъæубæсты 'хсæн фæцæрæд. 
Чидæр бавдæлд æмæ фыддæрадæн фыры феуæгъд кодта. 
123 

- Æмæ дæм уыйбæрц мæсты цæуыл уыдысты дæ хъæубæстæ? 
- афарстон Уæхæнæзы. 
- Æмæ сын цы зонын, дæ рын бахæрон, æвæццæгæн, æнхъæл- 
мæ фæкастысты, фыр нывонд уыд æмæ дзы хъæубæстæн куывд 
скæндзынæн, зæгъгæ, фæлæ мæнæн та цы пайда уыд, уый хуызæн 
фыр хъæубæстæ куы бахордтаиккой, уæд! Фыр куы феуæгъд, уæд 
уасгæ-уасгæ фосы астæу смидæг. Æлдары лæг куы бацыд, уæд уай- 
тагъддæр йæ цæстытæ мæ фырыл аныдзæвдысты. Ноджы æрма- 
хуыр фыр уыд æмæ йæхæдæг æрбацыд лæгмæ. Уый дæр æй сæрф- 
тытæ, сгарынтæ райдыдта. Фыры зæрдæйæ, мемæ «дых-дыхæй» 
хъазы, фæстæмæ фæцыд сындæггай, стæй уыциу тахт æрбакодта 
æмæ лæджы гуыбынæн ахæм тъæпп фæласта, æмæ уæлгоммæ 
ахауд. Базгъордтой йæм йæ чапартæ, схæцыдысты йыл, уадзыгæй 
йæ рахастой фосы æхсæнæй. Куы 'рчъицыдта, уæд йæхи асгæр- 
стытæ кодта. Йæ сахат дæр лыстæг згъæлæнтæ баци. 
- Кæй фыр у? - мæсты фарст кæны хъæуыхицау Бимболаты. 
Уый дæр срæцыгъта, Уæхæнæзы у, зæгъгæ, æмæ мæм йæ къухæй 
амоны. Цыма та сын мæ аххос уыд, æрбауадысты мæм стразниктæ, 
æрвыст лæджы размæ мæ баластой æмæ... Ме рагъыл та мын абы- 
рыдысты. «Цæугæ тагъд мæ разæй уæхимæ!» - хъæр кæны æмæ 
мæ асхуыста. Бацыдыстæм хæдзармæ. Дæс стразничы бакодта- 
æмæ уыдон къуымты зилынц, уый та мидæгæй бады. Хуыссæнгар- 
зæй, къусæй, къæртайæ - цæуыл æмбæлдысты, ныппырх сæ код- 
той, къуыстил æд цæгъдинаг зæххы рафæлдæхтой, иунæг хуынкъ 
æнæсгæрст нал ныууагъюй. 
- Ныртæккæ адон хорз куынæ фенай, уæд дæ цармæй дæ уæлæ 
ницыуал ахæсдзынæ, - дзуры мæм æрвыст лæг гуырдзиагау. Ай 
уынгæджы куы фæдæн! Мæ хæдзары уæвгæ ницы ис, æмæ дæс 
лæджы куыд бахынцдзынæн, - дзурын мæхицæн. ГæнæЯ та нæй. 
Ме 'фсинæн загътон: дæ дыууæ нæлхæйы бахъарм кæн æмæ хару* 
скæн. - «Æмæ сын кæрдзынæн та цы счындæуа?» - фæрсы мæ. 
Æз ахъуыды кодтон æмæ, хæдзары æндæр хуыздæр кæй ницы ис, 
уымæ гæсгæ йын загътон: хъолоджынтæ сын скæн, зæгъгæ. 
- Никуы бахордтай хъолоджын? - æвиппайды мæ афарста Уæ- 
хæнæз æмæ дзуапмæ дæр нæ фенхъæлмæ каст, афтæмæй та рай- 
дыдта: 
* Царвы æд ссад бынтæ. - (Ред.) 
124 

- Раст зæгъын хъæуы, йæ бакаст æвзæр, сау у, фæлæ дзæбæх 
конд куы уа, уæд дзы лæг хæрынæй не 'фсæды. Æфсин цæттæ кæ- 
нын райдыдта. Дуармæ рацыдтæн. Дæ фыдгул нæ къутумæ куы ба- 
кастаид: рафæлдæхтой йæ зæхмæ, йæ хор æгасæй дæр ракалди 
æмæ йæм сæ бæхты уæгъдыскъæрд бакодтой. Гъæ, Хуыцау йæ 
быны налатæн кæй скодта, мæнæн мæхицæн хæрынæн куынæ ис 
хор, уæд мын цы ми бакодтат! Лæдзæгмæ фæлæбурдтон, чысыл 
ма бахъæуа, искæй сæр дзы афадон, фæлæ та мæ бинонты мæтæй 
мæхи баурæдтон. Фæстæмæ бацыдтæн хæдзармæ, хъаст кæнын 
сæ хистæрмæ, кæд сын «ма кæ» зæгъид, фæлæ мыл ноджы схъæр 
кодта, йæ къæхтæ сцагъта, цъаммæрттæ мын фæдзырдта. 
Хæринæгтæ сцæттæ сты. Фынгтæ сын сæ разы æрæвæрдтон: 
хистæрæн хицæнæй, иннæтæн иумæ. Æфсинмæ ма кæмдæр ав- 
джыдзаг уыди æмæ йæ рахаста. Мæ лæдзæг къонамæ баппæрстон, 
авджыдзаг æмæ сыкъа райстон æмæ сын лæггад кæнын, уæдæ сæ 
сылгоймаджы бар куыд ныууагътаин. Хæрды агъоммæ дæр страз- 
никтæ ахæм æвзæр дзыхæй дзырдтой æмæ, дæ фарн бирæ уæд, 
ме 'фсины раз мæ цæсгом ссыгъд. Сæ хистæрты раз егъаудæр къу- 
сы хару æрæвæрдтон, хъолоджынтæ асастон æмæ йæм арахъхъ 
авæрдтон. Уый хъолоджын йæ фындзмæ схаста, басмыста йæм, 
фæстæмæ йæ фынгыл æртъæпп кодта æмæ мæ фæрсы: «Ай цы 
хæринаг у?!» Æз, хъолоджын уырыссагау, стæй гуырдзиагау дæр 
цы хуыйны, уый нæ зыдтон, фæлæ хæбизджыны хуызæн конд кæй 
у, уымæ гæсгæ йæм дзурын: уый пирог у, зæгъгæ. «Цæй пирог у, ай 
нын мæнæ фаджысджын куы хæрын кæныс!» - зæгъгæ, мыл уыциу 
хъæр фæкодта. Уидыг харуйы афсæрста æмæ та фæрсы: «Ай та 
цы у?» Æз ын бамбарын кодтон: уый, хохы нæм цы хæринæгтæ ис, 
уыдонæй кадджындæр хæринаг кæй у, фæлæ мæ мæ ныхас фæ- 
уын дæр нал бауагъта: - «Ай мæнæ...» Æмæ дын æй куыд зæгъон. 
Цыбыр ныхасæй, æвзæр цыдæр æй схуыдта. Сыкъа дард фæхаста 
æмæ мын æй мæ тæккæ былтыл фæкодта. 
«Æтт, мæ мæлæты бонтæ, ай мæ уæддæр нал ныууадздзæн», 
зæгъгæ, загътон мæхицæн. Авг дард фæхастон æмæ йын æй йæ 
тæккæ былтыл нындæгътон. Уый уайтагъд фæуадзыггонд, фæлæ 
иннæтæ сæ тæккæ хæрынмæ куыд бахæццæ сты, афтæ мæ лæ- 
дзæг къонайæ фелвæстон, ралæууыдтæн сыл, ра... æмæ дын æй 
куыд радзурон! 
125 

Мæ тыхæй дын нæ раппæлдзынæн, фæлæ уыцы сахат афтæ 
уыдтæн, æмæ æнæхъæн æфсад мæ разы куы фестадаиккой, уæд- 
дæр нæ фæтарстаин. Куы сыл æрлæууыдтæн лæдзæгæй, уæд 
схъомпал сты, чи бандоныл бахъил, чи фынгыл адæргъ. Уый дын 
бирæ адæмы хъуыддаг, мæ ныхмæ сæ ничи æрлæууыд, фæлæ 
алчидæр йæхи æфснайыны кой кæны, Мæн ма æндæр цы хъуы- 
ди, цалынмæ лидзыныл уыдысты, уæдмæ гъæйтт кодтон. Куынæ 
фæхъомпал уыдаиккой, уæд уыйæппæт адæмæн мæн цы 'рцахсын 
хъуыди! Хъæр æмæ 'рдиагæй бацæуæн нал уыд хæдзары. Ме 'фсин 
та мæнæн фæтарсти, æртыскæн баскъæфта æмæ дзы дыууæйы 
сæр ныкъкъупп кодта. Иугай-дыгай дуармæ гæппытæ байдыдтой, 
фæлæ сæ цухæй ничи аирвæзт. Цыбыр ныхасæй, æнæ туг калгæ 
дзы дуармæ ничи раирвæзт. Мæхæдæг айтæ-уыйтæ нал фæкод- 
тон, фæлæ хъуггомыл скъæтмæ ныггæпп кодтон æмæ фæсхæ- 
дзæртты, хъæугæрæтты хъуызгæ-хъуызгæ хъæдмæ сирвæзтæн. Ме 
'фсин уым сагъдауæй аззади. Цæхæрадонмæ ма бæргæ агæпп код- 
та, фæлæ уæдмæ авд æмæ ссæдзæй хæдзары алыварс æртыхсты- 
сты æмæ йæ æрцахстой. Æз хъæдæй уыйбæрц кæм уыдтон, фæлæ 
мын йæхæдæг куыд дзырдта, афтæмæй йæ цæфтæ дæр ракодтой. 
Æрвыст лæджы Никъотæм бахастой. Мæ ныхас ахæссынæй дæ нæ 
тæрсын, фæлæ ахæм адæм дæр мæ удхæссæг сты. Никъотæй дын 
зæгъын. Мæгуыр уазæг сæ къæсæрæй бакæсын дæр нæ уагътой, 
фæлæ ахæм æлдары фæсдзæуинтæ, пъырыстыф, хъæуыхицау 
æмæ уыдоны хуызæттæн сæ къахы бынтæ сдæрыныл фæстиат нæ 
фæуыдаиккой: бирæгъы бын куыдз куыд атула, афтæ сын кодтой. 
Æз кæй алыгъдтæн, уый куы базыдтой, уæд мæ фос фæхицæн 
кодтой, хæдзары цы ссардтой - рахастой сæ. Ныр, хъæды бад- 
гæйæ, мæхицæн та ма цæмæй тарстæн, фæлæ мæ ме 'фсины маст 
бацыди. «Æз хъæдты ратæх-батæх кæнон, уый та ахстæй акæной, 
уый куыд уыдзæн?» - хъуыды кæнын мæхицæн. Ахстæй йæ кæй 
акæндзысты, стæй, цалынмæ æз мæхи раттон, уæдмæ йæ цыфæн- 
ды растæй дæр кæй нæ рауадздзысты, уый мын цы зонын хъуыди. 
Уæдæ бацæуон ныртæккæ æмæ сæм мæхи раттон, - æмæ уымæй 
дæр цы пайда ис: мæн Сыбырмæ куы фесафой, уæд ме 'фсин дæр 
тæригъæддагæй куы баззайдзæн. Фæстагмæ мæм иу хъуыды æр- 
цыд, фæлæ дын æй нæма зæгъын. 
Хъæды аууæтты æрбацыдтæн æмæ нæ хъæугæрон Тæгуызты 
хæдзары смидæг дæн. Уыдон хъæуæй хицæн уыдысты, æмæ мæ 
126 

æппындæр ничи федта æддагонæй. Сæ зæронд ус ме стыр мады 
хо уыди æмæ дзы куыроймæ хæссыны 'фсон къæсса ракуырдтон. 
Радта мын къæсса. Къæбицмæ куыд фæци, афтæ æз фæгæпп код- 
тон, фæскъона гæдыйы рацахстон, къæссайы йæ ныппæрстон æмæ 
та фæтæхын хъæдмæ. 
- Уæртæ Уагъылыджын къуылдым^уыныс, - амоны мын Уæхæ- 
нæз йæ къухæй. - Уыцы къуылдымæй иучысыл æддæдæр куы ауа- 
йай, уæд æй Хъилдур хонæм, уырдыгæй суанг Хъæлæрдзыджын 
æрхмæ фæндаг Галтулæн къулы цæуы, æмæ афтæ уынгæг у, æмæ 
дзы дыууæ галджыны куы фембæлой кæрæдзийыл, уæд сын ацæ- 
уæн ницы амалæй ис. 
Æрцыдтæн уырдæм æмæ къутæры аууон бадын. Бирæ нал 
уыдаид уагуадзын* афонмæ, афтæ кæсын, æмæ уартæ рараст 
сты хъæуæй хъалонисджытæ. Æппæты разæй цæуы ме 'фсин, йæ 
фæдыл - дыууæ барæджы, уыдоны фæстæ - æлдары æрвыст лæг 
æмæ хъæуыхицау, æппæты фæстæ та, фос чи скъæры, уыдон. Куы 
мæм æрбаввахс сты, уæд фæлывдæй хъæр кæнын: «О фыййау, 
Хъилдуры цурмæ куы бахæццæ уай, уæд-иу фосы разæй дзæвгар 
бауай, уæлвæндагмæ хъав». Цы йæ бамбарын хъуыд ме 'фсинæн 
æмæ йæ сæр банкъуыста. Иннæтæй мын мæ хъæлæс ничи зыдта 
æмæ уыцы хъæр ницæмæ æрдардтой. Хъилдуры фæстæ æрæм- 
бæхстæн. Æнхъæлмæ кæсын. Уалынмæ æрбазынди ме 'фсин, 
дзæвгар баразæй барджытæй, дыууæ дæр мæ фæрсты æрбацы- 
дысты. Куыддæриддæр æлдары æрвыст лæг æмæ хъæуыхицау мæ 
комкоммæ æрбахæццæ сты, афтæ къæсса æрбалхъывтон, гæды 
нырдиаг кодта, стæй йæ разыгъгъуытт ластон бæхты размæ. Гъæй- 
да-мардзæ! Бæхтæ фесхъиудтой, сæ фæстаг къæхтыл фæлæууы- 
дысты, æмæ уайтагъд æлдарыæрвыст лæджы бæх æд барæг комы 
рæбын бамидæг, хъæуыхицау дæр фæндагмæ ахаудта, йæ бæх та 
фæстæмæ алыгъд. Фыццаг цы барджытæ бацыди, уыдоны бæхтæ 
дæр гæдыйы 'рдиаг æмæ йæ хыбар-хыбур куы фехъуыстой, уæд 
сыл кьæхтæ базад. Иудзырдæй, æппæты фæстæ фосимæ чи цыд, 
уыдон йеддæмæ бæхтæй иу дæр йæ уæлæ барæг нал ныууагъта. 
Куы сæм акастаис, уæд барджытæ фæндæгтыл куыристау ныд- 
дæргъ сты, бæхтæ та хъугомы фæзы ратæх-батæх кодтой. Æз ма 
* Æддæ куыстытæй хæдзармæ здæхын афон. - (Ред.) 
127 

æндæр цæмæ æнхъæлмæ кастæн? Базгъордтон ме 'фсинмæ, йæ 
цонгыл ын фæхæцыдтæн æмæ хъæды сфардæг стæм. Иугæр куы 
фæаууон стæм, уæд ма дзæгъæл гæрæхтæ райдыдтой, фæлæ... 
- Цæуыл худыс? - афарста мæ Уæхæнæз, худгæ мæ куы федта, 
уæд. - Дæумæ, чи зоны, хъазæгау кæсы, фæлæ мæ раны ды куы 
уыдаис, уæд цы хуыздæр æрымысыдаис? Хæцæнгарзæй мæм иу 
хъамайы зæронд йеддæмæ ницы уыди æмæ сын уымæй ныхæй- 
ныхмæ цы ракодтаин? Цæй, байхъус, æххæст дын фæуон мæ ныхас. 
Уым уæлæмæ хъæды арфы сфардæг стæм. Хъуыдыйы та бахауд- 
тæн. «Ам мын цæрæн бынат нал ис, лидзын хъæуы искуыдæм». Ме 
'фсинæн ской кодтон æмæ цæхгæр атказ ныкъкъуырдта. Фæлæ йæ 
куы батæрсын кодтон, æрцахсдзысты дæ, зæгъгæ, уæд сразы. Чер- 
дæм фæлидзæм, уымæн бæстон ницыма æрхъуыды кодтам, афтæ 
мæ хъустыл бæхы хуыррытт ауад. Кæсын* æмæ дæлæ стразникты 
бæхтæй дыууæ хъæды астæу нæууы гæппæлыл хизынц. Уайтагъд 
мæ сæры дзыхъхъынног хъуыды февзæрд. Бауадтæн æмæ дыууæ 
бæхы дæр рацахстон. Цы дардыл дын дзурон: æд саргъ, æд идон 
бæхтыл сбадтыстæм, куы 'рталынг, уæд, æмæ дыккаг бон аходæн 
афонæй раздæр Нары балæууыдыстæм. Уырдыгæй Салыгæрдæн- 
мæ. Уым мын зонгæтæ уыди, нартхортонæнты-иу кæмæ куыстон, 
уыдон, æмæ сын сæ лæппуйæн дыууæ бæхы дæр æрбауæй кодтон. 
Фалсив паспорттæ балхæдтон, дæхæдæг зоныс, уыцы рæстæджы 
алцыдæр æхцайæ кæнгæ уыд, æмæ Грознамæ ныццыдыстæм. Уым 
мæ промыслæты куыстмæ айстой æмæ, цалынмæ, мæ куыдзы сæр 
бахæра, Никъалайы раппæрстай, уæдмæ нæ хъæуы æмгæрæтты 
нал ауадтæн. 
Гъеуый дын мæ хабæрттæ, гъе! Мæ маст сæ бæргæ хорз рай- 
стон, фæлæ ехсы цæфæй мæ цæсты фарс носæй баззад. Сымах- 
мæ та цы маст ис ахуыр кæнынæй дарддæр. Ахæм цæрдтытæ код- 
там, уый уæ уырнгæ дæр нæ кæны. 
Иубон мæ фыртæн мæ.фыццагон царды хабæрттæ кодтон, æмæ 
мæ дзурын дæр кæм уагъта йæ хынцфарстæй: Советмæ йыл цæ- 
уылнæ хъаст кодтай, зематделмæ* цæуылнæ ныццыдтæ, фæском- 
цæдис та сæ цæуылнæ фæтардта? Ацу æмæ ды ахæмæн дзур... 
* Ома: земельный отдел. - (Ред.) 
128 

ХУР СКÆСÆНЫРДÆМ НÆ НЫГУЫЛЫ 
Парæг ком йæ ных кæдæм баха- 
ста, тæккæ æфцæгрæбын къæдзæх къуылдымыл, раджы кæддæр, 
хуымзæхх ма галдзармæй куы барстой, хъримаг топп йæ хæтæлы 
дзагхорыл куы уæй кодтой, уыцы заманы ацы фыдран æрцардысты 
цалдæр хæдзары. Хъæуы алфамбылай хъæды мыггагæй зади лы- 
стæг бæрз æмæ фугæ. Фугæ - адæмæн сæхи хуызæн - фæразон 
алцæмæн дæр, тых кодта бæрзыл, æмæ сындæггай, цыма æнæба- 
ры рауад, афтæ хъæуæн йæ ном баззад - Фугæджын. 
Зæхх, хуымгæнды зæхх, диссагæн баззади. Лæууынц ныр дæр ма 
къæдзæхы риутыл дурын зæхгæс фыдæлтыккон мæсгуытæ. Бирæ 
топпыхос бахардз мыггæгты 'хсæн, бирæ зды нæмгуытæ батъæпæн 
мæсгуыты дуртыл - зæххы сæрыл. 
«Галау уæзæгæй, каркау ныхбынæй» - удуæлдай тохы руаджы 
адæм скодтой къаннæг хуымы гæппæлтæ æмæ цæрын байдыдтой. 
Æмæ дын рацæй-рабон, æмæ уыцы зæхх «разынд» æлдары 
зæхх. Тыхджын цы нæ кæны! Паддзахы æфсады руаджы мæгуыр 
адæмыл æлдæрттæ æрæвæрдтой цагъары 'фсондз. 
Цыдысты азтæ. Паддзæхтæ ивтой кæрæдзи, æлдар йæ зæхх 
æмæ йæ цагъар адæмы лæвæрдта йæ фыртмæ. Фугæджын дæр 
цыди къухæй-къухмæ. 
Фæлæ иузаманы ныррызти зæхх, сæнкъуысыд дуне, æнæкæрон 
цы цагъары рæхысхуыдтой, уый аскъуыд. Паддзахы нал аивта пад- 
дзах, æлдар нал радта дæгъæлтæ йæ фыртмæ. Уыцы аз Фугæджын 
дæр нал радта æлдарæн дæсæм хай, райхъал йæ фынæйæ. Сап- 
джын уыгæрдæнты, фыдбын æрхыты, зæйуат фæндæгтыл æрдзи- 
мæ мæлæтдзаг хæст чи кодта, уыдон ныр æлдæртты фæсдзæуин 
- меньшевикты хицауадимæ хъазуат тох райдыдтой. 
9 Фæндагсар Уастырджи 
129 

Комы рахизæны Хъæргæнæн къуылдымы сæрмæ фæзынди 
фæздæджы къуымбил. Йæ бакомкоммæ Цырагъдон комы дæр æр- 
бадти фæздæг. 
Судзынц хъæутæ... 
Хъæумæ 'ввахс уæлвæндаг бады урсзачъе зæронд лæг. Сау 
фысдзарм худы былтæ æрæнцадысты бæзджын æрфгуытыл. Цъæх 
фæсмын цухъхъа æмæ æргъæвæгджын рон нарæг æрбалвæстой 
зæронд, фæлæ фидауцджын уæнгтæ. Даргъ фæсмын зæнгæйттæ, 
сæракрæхсæнджын фæсмын уæлфад дзабыртæ. Астæуыл - хъа- 
ма, йæ кæрддзæмы стæнхъ* фæрæдывстытæ, ранæй-рæтты æрт- 
тивы йæ ком дæр. Галиу фарсыл - ирон æхсаргард. Фæсрон зулаив 
тъыст - ирон æхсонджын дамбаца, къорд азты æвнæлд кæмæ нал 
уыди æмæ згæ кæуыл схæцыд, ахæм. Рагæй нал бахæццæ йæ хи- 
цауы къух ацы хотыхмæ. Бæргæ ма сæрттывта дамбацайы хæтæл, 
цæукъайæн** йæ хæдфарсмæ æвзистæй нывæфтыд дæр разынд 
гæзæмæ, фæлæ уæддæр æнцаддзинады æнусон знаг - бур згæ, 
дзуарæй рынчынау, фæхæбуз кодта фыдæлты хæзнайы. 
Зæронд лæгæн йæ къухы - ставд, къалиуджын лæдзæг***, йæ 
кæрон - æфсæйнаг арц конд. Лæдзæджы фындз æрсагъта зæххы, 
хъавæн къалиуы цур æрæвæрдта дыууæ къухы æмæ сыл æруагъ- 
та йæ сæр. Йæ цуры лыстæг михыл - чысыл урс хæцъил конд. Урс 
тырыса. Састы нысан. 
Цымæ, чи 'рхъуыды кодта урс тырыса? Урс цæмæн? Сау боныл 
сау хуыз хуыздæр куы фидауы! Дзанг нæ зоны уый. 
Æрбакæсæнæй фехъуыст топпы гæрах. Дыккаг дæр. Дзанг йæ 
сæрыл схæцыд. Фæцыд æртыккаг гæрах, æмæ Дзанг сыстад. 
Æрбацæуынц меньшевикты 'фсад. 
Цавддурау лæууы Дзанг йæ мидбынаты. Йе 'ргом - хъæумæ 
здæхт, йæ галиу фарс - æрбацæуæнмæ. Йæ зæрдæ нæ тæры йæ 
цæстытæ зæххæй фæиртасын, фæлæ та уæддæр нал фæлæууы 
æмæ бакæсы æдзæрæгхъæумæ. Куыдзы рæйын дæр дзы нал хъуы- 
сы. Уæртæ дын уый та Ныхасы фæз. Афтид сты мæсыджы раз ба- 
дæн дуртæ. Кæс-ма: къуырттон карк йæ цъиуты разæй æрбазынд 
Ныхасы фæзы. Гæды æрныгъуылд кауы аууон, стæй йæхи ныццав- 
* Кæрддзæмæн хиконд сæрак. - (Ред.) 
** Кæд: мæнгвæдæджы сæр; уырыссагау - боек. - (Ред.) 
*** Дыууæрдæм хæцæнджын. - (Ред.) 
130 

та цъиутæй иуыл, карк гæдыйыл йæхи андæгъта, схъуын сты, то- 
нынц кæрæдзи. Ничи сæ уыны. Æрмæст кауы сæрæй æрдиаг кæны 
уасæг. Оу, мæнæ диссæгтæ! Бонсихорафон! Тæккæ æгуыстдæр 
рæстæджы - хуымгæнæнтæй хосгæрдæны 'хсæн. 
Фæдзырдтой Дзангæн йæфырттæ, фæхатыдысты йæм йæхъæу- 
бæстæ дæр, уæддæр лидзын нæ акуымдта. «Худинаг фæуыдзы- 
стæм, ам дзæгъæлæй куы амæлай, уæд», - лæгъстæ кодтой бинон- 
тæ, фæлæ Дзанг уæддæр нæ басаст. 
-*Æз зæронд лæг дæн, - дзырдта уый, - мæнæн та цы кæн- 
дзысты! Кæд ма иу мусы къуым æнæсыгъд ныууадзой, уæд уым 
балæсдзынæн... Уалынмæ... Ау! Цавæр у! Никуыма фехъуыстон, 
фыдгæнæджы уæлахиз бирæ ахаста, уый. Сымах дæр фæстæмæ 
ардæм хъæуы. 
Ахæм дзуапп лæвæрдта Дзанг, чи йæм хатыд, уыдонæн, фæлæ 
ма йæхинымæры афтæ дæр хъуыды кодта: «Хъæуы ничиуал баз- 
зад. Æдзæрæг хъæуæй цæмæй хъуамæ фæтæрса знаг? Кæд адæм 
сты меньшевиктæ, уæд сæм бахатдзынæн, æмæ кæд хъæу нал ба- 
судзиккой». 
Ахæм фæндтимæ лæууы ныр Дзанг хъæумæ æрбахизæны йæ 
урсхæцъил тырысайы цур. Фыдæлтыккон зонд ныры знаджы раз 
дæр лæууы йæ заманы дарæсы. Ницы бакæнинаг у Дзанг йæ хо- 
тыхтæй, æрмæст «знаджы раз дæр аргъ лæджы ныхасæн ис, лæг 
та йæ бакастæй дæр хъуамæ лæджы хуызæн уа», - хъуыды кодта 
Дзанг æмæ скодта йæ бæрæгбоны цухъхъа. Кард, хъама æмæ дам- 
баца дæр - йæ уæлæ. Æцæг йæ дамбаца æнæифтыгъдæй хæс- 
сынмæ хъавыд, фæлæ фефсæрмы, цыма хъазтмæ цыди æмæ йын 
йæ заманы фæсивæдæй исчи уайдзæф бакодтаид, афтæ. Кæмдæр 
йæ къухы бафтыд нырыккон фондзæхстоны гилдз: Дзанг ын йæ 
топпыхос рауагъта æмæ уымæй сифтыгъта дамбаца, кæддæр йæ 
рæстæджы хъабахъ кæнæ нысанмæ æхсгæйæ стыр лæвæрттæ кæ- 
мæй æмбылдта, уыцы дамбаца. 
Лæууы Дзанг, лæгау лæгæн куыд æмбæлы, ахæм хуызы. 
Знаджы æфсæддонтæ æрбахæццæ сты. Афицертæй иу бакаст 
Дзангмæ, йæ дзыхы дзаг ныххудтис æмæ дзуры йе 'мбал афицер- 
мæ: 
- Кæс-ма, батоно, Калачы музейæн ды цахæм агуырдтай, уæр- 
тæ дын ахæм бынылзад ирон лæг. 
Дзанг æнцад лæууы. Бацыдысты йæм. 
131 

- Цы дæ хъæуы, зæронд лæг? - фæрсы йæ афицер. 
Дзанг йæ лæдзæг зæххыл æрцавта æмæ, йæ къухæй Фугæ- 
джынмæ амонгæйæ, дзуры: 
- Знаджы охыл æрбацыдыстут нæ кæмтты. Уæлахиз дæр фе- 
стут. Иунæг хæцæг лæг дæр нал баззад нæ хъæуы... 
- Цы дзуры, цы? Марадз-ма, йæ диссаджы хотыхтæ йын райс 
æмæ йæ ракæн! - дардгомауæй ацамыдта хистæр афицер æфсæд- 
донтæй иуæн. 
Æфсæддон бауад Дзангмæ. «Æри» дæр нæ загъта, афтæмæй 
бавнæлдта зæронд лæгæн йæ фæсрон дамбацамæ. Дзанг феуæгъд 
кодта тырысайы хъæд, æфсæддоны цонг асхуыста, чысыл фæстæ- 
дæр алæууыд æмæ йæ къух йæ хъамайы сæрыл æрæвæрдта. 
- Ракæн æй афтæмæй! - фехъуыст та афицеры ныхас. 
Æфсæддонтæ æрæмбырд сты Ныхасы фæзмæ. Афицертæ дыу- 
уæйæ æмæ ма гвардионтæй иу къорд уым баззадысты, иннæтæ 
хæдзæртты зилыныл фесты. Иугай-дыгай здæхтысты фæстæмæ 
дзагармæй. Цыхты гуымбылтæ, царвы хъуырæуттæ, дарæсы хæр- 
рæгътæ, къуымбилтæсцагъд кодтой*уынджы. 
^..Уæдмæ та уал афицертæ худæгæй мардысты Дзангыл. Æрæм- 
бырд сты гвардионтæ. Сæ иуæн йæ кьухы - иу зæронд газет, хæ- 
дзæрттæй кæмдæр кæй ссардта, ахæм. Иннæ гвардионтæ йæ алы- 
варс амбырд сты, алчидæр сæ систа йæ тамакойы чыссæ, æмæ 
афтæмæй газет къухæй-къухмæ ацыд. Афицертæй иу фæкомком- 
мæ газетмæ. Бакаст стыр дамгъæтæй фыст «КЕРМЕН». Бахаста 
йæ хистæр афицермæ. 
- Цæгатаг большевикон газет... Райдайут! 
Уыцы дзырдмæ гвардионтæ фæпырх сты фæйнæрдæм. Ахуыр 
уыдысты уыцы ныхасыл, æмбæрстой йæ. Фæлæ йæ Дзанг дæр ба- 
зыдта. Уæдæ ма 'ндæр цæмæй загътаид афицер «райдайут»? Хæ- 
дзæрттæ сын кьахт куы фесты. 
- Афицер! Æз зæронд лæг дæн. Цыртдзæвæн дур дæм, мыййаг, 
куынæ дзуры... Цæмæн судзыс хæдзæрттæ? 
- Зæронды буар уазал кæны, кæд схъарм уаис. 
Худæгæй мæлынц дыууæ хистæр афицеры. 
- Раздах дæ адæмы, афицер! - хъæрдæр æмæ тызмæгдæрæй 
зæгъы Дзанг. 
* Скæри, сцæнд, срæдзæгъдтæ кæнын. - (Ред.) 
132 

Уæддæр та худæгæй бакъæцæл сты. Худынц иннæ 'фсæддонтæ 
дæр, æрмæст иу-цалдæрæй лæууынц хицæн къордæй æмæ æдзы- 
нæг каст кæнынц Дзангмæ. Дзуапп райсын æнхъæл Дзанг йæ цæст 
рахæссы афицертыл, гвардионтыл. Уыны бур ахуырст нымæтын 
цыбыр цинелтæ, кæттаг хæдæттæ, сæ раз сойæ сау æрттывд кæ- 
мæн кæны, ахæмтæ. 
Хъæуы иу кæронæй скалди фæздæг. 
- Афицер, раздах дæ адæмы! 
Уæддæр та дзуаппы бæсты - худын... Фырмæстæй йæ сæр ра- 
зылд Дзангæн. Йæ цæстытыл ма уайы цъæх фæздæг, бур цинелтæ, 
цыма бæстæ йæ хуыз аивта. 
- Дæ цухъхъа цинелæй ивынмæ хъавыс? И? Гъей, Ос-бæгъатыр! 
Ха-ха! - ныххудтис афицер æмæ Дзанджы дысмæ бавнæлдта. 
Дзанг фесхъиудта. 
- Ивын, зæгъыс? Ахæм бур нымæт махмæ саргъы бын дарынц, 
саргъы бын! 
Уыцы ныхас хъыг уыдис дыууæ афицерæн дæр. Сæ иу мæст- 
джынæй дзуры: 
- Хуыздæр дын уыдаид, зæронд хæррæгъ, дæ зæронд стджытæ 
ды дæр иннæтау фæсæфцæгмæ куы ахастаис, уæд. 
- Æз зæронд дæн/афицер, тагъд æрыздæхинаг чи у, фæсхохмæ 
уыдон ацыдысты. 
Хъæугæрæттæй арт хъæуы астæумæ хæстæг кæнын байдыд- 
та. Фæздæг. Бур цинелтæ. Пиллон гæпп кæны иу хæдзарæй иннæ- 
мæ. Судзынц фыдæлтыккон тымбыл хъæдæй агъуыст* сыджытсæр 
хæдзæрттæ, æнæхатыр зынджы амæддаг кæнынц цæргæ-цæрæн- 
бонты конд фæллой. 
Дзанджы дывæлдах ныхас бамбæрста афицер æмæ ноджы 
смæсты. 
- Гъе, зæронд халон, æгæр бирæ дæ бахъæудзæн æнхъæлмæ 
кæсын. Нымбийдзынæ ам. Фалæмæ чи алыгъд, уыдон аныгуылды- 
сты æмæ нал скæсдзысты. Цæугæ дæ большевиктæм æмæ сын 
радзур ног хабæрттæ. Кæд дæ фæрсой, кæцæй æрцыдтæ, зæгъгæ, 
уæд-иу зæгъ, кæддæр Хуссар Ир кæй хуыдтой, уырдыгæй, фæлæ, 
зæгъ, ныр уый нал и æмæ нал уыдзæн. 
Арт æввахсдæр æрбахæццæ. Уæззау уыдысты сискъул сы- 
джытсæр хæдзæрттæ судзынмæ, фæлæ гвардионтæ æхсидавы бы- 
* Ам: амад, æлхынцъбаст хъæдын хæдзар. - (Ред.) 
133 

рынкъæй схуыстой зынг иу хæдзарæй иннæмæ. Ныр та ма цæмæ 
'нхъæлмæ кæса Дзанг? Ницы рауад йæ фæндæй. Хъæу судзы. 
Æмæ уæд фæхъæр кодта афицерыл: 
- Мæнг зæгъыс, афицер! Хур скæсæнырдæм нæ ныгуылы, нæ- 
дæр цæгатмæ! Ардæм сæ хъæуы! 
Арт бахæццæ Дзангæн йæхи хæдзармæ. Уæлхæдзары хуыкком- 
рудзгуытæй арт æмæ фæздæг хæрдмæ æппарынц сæхи. 
- Уыныс, афицер! Уый мæ хæдзар судзы. 
- Æмæ уæдæ куыд æнхъæлдтай? 
- Уæдæ æз дæр йемæ судзын. Фæлæ-ма хъус! Æрмæст дæуыл 
уынын кард де 'фсадæй. Æвæццæгæн, се 'ппæты 'хсар дæумæ ис. 
Слас-ма йæ! 
Бæзджын урсхæццæ æрфгуытæ æруæз кодтой цæстытыл, цæс- 
гомы æнцъылд царм ноджы æрхытæ æмæ адгуытæ фестад, зæр- 
дæ нал уромы йæ маст. Æхсаргард æрттивы Дзанджы къухы. 
- Слас дæ кард, афицер, кæд дæм лæджы туг ис, уæд! 
Æмæ та мæстæлгъæд лæджы кады сидт фæци афицерты ху- 
дæджы бын. Худынц уыдон, фæлæ æфсæддонтæй бирæ, дисмæ 
кæсæгау, кæсынц зæрондмæ, сæ цæстытæ дзы нал исынц. 
Уæ, мæгуыр зæронд Дзанг! Цал æмæ цал фæнды аивтай! Дæ 
зæрды уыд хъæу фервæзын кæнын. Ницы рауад уымæй. Куыдзæн 
баиргъæвæн ис, фæлæ бирæгъ иргъæвын дæр не 'мбары, худæ- 
гæй дыл мæлынц. Дæ маст райсынмæ хъавыдтæ дæ карды комæй, 
æмæ та дæ кады сидт дæр худæджы хос фаеци де знагæн. 
Хистæр афицер худынæй куы бафсæст, уæд дзуры: 
- О зæронд хæррæгъ! Æз дыл мæ куыдз срæйын дæр нæ бауадз- 
дзынæн, уый дæр дын æгæр кад уаид, фæлæ дæ зæронд стджытæ 
алас, цалынмæ дæхæдæг дæр нæ бавзалы дæ, уæдмæ. 
- Дзуапп ратт мæ сидтæн, кæд хæппуд нæ дæ, уæд! 
- Зæронд æррайæ зæронд куыдз хуыздæр у, æз мæ кард дæ 
хуызæттæм нæ ласын, зæронд хæрæг. 
- Гъе, уæздан афицер, хуы дзурын куы зонид, уæд дæр ахæм 
ныхас зæгъын йæ цæсгом нæ бахъæцид. 
Нæй! Ницы та цæуы ам дæр дæ фæндонæй, Дзанг. Ныртæккæ 
цы загътай афицерæн, ды дæхæдæг ахæм æфхæрд никæмæн ныб- 
барис, фæлæ, уæздан кæй схуыдтай, уый та цы бакодта? Сисгæрон 
бадæн дурыл бады æмæ дыл уырдыгæй æрбату кодта. Гъе, уый 
дын йæ дзуапп. Ныр та ма цы æрымысдзынæ? 
134 

Уæддæр та, æхсонджын дамбацайау, фыдæлтыккон зонд фæ- 
тых ис Дзангыл æмæ ма иу хатт бафæлвæрдта. Ау! Худинагыл ху- 
дын цы адæм нæ зонынц, уыдон хъуамæ адæм дæр ма хуыйной. 
- Иу ныхас ма, афицер! - фæхъæр кодта Дзанг. - Де 'взаг æл- 
гъитынмæ хорз арæхсы, ту кæнынæй дæ теуа дæр нæ амбулдзæн, 
фæлæ ма мæм иу ныхасмæ байхъус. Иунæг зæронд лæг фембæлд 
ацы хъæуы раз дæуыл знаджы охыл, æмæ фæтарстæ. Дæ хæппуд 
зæрдæ дæ худæджы бамбæхстай. Фæлæ-ма бакæс де 'фсæддон- 
тæм! Уыдон та дæуыл худынц. Дæ абоны хъару дын искуы æры- 
мысдзысты. Фæйнæ лæгæн æй уæддæр радзурдзысты. Бакæс-ма 
сæм, бакæс! 
Афицер худæнбылæй йæ цæст ахаста йе 'фсæддонтыл. Æмæ, 
кæс-ма, æцæг йæ кæстæр афицер, мæстæймарæгау, хинхудт кæны. 
Уæд гвардионтæ та? Кæмæ дзы бакæсы, уый йæхи иннæрдæм кæ- 
сæг скæны. Федта афицер æлгъаг, мæстæймарæг цæстæнгас. Чи 
зоны, ацы хатт фæрæстмæ Дзанджы хъавд. Йæ кард мæсты тъыст 
æркодта йæ кæрддзæмы æмæ дзуры: 
-Уæдæ кард хæрæджы саргъыл æрцауындзæн дæр ис. Уый бæ- 
сты дæ разы æхсидав бабæтт дæ астæуыл, хъæбатыр уымæй дæ! 
Уыцы ныхасмæ афицер кардæлвæстæй фæгæпп ласта. Дыууæ 
цонджы, дыууæ карды хъуамæ скæной иуæн кад, иннæмæн - ху- 
динаг. Рагæй нал райста Дзанг йæ къухмæ ацы хæцæнгарз, фæлæ 
фидар у нырма йæ цонджы хъул. 
Гвардионтæ æрбамбырд сты хæцджыты алыварс. Дзанг арæхст- 
джын æвнæлд куы фæкæны, уæд та афицертæй иу февналы йæ 
дамбацамæ, куы та, цыма йе 'мбалы кард йæхи къухы ис, афтæ 
архайын райдайы. 
Æхсаргæрдтæ кæрæдзийыл расæрф-басæрфæй Дзангуайтагъд 
афæлмæцыд. Æвиппайды иу къахдзæф фæстæдæр алæууыд æмæ 
кард расæрфта йе знагыл. Æххæст нæ бахæццæ кард, афицеры 
бæрзæйыл гæзæмæ баныдзæвд йæ бырынкъ. Дыккаг риуыгъд къу- 
хы нал бафтыд. Фæцыд гæрах. Дзанг фæлæбурдта йæ галиу уæх- 
скмæ, æрхауд йæ мидбынаты. Сёгъдауæй аззадысты æфсæддон- 
тæ. Афицертæй иуы къухы федтой дамбаца. Хорз нæ фæкаст уыцы 
фæскъуымæй æхст кæмæдæрты. Дзанг æмбонды цур æрхауд. 
Фырмæстæй йæ цæстысыг нал баурæдта. Æхсгæ чи фæкодта, уый 
йæм бацыд æмæ йын ехсы бырынкъæй йæ худмæ бавнæлдта. 
- Кæуыс, зæронд хæрæг! Ку, ку! 
135 

- Уæй, сау афицер. Иу ныхас ма дæумæ дæр. Махмæ туг цæсты- 
сыгæй нæ фехсынц. 
Фæцыд дыккаг гæрах, æмæ сау афицер, Дзанджы уæхск чи фæ- 
цæф кодта, уый дæлгоммæ ахауд. Кæй ницæмæ дардтой, музейы 
нывæринаг кæй хуыдтой, уыцы æхсонджын дамбаца Дзанджы фæн- 
дон баххæст кодта. Федта ма Дзанг, афицер йæ зæрдæмæ куыд 
февнæлдта, уый. Йæ раны сæмбæлд тымбыл зды нæмыг. 
Сонт худт ныккодта Дзанг йæ дзыхы дзаг. Йæ галиу цонг нал 
стасыд, фæлæ рахизæй дамбаца йæ хъуырмæ æрбалвæста, ныхъ- 
хъæбыс ын кодта. Уый уæлвæд фæцыд æртыккаг гæрах, æмæ 
Дзанг адæргъ зæххыл. Адæм фæпырх сты. Сбирæ сты гæрæхтæ 
Дзанджырдæм. Уымæн та ма цы уæлдай уыд! Кардæй йемæ чи 
хæцыд, уый райста йæ сæрылхæцæджы туг. Фаелæ нæмгуытæй 
иу æфсæддонтæй кæйдæр рæстдзæвин хъавдæй æрбацыди æмæ 
Дзанджы марæг афицеры сæрымагъз ныппырх кодта. 
Æрсабыр æхст. Кæстæр афицертæй иу бауад Дзангмæ, йæ къа- 
хæй йæ скъуырдта. Æрæвнæлдта дамбацамæ. Райсынмæ йæ хъа- 
выд, фæлæ зæронды æнгуылдзтæ афтæ нындæгъдысты дамба- 
цайыл, æмæ ракъæдз кæнын дæр нæ бакуымдтой. Топпы хъæдæй 
ныцъцъæл кодтой мард æнгуылдзтæ. 
...Арты пиллон æрнымæг. Калд сыджытцары бынæй ма æрдæг- 
, сыгъд хъæдтæ цъæх фæздæг уадзынц, æмгуыдын амад тъæпæн- 
сæр хæдзæрттæ къахыртæй лæууынц, марды æнæсæр чырынтау 
гомæй баззадысты, сæ дурын къултæ сырх адардтой мидæгæй, 
æдде фæсау сты. 
Мæнæ дын уый та, Дзанджы хæдзары раз цы рæхснæг бæрзонд 
бæрз бæлас зади, уый. Хæдзарыл арт куы сирвæзт, уæд уый тæвд 
бахæццæ бæрзмæ. Лыстæгæвзаг сыфтæртæ æрбатымбыл сты, 
цыллæхуыз даргъ лыстæг къалиутæ уæлхъæдæй асау сты æмæ 
зæхмæ згъæлын байдыдтой. Бæласæн йæ зæнджы царм арты тæвд- 
мæ æрбанцъылдтæ, æрбампылд, маргæй мæлæгау, æрбакъæдз- 
тæ, стæй йæм пиллон куы бахæццæ, уæд ссыгъди æмæ амард. Рæ- 
сугъд фæлыст бæлас ныр дæрзæг сау фæсмынæй саутæ æркодта, 
царциаты диссæгтæн, æбуалгъ фыдракæндæн хъæуы бæстастæу 
саударæг баззад... 
Гварди хъæуæй араст сты æмæ ахæрд кодтой æфцæгыл уæ- 
лæмæ. 
Цæмæ? Фугæджынæй фалæмæ, æфцæгмæ, иунæг хæдзар дæр 
нал ис. Цæмæ ма дзы цæуынц? 
136 

Хъал цы нæ кæны! Æфцæджы сæрæй фалæмæ - советон бæ- 
стæ, советон Цæгат Ирыстон. Уырдæм сын къах нывæрæн нæй. 
\ Цæмæ ма цæуынц æгас æфсадæй æфцæджы сæрмæ?! 
| Хъал цы нæ кæны! Фæлæ ницæйагæн йæ хъуыдытæ дæр ни- 
цæйаг вæййынц. Меньшевикты хицауад сфæнд кодта, цæмæй сове- 
тон бæстæйы арæн æнусæй-æнусмæ баззайа Хъазыбеджы хохæй 
Мамысоны 'фцæгмæ, цæмæй Хуссар Ирыстон мауал уа, цæмæй 
Кавказы бæрзонд урсбарц бæхæн йæ хуссары уаргъ ахауа. 
Чи фæмард, уыцы хистæр афицеры бæллиц рагæй зыдтой иннæ 
афицертæ. Уымæн йæ фæнд уыдис тæккæ æфцæджы сæр стыр 
митинг саразын, уæлахиздзинады митинг. 
Нал ын бантыст уый. Фæлæ иннæ афицертæ сæ зæрдыл бадард- 
той сæ хистæры бæллиц æмæ, кæд удæгасæй нал сирвæзт æфцæ- 
джы сæрмæ, уæддæр æй мардæй фæхæссынц семæ уæлæмæ. 
Хъал цы нæ кæны! Ницыфенæг цæмæйты нæ хъазы! 
Цæуынц гвардион æфсад уæлæмæ. Дыууæ марды дæр - 
семæ. 
...Уæле, æфцæгыл æрбахизæн къахыры фæзынд иу лæг... дык- 
каг... фылдæрæй-фылдæр... Сбирæ сты. Сæ сæрмæ, тæккæ цъуп- 
пыл, иу партизаны кьухы фæйлауы дзæбуг æмæ æхсырф нывæф- 
тыдимæ сырх тырыса. Рауырдыг кодтой дæлæмæ. Фæцыд топпы 
гæрæхтæ... 
Уыдон - лигъдон адæм, партизантæ. Сæ уаргъ, æнæхайыры 
уæззау уаргъ: бинонтæ, фос æмæ фæллой - хæстон лæджы хъа- 
дамантæ - фæсæфцæг ныууагътой æмæ ныр æрцæуынц знагмæ 
ныхæй-ныхмæ. 
Митинг ферох. Гвардионтæ лидзынц дæлæмæ. Кад кæмæн код- 
той, уыцы афицерты зæхмæ æрæппæрстой, сæ къæхтæй сæ ла- 
сынцуырдыгмæ... 
О, бецау, зæронд Дзанг! Иу хатт ма уæддæр куы ракæсис! Иу- 
нæг, æрмæст иунæг сыбыртт фæцыд фæсæфцæгæй æмæ, кæс- 
ма!.. Раст загътай, зæронд! Хур скæсæнмæ нæ ныгуылы, нæдæр 
цæгатмæ. Дæлæмæ комы хæр-хæргæнгæ фæласынц, - ракæс-ма, 
Дзанг! - де 'ртты* фæллой - афицерты. Туджы зæй рауадзæг йæ 
тымыгъы бахаудта, зæй йыл фæстæмæ дагъæй æрбасчъил. Сар 
кæны уыдоны бон, мæнгамад уæлахизæн хиконд цырты сæрæй йæ 
арф ингæн чи суыдта! 
Сар кæны уыдоны бон, скæсæнмæ нæ, ныгуылæнмæ чи лидзы! 
* Ома кьухвæллой. - (Ред.) 
137 

ЧЪЕУРИ 
1 
¦Эыдираг ирон стыр хъæуы уынг- 
ты фæцæйцыдис ссæдзаздзыд лæппу. Йæ уæлæ - цыбыргомау 
зæронд цинел. Цинелы фæччиты бынæй зындысты дæрзæг, дыва- 
зыг халæй уæфт, ирон фæсмын хæлафы уæрæх фадгуытæ. Уыдон 
æрдаргъ сты парахатæй æмæ зæнджы тæккæ нарæджы цыбыр 
хъулон цъындаты амбæхстысты. Цъындатæ æмвæтæнæг æрбал- 
вæстой фадхъулты æмæ сæхæдæг дæр хъæбæр къогъодзиты абы- 
рыдысты. Цæуæгæн йæ уæхскыл - зæронд голлагæй æмпъызтытæ 
дыууæцæстын рифтаг. 
Уыдис изæрырдæм. Æрбахæццæ цæуæг Ныхасмæ. Йæ нымæт- 
худ уæлæмæ фесчъил кодта æмæ загъта, сæхимæ йын куыд баца- 
мыдтой, афтæ: 
- Фарн уæ ныхасы! 
Бæлццон бафарста, æххуырст кæй хъæуы, зæгъгæ, æмæ йын 
бацамыдтой иу цъæхсæр хæдзар, Ныхасæй чысыл уæлдæр. Схæц- 
цæ лæппу уыцы хæдзармæ. Кулдуары бахостмæ ракаст иу ус. 
- Лæгтæй ам ничи ис, - загъта ус, - мæнæ цæхгæрмæ уынджы 
фалæмæ ацу æмæ бафæрс, Бимболататæ кæм най кæнынц, уы- 
мæй, æмæ дын сæ чидæриддæр бацамондзæн. 
Ацыд лæппу. Куыд æнхъæл уыд, афтæ тагъд не ссардта, кæй 
агуырдта, уыдоны. «Ам Бимбол Ататы кæм най кæны», зæгъгæ, 
фарста лæппу, æмæ йыл чи худгæ кодта, чи та афтæ æнхъæлд- 
та, барæй афтæ дзуры. Æппынæрæджиау сæ ссардта. Федта най- 
гæнæн машинæ. Базыдта, Бимболататæ ном æмæ мыггаг кæй не 
сты, уый дæр. Райстой йæ кусæг, хъæмп амайыныл дæр ма йæ 
бафтыдтой. 
138 

Талынггæрæтты æххуырст æрбацыд хæдзармæ фысымты чы- 
сыл лæппу Аликимæ. Алик хæдзары фæмидæг. Лæппу дæр сын- 
дæггай бацыд йæ фæдыл. 
- Баба, мæнæ нæ ног кусæг! - æппæлæгау ацамыдта Алик. 
Лæппу сæфсæрмы. Рæсугъд, сыгъдæг æфснайд уаты къуымты 
ахаста йæ цæст æмæ скатай, йæ рифтаг кæм æрæвæра, ууыл. Фы- 
сымты хистæр Бимболат, бæрзонд урсзачъе зæронд лæп, бамбæр- 
ста æххуырсты сагъæс æмæ йæм лыстæгдæр бакаст. Суанг ыл йæ 
худæй йæ къогъодзитæм йæ цæст æрхаста, стæй уæд дзуры: 
- Алик, хæдзармæ уал æй акæн. Дæ ном та цы хуыйны, лæппу? 
Къуыдарæй дæ, уый дыл зыны, фæлæ... 
- Чъеури, Чъеури йæ ном, - фæцырд Алик. - Æрдæбон, найгæ- 
нæн машинæ куы федта, уæд афтæ зæгъы, æз, дам, чъеури скъæ- 
рын йеддæмæ аимæ ницы бакæндзынæн. Уыдонмæ чъеурийæ най 
кæнынц. 
- Джидзæг ма кæн, Бимбол хуыйны мæ ном, - æфсæрмдзæстæй 
сдзырдта лæппу. 
- Цæй, Чъеури фæуæд дæ ном, кæннод нæ нæмттæ хæццæ 
кæндзысты, хæдойнаг дын мæнæй, - зæгъгæ, мæллæг худт бакод- 
та зæронд. 
Райдыдта кусын Бимбол. Æцæг уæдæй фæстæмæ Бимбол нал 
хуынд - Чъеури ном ыл ныффидар. Æддагæттæ дæр æй афтæ хо- 
нын байдыдтой. 
- Чъеури мæ ма хонут, фæйнæ уæ смæла, Бимбол у мæ ном, 
- дзырдта-иу æддагон адæмæн. 
- Ныууадз, дæ хорзæхæй, куыдзы йæ хицау куыд фæхоны, адæм 
дæр афтæ, - чи хъазгæйæ, чи та æцæгæй дзырдта Бимболæн. 
Бирæ ног хъуыддæгтæ федта Бимбол йæ фысымтæм. Диссаг 
æм фæкаст сæ зæронд лæг. Хæдзары мидæг æм бинонтæй ком- 
коммæ бакæсын дæр ничи уæндыд. Бимбол сæхимæ ахæм уавæр 
никуы федта, уыдонмæ зæронд адæмы кадыл дардтой, фæлæ сæ 
тæрсгæ ничи кодта. Иухатт ын зæронды хистæр фырт йæ цæстмæ 
бадардта, ома æнæуæздан ныхас ма кæн нæ хистæрмæ, зæгъгæ. 
Бимбол æргом ницы сдзырдта, фæлæ йæхинымæр загъта: «Уæд 
мын уæ бинонтæ амæлæнт, кæд мæ ныхас æнгуырстуанæй нæ 
баржынæн». 
Диссагдæр æм фæкаст зæронд лæгæн йæ хистæр фырты ар- 
хайд. Дыууæсæдæ дæсæтины хуымзæхх, мин æмæ 'рдæг-лыстæг 
139 

фос, вальцовкæ куырой, хуымгæрдæн æмæ найгæнæн машинæтæ 
æмæ ма бирæ æндæр фæллойæн хицау уыди Бимболаты хистæр 
фырт Мырзабег. Æфсæнвæндаджы станцæйы цур ын уыди дæр- 
гъæй-дæргъмæ хордонтæ, дзуллаг ссад вагонгай æрвыста уæймæ 
Уæрæсемæ æмæ Фæскавказмæ, Бимбол дис кодта, куыд фæразы 
Мырзабег уыдонæн се 'ппæтæн уынаффæ кæнын? 
Цыдысты бонтæ. Фæци найгæнæн рæстæг. Æрдхæрæны æм- 
баргæ кусæг разынд Бимбол. 
Фыццаг бонты зын уыди, уæдæ цы! Сæхимæ зыдта, галтимæ 
куыд архайын хъæуы, бæхуаргъимæ куыд кæнгæ у, æмæ йын брич- 
кæтæ, машинæтæ æмæ æндæр ахæмтимæ кусын райдианы зын 
уыди, фæлæ ныртæккæ алцæмæ дæр - æвзыгъд, ныфсхаст. Куыд- 
фæстæмæ йæм Мырзабеджы архайд дæр диссаг нал каст. 
Сæрæн æххуырст разынд Бимбол. Ноджы йын сæхимæ загътой, 
ома мадзура куы уай, уæд дæ хынджылæг кæндзысты, æмæ ныр 
уый тæссæй дæр йæхи уæлдай уæндондæрæй дардта. Æцæг-иу 
йæ ныхас хаттæй-хатт фегæр ис. 
Бимболатæн уыди дыууæ куринаг чызджы. Бон-изæрмæ бадтысты 
хæдзары æмæ рудзынгæй кастысты, уынджы чи цыд, уыдонмæ, æн- 
дæр сын ницы куыст уыди. Иухатт хистæр чызг дзуры Бимболмæ: 
- Чъеури, æнæгæды-ма зæгъ: нæ дыууæйæ кæй ракурис? 
- Æмæ уæ фыдгæнд кæнын, шæмæн мæ хъæут? 
- Ау, æмæ махæй рæсугъддæр чызг ссардзынæ? 
- Рæсугъд мит дæр у, фæлæ жы къæхтæ сийынц. Шæмæн бæз- 
зут? Кусын нæ зонут... 
- Æмæ уæд иу хæрæг ракур, уымæй хуыздæр ничи кусы. 
- Хæрæг ма хъæдæй сугтæ æрбахæсжæн, фæлæ сымах нæ хуы- 
йын зонут, нæ хуым кæрдын, уыгæрдæнтæм уæ кæд жæкъулты 
схæссон, кæннод искуы фæтулжыстут. 
Уæд иуахæмы зæронд Бимболат сфæнд кодта Бимболимæ аи- 
вæй аныхас кæнын иукъорд цæуылдæрты: уæздан æмæ сау* цы у, 
хицау æмæ æххуырст, стæй хицауы раз æххуырст йæхи куыд хъуа- 
мæ дара æмæ æндæр ахæмтыл. 
- Чъеури, никуы дæ афарстон, зæгъ-ма, сымахмæ дæр уæздæт- 
тæис? 
- Ери-гъа! Шæйас дæ хъæуы, уыйас. 
* Ома сау адæмæй. 
140 

- Æмæ уæд фæллойæ та куыд сты? Хæдзарæй æндæрæй исты 
цæрæг сты? 
- Махæн нæ тæккæ сыхаг, æмæ уымæн йæ хæжары сæр сымах 
хæжары сæрæй цъæхдæр у. 
- Кæс-ма, дæ хорзæхæй, цъæхсæр хæдзар, зæгъыс? 
- О, о, йæ уæлхæжары сæр кæрдæг астæумæ сфардæг æмæ 
цъæх у, уæдæ шы! Фæлæ хæжары хуылфы та уасæг карчы куы 
фæрасур-басур кæна, уæд дæр жы йæ базыр нишæуыл аныжæв- 
дзæн, афтид у. Йæхæдæг йæ иу къах иннæйыл сæвæры æмæ лулæ 
пъæртт кæны. 
- Æмæ уæд уымæй цæй уæздан ис? 
- Шы ма дæ хъæуы! Махмæ магусайæ фæзæгъынч афтæ: йæхи 
ныууæздан кодта æмæ нишы кусы, зæгъгæ. 
- Ацу, æвзæр. Ницы æмбарыс. Ахъуытты у! - зæгъгæ, ратардта 
зæронд лæг Бимболы. 
Уæдæй фæстæмæ Бимбол уыйбæрц разæнгард нал уыд йæ фы- 
сымтимæ ныхас кæнынмæ, æрмæст ма-иу фосимæ аныхæстæ код- 
та æмæ та уый тыххæй дæр иубон масты фæцæйхаудта. Рæуæд 
уынгæй кæртмæ скъæрын нæ куымдта, æмæ йыл Бимбол фæхъæр 
кодта: 
- Гыш, Бимболаты мардæн сабатизæрæн бахъу! 
Уыцы ныхас фехъуыста Бимболаты ус. 
- Бын бауа æвзæры дзых. Дæхи мардæн бахъæуæд! Æнæх- 
сæст! 
- Омæ æз дæр мæхишæй куы зæгъын, иу рæуæд мын нæ ар- 
гæвдджыстут? 
Цыдысты мæйтæ. Æрхæццæ зымæг дæр. Адæм Ныхасæй нал 
цыдысты мидæмæ, Бимбол дæр йæ куыстæй куы февдæлы, уæд 
байсы йæхи уырдæм. «Кадеттæ», «большевиктæ», «Врангел», 
«партизан» - æмæ æндæр ахæм ныхæстæ нæ цух кæнынц адæмы 
дзыхæй. Хъуыста Бимбол дæр уыцы ныхæстæм æмæ куыдфæстæ- 
мæ цыдæртæ æмбарын байдыдта. 
2 
Алик лæф-лæфгæнгæ æрбазгъордта æмæ, дуарæй æххæст нæма 
æрбакаст, афтæ ныхъхъæр кодта: 
- Барысби ссæуы! 
141 

Уыцы ныхасмæ хæдзар æмызмæлд сси. Чызджытæ рудзгуы- 
тæм базгъордтой. Зæронд ус хæдзары къуымты зилы, æфснайын- 
мæ хъавы, фæлæ йын фыртагъдæй ницыуал æнтысы, æххуырст 
уырыссаг сылгоймагæн уыцы иу рæстæджы цалдæр куысты кæнын 
кæны. Зæронд лæг дæр цъил фестад. Æрмæст Бимбол нæ зыдта, 
Барысби чи у, уый, æмæ дисгæнæджы каст кодта бинонтæм. 
- Кæрт æрæфснай, стæй дæ дзых ныххæлиу кæн! - зæгъгæ йыл 
фæхъæр кодта Бимболат, æмæ уæд уый дæр æнæбары æрхызт 
кæртмæ. 
Дзыхъхъынног цъæхахуырст тачанкæ, дыууæ гъæйту-мардзæ 
сау бæхы ифтыгъд кæм уыд, ахæм кæрты æрбамидæг. Тачанкæйæ 
рагæпп кодта æмбискар афицер. Бимболаты фырт. Йæ дарæс къа- 
хæй къухмæ æрттывдтытæ калы, йæ риуыл крестытæ æмæ май- 
дантæй къух æрæвæрæн дæр нæй. 
Адæм цыдысты Бимболаты хæдзармæ. Арфæтæ кодтой, ахæм 
номдзыд хъæбатыр фырт кæмæн ис. Æртæ азы балцæй ссыд йæ 
фырт Барысби булкъонæй, Деникин ын йæхæдæг йæ риуыл кæй 
бакодта, бирæ ахæм хæрзиуджытимæ. 
Дыккаг бон æрдхæрæны куывд скодта Бимболат йæ фыртæн. 
Дыууæ галы аргæвста, нозтæн ма ныккæнæн кæм уыди! Æрхуыдта 
хъæуы зынгæдæр адæмты иууылдæр. Йæ хъуырмæ сси æххуырст 
Бимбол. Бынтон тухæнæй йæ амардта Барысби. Гæххæтты гæбаз 
та-иу афыста - æрвыста хонæг, хъæубæсты афицерæй кæй зыдта, 
уыдонмæ. Æрæмбырд бирæ адæм. Кæмæ фервыстой, уыдонæй 
æрмæст иу лæг не 'рцыд куывдмæ - сæ сыхаг, зæронд булкъон, 
Германы фронт куы фехæлд, уæдæй фæстæмæ йæ службæ чи ныу- 
уагъта, ахæм. Цалдæр æрвысты йæм бакодтой, уæддæр не 'рба- 
куымдта. 
Æрдхæрæны куывд скодта Бимболат. 
Афицерты æрбадын кодтой хицæнæй. Лæггадгæнджытæ сын 
- бирæ, уыдонимæ Бимбол дæр. Схъæлдзæг сты афицертæ. За- 
рынц. Хъæбатыр ныхæстæ кæнынц. 
- Гъæйтт, Чъеури, бануазын кæн уазджытæн! 
- Хорз сæ фен, къуыдайраг! 
- Хæххон гаджидæуттæ сын ракæн! 
Дзурынц фæйнæрдыгæй Бимболмæ. Йæхицæн дæр ын ануазын 
кодтой, æмæ фæуæндондæр. Хистæр афицертæй йæм расыгдæр 
142 

æмæ æдылыдæр чи фæкаст, ахæммæ нуазæн бахаста æмæ йæм 
дзуры: 
-Уæд дын æз амæлон, ашы хæрд æмæ нозтæй мæ фыдыфыдæн 
рухс куынæ зæгъай. Никуы йын нишы уыд, æмæ йын уаж æмæ уа... 
Худæг фæкаст уый афицермæ. Фестад йæ бынатæй æмæ хъæ- 
рæй «рухсаг» загъта Чъеурийы фыдыфыдæн. Баназын кодта иннæ- 
тæн дæр. Уыйфæстæ ныззарын кодтой Бимболы. Зынгæ лæг сси 
Бимбол афицерты æхсæн, - се 'ппæтæн дæр хъазæнхъул. Бирæ 
барасыг афицертæй, æрмæст Барысби йæхæдæг, цыма ницы ба- 
нызта, афтæ тарæрфыгæй лæууыди. 
Куывды фæстæ, фæсахсæвæр Барысби йæ фыд Бимболаты 
барвыста хонæг йæ сыхаг булкъон Тæтæрхъанмæ. Фефсæрмы Тæ- 
тæрхъан зæронд лæгæй æмæ æрбацыд. Æрбадтысты Барысбии- 
мæ хицæнæй, сæ цуры лæггадгæнæг дæр нæ ныууагътой. Барысби 
бирæ фæхатыд Тæтæрхъанмæ, цæмæй та райдайа йæ куыст æмæ, 
амы цæрджыты æхсæн кадджын æмæ дзырддзæугæ кæм у, уымæ 
гæсгæ адæмы дæр йæ фæдыл акæна, кæннод большевиктырдæм 
здæхын байдыдтой. 
- Кæд фæсарæнты паддзæхæдтæй исчи лæбуры Уæрæсемæ, 
уæд зæрондæй дæр, табуафси, цæттæ дæн, кæд хицауады мæ сæр 
хъæуы, уæд. Фæлæ, мæнæ нæхимæ сагæйттæ æмæ фæрæттæй 
чи хæцы, уыдонимæ хæцынæн пъæлицæ ис, æмæ хæцæд йæхæ- 
дæг, уый мæ хъуыддаг нæу. 
Ахæм дзуапп лæвæрдта Тæтæрхъан канд Барысбийæн нæ, 
фæлæ ма йæм уый размæ дæр чи хатыд, уыдонæн дæр. 
Куыдфæстæмæ дыууæ афицерæн хылмæ асайдта, кæрæдзи- 
йæн тызмæг ныхæстæ фæкодтой, стæй Тæтæрхъан тæргайгондæй 
ацыд сæхимæ. Барысби мæстæй судзгæйæ баззад. Тæтæрхъан йæ 
цуры нал уыд, фæлæ ма уæддæр хыл кæны, æлгъиты. Йæ фыд 
бацыд æмæ йæ афарста Тæтæрхъанæй. 
- Ныффæрск зæронд хæрæг æмæ нæ комы, - загъта Барысби. 
- Омæ кæд хъуыддагæй ницыуал рауайдзæн, уæд ды дæр фæлтау 
дæхи фæиуварс кæн, æгас Уæрæсейы мæт дæхимæ цы райстай? 
- Дæумæ та куыд нæ кæсы худинаг, баба, ахæм ныхас? - зæгъ- 
гæ, уайдзæфтыл схæцыд Барысби йæ фыдæн. - Сымах куырм стут, 
никæй уынут. Дуне сæфы, æмæ йæ не 'мбарут. Зоныс æй, баба, 
уæхи æмæ уын уæ фæллойы æккой æрбадынмæ чи хъавы, уый, и? 
Искуы дзы искæй федтай? 
143 

- Кæй дзы хъуамæ фенон, хæдзарæй æддæмæ куынæ хилын! 
- сбустæ кодта зæронд, йæ фырт æм куы ныккомкоммæ, уæд. 
- Уæдæ дын дзы æз ныртæккæ иуы фенын кæндзынæн. Алик, 
марадз-ма, æххуырстытæй искæмæ фæдзур! 
Барысбийы цæсгом туджы зилы. Тæтæрхъаны дзуапп æй тæвд 
къæйыл скафын кодта. Уымæн цы нæ загъта, уыдон йæ хуылфы 
цыма ныццæнд сты, риуыгуыдыр ратонынц. Алик æрбакодта Бим- 
болы. Барысби йæ фæрсы: 
- Зæгъ-ма, къуыдайраг, кадеттæй, коммунисттæй дæм хуыздæр 
чи кæсы? 
- Цы зонын, дæ низтæ схæрон, æз сæ дыууæйæн дæр нишы 
зонын. 
- Уæддæр дæм кæцытæ хуыздæр кæсынц? 
- Æмæ-гъа, дæ рын бахæрон, мæгуыр адæмæн сæ кæцытæ 
хуыздæр сты, мæнмæ дæр уыдон хъуамæ хуыздæр кæсой, æн- 
дæр шы... 
- Коммунисттæ афтæ зæгъынц, зæхх, дам, бонджынтæй райсæм 
æмæ йæ лæвар раттæм зæхкусæг адæмæн. Куыд дæм кæсы уый? 
- Коммунисттæ куыд журынч, уымæн дæр нишы зонын, фæлæ 
гъе ныр дæхимæ куыд раст кæсы: мах уæртæ фæсхох æфшæг рæ- 
бын шæрæм, æмæ не 'лдар та Калачы бады æмæ нæм алы аз хъа- 
лон исынмæ шæуы, зæхх, дам, мæн у. Æмæ æз нæ зонын, кæшæй 
йын æршыд, исты йæ йæ мад ныййардта? 
- Хъусыс, баба? Уый уал дын, дæ дыууæсæдæ дæсæтины кæ- 
дæм цæуынц, уый, - дзуры Барысби йæ фыдмæ. Æмæ та Бимбол- 
мæ: 
- Уæдæ-ма мын уый дæр зæгъ: коммунисттæ афтæ зæгъынц, 
цыдæриддæр хицау ис, уыдоны раппарæм æмæ сын сæ бынæтты 
нывæрæм хуымæтæджы кусæг адæмы. Уый та дæм куыд кæсы? 
Бимбол ницы сдзырдта, æмæ Барысби дарддæр кодта йæ 
фарст. 
- Зæгъæм, ацы хъæуæн дæ æвзарынц хъæуыхицау, уæд цы 
зæгъис? 
Бимбол бакаст Барысбимæ, æмæ йæ æгæр мæстыйæ куы фед- 
та, уæд сфæнд кодта ныхас хъазынырдæм аздахын. 
- Уæ, едау фæуай... Иу расыггæнаг лæг ис нæ хъæуы, æмæ йæ 
иухатт фарстой, падджах куы уаис, уæд шы бакæнис, æмæ сын уый 
дæр афтæ, не 'лдарыл, дам, куыйтæ сардауин. 
144 

- Бауром-ма, æз дæ уымæй нæ фæрсын! 
- Омæ дын уæдæ шы зæгъон, мæ бон, фосы фæштæ шæуын 
йеддæмæ æндæр нишы зонын. Æниу, иугæр мæ адæм се 'хсæнæй 
куы сисиккой - мæгуыр æмæ раст лæджы хъыджы никуы башæуин. 
Адæм сæхæдæг сæ къух кæуыл дарой, уый æнахуыргондæй дæр 
адæмы бæрн ахæсджен, фæлæ кæуыл рахæтой, уый, падджах куы 
уа, уæддæр... 
- Куыдзы хъæвдын, æмæ дæхи хæдзарæн куы ницы зоныс, уæд 
кæдæм хæссыс дæ ныфс, холуйская морда! - фæхъæр кодта Ба- 
рысби æмæ Бимболы æхсæрфарсæн - хафт. 
- Лæппу, мæлæты сæртæг нæ дæ! - уайдзæфгæнæгау сдзырдта 
Бимболат. 
Бимболыл уыцы цæф афтæ æвиппайды сæмбæлд, æмæ дзурын 
дæр ницыуал сфæрæзта. Мæстæйсудзгæ уынгмæ рацыд æмæ кул- 
дуары цур бандоныл æрбадт. 
Чысыл фæстæдæр æрбацыд иу зæронд ус æмæ афарста Бим- 
болы: 
- Лæппу, дæ нывонд фон, цымæ, Барысби сæхимæ и? 
Бимболмæ «дæ нывонд фонæй» никуыма ничи сдзырдта, æмæ 
йын кæд цыфæнды зын уыди, уæддæр сæххæст кодта усы курдиат, 
бадзырдта Барысбимæ. 
Барысби уынгмæ не 'рхызт, фæлæ ракаст дуарæй. Ус æм йæхи 
бакъултæ кодта: 
- Зæронд-зæронды дæумæ фæцыдтæн, Барысби. Кæд ма ирон 
сылгоймаджы хатыр кæныс, уæд мæ хъæбул уæ къухы ис, æмæ 
мын æй фервæзын кæн, æз дæ мæрдты уазæг. Мады ныхас дæм 
бахъарæд. 
Барысбийæн йæ разы цыма адæймаг нæ, фæлæ къодах лæууы, 
уыйау усы сæрты кæдæмдæр кæсы, афтæмæй дзуры: 
- Стыр мыггаджы чызг дæ, æмæ дын уый хатыр фæуæд, уый- 
йеддæмæ мæн сымах хуызæттимæ ницы ныхасаг ис. Ахст дын цы 
коммунист фырт нæма у, уымæн-иу зæгъ: Барысбийæн, зæгъ, йæ 
мыггаджы нæлгоймæгтæ се 'ппæт дæр куы уаиккой ахст, уæддæр, 
зæгъ, йæ сæрмæ не 'рхæссид сылгоймæгты хатæг æрвитын. 
Ус дзы базыдта йæ бон, кæронмæ дæр æм нал байхъуыста æмæ 
сæхимæ фæцæуæг. Барысби ма цыдæр æртхъирæны ныхæстæ 
скодта йæ фæстæ, стæй мидæмæ бацыд. Бимбол та æдде лæу- 
10 Фæндагсар Уастырджи 
145 

гæйæ баззад уынджы. Уалынмæ йæм.радзырдтой мидæгæй. Бацы- 
ди. Барысби йæм радта цавæрдæр гæххæтт æмæ загъта, ныртæк- 
кæ йæ, æрдæбон цы усимæ ныхас кодта, уыдоны хæдзармæ куыд 
бахæццæ кæна, афтæ. Бацамыдтой йын хæдзар дæр. 
Цæй æнæцæугæ уыд Бимболæн! Кулдуары хостмæ ракаст, кæй 
федта, уыцы ус. Бимбол æм радта гæххæтт æмæ фæстæдæр ра- 
лæууыд дзуапмæ æнхъæлмæ кæсынæввонг. Фæлæ йæм зæронд 
ус афтæ фæлмæн хъæлæсæй æмæ зæрдиагæй бахатыд, мидæмæ 
рацу, зæгъгæ, æмæ Бимбол уайтагъд фæраст йæ фæдыл. Къаннæ?- 
гомау, фæлæ хæрзæфснайд æвдылд* уат. Иу къуымы - чингуыты 
скъапп. Рудзынджы раз стъолыл дæр бирæ чингуытæ. «Адонæй дæр, 
æвæццæгæн, йсчи афицер уыдзæн», - ахъуыды кодта Бимбол. 
Мад радта гæххæтт чызгмæ, йæхæдæг æм нымдзаст, цыма йæ 
фырты хъысмæт иууылдæр уыцы гæххæтты уыдй, уыйау. Чызг ба- 
каст гæххæтт æмæ исдугмæ æнæдзургæйæ алæууыд, стæй, йæ 
цæстысыг калгæ, æрбадт фыссыныл. 
- Цæй-ма? -цы фыссы, мæнæн дæр æй зæгъ! - хаты мад йæ чызг- 
мæ, иугæр уый фыст куы фæци, уæд. 
Бимбол бамбæрста, уыцы гæххæтты цыдæр масты хъуыддаг 
кæй уыдис, уый, фæлæ йыл уæддæр йæхи маст фæтыхджындæр, 
æмæ уал бафарста: 
- Сымахæй дæр исчи афицер у? 
Уыцы фарстмæ йæм чызг йæ цæстытæ фæхъулон кодта, цыма 
йын стыр æфхæрæн ныхас загъта, уыйау, стæй æрæджиау загъта: 
- Афицер нæ исчи куы уаид, уæд мын афицертæ ме 'фсымæры 
не 'рцахстаиккой. 
Базыдта Бимбол, чызгæн йæ ахст æфсымæр ахуыргæнæг æмæ 
коммунист кæй у, уый. Иннæ æфсымæр Дзæрæхмæт дæр комму- 
нист у æмæ æмбæхст дары йæхи. Мад скатай æмæ та афарста чыз- 
джы, гæххæтты цы фыст ис, уымæй. 
- Тагъд ма кæн, нана, ныртæккæ йæ базондзынæ. 
- Дæ ном та цы хуыйны, бахатыр кæн, фæлæ? 
- Нæхимæ мæ Бимбол хуыдтой, фæлæ мыл мæ уæздан фысым- 
тæ ам æндæр ном сæвæрдтой - Чъеури. Æмæ уый шыфæнды уæд, 
фæлæ, кæд æвзаг зоныс, уæд-ма, дæ мæрдтыстæн, халуйскы мор- 
дæ шы ныхас у, уый мын башамон. 
* Кæд: райдзаст, чъырæй ногцагъд?.. - (Ред.) 
146 

- Уый та дæ цæмæн бахъуыд? - бафарста чызг. 
- Мæ фысымтæ мыл Чъеури ном сæвæрдтой, æмæ уый æмбарын 
-афтæ нæм, най шы фæйнæджытæй фæкæнынч, уыдон фæхонынч, 
фæлæ мын Барысби та ахæм ныхас загъта, æмæ йæ не 'мбарын... 
Уыцы фарсты фæдыл ныхæстæ адаргъ сты. Бимболæй ферох, 
дзуапп хæссын æй тагъд кæй хъæуы, уый, нал æмæ нал æфсæст 
хъусынæй. 
Бирæ ног цыдæртæ базыдта Бимбол уыцы изæр: кадет æмæ 
большевик цы у, Барысбийы хуызæттæ цæуыл тох кæнынц, Дзæ- 
рæхмæт æмæ йе 'мбæлттæ кæй сæрыл дзурынц æмæ бирæ ахæм 
хъуыддæгтæ. Базыдта ма уый дæр, æмæ Барысби нысангонд кæй 
æрцыд, революцион тох чи кæны, уыдоны ныддæрæн кæныны тых- 
хæй цы æфсад ссыд, уый сæргъы лæууæджы бынаты. Чызг ма йын 
суанг, Хуссар Иры фæллойгæнæг адæм Гуырдзыстоны меньшевик- 
ты хицауадимæ куыд тох кæнынц, уый дæр радзырдта. 
- Ауадз лæппуйы, æгæр æрæгмæ куы ныццæуа, уæд та йæ баф- 
хæрдзысты, - сдзырдта мад чызгмæ. 
- Уымæй раст зæгъыс, нана, - чызг фестад, цы гæххæтт ныф- 
фыста, уый аскъуыдтæ кодта æмæ, йæ цæсгом фырмæстæй ныс- 
сырх, афтæмæй дзуры: 
- Барысбийæн та-иу афтæ зæгъ мæнæ нанайы номæй: «Мæ 
фырт, Дзæрæхмæт, зæгъ, дæуау уæйгæнæг æмæ уæййаг нæу, ды, 
зæгъ, искæй тугæй дæ риу паддзахы дидитæй куыд байдзаг кодтай, 
Дзæрæхмæт афтæ йе 'мбæлтты уæй кæнынæй йе 'фсымæры нæ 
ирвæзын кæны». 
Рацыд Бимбол. «Ныр уышы карз ныхæстæ куыд зæгъжынæн», 
- ахъуыды кодта йæхинымæр, фæлæ фæстагмæ, донласт хуылы- 
дзæй нал тæрсы, зæгъгæ, куы бацыд, уæд сæ ноджы фæхъæбæр- 
дæр кодта, афтæмæй сæ радзырдта Барысбийæн. 
- Куыд уæндыс, цъаммар, ахæм ныхæстæ?! - æмæ та - дзæхст 
Бимболы æхсæрфарсæн. Тыххæй ма баурæдта Бимбол йæхи. 
- Уæ мæрдтыстæн, нæмынмæ мæ баххуырстат, æви ай шы 
кæнут! Рахишæн мын кæнут мæхионтæ æмæ фæшæуон мæ хæ- 
жармæ. 
Барысби февнæлдта стъолыл йæ пъартфелмæ, цалдæр басты 
дзы дзыхъхъынног донской æхца* фелвæста æмæ сæ Бимболы 
размæ ракалдта. 
* Паддзахадон банчы Ростовы къантор 1918 азы цы æхцатæ уагъта, уыдон. - 
(Ред.) 
147 

- Уый дын дæхи аргъ æхца, æмæ ам де смаг мауал кал! 
Бимбол æхцамæ æвналгæ дæр не 'ркодта. 
- Бахатыр кæ, фæлæ уышы æхша ам дæр ничиуал исы, Гуыр- 
джыстоны та æппындæр нæ шæуынч. 
- Æвзæр къуыдайраг, уайтагъд дæ коммунистæй агæпп ласын 
кодтой, и? Уæдæ сæм уымæн афтæ бирæ бадтæ? Гъа, уæд та дын 
мæнæ... 
Барысби дамбацамæ фæлæбурдта. Зæронд лæг фестад йæ бы- 
натæй. Бауайдзæф кодта йæ фыртæн. 
- Фесæф ардыгæй! - фæхъæр кодта Барысби, фæхæцыд Бим- 
болы æфцæгготыл æмæ йæ къуырдтытæгæнгæ дуарæй федде 
кодта. Зæронд ус ма рауад йæ фæдыл. 
- Мæсты ма кæн, рогзонд лæппу ма у, басабыр уыдзæн. 
- Шы йын мæ бон у, куынæ басабыр уа, уæддæр, фæлæ мæнæн 
дæр мæгуыры мардау мæ зæрдыл лæужæн. 
Фæсæхсæвæр уыдаид, афтæ, кулдуар нæ бахойгæйæ, Бимбол 
багæпп кодта кауы сæрты æмæ цæхæрадонырдыгæй Дзæрæхмæт- 
тæм рудзынг бахоста. Ракаст æм зæронд ус. Бимбол бацамыдта 
йæхи. 
~ ЦьГхабар та у? - тæрсгæйæ афарста ус. 
- Нишы уæлдай хабар у, фæлæ мæ фысымтимæ фæхъаугъа дæн 
æмæ ма уæ, зæгъын, куы федтаин, нæхимæ шæуын. Бадут ма? 
- Бадæм, дæ нывонд фон, фынæйыл, мыййаг, куынæ стæм. Ми- 
дæмæ рацу. 
Хæдзары бадтысты чызг æмæ йе 'фсымæр, Дзæрæхмæт кæй 
хуыдтой, уый. Сылгоймæгтæн сæ цæстысыг кæлы, лæг æнкъардæй 
бады. «Уе 'хсæв хорз», зæгъгæ, æндæр ныхас скæнын нал бантыст 
Бимболæн, сæ хуызмæ сын куы бакаст, уæд. 
-" Цæуыс уæдæ, Бимбол? - æрæджиау афарста Дзæрæхмæт. 
- Шæугæ бæргæ кæнын, фæлæ ма, зæгъын, Барысбийæн куы 
смаст кодтаин, æмæ гъа. 
- Дæ мызд дын нæ радтой? 
- Дæтгæ та мын куыд нæ ракодтой, фæлæ дызæрдыг кæнын: 
хæссон сæ нæхимæ æви сын сæ ныууажон. Æмæ уый шыфæнды 
фæуæд, фæлæ æз дæ мад, дæ фыды уазæг, Жæрæхмæт, кæд 
дæм искуы иу топпы зæронд ис, уæд мын æй ма бахæлæг кæн. Ба- 
рысбийæн куынæ смаст кæнон, уæд мæ нæ хъæумæ куыйтæ дæр 
нæ бауаджджысты. 
148 

Дзæрæхмæт арф ныуулæфыд æмæ æнкъард хъæлæсæй рай- 
дыдта: 
- Бимбол, диссаг нæу Барысбийæн смаст кæнын, фæлæ знон 
Барысбийы хъузонтæ æрцахстой большевиктæй фондз, ме 'фсы- 
мæр дæр уыдонимæ, æмæ нын уæд нæхионты райсоммæ дæр 
удæгас нæ ныууадздзысты. 
Бимбол иучысыл ахъуыды кодта, стæй бафарста: 
- Æмæ шын æнæуи нишы тас у? 
- Тас та сын куыд нæ у, уæдæ цæуыл æрдиаг кæнæм. 
- Омæ уæдæ ды шы ми кæныс, æз ма гъа, фæлæ?.. 
- Цы ми? Цы мæ бон у? Не 'мбæлттæй хъæуы ничиуал баззад. 
- Омæ ам шæмæ бадыс, мæнæ дæ мад æмæдæ хо æнæ дæу 
дæр жæбæх куы кæуынч? 
- Цы бакæнон уæдæ, ме 'фсымæр, цы мæ бон у иунæгæй! Нæхи- 
онты ссыдмæ ма кæд аирвæзой, кæннод... Фæлæ ды бавдæл æмæ 
фæцу дæ мæгуыр фыдмæ, кæд дын исты радтой, уæд сæ фæхæц- 
цæ кæн. Кæннод ам æгæр куы фæстиат кæнай, уæд дзы дæумæ 
дæр исты фыдбылыз æрхаудзæн. 
- Ахсæв та ма кæдæм ацæудзæн? - йæ ныхас баппæрста чызг. 
- Ралас-ма, Бимбол, дæ дзабыртæ æмæ дæ цинел, æз дын сæ арæв- 
дзытæ кæнон. Нана, ды та йын фæндаггагæн исты смадзал кæн! 
Чызг ахæм ныхæстæ куы загъта, уæд Бимбол бынтондæр туджы 
къуыбылой фестад. Уæдæ адон дæр ахуыргонд бинонтæ куы сты, 
уæд Барысбиты хуызæн цæуылнæ сты? Куы ницы хорздзинад сын 
фæдæн, уæд мæ цæмæн афтæ рæвдауынц? 
- Нæ, Жæрæхмæт, уый нишы бадт у. Барысби мын шы мызд рад- 
та, уый зоныс? Æртæ шæфы æлгъыстытимæ æмæ сæ нæ хæссын 
нæхимæ, бамбæрстай? Нишæмæн хъæуы мæ фыды ахæм мызд. 
Æмæ мæ уыдон тынг нал æндавынц, фæлæ фæстиат мауал кæ- 
нæм. Æвзæр æмбисонд у, фæлæ, дам, шалынмæ Петре Паулемæ 
шыди, уæдмæ кæстæртæ Чырыстийы рагъыл абырыдысты. Барыс- 
би мæстджын у, æмæ, куы фæтагъд кæна, уымæй тас у. 
Фондз азы дæргъы фыййау фæцыд сæхимæ Бимбол, æртæ 
азы та - рæгъаугæс. Кæд-иу искуы йæхи аххосæй йæ фосæй исчи 
фæзиан, науæд-иу исты знаггад ракодтой фос, уæд-иу йæхи сраст 
кæныны фæдыл мысыд алыхуызон æфсæнттæ, аендæр æй стыр 
хъуыдыты мæт никуы уыди. Фæлæ ныртæккæ уыцы Бимбол, йæ 
цæргæ-цæрæнбонты æнхъæл цæмæн нæ уыд, ахæм мæты бахауд: 
149 

куыд фервæзын кæна фондз адæймаджы мæлæтæй, куыд смаст 
кæна Барысбийæн? 
Цыппар адæймаджы уыд хæдзары, æмæ цыппар дæр бадтысты 
æгуыппæгæй. Арф хъуыдыты аныгъуылд Бимбол. Йæ цæстæнгас 
сарæзта хæдзары къуыммæ, цыма уым дзуапп ссарынмæ хъавыд 
йе 'лхынцъ хъуыдытæн, уыйау. Хаттæй-хатт йæ дæллаг был акæны 
йæ дæндæгты æхсæн æмæ та хъæрæй сдзуры: «Уый дæр нишы!» 
Æмæ та хъуыдыты афардæг вæййы. Бадынц æнæдзургæйæ иннæ- 
тæ дæр. Мад æмбæхсы йæ цæстысыг йæ лæппу æмæ йæ чызгæй, 
чызг тыхурæд кæны йæхи. Бимбол сыстад æмæ йæ цæст ахаста 
бинонтыл. 
- Хъус-ма уæдæ, ме 'фсымæр, сымах дæр мæм жæбæх байхъу- 
сут, мæ мад æмæ мæ хо! Ме 'дылы сæры абоны онг уа-диссаг хæр- 
зиуæгыл никуыма бадомдтон, кæд мæ нæ фæсаид. 
Радзырдта йæ фæнд Бимбол. Зын баххæст кæнæн уыди уый. 
Фыдæлтыккон аргъæутты фæндагау - карды комыл, æрдуйын хи- 
дыл, фæлæ æхсар æмæ кады фæндагыл. Мад æмæ чызг ницы 
сдзырдтой. Зын зæгъæн у «ацу» ахæм фæндагыл. Фæлæ «ма ацу» 
та ноджы зындæр у. 
Къæдзæхæй хауæг йæ тых-тыхæджы* къутæры мæллæг къалиуыл 
куыд ныххæца, афтæ ныххæцыд Дзæрæхмæт Бимболы фæндыл. 
3 
Хъæуыхицауы къæнцылар. Барысбийы урсгвардионты рæстæг- 
мæ штаб. Мидæгæй, кæрты, бæрзонд дурын сисмæ æввахс, æх- 
гæд бæхдон. Уым ахæстæй бадынц фондз большевик-партизаны. 
Бæхдоны раз рацу-бацу кæны хъахъхъæнæг æд топп. Бимбол 
æмæ Дзæрæхмæт кæсынц сисы сæрæй. Хъахъхъæнæг сердæм 
куы 'рбацæйцæуы, уæд та æрæмбæхсынц. Къæнцылары рудзын- 
гæй бæхдоны къулыл ныдзæвы цырагъы мынæг рухс. Æрбазылд 
хъахъхъæнæг бæхдонырдæм. Рухсы тын сæмбæлд йæ цæсгомыл. 
«Барысбийы хæрæфырт, зоны мæ, æрæджы йын радтой пъагæттæ 
дæр», - дзуры Бимбол Дзæрæхмæты хъусы. 
Бимбол бæхдоны аууон дæлæмæ рауагъта йæхи. Дзæрæхмæт 
топпæргъæвдæй баззад сисы сæр, сæ дзырд куыд уыди, афтæ. 
Сæ фыццаг фæндмæ гæсгæ Бимбол хъавыди хъахъхъæнæгмæ 
* Ома йæ тых-йæ бонæй. - (Ред.) 
150 

æнæкъæрццæй бацæуын, фæлæ, цæйдæр æнамондæн, цæуыл- 
дæр скъуырдта йæ къах. 
- Кæцы дæ уый? - фестъæлфыд хъахъхъæнæг. 
- Ололи хо нæ дæ, кæдæм хъæр кæныс? - сабырæй загъта Бимбол. 
- Цæвын дæ, кæцы дæ? 
- Дæ хæжар сарæзтай уæд, - хъæрдæрæй дзуры Бимбол æмæ 
сындæггай цæуы хъахъхъæнæгмæ. 
Базыдта хъахъхъæнæг Бимболы йæ хъæлæсæй, фæлæ ма уæд- 
дæр тызмæгæй фæрсы: 
- Æмæ дæ цы хъæуы? 
- Уæ, иу дæ смæла, кæд хами* нæ дæ! Шы мæ хъæуы, уымæн 
афтæ хъæрæй журæн куы уаид, уæд ма мæ Барысбидæумæ шæ- 
хæрадæтты сусæгæй æрвыста. 
Барысбийы коймæ хъахъхъæнæг басабыр. Æхсызгон дæр ма 
йын уыд уыцы хабар. «Карательнæй экспедицийы хистæр кæд сæр- 
магондæй мæнмæ сусæгæй исты æрвиты, уæд уый хорзы нысан у», 
- загъта йæхинымæр фæлвых афицер æмæ дызæрдыг ницæуыл- 
уал кодта. Бимбол бацыд йæ хæдцурмæ. 
- Барысби мын иу гæххæтт рарвыста дæумæ, куыд ничи дæ 
фена, афтæ, дам, æй ратт. 
Зæронд цыбыр цинелы бынæй гæзæмæ æрттывд фæкодта хъа- 
ма, стæй хъахъхъæнæджы риуы аныгъуылд. Галиу къухæй ацах- 
ста лæппуйы æфцæггот æмæ йæ сындæггай æруагъта зæхмæ. А 
ныр ахæстоны дуармæ гом кæнынмæ багæпп кæна, зæгъгæ, афтæ 
къæнцылары дуар байгом, иу афицер дзы рахызт æмæ барджын 
хъæлæсæй радзырдта: 
- Солтан! Цæмæн ныхас кæныс ахст адæмимæ? 
- Æз дæн, æз уый! Мæнæ дæм Барысби шыдæр гæххæтт æрæр- 
выста, уынджы, дам, дæ куыд ничи фена, афтæ, дам, æй бахæсс. 
- А-а! Чъеури куы дæ. Радав-ма йæ ардæм, Солтан! Цы фæци, цы? 
-Æвæццæгæн, æгæр анызта, йæ артæнбынтæ калы! Сисмæ йæ 
ных сарæзта, мæгуыр, æмæ уæлхъ кæны. 
- Уæ, худæг фæуай, къуыдайраг. Рацу мидæмæ. 
Афицер бараст мидæмæ. Бимбол уайтагъд фæцæуæг йæ фæ- 
стæ. Иу каст ма фæкодта сисы сæрмæ, цыма афтæ зæгъынмæ хъа- 
выд: «Дæ хъару æмæ дæхæдæг». 
* Хуырым, æнæмбаргæ. - (Ред.) 
151 

Мæнгæй нæ фæзæгъынц: «Хæдзары цы фæндтæ скæнай, уыдон 
бирæ хæттыты фæндагыл мурæн дæр нал фæбæззынц». Бимбол 
æмæ Дзæрæхмæт сфæнд кодтой хъахъхъæнæджы æнæхъæрæй 
аиуварс кæнын, стæй.уæд.ахст лæгты рауадзын, фæлæ ницы рауад 
уымæй. Ныр фæцæуы Бимбол афицеры фæстæ, æмæ та хъуыдытæ 
йæ сæры нылхынцъ сты. «Ныртæккæ амæн йæ чъылдымы хъама 
ныссадз... Фæлæ кæд мидæгæй бирæ исчитæ ис, уæд йæ хъæрмæ 
куы ракæлой... Уæддæр^а иучысыл рæстæг куы адард уаид... Кæд 
уæдмæ Дзæрæхмæтæн исты бынтысид. Фæлæ ныр афицер фæстæ- 
мæ куы фæзила æмæ гæххæтмэе йæ къух куы фæдара, уæд æм цы 
ратдзынæн? Æххæст ма, мидæгæй чи ис, уыдон куы базыдтаин». 
Бахызт афицер мидæггаг уаты къæсæрæй. Бимбол йæ цæст 
ахаста къуымты æмæ ма дзы федта æрмæст иу æрыгон афицеры, 
хуыррытт фынæйæ хуыссыди къуымгæрон. 
- Æри-ма, цы гæххæтт дæм ис, - зæгъгæ, афицер фæзылд фæ- 
стæмæ æмæ йæ къух фæдаргъ кодта, фæлæ Бимболы къухы дам- 
баца куы ауыдта, иннæйы та - тугæйдзаг хъама, уæд къух ауын- 
дзæгæй баззад. 
- Дæ къухтæ.- хæрдмæ! - сабыр, фæлæ хъæбæрæй загъта 
Бимбол æмæ дамбаца афицеры ныхмæ сарæзта, æлвæст хъама 
та - йæ хытъынмæ. 
- Хъыпп-сыпп ма скæч,. кæннод дын дæ артыл дон уажын. 
Афицер бамбæрстаг Солтаныл цы 'рцыд, уый, æмæ фæтарст 
йæхицæн, йæ къухтæ хæрдмæ сдардта, афтæмæй фæстæмæ-фæ- 
стæмæ алæууыд. 
- Цы кæныс, цы дæ хъæуы? - æрæджиау сдзырдта Бимболмæ. 
- Жургæ ма кæ, адæмы хъал кæныс, кæннод дæ куыжы мард 
ныккæнжынæн. Афонмæ дæр дæ ныссыхырна кодтаин, фæлæ мын 
Барысбийы куывды дæ нуазæн авæрдтай, æмæ дын уый хатыр 
фæуæд. 
- Омæ дæ цы хъæуы, цы? Цы мын кæныс? 
- Дæ разы уым дæ бынаты сбад, æмæ жургæ дæр нæй æмæ 
змæлгæ дæр. Æз шалынмæ уынгмæ ахизон, уæдмæ куы фезмæлай, 
уæд къæнцыларыл бомбæ ныффæздæг кæнжынæн, бамбæрстай! 
Фæстæмæ-фæстæмæ рацæуы Бимбол, дамбаца афицермæ 
даргæйæ, æмæ хъуыдытæ кæны: «Ау, цалынмæ æз ам дзæнгæда 
цагътон, уæдмæ*Дзæрæхмæт куыд ницы бакодтаид!» 
Æддаг къæсæрмæ куы рахæццæ, уæд расæррæтт кодта, баз- 
152 

I 
гъордта бæхдонырдæм, раскъæфта Солтаны топп æмæ, бæхдоны 
дуар гомæй куы ауыдта, уæд йæ риуы дзаг ныуулæфыд. Сисы сæ- 
рæй куы ахызт æмæ цæхæрадоны иудзæвгар куы суад, æрмæст 
уæд фехъуыста топпы гæрæхтæ къæнцыларырдыгæй. Фæлæ æв- 
вахсдæр куы уыдаид Бимбол, уæддæр бомбæ нæ ныффæздæг код- 
таид, уымæн æмæ йæм нæ уыд. 
4 
Хъæуæй иу-фондз километры æддæдæр, къутæрджын æрхы фал- 
лаг кæрон, нысангонд бынаты æрæмбырд сты ахстытæ фондзæй, 
Дзæрæхмæт, мад æмæ чызг. Фервæзтысты мæлæты хъæбысæй 
фондз партизаны, кæрон ма кæм уыд се 'ппæты цинæн дæр, уæл- 
дайдæр та мад æмæ хойы цинæн! 
Фæлæ куыдфæстæмæ зынын байдыдта цины кæрон дæр. Цы 
фæци Бимбол йæхæдæг? Дзæрæхмæт ма сæхимæ дæр афæстиат, 
фæлæ Бимбол хъуамæ комкоммæ ардæм рацыдаид, æмæ кæм и? 
Топпы гæрæхтæ хъуыстысты уыдонмæ дæр. Ау, циндзинад мастмæ 
разылди? Чи суæгъд, уыдон цыма дыккаг хатт бахаудтой ахæсты, 
афтæ сæм каст сæ фервæзт. Чызг йæ цæстысыг нал урæдта, мад 
йæхинымæр хъарджытæ кодта. 
Бирæ нал уыд бонмæ дæр. Цалынмæ талынг у, уæдмæ хъæд- 
рæбыны хъæутæм куынæ бахæццæ уой, уæд хорз нæу сæ хъуыд- 
даг. Цы æххуыс у Бимболæн дæр, се 'ппæт дæр та цъысымы куы 
бахауой, уæд? Æмæ уæд сфæнд кодтой: партизантæ æмæ уал дыу- 
уæ сылгоймаджы цæуæнт сæ фæндагыл, Дзæрæхмæт уал бан- 
хъæлмæ кæсæд, стæй, куы никуыцæй зына Бимбол, уæд бабæрæг 
кæнæд, цы бæллæх ыл æрцыд, уый. 
Фæндаггонтæ æххæст нæма фезмæлыдысты сæ бынæттæй, 
афтæ сæ хъустыл ауад бæхты къæхты хъæр. «Æвæццæгæн нæ 
расурынц», - цыппарæй æрбадтысты æрхы схизæны, иннæ дыууæ 
сылгоймæгтимæ фæсвæд ацыдысты. 
Арвы рухсмæ Дзæрæхмæт ауыдта дыууæ стыр бæхы тачанкæйы 
ифтыгъд, бæхтæрæгæн йæхи дæр, фæлæ тачанкæ - афтид. 
- Стой! - зæгъгæ, Дзæрæхмæт топп фæцарæзта бæхтæрæгмæ. 
- Брр! Мæхи зæрды дæр афтæ уыд. Шы фестут? - хæрз сабы- 
рæй, цыма куывдмæ хонæг æрбацыд, ахæм хъæлæсæй сдзырдта 
Бимбол. 
153 

Уалынмæ иннæтæ дæр æрбамбырд сты. Мад æмæ чызг сæхи 
баппæрстой Бимболмæ. Ацы хатт æцæг кæрон нал уыд цинтæ 
æмæ хъæбыстæн. 
- Дæ хорзæхæй, кæм ма уыдтæ? 
- Æзынма Барысбийæн куы смаст кæнин, æмæ уый тыххæй 
афæстиат кодтон, фездæхтæн сæм. 
Бимбол ракодта йæ хабар. Иугæр хъахъхъæнæджы топп йæ 
къухы куы бафтыд, уæд æвиппайды æрбафæнд кодта Барысбийæ 
лæгæй-лæгмæ йæ маст райсын. Æниу, ахст адæмы рауагъд дæр 
чысыл маст кæй нæу уымæн, уый дæр æнæ зонгæ нæ уыд. Аууæт- 
тæм хъавгæйæ уадидæгæн бахæццæ йæ фысымты хæдзармæ. Йæ 
хъустыл ауад кæйдæр хъæлæба кæртæй. Бимбол бабырыд кул- 
дуары фарсмæ нартхоры къутуйæ сисы æхсæн. Кæсы уырдыгæй. 
Бæхтæрæг фæци йæ куыст. Хъал бæхтæ кафынц сæ мидбынаты. 
Уалынджы тыргътæй æргæпп кодта Барысби, йæ къухы рог пуле- 
мет, афтæмæй. 
Куыддæриддæр бæхтæ фезмæлыдысты, афтæ Бимбол фæ- 
хъæр кодта: 
- Хæш, Барысби, мæ хæрзиуæгыл дæр! 
Æцæг фæхæцыд Барысби йæ риуыл, фæлæ уайтагъд йæ сæр 
æрфæлдæхт йæ майдантыл. Бæхтæрæг фæтарст æмæ асæррæтт 
кодта. Бæхтæ æвиппайды фесхуыстой тачанкæ, Барысби зæхмæ 
æрхауд. Бимболæн йæ хъуыдыйы кæрон дæр нæ уыд тачанкæ рас- 
къæрын, фæлæ йæ тæккæ рæзты куы рагæпп кодтой бæхтæ, æмæ 
сæ уынджы æнæ хицауæй куы ауыдта, уæд уыциу тæррæстæй бæх- 
тæрæджы бынаты абадт æмæ февзыста бæхтæм. 
- Дæ хорзæхæй, Бимбол, цавæр зæрдæ дын ис? - бафарста 
чызг, Бимбол йæ ныхас куы фæци, уæд. 
- Мæгуыр лæджы зæрдæ, мæ кæстæр хо, æндæр мын шы хуы- 
зæн хъуамæ уа, - зæгъгæ, фефсæрмы Бимбол. 
Бон æрбацъæх, афтæ бахæццæ сты хъæдрæбыны хъæумæ, 
урсгвардионтæ кæдæм нæ уæндыдысты, уырдæм. 
Мæлæтдзаг цæф фæци Барысби. «Ам мæ нæ цæхæрадоны ба- 
ныгæнут, уыцы æвзæр кæй амардта, уый уæддæр мæрдтæ сæхимæ 
нæ бауадздзысты», - зæгъгæ, бафæдзæхста йæ мæлæты размæ. 
Бимбол дæр нал ацыд Хуссар Ирмæ, партизантимæ ныллæууыд. 
Рацыд фынддæс азы. Кæддæр Барысбийы хæдзар чи уыд, уым 
ныртæккæ колхозы правлени хыгъта йæ афæдзы æфтиаг. Дзуапп 
154 

лæвæрдта колхозы сæрдар Бимбол. Хорз рауад йæ куыст: хъæз- 
дыг фæззæг, дзаджджын фæллойбон. Æмбырды фæстæ Бимбол 
кьæридорæй ауыдта, Барысби йæхи кæм баныгæнын кодта, уыцы 
бынат, æмæ йæ зæрдыл æрбалæууыд рагон хабар. 
- Ды, дам, дæхи хæдзарæн куы ницы зоныс, уæд кæдæм дæ 
ныфс хæссыс. Гъеныр дæуырдыгæй мæнг чи загъта, уый мæрдты 
бæсты авд дæлæмæйы ныххауæд! 
155 

ЛÆГНÆДÆ... 
1 
Æртулы хур рæгътыл. Хуыссæг 
æртыхст йæ цæстыл, тавс дзы нал ис, мынæг кээны йæ урс зынг. 
Абон райсомæй уæртæ скæсæн рæгътæй сбырыд, йæ цæст æу- 
уæрдгæ, хуыссæгхъæлдзæгæй æмæ та ныр дæр далæ йæ уæнг 
амард, цæуылдæр смæсты, фæлмаст мæсты, цæсгом туджы ра- 
зылд, уæддæр ма худы, сывæллонау æнæхинæй. Фенхъæлдзы- 
нæ - ныртæккæ æрæнцайдзæн рагъыл, пиллон фестдзæн хъæд, 
æмгуыпп ныккæндзæн ныгуылæны зæхх. 
Быдырæй нал цæуы хъæр. Æрсабыр æрдз. Фехъуысы ма кæ- 
цæйдæр, даргъ фæлмæн саумæр фæндагæй чырæдзауы уæрдо- 
ны къæр-къæр, æмæ уый халы æрдзы улæфт... Ацæуы уæрдон 
дарддæр, æмæ та уæд быдыр баззайы йæ мидхъуыдыты. Сабыр 
у æрдз. Хæхты цъититæй рацæуы гæзæмæ ирдгæ, рахæссы йæхи 
нартхоры хуымтыл. Базмæлынц уæд нартхоры бæлæстæ, сæ сæр- 
тæ кæрæдзимæ баввахс кæнынц, æмæ та быдыр байдзаг вæййы 
уайсадæг чындзыты сыбар-сыбурæй... 
Æвиппайды мæ хъустыл ауад топпы хъæртæ, адæмы цъæ- 
хахст. 
«Цы хабар уа? Цы 'рцыдис? Бæлвырд, ме 'мбалыл цыдæр бæл- 
лæх сæмбæлд», - ахъуыды кодтон мæхицæн æмæ уайтагъд фæ- 
цæуæгдæн. 
«Кæд, мыййаг, фæндаггонтæй искæимæ дзурыныл фæци, кæд 
сын загъдмæ ацыд... Бирæ хъæуы фыдбылызæн? Бæлвырд, цы- 
дæр бæллæх сæмбæлд ме 'мбалыл». 
Цæуын нартхоры хуымты астæувæндагыл. Фæндаг - нарæг. 
Бæрзонд фæцыдысты нартхæрттæ. Ницы мæм зыны: мæ фæйнæ- 
156 

фарс - нартхоры æмгуыдын хъæд, мæ разæй - нучы хуызæн нарæг 
фæндаг æмæ цъæх арв - мæ сæрмæ. Бахæццæ дæн цæугæдо- 
ны былмæ. Мæнæ дын уый та ме 'мбалы лæууæн. Бынат - афтид. 
Мусонгмæ бакастæн. Дыууæ зæрондгомау цъæх фæсмын зæнгойы 
мусонджы къæсæрыл ауыгъд, хуыссæн куыд конд вæййы, афтæ- 
мæй: лыстæны уæлæ цъæх нымæт тыд. Кæс ма, мæнæ йæ зæронд 
уæлæфтау дæр ам куы ис! 
Уæдæ кæм ис йæхæдæг? Анхъæлмæ кастæн иудзæвгар. Ныхъ- 
хъæр æм кодтон. Нæй, никуыцæй зыны. Мæ цæст ахастон доны 
былтыл. Кæд йæхи найы. Змæлæг нæй уым дæр. 
Бар-æнæбары та зæрдæ ахæцыд хъуыдытыл. Иубон æрæджы 
не 'мбæлттæй иу рацыд сæхимæ. Рацыд æнæмæт, æдасæй. Бирæ 
ма уыд изæрмæ. Цæмæй тарстаид? Раст куыддæриддæр донмæ 
ныххизæны лæнкмæ æрбахæццæ, афтæ йыл уым æвзæргæнджы- 
тæ хæрхæмбæлд фесты. Цы ма сын акодтаид? Уыдон уыдысты 
ссæдзæй дæр фылдæр, уайтагъд уæрдоны алыварс æрбатыгуыр 
сты. Раргъæвтой лæппуйы уырдыгæй, йæ топп ын байстой, стæй 
йæм æй радтой æнæ сампалæй*. Æд уæрдон æй сæ разæй скод- 
той æмæ доны фале фесты. Суанг талынгтæм фæцыдысты, лæппу 
дæр семæ, афтæмæй. Æмбисæхсæв ма кæуылдæрты тыххæй-фы- 
дæй раирвæзт. 
Кæд ыл ахæм исты бæллæх æрцыд? Уæдæ хъæумæ куы ацыда- 
ид, уæд та йæ дзаумæттæ ам куыд ныууагътаид? 
Уæддæр азилын, ацагурын хъæуы, чи зоны, нартхæртты астæу 
искуы... 
Аныгъуылдтæн нартхоры хуымы. Цæуын хъавгæ, сындæггай. 
Ауайын иудзæвгар æмæ æрлæууын, айхъусын фæйнæрдæм. Цæ- 
уын дарддæр. Нартхоры цæнгтæ лæбурынц мæ цæсгоммæ, сæхи 
æппарынц цæстытæм, æхгæнынц развæндаг. Иу ран хуымы астæу 
- чысыл обаугонд. «Акæсон ардыгæй, кæд мæ цæст истæуыл фæ- 
хæцид». Слæууыдтæн. Æмæ æниу цы фенæн ис уыцы тар хъæды 
астæу? Нартхоры хуымтæ афтæ бæрзонд сты, æмæ дзы бæхджын 
лæгæн йæ худы тенка дæр нæ фæзындзæн. 
Æнцад. Дымгæйы уддзæф дæр - никæцæй. 
Цымæ, уый та цы уа? Æви цæстытыл дæр æууæнк нал ис? Мæ 
фале иу ран нартхоры хъæдтæ уæлдай змæлд кæнынц. Ныхас дæр 
* Сампал арæх амынд фæцæуы, шомпол, зæгъгæ, Уый раст нæу. Амоны 
æргъæвæн; затвор. - (Ред.) 
157 

ыл нæй - бæлвырд у. Нæ! Уæртæ та фалдæр фезмæлыдысты нарт- 
хоры хъæды сæртæ. Топп æркъæппæввонг акодтон. 
- Кæцы дæ уый? 
Змæлд - нал, мæ хъæрмæ дзуапп дæр нæй. «Мыййаг, кæд ме 
'мбал у æмæ мын мæ хъæлæс нæ рахатыдта». Йæ номæй йæм 
адзырдтон. Дзуапп та нæй. Топп æргъæвдæй дарын. Нартхæрттæ 
исдугмæ нал сызмæлыдысты, фæлæ та чысыл фæстæдæр се змæ- 
лын ацахста цæст. Фæхъуызы, цыдæриддæр у, уæддæр. 
- Æрлæуу, цæвын дæ! - фæхъæр кодтон фæстаг хатт æмæ 
уыцы хъæрмæ лæуд нæ, фæлæ нартхæртты сыф-сыф ссыд. Бæ- 
рæг у: фæлидзы. Дзыхæй дзурыны сæр дзы ницæмæнуал хъуыд. 
«Дæнг»! 
Топпы гæрахы хъæр хъустæй нæма фæхицæн, афтæ æрбай- 
хъуыст цъæхснаг хъæлæсы æрдиаг: 
«Мæ хæдзар куыд фехæлд!..» 
Кæсын нартхоры бæлæсты аууонæй: змæлд дæр дзы нал, уы- 
нæр дæр. «Æмæ уæдæ цæф фæуыдаид? Æмæ йæ уынгæ дæр куы- 
нæ кодтон. Куыд ыл сæмбæлдаид?» Рауырдыг кодтон обауæй. Фæ- 
цæуын арæхстгай. «Кæд фæлывд хъæр уыд, кæд мæ сайгæ кæны». 
Цæугæ - нал, фылдæр - быргæ, нартхæрттæ тæнæгдæр æвзæрд 
кæм сты, уымыты. 
«Уæддæр цы уыдаид уыцы цъæхахст? Уæдæ топпæй дæр ахæм 
рæстдзæвин куы никуы уыдтæн. Нæ! Сайд у уый. Ау, куыд æдзæм 
мард фæуыдаид? Æмæ ныр афтæ гуымиры цыд куы бакæнон, æды- 
лыйы сæфт куы фæкæнон, - цæй лæгдзинад ис уæд уымæй? Кæнæ 
цы зæгъдзысты ме 'мбæлттæ? «Кæмдæр æй иу цъаммар дзæгъæл 
мард ныккодта». Нæй! Раст дын куы зæгъон, уæд мæ нæ фæнды 
мæлын». 
«Ехх, цы уа, уый уæд!» Топп æруадзынæввонгæй смидæг дæн, 
нартхæрттæ кæм змæлыдысты, уыцы тæккæ ран. «Кæцы дæ?» - 
дзурын нал сфæрæзтон, «цæвын дæ!» - зæгъгæ, дæр нал схаудта 
мæ дзыхæй. 
- Æтт! Цæй худинаг фæдæн, цæ! - æваст сирвæзт мæ хъæлæ- 
сæй æмæ йæм мæхи баппæрстон. Топп ахаудта фæрсырдæм. Зæх- 
хыл фæдзуццæзæг дæн. Фæлæбурдтон æм. Схæцыдтæн ыл. Нал 
уромы йæхи. Цæстытæ бацъынд сты. «Удæгас ма у? Кæм ын сæм- 
бæлд нæмыг?» Æрбадтæн йæ фарсмæ. Мæхи быцæу дарын. Сæр 
бæрзонддæрæн - мæ хъæбысы, мæ цæнгтыл. 
158 

Мæ разы дæргъæй лæууы урс кофтæ æмæ морæ ипкæйы чын- 
дздзон чызг. Дзыккутæ спыхцыл сты, цæсгом - мæрдон фæлурс. 
Нæма амард. Сындæггай улæфы. Æнгом æвæрд кофтæйы риу къуы- 
быртæ адары улæфгæйæ. Сау зæлдаг кæлмæрзæн ауыгъдæй баз- 
зад нартхоры бæласыл. «Ныр куыд бадын?» Æфсæрмы кæнын рай- 
дыдтон. Фæлæ куыд? «Уæдæ кæм фæцæф?» Бадын æнцад, цавд- 
дурау, æдылы бадт зæгъæн кæд ис, уæд афтæ. «Нæмыг кæм сæм- 
бæлд, уый уæддæр куы зонин, туг æгæр куы фæцæуа». Бавналын 
нæ уæндын. «Мыййаг, куы 'рчъица, уæд цы зæгъдзæн?» Зыны мæм 
дзæбæх йæ цæсгом. Мæнæ къæмисæныл ныхъхъæбæр туг, уадул- 
тæ - рæдывстытæ. Дыууæ цæстæй æрлæсæн кодтой цæстысыгтæ 
цæсгомыл. Иу дзы суанг æрхæццæ дзыхмæ, уым фæцæхгæр кодта 
æмæ дыууæ былы астæу банцад, иннæ цæсты кæронæй цæхгæр- 
мæ ацыд, хъусы бынмæ бахызт. 
«Уæд та мæ дон куы уаид, кæд ма исты мадзалæй æрчъицид». 
Дон нæй. «Уæдæ нæмыг къæмисæныл дæр нæ сæмбæлдаид, æн- 
дæра ма улæфгæ та куыд кæнид?» Мæ иу къух айвæзтон æмæ 
цыллæ кæлмæрзæн æрбайстон. Сыджытæн йæ уæллаг цъар асæр- 
фтон, ме 'нгуылдзæй зæхх æркъахтон. Æркодтон дзы цалдæр ар- 
мыдзаджы кæлмæрзæны, æмæ йæ афтæмæй чызджы ныхыл æрæ- 
вæрдтон. 
Талынггæрæттæ кæнын байдыдта. «Куыд уыдзæн ныр? Бæх 
нæй, уæрдон нæй, кæдæм æй фæхæццæ кæндзынæн? Рынчын 
адæймаг мæ къухы куы амæла...» 
«Кæцæй æрцыд ацы чызг? Цы фыдбылыз æй æрхаста ме 'на- 
мондæн? Уæдæ, дзæгъæлдзу чи кæны, ахæмы хуызæн дæр нæу. 
Йæ дарæс дзæбæх, хæрзæвдылд. Морæ сатинæй хæрзконд ипкæ. 
Дыууæ сау цъындайы æмвæтæнæг бадынц зæнгтыл. Иу дзы чысыл 
æрбырыд дæлæмæ, буар разынд зæнджы хæцъæфы цур. Сындæг- 
гай, æнæзмæлгæйæ авнæлдтон цъындамæ, схæцыдтæн ыл уæл- 
дæр, æрæмбæрзтон æй йæ ипкæйы фæдджийæ, «мыййаг æй аф- 
тæмæй куы фена, уæд фефсæрмы уыдзæн». 
Æвæццæгæн, сыджыты уазал бандæвта цæсгоммæ. Чызг арф- 
дæр ныуулæфыд, йæ цæнгтæ базмæлын кодта. Ссырддзаст дæн. 
Æнхъæлмæ кæсын. Сындæггай цæсты уæлтъыфæлттæ райгом сты. 
Ракаст чызг. Чызгмæ кастæн уæды онг дæр, уыдтон рæсугъд 
цæсгом, сау æрфгуытæ, суанг ма, фындзы фæрстæ улæфгæйæ 
куыд змæлыдысты, уый дæр. Фæлæ ныр? Ныр дæр кæсын цæсгом- 
159 

мæ, фæлæ ма дзы уынын æрмæст дыууæ тарст цæсты, хъоппæг 
дыууæ цæсты, тарст адæймаджы уыциу ныхъуырд чи акæндзæн, 
ахæм дыууæ цæсты. Чызг мæм тарстхуызæй скаст, стæй уыциу 
тынд акодта йæхи æмæ йæ къæхтыл алæууыд. 
- Цы дæ? 
Æз бадгæйæ баззадтæн. Æвиппайды сдзурын ницыуал сфæ- 
рæзтон. Куыддæр æгъдауæй цыллæ кæлмæрзæн мæ къухы аззад 
æмæ уыимæ архайын. Чызг дæр уыцы сæнтфарст акодта æмæ æн- 
дæр ныхас скæнын йæ къухы нал бафтыд. 
- Æз... ницы... Мæнæ ам куыддæр... - зæгъгæ, цыдæртæ гуым- 
гуым кодтон æмæ мын æрæджиау иу нывыл ныхас зæгъын бан- 
тыст. 
- Тæрсгæ ма кæн, ма тæрс! 
Чызг кæсы дзагъырдзастæй. Цæстысыгтæ фемæхстысты, уа- 
йынц æнæвгъау. Ноджы ныффæлурсдæр. Дæллаг был, суанг роцъо 
дæр ризынц. Æмбарын æй, - тыххæй-фыдæй уромы чызг йæхи 
нырдиаг кæнынæй. 
Рабадтæн. Бакъахдзæфтæ кодтон чызджырдæм. Чызг фæстæ- 
дæр айста йæхи æмæ фæхъæр кодта: 
-Æввахс мæм ма цу, ныхъхъæр кæндзынæн!.. 
Ныллæууыдтæн мæ бынаты. Бæрæг нæ уыд, фыццаг куы фем- 
бæлдыстæм, уæд чи тынгдæр фæтарст: чызг æви æз, фæлæ ныр 
мæ разы лæугæ уынын, мæнæ хъазты мидæг лæппутæ хъазты æгъ- 
дауæвæрæгæн цы чызджы тыххæй фæлæгъстæ кæнынц, уыимæ 
мæ ракафын кæн, зæгъгæ, ахæм нарæгастæу, уалдзыгон фатхъæ- 
ды хуызæн - рæхснæг чызджы; йæ дарæс æрттиваг нæу, фæлæ у 
аив конд. Æрсабыр дæн мæхæдæг, æвзаг комы арынджы дзæгъæ- 
лы цоппай нал кæны, мæ коммæ кæсын та байдыдта. Чызг æнцад 
лæууы, акæстытæ кæны фæйнæрдæм, ризы йæ мидбынаты. Са- 
быргай йæм дзурын: 
- Тæрсгæ ма кæн, хъæр кæныны сæр дæ ницæмæн хъæуы! 
- æмæ та куыддæр мæ хъуыдыйы нал æрцыд, æмæ йæм бакъах- 
дзæф кодтон. 
- Ма мæм цу, дæндагæй дæ бахæрдзынæн! 
Уыцы ныхæстæ чызг ахæм хъæлæсæй загъта, æмæ, раст зæ- 
гъын хъæуы, уырныдта мæ, йæ лыстæгурс дæндæгтæ ахæм хъуыд- 
дагмæ кæй сарæхсдзысты, уый. Ныхас кæнын мæ фæндыд йемæ, 
фæлæ куыд? Æввахс бацæуæн нæй. Тæрсгæ кæны чызг. «Афæр- 
160 

сон æй, уæддæр, мыййаг, ноджы куы фæтæрса, лидзыныл куы 
сбæндæн уа. Цы йын сараздзынæн уæд? Искуы куы ныдздзæгъæл 
уа - бабын уыдзæн. Стæй цы у, уæддæр цы мæрддаг у, цы ми кæны 
ам, дзæгъæл быдыры? Æрæууæндын æй кæнын хъæуы, нæй гæ- 
нæн». 
Зæххыл æрбадтæн. Кæд мæ бадгæйæ нæ тæрсид. 
- Чызг, дæ цæрæнбонты адæймагыл никуы фембæлдтæ? Æз 
дæуæн фæтарстæн, ды та мæнæй тæрсыс? 
Чызг кæуы. Йæ кофтæйы дысæй къухтыкæлмæрзæн систа æмæ 
цыма æнæбары февналы йæ цæсгоммæ, афтæ йæ цæстытæ асæрфы. 
- Кæугæ ма кæн! Æз цин кæнын, топпы нæмыг дын дæ рæсугъд 
цæсгоммæ æмгæрон дæр кæй нæ бацыд, ууыл, ды та кæугæ кæ- 
ныс! 
Загътон уыцы ныхас, фæлæ фефсæрмы дæн: «Æдылы ныхас 
загътон рæсугъды тыххæй». 
Чызг йæхимæ кæсыныл фæци. Къухтæ цыма хæрдмæ сæхи 
'гъдауæй фæхъил сты, афтæ февнæлдта чызг йæ цæсгоммæ, йæ 
сæрмæ, æрсæрфтытæ сæ кодта. Къухтæ афæстиат сты йæ къæми- 
сæнтыл, туг кæцæй зынд, уым. Иннæ фарсырдыгæй дзыккутæй иу 
бындзыг рахицæн, зæбулæй аззад. Чызг æм йæ цæстызул сдардта, 
стæй мæнмæ æнæдзургæйæ æрбакаст. 
Йæхи та дзæбæхтæ кæны, мæнмæ нæ, фæлæ йæ кофтæйы дыс- 
мæ нымдзаст, архайы йемæ, цыма йыл бумбулитæ йе æрдутæ ных- 
хæцыд, уыйау. Æз бадын зæххыл. «Уæу, мæнæ мардæрцыд! Ныр 
куыд бадын! Уæд та лидзæд, кæдæм æй фæнды, уырдæм. Сывæл- 
лонау зæххыл тъæпæнæй кæдмæ баддзынæн». Сыстадтæн. Топп 
мæ къухы райстон. Чызгæн та йæ хуыз фæцыд. Срызтис. Æхсызгон 
уыд мæнæн, чызгæнæ аиппæй кæй баззад, уый. Чындздзон чызгæн 
йæ дзыккуты фæлыг дæр чысыл мæт нæу, фæлæ буары зианы цур 
дзыккуты бындзыг цы у, зæгъгæ, мæхи сраст кодтон уымæй. Фæ- 
хъæлдзæг дæн. Схудтæн. Чызгыл нæ, фæлæ мæхиуыл, ме 'нæр- 
хъуыды гæрахыл. Гъе, ныр бынтон старст чызг. 
- Стыр хатыр дæ курын, хæстæг мæм ма цу, кæннод мæ дзыхы 
дзаг ныхъхъаер кæндзынæн... Уæртæ чындзхæссæг фæцæйцыды- 
стæм, æмæ нæ бæхтæ фæтарстысты... Сæ иу уæрдонæй феуæгъд, 
æмæ æз дæр йæ фæдыл нартхоры рацыдтæн æмæ ардæм æрба- 
дзæгъæл дæн. Ме 'мбæлттæ дæр агурынмæ рацыдысты, ныртæк- 
кæ сæ ардæм хъæуы... 
11 Фæндагсар Уастырджи 
161 

Уæндон хъæлæсæй бæргæ райдыдта дзурын чызг, фæлæ куыд- 
фæстæмæ æрхæцгæ фæцис йæ ныхас. Араст ис æмæ уæртæ фæ- 
цæуы, фæстæмæ фæкæс-фæкæсгæнгæ. Рауадтæн йæ фæстæ. 
Чызг тындзы размæ. «Ныр кæдæм фæцæудзæн изæрыгон?» Ра- 
хызти хуымы æхсæнты фæндагмæ, дыууæрдæм акæстытæ кодта 
æмæ фæраст цæхгæрмæ. 
- Гъе, хорз чызг, фæлæуу-ма, æххæст ма мæм иу ныхасмæ бай- 
хъус! Бирæгъ куы уаин, уæд дæ афонмæ аныхъуырдтаин. Кæдæм 
тындзыс изæрыгон иунæгæй? Кæд дæ исты æххуыс, мыййаг, хъæ- 
уы... 
Чызг йæ цыд фæсындæгдæр кодта, фæлæ уæддæр цæуы. 
- Æз дæ уыйбæрц хатыр курын... æмæ мæ мæхи бар ныууадз, 
ныртæккæ ме 'мбæлттыл сæмбæлдзынæн... 
- Цæй, уæдæ, фæйдараст фæу! Гъа, мæнæ дæ кæлмæрзæн 
ахæсс, фæндагыл суазал уыдзынæ. 
Чызг æрлæууыд, лыстæгдæр мæм æркæстытæ кодта æмæ та 
дзуры: 
- Æрæвæр æй уым, сисдзынæн æй, дæхæдæг фæстæмæ аз- 
дæх. 
Чысыл та йæм фæхæстæгдæр дæн. Кæсын æм æз дæр. Талынг- 
гæрæттæ. Йæ цæсгом мæм дзæбæх дæр нал зыны. «Мыййаг та 
куы фæцæуæгуа». Æрлæууыдтæн мæ бынаты. Кæлмæрзæн атым- 
былтæ кодтон æмæ йæ чызгмæ фехстон. Æххæст нæ бахауд кæл- 
мæрзæн. Чызг æм раздæхт, цæугæ кæлмæрзæнмæ кæны, кæсгæ 
- мæнмæ. Æз æнцад лæууын. Уыцы тарстхуызæй куы цыд чызг, 
уæд мæхи нал баурæдтон æмæ ныххудтæн. Чызг фæлæууыд. 
- Ма тæрс, ма, мæ бынатæй дæр нæ фезмæлдзынæн, цалынмæ 
кæлмæрзæн сисай, уæдмæ. Фæлæ ма дын ноджы зæгъын: æз дæу 
иунæгæй нæ ауадздзынæн, мæ сæрмæ ахæм хъуыддаг не 'рхæс- 
дзынæн. Цу мæ разæй, кæд мæ хæстæгмæ тæрсгæ кæныс, уæд. 
Æз дæ фæстæ сындæггай цæудзынæн. 
Чызг кæлмæрзæн систа, стæй та фæцæуæг. Фыццаджы хуы- 
зæн нал тындзы, цæуы сындæгдæр. Цæмæй зонын, цы хъуыдытæ 
æрцыдаид чызгмæ, фæлæ бынтондæр ссырддзаст. Иу каст размæ 
кæны, иннæ - фæстæмæ. Цæуын мæ нæ фæнды, фæлæ уæддæр 
хилын йæ фæстæ. Зонын, тас ран цæудзыстæм, æвзæргæнджытæ 
цы фæндагыл бахизынц, уым, фæлæ уæддæр мæ сæрмæ куыд æр- 
хæссон чызджы иунæгæй ауадзын? 
162 

- Мыййаг, искуы фæндагыл барджытыл кæнæ фистæг цæуджы- 
тыл дæ цæст куы фæхæца, уæд-иу мын хъусын кæн, кæннод æвип- 
пайды искæй къухтæм куы бахауæм. 
Куыд раиртæстон, афтæмæй ме 'мбал сдызæрдыг. Цæмæй зоны 
уый фæндæгтæ? Хуыздæр ма ран куыд вæййы, ирон зарæгау: раз- 
мæ цæуæм - маргæ нæ кæндзысты, фæстæмæ здæхæм - худинаг 
кæндзыстæм! 
Чызг цæуы. Æз дæр цæуын йæ фæстæ, мæ ныхас кæнын: 
-Тæккæ тас ран цæуæм, æмæ цы вæййы, куыд вæййы... æвгъау 
стæм нæ дыууæ дæр дзæгъæлы сæфынæн. Æппын мацы, фæлæ 
раст цæуæгыл куы фембæлæм, уæддæр нæ йæхицæн фæтæрс- 
дзæн æмæ нын исты зиан скæндзæн. 
Чызг йæ цыд ноджы фæсындæгдæр кодта. Æххæст æм нæма 
бахæццæ дæн, афтæмæй æрлæууыдтæн æмæ йæм дзурын, бын- 
тон мыл дызæрдыг куыд нæуал кæна, афтæ: 
- Цæй, тагъддæр ацу, æгæр сындæг цæуыс, æмæ дæ фæцæй- 
æййафын, айрох мæ вæййы, куыд бадзырдтам, уый. 
Уыцы ныхасмæ чызг æрлæууыд, йе 'ргом мæм раздæхта æмæ 
зæхмæ кæсы. Æз дæр лæууын. Æвиппайды чызг йæ сæр фæбæр- 
зонд кодта, уæндон каст æрбакодта æмæ мæ фæрсы: 
- Аипп ма уæд, цы дæ - ам цы ми кæныс? 
- Зæхгæс дæн, мæнæ хуымтæ хъахъхъæнын. - Нал та фæлæу- 
уыдтæн, сындæггай фæцæуын. 
- Рацу-ма æввахсдæр! - ноджы уæндондæрæй сдзырдта чызг. 
Бацыдтæн йæ цурмæ. 
- Цæй, ныр де 'зæртæ хорз! - мæ къух фæдаргъ кодтон чызг- 
мæ. Уый дыууæ къахдзæфы акодта фæстæмæ. Æнцад æнæдзур- 
гæйæ лæууын. Чызг дæр. Дзургæ нал, фæлæ йæ цæст рахаста 
мæныл сæрæй къæхтæм. Æз дæр æркæстытæ кодтон мæхимæ. 
Федта чызг мæ сæрыл зæронд цæрмын худ, кæм - лæгуын, кæм 
та - хъуынджындæр, гæмæх рæтты - саулагъз, заддæр бынæтты 
- бургомау, тенка - фæсмынæй. Уымæй дæлдæр цухъхъа уыд æви 
куырæт, уымæн мæхæдæг дæр ницы бæрæг зыдтон, цыбыр фæс- 
мын цыдæр, рæмбыныкъæдзтæ - æмпъызт. Уырдыгæй дæлдæр, 
кæд зæнгæйттæ зæгъын тæригъæд нæу, уæд, хурæй чи сбур, ахæм 
фæсмын зæнгæйттæ. Дæлфадбæстæ сын рагæй нал ис. Зæнгæйт- 
тæ бынæй баихсыдысты, къахыртæй баззадысты, иу дзы - даргъ- 
дæр. Уый дын мæ дарæс. Нæ зонын, уыцы фæлысты 'хсæн ма, хæ- 
163 

рæджы саргъæн æвзист æргъæвæгджын базæлвасæн æхтонг куы 
скæнай, уыйау мæ астæуыл рæсугъд æвзист рон кæцæй февзæр- 
ди! Чызг биноныгдæр каст æркодта мæ зæнгæйттæм, стæй йæ цæ- 
стытæ мæ цæсгомыл андæгъта, цыма стыр дзуапп райсын æнхъæл 
уыд, афтæ. Фæлæ уæддæр бæрæг уыд - циндзинады лыстæг таг 
арф кæмдæр фæзынд йæ цæсгомыл. 
Кæсæм, фæлæ уымæй цы? «Фæндаджы бæстастæу цы дзæн- 
гæда цæгъдæм æхсæвыцæстыл? Исты сæрфат хъæуы, кæдмæ ам 
джиудзыстæм?» 
- Ныхæстæ дардыл цæуынц, чызг, фæлæ æгæр æрæджы кæны... 
Чи дæ, кæдæм цæуыс? 
Чызг мын загъта мæ хъæуы ном. Мæхи нал баурæдтон æмæ мæ 
дзыхы дзаг ныккæл-кæл кодтон. Нал æнцайын мæ худынæй. Чызг 
та стыхст, старст æмæ мæм джихæй кæсы. 
- Цæуыл худыс? 
- Куыд нæ худон, нæ хъæу уæртæ иннæрдыгæй ис, ды та мæ 
зыгъуыммæ фæндæгтыл рахуыдтай... 
- Сайгæ мæ ма кæн... 
- Сайгæ дæ цæмæй кæнын, фæлæ, цым.æ, радзур-бадзур кæны- 
нæн æгъгъæд нæу?.. 
- Цы зæгъынмæ хъавыс? Дарддæр мæм лæуу! - зæгъгæ, мын 
мæ ныхас аскъæфта чызг æмæ та йæхи фæстæмæ айста. 
- Ард дæ хæдзары, ницы зæгъынмæ хъавын! Ам цы джиуæм, 
сæлхæртæ, мыййаг, куынæ стæм? Исты сæрфат скæнæм, кæнæ 
цæугæ кæнæм, кæнæ искуы æрбынат кæнæм!.. 
- Уæу, мæнæ мыл цæй уынгæджы бон æркодта! - нырдиаг кодта 
чызг æмæ йæ цæсгом йæ кæлмæрзæнæй бамбæрзта. Æз æм хæс- 
тæгдæр балæууыдтæн æмæ, куыд мæ бон уыд, афтæ тæригъæд- 
гæнæг хъæлæсæй загътон: 
- Æгъгъæд æфхæр дæхи, ахсæв хъæумæ ацæуын æдылы- 
дзинад у. Искуы ныл фæндагыл исты бæллæх сæмбæлдзæн. Цом, 
мемæ рацу, дæлæ чысыл фалдæр мæнæн ис халагъуд æмæ ах- 
сæв уымээрфысым кæндзыстæм... Чи зоны, ме 'мбал дæр уым уа... 
Уæдмæ кæд дæуæн дæр де 'мбæлттæ зыниккой... 
Чызг ницы дзуру. 
- Цæй, куыд дæ фæнды? 
Уæддæр дзуапп нæй. 
- Уæд та мын дæхæдæг исты бацамон! 
164 

Ницы та дзуры чызг. Ныр æм æввахс дæн, хъусын йæ сусæг 
куыд. «Ай мардæрцыд нæу!» 
- Мад дын ис? - зæгъгæ, мæ афарста æвиппайды. Ахæм фарст 
æнхъæл нæ уыдтæн. Æмбаргæ дæр æй нæ бакодтон, цæмæ гæсгæ 
фæрсы, уый. Фæлæ мын кæд ныхас бацайдагъ уаид, уый охыл загъ- 
тон: 
- Амард мæ мад, фараст азы мыл куы цыд, уæд. 
- Дæ мадæй мын расомы кæн. 
«Рухсаг у, мæ мад! Ныр хосдзау лæг сдæн, дыууадæс азы рацыд 
дæ амардæй, æмæ мын нырма дæуæй расомы кæнын ацы æнæ- 
зонгæ чызджы хуызæн кадыл ничи дары», - хъуыдытыл фæдæн. 
Уыцы сахат мæнæй чызджы ныхас айрох, мæ мæгуыр мад мæ цæ- 
стыты раз æрлæууыд. Бамбæрстон, чызг мæ цæй тыххæй сомы 
кæнын кæны, уый. Мæ мад æрымысыны хъуыдытæ мæ цæсгомыл 
æнкъард хуыз ахæлиу кодтой. «Уыцы хуыз, мыййаг, чызг зыгъуы- 
мырдæм куы бамбара, ома мæ сомы кæнын нæ фæнды», зæгъгæ, 
фæхъæлдзæг кодтон мæхи. 
- Мæ мадыстæн, хорз дæ суазæг кæндзынæн. 
- Суазæг кæнын та цы хоныс? 
- Цы куы зæгъай, уæд мæ халагъуды нартхоры кæрдзын ис, иу 
харбызы 'рдæг - минас кæн, цас дæ хъæуы, уыйас. Хуыссæнтæй 
уыйбæрц рæвдз не стæм, фæлæ мын дуртæй ахæм сынтæг ис, уы- 
мæн йæ уæлæ ахæм хъæмпын лыстæн, æмæ цыфæнды цъæтджын 
сынтæгæй дæр хуыздæр у... Цæй, уæдæ, цæуæм, кæннод нæ хæй- 
рæджытæ куы феной ам, уæд фæтæрсдзысты сæхицæн. 
Чызг ма иуцъусдуг ахъуыды кодта, стæй æнæбары къахдзæфтæ 
ракодта, куы мæнмæ, куы та фæстæздæм кæсгæйæ. 
Раздæхтыстæм фæстæмæ. Цæуæм. Ме 'мбал рацæуы иудзæв- 
гар ме 'мцыд, стæй фæсындæгдæр кæны йæ цыд, хаттæй-хатт йæ 
мидбынаты дæр алæууы, стæй та рацæуы. Æз æй цыма нæ хъуы- 
ды кæнын, афтæ дарын мæхи. Æргомæй бакæсын нæ уæндын 
чызгмæ. Дзурын дæр. Мыййагта мын лидзыныл куы ныххæца. Чызг 
дæр мæм хаттæй-хатт йæ кæлмæрзæны бынæй æрбакæсы, æмæ, 
нæ цæстæнгас кæрæдзийыл куы аныдзæвы, уæд та йæ цæстытæ 
зæххы ацæвы. 
- Цæй, «чызгайæ» дæм кæдмæ дзурдзынæн, дæ ном мын уæд- 
дæр бацамон. 
- Бобо мæ ном. 
165 

- Нæ, раст нæ зæгъыс. Бобо ном дæуыл нæ фидауы. 
- Цæмæн дæм афтæ кæсы? 
- Уæлæ нæ сыхæгты ус дæр Бобо хуыйны, æмæ уый афтæ дын- 
джыр у, æмæ, устытæ мæрддзыгойы куы фæцæуынц, уæд уымæн 
хицæн уæрдон сифтындзынц, гуыффæйы æндæрæн æрбадæн нал 
вæййы. Ды та æцæг ирон чызг, нарæгастæу хъæстæлвæст.* 
- Нæ зонын, мæ номæвæрæг мæхæдæг нæ уыдтæн. 
Ныхас ууыл ахицæн. Цæуæм. Цæст развæндаг дзæбæх нал æв- 
зары. Цæуæм фæрсæй-фæрстæм. Фæндагæй уæддæр фæиртæ- 
сæн нæй. Чысыл нæ иувæрсты чи бауайы, уый та йæхи скъуыры 
нартхоры бæлæстыл æмæ та уæд фæндагмæ æрбахизы. Цас ма 
фæцыдаиккам афтæ гобийæ, чи йæ зоны, фæлæ чызг æвиппайды 
размæ бахаудта. Фæлæбурдтон æм æз, йæ цонгыл ын фæхæцыд- 
тæн. 
- Исты ныццавтай? 
Бобо æнæсдзургæйæ йæ цонг атыдта мæ къухæй æмæ æрæ- 
джиау сдзырдта: 
- Ницы мын уыд. 
Йæ кофтæ асæрфтытæ кодта æмæ та цæуæм. Бахæццæ стæм, 
мæ халагъуд кæм уыд, уыцы обаумæ. 
- Уæлæ дын уый та мæ хæдзар. Дæ хуызæн уазджытæ йæм ни- 
куы фæцæуы, æмæ дæм æлхынцъæрфыгæй куы ракæса, уæд-иу 
хъаст ма ракæн. 
Уыцы ныхасмæ чызг йæ мидбынаты фæлæууыд æмæ мæм æр- 
бакаст. 
- Цæй, куы та ныллæууыдтæ! 
Бобо уыцы ныхасмæ йæ цæстытæ доны разылдта, цæстысыгтæ 
мæм æрттывтой арвы рухсмæ. Æрхæндæг хъæлæсæй, йæ цæсгом 
хъæуырдæм здæхтæй, сдзырдта Бобо: 
- Уæ бур рондз фæкалат, мæ фондз æфсымæры, кæд уæ иунæг 
хойы!.. 
Чызг дзурын нал сфæрæзта. Мæн фæндыд, цæмæй тагъддæр 
æрсабыр уа æмæ, ме 'взагыл цы ныхас абадт, уый сдзырдтон. 
- Цæмæн æфхæрыс де 'фсымæрты? Фондз æфсымæры кæмæн 
ис, уый амондджын у. 
* Кæд: хъазтмæ цæуæг чызгау хæрзаив?.. - (Ред.) 
166 

Æрлæууыдыстæм халагъуды раз. Æз топп æдде фæуагътон, 
мæхæдæг уым смидæг дæн. Бацагуырдтон донхæссæн авг æмæ 
фæстæмæ рабырыдтæн. 
Кæсыс мæ нæуæндаг чызгмæ? Топп райста æмæ йемæ архайы. 
Æвиппайды фæгуырысхо дæн: 
«Цымæ, цы кæнынмæ хъавы: мацы сфæнд кæнæд! Топпы дзых 
зæхмæ къулæй мердæм арæзт. Ныр мæ ам куыдзы мард куы нык- 
кæна, уæд ууыл кады зарæг скæндзысты,- мæныл та - худинаджы 
цагъд. Чи бæрæг кæндзæн, æз Хуыцауы рæстæй бабын дæн, уый? 
Ау, æвзæрæй йын куы ницы фæдæн, уæд цæмæн? Нæй, ахæм ми 
æрра адæймаг бакæндзæн!» Авг мæ къухы, афтæмæй халагъу- 
дæй куыд зæрдæйæ рацыдтæн, афтæ нал, фæлæ ма сындæггай 
змæлын кæнын мæ къæхтæ. Кæсын æм æдзынæг, уый дæр мæ йæ 
цæсгом не здахы. Нæй, дзæгъæлы сты мæ хъуыдытæ, афтæ куыд 
бакæндзæн уый? 
- Кæд дæ, мыййаг, дæхи æрæхсын фæнды? 
Уыцы ныхас загътон, чызг ас адæймагмæ цы хъæлæсæй фæ- 
дзуры, ахæмæй. Авг æм бадаргъ кодтон. Иу каст чызгæн йæ цæс- 
гоммæ кæнын, иннæ каст - топпы дзыхмæ. 
- Ныууадз уый, дзæгъæл гæрах, мыййаг, фæкæндзæн, æмæ дæ 
хъарæг кæнын бахъæудзæн!.. 
Чызгтопп халагъуды æнцоймæ баппæрста, йæхæдæг йæ цæсго- 
мыл фæхæцыд æмæ, «уæу, мæнæ мыл цы бон æркодта», зæгъгæ, 
йæхи ныццавта зæххыл æмæ йæ дзыхы дзаг ныккуыдта. «Мардæр- 
цыд нæу ныр аимæ архайын». Авг иуварс æрæвæрдтон, чызджы 
цур æрбадтæн, йæ сæрыл ын схæцыдтæн. Хæкъуырццæй кæуы 
чызг. Хатын æм, «банцай!», фæрсын æй, «цы кодтай?» - ницы мæм 
дзуры. Рабадын æй кодтон. Фæндыд мæ, йæ цуры йæ хæдбуар куы 
'рбадтайн, хъомыл адæймаг сывæллоны куыд фæрæвдауы, афтæ 
йын мæ къухтæ куы рахастаин йæ сæрыл, мæ риумæ йæ куы 'рба- 
хæстæг кодтаин, йæ мæт кæмæй айрох кæна, ахæм ныхæстæ йын 
афтæмæй куы ракодтаин, фæлæ нæ бауæндыдтæн. Чызг йæ роцъо 
йæ уæрджытыл æрæвæрдта, цæсгом къухтæй бамбæрзта æмæ 
афтæмæй бады. 
- Цæй, æгъгъæд фыдæбонæй мар дæхи. Сыст, æз дын дæ къух- 
тыл дон æркæндзынæн... - Æмæ, цæмæй ма фефсæрмы уа, уый 
тыххæй ма мæ ныхæстыл афтыдтон: - Дон нæм зынаргъ у, æмæ 
афтæмæй къаддæр бахардз уыдзæн. 
167 

Чызг æнæдзургæйæ йæ къух æрбадаргъ кодта авгмæ æмæ та 
куы загътон, - дон æз æркæндзынæн, - уæд фестад. 
- Мæхимæ мын æри, сывæллон, мыййаг, куынæ дæ, куыд мын 
лæггад кæнай? 
Радтон æм авг. Æрæхсадта йæхи. 
- Хисæрфæнæй нæ ма рахъаст кæн, Бобо, иу кæттаджы быз- 
гъуыр мæм уыди, æмæ мын уый дæр уырытæ кæдæмдæр фæла- 
стой... 
Чызг систа фындзыкæлмæрзæн æмæ уымæй йæхи уæлæнгай 
сæрфтытæ акодта. Мæ ныхæстæн сæ арæзтхудæджырдæм вæй- 
йы, кæд чызг фæхъæлдзæгдæр уаид, зæгъгæ, фæлæ, раст зæ- 
гъын хъæуы, цалынмæ-иу сæ нæма загътон, уæдмæ мæм дзæ- 
бæх кастысты, фæлæ-иу иугæр дзыхæй куы схаудтой, уæд та-иу 
мæм фæсмон дæр æрцыд, зæрдæмæдзæугæ нæ уыдысты. 
- Кæд æххормаг дæ, уæд нартхоры кæрдзын æмæ харбызы æр- 
дæг... йеблагъуæ, мидæмæ! 
- Бузныг, ницы мæ хъæуы. 
- Æфсæрмы ма кæн, кæд дын стонджы у, уæд. Æз дæр ма дын 
аххуыс кæндзынæн. 
Нæ бакуымдта хæрын. Æз та бацыдтæн халагъудмæ. Архайын. 
Лыстæн бадзæбæхтæ кодтон, нымæт рацагътон. Кæрц - хъæм- 
пæйдзæгтæ. Уый дæр асæрфтон. 
- Бобо, мæнæ дын, мæ хур, хæдзар, сæрмагонд сынтæгимæ: го- 
баны бæсты - лыстæн, хуыссæнæмбæрзæнæн дын - цъæх къуым- 
билæй нымæт, кæрц дын - хъæццулы бæсты, базæн та дын - нарт- 
хоры хъæдты куырис. Хуыссæнтæ чъизи сты, фæлæ æнæуи, мæнæ 
адæймаджы чи фæкъæмдзæстыг кæна, ахæм фосæй дзы нывон- 
дæн дæр иу не ссардзынæ. 
Чызг уыцы ныхасмæ схудт, фæлæ уайтагъд йæхи фæурæдта. 
- Ам мæ уадз, ницы мын у, сæрдыгон æхсæв бирæ нæу, стæй 
кæд нæхионтæ искæцæй зыниккой... 
- Куыд дæ ныууадзон, уазалæй амæлдзынæ ам, дымгæмæ. 
Бацу, бацу, æфсæрмы ма кæн, сылгоймæгтæ лæгты æфснайдыл 
нæ фервæссынц, фæлæ, мæ къух куыд амыдта, афтæ дын хорз уат 
бакодтон. Бацу æмæ æнæмæтæй фынæй кæн, æз ам æдде бад- 
дзынæн æмæ кæд искæцæй, дæу чи агура, ахæмты хъæр фехъу- 
сон, уæд дæм бæрæг кæндзынæн. 
168 

Бараст чызг халагъудырдæм, цыма ахæстонмæ цæуы, уыйау. 
Рахизæны раз фæстæмæ фездæхт, уынгæг хъæлæсæй лæгъстæ- 
гæнæгау сдзырдта: 
- Æз дæ мад, дæ фыды уазæг... 
- Ма тæрс, æз æй кой дæр никæмæн скæндзынæн... 
- Цы не ской кæндзынæ? - сонт фарст мæ акодта чызг. 
- Ахсæв ам баззадтæ, уый... 
Кæд æндæр истытæ ахъуыды кодта чызг, зæгъгæ, стæй мæм 
мæхи ныхас дæр æгæр сæртæг фæкаст æмæ сабыргай дзурын рай- 
дыдтон: 
- Уый та уый ныхас у, æмæ ахæм адæмтæ бирæ ис, æмæ сын 
æз кæнæ дæхæдæг куы радзуриккам, æхсæв-бонмæ дзæгъæл бы- 
дыры чызг æмæ лæппу иумæ баззадысты, зæгъгæ, уæд, уыди-нæ 
уыди, уæддæр хъуыддаг сæцæг кæниккой æмæ сæ цъаммар æв- 
зæгтæн сæ бар сæхи суадзиккой. Æмæ дæ кæд афтæ фæнды, уæд, 
ам уыдтæ, уый æз никæмæн зæгъдзынæн... афтæ нæ зæгъыс?.. 
Бобо ницы сдзырдта, стæй загъта: 
- Цæй, уæдæ, бахатыр кæн, дæ хæдзарæй дæ фæсырдтон. 
Чызг бацыд халагъудмæ. Цæйдæртимæ архайы. Чи зоны, йæ ног 
«хæдзар» йæ зæрдæмæ нæ фæцыд. Æз æрбадтæн халагъуды раз, 
чызгмæ мæ чъылдым сыздæхтон - мыййаг, æфсæрмы куы кæна. 
- Дæ хæдзар чысыл у, фæлæ дзы лæг йæхи дæр не ссардзæн, - 
дзуры чызг, цæимæдæртимæ архайгæйæ. Æз фестадтæн, халагъу- 
ды къæсæрмæ бакъахдзæф кодтон. Æхсызгон мын уыди, чызг мæм 
йæхи хъæппæрисæй уыцы иу ныхас дæр кæй скодта, уый. 
Чызг ныцъцъæхахст кодта. Халагъудæй йæхи раппæрста æмæ 
мæ хъæбысмæ æрбахаудта. 
2 
Раджы, хæхбæсты ма куы цардыстæм, уæд нæхи хъæуы æрцы- 
дис иу æбуалгъы хабар, æмæ ныр уый мæ зæрдыл æрбалæууыд. 
Мад æмæ чызг - бинонтæ. Иунæг хъуджы хицау. Хъуг изæры хæ- 
дзармæ не 'рцыд, кæмдæр хъæды баззад. Цæуын æм хъуыд агу- 
рынмæ. Фæлæ чи? Мад æмæ чызг ацæуой? - æмæ уæд хæдзары 
ничиуал баззайдзæн, æмæ хæдзар дæр... цы вæййы, куыд вæййы 
- бирæ æдзæстуарзон адæм хаттæй-хатт фыддæрагæн митæ дæр 
169 

кæнынц. Ацыд чызг агурæг хъугмæ. Бирæгъ мæгуыр æмæ хъæздыг 
не 'взары, - искуы хъугыл куы рамбæла, уæд ма мад æмæ чызгмæ 
цыппæркъахыгæй баззайдзæн хъулон гæды, æмæ уый дæр сылыйы 
хъæстæ нал фæуыдзæн. 
Изæрыгон нæ, фæлæ æмбисбон дæр нæ фæцæуы чызг хъæд- 
мæ иунæгæй. Чызг хъæдмæ иунæгæй?! Уанцон нæу! Хæхбæсты 
æгас ком кæрæдзи зонынц лæгæй, усæй, æнæзонгæ адæймагыл 
дзы нæ сæмбæлдзынæ хъæды дæр. Фæлæ кæцыфæнды нæлгой- 
маг уæд, иу йæ хæрзхæстæг ма уæд, æндæр нæлгоймæгтæй цы 
уæлдай ис? 
Чызг ацыд хъæдмæ - хъуг агурæг. Æмбалæн кæй акодтаид? 
Дард цæуынмæ дæр нæ хъавыд. Фæлæ иугæр хъæуæй куы ахызт, 
хъæдгæрæтты куы асгæрста æмæ уым куы ницы ссардта, уæд «æх- 
хæст ма уым дæр куы басгарин» - зæгъгæ, афтæмæй адард. Æрта- 
лынг. Мад æнхъæлмæ каст хæдзары. Хъуджы мæты æдде ма дзы 
тас бацыд йæ чызгæн. Фæлæ цы бакæна? Йæ хуыздæр хос - дзы- 
назын. Йæ сыхаг - хъæуы æхсæныфыййау, искæй фосы фæстæ 
бирæ чи фæхатт, ахæм æрцæуæггаг 29:аздзыд лæппу. Усы кæуын- 
мæ хъусын куынæуал фæрæзта, уæд ацыд уый дæр агурæг. Хъæ- 
уæй иудзæвгар куы рауад, уæд федта хъуджы хъæумæ æрбацæй- 
цæугæ. Фæлæ фæстæмæ нал раздæхт - чызг искуы куы фæтæрса, 
мыййаг, зæгъгæ. 
Чызг исдугмæ хъуджы мæты адæргæй ницæмæй тарст йæхи- 
цæн. Фæлæ æгæр куы адард, уæд нал уæндыдис. Фæстæмæ раз- 
дæхт æмæ цæугæ нал, фæлæ, йæ тых-йæ бонæй цы уыд, уымæй 
тындзын байдыдта. Цалдæр хатты ахауд пыхсыты, бæласы къалиу- 
тæ йын йæ цæсгом ныттыдтой. Удаистæй уад чызг, цалынмæ йæм 
чидæр йаэ номæй сдзырдта, уæдмæ. Базыдта фыййауы. Сæмбæл- 
дысты. Фыййау ын загъта, хъуг хъæумæ кæй бацыд, уый. Чызг ба- 
цин кодта, æмæ сæ дыууæ дæр хъæумæ æрбацыдысты. 
Уый дын мад æмæ чызджы хабар. Диссагæй дзы цы ис? Радзур 
ацы хабар иу нырыккон скъоладзауæн. Кæронмæ дæм хъусгæ дæр 
нæ бакæндзæн, чи зоны, афонмæ дæр хъуджы дыууæ догъ æхсы- 
рæй чысыл къуымыхцытæ* ахсид мад, чызг дæр ма иукъорд бонты 
кæстытæ кодтаид дзæбæх лæппутæм йæ цæстызулæй (мæгуыр 
чызгæн дæр - зæрдæ), стæй чындзы дæр фæцыдаид. Уæд ма гæды 
дæр къонайыл сылы басдæрыны фæстæ йæ былтæ сдæрдтаид... 
* Хæндыджы къуымы стыр цыхтыты 'хсæн чи цæуы, ахæм чысыл цыхт. - (Ред.) 
170 

Фæлæ уыцы æхсæвæн йæ райсомы сыхаг ус йæ фондз хъуджы 
куы раскъæрдта хъомгæсмæ, уæд фыййауыл фембæлд æмæ йæ 
афарста: 
- Дысон та дæ дыгæрдыджы цафон æрбаскъæрдтай? - æмæ, 
йæ къух йæ дзыхмæ быцæу фæцаразгæйæ, ныччыр-чыр кодта. 
- Дыгæрдыг нæ уыд, Кæрионы хъуг æддæ баззад, æмæ йæ 
ссардтон, - загъта фыййау. 
- Туг ныууара ныры чызджытыл... æз та афтæ æнхъæлдтон, 
нырма дыгæрдыг у!.. 
Фыййау ын фыццаг йæ ныхæстæ нæ бамбæрста, стæй фæгуы- 
рысхо, фæстæмæ йæм фездæхт: 
- Цæй дыгæрдыджы кой мын кæныс, цæ? 
- Æ, гæды рувас, йæхи æнæмбарæг куыд скодта! Цæй дыгæр- 
дыг? Кæрионы дыкъахыг дыгæрдыг, дысон æмбисæхсæв хъæдæй 
кæй æрбакодтай, уыцы сырхуадул дыгæрдыг, йæ рустæ дæр ма 
ныттыдта, мæгуыр. 
Фыййауæн уыцы сахат йæ рахиз къух уыцы койгæнæджы æф- 
сæры къæдзыл куы асастаид, уæд «уæу» дæр нæ загътаид, - йæ 
галиу цонгæй ма цырт самадтаид рахиз къухæн... Фæлæ уымæй цы 
рауайдзæн? 
- Мардæй, æгасæй кæй уарзыс, уыдон хатыр бакæн æмæ ахæм 
æбуалгъ ныхас ма айтау. Уый мæнæн мæхи хойæ уæлдай куынæ 
у... Ды хъазгæ кæныс, фæлæ иугæр адæмы дзыхы куы бафта, уæд... 
- зæгъгæ, лæгъстæгæнæгау фæци йæ ныхас фыййау. 
- Мæнæй ма тæрс... Налат сымах стут, хорз фæнд ын æрымы- 
сыдтæ! 
Фыййауæн йæ бон нал баци дарддæр уыцы ныхæстæм хъусын. 
Усы уым фæуагъта æмæ фосы фæстæ рацыд. 
Изæры хъæумæ æххæст нæма æрбахæццæ, афтæ йæм уырды- 
гæй хабар райхъуыст, радзырдтой йын æй сывæллæттæ. Хъæуæй 
та ма йæ чи нæ зыдта. 
Чызг æрцыд йæхи марыны онг. Куыдта, дзынæзта. Мад - иннæ 
ахæм. Лæппу сомы кодта зæххæй, хохы карздæр дзуæрттæй, Хуыца- 
уæй. Нæй! - никæй уырны. Уæдæ цæмæй равдыстаид йæ рæстдзи- 
над? Æппынфæстаг бацыд дзуары лæгмæ æмæ йæм бахатыд: 
- Цы дзуарæн кувыс, уый хатырæй дæ курын: æвдисæн лæгты 
цур мын дзуары хуылфы ард бахæрын кæн... Уыцы сидзæр чызджы 
ма сæнамонд кæн... 
171 

Дзуары лæг фыццаг йæ мидбылты сылваз худт бакодта, стæй йе 
'рфгуытæ фелхынцъ сты. 
- Дзуар, мæ хуры чысыл, дзæгъæл хъæдты цы чъизидзинæдтæ 
æрцæуы, уыдон æхсыны тыххæй нæу, фæлæ ахæм уынаффæти- 
мæ мæнмæ ма цу. 
Цы 'рцыд уыйфæстæ? Номы диссæгтæ. Чызг йæхи къæдзæхæй 
аппæрста, æмæ йæ æхсæрдзæны дон кæцы дуры бын баныгæдта, 
- ацу æмæ йæ ды агур! Йæ мард дæр ын нал ссардтой. Мад дæр 
ацыд йæ чызджы фæстæ. Уый къæдзæхмæ нал фæцыди. Иурай- 
сом иннæ бонты хуызæн раджы нал фестад. Хъуг æнæдыгъдæй 
уасыд кæрты. Чидæртæ куы бацыдысты хæдзармæ, уæд федтой: 
ацы хатт Кæрионы сау сæрбæттæн сæрыл нал уыд, хурхы нарæгыл 
æртыхст... 
Æрвадæлтæй чидæртæ загъд самадтой фыййауимæ. Мад æмæ 
чызгæн тæригъæд кæныны тыххæй уыйбæрц нæ, мæгуыр усы зæххы 
гæбаз сын кæй баззад, уый æвзæр, мыййаг, куынæ у, фæлæ - ау! 
- «мыггаг сты æмæ сæм исчи уайдзæф куы 'рбаппара, уæд та?» 
Фыййау иубон йæ фосы дзуг аскъæрдта, чызг йæхи кæцæй ап- 
пæрста, уыцырдæм. Уым къæдзæхы рындзыл фæбадти, бирæ фæ- 
сæрфта йæ нымæтхудæй йæ цæстысыг. Изæры æрбаскъæрдта йæ 
фос, фæлæ æххæст нал бахæццæ хъæумæ. Фембæлд хъæугæрон 
дзуары лæгыл, æрлæууыд йæ разы, æрурæдта йæ. Раскъуыдта йæ 
уæйлаг нымæты хъуырбос, лæджы къæхты бын æрæппæрста ны- 
мæт æмæ мæстыйæ, фæлæ сабыр хъæлæсæй бадзырдта: 
- Гъа, мæрдты бирæгъ, айс мæнæ уæ нымæт. Мызд уæ нæ агу- 
рын. Мæ бæгъæввад дурæфхæлд къæхты, дыууæ æрчъийæ кæй 
фæсайдтат, уыдоны тæригъæдæй æмæ уыцы чызджы раст уды 
тæригъæдæй уæм цæргæ- цæрæнбонты лæг размæ мауал рацæ- 
уæд, уе скъæттæй уæрыччы уасын мауал ссæуæд, фæндыры цагъд 
æмæ уæ зарæджы хъæр макуыуал райхъуысæд æмæ уын мæнæ 
ацы дзуг хист æмæ хæрнæгæн бахъæуæд!.. 
Дзуары лæг лидзынмæ фæци. Фæлæ ма уæддæр йæ хъустыл 
уади фыййауы æлгъыст... «Зæхх уæ быны скъуыйæд, зæхх!» «Уазæг 
уæ къæсæрæй ма бахизæд!..» Суангхъæумæ куы бахæццæ дзуары 
лæг, уырдыгæй ма иу каст куы фæкодта фæстæмæ, уæддæр уыдта: 
фыййау лæууы йæ бынаты, йæ лæдзæг тилы æмæ дзыхыдзагæй 
хъæр кæны: «Лидз, мæрдты бирæгъ, лидз, æмæ-иу куыдзы цармы 
хæрæджы игæрæй скув дæ дзуарæн!..» 
172 

Дзуары лæг фæаууон. Нæмынæй, мыййаг, нæ фæтарст фый- 
йауæй, фæлæ æгъгъæд уыд фыййауæн йæ цæстæнгас цæстысыг 
згъæлгæйæ, æгъгъæд уыд йæ æнахуыр диссаджы хъæлæс. 
Фысвос æдылы хонынц. Фæлæ уыцы сахат дзугмæ чи кастаид, 
уый къаддæр диссаг нæ федтаид... Никуы фехъуыстой фос ахæм 
хъæлæсы уаг, фыййауы никуы федтой афтæ мæстыйæ. Сæ хизын 
ныууагътой фос, уый дæр ма цы? - фæлæ фыййаумæ æввахсдæр 
цы къорд уыди, уыдон ныууагътой сынæр цæгъдын дæр. Кæсынц 
фыййаумæ. Дзургæ нал кæны фыййау дæр, æдзынæг кæсы зæхмæ. 
Йæ сæгъ, кæрдзын ахуыр ын цы сæгъ уыдис, уый йæм сындæггай 
æрбацыд æмæ фыццаг чысыл дæрддзæф æрлæууыд, стæй уæд 
æввахс æрбацыд, йæ бырынкъ сдардта фыййаумæ. Фæлæбурдта 
фыййау сæгъы боцъомæ, йæ цæстытæм ын ныккаст, дзуры йæм: 
«Зæгъ-ма, Дзегæ, æз цы кодтон, æз? Цы кодтон, зæгъын, æз? Мæ 
фæндтæ мын мæ хъуыры цæмæн фæбадын кодтой?» 
Феуæгъд кодта сæгъы. Дзегæ лидзгæ нæ акодта, фæлæ йæ 
цæстытæ фыййауæй нæ райста, афтæмæй фæстæмæ-фæстæмæ 
сындæггай ацыд. Иу хатт ма ахаста фыййау фосыл йæ цæст, стæй 
хæрзуæззау æмæ æнæбары зылд ракодта æмæ араст. Хъæумæ 
фæстæмæ дæр нал фæкаст. Чызг йæхи кæцæй аппæрста, уырдæм 
куы ахæццæ, уæд æрлæууыд. Зæххы ауыдта йæ уадындз. Систа 
йæ, æркæстытæ йæм кодта, стæй æвиппайды йæ цæсгом арвмæ 
фæцарæзта, уадындз бæрзонд систа йæ сæрмæ. 
- Мæ тæригъæд, Хуыцау, мæ тæригъæд, кæд ма исты уыныс, 
уæд. Уыцы дыууæ уды тæригъæд! 
Хъæдын уадындз дурыл ныццавта. Тæгæлтæ фæхаудта. 
Ацыд фыййау. Дзуары лæг тарстхуызæй смидæг хъæуы Ныхасы 
æмæ адæмæн рахабар кодта. 
Фæлæ хъæу та? Фыййауы æлгъыст кæмæдæрты бахъардта. Фæ- 
зынди гуырысхогæнджытæ, фыййау афтæ бакодтаид, ууыл. Уыдис 
иу стæм чидæртæ, чызг æмæ фыййауыл цы дам уыди, уый бынтон- 
дæр кæй нæ уырныдта. Фæлæ ахæмтæ чысылдæр уыдысты. Ин- 
нæтæ дзырдтой: «Чызг æмæ лæппу æмбисæхсæвмæ хъæды баз- 
зайой, æмæ уыдон æхсæн мацы 'рцæуа!.. Уый та куыд?»... «Уæ, куы 
ницы сæм уыдаид, уæд ма йæхи æхсæрдзæнмæ та цæмæн аппæр- 
ста, йæ хæдзары йæ ничи уагъта йæхи марын... Фæлæ... афтæ... 
ома мачи мæ фена»... зæгъгæ, æфтыдтой кæрæдзи ныхасыл. 
173 

Хъæуæн зæхх сæ быны нæ аскъуыд, фæлæ уæддæр фыййа- 
уы «арфæ» сæ зæрдæты рудзгуытæй иу сæхгæдта æмæ кæмдæр 
талынджы нынныгъуылд. Айрох вæййы, фæлæ искæмæн хизæнуа- 
тæй йе стур куы рахауы, кæнæ йæ сывæллоны къух фæнычы куы 
басудзы, уæд та æрымысынц, уæд та уыцы бинонты æбуалгъ сæфт 
сæ цæстыты раз æрбалæууы... 
Раджы уыд ацы хабар, чысыл ма куы уыдтæн, уæд æрцыд уый 
нæ комы хъæутæй иуы, махæн нæхи хъæуы мидæг, хæхбæсты ма 
куы цардыстæм, уæд. Æмæ ныр ме 'мбал чызг халагъудмæ тæр- 
сгæ-ризгæйæ куы бацыд, «ма мæ фæхудинаг кæн», зæгъгæ, мын 
дондзаст æмæ кæуынхъæлæсæй куы лæгъстæ кодта, уæд мæ зæр- 
дыл æрбалæууыд. 
Цы мæгуыр дæ, сылгоймаг! Ныр Бобо мæнæй цæмæн тæрсы? 
Ома æз, нæлгоймаг, æрмдыхæй тыхджындæр дæн æмæ мæ бон 
бауыдзæн йæ бафхæрын? Фæуон æз тыхджындæр, фæлæ тых 
æфхæрынæн у, адæймаг дын знаг куынæ уа, куы ницы дæ хъыгда- 
ра, уæд? Мæхицæн хуыздæры тыххæй? Æмæ уæд иннæ та? Иухатт 
хъæдæй æхсæртæ æрбацæйхастон. Хъæугæрон мын сæ фалæсы- 
хаг лæппу байста. Уый тыхджындæр уыд. Хъыг мын куыд нæ уыда- 
ид уый? Цыппар æмæ ссæдз азы мыл рацыд, уæддæр мæ нæ рох 
кæны. Мæ бон ницы уыд, æрмæст нæхимæ мæ бацыдæй мæ куыд 
раздæр бахæццæ. Мæ фыдымад алæбурдта уыцы лæппуйы мад- 
мæ, устытæ фæхыл сты, лæгты дæр бирæ нал бахъуыд. 
...Бирæ цыдæртæ фены адæймаг йæ царды. Бирæ нывтæ ны- 
вæры цæст зæрдæйы. Уыдон алыхуызон ахстæттæ сбийынц, хъуы- 
на дæр сыл схæцы, къорд дзы хæлгæ дæр фæкæны. Фæлæ та 
мæнæ фæзыны иу ахæм хабар, уæд та ахстон райхæлы, æмæ уыцы 
æвæрд нывæфтыд æйчытæм бафты ноджы иу, ахстон нæрсы, ног 
ныв æлхъивы иннæты, хъуына кæуыл схæцы, уыдоны. 
3 
Чи зоны, истытæ ма æрлæууыдаид мæ зæрдыл, фæлæ æвиппайды 
Бобойы æнæнхъæлæджы цъæхахст куы фехъуыстон, уæд фестад- 
тæн, æмæ афтæмæй хъæбысæй-хъæбысмæ фестæм. 
- Цы хабар у, цы дыл æрцыд? 
- Уæртæ уым... мæ цуры цыдæр сызмæлыд... - æрæджиау мæм 
сдзырдта Бобо. 
174 

- Æвæццæгæн, мыст лыстæнты базмæлыд. Ма дзы тæрс, уазæг 
дæн, зæгъгæ, йын-иу зæгъ. Ацу æмæ схуысс, кæд ма дæм æрбацæ- 
уа, уæд уым нывæрзæнæй хъама райс æмæ-иу æй адзалæй стæр- 
сын кæн. Хъæр-иу мæм кæн, кæд тæрсай, уæд. 
- Æмæ дын дæ ном дæр куы нæма зонын... 
- Бедто, зæгъгæ-иу, дзур. 
Бацыд та Бобо халагъудмæ. Æз топп мæ кьухы райстон æмæ 
обауы алфамбылай азылдтæн. «Мыййаг, дзæгъæлдзу хæддзутæй 
исчи бар-æнæбары ауылты куы 'рбафта, уæд ма мæхæдæг цыфæн- 
ды уон, фæлæ чызгыл исты куы 'рцæуа, уæд худинаг æмæ æрдиаг». 
Æрбадтæн халагъуды фæстæ обауы сæр. Сындæггай та хъуыдытæ 
бырын байдыдтой. Æмæ уæдæ æндæр цы? Кусæн, хиирхæфсæн 
ницы ис, фынæйгæнæн нæй. 
- Ныр ацы хабæрттæ Аслæнбегæн радзур!.. Цымæ, цы зæгъид? 
- фæрсы мæ иу хъуыды. Аслæнбег мæ цуры нæй, фæлæ мæхæ- 
дæг, мæ иннæ хъуыды дзуапп дæтты уый бæсты. 
- Цы зæгъид! Нæ йæ бауырнид дæ ныхас. Æдзæрæг быдыры, 
нартхæртты æхсæн æцæгæлон чызгимæ бонмæ баззай! Нæй! Нæй, 
нæ дыл баууæндид! 
- Гъы, æмæ зæгъæм - баууæндын æй кодтай, бауырныдта йæ, 
ды йын куыд радзырдтай, афтæмæй... Уæд та? 
- Уæд дын зæгъид: уæдæ ды лæг нæ дæ, æмæ дыууæ чызджы 
быдыры иу æхсæв нæ, фæлæ афæдз куы баззайой, уæддæр чыз- 
джытæ æмæ чызджытæ. 
- Ахæм ныхас зæгъын Аслæнбегæн диссаг нæу, фæлæ лæг та 
цы хоны? 
- Лæг - йæхи хуызæны. «Амалджын» адæймаджы. Асыйæ Цæ- 
цæнмæ иу къуым æнæбасгаргæ нал фæцис. Зоны цæрын адæми- 
мæ. Бирæ зонгæтæ йын ис Мæхъхъæлы дæр. Уазæгджын хæдзар. 
Æцæг йæ уазджытæ фылдæр хатт æхсæвыгон фæзынынц саргъы 
бæхтыл. Уæздан, кады сæрыл хæцæг у Аслæнбег. Йæ уазджыты 
иунæгæй никуы ауадзы. Йæ кæсгон сау бæхыл абады æмæ цæуы 
семæ. Бирæ къуыритæ баззайы йæ зонгæтæм. Гутоны фæстæ йæ 
ничи федта ацæугæ. Саумæр сыджыты, дам, дзомсимæ цæуын цæй 
лæгдзинад у? Æцæг æй иу хатт федтой быдыры, саргъы бæхыл 
бадгæйæ, скъæрдта гутоны бæхтæ. Цæрын зоны Аслæнбег. Дыу- 
уæ бæхы аргъæй балхæдта худ бухайраг уæлдзармæй. Диссажы 
уæлдзарм: бурдзалыг хъуымбыл къæбæлдзыг, цыма йыл халас ра- 
175 

хæцыд, афтæ къæбæлдзыджы кæрæттæ æвзистау æрттивынц. Рон 
æмæ хъама цы? - фæлæ зæнгбæттæнты гæрзытæ сау никæцæй 
дарынц - æвзистæй æхгæд сты, æрмæст зæнджы нарæгæй дæлæ- 
мæ цы гæрзытæ æрзæбул, уыдон зынынц чысыл саудæр, фæлæ 
бирæ нæ - сæ кæрæттыл æнгуылдзы дæргъæн æвзист æвзæгтæ. 
Цы бирæ дзурыс? «Æз лæг дæн, лæг, - зæгъы Аслæнбег, - кæд 
дæ нæ уырны, уæд ма-иу искуы хъазты фæсивæдыл дæ цæст ра- 
хæсс». 
- Ницы у Аслæнбег! Ницы у! Лæг æз дæн! 
- Цæмæй? 
- Кæд Аслæнбеджы фæрсыс, уæд ницæмæй. Зонын, Аслæнбег 
цы зæгъдзæн, уый. Айфыццаг хъазты мидæг уыдтæн æгъдауæвæ- 
рæг. Аслæнбег мын дзырдта иу чызгæй, уыимæ мæ ракафын кæн, 
зæгъгæ. Дæ рад куы 'рцæуа, уæд-иу скаф, - зæгъгæ, йын дзуапп 
радтон æз. Уый мæ коммæ нал бакаст æмæ æнæфæрсгæйæ ра- 
хызт. Æз ын йæ къабазыл фæхæцыдтæн æмæ йæ лæппутæм ас- 
хуыстон, - цæнгдыхæй та мын уый хуызæттæ цы сты? - æмæ æн- 
дæр лæппуйы рахизын кодтон. Загъд самадта мемæ, йæ хъамайы 
сæрыл дæр фæхæцыд. Фæлæ цæвын нæ бауæндыд. Чи зоны, 
амарынæн хъамайы иу цæф йеддæмæ нæ хъуыд, фæлæ уæддæр 
Аслæнбег нæ бауæндыд. Йæ ныфс цæмæй нæ бахаста Аслæнбег, 
уымæй йын йæхи бафæрсут. Зоны йæ, мæнæн æфсымæр нæй, æр- 
вад - иннæ ахæм. Зæронд фыд... æмæ уый йæхи сæрæн дæр нал 
у. Уæдæ æз мард куы фæуыдаин, уæд ма мæхи туг кæцæй райста- 
ин? Нæ! Аслæнбег кæмæйдæр нæ бауæндыд. Æз мæхæдæг цæуыл 
дардтон мæ зæрдæ, уый та дын фæстæдæр зæгъдзынæн. 
Аслæнбегæн йæ къух хъамайы сæрыл æвæрдæй баззад æмæ 
ма бафæрæзта зæгъын: «Ды дæр мын дæхи лæгыл нымайыс пе- 
цæй арынджы астæу!.. Дæ хæдзарæй карчы хъæр куынæ рай- 
хъуысдзæн!..». Уыцы сылваз фидистæм ын æз æцæг ныхæстæ 
куыннæ загътаин, фæлæ хъазт мæ бæрны куыд уыдис, уымæ гæс- 
гæ ма йæм æрмæст сдзырдтон: «Дæрдты чи цоппай кæны, уый дæр 
дзы цы райгонд фæуа, уымæй-иу фæстæдæр æппæлæд!» «Ай та 
дзы махæн - Ленин!» - зæгъгæ, ма сдзырдта Аслæнбег æмæ лæп- 
путы æхсæн фæаууон. 
- Цæмæй хуыздæр дæ уæддæр? - фæрсы та магмæ иу хъуыды. 
- Уæдæ мæм хъус! Советон хицауад бæстон куы нæма æрфи- 
дар, урсытæ ма хъæдтæй куы лæбурдтой, уæд нæ хъæуы фæзынд 
176 

фæсивæды къорд. Æз дæр - уыдонимæ. Хуындыстæм æмæ ныр 
дæр хуыйнæм фæскомцæдисонтæ, ныронг ирон лæджы хъустыл 
цы ном нæма ауад, ахæм номæй. 
Æз Ленин нæ дæн. Ленин дæр зæхгæс куы уаид, кæнæ алы зæх- 
гæс дæр - Ленин, уæд дзы иу Ленины дæр нæ зониккам. Фæлæ 
уæддæр Ленин æцæг Ленин кæмæн у, уыдонæй уæддæр дæн. 
Хъæды тары бандитты ахсынмæ куы ацæуын ме 'мбæлттимæ, мæ- 
лæт мæм гæппæввонг куы фæлæууы, уæд мæ хъуыдыйы кæрон 
дæр нæ вæййы Ленин суæвын, æрмæст мæ нæмыг растдæр бацæ- 
уæд æмæ адæмы цардхалджытæй искæй зæрдæйы арф ныссæ- 
дзæд. Фарон уалдзæджы нæ хъæуы мæгуыр сидзæргæс устытæн 
сæ хуымтæ куы бакодтам, стæй та рувгæ дæр, хъæуы давджытæй 
бахъахъхъæныны хæс нæхимæ куы райстам, æхсæв-бонмæ-иу 
цырддзастæй куы лæууыдтæн, - цы йæ 'мбæхсон? - мæхимæ лæг 
кастæн уæд. Уый нæ, фæлæ-иу хуыцаубонты хъæуы уынгты дуртæ 
сыгъдæг кæнынмæ æмæ дзыхъхъытæ хуырæй дзаг кæнынмæ куы 
бавнæлдтам, уæд ныл кæд Аслæнбеджы хуызæттæ худæгæй мар- 
дысты, уæддæр æз мæхимæ лæг кастæн, уыдон мæм зынгæ дæр 
нæ кодтой. 
Ленин! Уый стыр лæг у. Йæ зонд дардыл æнхъæвзы. Æниу мæ 
къух куы æххæссид афтæ дардыл! Цыдæриддæр мæгуыр адæмæн 
знаг ис - сæ хурхыл сын уыциу хæст æрбакæнин, сæ цæстытæ æр- 
цъынд кæнын дæр куыднæуал бафæразиккой, афтæ. Фæлæ кæм 
фæразын, уым æз дæр Ленин дæн. Кæмдæриддæр уæд: хъæуы 
дæр, мæнæ ам, мæ халагъуды дæр. 
Чысылæй баззадтæн мæ мад æмæ мæ фыды фæстæ. Чи мæ 
схъомыл кодта? Бæрзонд цъæх чыс къæдзæхтæй мæ цæстытæ 
риссыц. Нæ рухс кодта зæрдæ рæсугъд уыгæрдæнтæй. Цæуылнæ? 
Рæсугъд сты хæхтæ! Фæлæ ныууадз! Дæ бæгъæввад къахы цыргъ 
къæй сныхст, уæд, нæ зонын, зынæй æрцагурдзæн зæрдæ æрдзы 
рæсугъддзинадмæ кæсын. Фæлтау слас дæ кард, дзæбæх гæппæл 
слыг кæн дæ къахы цармæй, - бæгуы хъæбæр нæ вæййы фыййауы 
къахы царм! - уафсы бæзнæн дзы куы суадзай, уæддæр йæ риссаг 
фыдмæ нæ бахæццæ уыдзæн! - æмæ скъах дуры сæстытæ, къахы 
куыд нæ баззайой, афтæ. Фосы фæстæ хаттæн хуры дæр, къæв- 
дайы дæр. Ницы мæм дзырдтой фос, ницы мын амыдтой, ницы дзы 
хъуыд сæгътыл хъæр кæнын æмæ фосыл æхситт кæнынæй дард- 
дæр. Адæм? Æмæ адæм цы? Искуы дын хисты кæнæ куывды хай 
12 Фæндагсар Уастырджи 
177 

авæрдзæн, фæлæ сæгътæ йæ уыгæрдæны кæрæтты куы ауайой, 
уæд та дын цæстуарзон над скæндзæн. Уæдæ чи? Цард йæхæдæг, 
тынгдæр та, мæнæ цы фæсивæды къорды бацыдтæн, уый. Цæмæн 
хъуыдтæн ныронг? Уымæн бæлвырд ницы зонын. Ныр та? Ныр хъæ- 
уын цард аразынæн, стыр арт ссудзынæн. Кæд егъау хъæд бандза- 
рын нæ бафæразон, - уыцы арты æхсныф уæддæр баппардзынæн. 
Нæ! Цыфæнды фæдзур, уæддæр æз мæхимæ лæг кæсын!.. 
Фæци мæ ныхас Аслæнбегимæ. Уый састы бынаты баззад, æз 
фæуæлахиз дæн. Дзуринаг ма дзы цы ис? Фæлæ хъуыдытæ цæ- 
уынц дарддæр, уæдæ цы! «Цæй фæдыл æрæфтыдтон уыцы ныхас? 
- О, хæдæгай, Бобойы тыххæй. Уæртæ æнæбон чызджы суазæг 
кодтон, иунæг дывæлдах ныхас дæр æм не скодтон,.. Уæ, хæлæт- 
таг фæуай, цы зæрдæ дæ, иунæг фæндыл чи нæ лæууы!.. Æндæр 
хъуыды фелхыскъ кодта зæрдæйы кæрон. Сылгоймаджы зæрдæ чи 
базондзæн? Кæд дзы, æз цы лæгдзинад æмæ уæздандзинады кой 
кæнын, уый æппындæр нæ хъæуы, уæд та? Уыцы хъуыды æвзæргæ 
куыд тагъд фæкодта, рæзгæ дæр афтæ. Фыртыхстæй топпы сампал 
æрæлвæстой къухтæ, æфсæйнаджы къæр-къæр ссыд. 
.*- Бедто, мæнæ кæрц ахæсс, уазал куы у, æмæ афтæмæй... - 
зæгъгæ, радзырдта халагъудæй Бобо. 
Æз афтæ æнхъæлдтон - бафынæй ис чызг. Нæ райстон кæрц. 
Æз та уæддæр ахæм уазæлттæн хъæбæр дæн, ницы мын уыдзæн. 
Бобо мæм æндæр ницыуал сдзырдта. Мæ дызæрдыгдзинадыл ма 
иудзæвгар бафтыд. 
- Бедто! - дзуры та мæм Бобо. 
- Цы кæныс, Бобо? 
- Ардæм рацу, цæуыл уазалæй мæлыс?.. - Фестъæлфыдтæн 
мæ мидбынаты... Ау! Æцæг афтæ суазал дæн? Ризынц ме уæнгтæ. 
Бацыдтæн халагъудмæ, цъæррæмыгъд хъуыдытимæ. 
- Мæнæ уым æрбад! 
~- Æмæ нал тæрсыс? 
- Нæ зонын... Кæд ма искуы адæмæй искæуыл æууæнк ис, 
уæд... 
Дæрддзæф æрбадтæн. 
- Бобо, æнхъæлдæн, хуыссæг дæ нæ ахсы! 
- Бобо мæ ма хон, мæхи зæрдæмæ дæр нал цæуы мæ ном. 
- Афтæ мын схуыдтай дæхи æмæ дæ уæдæ æндæр куыд хо- 
ьюн? 
178 

- Мæнгæй дын загътон афтæ, æндæр цыдæртæ хъуыды кодтон 
уæд. Ме 'цæг ном - Хадизæт. Дзур мæм мæ номæй. Мæ мад æмæ 
мæ иунæг хойы дзыхæй фæстæмæ уыцы ном дæуæй æхсызгондæ- 
рæй, æвæццæгæн, никæмæй фехъусдзынæн... 
- Дæ фондз æфсымæрæй мæ фылдæр уарзыс? 
- Иунæг æфсымæр дæр мын нæй, уый дæр дын мæнгæй загъ- 
тон. Æфсымæртæ мын куы уаид, уæд, чи зоны, ардæм дæр не 'рба- 
хаудаин... 
- Æнхъæлдæн, мæ уазæг - Хадизæт, бынтон гæды уазæг ра- 
зындтæ... Кæд мын ныр дæр та мæнг ныхæстæ кæныс, уæддæр нæ 
зонын. 
- Мæ аххос нæу... Сылгоймаг мæгуыр у... Бар-æнæбары дæр 
бахъæуы мæнг ныхæсты сæр. Уæддæр, зæгъын, æфсымæрджын 
хотæм адæм уыйбæрц ныфсхаст не сты. - Хадизæт арф ныуулæ- 
фыд, йæ цæнгтæ уæрджытæй роцъомæ быцæу сæвæрдта æмæ, 
нæ зонын, æз афтæ æнхъæл дæн, йæ зæрдæйы къуымтæй иу дæр 
æхгæд нал баззад. 
- Мæ мад раджы амард, дыууадæс азы мыл куы рацыд, уæды онг 
дæр сидзæрæй баззадтæн, фæлæ уæдæй фæстæмæ бынтондæр 
фехæлд нæ хæдзар. Мæ хистæр хо рынчын уыдис æгас афæдз. 
Æндæр сылгоймаг нæ уыд хæдзары. Цы акодтаин æз? Арынгмæ 
дæр дзæбæх не 'ххæссыдтæн. Мæ фыд мын-иу мæ къæхты бын 
къуыдыр нывæрдта, ууыл-иу слæууыдтæн. Фыццаг бон цы кæр- 
дзынтæ скодтон, уыдонмæ дæ фыдгул куы бакастаид: пецмæ дæр- 
иу æххæст нæма бахæццæ сты, афтæ згъæлæнтæ кодтой. Хæдза- 
ры зылд ме 'вджид баззад, æмæ дæм хæрам чи у, уый дæр мæ раны 
куы фæуыдаид! Мæ хо куы сдзæбæх, уæд цыма мæ мад фæстæмæ 
райгас, афтæ фæдæн, мæнау æнарæхст нæ уыд, нæ мады æгасæй 
дæр кæстæр æфсин уыд. Фæлæ, сæ туджы фæмæцæнт, сæ тыхы 
'мбæрц чи цæуы, уыдон! Иуæхсæв фæрсæй-фæрстæм хуыссыды- 
стæм мæ хоимæ, нæ мæгуыры хъæстытæ кодтам кæрæдзийæн. 
Æвиппайды нæм уаты смидæг сты цалдæр лæппуйы, мæ хойы мын 
мæ тæккæ цурæй рахастой... айдагъ мидæггаг дзаумæтты. Нæ дыу- 
уæйы цъæхахстмæ мæ фыд хæдзарæй рагæпп ласта, фæлæ цЦ 
йæ бон уыд зæронд лæгæн? Йæ цæнгтыл ын ныххæцыдысты... Æз 
нæ сыхæгтæм, зæгъын, фæдис хъæргæнæг ауайон, æмæ кæрты 
куыд фæцæйзгъордтон, афтæ мын дзы иу мæ цонгыл фæхæцыд 
æмæ мæ кауыл ныццавта. Æрæджиау ма сых дæр фæфæдис сты, 
179 

фæлæ уæддæр уыдон сæ кæнон бакодтой... Дыккаг хатт сидзæрæй 
баззадтæн. 
Фыдæлгъыст дын чи ракæны, ууыл дæр мæ бон куы 'ркодта- 
ид! Иунæгæй та баззадтæн, арынджы уæлхъус та æрлæууыдтæн. 
Цымæ мыл иунæг æхсæв æнæ мæтæй ацыд! Чи фæтæрсдзæн мæ 
зæронд фыдæй! Тарстæн, зæгъын, æз дæр та мæ хистæр хойы 
фæндагыл куы ацæуон... Цымæ, мæгуыр, æнæбон адæймагмæ, 
кæм цы джауыр ис, уыдон ныфсхаст цæмæн вæййынц? 
Иу стæм хатт йеддæмæ æз, нæ хъæуы мидæг хъазтмæ кæнæ 
æндæр истæмæ ацæугæйæ, æнæмастæй никуы æрыздæхтæн. 
Уыцы къуыдиппытæй, йæхæдæг æлгъаг чи у, уыдон дæр хъуамæ 
райдайой æдзæлгъæд ныхас! Чи зоны, уый дæумæ ницы кæсы, 
фæлæ æгас хъазты чызджыты астæу дæм исчи æнæуаг ныхæстæ 
кæнæд, иннæ чызджытæн та - гæды былдауæнтæ, уæд дæхимæ 
куыд фæкæсид? Раст дын куы зæгъон, уæд - бахатыр мын кæн 
уыцы ныхас - чызгау лæппумæ бакæсын мæ зæрдæ никуы зæгъы, 
мæ цæстытæ сæ риссынц, се 'ппæт дæр мæм бирæгътæй уæлдай 
нæ кæсынц, раст цыма адæймаджы цъыфы сызмæнтынæй фыл- 
дæр ницы уарзынц, афтæ мæм кæсы. 
Мæ фыд дыккаг ус æрхаста. Кæнгæ чындзæхсæв кодтам, фæлæ 
мæнæн хистæй дæр фыддæр уыд. Дæхæдæг зоныс, ахæм зама- 
ны куыд бирæ зылд вæййы, бынтондæр сфæлмæцыдтæн, стæй 
дæ ныййарæг мады бæсты æцæгæлон адæймагмæ мады номæй 
бадзур, уымæй дæр зæрдæйы уидæгтæ ризгæ кæнынц... -Хадизæт 
фенцад йæ дзурынæй. Æз дæр ын йæ фæстаг ныхæстæм рæстмæ 
нал байхъуыстон, фæлæ мæ хъустыл уад йæ иу ныхас: «Лæппутæ 
мæм се 'ппæт дæр бирæгътæй уæлдай нæ кæсынц»... «Ау! - хъуы- 
ды кæнын æз, - куыд уыдзысты лæппутæ уыцы иу бирæгъы джиппы 
уагъд? Уый дæр ма фæуæд афтæ, фæлæ цас мæстытæ стыхтаид 
йæ зæрдæйы ацы чызг, кæд ахæм хъуыды йæ сæры уыйбæрц арф 
ныххызтис, уæд?» 
- Мæнæ æввахсдæр æрбад, кæнæ уæд та кæрц дæхимæ айс, 
мыййаг дæ уазал куы бацæуа, уæд лæг фæрынчын дæр зоны, æмæ, 
«фыдуазæг фыдкъах æрбавæрдта», зæгъгæ, мын фæстæдæр хорз 
арфæтæ нæ кæндзынæ. 
Æрбадтæн Хадизæты фарсмæ. Уый мæм ноджы æввахсдæр 
æрбабадт, кæрц систа йæ уæхсчытæй æмæ йæ нæ дыууæйыл æр- 
кодта. Кæрц уазал сафæн хос у. Уæдæ дыууæ адæймаджы кæрæ- 
180 

дзимæ æввахс куы фæбадынц, уæд, дам, уый дæр æххуыс у уазал 
фæсурынæн. Фæлæ ныр æз Хадизæты æмбуар куы бадын, уæд 
ризын, мæ къæхтæ бæргæ нынгом кодтон зæхмæ, фæлæ уæддæр 
суанг уæрджытæ хæрдмæ схъиуынц. 
- Мæ хæдзарыл, куыд срызтæ уазалæй! Мæ хуызæн ма æнæр- 
хъуыды адæймаг уыдзæн?.. Æддагон мыст, дам, хæдзароны фæ- 
сырдта... Гъа, кæрц дæхиуыл æркæн, мæнæн уазал нæу, - Хади- 
зæт кæрц йе уæхскæй фæхицæн кодта. Нæ йæ бауагътон æз. Уазал 
дæр мын нæ уыд, стæй, раст дын куы зæгъон, уæд мæм, кæрцы 
мæхи иунæгæй стухынæй, Хадизæты æмбуар бадын хуыздæр ка- 
сти. Мæхи æндæр ныхæстæгæнæг скодтон. 
- Нæ, уæддæр раст нæ зæгъыс, Хадизæт, лæппутæ дæр æм- 
хуызон не сты. Уанцон нæу! Се 'ппæт цъаммар куыд хъуамæ уой? 
Фæлæ, мæхицæй йæ зонын, сидзæр алцыдæр тæразæй фæбары. 
- Чи зоны... Фæлæ, æз кæуыл æмбæлдтæн, уыдон афтæ уы- 
дысты... Фарон нæ сыхæгты чызгимæ сахармæ ацыдыстæм маши- 
нæйы.* Фæстæмæ цæугæйæ ныл сæмбæлд иу нæ хъæуккаг лæппу. 
Вагон адæмæй - йæ тæккæ дзаг. Нæ бадæн къуындæг уыд. Бынæт- 
тæ æрцахсыны адæргæй тагъд-тагъдæй афтæ бадт фестæм, æмæ 
уыцы лæппу не 'хсæн уыд, мах та - йæ фæйнæфарс. Мæн бæргæ 
фæндыд, ме 'мбалимæ иумæ куы бадтаин, уый, фæлæ куыд сы- 
стадаин? Лæппуйы дзæбæх зыдтам, тæрсгæ дзы ницæмæй кодтон, 
фæлæ дзы уæддæр... дæхæдæг нæ зоныс? Бахатыр мын кæн, Бед- 
то, мæхи 'фсымæрæй уæлдай дæ нæ кæнын... Уый бавдæлд æмæ 
дын мæ æлхысчъытæ ма райдайа... 
- Æмæ та ды дæхи ныммæгуыр кодтаис, æндæр цы! 
- Уæдæ кафгæ дæр цæуыл кодтаин? Йæ иннæ фарсмæ ме 'мбал 
мæнæй рæсугъддæр, хæрзконддæр, уымæ не 'внæлдта, фæлæ мæн- 
мæ йæ ныхтæ сарæзта. Зыдта, æвæццæгæн: уымæн мад, фыд, æф- 
сымæртæ, бонджын хæдзар, уымæ бауæндæн нæй... Æз та - æнæ- 
хицау, мæгуыры чызг, æмæ мæнимæ алцы гæнæн дæр ис... 
- Судзин дæм нæ уыд? - æвиппайды фарст æй акодтон, цæмæй 
йе 'нкъард хъуыдытæй фæхицæн уыдаид... 
- Уый та цæмæн? 
- Æз дæуæй куы уыдаин, уæд судзин райс æмæ æлхыскъгæ- 
нæджы рæхойынтæ райдай, æмæ хæрдмæ куыд гæпп кæна! 
* Уæды рæстæджы поезд машинæ хуыдтой. - (Ред.) 
181 

Мæ ныхас мæхимæ дæр худæг нæ каст, фæлæ уæддæр ныххуд- 
тæн. Хадизæт æндæрхуызон дæр нæ фæцис. 
- Дæумæ худæг кæсы, фæлæ ма æз, мæхи цы фæкодтаин, уы- 
мæн дæр ницы зыдтон, цалынмæ «сæнтæфдæны» æфсон сыстад- 
тæн, уæдмæ. Нæй, нæй, Бедто, мæгуыр хисты дæр мæгуыр у æмæ 
куывды дæр. Уæддæр ма мæнæ ног хицауад чысыл сæ сæр схъил 
кæнын бауагъта мæгуыртæн, уыййеддæмæ мæгуыры цард цы у? 
Мæ ницæйаг зондæй фæхъуыды кæнын: цæмæн афтæ у цард? 
Иутæ дзы хъулау хъазынц, молло йæ хъазæн фæрдгуыты халæй 
куыд фæхъазы, афтæ. Иннæтæ та йæ тæскъæй се 'ккой хæссынц. 
Уыцы ныхæстæм уæлдай зæрдиагдæрæй байхъуыстон. Ацы ран 
ныхас кæнын мæ бон уыд. Хъæстытæ мæ уыйбæрц не 'ндæвтой. 
Хъæуы дæллаг кæрон хъазт куы уыд, уæд-иу æз дæр фæстæгти- 
мæ нæ баззадтæн, рæвдз уыдтæн кафынмæ, стæй, раст дын куы 
зæгъон, уæд уыцы хъæздгуыты фырттæн сæ фылдæр мæнæй 
æнæхъарудæр уыд, стæй-иу сæ дзыхарæхстæй дæр нæ уагъ- 
тон уæлдæр. Æцæг мæ иухатт фыдбылызмæ бирæ нал бахъуыд. 
Уæлæсыхаг лæппу, сæрыстыр, йæ хъæздыджы зæрдæ кæй хаста, 
æцæг арæзт лæппу кæм федтай, ахæм. Нæ сыхы хъазт уыди, æмæ 
та дзы мæхи фæхицау кодтон (хъазты дзæнгæда цæгъдынмæ та 
мæн чи амбылдтаид?). Мæсты кодтон уыцы лæппумæ. Кафынмæ 
куы рахызтис, уæд - «худ æмæ ронæн æрæмдзæгъд кæнут», зæгъ- 
гæ, бадзырдтон лæппутырдæм. Уый кафын ныууадзын йæ сæрмæ 
нал æрхаста, фæлæ, куы фæцис, уæд - загъд æмæ замана! Уый та 
ноджы хуыздæр: зæгъынмæ йын цы хъавыдтæн, уыдон иууылдæр 
загътон. 
Уæздæтты хъазтмæ та цæугæ нæ кодтон. Иу хатт мæ тæргæ ра- 
кодтой, иннæ хаттта, чызджы фæстæ кафынмæ куы рахызтæн, уæд 
чызг схæцыд æмæ фæстæмæ аздæхт. Æз зиллаччы астæу сагъда- 
уæй баззадтæн. Мæхинымæр ма йын цыдæртæ загътон æмæ аф- 
тæмæй рацыдтæн. 
- Ды лæппу дæ æмæ дæм, чи зоны, уыдæттæ ницы кæсынц, 
фæлæ мæнæн цы кæнын кæныс? Æз æндæр никæдæм фæцæуын, 
кæм вæййын, уым та мæт йеддæмæ ницы фенын, æмæ канд лæп- 
путæ не сты, чызджытæй дæр, иу стæмтæй фæстæмæ, йæ хæдзар 
æмæ йæ къух кæмæн куыд дзаджджындæр у, афтæ цæстæй кæсы. 
Чызджытæ хъазтмæ хонæджы тачанкæйы фæндырдзæгъдгæ куы 
фæцæйцæуынц, æз цæрын æви нæ, уый хъуыды дæр куы не 'ркæ- 
182 

нынц, уæд мæм уый хъыг куыд нæ кæса? Кæнæ хъазты! Мæгуы- 
ры чызг куы рахизы кафынмæ, уым, хъазты, æфсымæртæ кæнæ 
хæстæг æрвадæлтæ кæмæн нæ вæййы, ахæм, уæд диссаг вæййы 
лæппумæ бакæсын: чызджы алыварс зилдух кæндзæн, йæ къухтæ 
йыл æртыхсын кæндзæн, хъæбысгæнæгау, чызджы раз схъиудты- 
тæ кæндзæн æрра куыдзау, æмæ, чызг куы фæкæла, уæд та худæ- 
гæй бакъæцæл уæнт æгас хъазты адæм!.. 
Бæгуы диссаг нæу ацы чызг! Цæй бирæ бафснайдта йе 'рыгон 
зæрдæйы мæт æмæ æфхæрд! Хъазты дæр, адæм цин кæнынмæ 
кæдæм фæцæуынц, чындздзон чызг йæ хъæлдзæгдзинад адæмы 
раз цы иунæг хъазты февдисы, уым дæр мæт æмæ æфхæрд. Фæ- 
уæд хъазты дæр афтæ... Æцæгæлон къуыдипп лæппутæ, хъæзд- 
гуытæ. Мæгуыр лæппутæй дæр бирæ нæ бабæллы искæй сæрыл 
хъазты мидæг мæт райсынмæ, бирæйы нæ фæнды хъазты мидæг 
йæхи ауæлдай кæнын, фæлтау уыцы æбуалгъ æфхæрд йæ зæрдыл 
бадардзæн, ныр та уал æрмæст дæндæгтæ кæрæдзи æрæлхъив- 
дзысты, сæ къæс-къæс ссæудзæн - уый та сын æвдисæн сомбон- 
мæ. Афарстон Хадизæты - хæстæг дæр ын нæй, кæнæ йæ хæстæ- 
джыты лæппутæм дæр афтæ кæсы, зæгъгæ. 
- Хæстæг дæр йæхимæ хæстæгдæр вæййы. Алчидæр йæхи 
фылдæр уарзы, йæхирдæм ссивы. Ныр ыл иу-æхсæз мæйы цæу- 
дзæн, афтæ нæм ссыд нæ хæрæфырт - мæ фыды хойы лæппу, 
- иу дæ цахъхъæн усгуримæ. Бамбарын мын æй кодтой. Уый раз- 
мæ дæр ныхас уыд нæ бинонтæм, æцæг, æз ницыма зыдтон. Ба- 
хатыр мын кæн, Бедто, уыцы ныхас... чи зоны, сразы уыдаин. Мæ 
фыды зæрдæхъыг райсын мæм зын фæкастаид, стæй фыдыусимæ 
цæрын дæр цы бæллиццаг уыд? Мæхицæн уыцы лæппумæ ацæ- 
уын цыма уæлдай нæ уыд, афтæ мæм каст. Æвæццæгæн, æндæр 
исчи куы уыдаид, уæддæр афтæ хъуыды кодтаин. Нæ хæрæфырт 
æмæ уыцы уазæг уаты иунæгæй аззадысты. Æз æфснайдтон хæ- 
дзар æмæ ахæм ныхас фехъуыстон: «Нæй, Хъылцыхъо, дæ цыку- 
райы фæрдыг, ды куыд дзырдтай, ахæм æрттиваг мæм нæ кæсы, 
æнхъæлдæн, фæсайдтай мæ». Уый уазæг дзырдта, стæй та нæ 
хæрæфырты ныхас: «Афтæ ма зæгъ, Бесæгъуыр! Уый ныртæккæ, 
мæнæ йæ æдзæттæйæ æрбаййæфтам, уыййеддæмæ йæ хъазты 
куы фенис, уæд æм дæ былыцъæрттæ ахæрис. Ау! Дæ дзæбæх- 
дзинæдтæ дын æз сайдæй фидын? Лæг йе 'фсымæрæн дæр ахæм 
æххуыс нæ фæуыдзæн, ды мæнæн куыд фæдæ. Мæнæн уыйбæрц 
183 

æххуыстæ мæ къух нæ амоны, фæлæ, зæгъын, усгур лæппуйæн 
сылгоймаг æмбал ссарынæй хуыздæр ницы ис, æмæ дын мæ бон 
уыд мæ мады 'фсымæры чызджы дæ фыццаг скæнын, кæд дæ зæр- 
дæмæ цæуы, уæд...». 
Нæ зонын, цытæ ма дзырдтаиккой уыдон, фæлæ сæм мæнæн 
мæ бон хъусын нал бацис. Хæдзар æфснайын дæр фæуагътон, мæ 
мадгондæн бамбарын кодтон, зæгъын, ской кæнын дæр сæ ма ба- 
уадз, - фæлтау мæхи амардзынæн, уæддæр уыцы хъуыддагыл не 
сразы уыдзынæн. Диссаг уыди мæ фыдыусмæ байхъусын: уый йæ 
дзыхæй цынæ туг фæкалдта, ахæм ын нал баззад. Иууыл æмби- 
сонд та нæ хæрæфырт фæцис. 
Куы-иу ныззылд: «Æз лæг ма фæхуыйнон, мæ фæнд уæддæр 
куынæ сæххæст кæнон, кæд дæм лæппутæн дæхи тонын кæнын 
хуыздæр кæсы, уæд!» Скъæфынæй æртхъирæн кодта. Нæ зонын, 
мæн ныууæй кæнын æм цæмæн афтæ лæгдзинад касти! 
Æвæццæгæн, æгæр мæсты кодта Хадизæт. «Нæ зонын», зæгъ- 
гæ, куы сдзырдта, уæд йе уæхсчытæ дæр базмæлын кодта, цыма 
уыдон дæр дзырдтой «нæ зонын», уыйау. Æнæхайыры кæрц та 
уæхсчытæй ахаудта. Æз ын йæ иу уæхск æркодтон мæхиуыл, иннæ 
Хадизæтыл. Кæрцæн йæ фæччийыл схæцыдтæн æмæ дзы Хади- 
зæты фæсонтæ æрбамбæрзтон. Фæлæ фæччийы кæрон мæ къу- 
хæй нал суæгъд, хæцыдтæн ыл. Цонг гæзæмæ æртыхст Хадизæты 
хъуырыл, цыма мæ цуры сывæллон бадти æмæ дзы уазал бацæ- 
уынæй тарстæн, уыйау. Цæмæ гæсгæ афтæ хæцыдтæн кæрцыл, 
уымæн бæлвырд ницыуал хъуыды кæнын, фæлæ ма ныр дæр мæ 
зæрдыл лæууы - тынг зын мæм каст мæ цонг фæстæмæ райсын. 
- Ау, уæдæ дæ зæронд фыдæй фæстæмæ адæм се 'ппæт дæр 
дæ удхæссæг сты?.. Æвæццæгæн, ныртæккæ мæнæй дæр дæ цæ- 
стытæ риссынц? - зæгъгæ, йын йæ ныхæстæм нал фæлæууыдтæн 
æз æмæ йæ афарстон. 
- Афтæ цæмæн зæгъыс? Мæ удхæссæг ничи у адæмæй, фæлæ 
дæ цæуылнæ уырны, цы дын радзырдтон, уый?.. Чи зоны, уынгæ 
дæр бирæ нæ фæкодтон, уæдæ адæм æмхуызонæй афтæ дæр 
кæм уыдзысты! Нæ! Æмхуызон не сты адæм. Ис дзы, адæймаджы 
йæ иу бакастæй чи барæвдаудзæн, ахæмтæ. Æцæг уыдон бирæ 
не сты. Нудæс азы цæрын æмæ дзы нырма фембæлдтæн дыууæ 
адæймагыл, уыдон куынæ уыдаиккой, уæд мын сæ æцæг уæлдай 
нæ уыдаид. 
184 

- Цымæ чи уыдзысты уыцы дыууæ амондджыны? 
Уыцы фарстмæ Хадизæт исдугмæ ницыуал сдзырдта, стæй та 
арф ныуулæфыд æмæ райдыдта: 
- Куыд диссаг у адæймаджы цард! Изæрæй нырмæ дæуæн цы 
хабæрттæ кæнын, уыдон, мæ фыдæй хæстæгдæр мæм ничи ис, 
æмæ сæ уымæн дæр никуы радзырдтрн. Мæхæдæг сæ иунæгæй 
куы 'рбаймысын, уæд зæрдæ фæцæйхуынчъытæ кæны, маст ра- 
цæйтоны, фæлæ та цæстысыгыл банцайы. Ныр сæ дæуæн дзурын, 
æмæ мæ цæстæй цæстысыг нæ хауы. Æвæццæгæн, зæрдæйы æр- 
хæндæг ацы хатт ссардта æндæр фæндаг... Æрдæбон цы ныхас 
кодтон... 
О, уыцы лæппуйæн не сразы дæн. Сæ загъдмæ хъусын сын куы- 
нæуал фæрæзтон, уæд дыууæ бедрайы райстон æмæ дон хæс- 
сынмæ ацыдтæн. Мæ фæнд уыдис, уым, доны был, мæ зæрдæйы 
судзаг суадзын. Фæлæ тæккæ фæндаггæрон, уæлбыл бадти иу 
æнæзонгæ дæ цахъхъæн лæппу. Уымæй нал бауæндыдтæн доны 
был бадын, æмæ, бедратæ куыддæр айдзаг кодтон, афтæ фæстæ- 
мæ фездæхтæн. Лæппу мæм кæсгæ дæр нæ кодта, йæ иу фарсыл 
хуыссыд, фæлæ, йæ цурмæ куы схæццæ дæн, уæд рабадт æмæ 
мæм фæдзырдта, - хорз чызг, дæ донæй мын куы авæрис, зæгъ- 
гæ. Æз фæлæууыдтæн æмæ фефсæрмы дæн. Кæй мæм сдзырд- 
та, уый æвзæрмæ ницæмæ бамбæрстон, фæлæ, бедратæ куыд 
хастон, афтæ та мæ цæстысыгтæ æруадысты æмæ йæм, зæгъын, 
афтæмæй куы бацæуон, уæд цы ахъуыды кæндзæн. Фездæхтæн 
æм, бедра йын йæ разы æрæвæрдтон. Лæппу фæйнæрдæм акæ- 
стытæ кодта, æмæ дзы æндæр адæймаг змæлæг куынæ уыд, уæд 
мæм дзуры: «Чызг, чысыл раздæр уæ хæдзары рæзты æрбацæй- 
цыдтæн æмæ дын дæ хабæрттæ фехъуыстон æнæбары, барæй нæ 
хъуыстон. Гъеныр йеддæмæ дæ уынгæ дæр никуы фæкодтон. Ма 
басæтт. Уыцы лæппуйæн ма баком, кæд дæ нæ фæнды, уæд. Уым 
дæм æртхъирæнтæ чи кодта, æвæццæгæн, уæ хæстæг у, уый ны- 
хæстæ æрдумæ дæр ма 'рдар, мах ма удæгас куы уæм, уæд ахæм 
хъуыддаг бакæнын нæ бауадздзыстæм. Сис дæ бедратæ æмæ 
цæугæ! Уæхимæ бацæуынвæнд дæр кодтон, уæ бинонтæм, фæ- 
лæ дын, зæгъын, ноджы куы смаст кæной,..». 
Æз бедратæ куы систон æмæ куы рацыдтæн, уæддæр ма мæм 
дзырдта: «Чифæнды фæуæд, уæддæр, дæхи кæмæн нæ фæнда, 
уымæн ма баком. Хъæбæр фæлæуу, нæ дыл фæтых уыдзысты, 
185 

ныр фыццагон рæстæг нал у. Кæд тыхсай, уæд-иу»... Кæдæмдæр 
мын загъта, уырдæм æрцу æви фæбæрæг кæн, зæгъгæ. Ратагъд 
кодтон æмæ йын йæ ныхас дзæбæх нал æрæмбæрстон. Сылгой- 
маджы зæрдæ фæлмæн у. Чи зоны, мæ ныхмæ куы суыдаиккой хи- 
онæй, хæстæгæй, кæм хатынæй, кæм æртхъирæнæй, уæд сразы 
уыдаин, фæлæ мын уыцы лæппуйы ныхас уыйбæрц ныфс фæцис, 
ахæм æвзаг мыл разайын кодта, æмæ йæ куыд зæгъон. 
Никуыуал æй федтон. Фæлæ ма абон дæр мæ цæстытыл уайы: 
бæзæрхыг, саухил, йæ фарсыл дамбаца, йæ риуыл дæр сырх тыры- 
сайы хуызæн цыдæр конд уыд. «Мах» зæгъгæ, кæмæй загъта, стæй 
мæ кæдæм цæуын кодта, уымæн ницы базыдтон. Нал æй федтон 
уæдæй фæстæмæ. Искуы-иу куы фæтыхстæн, уæд та-иу мæ зæр- 
дыл æрбалæууыдысты йæ ныхæстæ: «Хъæбæр фæлæуу, нæ дыл 
фæтых уыдзысты»... Куы ма дын æй загътон - «мах» кæй хуыдта, 
уымæн ницы базыдтон, фæлæ ахæм барджын хъæлæсæй загъта, 
æмæ мæм цыма уыцы «мах» ме 'фсымæртæ æрбадзырдтой, афтæ 
мæм фæкаст. 
Хадизæты фæстаг ныхæстæ æрмæст мæ хъусты кæрæтты уа- 
дысты, зæрдæмæ нæ хызтысты. Нæ зонын, уымæн йæ аххос цы 
уыд: мæ цонг Хадизæты хъуырыл кæй æртыхст, Хадизæт йæ сæр 
ме уæхскыл кæй æрбакъул кодта, æви æндæр исты, донгæроны 
цы лæппуимæ сæмбæлд, уый кой Хадизæт зæрдæбынæй кодта. 
Фæлæ мæнмæ нæ бахъардта. Цы диссаг у? Æз куы уыдаин уыцы 
лæппуйы бæсты - æз дæр афтæ бакодтаин. Фæлæ уыцы коймæ 
мæн мæ хъуыдытæ ахастой Хадизæты цурæй... Балæууыдтæн нæ 
хъæугæрон... Афæдзы размæ цы хабар æрцыд, уый ныр мæ цæсты 
раз æрттивын байдыдта... Бадын доны был. Зонын æй, Буцæ дон- 
мæ рауайдзæн. Зæронд ус йеддæмæ сæм ничи ис сылгоймагæй. 
Цы зын у уарзондзинад афæдзы дæргъы зæрдæйы хæссын! Куыд 
мæ фæндыд уыцы изæр Буцæйы фенын! Фехъусын мын кодтой ме 
'мбæлттæ зæрдæхалæн хабар: Буцæмæ æндæр хъæуæй курджы- 
тæ 'рцыд... сæ сыхæгтæм уал æрфысым кодтой. Цы бачындæуа? 
Фыд бæргæ у ме 'вварс («кусаг лæппу, дам, у»), фæлæ йæ дыууæ 
къуыдипп æфсымæры зæронд лæджы ныхас уæлæмæ нæ уадзынц, 
«мах нæ хойы басяккæн нæ дæттæм», зæгъгæ... Буцæ дæр фе- 
хъуыста, курджытæ йæм кæй æрцыд, уый. 
Бадын доны был къутæрæй аууоны. Æнхъæлмæ кæсын. Изæр- 
далынджы мæ цæстытыл ауад урсдарæс сылгоймаг. Бадын æнцад. 
186 

Буцæ дыууæ къæртайы систа седзагæй æмæ сæ доны был æрæ- 
вæрдта. Сабыргай йæм йæ номæй бадзырдтон. Исдуг мæ нæ ба- 
зыдта, фæтарсти, стæй къæртатæ фæуагъта æмæ мæ цуры æрба- 
лæууыд. Æз бадгæйæ баззадтæн. Æвиппайды мæ фарсмæ æрбадт 
Буцæ. 
- Судзын, Бедто, судзын, цы ма кæнон? - кæуынхъæлæсæй 
сдзырдта Буцæ æмæ йæ сæр мæ дæллагхъуыр фæцавта. 
- Рацу мæ фæдыл, мæгуыр нæ уыдзыстæм! - куыддæр стыр 
æнахуыр ныфсджын æмæ сæртæг загъд кодтон æз. 
Нæ мын сразы Буцæ. Йæ къухтæ-мыл æрбатыхта, скуыдта. Уæд 
мæ цæнгтæ тæссонд астæуыл æрбатыхстысты, былтæ кæрæдзи 
ссардтой, стæй æвиппайды чызг йæхи атыдта... 
Цъæхахст... Буцæ фæдæлдзæх... Мæ халагъуд... Мæ уазæг Ха- 
дизæт... Цъæхахстмæ фесхъиудтон. Ныллæг халагъуды сæрхъæ- 
дыл мæ сæр ахъаззаг хафт ныккодтон. Уæд æрчъицыдтон, базыд- 
тон, кæм дæн, уый. 
- Цы кæныс, Бедто! - Хадизæты хъæр, йæ уæлвæд хæкъуырц- 
цæгæй куыд. Æз джихæй баззадтæн... Æрæджиау базмæлыдтæн, 
æнæбары къахдзæф ракодтон дуарыздæм. Халагъуд ноджы фæ- 
талынгдæр... 
- Гъа, уæдæ, лæджы фыдхор цъаммартæ, иу холы та уæ амæд- 
даг! - дзыхыдзаг кæугæмхасæн нырдиаг кодта Хадизæт... Цæйдæр 
«хъихъхъ» фæцыд, хæкъуырцц... Йæ уæлвæд - цæйдæр гуыпп 
мæ къæхты бын халагъуды зæххыл... Хадизæт!.. Февнæлдтон æм. 
Хъуыды ма кодтон: суруадзыг адæймагæн йæ риуыгънæджытæ 
феуæгъд кæнынц. Фæлæбурдтон чызджы хъуырмæ. Æгънæджыты 
бынаты æнгуылдзтæ андæгъдысты æлвæст кæлмæрзæныл. Буар 
ныддыз-дыз кодта, сæрыхъуын арц сбадт. Ратыдтон кæлмæрзæн. 
Фелвæстон чызджы. Авæрдтон æй сынтæггондыл. Бадын йе 'нцой. 
Æндзыг кæны буар фыртæссæй, уæнгтæ ризынц... Схæкъуырцц 
кодта чызг... Ныуулæфыд. 
4 
Æвæццæгæн, адæймаг зæрдæбын ныхас цы хъæлæсы хаттæй 
фæкæны, уый æндæр у. Хадизæт æххæст куы 'рчъицыдта, уæд ын 
ракодтон мæ таурæгъ. Цæй мæгуыр уыдтæн! Буцæ мæ зæрдыл 
æрбалæууыд, адзæгъæл дæн æмæ Хадизæты ныхъхъæбыс код- 
187 

тон, Буцæ æнхъæлæй... Радзырдтон Хадизæтæн уыцы хабар. Рог, 
хъæлдзæг дзырдтæй нæ, æрхæндæгæй. Уырныдта мæ: Хадизæт 
дæр фехъуыстаид Буцæйы диссæгтæ, кæд мæн ном æмæ мыгга- 
гæй нæ хъуыды кодта, уæддæр. 
Нæ бакуымдта Буцæ, уыцы 'хсæв æм курæг чи 'рбацыд, уымæн. 
Æртæ боны фæстæ йæ йе 'фсымæртæ аскъæфын кодтой. Кæддæр 
фæндагыл чызг лидзын сфæнд кодта. Бричкæйæ аппæрста йæхи... 
Цалх ыл атылд. Рынчын, æрдæгмардæй ма йæ нылластой сæхи- 
мæ. Дыууæ мæйы фæстæ амард... 
Фæхъуыста Хадизæт мæ ныхæстæм сабыр, æнæдзургæйæ, 
стæй, Буцæ мæнмæ йæ мæлæты размæ цы ныхæстæ æрвыста, 
уыдон, мæхи тыххæй уромгæйæ, æрхæндæг хъæлæсæй дзырд 
куыддæр фæдæн, афтæ Хадизæт йæ сæр мæ уæрджытæм æр- 
баппæрста æмæ та ныккуыдта, æнæ хъæрæй, æрмæст йæ уæхсчы- 
тæ схъиудтой. Рызтысты. 
Ныхæстæ та кæрæдзи фæстæ ныррæхыс сты фыццагау. Хæр- 
зæнгом бадæм кæрæдзимæ. Мæ рахизырдыгæй - Хадизæт, йæ ра- 
хиз къухæй мын мæ галиу къухыл хæцы, сæрфтытæ йæ кæны. Æз 
мæ рахиз цонгХадизæты уæхсчыты сæрты айстон, къух дæллагхъу- 
ырыл æртыхтон. «Æвæццæгæн, хъуыр сцъæх уыдаид», - хъуыды 
кæнын мæхинымæр. «Тæхудиаг куыд не сты, æфсымæр кæмæн ис, 
уыдон! Æвæццæгæн, уыдон дæр афтæ фæбадынц», - дзуры мæм 
Хадизæт. «Цы зонын, хо мын никуы уыд...» -зæгъын æз. Ныхæстæ 
цæуынц. Æмæ цы диссаг у? Æз ризгæ нал кæнын, уазал дæр мын 
нал у, æниу мæ кæрц рох дæр ма ф.æци. Хадизæт йæхи нæ тоны, 
йæ сæр мæ сæр æмæ ме уæхсчы æнцой æрбавæрдта. 
Æз æрымысыдтæн, Хадизæт мын цы ныхас ракодта, уый, æмæ 
йæ афарстон: 
-Хадизæт, дæ зæрдæмæ цы дыууæ лæппуйы фæцыд, уыдонæй 
мын иуы кой ракодтай, иннæ та чи уыди? 
- Иннæ? Иннæйы ды дæр зоныс! 
- Чи зоны! Зæгъ-ма йæ. 
- Иннæ та мæнæ мæ фарсмæ, ме 'фсымæр Бедто. 
- Æз? - дис куыд нæ фæкодтаин! 
Цы чысыл агуры ацы сылгоймаг цардæй! Æмæ йын уый дæр нæй. 
Æхсызгон мын уыди уыцы ныхас. Мæ зæрды цы хъуыддаг зæгъын 
уыд, уый тыххæй фæныфсджындæр дæн. Цæй, зæгъон мæ фæнд, 
чи зоны, сразы уа. Кæд æз уыйбæрц тынг цæуын йæ зæрдæмæ, 
188 

ау! - уæд æй мæ ныхас нæ бауырндзæн? Ахъуыды кодтон... «Цæй, 
уæд та, æххæст куы 'рбабон уа æмæ халагъудæй куы ацæуæм, 
уæд ын ской кæндзынæн, фæндагыл цæугæйæ, кæннод зæгъдзæн 
- «быдыры астæу мæ баййардта». Æмæ уый дæр тыхми у, уæдæ 
цы. -Æз дын мæ хабæрттæ фæкодтон, Бедто, фæлæ мын ды дæхи 
тыххæй ницы загътай. Æмæ, йæ фысымы цы æвзæр уазæг нæ ба- 
зыдта, уый æмбисонд мыл куыд не 'рцæуа, уый тыххæй мын радзур 
дæ цардæй истытæ, - дзуры Хадизæт. 
- Цы дын радзурон?.. Иу хъæуккаг стæм, ды хъæуы сæр цæрыс, 
æз - хъæуы бын. Нæ дыууæ дæр æвзæртæ: кæрæдзи ныронг нæ 
базыдтам. 
- Бинонтæй та дын цытæ ис? 
- Мад нæй, мæ фыд - зæронд, кауынкъул хæдзары цæры. Æф- 
сымæртæ мын ис авд æмæ ссæдз... Мæхæдæг дæр ма семæ. 
- Цал?! 
- Æнæ иу цухæй авд æмæ ссæдз. 
- Ныр та дæу рад у мæн фæливын? 
- Æцæг дын зæгъын. Фæскомцæдисонты къорды дæн, æмæ 
æдæппæт авд æмæ ссæдз стæм... 
- Фæскомцæдисонтæй дæ? - Хадизæт фестъæлфыд. Чысыл 
фалдæр абадт. 
- Цæмæй фесхъиудтай? Тæрсын та райдыдтай? 
- Ницы... афтæ... æвзæр койтæ фæкæнынц фæскомцæдисон- 
тæй... 
- Гъе, уæдæ дын уыдонæй мæнæ иу æз, æмæ тæрс! 
- Нæ, дæуæй нæ тæрсын. Æфсымæр мын нæй. Мæ цæрæнбон- 
ты нæлгоймаджы цур, мæнæ демæ куыд бадын, афтæ никуы æр- 
бадтæн. Ныр бадын, цыма иу ныййарæг мады хъæбултæ стæм, уы- 
йау. Куы дын æй загътон - дыууæ адæймаджы зондзынæн хорзæн 
мæ цыбыр царды, æмæ уыдонæй иу ды дæ. Фыццаг дын кæмæй 
загътон, уый мын мæ дзыхы ныхас дæр никуы фехъуыста. Æфсы- 
мæр мын нæ уыдис, фæлæ мæ исчи куы фæрсид: искуы дын уыд 
æфсымæр, зæгъгæ, уæд ын зæгъин: уыдис, æрмæст иунæг æхсæв, 
æмæ ацы 'хсæв бацамонин... Тæрсгæ кæмæй кæнын, мæ цæстытæ 
кæмæй риссынц, ды дæр ма уыдоны хуызæн куы уай, уæд кæрæдзи 
фыд бахæрæнт адæм, кæрæдзи къухтæй сындз фæтонæнт, мæхи 
амарынæн мын мæнæ мæ кæлмæрзæнæй фылдæр нæ хъæуы. 
Бон бынтондæр æрбарухс. Цæуын хъæуы ныр, хъуамæ йæ хæ- 
189 

дзарыл сæмбæла ацы чызг, цалынмæ быдыр адæмæй нæ байдзаг, 
уалынмæ. 
Цæуæм Хадизæтимæ. Æз ын мæ фæнд ской кæнынмæ хъавыд- 
тæн - мыййаг ыл куынæуал сæмбæлон æмæ къухы куынæуал баф- 
та. Фæлæ нæй! Гъеныр дзурын райдайон, афтæ та-иу мæхи фæ- 
урæдтон: йæ æцæгæлон уазæгæй, дам, хæс ничи фæкуры,- бар- 
æнæбары дæр æфсæрмæй уазæг фысымы фæндон бакæндзæн, 
- æмæ аив куынæ рауайа. 
- Ныр ныл, Хадизæт, де зноны æмбæлттæ куы фембæлой, уæд 
сын цы зæгъдзыстæм? 
- Нæ сыл фембæлдзыстæм, ма тæрс. Æмбæлттæ мын нæ уыд. 
Мæ хомæ уыдтæн Дæллаг хъæуы. Куы ма дын æй дзырдтон: скъæ- 
фынæй тæрсгæйæ, зæгъын, кæд ме сиахсы хæдзары æдасдæр 
уаид, уый адæргæй мæ хомæ ацыдтæн. Фæлæуымы бирæгътæ. 
дæр къуыбырхъустæ сты. Мæ хо мын бамбарын кодта, йæ тиутæ 
хъæуы лæппутимæ сусу-бусу кæй кодтой, уый. Æмæ уæд нæхи- 
мæ цæуыныл ныллæууыдтæн. Ме сиахс хохмæ цыди йæ сывæл- 
лæттимæ æмæ, уæртæ фæндаг нæ хъæумæ кæм фæзилы, уым 
рахызтæн, дарддæр æй нал ауагътон мемæ, кæннод ын байрæ- 
джы уыдаид, зæгъын, ныр нæхиуæттæй искæуыл фембæлдзынæн 
æмæ уыимæ ацæудзынæн. Иудзæвгар куы суадтæн доныбылты, 
уæд фаллаг фарс иу-дыууадæс барæджы ауыдтон. Уым ма кæй- 
дæртимæ фембæлдысты, гæрæхтæ райдыдтой, стæй ацы фарсмæ 
рараст сты. Æз мæхицæн фæтарстæн, зæгъын, кæд мæ фæстæ ра- 
цыдысты, æмæ нартхормæ балыгъдтæн, стæй, куыддæр ацырдæм 
æрбадзæгъæл дæн, афтæ та ды райдыдтай гæрах кæнын. Зонгæ 
дæр мæ ничи бакæндзæн, абон рацыдтæн æви знон. 
Ныхæстæгæнгæ сæввахс стæм хъæумæ. 
- Фæндараст фæу, уæдæ, Хадизæт! Ардыгæй уæлæмæ дæ æм- 
балы сæр нал хъæуы. 
Хадизæт фæлæууыд. Фыццаг мæм æрбакаст, стæй нартхоры сыф 
раскъуыдта æмæ, уыимæ архайгæйæ, къæзгæ ныхас райдыдта: 
- Æрдæбонсарæй хъуыды кодтон æмæ нæ зонын, Бедто, куыд 
дын зæгоон, мæ дзыхы ницы ныхас æфты. Чындзæхсæвты æмæ 
хъæзтыты кæрæдзийæн цы арфæтæ æмæ ныхæстæ фæкæнынц, 
уыдон мæм ницы кæсынц ныртæккæ мæ зæрдæйы уаг раргом кæ- 
нынæн. Æндæр хуыздæр исты зæгъын та зонгæ нæ кæнын. Адæй- 
маджы æгæр стыр хорздзинад бакæнын куы бафæнды æмæ йæ куы- 
190 

нæ фæфæразы, уæд чысыл исты дæр йæ къухы нал бафты. Ныр- 
тæккæ æз дæр афтæ дæн: бирæ къухы не 'фты, чысыл зæгъынæн 
та фæлтау йæ загъд дæр ницы у. 
Мæ къух мын райста йæ дыууæ къухæй, уæндон каст æрбакодта 
комкоммæ мæ цæстытæм æмæ уæд хъæрдæрæй, стæй, æвæццæ- 
гæн, зæрдæбынæй загъта: 
- Цæй, кæд-иу искуы дæ мид-зæрды дæхи афæрсай: цымæ, мæ 
цæргæйæ кæмæн цы хорздзинад фæдæн барвæндæй, уæд-иу ды- 
соны æхсæв æмæ мæн æрхъуыды кæн... 
Чи зоны, исты ма загътаид Хадизæт, ноджыдæр ма йæ къухы 
исты бафтыдаид, фæлæ йæ цæстытæ донæй айдзаг сты. Уæд мын 
феуæгъд кодта мæ къухтæ, кæлмæрзæнæй йæ цæстытæ амбæрз- 
та æмæ фæцæуæг. Æз мæ бынаты лæугæйæ баззадтæн. Кæсын 
æм. Уый дæр иу-цалдæр къахдзæфы акæны æмæ та мæм фæстæ- 
мæ фæзилы. 
Фæцæуы Хадизæт. Кæдæм? Йæ фыдыусмæ, загъд, маст æв- 
зарынмæ та? Куыд æвгъау у царды фæскъуым лæууынæн! Нæй, 
афтæ ныууадзæн ын нæй! Æз лæг ма фæхуыйнон, уый афтæ куы 
ныууадзон! - Мæ хъуыды фæстагмæ фæци хицæй æппæлынæй. 
Раздæхтæн фæстæмæ. Обаумæ нæ, фæлæ бацыдтæн, знон 
фыццагхатт кæм сæмбæлдыстæм, уырдæм. Чызгам нал ис, фæлæ 
йæ ныв мæ разы февзæрд: бæзджын сау æрфгуыты бынæй мæм 
кæсынц стыр дыууæ цæсты. Куыд диссаг сты! Кæс æмæ сæм кæс, 
ныхас кæн семæ, æнæдзырд ныхас, рæвдаудзысты дæ, ныййарæг 
мадау. Уæд та ма йæм фылдæр куы бакастаин! Нæ хъæуы чызджы- 
ты дæр уыдтон. Фæлæ куыд диссаг у ацы чызг: æрмæст фындзы 
фæрстæм кæс, се змæлдмæ, - уæддæр дæм зындзæн кæцæйдæр 
йæ зæрдæйы бын... Урс дæллагхъуыр... Цыма дзы дæсны нывгæ- 
нæг ризгæ къухæй гæзæмæ хæххытæ акодта - чысыл цъæхбын 
фæндæгтæ ацыд дæллагхъуырыл цæсгомырдæм, куыд уæлæмæ 
фæрухс сты, нал зынынц. Цымæ, рон дæр исты æмбары адæйма- 
джы уæнгты кондæн? Хæлæг кæнын ронмæ. Фæлæ - нæ зонын, 
- æз уый бынаты куы уаин!.. Цы мæ бафæндид? Дæ дæрзæг цухъ- 
хъайы дысты дыууæ цонгæй æрбатух чызджы æмæ - чи хæссы йæ 
ныфс, цæст дæр цыма нæ уарзы - мыййаг, зæрдæйы гуымиры æв- 
нæлдæй авг куы асæтта! 
Уыцы рæстæджы ма уыди нæ фæсивæдæй ахæмтæ: хæргæ- 
хæрын, гъеныр уидыг йæ дзыхмæ схæссы, афтæ фæндыры хъæр 
191 

фехъуыста, зæгъгæ, уæд æххæст дзых фæхæлиу кæнынмæ дæр 
нал фенхъæлмæ кастаид, дзаг уидыг къусмæ æрбакалдтаид æмæ 
- уайгæ хъазтмæ. Мæ зæхгæс æмбал дæр ахæмтæй уыд. Дзæ- 
гъæлы фæци мæ мæт. Сæумæрайсом нæ хъæумæ фæцæйхастæ- 
уыд хуын. Уый дæр семæ уæрдоны абадт æмæ хъæуы балæууыд. 
Цыппар боны нал ссыдтæн хъæумæ. Сабаты изæрæй бацыдтæн 
нæ клубмæ. Уыди æмбырд фæскомцæдисы чырæн. Сæрдар куыд 
раныхас кодта, афтæмæй куыст æвзæр нæ цыд. Дыууæ лæппуйы 
ацух кодтам не 'хсæнæй, дамбацатæ хæссыны бар райсыны тыххæй 
нæм чи 'рбацыд, ахæмты. Æрмæст фæскомцæдисмæ чызджыты 
'рбакæныны хъуыддаг фыццагау бынтон æвзæр уыд: цал æмæ цал 
хатты бауынаффæ кодтам, уæддæр хъæууон чызджытæ фæском- 
цæдисмæ нæ цыдысты. Æрдиаг кæны сæрдар, мæсты кæнынц, хотæ 
кæмæн ис, уыдонæй дæр иу къорд. Уынаффæ та бакодтам: алчи йæ 
хойы, йе 'рвады, йæ хæстæджы куыд сразы кæна фæскомцæдисмæ. 
Кæннод ницы 'гъдауæй ис кусæн сылгоймæгты 'хсæн. Æрæджы нæ 
сыхæгтæ сæ чызджы тыхлæвæрдæй радтой моймæ. Уый дæр та 
сразы кодтой. Мах æм барвыстам дыууæйы не 'мбæлттæй. Уыдон 
загътой чызгæн, ома кæд тыхсыс, тыхлæвæрд дæ кæнынц, уæд дын 
мах баххуыс кæндзыстæм. Чызг бавдæлд æмæ сын ахæм алывыд 
фæкалдта, æмæ ма кæуылты раирвæзтысты, уымæн дæр ницы ба- 
зыдтой. Фæскомцæдисонтæй дæр иу стæмтæн сæхи дæр нæ фæн- 
ды, сæ хотæ фæскомцæдисы уой, уый, фæлæ сæ фылдæрæн сæ 
хотæ сæхæдæг нæ комынц, кæй та сæ бинонтæ нæ уадзынц. 
Хуыцаубоны изæрæй бадтæн нæхимæ. Фалæсыхаг чысыл лæп- 
пу мæм бахъæр кодта. Рацыдтæн хæдзарæй. 
- Бедто, мæнæ дæм иу чызг дзуры! 
Кæрты æдде кауы æнцой лæууы Хадизæт иунæгæй. Йæ цæсгом 
- райдзаст, йæ уæлæ - æндæр дарæс. Иугæр чысыл лæппу уым 
куынæуал уыд, уæд Хадизæт сдзырдта: 
- Усгур лæппу дæ хонынц, Бедто, æмæ дæм чызджытæ сæхи 
къахæй цæуынц, цы дын у! 
- Уыцы амонд та мæм кæцæй кæсы, фæлæ кæд афтæ у, уæд 
мидæмæ рацу. 
- Мидæмæ нæ цæуын, иу ныхас дын зæгъдзынæн, Бедто, æмæ 
мыл ма фæхуд... Адæймаг ницæмæй æфсæды, æгъгъæд ын ницы 
кæны... Абондæргъы нæм цæуылнæ ссыдтæ? 
- Æмæ цы загътаин, куы уæм ссыдаин, уæд? Афтав мæ нæ фар- 
192 

стаиккой, кæм нын базыдтай нæ чызджы? Фæлæ ды æндæр цыдæр 
зæгъынмæ хъавыдтæ. 
- Раст зæгъыс, æндæр цыдæр зæгъынмæ хъавыдтæн, кæд ма 
мын æй дæ цæст бауарза, уæд. 
- Зæгъ, йæ ном цы хуыйны! 
- Бедто, æфсымæр мын никуы уыдис, фæлæ... нæ зонын, куыд 
æй зæгъон... Хаттæй-хатт лæг ахæм адæймагыл дæр амбæлы, 
æмæ йын æфсымæрæй дæр адджындæр вæййы. Кæрæдзи чи уар- 
зы, уыдон се 'ппæт иу мад, иу фыдæй нæ райгуырдысты... Æцæгæ- 
лон адæм дæр кæрæдзимæ æфсымæры зæрдæ куы дарой, уæд 
цæуылнæ уой хотæ æмæ æфсымæртæ?.. 
- Цы зæгъынмæ хъавыс, Хадизæт, дардыл таурæгътыл куы 
ахæцыдтæ? 
- Æргом дын æй зæгъын, Бедто, тынг мæ фæнды демæ бадын, 
демæ ныхас кæнын... Æргомæй æмæ дзаг хъæлæсæй афтæ зæгъын 
мæ бон куы уаид - уæртæ уый, Бедто, ме 'фсымæр у, зæгъгæ... 
- Бар дын ис, Хадизæт! - Табуафси, ныхас дæр кæн, бадгæ дæр 
кæн, «ме 'фсымæр у» дæр дзур. 
Хадизæт зæрдæбынæй ныхас кодта æмæ, æз афтæ былалгъæй 
куы дзырдтон, уæд æм уый хорз нæ фæкаст. 
- Кæд мыл æввæрсыс, уæд абонæй фæстæмæ хо æмæ æфсы- 
мæр куыд уæм, уыцы хорздзинад мын сараз. 
- Ома ды - мæ хогонд, æз - де 'фсымæргонд? 
- Афтæ. 
- Гъемæ фæуæд афтæ дæр, æз дын куы загътон... 
- Нæ, æз афтæ нæ зæгъын... 
- Уæдæ куыд? 
- Куыд вæййы, афтæ йæ бакæнæм, адæм æй куыд зоной. 
- Ома куывдгонд скæнæм, æвзист æхцайæ ард бахæрæм, иу ну- 
азæн бануазæм... Афтæ? 
-О! 
- Нæ, уæдæ æз ууыл разы нæ дæн. 
- Дæ сæр нæ дарыс... 
- Цæй сæры кой мын кæныс, фæлæ мæм ард бахæрынæй хъæ- 
дуры къусбахæрын хуыздæр кæсы. 
Уый дын гъе! Æз æндæр фæндтæ кодтон, уый та - æфсымæр- 
гонд. Ау! Æмæ æфсымæргондæн чи бæззы, уый æмбалæн куыд не 
сбæздзæн? Цæй, цыфæнды уа, уæддæр ын зæгъон. Ныртæккæ ма 
13 Фæндагсар Уастырджи 
193 

куынæ сæххæст кæнон мæ фæнд, уæд фæскомцæдисæй дæр нæ 
дæн, уæд бæзгæ дæр ницæмæн кæнын. Быдыры æфсæрмы код- 
тон, фæлæ ам та? 
- Хадизæт, лæппутæй дæ искуы исчи йæхицæн хогонд кодта? 
- Иу нæхи хъæуккаг, фæлæ йын æз не сразы дæн... 
- Цæуылнæ? 
- Фыццаг мæ кургæ кодта, æмæ йын куынæ сразы дæн, уæд та 
мæм хо кæнынмæ хатыд... Нæ мæ фæндыд: лæг усмæ цы зæрдæ 
дары, уый хомæ нæ бæззы. Уымæн та уæлдай нæ уыд... Цæмæн 
мæ фæрсыс? 
- Афтæ дæ фæрсын... Æввахс никæй зоныс ахæм хогæндтæ 
æмæ æфсымæргæндтæй? Куыд цæрынц? Æрæджы цы хабар æр- 
цыд ахæм хогондыл! 
- Адæм се 'ппæт æмхуызон не сты. Бирæ чидæртæ счъизи код- 
той æфсымæр æмæ хойы ном. Фарон нæхи сыхы дæр æрцыд ахæм 
хабар: фыццаг хогæндтæ скодтой, стæй та ус æмæ лæг баисты. 
Иннæ æфсымæргондæн та йæ хойы йæхицæн тыххæй ракурын 
кодтой... Уыдон цыфæнды кæнæнт, фæлæ, æз цас хъуыды кæнын, 
афтæмæй, кæд ма искуы сыгъдæгзæрдæдæр хо æмæ æфсымæр 
ис, иу мадæй гуырдты хуызæн, уæд мах ахæмтæ уаиккам. 
- Хорз у, Хадизæт, æмæ уал ныртæккæ кæрæдзимæ æцæг хо 
æмæ æфсымæры хуызæн ныхас кæнын кæй уæндæм, уый. Æф- 
сымæргонд нæ, фæлæ нæ бон бауыдзæн уымæй æхсызгондæр 
хъуыддæгтыл бафидауын. 
Хадизæт фестъæлфыд, æвиппайды мæм йæ цæсгом фæзылд- 
та, йæ цæстæнгас дзырдта: «Цы зæгъьынмæ хъавыс»? Æз дзырд- 
тон дарддæр: 
- Кæддæр фыдæлтыккон адæм цыдæртæ кодтой: хогæндтæ, 
аефсымæргæндтæ, суанг ма мадгæндтæ дæр кодтой, ныр та, æз 
лæппутæй зæгъын, дæхимæ йæ ма бамбар, чызг мын æнæуи нæ 
бакомдзæн, зæгъгæ, æмæ та дзы хогонд ацаразы. Гъеныр ды куыд 
зæгъыс, афтæ куы бакæниккам, уæддæр уымæй цæй хо æмæ æф- 
сымæр ис? Иу мадæй гуырд хо æмæ æфсымæр иу хæдзары схъо- 
мыл вæййынц цалдæр азы, кæрæдзи зонынц... уый æндæр хъуыд- 
даг у. Ды мæ хо куы уай, уæд цы? Æз-иу ссæудзынæн сымахмæ, 
ды мын арахъхъ æрхæсдзынæ, хорз мæ фендзынæ, искæй койтæ, 
чызджыты, лæппуты койтæ фæкæндзыстæм нæ кæрæдзийæн, æн- 
194 

дæр цы? Цы ныхасаг уыдзæн нæ кæрæдзийы 'хсæн? Уыцы уæгъды 
койтæй ма хъыг дæр суыдзыстæм. Уыйфæстæ ды чындзы фæцæу- 
дзынæ, æмæ зонгæ дæр нал кæндзыстæм кæрæдзи. Фæлæ мæн- 
мæ æндæр фæнд ис. Уый куы бакæнæм, уæд хогонд ницы у, фæлæ 
уый стыр хъуыддаг у. Ды афтæ загътай, ома мемæ арæх куы 'мбæ- 
лис, уый дæ фæнды. Гъеуæд æрвылбон дæр иумæ: нæ куыст дæр, 
нæ хъыг, нæ хъæлдзæгдзинад дæр... 
- Мацыуал сдзур, Бедто!.. Нал дæм хъусын. Нал мæ хъæуы 
æфсымæр дæр. Фыццаг хатт куыд фембæлдыстæм, афтæ уæд... 
æндæр ницы... Бæргæ, уыцы ныхас ма дæ куынæ фехъуыстаин... 
афтæмæй, фæлæ ницы кæны, нæлгоймаг - уæддæр... - Хадизæт 
фестад мæ цурæй, дзурын нал арæхст. 
- Фæлæуу-ма, кæдæм тагъд кæныс?!. 
- Æрталынг ис, цæуын мæ хъæуы... 
- Нæ дæ ауадздзынæн, цалынмæ дын зæгъон, уæдмæ. Уым ма, 
халагъуды дæр, мæ зæрды уыд, фæлæ дæ æфсæрмы кодтон. Æгас 
къуыри фæхастон уыцы фæнд мæ зæрдæйы æмæ дын æй ныр цы- 
бырæй зæгъын: фæскомцæдисмæ æрбацу! Уæд уыдзыстæм æцæг 
хо æмæ æфсымæр. 
Хадизæт мæм йæ цæсгом æрбазылдта, куыддæр дисгæнæджы 
каст æрбакодта æнæдзургæйæ, стæй æрбадт. Йæ цæсгом асырх. 
- Ды мæнæй æфсымæр зæгъыс. Æмæ уæд хъуамæ ме 'фсымæр- 
тæн дæр сæ хо уай. Мæнæн дæр нæй æфсымæртæ, фæлæ сæ ард 
хæрынæй нæ бацагуырдтон, цы авд æмæ ссæдзы кой кодтон, уыдон... 
- Бахатыр кæн, Бедто, ма мыл фæхуд, æз æндæр ныхас æн- 
хъæл уыдтæн. 
Райдыдтон Хадизæтæн фæскомцæдисы тыххæй дзурын - уый 
та дын нæ зыдтон, цы! - æмбырдты сахуыр стæм. Бирæ фæныхас 
кодтам. Хадизæт мæ фæфарста. Уæддæр не сразы. 
- Дыууæ чызджы ис нæ фæскомцæдисы, æмæ дзы нырма никæй 
ахордтам, цæмæй тæрсыс? 
- Уыдон ахуыргонд сты, æмæ уыдонæй æвзæр ничи зæгъдзæн. 
- Æмæ ды дæр сахуыр уыдзынæ! Дæуæй цæмæн хъуамæ зæ- 
гъой æвзæр? 
- «Мæн у» зæгъæг ын нæй æмæ дзæгъæл цæуы, зæгъгæ, зæгъ- 
дзысты... 
Ницæмæ æрцыд нæ ныхас, нæ мын сразы Хадизæт. Смæсты дæн, 
195 

фæлæ мæ маст нæ равдыстон. Уæддæр ын йæ ныхас фæстаг ныхас- 
мæ нæ райстон. Адзурдзыстæм ма искуы. «Ау! Фæскомцæдис цы у, 
куыд у, уый бамбарын кæнын куынæ бафæразон, уæд цы дæн, уæд 
мæ раппарын хъæуы фæскомцæдисæй, уæд мæнæй цæй лæг ис?» 
Рацыд дыууæ кьуырийы. Бадтæн æмбырды кооперативы раз, 
нæудзарыл. Уыдис нæм доклад. Фæстагмæ та чызджыты æрба- 
кæныны тыххæй райдыдтам. Дзырдта сахарæй æрвыст чызг. Сæр- 
дар дзуапп куырдта, айфыццаг æмбырды йæхимæ хæс чи айста, 
уыдонæй. Æз мæ сæр ныггуыбыр кодтон æмæ кæрдæджытимæ 
архайын. Уалынмæ кæсын, æмæ Хадизæт кооперативæй рахызт 
цыппар чызгимæ, сæ къухты - чыргъæдтæ. Æрбакаст æмбырдмæ 
æмæ, мæн куы ауыдта, уæд æнцад ныллæууыд, цыма мæм сидгæ 
кæны, афтæ. Дуканимæ цæуыны æфсон сыстадтæн æмæ йæм ба- 
уадтæн. 
- Цыфæнды фæкæнай, уæддæр дæ нал ныууадздзынæн, Бедто, 
æрцыдтæн та дæм... Мæнæ адон чи сты, уый зоныс? 
- Кæцæй сæ зонын... 
- Уæдæ нæ фондз дæр сфæнд кодтам фæскомцæдисмæ бацæ- 
уын, фыццаг хатт уал кооперативмæ цæуыны æфсонæй æрцыды- 
стæм..> 
Æз фырцинæй фесхъиудтон, амбылдтай, зæгъгæ, фæхъæр код- 
тон, фæлæ мæм Хадизæт йæ цæстытæ схъулæттæ кодта. 
- Сабыр, кæдæм хъæр кæныс? Дæхи загъдау, тагъд ма кæн. Иу 
ныхас ма дын зæгъын. Абон уал æмбырдмæ нæ бацæудзыстæм, 
фæлæ... хъыг дæм ма фæкæсæд... иу фæнд нæм ис. Афтæ ма зæгъ, 
мах сымахæй нæхи зондджындæр кæнæм... Æрдæбон æй уæртæ, 
уе 'мбырды чи ныхас кæны, уыцы чызг дæр ской кодта. Чызджытæн 
исты скъолагонд куы саразиккат, йе цъындагæнæн, кæнæ кæрдæн 
æмæ хуыйæн, чиныгæй дæр кæм ахуыр кæной, ахæм скъола, уæд 
бирæ чызджытæ бацæуиккой фæскомцæдисмаэ. Æвæдза, кусын 
дæр хорз нæ зонут... Цæй, ацу. Искуы ма иу уад скæн махырдæм. 
Чызджытæ араст сты хъæуы уæллаг кæронырдæм. Æз бацыд- 
тæн æмæ нæ чыры сæрдары цур æрбадтæн (уыцы заманы нырау 
секретартæ нæ хуындысты, фæлæ сæрдартæ). Ракодтон ын уыцы 
хабар. Уый мæм фыццаг æнæууденк кæстытæ æрбакодта, стæй, 
чызджыты куы ауыдта, уæд мын ме уæхск æрцавта æмæ фырци- 
нæй срæцыгъта: 
196 

- Лæг дæ, лæг, æмæ лæджы митæ кæныс! 
Æз акастæн чызджытырдæм. Фæлæ чызджыты æхсæн мæ цæ- 
стёэнгас æрæнцад Хадизæтыл. Цымæ, уый та цæмæн? Æрмæст 
чызджыты фæскомцæдисмæ кæй сразы кодта, уый тыххæй? Не 
'нхъæл дæн. Чи зоны, Хадизæт раст загъта, нæлгоймаг уæддæр 
нæлгоймаг у, кæд уый сæйраг нæу, уæддæр... 
197 

БИРÆКРАТ 
^Тцы фыдбылыз, чи зоны, æга- 
сæй дæр дзынгайы аххосуыд. Цæвиттон, Тегойы рæуæд хызти хъæу- 
гæрон уæзæгыл бынтон æдасæй. Хызти рæуæд æмæ йæ цыбыр 
къæдзилæй бындзыты æмгæрон нæ уагыа. Тæсзонд у бындз - нæ 
уæндыд æввахс, æмæ рæуæд дæр куыд нæ уыдаид бузныг йæ 
къæдзилæй! Уалынмæ кæцæйдæр æнæхайыры æдзæсгом дзынга 
æрбатахт æмæ рæуæдæн йæ тæккæ дыууæ уæны астæу абадт. 
Ныххæцыд ыл. Рæуæд фестъæлфыд. Йæ къæдзил уырдæм не 
'рбаххæссыд, йæ бырынкъ дæр. Тæрхъусæй рæуæгдæр фестад 
рæуæд. Æмбонды сæрты багæпп кодта æмæ Дзодзайы цъой*-хуы- 
мы аныгъуылд. Дзынга атахт. Фервæзт рæуæд иу фыдбылызæй, 
фæлæ иннæ йе 'ккой абадт. Хуымы хицау Дзодза федта йæ хуы- 
мы зиан. Бахъуызыд æмæ рæуæды синтæ лæдзæгæй ныццавта, 
фыдцæф. Йæ астæу асаст мæгуыр рæуæдæн æмæ зæххыл хау- 
дæй баззад. Изæры Тего йæ рæуæды афтæмæй куы ссардта, уæд 
ма йæ мастæн кæрон кæм уыди! Рæуæды йе 'ккой скодта, æрхаста 
йæ Дзодзайы хæдзары размæ æмæ йæ уым æрæппæрста. Мæрд- 
ты æмæ удæгæсты ранымадта, чи фæцæймæла, уыдоны кой дæр 
скодта. Æлгъыстытæ куы фесты, уæд загъта, мæ рæуæды мын 
амардтай æмæ йæ бафид. Тего рацыд, фæлæ Дзодза бавдæлд 
æмæ рæуæды аргæвста, бахæрын æй кодта йæ бинонтæн. 
Бонтæ цыдысты кæрæдзи фæстæ, къуыритæ æмæ-иу мæйтæ 
баисты, фæлæ уæддæр Дзодзамæ фидыды фæнд нæма 'рцыд. 
Тего-иу барвыста, хъæубæсты 'хсæн дзырддзæугæ лæгтыл нымад 
чи уыд, уыдоны, фæлæ алы хатт дæр хъуыста уыцы иу дзуапп: 
* Цъой - сыл мæнæу. - (Ред.) 
198 

«Бахъаст мыл кæнæд». 
Хъаст бакæныны фæнд нæ уыди Тегомæ. Афтæ хъуыды кодта 
хинымæры: «Æмæ ныртæккæ куысты заманы æз ууыл цалынмæ 
рахъаст-бахъаст кæнон, уæдмæ хæдзархæлд фæуыдзынæн, æмæ 
уый та - дыккаг мардæрцыд. Фæлтау ын æндæр исты хос скæн- 
дзынæн...». Фæлæ ма ноджы иу фыдбылыз сæмбæлд Тегойыл, 
æмæ уый хъасты хъуыддаг фендæр кодта. Цæвиттон, йæ дыууæ 
хъугæй иу рахаудта хизæнуатæй, уалдзæджы фос фыст куы фесты, 
уæд. Сæрды хъалоны гæххæттытæ куы 'рбацыдысты, уæд рацæй- 
рабон, æмæ Тегойы хъалоны гæххæтгы фыст уыди: дыууæ хъуджы, 
цыппар гектары уыгæрдæн. Хъæусоветмæ бацыд, æмæ йын ницы 
сæрфат скодтой. Мæлгæ йын цы хъуг акодта, ууыл канд хъалон нæ 
уыди, фæлæ ма хъуамæ цыхт дæр раттаид, уыцы хъугмæ цы цыди, 
уый. Иннæ хабар та уый уыди, æмæ иу æнахуыргонд æмæ рохзæр- 
дæ фыссæг бавдæлд æмæ Тегойы хуымзæхх цыппар бонгæнды 
бæсты ныффыста цыппар гектары. Уыгæрдæн дæр авд лæггæр- 
сты* бæсты - авд гектары. 
Гъеуыцы хъуыддæгтæ куы баиу сты, уæд сфæнд кодта бахъаст 
кæнын æмæ йæ рæуæды фиддон дæр хъастæй райсын. 
Æппæты фыццаг бацыди хъæусоветмæ. Æмæ йын загътой: 
«Рæуæды хъаст аскъуыддзаг кæнын нæ бон нæу, бар нæм нæй, 
тæрхондонмæ бадæтт дæ хъуыддаг. Хъалон фæкъаддæр кæнын, 
стæй цыхты лæвæрд дæр мах бон нæу ныххатыр кæнын, махмæ 
дæле цы 'рбафыстой, уый нын æнæ райсгæ нæй». 
- Хуымзæхх мæм цас ис? - фарста Тего советы сæрдары. 
- Æз æй зонын, мæн дзы цы фæрсыс... 
- Зæгъ-ма йæ уæддæр - цас мæм ис? 
- Цыппар бонгæнды дæм ис. 
- Уæдæ цыппар гектарæн цæмæн фидон? И? Ауалдзæджы мæ 
хъуг рахаудта, уый нæ федтай дæхи цæстæй? Æмæ ма уæдæ ис- 
куы, йæ фыд кæмæн бахæрынц, уый æхсыр фæкæны? Уæдæ ма 
мæм иу хъуг ис, æмæ уый та хуыскъ у. Цæй, цы мын кæнын кæныс? 
Гъеныр мæнмæ æхсæз путы нæ, фæлæ кæд æхсæз джиранкайы 
дæр ис цыхт, уæд мæ бинонты хуыздæры мардæн бахъæуæнт, 
кæннод, мæныл уыцы хъалон чи сфыста, уый мæрдты раз æхсæз 
путы хуылыдз сæнар фæлæууæд! 
* Иу бонмæ авд лæджы куыстваг хосгæрст. - (Ред.) 
199 

Хъæусоветы сæрдар ын загъта: 
- Æлгъитынæй ницы рауайдзæн. Мæнмæ хъалон цæйбæрц æр- 
бафыстой, уыйас хъуамæ æрæмбырд кæнон нæ комæй. Кæннод 
мын сæ мæхи дзыппæй фидын хъæуы, æмæ мын дзыпп дæр нæй, 
фæлæ дæ хъаст районмæ ахæсс. 
Гъеуыцы ныхасæй фæстæмæ хъаст кæнын райдыдта Тего. 
Хъалоны тыххæй районы финансон хайадмæ бахъаст кодта, йæ 
рæуæды тыххæй та - тæрхондонмæ. Районæй хъæусоветы 'хсæн 
бирæ фæрацу-бацу кодта, фæлæ хъалоны хъастæй ницы æмæ 
ницы цыд. Рæуæды тыххæй хъæстгæнæг æмæ хъæстагмæ сидыны 
гæххæтт куы уыд, уæд Дзодза нæ ныццыд, æмæ иу хатт уый тых- 
хæй æргъæвд æрцыд тæрхоны æвзæрст. Дыккаг хатт та Тегойæн 
йæхи æвдисæнтæ нæ ныццыдысты, æмæ та баззад. Æртыккаг Хатт 
Дзодзайы æвдисæнты дзырдæй æмæ Тегойæн йæхи æвдисæнты 
дывæлдах ныхæсты фæстæ тæрхондон алыг кодта: Тего бафидæд 
Дзодзайæн йæ хуымы зиан, Дзодза та Тегойæн йæ рæуæды аргъ. 
Æцæг хуымы зиан æвдисæнты дзыхæй æмæ хъæусоветы конд ак- 
тæй афтæ æвдыст æрцыд, æмæ рæуæдæй фылдæры аргъ уыд. 
Куы ницы рауад уыцы хъæстытæй, уæд ма йæ мæстæй бауад 
Тего æмæ Дзодзамæ бадзырдта: 
- Уæ, мæнгард Дзодза, хæрæг уæрыкк, мыййаг, нæу! Æмæ хæ- 
рæг комуадзæнты мæ мæрдты раз фæлæууæд, æз мæ рæуæды 
хъаст цалынмæ рамбулон, уæдмæ дæ афтæ куы ныууадзон æмæ 
йæ суанг Калининмæ куынæ бахæццæ кæнон! 
- Фæлæууæд! - загъта Дзодза, йæ мидбылты худгæйæ, æмæ 
фæхицæн сты дыууæ знаджы. 
* * * 
Районы кусджытæй иу разынд Тегойæн йæхи хъæуккаг. Ныл- 
лæгъстæ йын кодта Тего. Ракодта йын йæ хъæстытæ. Ныфс ын 
бавæрдта, уыцы хорздзинад йæ уæлæ кæй нæ ныууадздзæн, уый 
тыххæй. Æмæ бирæ ныхæсты фæстæ загъта, баххуыс мын кæн, 
зæгъгæ. Хъæуккаг рæуæды хъаст йæхимæ райста, фæлæ хъалоны 
тыххæй та афтæ бацамыдта: 
- Ацу облæсты центрмæ. Хъалоны хъуыддæгтæ кæм кæнынц, 
уыцы тæккæ ран кусы мæ хæлар лæг æмæ уымæн куыддæриддæр 
зæгъай, афтæ дын раст сахатырдæгмæ сараздзæн дæ хъуыддаг. 
Æрмæст-иу... 
200 

- Йæ ном цы хуыйны, йæ ном? - нал фæлæууыд æмæ афарста 
Тего. 
- Йæ ном дæр дын зæгъдзынæн. Æрмæст-иу раздæр бæстон 
базон, уый у æви нæ. 
- Йæ ном, йæ ном? 
- Йæ ном Бюрократ. 
- Куыд, куыд? 
- Бюрократ. 
- Бирæкрат? 
- О, о, афтæ. 
- Æмæ хуызæй та цыхуызæн у? 
- Хуызæй зын базонæн у, куы цыхуызæн вæййы, куы - цыхуы- 
зæн, номæй йæ хуыздæр ссардзынæ. Æрмæст ма дын ноджы иу 
зæгъын: цалынмæ дын йæхæдæг зæгъа, Бюрократ æз дæн, зæгъ- 
гæ, уæдмæ йын дæ хъуыддаджы кой ма скæн. 
- Æххæст мын æм гæххæтт куы афыссис. 
- Гæххæтт дзы нæ хъæуы, хионизммæ йæ бамбардзысты, фæлæ 
дæ йæ ном ма ферох уæд. 
* * * 
Фæрсгæйæ лæг æлдары хъæуы къулыбадæг усы хæдзар дæр 
ссары, зæгъгæ, фæзæгъынц, æмæ Тего дæр ссардга, хъалоны 
хъуыддæгтæ кæм арæзтой, уыцы кусæндон. Асинтыл схызти. А ныр 
дуар байгом кæна, афтæ мидæгæй рагæпп кодта иу лæппу, йæ къу- 
хы - чысыл чъизи чиныггонд, æмæ Тегоимæ хæрхæмбæлд фесты. 
Уыйбæрц лыстæг æм куы бакаст Тего, уæд лæппу дæр фæлæууыд. 
- Аипп ма уæд бафæрсын - Бирæкрат кæд нæ дæ? - афарста 
къæзгæйæ Тего. 
- Ой, ссардтай бюрократ, мæнæ мæ къæхтæ бон-изæрмæ рарвит- 
барвитæй ихсийгæ бакодтой. Æ-гъа, цæй, амæ дæр ничи кæсы!.. 
Лæппу асинтыл дæлæмæ цæуыныл фæци. Тего ма йæм æрæ- 
джиау сдзырдта: 
- Бахатыр кæн, фæлæ уæд та, чи у, уый мын зæгъ! 
- Дæ разы дуарæй куы бахизай, уæд, къæсæргæрон рахизыр- 
дыгæй чи бады, уый. - Лæппу ныппыррыкк кодта æмæ дуарæй 
федде ис. «Ай фæлхæрст* у æви цъиуты сайд?» - фæдис кодта 
лæппуйы ныхæстыл Тего. Мидæмæ бахызт. Лæппу йын цы лæ- 
* Æдылыдзæф, сæнтдзæф. - (Ред.) 
201 

джы бацамыдта, уымæ бакаст. Уый бады стъолы раз, йæ кæстæр 
æнгуылдз йæ фындзы стъыссы, фæраздух-баздух æй кæны, стæй 
йæ æрисы æмæ ныхы бынмæ æркæсы. Тего æнхъæлмæ каст, кæд 
фæуид, зæгъгæ, фæлæ уыцы куыст æгæр дæргъвæтин куы хаста, <' 
уæд æввахс бацыд æмæ, уый йæ ныхы бын куы асхъаудта æмæ та 
йе 'нгуылдз фындзмæ куы сцæйхаста, уæд æмæ дзуры: 
- Бахатыр кæн, хорз лæг, ам Бирæкрат кæцы у? 
- Чи зæгъыс, чи? 
- Бирæкрат, Бирæкрат, мæнæ сымахмæ чи кусы, ахæм. 
Уый бакæстытæ кодга Тегомæ (цæвитгон, йæ фындзимæ архайд 
куыд.сабыр уыд, йæ зонд дæр афтæ уæззау уыд) æмæ йæм хъа- 
зынæй йæ зæрдæ куынæ фехсайдта, уæд ын сабыр æмæ сусæгæй 
бацамыдта, йæ бакомкоммæ чи бадт, уымæ. Бакаст Тего. Æрыго- 
нæй зачъетæ чи рауагъта, ахæм лæппу. Хынцæныл цыдæртæ ны- 
майы æмæ та иу стыр чиныгмæ æркæсы. Æвæццæгæн, йæ нымад 
раст нæ рауайы æмæ та мæстыйæ ногæй райдайы. Бацыд Тего йæ 
размæ. Фæлмæн хъæлæсæй йæм дзуры, хионмæ дзурæгау. 
- Уæй, дæ бон та хорз уа, Бирæкрат! 
Лæппу йæ хынцын фæуагъта, йæ хъамбул цæстытæ сзылдта 
Тегомæ. 
- Куыд загътай, куыд, хорз лæг? 
- «Дæ бон хорз», зæгъгæ, дын загътон... - æнæуæндондæрæй 
ма сдзырдта Тего. 
- Куыд мæ схуыдтай ды? 
- Арæппын, Бирæкрат, зæгъгæ, дæм дæ номæй сдзырдтон... 
- Кæй хоныс ды бюрократ? Куыд уæндыс ды мæнмæ ахæм ны- 
хас?! - фесхъиудта лæппу, фестад æмæ йæ зачъейыл фæхæцыд. 
«Сæлхæр фæци æви цы хабар у», - ахъуыды кодта Тего æмæ 
чысыл фæхъæбатырдæр кодта йæхи: 
- Табуафси, кæд Бирæкрат ды нæ дæ, уæд тæвд къæйтыл цæ- 
уыл кафыс? Дæу мын бацамыдтой æмæ дæ бафарстон, æндæр цы! 
Дæ зачъе дæр мæм ма дау: боцъо лæггæнæг куы уаид, уæд мæ 
кьуылых зæронд цæу дæуæн начальнык уаид. 
Боцъойы хицау цыдæртæ зæгъынмæ хъавыд, фæлæ уæдмæ, 
Тего фыццаг цы лæджы афарста, уый æрбацыд æмæ йæ басабыр 
кодта. Цыдæртæ йын адзырдта уырыссагау. Уæд боцъоджын дæр 
йæ ныхас фæзылдта: 
202 

- Раст дын нæ бацамыдта ацы цыппæрдзæстон куырм, фæлæ, 
ам чи фæбады, уый абон уæртæ иннæ уатмæ баивтой æмæ уый у, 
ды цы бюрократы агурыс, уый. Уым галиуырдыгæй къуымы бады. 
- О, æмæ мын афонмæ дæр афтæ загътаис æмæ... 
Смидæг Тего уыцы уаты. Кæй йын бацамыдтой, уыцы лæджы 
раз лæууы дыууæ хъæуккаджы æмæ ныхас кæнынц хъалоны тых- 
хæй. Фæлæ уый гæххæттимæ архайы æмæ дзурджытæм æрмæст 
иугай ныхæстæ сæппары: «Нæй, нæй! Уый бар мын нæй!», «Уыцы 
хъуыддагæн æз ницы æмбарын!» Æрбацæуджытæй иу фæмæсты, 
гæххæттытæ зæххыл ныццавта æмæ фæхъæр кодта: 
-Уæдæ ам цы нытътъæфс дæ, кæд ницы æмбарыс, уæд! -æмæ 
йæхæдæг дуары æдде фæци. Йе 'мбал дæр рацыд уыцыхуызæ- 
нæй. Бадæг аззад иунæгæй, мæстæй судзгæйæ. Тего фыццаг цы 
рæдыдтытæ фæкодта, уыдоны тасы адæргæй хъавгæйæ æмæ ху- 
дæнбылæй бафарста. 
- Аипп ма уæд бафæрсын - Бирæкрат нæ дæ ды? 
- Пошли ви к черту! - фæхъæр кодта кусæг æмæ, йæ разы цы 
уæззау пресс-папье уыд, уымæ фæлæбурдта. Тего фæтарст æмæ 
уаты иннæ фарс дыккаг кусæджы цур алæууыд. 
- Цы йын загътай, цы? 
- Цы йын загътон! Бирæкрат, зæгъын, ды дæ... 
Уыцы кусæг байхъуыста Тегойы ныхасмæ сабырæй кæрæй-кæ- 
ронмæ æмæ хин, фæлывд худт бакодта: 
- Афонмæ дæр мæнæн куы загътаис, уæд дын æй æз комкоммæ 
бацамыдтаин. Ды кæй агурыс, уый ам нæма и, фенхъæлмæ йæм 
кæс, ныртæккæ æрбацæудзæн. 
Цалынмæ уыцы ныхæстæ кодтой, уæдмæ æцæг дуарæй æрба- 
хызт иу лæг. Дыууæ кусæджы фæсабыр сты, гæххæттытимæ арха- 
йынц. Æрбацæуæг мидæггаг уатмæ бахызт. 
- Уыныс? Мæнæ мидæмæ чи бацыд, уый, ды кæй агурыс, уыцы 
лæг у. Бацу йæ фæстæ æмæ æрныхас кæн йемæ. 
- Уæу, æнæхайыр фæуат, уæдæ ма мæ цы рарвит-барвит код- 
тат уæ кæрæдзимæ?.. 
- Ауай, ауай, фæстиат мауал кæн, кæннод та искуыдæм ацæу- 
дзæн, уымæн иу ран æрлæууæн нæй. 
Тего бацыд мидæггаг уатмæ. Ацы хатт нал баууæндыд амонджы- 
ты ныхасыл æмæ æндæр æгъдауæй фæрсын райдыдта: 
203 

- Хуыцауæй курæгау дæ курын, хорз лæг, æмæ дæ цæмæйдæ- 
риддæр фæрсон, уæддæр мæм мæсты ма су, цалынмæ иу сахатыр- 
дæг рацæуа, уæдмæ. 
Лæг æм дисгæнæджы каст ракодта. 
- Цæй, хъусын дæм, мæ диссаджы фæрсæг. 
- Уæдæ уал мын фыццаг уый зæгъ! Бирæкрат ды дæ æви нæ? 
- Æмæ дын уымæн цы зæгъон? Кæд дæм бюрократы хуызæн 
кæсын, уæд æй дæхæдæг зæгъ! 
- Æз æй куы зонин, уæд дæ фæрсгæ нал кæнин... Хуызæнæй 
хуызæнмæ лæг амардæуыд, фæзæгъынц, хуызæнæй цы ис, фæлæ 
уый ды дæ æви нæ? 
- Цы дæ хъæуы, уый-ма цыбырæй зæгъ, хорз лæг. 
- Цыбырæй дын куы зæгъын: Бирæкрат дæ æви нæ? 
- Омæ æгас афæдз кусын ам, æмæ мæм нырма ахæм номæй 
ничи æрбадзырдта. 
- Уæдæ ды дæр нæ дæ Бирæкрат? 
- Нæ дæн, кæд мæ æнæ дзургæ нал уадзыс, уæд! 
Тегойæн йæ цæсгом туджы азылд. «Кæс-ма, дæ хорзæхæй, мæ- 
гуыр æнахуыргонд лæгæй хынджылæг скъæрынц...» 
- Уæдæ, мæн ардæм чи сардыдта, уый æз ныртæккæ йæ дыууæ 
хъусæй куынæ 'рбаласон! - Тего ракъахдзæф кодта дуарырдæм,' 
фæлæ йæм кабинеты бадæг фæдзырдта: 
- Фæлæуу, кæдæм лидзыс?.. 
Тего фездæхт. 
- Гъы, цæй, æз фæуон бюрократ, фæлæ дæ цы хъæуы? 
- Хуыцауы тыххæй, æррадон у ам æви кусæндон? 
- Цæмæн афтæ зæгъыс? 
- Омæ уæдæ кæд Бирæкрат дæ, уæд æй зæгъ, кæннод мæ хын- 
джылæг цы кæныс?!. 
- Æрбад-ма æмæ радзур, цы дæ хъæуы, уый. 
- Нæ, зæгъ уал мын: Бирæкрат ды дæ æви?.. 
- Æз, æз, куы дын æй загътон. 
Тего æрбадт æмæ дзурын байдыдта йæ хабæрттæ. Æххæст сæ 
нæма фæци, афтæ кабинеты бадæг ныххудтис йæ дзыхыдзаг. Нал 
æмæ нал æнцайы йæ худынæй. Йæ гуыбыныл ныххæцыд. Иннæ 
кусджытæ дæр æрбамбырд сты æмæ, хабар куы бамбæрстой, уæд 
нал æнцайынц сæ худынæй. Тего мæсты кæнын байдыдта. 
204 

- Хуыцауы тыххæй, дæхи загъдау, иу æрдæг сахатмæ ма смæ-. 
сты у, дæ хъуыддаг дын сараздзынæн... 
«Уæ артæнбынтæ дæр фæкалут худæгæй, мæ хъуыддаг мын 
саразут, уыййеддæмæ» - йæхинымæр загъта Тего. Фæхудтысты 
уыдон сæ фаг... Фæлæ адæймаг худынæй дæр фæлмæцы. 
Цæвиттон, афтæ рауад, æмæ йæ хъалоны хъуыддаг сарæзта 
Тего: гектартæ бонгæндтæм æмæ иу лæджы хосгæрстмæ æрхауд- 
той. Ноджы ма йын йæ рæуæды хъастæн дæр феххуыс кодта уыцы 
кабинеты бадæг, æмæ боны фæстагмæ уый дæр рамбылдта. 
Æмæ ныр дæр ма исчи куы фæфæрсы Тегойы, мæ хъуыддагыл 
куыд хуыздæр бахъаст кæнон, зæгъгæ, уæд Тего дæр зæндджын- 
хуызæй фæзæгъы: 
- Дæ хъаст цы кусæндоны уа, уырдæм бацу æмæ æрфæрс, 
Бирæкрат кæцы у, уымæй. Кæд æй ссарай, уæд дæ амонд - дæ 
хъуыддаг дын уайтагъддæр сараздзæн. Алы кусæндоны дæр кусы 
Бирæкрат, уымæй хистæр дзы ничи ис. Гъе, фæлæ мардæрцыд уый 
у, æмæ йæ нæ хъæр кæнынц, Бирæкрат кæцы у, уый. Æвæццæгæн, 
æгæр бирæ кусы æмæ йæ не 'вдæлы... 
Журнал «Фидиуæг», №№ 9-10, 1935 аз 
205 

РАПОРТ 
1\олхозы правленийы хæдзары 
иу хицæн уаты бады ныллæггомау бæзæрхыг лæппулæг. Йæ риуыл 
рæгъ-рæгъы конд æртæ æрттиваг нысаны, иуæн дзы йæ алыварс 
сырх хæцъил конд. Френчы риуы дзыппæй зыны чысыл фыссæн 
чиныг æмæ автомат кърандасы сæр. Иннæ дзыппæй зынди æн- 
дæр чиныджы был, сау цæрмын агъуды. Хъулон кашне хъуырыл 
æртыхст, стæй френчы риуы мидæгæй æрзылд дæлæмæ галсту- 
чы хуызæн. Йæ разы кусæн фынгыл - Сталины чиныг «Вопросы 
ленинизма». Лæг кæсгæ дæр нæ кæны гом чиныгмæ, фæлæ хъуы- 
ды кæны цæуылдæр. Æвæццæгæн, йæ хъуыдыйæ ницы цæуы. 
Æгæр «оххытæ» дзы сирвæзы. Уалынмæ сыстад æмæ йæ фарсмæ 
скъаппæй райста, хъуыддаджы гæххæттытæ кæм вæййынц, ахæм 
хъæбæрцъар. Аскъуыдта йын йе 'рдæг, стъолыл æй æрæвæрдта. 
Журналы сыфтæй иу ратыдта æмæ йæ топтыхт скодта. Атулы йæ 
ахорæны æмæ ставд дамгъæтæй фыссы: «Секретар партячейка» 
- фыст фæци æмæ ныр та райдыдта йæхи мыггаг фыссын. Уый куы 
ныффысса æмæ йæ куы сауындза йæ фынджы сæрмæ, уæд уый 
дæр хорз у, дзæгъæлы бадыны бæсты. Кусы дарддæр. Арæзт ын 
фæци «Т». Фæлæ куыддæриддæр «О» æртымбыл кодта, афтæ ца- 
рæй æрхауд чысыл сау хъæндил æмæ фынгыл йæ тъæпп фæцыди. 
Фыссæг систа хъæндилы æмæ йæ «0»-йы тæккæ астæу сæвæрд- 
та. Ахорæн нæма басур. Хъæндил зилы стыр домбайы хуылфы, 
ахорæны сæрты рабырын нæ фæразы. Фыссæг кæсы хъæндилмæ. 
«Гъеныр адæймагдæр афтæ у, -хъуыды кæны хинымæр. - Цалын- 
мæ хъуыддаг арæзт фæвæййы, уæдмæ йæ ныфс нæ фæхæссы, 
206 

стæй, иугæр хъуыддаг куы сцæттæ вæййы, уæд ма райдайы, фæлæ 
уый цы диссаг у! Ныр ацы хъæндил йæхи куы фæхъæбæр кæнид 
æмæ ахорæны сæрты куы абырид, уæд цы уаид? Гъы, зæгъæм, йæ 
къæхтæ сахуырстаиккой æмæ уымæй цы! Уæдæ ахорæн куы бахус 
уа, уæд абырын цы диссаг у?» 
Уыцы хъуыдыты фæдыл йæ зæрдыл æрбалæууыдысты, йæхæ- 
дæг цы фæндтæ кодта, уыдон, æмæ фæныфсджындæр. Æмæ уæд 
хинымæр нæ, фæлæ хъæрæй загъта: «Ехх, цы уа, уый уæд! Гæды 
йæ рихийæн сахуырсынæй куы тæрса, уæд йæ цæрæнбонты æхсы- 
ры хъæстæ никуы фæуыдзæн. Цы мын уыдзæн?» 
Æддæ, къæлидоры фæцыд къæхты хъæр. Секретарь хъæнди- 
лыл бафу кодта æмæ чиныг йæ разы авæрдта, цыма йæ кæсгæ 
кæны, уыйау. Къæсæрæй æрбахызт колхозы сæрдар. 
- Кæимæ ныхас кæныс, кæ? Куы ничи дæм ис. Дæ бонтæ хорз! 
- Цы бакæнæм уæдæ, Солтан! Лæг ахуыр куынæ кæна, уæд 
фæсте баззайдзæн, æмæ секретарæн уый нæ бæззы. Мæнæ «Во- 
просы ленинизма» ахуыр кæнын æмæ куыд ахуыр кæнын, уый зо- 
ныс? Гъеныр мæ исчи фæрсы ацы чиныгæй, зæгъгæ, уæд, чи зоны, 
фæрсгæйæ иттæг хорз дзуапп нæ раттин. Фæлæ мын дзы ды афтæ 
зæгъ, зæгъгæ, уыцы вопросы тыххæй доклад скæн æмæ, Уастыр- 
джийыстæн, дыууæ сахаты æнæрлæугæйæ фæдзурдзынæн, æцæг, 
мæ разы адæм бирæ куыд уой, афтæмæй. Æмæ ахуыр дæр ахæм 
æгъдауæй кæнын, цыма мæ разы бирæ адæм ис, æмæ сын æз та 
доклад кæнын, афтæ хъæрæй дзурын райдайын æмæ, Хуыцауы- 
стæн, æппæлынæн æй нæ зæгъын, фæлæ раст валсовкæ куыройы 
хъуырмæ мæнæуы нæмгуытæ куыд хауой, афтæ мæнæн та ме 'вза- 
гæй æддæмæ гæпп кæнынц ныхæстæ... Æмæ массæйон куыст чи 
кæны, уыдон иууылдæр афтæ сты. 
- Æмæ æнæуи та куыд вæййы, æнæуи? 
- Ома докладæй зæгъыс? Уый хъуамæ, чи мæм фæхъусы, уы- 
дон хуыздæр зониккой. Æз мæхæдæг куы арæуæг вæййын, уæд ма 
мæ мæхимæ хъусынмæ кæм февдæлы. Фæлæ кæйдæрты афæр- 
сын æмæ сæм хорз фæкæсы. Айфыццаг колхозонтæн цы доклад 
скодтон, уый дæм куыд фæкаст? 
- Мæнмæ? Дзургæ бирæ фæкодтай, фæлæ дзы колхозонтæ 
цыма ницы бæрæг бамбæрстой, афтæ мæм фæкаст. 
- Ницы, зæгъыс? Ау, уый та куыд: Æмæ, чи зоны, йе 'ппæт ын 
207 

нæ бамбæрстаиккой. Ленинизм æххæстæй нæма 'мбарынц, æмæ 
уымæн афтæ у. Дæхимæ та куыд фæкаст? 
- Адон та цы 'рцауыгътай? Мæнæ уый цы нысан у? - йæхи æн- 
дæр ныхæстæгæнæг скодта Солтан. 
- Уый - Гытойы* нысан. 
- Уый та цы у - гыто? 
- Ау, æмæ йæ ныронг нæ зоныс? Физкультуронтæ кæй фæхæс- 
сынц, уый. 
- Æмæ «гыто» цæмæн хуыйны? 
- Уый дын диссаг! Ды «Солтан» цæмæн хуыйныс? 
- Мæнæ уый та? Æцæг орден у? 
-Хъус-ма, районы хабæрттæй мæ цæуылнæ фæрсыс? Æз абон- 
дæргъы æрдиаг кæнын, ды та мæ нысантæй фæрсыс. Куыд цæуы 
колхозы куыст? Райсом нæма фæуыдзыстæм нартхор тынд? 
- Фæлæуу-ма! Цыма уæларвæй æрхаудтай, ахæм ныхæстæ ма 
кæн. 
- Куыд уæларвæй? 
-Уæдæ кæцæй фæуыдзыстæм райсом, нырма нын дыууæ къуы- 
рийы куыст куы ис, уæд! Ау, дæхæдæг æй нæ зоныс? 
Секретарь чиныг мæсты 'хгæд æрбакодта æмæ йыл цыма мард 
æрцыд, афтæ æрбанкъард. 
- Цæй-ма, районы цы хабæрттæ базыдтай? 
- Мардæрцыды хабæрттæ, æндæр афтæ æнхъæлыс?.. Уæртæ 
нæ фарсмæ цы хъæу ис, уыдоны колхозы сæрдар дæр уым уыди 
æмæ йæхицæй æппæлыд, райсом, дам, уæм рапорт æрбадæтдзы- 
стæм, нæ хæстæ, дам, ахицæн кодтам æмæ нартхор тынд дæр фе- 
стæм. 
- Гæр! Æмæ куыд дæттынц рапорт, нырма сæ хуымтæ æрдæг- 
тынд дæр куы нæма сты, уæд? 
- Гъе, гъе, йæ мардæрцыд дæр уый у. 
- Уæдæ фарон дæр афтæмæй фæразæй сты? 
- Æмæ уаздæ куыд æнхъæлдтай? 
Солтан æнкъард хъуыдытыл фæци. Æмæ уæд секретарь - Бад- 
джери йæ тæккæ дзурынмæ бахæццæ. 
- Афтæ куынæ кæниккой, уæд кусын цы хьæуы? Фарон уалдзæг 
«Сырх стъалыйы» колхоз балæвæрдта рапорт хуымгæнд фæуыны 
* ГТО - Готов к Труду и Обрроне. - (Ред.) 
208 

тыххæй, афтæмæй æмбисконд дæр нæма фесты. Фæндаггæрæттæ 
бакодтой, астæуæй та - æнæконд. Къамис дæр ма сын ницы ба- 
зыдта... Хъус-ма, Солтан, мæнмæ иу фæнд ис æмæ дын æй æргом 
зæгъын: бавдæлæм, æмæ, цалынмæ нæ байрæджы, уæдмæ мах 
дæр рапорт бадæттæм. 
- Цæй рапорт? 
- Нартхор тынд фестæм - уый рапорт. 
- Уанцон нæу! Уый цæстфæлдахæн ми уыдзæн... знаджы ми. 
- Куыд æдылы дæ, куы! Æмæ уæдæ хыбыр-хыбыр кæн æмæ аф- 
тæмæй кус. Дæлæ фыццаг бригад дон цы зæронд бæхыл ласынц, 
уый дæр кусы. Æмæ йæ зонгæ та чи кæны? Цæй, уæдæ, æнцад 
бадæм æмæ та, фæсте чи баззайа, уыдон премитæ райсой, мах та 
- уайдзæф. 
- Нæй! Мæнг ныхас у уый. Афтæ никуы вæййы, стæй æнæуи 
дæр зын баууæндæн у уыцы хъуыддаг, лæг дзы куы басудза, уы- 
мæй тæссаг у. 
Бадджери ныхас æндæр фæндагыл аскъæрдта: 
- Солтан! «Нæй-нæйæ» хъуыддаг нæ рæзы, фæлæ-ма хъус 
мæнмæ: секретарь æз дæн æма? дæуæй хуыздæр зонын, хъуыдда- 
гæй цы рауайдзæни, уый. Фыццаджы-фыццаг, цалынмæ нæ рапорт 
районмæ æмæ облæстмæ хæццæ кæна, цалынмæ йæ газеты мы- 
хуыр кæной, уæдмæ мах дæр фæуыдзыстæм. Стæй афтæ 'нхъæ- 
лыс, æмæ район хаттæй-хатт нæ фæзонынц, рапорт мæнг у, уый? 
Фæзонынц æй, фæлæ барæй ницы дзурынц, уый тыххæй, æмæ йæ 
районы колхозтæй исчи куы фæразæй уа, уæд уыдонæн дæр кад у. 
Æниу, облæстæй цы зæгъыс? Сæ облæсты колхозтæй исчи крайы 
Кады фæйнæгыл фыст куы 'рцæуа, уæд сын хъыг уыдзæн, æнхъæ- 
лыс? Стæй, æнæуи дæр, Солтан, йæд у,« йæд... секретарь æз дæн 
æмæ бæрн мæнмæ хауы, ды цæмæй тæрсыс? 
- Уæллæгъи, нæ зонын. Мæн нæ уырны, æмæ райком æмæ об- 
ком афтæ бакæной... Нæ зонын, мæнæн мæхимæ раст нæ кæсы 
æмæ... 
- Æмæ уæдæ дын уæд та, раст цы у, уый зæгъон: иннæ колхоз- 
тæ бадæтдзысты рапорттæ, æмæ мах та фæсте баззайдзыстæм, 
æмæ нын нæ къæдзил скъуырдзысты, бамбæрстай? Нæ социалон 
уавæрмæ нын æркæсдзысты, лыстæггай æрцагурдзысты... 
- Цы 'рцагурдзысты? Цы дзы нæ зоныс? Иу хатт мæ Деникины 
14 Фæндагсар Уастырджи 
209 

'фсæдтæ тыххæй смобилизаци кодтой, æмæ æртæ боны фæстæ 
ралыгъдтæн, иу æхст дæр нæ фæкодтон, афтæмæй. 
- Ай, нæ дын зæгъын! Ныридæгæн дæхæдæг агурын райдыдтай, 
фæлæ партколлеги куы 'рцагура... 
- Цы уæд? Æртæ боны урсытимæ фæдæн, стæй æгас афæдз та 
сырх партизан уыдтæн, æмæ цы? 
- Ницы! Куыд дæ фæнды, афтæ. Ацы колхозы æз нырма дыууæ 
мæйы йеддæмæ нæма дæн, фæсте куы баззайæм, уæд аххосæн 
йæ фылдæр дæумæ хауы. 
-Æз, æвæдза, уымæй æппындæр нæ тæрсын, фæлæ, уæллæгъи, 
нæ зонын... Цæмæн хъæуы, цæмæн хъæуы уыцы рапорт? Кæмæн 
цы пайда у? Æниу, нæ зонын, æз мæ ныфс нæ хæссын, ды, куыд 
зоныс, афтæ кæн. 
- Ныфс! Ныфс мæнмæ дыууæ лæджы фаг дæр ис. Тæрсгæ ма 
кæн. Кæд мын фæстæдæр арфæтæ нæ кæнай, уæд бæрæг уы- 
дзæн. 
- Ныффысс!.. Дæхи бæрны фæуæд... Фæлæ, мыййаг, цы вæй- 
йы, куыд вæййы, уæд-иу мæн аххос ма уæд, ай! Хъусын дын æй 
кæнын раздæр. 
- Фыст дæр ма фæци. Гъа, кæс! - Бадджери Солтаны къухы фæ- 
сагъта рапорт. Солтан кæсы: 
- Облæсты партион комитеты секретар... - Æмæ дзы ном та цæ- 
мæн хъæуы? «Партион комитетмæ», зæгъгæ, хуыздæр нæ уыдаид? 
-*Нæ, нæ! Номæй хуыздæр у. Гъеныр дæхæдæг куы фенис дæ 
ном газеты, уæд дын æхсызгон нæ уаид? 
Солтан кæсы дарддæр: 
- Облæххæсткомы сæрдар... - уым дæр та ном! 
- Кæс, кæс дарддæр! 
- ...Сымах нын сæрмагонд разамынд кæй лæвæрдтат æмæ, ком- 
коммæ махæн цы æххуыс кодтат, уый руаджы абон, 12 сахаты æмæ 
æрдæгыл фестæм нæ нартхор тынд æмæ æфснайд дæр... - Уый 
дын диссаг... æмæ ды кæмæй зæгъыс, уыдон нæ колхозмæ бирæ 
нæ, фæлæ сæрмагонд фыстæг дæр куы никуы æрæрвыстой, уæд 
цæй сæрмагонд разамынд лæвæрдтой? 
- Куыд æдылы дæ, куы! Æнæзонд, уый дæр нæ зоныс, æмæ 
адæм физонæг æмæ арахъхъæй кувгæ Хуыцауæн фæкæнынц, 
хæргæ та сæхæдæг! - Бадджери йæхи ныхасыл ныххудти. 
210 

- Омæ дзы дыууадæс сахаты æмæ æрдæг та цæмæн хъуыд? 
Хæрзаг исчи ма зæгъа - сæ колхозонты цур сахатимæ лæууыды- 
сты. Ныууадз! Хынджылæг у уый... Районмæ кæй ныффыстай, уый 
та кæм ис? 
- Районмæ дæр уый у. Йæ адрис ын уыцырдæм фæзил æмæ 
дын уый та районмæ. 
Солтан фестад æмæ цæуынмæ фæци. 
- Фæлæуу-ма, кæдæм цæуыс, исты зæгъ! 
- Нæ зонын... Æз нæ зонын, цы дæ фæнды, уый кæн. 
- Фæлæуу-ма, дæ къух дзы æрфысс!.. 
- Куыд дæ фæнды, афтæ кæн, фысгæ дзы кæныс æви... 
- Дæ къух-иу дзы æрфыссон? - хъæр кæны Бадджери йæ фæ- 
стæ, фæлæ Солтан тымыгъкалгæ фæцæуы, æмæ ма йæ ныхæстæ 
æрдæгцъæррæмыхстытæй хъуысынц Бадджеримæ. 
- Цы дæ фæнды, уый кæн... мæн аххос-иу ма уæд... 
«Гъеуый дын лæг! - дзуры Бадджери йæхинымæр. - Уыцыхуы- 
зæнæй размæ дæр.никуы рацæудзынæ æмæ дæ къулы газеты дæр 
никуы раппæлдзысты». 
* * * 
Æртыккаг бон Солтан фæсæмбисбон фæцæйцыд сæхимæ æмæ, 
быдыры цы колхозонтæ куыста, уыдонæй иуыл фембæлд. 
- Бибо, быдыры куы вæййыс, кæдæм цæуыс? 
- Нæ хæдзармæ цæуын. 
- Нæ, нæ, æцæг дæ фæрсын. 
- Æз дæр дын æцæг зæгъын, нартхор тынд фестæм æмæ... 
- Чи дын загътыа? 
-Ды! 
- Куыд? 
- Ракæс, мæнæ! - æмæ Бибо Солтаны цæстытæм газет бадардта. 
- Газет уадз, фæлæ куыстæй цæмæн рацыдтæ, иннæтæ быды- 
ры куы сты, уæд? 
- Уыдон дæр кусгæ нал кæнынц, ныртæккæ ссæудзысты. 
Солтан фæцагайдта æмæ Бадджеримæ бамидæг. Радзырдта 
йын хабæрттæ. Бадджери фыццаг асырх, стæй афæлурс. Рауад ду- 
армæ æмæ бæхыл абадт. Уайтагъд балæууыд Бибойы раз. 
- Кусынмæ цæуылнæ цæуыс, хорз лæг? 
- Арæппын, куыст фестæм æмæ ма кæдæм цæуон? 
211 

- Хуыцауыстæн, афтæ дæ фæивар кæндзыстæм, æмæ дæ фæл- 
лойбонты æмбис куыд ахауа. 
- Фæивар кæн, æрмæст-иу фысгæ ныккæн, кæцы бон нæ ацыд- 
тæн, уый, стæй уæд фендзыстæм. 
- Ды колхоз куыд халыс, и? Дæ цард дæ нал хъæуы? 
Бибо ницыуал сдзырдта æмæ йæ хæдзармæ бацыд. 
- Цæуæм быдырмæ, Солтан, хъуыддаг хорз нæу! 
- Хорз у, цы у, уæддæр дæ хъуыддаг у! Цу дæхæдæг! 
Солтан нæ акуымдта, æмæ йæхæдæг фæраст. Солтан Бибо- 
мæ бацыд. Мардæрцыдау фæци секретарь, быдыры станмæ куы 
ныххæццæ, уæд. Бакаст æмæ станы кæрты бахизæны колхозонтæ 
иукъордæй лæууынц æмæ дзурынц цæуылдæр. Чысыл фалдæр 
фæсивæд гъæйттæй сарæзтой хъазт, зæронд лæгтæй цыппар сæ 
кæрцытыл дæлгоммæ хуыссынц. 
Гæрæны бахизæны цур чи лæууыд, уыдонмæ куы бахæццæ, 
уæд райдзастхуызæй æмæ худгæмхасæн сдзырдта: 
- Байриат, хæдзаронтæ! Цы ми кæнут, Хуыцауы тыххæй? 
- О-о! Æгас цу, Бадджери. /Егайтма нæм ахæм бон фæзындтæ! 
- Цахæм бон у, уагæр? 
- Куыд цахæм! Нартхор тынд фестæм æмæ мæнæ кафæм. 
- Æцæг, хъазын хъазын у, фæлæ кусгæ цæуылнæ кæнут?! 
- Куыд кусæм, куыд? Бригадир нын газет бакаст æмæ нын йæ- 
хæдæг загъта, мауал кусут, зæгъгæ. 
- Кæм ис, кæ, бригадир? - уæд йæ маст нал баурæдта секре- 
тарь. 
Бригадир хъазтæй æрбацыд йæ хид сæрфгæ. 
- Цы хынджылæг кæныс, лæппу, ам? 
- Кафын хынджылæг у? 
- Адæмы цæмæн змæнтыс ды, æз дæ фæрсгæ кæнын? 
- Цæмæй сæ змæнтын? 
- Кусын сæ цæуылнæ уадзыс? 
- Куыд нæ сæ уадзын? Нартхор тынд фестæм, æмæ колхозы 
сæрдар æрцæуæд а^мæ нын бацамонæд æндæр куыст. Кæд дæ нæ 
уырны, уæд мæнæ æркæс! - æмæ бригадир газет бахаста Баддже- 
рийы цæстытæм. 
- Уый мæм цы 'вдисыс, уый? Нæ уыныс, хуымтæ æнæтынд сты, 
уый? Ай! Æцæг хынджылæг ма кæнут. Мыййаг, иннæ колхозтыл куы 
212 

айхъуыса, уæд фæхудинаг уыдзыстæм. Уый афтæ газеты аирвæзт 
æмæ ма йын ныр цы гæнэен ис? Хæрæг сфысса! Куыд мæ фæтæр- 
сын кодтай! Æз та афтæ 'нхъæлдтон, æцæг нæ кусут. Велосипедыл 
куы абадис æмæ рыгкалгæ куы тæхис, уæд дæм куыд кæсы, и? Гъы, 
Хуыцауы налат, куыд бахудт. Æз мæ фыдæн фыртæн ма фæбæз- 
зон, премийæн фондз велосипеды, дæс патифоны æмæ дыууæ 
фæндыры куынæ райсон. Фæлæ кусын хъæуы, кусын! Цæй, уæдæ, 
фæстиат мауал кæнут. Гъæйтт зæгъут, нæхионтæ! 
- Цы бакусæм, цы? Куыд гъæйтт? 
- Цæй, æгъгъæд у хъазынæн. Æрлæууын кæн адæмы тоныныл! 
- Омæ дзы тонинаг кæм ис? 
- Хуыцауы тыххæй, хынджылæг кæныс æви æцæг зæгъыс? 
- Куыд хынджылæг кæнын, куыд? Ныр æнæхъæн дыууæ боны 
дæр дзæгъæлы кусæм æмæ уый æгъгъæд нæу? 
- Цæмæн дзæгъæлы? 
- Цæмæн, цæ - нартхор тынд æртæ боны размæ фестæм дыу- 
уадæс сахаты æмæ æрдæгыл. Æркæс-ма мæнæ газетмæ. 
- Зæгъ-ма мын ды: партион дæ æви нæ? 
-Дæн. 
- Æмæ партион афтæ фæкæны? 
- Уæллæгъи, афтæ. Партион лæг хъуамæ партион газетыл æу- 
уæнда, бамбæрстай? Æмæ цалынмæ ацы газеты афтæ фыст нæ 
уа, зæгъгæ, уыцы рапорт мæнг уыди, уалынмæ æз мæ бригадæй 
иуы дæр кусынмæ нæ ауадздзынæн. Фехъуыстай? 
- Æз дæр афтæ зæгъын уæдæ! - æрбадзырдта бригады пар- 
торг. 
- А-а! Уæдæ æмвæндæй саботаж сарæзтат? Ам контрреволюци 
байгом кодтат? Уæ колхозы саботаж чи сарæзта, уыдон кæм сты, 
уый зоныс? 
- Знаг уыдысты æмæ ныр Мæскуыйы цур кæмдæр къанæуттæ 
къахынц, гъы? 
- Æмæ дæу дæр уырдæм фæнды? 
- Нæй, фæлтау ды ацу уырдæм. Уыдонæй ды знагдæр дæ, бам- 
бæрстай? Цæугæ, æмæ-иу сын нæ хабæрттæ радзур. 
- Бæрæг уыдзæн, бæрæг! Кæд ныртæккæ НКВД-йы машинæйы 
нæ абадай, уæд æз лæппу ма фæхуыйнон! Ды нæ, фæлæ ма иу- 
къорд чидæртæ! 
213 

Бадджери фæаууон, колхозонтæ уæдмæ цæйбæрц тыхурæд 
фæкодтой сæхи, уыйбæрц ныр худæгæй нал фæразынц. 
Бригадир йæ сахатмæ æркаст æмæ сдзырдта: 
- Сихоры улæфт фæци. Райдайæм. Фæлæ уымæн ахæм ми ба- 
кæндзыстæм, ахæм, æмæ рапорт фыссын нæ, фæлæ йæ ном фыс- 
сын дæр куыд нал бауæнда. 
Бавнæлдтой колхозонтæ нартхор тонынмæ. 
Уыцы рæстæджы Солтан бадтис Бибойы хæдзары. Радзырдта 
Бибо, дæлæ колхозонтæ цы уынаффæ бакодтой, уый. Уыдон сфæнд 
кодтой: цыма сæ куыст барæй ныууагътой, афтæ бамбарын кæнæм 
сæрдар æмæ секретарæн. Афтæмæй та сихоры улæфт кодтой. Ба- 
фæдзæхстой бригадирæн, дзургæ уый куыд кодтаид, афтæ. 
- Хуыцауæй дын ард хæрын, мæ аххос ницы уыд! - раст кодта Сол- 
тан йæхи. - Хуыцау ме 'вдисæн, кæд æз уыцы хъуыддагыл сразы дæн. 
- Хъус-ма, Солтан! Сомытæ уадз, фæтæрсын дæ кодта æмæ 
ныхъхъус дæ, дæ аххос дæр дзы уыд. Фæлæ, куыд зоныс, афтæ 
раргом кæн уыцы цæстфæлдахæджы. Хуыцауы уадз йæхицæн, и? 
Хуыцау æвдисæнæн нæ бæззы, нæ йæм павесткæ арвитæн ис, нæ- 
дæр йæхæдæг цæуы тæрхондонмæ. 
Уалынмæ йæ ауыдтой сцæйцæугæ. Бæрæг нæ уыд: бæх тынг- 
дæр ныффæлладхуыз æви йæхæдæг. Солтан йæ размæ рауад. 
Фæндыд æй, иучысыл мæсты ныхас уæддæр куы загътаид. 
- Ам цы бадыс, ам? - фæхъæр кодта Бадджери Солтаныл. 
- Цы хабар у? 
- Цы ма уа фыддæр? Дæлæ саботаж сарæзтой. 
- Уыдоны аххос нæу, нæ. Ленинизм æххæст нæма 'мбарынц 
æмæ... 
Бамбæрста Бадджери уыцы худæнбыл ныхас. Фезмæлын кодта 
йæ бæх æмæ районмæ тындзы. 
Фæлæ цæмæ? НКВД-йы машинæ æркæнынмæ, бригадирæн 
куыд загъта, афтæ? Уый йæ хъуыдыйы кæрон дæр нæй. Нæ, ныр- 
тæккæ йæхицæн тæрсы уыцы машинæйы сбадынæй. Фæлæ уæд- 
дæр тындзы. Хъуыды кæны, йæ сæр цæйбæрц фæразы, уыйас. Ни- 
куыма фембæлд ахæм хивæнд адæмыл. «Кæд ма мæ учетни кар- 
точкæ исты 'гъдауæй мæ къухы бафтид». Гъе, ууыл у йæ сагъæс. 
Стæй ма, кæд хуыздæр гæнæн уа, уæддæр ын зæфцы фыдæй нæ 
аирвæздзæн. 
214 

Куыддæриддæр кабинеты къæсæрæй бакаст, афтæ райкомы секре- 
тары хæдивæг фæхъæр кодта, йæ цуры цы æрбацæуæг бадти, уымæ: 
- Кæсыс! Мæнæ адоны хуызæн кусын хъæуы, гъе! Гъы, куыд цæ- 
уынц уæ хъуыддæгтæ? 
- Сталины загъдау, кадыртæ алцыдæр аразынц, цы диссаг у! 
- Бæззут! Бæззут. Афтæ кусын хъæуы. 
- Нартхоры хуымтыл аздæхтыстæм, æмæ ма дзы цы мæнг æф- 
сиртæ аззад, уыдон æмбырд кæнæм. 
- Хорз, уæллæгъи, фæлæ нæм мæнæ пропагандистты курсы- 
тæм бынæттæ ис краймæ, æмæ дæ чыры ничи ис ахæм? 
- Мæнæ дын лæг, чи ма дæ хъæуы? 
- Нæ! Дæуæн ауадзæн нæй! Æххæст ма организаци сфидар 
кæн, стæй дæ ауадздзыстæм. 
- Раст нæ кæнут, уæллæгъи, нырма æз 28-æм азæй нырмæ иу 
бон дæр мæ фæллад не суагътон. Стæй уыцы колхозы мæ сæр æп- 
пындæр ницæмæнуал хъæуы. Колхозы сæрдар ахæм фидар пар- 
тион у, партизан, æмæ йын æххуыс дæр нæ хъæуы. Уæдæ брига- 
диртæй сæ иуæй иннæ хуыздæр. Раст зæгъын хъæуы, цалынмæ 
æз ныццыдтæн, уæдмæ уæззаугомау уыдысты, фæлæ ныр колхоз 
асыгъдæг кодтам кълассон знæгтæй, æмæ организаци дæр афтæ 
схъæбæр, æмæ цыфæнды зындзинæдтæй дæр нæ фæтæрсдзæн. 
Æцæг зæгъын - арвитут мæ. Гъеныр федтат - кусын зонын. Фæлæ 
теорийæ фæсте баззадтæн. Уыцы курсыты каст куы фæуин, уæд 
уыцы ахуырдзинад æмæ мæ практикæ баиу уаиккой, æмæ афтæ- 
мæй иу колхозæн нæ, фæлæ нæ районы æппæт колхозтыл дæр 
апырх кæнин уыцы фæлтæрддзинад. 
- Уæллæгъи, нæ зонын... Секретарь дæр ам нæй æмæ... 
- Цы нæ зоныс? Нæ куыстытæ фестæм, курсытæ æртæ мæймæ 
фæуыдзысты æмæ, хуымгæнæн æххæст нæма уыдзæн, афтæ ам 
дæ разы февзæрдзынæн теорийы уæргътимæ, и? 
- Цу! Цы уа, уый уæд. Курсытæм дæр æцæг лæгты 'рвитын хъæ- 
уы. Ацу æмæ уал дæ хъуыддæгтæ срæвдз кæн, цалынмæ æндæр 
лæг саввзарæм, уæдмæ. Иу-дæс боны фæстæ куы ацæуай, уæд- 
дæр ницы кæны. 
- Æмæ уæд нæ байрæджы уыдзæн? 
- Ницы кæны, уæддæр дæ айсдзысты, дзæбæх гæххæттытæ 
дын сараздзыстæм, æмæ-ма дæ ма айсæнт. 
215 

- Нæ, уæдмæ та командировкæ æндæр искæмæн авæрдзыстут, 
фæлæ уал мын ныртæккæ мæ къухмæ æрисут уыцы гæххæттытæ, 
зонын уæ сымах... 
Сразы хæдивæг Бадджерийы ныхасыл. 
Æрмæст къæсæрæй куы рахызт Бадджери, уæд хæдивæгмæ 
сдзырдта, Бадджерийы бацыдмæ уым цы æрбацæуæг уыди, уый. 
- Нæ зонын, уæллæгъи... æз сын бæрæг-бæрæг ницы зонын, 
фæлæ æгæр тагъд фесты нартхор тынд. Куы сæ бабæрæг кодтаик- 
кат, уæд хуыздæр уыдаид. 
- Æгæр тагъд, зæгъыс? Хъуамæ афтæ ма бакæна. Раст зæ- 
гъын хъæуы, нæ районы дыууæ мæйæ фылдæр нæма кусы, æмæ 
йын цы базындæуыдзæн, фæлæ махмæ куы 'рбацыд, уæд ахæм 
гæххæттытæ æрбахастагæмæ йыл, нæ зонын, куыд фæдызæрдыг 
чындæуа. Уæддæр æй райсом абæрæг кæндзыстæм, æмæ, æцæг 
ахæм цæстфæлдахæг куы разына, уæд ын ахæм ми бакæндзы- 
стæм, æмæ йæ сæр йæ кой куыд уа. 
* * * 
Бадджерийы кьухы алцыдæр бафтыд. Йæ хыгъды чиныг дæр 
райста. Æрæмбырд кодта хорз характеристикæтæ районы алы ку- 
сæндæттæй, суанг ма МОПР* æмæ цуанонты цæдисæй дæр райста 
гæххæттытæ æмæ уыцы æхсæв поезды сбадт æмæ афардæг. 
Дыккаг бон райкомы секретары хæдивæг бадти зноны хуызæн 
йæ кабинеты. Кусджытæй иу пост æрбахаста æмæ йын æй йæ разы 
æрæвæрдта. Бирæ кьонвертты 'хсæн ауыдта иу: «Райкомы секре- 
тары хæдивæгæн комкоммæ йæхимæ». Ноджы йæ фисыныл фыст: 
«Карз сусæг». Райхæлдта къонверт æмæ бакаст: 
«Районы секретары хæдивæгмæ. Иттæг официалон æгъдауæй 
дын хъусын кæнын: поезды куы сбадтæн, уæд фембæлдтæн, цы 
колхозы куыстон, иу уырдыгон колхозоныл, æмæ мын рахабар код- 
та, зæгъгæ, дам, нырма колхоз нартхор тынд дыууæ къуыримæ дæр 
нæ фæуыдзысты, фæлæ, дам, дæу сайгæ фæкодтой. Æз мæхимæ 
аххос исын, кæй нæ бабæрæг кодтон куыст æмæ колхозы сæрдар 
æмæ бригадиртыл кæй баууæндыдтæн, уымæй. Афтæмæй мæнг 
рапорт лæвæрд æрцыд. Уымæй колхозы сæрдар æмæ бригадиртæ 
знаджы ми бакодтой парти æмæ хицауадæн. Æмæ сæхæдæг дæр 
æцæг знаг сты. Колхозы сæрдар куыста Деникины æфсæдты пу- 
* МОПР - международная организация помощи борцам революции. - (Ред.) 
216 

леметтæ хæссæгæй, 2-аг бригады бригадирæн йæ фыдыфсымæры 
лæппуйы ус дæс азы æрвыст у, йæхæдæг дæр ахæм, фæлæ колхо- 
зы бабырыд. Уыцы бригады парторгæн йæ фыд уыди паддзахы за- 
маны фйнотделы бухгалтер æмæ мæгуыр адæмыл хъалон æвæрд- 
та дывæрæй. Уыцы кълассон знæгтæ контрреволюцион къорд са- 
рæзтой æмæ сæм æз куы ныццыдтæн, уæд мæн фæчъизи кæныны 
тыххæй ахæм ми бакодтой. Ис ма дзы ноджы бирæ ахæмтæ, фæлæ 
мæнæн нæ бантыст се 'ппæты рабæрæг кæнын. Тагъд сбæрæг кæ- 
нын хъæуы уыцы колхозы куыст кæрæй-кæронмæ. Пролетарон къух 
хъуамæ ныппырх кæна контрреволюцийы ахстон. 
Ацы хабæрттæ дæм уый тыххæй фыссын, цæмæй афойнадыЛ 
карз æфхæрд раттай кълассон знагæн. Мыййаг дыл обкомырды- 
гæй исты æфхæрд куы сæмбæла, уæд-иу мæн аххос ма уæд. Æз 
дæм ацы гæххæтт æрвитын заказнойæ æмæ-иу «нæ фехъуыстон» 
ма зæгъ. Ацы гæххæттæн йæ къопитæ æрвитын обкоммæ æмæ 
краймæ, æмæ дæ цалынмæ уыдон нæ басхуыстой, уæдмæ исты 
бакæн. 
О, хæдæгай! Курсытæй чи ссыд, иу ахæм лæгыл фембæлдтæн 
æмæ, дам, нæ уалдзæгмæ аргъæвтой. Фæлæ Мæскуымæ цæуын, 
уым постоянни курсытæ ис, æмæ уырдæм. Ардыгæй уалдзæгмæ 
- хæрзбон. Гъæй! Мæ тæккæ фарсмæ ахæм рæсугъд чызг бады, 
ахæм, æмæ йæ куы фенис, уæд æм дæ былтæ асдæрис. 
Цæй, уæдæ уал, хæрзбон, фенынмæ. 
Адрис дæм фысдзынæн». 
Уыцы «официалон æгъдауæй фысты» бын Бадджери йæ къух 
бафыста. 
Журнал «Фидиуæг», № 1, 1936 аз 
4» 
217 

МÆТ 
Уацау 
I 
1 
_. Авд^сс^азы^рц,*. 
уыл цыдаид, ахæм бæрзонд лæппу, - йæ галиу цонгыл пæлæз, ра- 
хиз къухы къаннæг чумæдан, - уынгæй баздæхт автобусты стан- 
цæмæ. Машинæты лæууæн фæзмæ куы бахæццæ, уæд иучысыл 
афæстиат йæ мидбынаты, йæ цæст ахаста автобустыл. Сисгæ- 
рон ауыдта брезентæй æмбæрзт уæзласæн таксийы авгыл фыст 
- «Тæгæрджын». Æввахсдæр æм бацыд æмæ хорзау нал фæцис: 
иу бынат дæр дзы нал уыд. Кабинæйы бадтис иу æрыгон сылгой- 
маг. Цыма ацы фæзы адæмæй уымæй фæндарастдæр ничи фæ- 
цис, афтæ сæрыстырæй каст уырдыгæй. 
Лæппу цæхгæр фæзылд, бауад кассæмæ. 
- Билетгæ нал ис! - загъта кассир. 
Бæлццон бацыд къанторы хицаумæ, равдыста йæ гæххæтт. 
Уыцы сахат шофыр дæр æрбахызт. 
- Мæнæ ацы æмбал æхсæны хъуыддаджы фæдыл цæуы Тæ- 
гæрджынмæ, æмæ йæ алас! - фæдзырдта йæм хицау. 
- Бынат мæм нал ис, - дзуапп ын радта шофыр. 
- Ссæдз километры лæугæ дæр акæндзынæн, - загъта лæппу. 
- Гъемæ уæдæ хорз. 
Бæлццон æмæ шофыр рацыдысты къанторæй. Сæ разы фев- 
зæрд иу ацæргæ ус. Уый дæр цыдис Тæгæрджынмæ. Билет йæ къу- 
хы куынæуал бафтыд, уæд æй сардыдтой шофырмæ. Ус лæгъстæ 
кодта, цæмæй йæ исты амалæй аласа, кæннод йæ чызг, Тæгæр- 
джыны цæрæг, уæззау рынчын у, æмæ йæм фæкæсæг нæй. Маши- 
нæмæ æввахсдæр куы бацыдысты, уæд федтой: кабинæйы бады 
218 

иу тымбылдзæсгом сырхцъар бæзæрхыг лæг. Шофыр, йæ фарсмæ 
цы бынат ис, уый ахстæй куы федта, уæд батыхст: 
- Кæм ма йæ сбадын чындæуа?.. 
- Уæртæ кабинæйы чи бады, уый рахизын кæн! - фæцæрдæг 
æм лæппу. 
Шофыр йæ къух ауыгъта. 
«Æвæццæгæн, йæ зонгæ исты у», - ахъуыды кодта бæлццон 
æмæ йæм йæхæдæг бацыд: 
- Бахатыр кæн, хорз лæг, фæлæ мæнæ ацы зæронд ус æнæфæ- 
разгæ у... Уыцы бынат ын куы раттис... 
Уый ницы сдзырдта. Йæ бæзджын æрфгуытæ фелхынцъ сты 
æмæ сæрыстырæй æрбакаст лæппумæ. 
- Махæн гуыффæйы дæр ницы уыдзæн, фæлæ зæронд ус фы- 
дæбонæй амæлдзæн, - загъта та лæппу. Лæг йæ дзыппæй систа 
бапъирозты къопп, стæй дзуапп радта: 
- Кæд ыл афтæ тыхсыс, уæд ын дæлæ «такси» баххуырс... 
-Уый бæргæ хорз уаид, фæлæ дзы «такси» дæр нæй, стæй, раст 
куы зæгъон, уæд мæ къух дæр нæ амоны. 
- Уæдæ йын искæй хардзæй кад кæныс? - мæстæймарæгау 
загъта кабинæйы бадæг. 
Уыцы ныхас хъыг уыди лæппуйæн. Шофырмæ бадзырдта: 
- Рахизын æй кæн, æмæ зæрондус сбада! 
- Рахизæд, кæд хизы, уæд. Тыххæй йæ раппарон? 
Шофыр иннæрдæм азылд. Бадæг фæныфсджындæр. 
- Аипп ма уæд, фæлæ ды чи дæ? 
-Адæймагдæн. 
- Ам дæ æгъдæуттæ æвæрæг чи скодта? 
-Хистæр дæ, фæлæ дын æй æргом зæгъын, уæздандзинад дæм 
нæй... 
Зæронд ус лæппуйы цонгыл фæхæцыд æмæ йæм бахатыд: 
- Уадз æй, дæ нывонд фæуон, мæнæ мын машинæйы гуыффæ- 
мæ схизынæн феххуыс кæн. 
Гуыффæйæ дыууæ лæджы сæ къухтæ æрлæвæрдтой зæронд 
усмæ æмæ йæ сæргъæвтой уæлæмæ. Кæронæй чи бадт, уыдонæй 
иу фестад. 
- Ардæм, ардæм, нæ мадыхай! - райхъуыст рæбинæгтæй кæй- 
дæр ныхас. 
Зæронд усæн бынат кæй радтой, уый диссаг нæ фæкаст бæлц- 
219 

цонмæ, фæлæ йæм иу рæстæмбискар лæг куы фæдзырдта, уазæг, 
рацу, мæнæ ам сбад, зæгъгæ, уæд фефсæрмы. 
- Куыд дæм кæсын, афтæмæй нæ хъæуккаг нæ дæ, æмæ дæ 
«уазæг» уый тыххæй хонын. Чысыл раздæр дын де 'ууæлтæм бака- 
стæн. Æргомæй дын зæгъын, æхсызгон мын у, дæ мадыл афтæ кæй 
тыхсыс, уый... Цæринаг уæд дæ фырт, цæринаг, ныййарæг мады 
фæллой хорзæй чи фиды, - лæг дзуры зæронд усмæ дæр. 
- Кæй хъæбул у, уый йæ хурæй бафсæдæд, мæхион дæр мын 
афтæ нæ балæггад кодтаид. 
- Фæлæуу-ма, æмæ дæ лæппу нæу? 
- Фæрсгæ дæр æй нæма бакодтон, чи у, уымæй, мæ фыртых- 
стæй... 
Лæг иудзæвгар æнæдзургæйæ баззад, куы-иу зæронд усмæ ба- 
каст, куы та лæппумæ. 
- Дыккаг хатт дын дæ къух исын! Ныр мын дæхи бацамон. 
- Сослан! - зæгъгæ, лæппу радта йæ къух тæгæрджинагмæ. 
Араст сты. Сослан фемдзаст, йæ комкоммæ цы æрыгон сылгой- 
маг бадт, уымæ. 
- Бахатыр кæн, кабинæйы ды нæ уыдтæ? 
-О... 
- Æмæ цæмæн рахызтæ? 
Лæппутæй иу йæ ныхас баппæрста: 
- Дзæрæх эзрбацыд æмæ мæстыйæ уыциу тъæлланг фæласта: 
«Чызг! Рахиз-ма, ды лæугæ дæр акæндзынæ!» 
Бæлццæттæ схудтысты. 
- Уый, æвæдза, зæронд усы дæр рахизын кодтаид. 
Ныхас айстой кæрæдзийы дзыхæй. Сослан базыдта: кабинæйы, 
шофыры фарсмæ чи æрбынат кодта, уый у Тæгæрджыны колхозы 
сæрдар. 
Сосланы къух цы тæгæрджинаг райста, уый, æвæццæгæн, фæн- 
дыд йæ ног зонгæимæ ноджыдæр аныхас кæнын æмæ та йæм баз- 
дæхт. 
- Бафæрсын аипп ма уæд, фæлæ, æвæццæгæн, дæ хæстæджы- 
тæй искæмæ цæуыс?.. 
- Нæ, æхсæны хъуыддаджы фæдыл у мæ балц, - дзуапп радта 
Сослан. 
- Кæд дæ Дзæрæхимæ исты хъуыддаг ис, уæд рæствæндаг нæ 
фæдæ. 
220 

Сослан бахудт. 
- Карз лæг у? 
- Æрдæбон ын цы ныхас загътай, цæсгомы тыххæй, уый дзы нæ 
ферох уыдзæн. 
- Чи зоны, аив нæ уыд хистæрмæ дзурын, фæлæ зæронд ус та 
уымæй хистæр у, æмæ йын йæ бынат куы раттаид, уый йыл æм- 
бæлд, - загъта Сослан, цыма йæхи раст кодта, ахæм хуызы. 
Хынцфарст уæздандзинад нæу, æмæ ничиуал ницы сдзырдта 
Сосланмæ, йæхæдæг та цыма æдзæлгъæды ныхасмæ æмхиц нæ 
уыд, афтæ фæкаст бæлццæттæм. 
Бахæццæ сты Тæгæрджынмæ. 
2 
Сослан никуыма уыдис ацы ран. Афтæ æнхъæлдта, цыма хъæу 
аныгъуылд тæгæр хъæды астæу, йæ алфамбылай дæр æмæхгæд 
у уæрæхкьабаз æмæ бæрзонд бæлæстæй. Фæлæ ахæмæй ницы 
федта. 
Раджы кæддæр, ирон адæм хохы цъассыты куынæуал цыдысты, 
уæд иу комы цæрджытæ сфæнд кодтой ацы æдзæрæг бæстæм ра- 
лидзын. Хæхтæй дард ацæуын нæ рауæндыдысты, тарстысты, быр- 
сæг адæмы* къæхты бын куы фæуой, уымæй, æмæ æрæнцадысты 
ам, комы рахизæны, - сæ иу къах - хохы, иннæ - быдыры. 
Ныртæккæ Тæгæрджынæн йæ алыварс æмæ йæ уынгты дæр 
тæгæр бæлас нал уыд. Хъæуы фæрсты згъордта хæххон цæугæ- 
дон. Йæ фæдыл арæхыс сты хæдзæрттæ. Йæ алыварс айтынг, 
цæгатырдæм гæзæмæ къул чи уыд, ахæм лæгъз быдыр. Хуссары- 
рдыгæй цæхгæр сыстадысты хъæдбын къуылдымтæ. Уыдоны сæр- 
ты кастысты нæудзар рæгътæ, уæлдæр комы къахырæй зындысты 
цъæхфарс æмæ урссæр хæхтæ. 
Машинæ æрлæууыд хъæуы астæу, æхсæнвæзы. Сослан æр- 
хызт зæхмæ, йемæ чи цыд, уыдоны бафарста, уæ рынчындон та 
кæм ис, зæгъгæ. 
- Фысым уал нæм бакæн, уазæг, рынчындон дæр дын бацамон- 
дзыстæм! - бахатыд æм, автобусгонды кæимæ ныхас кодта, уый. 
Сослан не сразы, арфæ ракодта йæ хонæгæн, араст, кæдæм 
ын бацамыдтой, уырдæм. Фыццаг бакастæй йæ зæрдæ нæ барухс 
* Æвæццæгæн, тыхгæнæг. - (Ред.) 
221 

хъæуы уындæй. Хæдзæрттæн сæ фылдæр - рагон хъæдын агъуы- 
стытæ, азтæ кæй фæцудын кодтой, сæ хицæутты зæрдæ тынг 
кæмæ нал райы, ахæмтæ. Цæхæрадæтты каутæ -тæнæг быд, тас- 
мачъийы гæппæлтæй, сындз телы уадздзæгтæй æмæ уæгъдæвæрд 
акъацийы къалиутæй æмпъызт. 
Рынчындонмæ комкоммæ бацæуæн нæ уыд цъыфæй. Сослан 
дæлдæрты æрзылд, цъыфдзасты астæуты цы стыр дуртæ æвæрд 
уыд, уыдоныл багæппытæ кодта. 
Æддаг дуар æхгæд разынд. Куы бахоста, уæд мидæгæй рай- 
хъуыст сылгоймаджы ныхас: 
- Ам æхгæд у, кæрты дуарыл æрбацу! 
Сослан базылд рахизырдæм, кулдуарыл бахызт кæртмæ. Рын- 
чындоны агъуыст уыди иууæладзыг, бæрзонд бындурыл æвæрд. 
Суайын æм хъуыди дурын асиныл. Сослан, хусбынæттæм хъав- 
гæйæ, къулрæбынты бацыд æмæ асины фæстæ хурмæбадæны 
баййæфта æртæ лæджы. Дыууæйыл дзы уыд халаттæ, æртыккаг та 
- æнæуи дарæсы. Сæ иуы къухы - цайцымæн агуывзæ. Æнæзонгæ 
лæджы куы федтой, уæд фефсæрмы сты. 
- Уæ куывд барст уæд, - худæнбылæй сæм сдзырдта Сослан. 
- Алыбон æгас цу, уазæг. Йеблагъуæ! - загъта, агуывзæ кæмæ 
уыд,,уый, æмæ æд нуазæн фестад Сосланы размæ. 
Сослан нæ райста нуазæн, бахызт мидæмæ. 
Сæйраг дохтыры кабинеты баййæфта иу ацæргæ лæджы. 
- Аипп ма уæд, Слонаты Беслæн нæ дæ? 
- Ныронг бæргæ афтæ хуындтæн, - йæ мидбылты тыххудт ба- 
кодта Беслæн. 
Сослан æм балæвæрдта гæххæтт. Беслæн æй бакаст, базыдта, або- 
нæй фæстæмæ Тæгæрджыны рынчындоны хицау æмæ сæйраг дохтыр 
кæй уыдзæн Дзалæгаты Сослан, йæхæдæг та - æнæуи дохтыр. 
- Гъемæ, сбад, дæ хорзæхæй! - Беслæн сыстад æмæ æддæуæз 
æрлæууыд. 
Сосланæн хъыг уыд уыцы ми. 
- Æз курдиат балæвæрдтон, цæмæй бынтондæр суæгъд уон 
ардыгæй, - тызмæг хъæлæсæй загъта Беслæн, гæххæтт стъолмæ 
баппæрста. -Æгъгъæд мын у, мæ сæр дзы ницæмæнуал хъæуы... 
Сослан фефсæрмы: 
- Бахатыр кæн, Беслæн, æз ардæм мæхи фæндæй не 'рбацыд- 
тæн... 
222 

- Уый мæнæн уæлдай нæу. Фæлæ, рынчындоны цы фæллæйт- 
тæ ис, уыдон цы хуызы райсдзынæ? - бафарста Беслæн. 
- Кусгæ иумæ кæндзыстæм, æмæ дзы уый сæр ницæмæн хъæ- 
уы... 
- Æз та афтæ загътон, æмæ нал кусын! 
Сослан бафиппайдта, Беслæн хиуарзон адæймаг кæй у, уый, 
- бахъавыд ын йæ зæрдæ балхæнынмæ. 
- Ныббар мын, Беслæн, фæлæ мæнæн афтæ дзырдæуыд, цыма 
ды дæхæдæг балæвæрдтай курдиат, æгæр бирæ куыст дын кæй ис, 
уымæ гæсгæ... Стæй æнхъæлдтон, дæ хуызæн фæлтæрдцжын дох- 
тырыл мæхæдæг дæр кæд истæуылты сахуыр уаин... 
- Кæуыл ма дзы ахуыр кæндзынæ, дæхæдæг сæйраг дохтыр куы 
уыдзынæ, уæд?.. Цæмæн дзы хъæуы мæнг ныхæстæ? - фесхъиуд- 
та Беслæн æмæ фæзылд дуарырдæм. 
- Фæлæуу-ма, дæ хорзæхæй, нырма нæ ныхас куы нæма фе- 
стæм, - бахатыд æм Сослан. 
Беслæн цæхгæр фæлæууыд къæсæргæрон. 
- Мæн демæ ницы ныхасаг ис! Ам мæ чи сæвæрдта, уыдонимæ 
дзурдзынæн мæхæдæг! - загъта Беслæн æмæ дуарæй федде ис. 
Сослан хорзау нал фæци. Йе 'рбацыд Беслæнæн афтæ хъыг 
уыдзæн, уый æнхъæл нæ уыд. Сагъæстыл фæцис. Сындæггай æр- 
бадт Беслæны бандоныл æнæрхъуыдыйæ. 
Хистæр медицинон хо Венерæ, фарон сæрмагонд скъола каст чи 
фæцис, ахæм æрыгон чызг, дуар æвиппайды фегом кодта, Беслæн, 
зæгъгæ, æрбадзырдта. Йæ бынаты йын æнæзонгæ лæджы куы 
федта, уæд исдуг афæстиат, стæй мидæмæ бахызт, афарста: 
- Аипп ма уæд бафæрсын, чи дæ хъæуы? 
Сослан йæ хъуыдытæй æххæст нæма фæхицæн, стæй афтæ 
цæхгæр фарст æнхъæл нæ уыд. Дзуапп радта: 
- Мæнæ бадын... 
- Омæ ам цæмæ бадыс? Чи дæ? - фæрсы та чызг æмæ йæ 
дыууæ бæзджын сау æрфыджы фелхынцъ сты. 
-Адæймагдæн... 
- Адæймаг куынæ уаис, уæд дæм дзургæ дæр нæ кæнин. Чи дæ 
хъæуы? - тызмæгдæрæй бафарста Венерæ. 
Сослан сыстад, стъолæй систа йæ гæххæтт æмæ йæ балæ- 
вæрдта чызгмæ. 
223 

Венерæ йæ æнæдзургæйæ райста, бакаст æй. Сослан æнхъæл 
уыд, чызг фефсæрмы уыдзæн, фæлæ уый йæ мидбылты бахудт. 
- Бахатыр кæн, æз та, зæгъын, кæд дзæгъæлдзу къæбæдатæй 
исчи æрбарæдыд... 
- Гъе, уæдæ мын ды дæр дæхи бацамон, иугæр уыцы къæбæда- 
тæй нæ дæн, уæд. 
Сослан йæ къух радта чызгмæ. Венерæ загъта йæ ном. 
- Нæ хицауы нын федтай? 
- Ам æй æрбаййæфтон, фæлæ... 
- Æмæ цы фæци? 
- Нал кусын, зæгъгæ, ацыд. 
Чызгæн йæ хуызыл бæрæг уыд: ницы диссаг æм фæкаст Беслæ- 
ны ми. Исдугмæ ницуал сдзырдта. 
- Æмæ уæд куыд?.. 
- Нæ зонын... Уæд та уал фæстæмæ ацæуон æмæ бамбарын 
кæнон районы. Куыд дæ фæнды? 
. - Мæ фæндонæй цы ис! Фæлæ иугæр æрбацыдтæ, уæд нын нæ 
рынчындон куы фенис, уæд æвзæр нæ уаид. - Венерæ йæ сахатмæ 
æркаст. 
- Æвæдза, уымæй дæр раст зæгъыс, уæддæр сусæгæй аздæх- 
гæ нал у. 
Сослан чумæданæй систа халат, йæ урс худ æркодта æмæ араст 
Венерæйы фæдыл. 
Къæлидоры рахизырдыгæй фыццагуатæй хъуыст адæмы ныхас. 
Мидæмæ куы бахызтысты, уæд Сосланы зæрдæ бамæгуыр. Бай- 
йæфта дзы рынчынтæй уæлдай иу-цалдæр æддагон адæймаджы. 
- Чи сты адон? - афарста Венерæйы. 
- Рынчынфæрсджытæ. 
- Æмæ абон рынчынтæм цæуæн бон у? 
- Нæу, фæлæ... 
Уырдыгæй куы рахызтысты, уæд Венерæ Сосланы базонгæ код- 
та медицинон хоимæ. Сæ къухтæ кæрæдзимæ куы радтой, уæд Со- 
слан бахудт: 
- Аипп ма уæд, халат дыл цæуылнæ ис? 
Чызг фефсæрмы, ницы дзуапп раттын бафæрæзта. Венерæ 
фæраздæр: 
- Уый даргъ аргъау у... 
-Аргъау?.. 
224 

- О, мæнæ сывæллæттæн цы аргъау фæкæнынц, ахæм. Завхоз 
сапон не 'лхæны, гæрстæхсæг æнæ сапонæй не 'хсы, ай та чъизи 
халат нæ кæны, - йæ сæрæй ацамыдта йе 'мбалмæ. 
Зылд фесты рынчындоныл. Сослан базонгæ ис иннæ кусджыти- 
мæ дæр. 
Фæстæмæ кабинетмæ раздæхтысты. Йæ зæрдæ ницæмæй ба- 
рухс Сосланæн. Кæд нырма бирæ нæ федта, уæддæр, цы бафип- 
пайдта, уымæй йæм афтæ фæкаст: рынчындонæн йæ агъуыст хорз 
у, бындурон, фæлæ дзы нæй сыгъдæгдзинад, фидар фæтк, суанг 
цъыф уынгæй райдай æмæ палатæтæй кæдæмдæриддæр бакæ- 
сай, алы ран дæр - æдзæллаг. 
Венерæ æнхъæлмæ каст, йæ уазæг цы зæгъдзæн, уымæ, фæлæ 
уый ницы дзырдта. Сæ дыууæ дæр ныхъхъус сты. Сослан, чи зоны, 
йæ сомбоны куысты сагъæсты фæдыл адзæгъæл, фæлæ Венерæ- 
мæ аив нæ каст æгуыппæгæй лæууын. Рудзынджы размæ базылд, 
стæй, цыма йæхиимæ ныхас кæны, афтæ сдзырдта: 
- Автобус æрбацыд... 
- Искуыдæм цæуыс? - афарста йæ Сослан. 
- Æз никуыдæм цæуын, фæлæ афтæ нæ загътай, фæстæмæ 
здæхын? Æмæ фæтагъд кæн, кæннод дын байрæджы уыдзæн... 
Чызг уыцы ныхæстæ ахæм хъæлæсы уагæй загъта, æмæ лæппу 
бамбæрста, уайдзæф ын кæй кæны, уый. Абон фæстæмæ, район- 
мæ, кæй аздæхдзæн, ууыл гуырысхо нæ кодта, фæлæ уыцы æф- 
хæрдимæ ацæуа, тæппуд, æнæныфсхаст æй схона ацы чызг, уый 
дæр æй нæ фæндыд. Венерæйы ныхас æм фæкаст, лæг йæ рагон 
зонгæ кæнæ йæ хæларæн цы бустæ фæкæны, уый хуызæн. Рын- 
чындон фенынмæ йæ кæй фæхуыдта, уый дæр æм ныр диссаг нал 
фæкаст. Чызг, æвæццæгæн, йæхинымæр загъта: нæ хъуагдзинæд- 
тæ нын куы базона, уæд кæд, мыййаг, сразæнгард уаид ам кусын- 
мæ. 
Фæлмæн хъæлæсæй, цыма йæхи раст кодта, афтæмæй рай- 
дыдта Сослан: 
- Карды рæхуыстау уыд Беслæнæн, сæйраг дохтыры бынатæй 
йæ кæй систой, уый. Куыд æм бакастæн, афтæмæй цыма йæ сæр- 
мæ нæ хæссы, ам æндæр исчи йæхицæй уæлдæр уа, уый. Æвæц- 
цæгæн, нал æрбацæудзæн ардæм. Æз та - комкоммæ дын æй 
зæгъон - нырвдэ æвæлтæрд дæн. Афтæмæй рынчындон æнæ дох- 
тыр куы аззайа, .уэед уый хорз нæ рауайдзæн. Район дæр Беслæ- 
15 Фæндагсар Уастырджи 
225 

нæн афтæ 'нхъæл нæ уыдысты. Ныртæккæ мæ цуры дæу йеддæмæ 
ничи ис, кæимæ ауынаффæ кæнон, ахæм. Гъемæ мын зæгъ: куыд 
дæ фæнды? 
- Æцæг мæ фæрсыс? 
-О. 
- Гъе, уæдæ райдай кусын! Кæд дзы æнæ Беслæн гæнæн нæй, 
уæд æй æз райсом æрбакæндзынæн... 
Нæ йæ бауырныдта Венерæйы ныхас. Ахæм хиуарзон лæг ацы 
æрыгон чызджы коммæ бакæса, уый нæ уыдзæн. Æмæ уæд куыд? 
Уынгæй æрбайхъуыст бирæ адæмы хъæлæба, стæй карты дуар 
æрбачындæуыд. Цыппар нæлгоймаджы сæ къухтыл æрбахастой иу 
лæджы. Сæ фæдыл тыхстхуызæй иу ацæргæ ус уад. 
Венерæ Сосланы уым фæуагъта, сæ размæ ауад. Уæдмæ рын- 
чынхæсджытæ æрбахæццæ сты асинтæм. 
Сосланæн йæ халат йæ къухы баззад. 
- Дохтыр кæм ис, дохтыр? - тыхст æмæ тызмæгдзæф хъæлæ- 
сæй афарста æрбацæуджытæй иу. 
- Дохтыр мæнæ уæ разы! - Венерæ ацамыдта Сосланмæ. 
Сослан тагъд-тагъд акодта йæ халат æмæ рынчынмæ февнæлдта. 
- Сабыргай йæ æруадзут! Цы кодта? 
Æрбацæуджытæ сæ кæрæдзийы дзыхæй ныхас истой, афтæ- 
мæй дзырдтой, æмæ зын раиртасæн уыд хъуыддаг. 
- Йæ цуры чи уыд? 
- Мæхæдæг уыдтæн, мæхæдæг, дæ нывонд фæуон. Мæ лæппу 
у, - йæ хъарæг фæуадзгæйæ, райдыдта зæронд ус. Уый куыд ра- 
дзырдта, афтæмæй йæ фырт рынчын уыд йæ зæрдæйæ, йæ сæр 
арæх рысти. Чысыл раздæр æвиппайды бауадзыг æмæ æрхауди. 
Лæппуйæн йæхи бакастæй Сосланы зæрдæ фехсайдта: йæ сæры- 
магъзы тугдадзинтæй цыдæр фескъуыд... Бахатыд, рынчыны чи 
æрбахаста, уыдонмæ, цæмæй кабинетæй ацæуой. Фæлæ уыдонæй 
ничи фезмæлыд. Цыма, раздæр чи рацыдаид, уый искæй зæрдæ- 
худтæй тарст, афтæ алчидæр æнцад, зæхмæ кæсгæ, лæууыд йæ 
бынаты. Сослан ракъахдзæф кодта дуаргæронмæ, къæсæрмæ æв- 
вахсдæр чи лæууыд, уымæн йæ цонгыл рахæцыд. 
- Бахатыр кæн! 
- Дохтыр, æххæст ма куы базыдтаиккам, йæ хабар куыд у, уый. 
- Уæ хæс цы уыд, уый бакодтат, ахизут уал, йæ уавæры хабар 
дæр уын фехъусын кæндзыстæм. 
226 

Баззадысты ма рынчынæн йæ мад æмæ йе 'фсымæр. 
- Сымах дæр уал ахизут, - сабырæй сæм баздæхт Сослан. - 
Иунæг сыбыртт дæр зын у рынчынæн. Стæй, нæ мадыхай, афтæ 
кæугæйæ дæ куы фена, уæд йæ ныфс асæтдзæн. Цæй, мауал нæ 
фæстиат кæнут! 
Сындæггай, фæстæмæ фæкæс-фæкæсгæнгæ, рацыдысты мад 
æмæ йæ фырт. Зæронд ус дуары къæсæрыл афæстиат, фæстæмæ 
фæзылд Венерæмæ: 
- Дæ фæхъхъау фæуон, Беслæнмæ дæр куы бадзурис, кæддæ- 
рауыйта цызæгъы... 
«Мæн дохтырыл дæр нæма нымайынц», - ахъуыды кодта Со- 
слан. 
- Беслæн сæхимæ ис. Уæхæдæг ын бамбарын кæнут хъуыддаг, 
- дзуапп радта чызг. 
Сослан рынчынмæ æркаст, йæ пульс ын басгæрста. Дзуры Ве- 
нерæмæ: 
- Марадз-ма, санитаркæтимæ йын бынат æрцæттæ кæнут хи- 
цæн уаты... 
- Нæй дзы ахæм уат, - æфсæрмхуызæй загъта Венерæ. 
- Се 'ппæт дæр дзаг сты? 
- Цæттæ дзы ничи у. 
Санитаркæтæй иу дуар æрбакодта, æрбакаст мидæмæ. Фæстæ- 
мæ фæзилынмæ куыд хъавыд, афтæ йæм Сослан фæдзырдта: 
- Фæлæуу уал ам, рынчыны цур! - æмæ та Венерæмæ: - Цом- 
ма! Кæм ис афтид палатæ? 
Уат йæ тæккæ дзаг уыд саст бандæттæй, хæлд сынтæджытæ 
æмæ æндæр дзаумæттæй. Иу къуымы - йæ æртæ къахы хæрдмае 
хъилæй лæууыди, йæ тæнтæ мидæмæ кæмæн бахаудтой, ахæм 
æфсæйнаг пец, рудзынгыл - æнæбын бедра. 
- Цы у ай? - бафарста Сослан. 
- Хæчъайы уæлмæрд... - бахудт чызг. 
- Уæддæр ма дæм худын куыд цæуы! 
- Нæ завхозæй зæгъын... Ды сæ фыццаг хатт уыныс, мах та - 
цалдæр азы. 
- Кæм ис завхоз? 
- Ам нæй... - æнæбæрæг дзуапп радта Венерæ. 
- Ам кæй нæй, уый æз дæр уынын æмæ дæ уымæн фæрсын: 
кæм и? - тызмæгдæрæй йæм дзуры Сослан. 
227 

- Æртæ боны размæ, дам, кæмæндæр чындзхæссæг ацыд. 
- Ау, æмæ йæ Беслæн куыд ауагъта? 
Венерæ ницуал загъта. 
- Цы бакæнæм уæдæ рынчынæн? Уæд та уал æй иумæйаг па- 
латæмæ ахæссæм? 
- Мæнæ, æртæ рынчыны кæм хуыссы, уымæй хуыздæр ын ни- 
куы уыдзæн. 
- Цом-ма! - Сослан уырдæм фæраст. 
Уым рынчыны ног æфснайд сынтæгыл æрæвæрдтой. Уколтæ 
йын скодтой. Медицинон хойæн бафæдзæхста Сослан, иудадзыг 
дæр æм дæ цæст дар, зæгъгæ, стæй санитаркæйæн загъта, цæмæй 
иунæг адæймаджы дæр мауал æрбауадза мидæмæ. 
- Цы сын мæ бон бауыдзæн? - йæхи бакъултæ кодта уый. 
- Цы бон сын хъæуы, дуар фæсте сæхгæн, æндæр? 
- Цæмæй йæ сæхгæнон, къæпсыр дæр ын куынæ ис. 
- Уæд та мæнæ афтæ! - Сослан фелвæста, къулы æнцой цы 
бандон лæууыд, уый, æмæ йын йæ иу къах дуары хæцæны цæх- 
гæрмæ атъыста. 
Венерæйæн æхсызгон уыди, Сослан хъуыддаджы фæдыл кæй 
смæсты, уый. «Фæлæ, цымæ, уый топпыхосы иу фæтæпп у æви 
æнæахуысгæ зынг?» - ахъуыды ма кодта. 
- Венерæ, тæккæ абон ставд дамгъæтæй ныффысс хъусинаг æмæ 
йæ бакæн кулдуарыл. Рынчынфæрсджытæн цæуæн ис кьуыри дыууæ 
хатты: цыппæрæмы æмæ хуыцаубоны, дæс сахатæй цыппар сахатмæ. 
- Кæддæр æз дæр афæлвæрдтон ахæм фæтк æрæвæрыныл... 
- Афтæ зæгъынмæ хъавыс: ницы дзы рауайдзæн?.. 
- Фендзыстæм... 
- Уæдæ уал хъусинæгтæ ныффысс, стæй бæрæг уыдзæн... 
3 
Баизæр. Районмæ ацæуыныл ныхас дæр нал уыд. Венерæ сæхимæ 
нæ куымдта. Сослан ын загъта: 
- Райсом ам дæу йеддæмæ рынчынтæм фæкæсæг нæ уыдзæн, 
ныр уал уæхимæ ацу, баулæф. 
- Æмæ ахсæв та? 
- Ахсæв та уал æз... Мæнæ, де 'мбæлттæй йæ рад кæмæн у, 
уый, æмæ санитаркæимæ - æртæйæ æгъгъæд стæм. 
228 

- Омæ хæргæ уæддæр исты бакæ! 
- Ау, уæ хæринаггæнæг мæ фаг не ссардзæн? 
Уыдон куы ацыдысты, уæд ма иу хатт разылд палатæтыл, стæй 
рацыд кабинетмæ. Абондæргъы нырма фыццаг хатт аззад иунæ- 
гæй йæ мид-зæрдæйы хъуыдытимæ. 
Бирæ цæмæйдæрты фыдæнхъæл фæцис ардæм æрбацæу- 
гæйæ. Цалдæр боны размæ йын районы куы загътой, Тæгæрджын- 
мæ сæйраг дохтыры бынатмæ ацу, зæгъгæ, уæд тынг бакатай кодта. 
Æппæты фыццаг æм цы хъуыды февзæрд, уый уыд Беслæны тых- 
хæй. Лæг фæкуыста уыцы иу бынаты цалдæр азы, ныронг дзы æв- 
зæрæй ницы райхъуыст. Ау, æвиппайды йæ бынатæй исинаг цæмæ 
гæсгæ фæцис? Кæд, мыййаг, искæй хахуыр ныхасæй ист цæуы? 
Районы æнæниздзинады хайады хицау ын куы равдыста, газеты 
цы уац уыди æмæ сæхи æрвыст лæг цы хъæндзинæдтæ раиртæ- 
ста Тæгæрджыны рынчындоны, уыдон, уæддæр ма йæ æххæст нæ 
бауырныдта, Беслæн аххосджын у, уый, æмæ йæхинымæр хъуыды 
кодта: «Хаттæй-хатт мыхуыргонд æрцæуынц, раст чи нæу, ахæм 
уацхъуыдтæ, æрвыст лæггæ дæр кæронмæ нæ равзарынц æцæг- 
дзинад. Бакæсон уал мæхæдæг, æмæ бæлвырдæй æнæазым куы 
разына, уæд, цы мæ бон уа, уымæй архайдзынæн, цæмæй Беслæн 
баззайа сæйраг дохтырæй, мæхæдæг та кусдзынæн йæ хæдивæ- 
гæй». Комкоммæ зæгъын йæ цæсгом нæ бахъæцыд, фæлæ, Бес- 
лæны тыххæй район цы уынаффæ бакодта, уый йæм æгæр дæрзæг 
факаст. 
Фæлæ ныр Беслæнæн йæхиуыл куы фембæлд, уæд æм йæ зæр- 
дæ фæхъæбæр. Беслæн кæд цыфæнды мæстджын уыди, уæддæр 
ын афтæ тæргæйттæ не 'мбæлы. Кæд азимаг нæ дæ, уæд уал кус, 
цы бынаты дæ сæвæрдтой, уым, стæй уæд фæстæдæр сбæлвырд 
уыдзæн дæ рæстдзинад. Уæвгæ, Беслæны аххос ныр гуырысхойаг 
нал уыд. Нæ фæлæ рынчынты та куыд ныууагъта æвæгæсæгæй?! 
Дуар æрбахостæуыд. Мидæмæ æрбахызт ныллæг, тæнтьихæг 
ацæргæ лæг. Мæллæг цæсгом. Йæ зачъе - бурбын æмæ стæмхал. 
Йæ фезмæлд - цырд, лæппуйау. Уыциу растæй æрбацыд Сосланмæ. 
- Де 'хсæвтæ хорз! 
Сослан сыстад, салам ын радта. Фенхъæлдта йæ рынчынфæр- 
сæг. Æхсызгон ын нæ уыд йе 'рбацыд. Зæронд дæр, чи зоны, ба- 
фиппайдта уый, æмæ йæхæдæг фæраздæр. 
- Алыбон æгас цу... Бахатыр кæн, фæлæ ды, æвæццæгæн, нæ 
229 

ног хицау хъуамæ уай, дæ кой дын фехъуыстон... Хорз у, хорз, дæ 
рын бахæрон. Æгайтма нæ фæсивæд размæ рацыдысты... Дæ 
фыдгулы хистæрæн хорз кæстæр ма уæд. Беслæн бирæ фæкуы- 
ста не 'хсæн, нымад, уæздан лæгæй фæцард нæ хъæубæсты. Гъе, 
фæлæ адæймагыл азтæ цас фылдæр цæуа, йæ тых афтæ къаддæр 
кæны, йæ цæст дæр алцыппæтыл нал феххæссы. Æмæ дзы арха- 
йын та бирæ хъæуы, бирæ... Æниу ма мæхæдæг дæр мæ тыхыл 
куы уаин, уæд æхсæв-бонмæ ам, рынчындоны кæрты, дзæгъæл ри- 
вæд кæнин? 
-Æхсæвгæсдæ? 
- Афтæ мæ хонынц... Хъахъхъæнын, мæ хæдзар, давынæй тас 
кæмæн нæу, ахæм фæллой... 
- Уый та цавæр фæллой у? 
- Мæнæ хæдзары къултæ, кæрты кулдуар æмæ ахæмтæ-йед- 
тæ. 
Сослан бахудт: 
- Æндæр дзы ницы ис хъахъхъæнинаг? 
- Цæуылнæ! Фæлæ уыдон мæнмæ нæ хауынц, зонгæ дæр æй 
нæ кæнын, кæм цы ис, уый. 
Сослан бафиппайдта: зæронд лæг цæмæйдæр разы нæу, æмæ 
йæ бафæндыд йемæ аныхас кæнын. 
- Æмæ, бахатыр кæн, кæд афтæ у, уæд ма дæ куыст кæй цæ- 
мæн хъæуы? 
-Хъæугæ та куыд нæ кæны, дæ рын бахæрон!.. Рагон æмбисонд 
дын æрхæссон... Кæддæр, дам, Кæрчикло рувасы йæ кæрчытæн хи- 
цауы бынаты æрæвæрдта. Рувас та тæрхъусы баурæдта дуаргæс. 
Мидæмæ макæй уадз, зæгъгæ, йын бафæдзæхста. Тæрхъус кæсы, 
æмæ рувас йæхæдæг нал ауæрды кæрчытыл. Уæд ын иубон тæр- 
хъус афтæ зæгъы: «Арæбын, рувас, Кæрчиклойы фос дæхæдæг 
цагъд куы фæвæййыс, уæд ма сæ мæнæн та кæмæй хъахъхъæнын 
кæныс?» Уæд ын рувас афтæ зæгъы: «Æдылы къоппа, æддагон 
рувæстæн дæр ардæм фæндаг куы уа, уæд кæрчытæ не 'ппæтæн 
кæдмæйы фаг уыдзысты?» 
Зæронд лæг хинæйдзаг худт бакодта æмæ ма йæ ныхасыл баф- 
тыдта: 
- Æниу æй мачердæм бамбар, афтæ æнæуи æрбалæууыд мæ 
зæрдыл... Æхсæв-бонмæ иунæгæй вæййын ам æмæ мæхицæн ар- 
гъæуттæ мысын. 
230 

- Æз дæр ма кæмдæр фехъуыстон уыцы æмбисонд, - бахудти 
Сослан. - Фæлæ, бахатыр кæ, дæ ном мын нæма загътай... 
- Бибо, дæ рын бахæрон, Бибо. 
- Æмæ уæдæ, Бибо, ды уал абад. Иу ног рынчын нæм ис. Æз æй 
абæрæг кæнон... 
- Цу, цу, дæ рын бахæрон. Æз дæр ма йын фехъуыстон йæ хабар. 
Дзæбæх, сабыр кусæг лæппу у, - загъта Бибо æмæ уый дæр сыстад. 
Къæлидормæ куы рахызтысты, уæд хæрхæмбæлд фесты сани- 
таркæйыл. Сослан фæтарст рынчынæн, кæд ыл исты 'рцыд, зæгъ- 
гæ. Чызг æм æххæст нæма æрбахæццæ, афтæ афарста: 
- Цы хабар у? 
- Æрчъицыдта, - дзуапп радта уый. 
Æнæзмæлгæйæ уæлгоммæ хуыссыд рынчын. Йæ цæсгом æр- 
дæбонау мæрдон фæлурс нал уыд, уадултæ гæзæмæ фæсырх сты, 
фæлæ йæ цæстæнгас дзæгъæлтæ кодта, тыхсти йæхимидæг. 
- Мауал тæрс, ницуал дын у, - дзуры йæм Сослан, йæ цонджы 
хъулыл ын хæцы, афтæмæй. - Ныртæккæ дын дæ баз фæуæлдæр 
кæндзыстæм, æрмæст дæ сæр ма рахъил кæн. Æвиппайды фез- 
мæлдæй дæхи хиз, æнцад хуысс, дзургæ дæр - нæ, æмæ дыууæ- 
æртæ боны фæстæ уæ хæдзары баддзынæ. 
Бæргæ бафæдзæхста Сослан рынчынæн, йæ фарсмæ чи хуыс- 
сыд, уыдонæн дæр, цæмæй сæхи сабыр дарой, фæлæ сыл йæ зæр- 
дæ нæ дардта æмæ та бацыд, Венерæ «Хæчъайы уæлмæрд» кæй 
схуыдта, уыцы уатмæ. Кæронырдыгæй цы саст табуреткæ уыд, уый 
æмæ иу æнæсæр тумбочкæ систа, тыргъы сæ æрæвæрдта. Уый- 
фæстæ дыууæйыл дæр схæцыд æмæ сæ рахаста. Кæртмæ рахи- 
зæн дуары цур йæ размæ фæцис хъахъхъæнæг. 
- Дохтыр, кæд дзы ахæм исты фæкæсинаг ис, уæд æз дæр 
дзæгъæлы бадын. Стæй, аипп ма уæд, дæхæдæг цæмæн архайыс? 
Райсом завхозæн хъæбæр приказ ратт, куыд æй ссыгъдæг кæна, 
афтæ, уæдæ ма æндæр цы кусы? - загъта уый. 
Сæ дыууæ дæр ивадæг кæнын райдыдтой æнæфснайд уат. 
Æрбацыд рынчыны æфсымæр. 
- Дæ хæрзæггурæггаг мæн! Де 'фсымæр æрчъицыдта! - фæ- 
цырд æм зæронд лæг. Лæппу фырцинæй ницуал сдзырдта. 
Бибо ныронг никуыма федта, дохтыр дæр ахæм сау куыстытæ 
фæкæны, уый, æмæ, лæппуимæ хицæнæй куы аззад, уæд ын уай- 
тагъд аппæлыд: 
231 

- Нæ ног дохтырæй дын зæгъын, мæ хæлар. Уартæ-ма йæм ба- 
кæс: ныр та хицæн бынат амал кæны де 'фсымæрæн æмæ уыныс?/ 
Йæхæдæг архайы... Æй, уæвгæйæ та, махмæ дзы цы Хæчъатæ 
ис!.. 
Уыцы рæстæджы Сослан цыдæртæ рацæйхаста уатæй. Бибо 
йын бацамыдта æрбацæуæджы. 
Сослан йæ хæссинæгтæ арæхсгæ æрæвæрдта пъолыл æмæ 
радзырдта рынчыны хабар. Лæппу йын æгæр зæрдиаг арфæтæ куы 
кодта, уæд фефсæрмы. Къæмдзæстыгхуызæй загъта: 
- Æз ын нырма ницы æххуыс фæдæн, фæлæ йæм нырæй фæ- 
стæмæ тынг цырд фæлæууын хъæуы. 
Уат сахатмæ срæвдз. Рынчыны æд сынтæг бахастой уырдæм. 
Йе 'фсымæр нæ куымдта сæхимæ, фæлæ йæ арвыстой, «дæ мады 
зæрдæ æхсайдзæн», зæгъгæ. Бибойы ма фæндыд ног дохтыримæ 
аныхæстæ кæнын æмæ та мидæмæ бацыд. Иу зæрондгомау, фæлæ 
хæрзæхсад прастина æмæ хъæццул бахаста санитаркæ, диваныл 
уат бакодта æмæ бахатыд Сосланмæ: 
- Дæхи уал æруадз, бонмæ дæр бирæ нал ис, кусын дæ хъæу- 
дзæн. 
-Растзæгъы, раст, суадздæфæллад, адæймагæфсæйнаг, мый- 
йаг, нæу! Æрхуысс уал! - йæ ныхас баппæрста æхсæвгæс дæр. 
Сослан æрмæст ацы сахат бафиппайдта, абон райсомæй ныр- 
мæ доны хъæстæ дæр кæй нæ фæцис, уый. Хæринаджы кой ком- 
коммæ скодтаид, уый йæ нæ фæндыд, мыййаг, санитаркæ дæр куы 
фефсæрмы уа, зæгъгæ, æмæ хъазынырдæм аздæхта ныхас: 
- Æрхуыссын дæр хъæуы, фæлæ, Бибо, ды нæ хистæр дæ, 
æмæ дæ иу хъуыддагæй фæрсын... Æххормаг куы вæййын, уæд мæ 
хуыссæг нæ ахсы, æмæ уый цæмæн афтæ у? 
- Мæ хæдзарыл! - санитаркæ цæхгæр фæзылд, феддæдуар. 
- Гъæй, бын бауой, афтæмæй дæ куыд ныууагътой? - бакатай 
кодта Бибо. 
. - Уыдоны аххос нæу, рынчыныл фестæм æмæ... 
- Гъемæ дæ цæрæнбон бирæ, æгайтма йæ дæхæдæг загътай. 
Бибо нæ бакуымдта æхсæвæрыл æрбадын, «ацафон хæрын 
ахуыр нæ дæн», зæгъгæ, æмæ куы фæцæйцыд, уæд æй Сослан 
фæурæдта: 
- Бибо, бахатыр кæн, фæлæ дæуæн дæр дæ лæуд ницæмæн- 
уал у, дæхи загъдау, къултæ никæдæм аирвæздзысты. Ацу уæхи- 
232 

мæ, баулæф. Кæд дын амал уа, уæд райсом аходæн афон æрбауай 
- æхсызгон хъæудзынæ. 
- Дæ салам бирæ уæд, фæлæ суанг аходæн афонмæ дæр ам 
уыдзынæн. 
- Афтæ гæнæн нæй, уæд-иу фæлтау ма 'рбацу! 
- Дæ рын бахæрон, æгайтма истæмæн хъæуын. Кæд мæ 
хуыссæг æрцахса, уæд тæрхъусау дзагъырæй дæр афынæй уы- 
дзынæн. 
Бибо рацыд. Цæмæн хъæудзæн райсом, уымæн ницыма зыдта, 
фæлæ йын æхсызгон уыд: уый дæр ацы хатт цыдæр хъуыддагæн 
хъæуы. 
Дыккаг бон рынчындоны кусджытæн сæ фылдæр афонæй раз- 
дæр æрбацыдысты. Сæ иутæ æфсæрмы кодтой ног хицауæй æмæ 
уый тыххæй, иннæтæ та сæ цымыдисæй: ам ма ис сæ ног хицау 
æви афонмæ афардæг районмæ. 
Æппæты разæй æрбацыд В- черæ. Хъахъхъæнæджы ацы хатт 
кæрт æфснайгæ куы æрбаййæфта, уæд фæдис кодта: 
- Ам ма куы дæ, Бибо? 
- Æмæ дæм цы диссаг фæкаст? Лæг кæм хъæуы, уым хъуамæ 
уа, уæдæ куыд? 
Венерæ бахызт тыргъмæ, фембæлд дысоны санитаркæйыл. 
- Дæ райсом хорз! Куыд у зноны лæппу? 
- Бакæс æм уæртæ! 
«Æвæццæгæн ыл исты æрцыд», - фæтарст Венерæ, бацæйуад 
рынчынмæ, фæлæ йын бацамыдтой, кæдæм æй ахастой, уый. 
- Кæдæй-уæдæй ацы хатт фесгуыхт Хæчъа дæр æмæ йæ «уæл- 
мæрд» ссыгъдæг кодта... 
- Ссыгъдæг кодта!.. - сфæзмыдта йæ санитаркæ мæстыхуы- 
зæй. 
- Цы кодтай, цы? Гогызау куы ныддымстæ! - дисы бацыд Вене- 
рæ. 
- Махмæ дæр дзы ис рынчындоны хицæуттæ æмæ завхозтæ! 
Дзурынмæ - гæркъæраг, хъуыддагмæ та - уаллон, - дзуаппы бæ- 
сты хъуыр-хъуырæй фæцис йæ ныхас санитаркæ. Араст тыргъы 
фаллаг кæронмæ. Дысон æм уæлдай куыст бирæ æрхауд, пъолтæ 
ныхсын уый хъуыддаг нæ уыд, æмæ мæсты никæмæ сси, фæлæ 
йæхицæй раппæлынæн æндæр хос не ссардта. 
233 

Венерæ йын фæдызæрдыг йæ ныхæстыл, æххæст сæ нæ бам- 
бæрста: «Кæд Сосланимæ истæуыл фæбыцæу?» - æмæ ратын- 
дзыдта кабинетмæ. 
Завхозæй фæстæмæ кусджытæ иууылдæр æрбамбырд сты. 
Уыдон æнхъæлмæ кастысты: цы зæгъдзæн, цы ногдзинæдтæ рай- 
дайдзæн, кæй бафхæрдзæн, кæмæй раппæлдзæн ног хицау? Æр- 
мæст дысоны санитаркæ æмæ Бибо се 'хсæн сæрбæрзондæй бад- 
тысты, цыма, ныртæккæ цы уайдзæфтæ уыдзæн, уыдон сæм нæ 
хауынц, ахæм цæстæй кастысты иннæтæм. 
Сослан радзырдта куысты уавæры тыххæй хæрзцыбырæй, хъаз- 
гæмхасæн ныхæстимæ. 
- Рынчындоны сыгъдæгдзинад æмбисондæн фæхæссынц, æмæ, 
бахатыр кæн, фæлæ дæхи хæдзары тыргътæ дæр афтæ чъизи сты? 
- бафарста æфснайæг усы. 
- Уæд мыл нæ хъæубæстæ зарæг куы скæниккой! - фемæхст уый 
дзурынмæ. Æвæццæгæн ын фыццаг хатт амал фæцис йæ тыппыртæ 
суадзынæн. Куыдфæстæмæ мæсты дæр кодта æмæ, завхозы тыххæй 
куы райдыдта дзурын, уæд æвиппайды фестад æмæ дуарæй федде. 
Сослан фенхъæлдта, ус бынтондæр ацыд, фæлæ уый уайтагъд фæс- 
тæмæ æрбауад, йæ къухы иу зæрондгомау бел, афтæмæй. 
- Ницуал сын мæ бон у уыцы цъыфтæн æмæ нæхицæй ацы бел 
æрбахастон, Хæчъайæн афтæ зæгъын, куырдтæм æй бадав, йæ 
тъæпæн ын цæхгæр алыг кæнын кæн, æмæ уымæй хафон пъол- 
ты цъыф, кæннод сын ныхсæн нæй. Æмæ, дам, æххæст булдозыр 
цæуылнæ æрдомыс?.. Гъемæ кæд хицау дæ, уæд дын мæнæ ацы 
адæмы раз зæгъын: абонæй фæстæмæ нал кусын, æмæ «нæ фе- 
хъуыстон» мачи зæгъæд. 
Ус та фæцæйцыд, фæлæ йæ Сослан фæурæдта: 
- Уæддæр дын абон æнæ кусгæ нал ис, æмæ нæм иучысыл 
байхъус. 
Ныхас завхозырдæм раздæхт. Се 'ппæты дæр бафæндыд, цæ- 
мæй уый йæхæдæг ам куыд уа, афтæмæй йын йæ цæстмæ бадарой 
йе 'дзæллаг куыст. Бибо йæхи барæвдз кодта: 
- Мæн æм арвитут, æз æй ныртæккæ ам æрбалæууын кæндзы- 
нæн. 
Венерæмæ зæрдæхсайгæ фæкаст Бибойы фæнд. 
- Ма кæн, Бибо, чындзæхсæв абон у, Хæчъа нырма уым ис, æмæ 
дæхæдæг дæр нозтыл фæуыдзынæ. 
234 

- Чи? Æз? Нæ, мæ мад, мæ фыдыстæн! Æз-иу искæмæн уску- 
рыны хъуыддаджы фидаугæйæ дæр цалынмæ мæ хæс ахицæн код- 
. тон, уæдмæ-иу мае хъуыры арахъхъы æртах никуы ауагътон... 
Бибо, æцэег, йæ ныхас сæххæст кодта. Хæчъа уыди йæ ног хойы 
хæдзары. Зæронд лæг кæрты астæу ныллæууыд. Цас æм фæха- 
тыдысты, уæддæр мидæмæ нæ бакуымдта. Барвыста Хæчъамæ. 
Лæппутæй чидæр бауад хæдзармæ, иу къаннæг графин æмæ агуы- 
взæимæ февзæрд Бибойы раз. Бибо агуывзæ нæ райста, арфæ ра- 
кодта æмæ цæхгæр загъта: 
- Хъуыддаджы мидæг лæуд дæн æмæ мын иу æртах бануазæн 
дæр нæй! 
Дыккаг барвыстæн рацыд Хæчъа. 
- Цы хабар у, Бибо? 
- Ног хицау нæм æрбацыд. Тынг æхсызгонæй дæ агуры... 
- Уый мын дзырдæуыд, фæлæ цавæр фæдис у, мидæмæ уал 
рацу! 
- Нæ бацæудзынæн, адæм махмæ æнхъæлмæ кæсынц... 
- Ныр цы ныццæхгæр дæ? - тызмæгдæрæй загъта Хæчъа æмæ 
йын йæ цонгмæ бавнæлдта. Уый йын йæ къух асхуыста. 
- Æз дзырд радтон хицауæн, зæгъын, ныртæккæ нæ дыууæ дæр 
ам уыдзыстæм. Фæстиат мауал кæн! 
Хæчъа æрбамæсты: 
- Нæ фæлæ, Бибо, дæхæдæг дæр хицауы хуызæн куы сдæ! 
- Æз дæр мæ дзырдæн хицау дæн... 
- Гъе уæдæ лæуу! - Хæчъа цæхгæр фæзылд, хæдзармæ араст. 
- Ам дæм æнхъæлмæ кæсдзынæн! - Бибо йæ къæдз лæдзæг йæ 
разы зæххы æрсагъта æмæ йыл йæ дыууæ кьухы æрæвæрдта. 
Кæрты уæвджытæ амбырд сты Бибойыл, æмæ гыццыл лæг сæ 
астæуæй нал зынд. Адæм сцымыдис сты, æмæ ныр Бибойæн амал 
фæцис йæ ног хабæрттæ радзурынæн. Рынчыны кой хъæубæстæ 
се 'ппæт дæр фехъуыстой. Ныр æмырдзыхæй хъуыстой Бибомæ, 
ног дохтыр лæппуйы куыд «фервæзын» кодта, уымæ... 
«...Гъестæй, æндæр гæнæн куынæуал уыд, уæд дохтыр мæнмæ 
фæсидт. Афтæ зæгъы: Бибо, дæ сæр мæ бахъуыд!.. Æмæ нæ дыу- 
уæ дæр нæ цæнгтæ бафистæг кодтам...» - дзырдта Бибо дысоны 
хабæрттæ. 
Йæ алыварс адæм фылдæрæй-фылдæр кодтой, Хæчъа уый 
куы федта, уæд бынат нал ардта йæхицæн. Æниу æнхъæл афтæ 
уыд: фæлæудзæн зæронд, стæй, куы сфæлмæца, уæд ахъуытты 
235 

уыдзæн, æз та фæсæмбисбон ссæудзынæн. Гъе, фæлæ йæм дис- 
саг фæкаст, Бибо йæм уæндон ныхас кæй сфæрæзта, уый. Чысыл 
тæрсын дæр байдыдта, стæй æппынфæстат ахъуыды кодта: «Цон, 
фæндагыл æй истæмæйты афæрсон, кæддæра цы мæрддагу уыцы 
ногхицау». 
Фæстæмæ Хæчъаимæ цæугæйæ Бибо афтæ рæдау нал уыд ны- 
хасмæ. Йæ хынцфæрстытæн лæвæрдта цыбыр дзуаппытæ: 
- Дысон куы фæтыхст, уæд дæ æхсызгонæй агуырдта. Тынг дæм 
смæсты... Æз уым нæ фæдæн, уæд дæм, æвæццæгæн, дæ хæдзар- 
мæ дæр бацыдаид... 
Хæчъа цалынмæ рынчындонмæ схæццæ, уæдмæ Сослан йæ 
цæстытыл ауад ахæм хуызы: карз лæг, мæнæ йæ иу бакастæй дæр 
йæ кусджытæ хæрдмæ кæмæн хауынц, ахæм тызмæг хицау. Кæс- 
ма, арахъуарзаг Бибо иу сыкъа бануазын дæр нæ бауæндыд. Æмæ 
ахæм лæгмæ дæ фыццаг фембæлдæй хъæбæр куынæфæлæууай, 
уæд хъуыддаг хорз нæ ацæудзæн. Цыбыр ныхасæй, Хæчъа йæхи 
бацæттæ кодта стыр тохмæ. 
Рынчындоны кусджытæн Хæчъа, æвæдза, Беслæнæй дæр стыр- 
дæр лæг уыд, тæрсгæ дзы кодтой. Кæддæрты афæлвæрдтой Бес- 
лæнмæ бахъаст кæныныл, Хæчъа рынчындоны фæллой хæлæттаг 
кæны, зæгъгæ. Фæлæ сыл дохтыр нæ баууæндыд: «Уанцон нæу! 
Нæ мæ уырны! Æфсæддон лæг афтæ нæ бакæндзæн!» 
Хæчъайæн фæцудын æнхъæл ничиуал уыд. Кæд ма йын ног хи- 
цау йæ ных бакъуырын бафæраза, уæд хорз. Кæд йæхæдæг дæр, 
Беслæнау, уый дæлфæччи бацæуа, уæд та - сæфт æмæ сæфт. 
Хæчъа, къæсæрæй бахизгæйæ, Сосланы куы ауыдта, уæд фæ- 
ныфсджындæр. Йæ сæры цы тызмæг лæджы ныв сæвзæрд, ахæ- 
мæй ницы федта ног хицаумæ. 
Сосланы цæстæнгас бирæ нæ афæстиат Хæчъайы халасдзагъд 
бухайраг худыл, йæ булкъдаст тыппыр цæсгом æмæ йæ сырхбын уа- 
дултыл: фæлæ фæкомкоммæ æфсæддон кителы риуыл конд даргъ 
къалодкæтæм. Итувæрд галифе хæлаф, æрттиваг цырыхъхъытæ. 
Æрмæст ма кителы уæхсчытыл пъагæттæ бакæн, æмæ дын цæттæ 
афицер. Завхозы бакастæй йæ зæрдæмæ нæ фæцыд æрмæст уый, 
æмæ уымæн йæ кителы æфцæгготæй йæ цæсгомы æхсæн хъуыр- 
бæрæг никæцæй зынд. Уæхсчытæ хъустæм схæццæ сты. 
- Алыбон æгас цу! -загъта Хæчъа, райста Сосланы къух. - Баха- 
тыр кæн, де 'рбацыдмæ ам нæ фæдæн, æгъдау мæ æрцахста... 
236 

- Уый та ма дзы цавæр милицæ у? 
- Милицæ?! - фесхъиудта Хæчъа. 
- О, милицæ... Ахсгæ нæм æндæр ничи фæкæны... 
- Чындзхæссæг уыдтæн, æмæ æз ахæм ахсты кой кæнын. 
Сослан стъолæй кърандас систа, йæ разы цы гæххæтты гæппæл 
уыд, уый æнæбæрæг хæххытæ райдыдта. Хæчъа лæууы. Рынчын- 
доны кусджытæ æнæсыбырттæй æнхъæлмæ кæсынц: цы уыдзæн 
дарддæр? Сосланы зæрдыл æрбалæууыдысты дысоны тыхст æмæ 
æдзæллæгтæ. 
." - Æфсæддон службæйы уыдтæ, æвæццæгæн, æмæ дæхимæ 
диссаг нæ кæсы дæ дзуапп? 
- Ома куыд диссаг? 
- Цæвиттон, ды дæ уæззау рынчыны æрбаластай ардæм, фæлæ 
дын загътой: «Дохтыр ам нæй, чындзхæссæг ацыд». Рынчын нал 
фервæзт. Æртæ боны фæстæ дын æз куы зæгъин: «Дæ рынчыны 
дын бæргæ фервæзын кодтаин, фæлæ мæ æгъдау æрцахста». 
Куыд дæм фæкæсид мæ дзуапп? 
Ацы ныхæстæй ахицæн кæнынмæ хъавыд Сослан йæ уай- 
дзæфтæ. Хæчъа æрмæст «раст нæ бакодтон» куы загътаид, уæд, 
чи зоны, хъуыддаг ууыл фæуыдаид. Фæлæ уый Сосланы уæздан 
ныхас бамбæрста лæмæгъдзинадмæ. Тæппуд адæймаджы мини- 
уæг та рагæй нырмæ дæр афтæ у: йæхæдæг тæрсы, фæлæ йæ 
къухы куы æфта, уæд тæрсын кæны иннæты. 
Йæ къухтæ йæ дзыппыты нытътъыста, йæхи фесхъæл кодта. 
- Аипп ма уæд, фæлæ мын исчи мæ дадайы ныхæстæ 
кæна, мæн уый ницæмæн хъæуы. Кæд исчи йæ фыдæлты 
æгъдæуттæ аппæрста, уæд йæ бар йæхи, фæлæ æз хъæу- 
уон лæг дæн, ирон адæмы æхсæн цæрын... Гъемæ, нæ фыдæлтæй 
цы æгъдæуттæ баззад, уыдон мын æппаргæ не сты. 
Хæчъа куыдфæстæмæ хъæрдæрæй фæцис йёе ныхас, стæй 
дæгъæлты баст фелвæста йæ дзыппæй æмæ йæ стъолмæ бап- 
пæрста. Сосланæн йæ хуыз уæлдай нæ фæцис, дæгъæлтæ йæхир- 
дæм æрбайста. Сабырæй бафарста: 
- Нал кусыс? 
- Нал кусын! 
- Уымæн дæр ис æгъдау. Ардæм куыстмæ куы цыдтæ, уæд кур- 
диат æрбалæвæрдтай, куыстæй ацæуыны тыххæй дæр курдиат 
хъæуы. 
237 

Фæстаг ныхæстæй Хæчъа фестъæлфыд. Йæ лæуд фендæр- 
хуызон. 
- Бæгуы, ныффысдзынæн курдиат дæр... 
- Гъе, уæдæ уал ныффысс, стæй уæд дзурдзыстæм... Дæгъæл- 
тæ дæр афтæ æрбаппаргæ не сты. Цалдæр азы завхозæй фæкуы- 
стай, æмæ дæм уыцы рæстæджы цы фæллой æрбацыд, цы дзы 
бахардз æмæ ма дæм цы хъуамæ баззадаид, уыдоныл акт кæнын 
бахъæудзæн. 
Хæчъайы зæрдæ бауазал. Цыдæр фæцис Хæчъайы хъæба- 
тырдзинад, нозт дæр фæлыгъд кæдæмдæр. Сындæггай бавнæлдта 
дæгъæлтæм, райста сææмæ ма мæллæг хъæлæсæй загъта: 
- Бæргæ, мах дæр горæты куы цæриккам, фæлæ нæ ирон цард 
афтæ у, æмæ æнæ ауайгæ дæр нæй... 
- Гæрстæхсæгæн сапон ратт, æфснайæгæн йæ бел срæвдз кæн, 
куыд дын загъта, афтæ. Ныртæккæ та уал æддаг дуары дæгъæл 
ратт Бибомæ. 
Хæчъа хæлиудзыхæй баззад. Йæ хъавд нæ фæрæстмæ. Ныр æй 
бамбæрста, æргом тохæй йæ къухы кæй ницы бафтдзæн, уый. Сфæнд 
кодта сусæг рæхуыстæй архайын. «Æз лæг ма фæхуыйнон, кьуырийы 
бонмæ дæу ардыгæй куынæ фæлидзæг кæнон», - зæгъгæ, йæхины- 
мæр бартхъирæн кодта Сосланмæ æмæ сæргуыбырæй ацыд. 
4 
Бибо фароны онг сæ колхозы куыста. Йæ фæсонæрхæджы дæр нæ 
уыд рынчындоны æхсæвгæс ныллæууын. Колхозы сæрдары митæй 
разы нæ уыд, фæлæ уæддæр архайдта, йæ бон цас у, уыйбæрц. 
Хатын æм никуы бахъуыд. 
Æндæраз фæззæджы колхозонтæм фæсидтысты æмбырдмæ. 
Куыд фехъусын кодтой, афтæмæй стыр ахсджиаг хъуыддагыл хъуа- 
мæ цыдаид дзырд. Клубы кьух бакæнæн дæр нал уыд адæмæй. До- 
кладгæнæг - Дзæрæх йæхæдæг. Уый радзырдта хицауады ног уы- 
наффæйы тыххæй. Нырæй фæстæмæ колхозонтæн сæ фæллойбон- 
тæй уæлдай лæвæрд цæудзæн, цы тыллæг æрзайын кæной, уымæн 
йæ цалдæр проценты. Чи куыд хуыздæр бакуса, афтæ фылдæр. 
Хорз сæм фæкаст уыцы уынаффæ. Хынцфарст фæкодтой сæр- 
дары. Дзæрæх æндæр хъуыддаджы фæдыл радзурынмæ куыд хъа- 
выд, афтæ Бибо сыстад: 
238 

- Мæнæн дæр ма иу фарсты бар! 
- Цавæр фарст ма, бамбарын афон ын нæма у! 
Ахæм тызмæг дзуапп ын куы радта сæрдар, уæд Бибо фæтарст, 
фадат ын куынæуал фæуа æмæ дзурынмæ фæци: 
- Æз ма дын дæхи фæрсын, Дзæрæх: куыд æй радзырдтай, æх- 
хæст дæр æй афтæ кæндзынæ æви куыд? 
Æвзæр хъуыды нæ уыд Бибомæ. «Цæвиттон, дæ нартхоры гек- 
тары æрзад фондз æмæ ссæдз центнеры. Уый тыххæй дын ныф- 
фысдзысты бонтæ, фæлæ, уымæй фылдæр цы нартхор æрзайа, 
уымæн дæр дын - йæ кæцыдæр хай. Цы хорз уаид ахæм уавæр! 
Фæлæ...» 
Гъе, уыцы «фæлæ»-йыл ма дызæрдыг кодта Бибо, æндæр ницы 
зæгъынмæ хъавыд. 
Дзæрæх масты къуыбылой фестад. Æмæ райдыдта. Иу цавæр- 
дæр Бибо куыд бауæндыд дызæрдыг кæнын парти æмæ хицауады 
уынаффæйыл? Цæмæ гæсгæ сæтты колхозонты ныфс? Кæй зонд 
æмæ кæй æвзагæй дзуры? 
Æнцон фæиртæсæн нæу, адæймаг къорд азты дæргъы цæуыл 
фæцахуыр уа, уымæй. Ахæм ныхæстæй иу æмæ дыууæ хатты нæ 
тæрсын кодта Дзæрæх адæмы. Фæлæ уый раджы уыд. Ныр та æн- 
дæр рæстæг у. Æмæ Дзæрæхæй ферох. Бибо нæ фæтарст, колхо- 
зонтæ дæр кæддæрау нæ ныхъхъус сты. Фæйнæрдыгæй схор-хор 
кодтой. Дзæрæх базыдта, ацы хатт йе 'ртхъирæн кæй ницы адавта, 
уый, æмæ сабырдæрæй дзуапп радта Бибойы фарстæн: 
- Хицауад æмæ парти цы уынаффæ рахастой, уымæн æнæ сæх- 
хæстгæнгæ нæй. Куыд радзырдтон, афтæ уыдзæн кæрæй-кæрон- 
мæ. 
Тæккæ уыцы бон Бибо бавдæлд æмæ йæхи 'мхуызон ацæргæ 
лæгтимæ скодта хицæн звено. Уалдзæг æмæ сæрды бонты сæ 
нæртон куысты кой айхъуыст æгас районыл. Диссаджы нартхор 
æрзад сæ хуымты. Газеты ставд дамгъæтæй фыст уыд, сæ колхоз 
йæхи пъланæй уæлæмæ паддзахадмæ цæйбæрц бирæ хор радта, 
уый. Фæлæ Бибойы звено, йæ куыстмæ йæм мыздæн цы нартхор 
цыд, уымæн йæ фылдæр хай кæй нæ райста, уыцы хабар никæмæ 
фехъуыст. Бибо фæхыл Дзæрæхимæ. «Йæхи кад æмæ ном йеддæ- 
мæ адæмы хъысмæтыл чи нæ тыхса, мæн уыимæ ницы хъуыддаг 
ис», зæгъгæ, уæдæй фæстæмæ нал ацыд колхозмæ. 
Цалдæр мæйы бафæрæзта æгуыстæй, стæй уæд æхсæвгæс 
239 

ныллæууыд рынчындоны. Йæхи загъдау, хъахъхъæнинаг дзы ницы 
уыд, фæлæ уæддæр Бибо æнцад нæ бадт. Æдзæллæгтæй йæ къух 
цæмæ æххæст, уыдон иуварс кодта. Сæхицæй æрхаста фæйнæ- 
джы гæппæлтæ, кæрты æмæ цæхæрадоны сарæзта хуымæтæджы 
бандæттæ. Уыйфæстæ райдыдта мусонггонд аразын. Завхозæй 
куырдта æрмæст æртæ-цыппар килойы зæгæлтæ, стæй, мæнга- 
гъуысты цы зæронд фæйнæджытæ уыд, уыдонæй иу-цалдæр, 
фæлæ йæ Хæчъа уайдзæфты бын фæкодта: «Цы дæ нæ уадзы? 
Чи дæ цæуыл домы?» 
Иуахæмы та зæронд лæг нал фæлæууыд æмæ загъта: 
- Арæбын, Хæчъа, нæ рынчынтæн алыбон дæр уыцы иухуызон 
бас дæттæм, сæгъы цæстау цъæх-цъæхид, æмæ... 
- Æмæ сын мæ тохъхъыл аргæвдон? - йæ ныхас ын аскъæфта 
Хæчъа. 
- Багъæц-ма, дæ хорзæхæй, æз дын адæмы тыххæй хъуыдда- 
джы фæдыл зæгъинаг дæн, æмæ мæ хъуыры цы абадтæ? 
- Гъы, дæ хорзæхæй! 
- Уартæ цæхæрадоны кæрон зæхх дзæгъæлы сæфы хæмпæлы 
бын... Къахгæ йæ мæхæдæг скæндзынæн. Ды мын мыггæгтæ куы 
балхæнис, уæд дзы басгæрдæг, хъæдындз æмæ æндæр ахæм ис- 
тытæ байтауин... 
- Бахатыр-ма кæн, - йæ ныхас та йын аскъуыдта завхоз, - ирон 
адæммæ цы æмбисæндтæ ис, уыдон хорз хъуамæ зонай? 
- Иу хуымæтæджы лæг цы зоны, æз дæр уый зонын, фæлæ цæй 
фæдыл зæгъыс? 
- Иу æмбисонд ахæм ис: «Дæ цæхдон кæм нæ уа, уым дæ къæ- 
бæр ма тул». 
Бибо йæм ницуал сдзырдта. Уæдæй фæстæмæ фæзулдзых 
сты. 
Хæчъа сисынмæ хъавыд Бибойы йæ куыстæй, фæлæ йын Бес- 
лæн ууыл не сразы. Æмæ уæд йæхæдæг, цæмæйдæриддæр йæ 
бон уыд - цæстæнгасæй, дзыхы ныхасæй - алцæмæй дæр æмба- 
рын кодта Бибойæн, уымæн йæ бынат æппæты дæле кæй ис, уый. 
Бибойæн йæ зæрдæмæ тынг фæцыдысты ног хицауы митæ: йæ 
фæлмæн ныхас, йæ хæларзæрдæуаг. Уæлдайдæр та уый, æмæ 
Хæчъайæн йæ бон базонын кодта. Стæй ма иу хъуыддаг - æддаг 
дуары дæгъæлтæ йæм кæй радта, цæмæй дзæгъæлцæуджыты ми- 
дæмæ ма уадза. 
240 

Цалынмæ иугæйттæй цыдысты рынчынфæрсджытæ, уæдмæ 
Бибо дуары æдде алкæмæн дæр дзырдта ног хицауы уынаффæ. 
Рацыд æм Венерæ дæр. Чысыл фæстæдæр сæ хъæлæбамæ ра- 
хызт Сослан. 
- Цæуыл тох кæнут? 
- Дæ ног фæткыл! - дзуапп ын радта Венерæ. 
Æрбацæуджытæ чысыл рæстæг фегуыппæг сты. 
Хъуыстысты ма иугай ныхæстæ: 
-Горæтаг къулбадæг митæ ам ницæмæн хъæуынц! 
- Уæд Беслæн нæ зыдта ахæм æгъдау æвæрын? 
Венерæ æмæ Бибо æнхъæл уыдысты: ныртæккæ ног дохтыр йæ 
къух ауигъдзæн, рынчынфæрсджыты сæхи бар ауадздзæн. 
Сослан бамбарын кодта æрбацæуджытæн, рынчынтæн алы бон, 
алы сахат дæр æддагæтты къæхты бын куыд зын у, уый. 
- Искæмæн уæ йæ хæдзары сæйгæ рынчын куы вæййы, уæд 
дæр ма йæ хицæн уаты куы схуыссын кæны, цæмæй йæ бинонты 
хъæлæба ма хъыгдара, уæд уæм цы диссаг фæкаст, мах дæр ахæм 
фæтк сæвæрдтам, уый? Алчидæр уæ йæ хуын бадæттæд, райсом 
та бар уыдзæн алкæмæн дæр йæ рынчыны фенын. 
Нæлгоймаг рынчынфæрсджытæй иу хатыр дæр ракуырдта Со- 
сланæй: 
- Бахатыр кæ, дохтыр. Афтæ ма фенхъæл, ницы фенæг адæм 
стæм, фæлæ нæм ныронг ахæм æгъдау нæ уыд, æмæ... Мах аххос 
дæр нæу. 
Сослан Бибойы сæхимæ арвыста. Венерæ æмæ санитаркæ сæ 
куыстмæ ацыдысты. 
Æмбисонды рæвдз разынд ацы хатт Хæчъа. Фæдзæхст ын цы 
уыд, уыдон уайтагъд аххæст кодта: гæрстæхсæгæн радта сапæттæ, 
æфснайæгæн йæ бел сарæзта, пъол æхсынæн зæронд фæлмæн 
голлаг ссардта. Рынчындоны кæрты цы дыууæуатон хæдзар уыд, 
уый расыгъдæг кæнын кодта, нывæрдта дзы сынтæг, стъол, бан- 
дæттæ, къаннæг скъапп - Сосланæн цæрæн бынат. 
Уыцы бонæй фылдæр куыст никуы уыд æфснайæгæн, фæлæ 
ацы хаттæй зæрдиагдæрæй никуы архайдта. 
Сосланы фатер куы бафснайдта, уæд хъуамæ ацыдаид сæ- 
химæ, уымæн æмæ рынчындоны пъолтæ изæрыгæтты æхсадта, 
фæлæ йæм ныр æндæр фæнд æрцыд: хъуамæ равдиса ног хица- 
16 Фæндагсар Уастырджи 
241 

уæн, сыгъдæгдзинад цы у, уый. Æмæ уал райдыдта тæккæ зындæр 
куыст - тыргътæ сыгъдæг кæнын. 
Венерæ йæ афтæ æнувыдæй архайгæ куы баййæфта, уæд æм 
нал фæлæууыд: 
- Уый диссæгтæ кæнынмæ куы бавнæлдтай, Дамикка! 
- Мурдæр ницы диссаг! Тæккæ райсом æз фенын кæндзынæн 
нæ ног хицауæн, мæхи тыргътæ куыд сты, уый. 
Венерæ арф ныуулæфыд: 
- Цы ма йын фенын кæндзынæ, уæддæр цæуынмæ куы хъавы, 
уæд?.. 
Дамикка кæсгæйæ баззад Венерæмæ, пъолæхсæн голлаг йæ 
къухы æнæлæмæрстæй, сæх-сæхгæнгæ. 
-Хъазгæ кæныс, æви?.. 
- Бæргæ, хъазгæ куы кæнин... 
- Ау, æмæ йын æрдæбон йæ фатер куы бафснайдтон! 
- Нæ зонын... Йæхæдæг фæдзуры... 
- Æмæ кæд хъавы? 
- Чи зоны, абон дæр. 
Дамикка пъолтæхсæн хæцъил бедрайы æртъæпп кодта, йæ 
къухтæ йæ раздарæнæй асæрфта æмæ фæхæцыд Венерæйы цон- 
гыл. 
- Рауай-ма, курдиат мын афысс! 
- Цæй курдиат? 
- Мæ куыстæй цæуын! 
- Цавæр схъиуд фæкодтай? 
- Фыссыс мын æви нæ? 
- Кæдæм тагъд кæныс? Банхъæлмæ уал кæс, - сабыр æй кодта 
Венерæ. 
- Курдиатæн иронау ныффыссæн нæй? 
- Ныууадз уал, цæй. 
- Цæй-ма, ис æви нæй? 
- Цы уæлдай у, фæлæ тагъд ма кæн! 
Чысыл фæстæдæр Дамикка Сосланы раз æрæвæрдта курди- 
ат, йæхæдæг æнæдзургæйæ дæрддзæф слæууыд. Сослан бакаст: 
«Рынчындоны сæйраг хицаумæ. Абонæй фæстæмæ рынчындоны 
нал кусын. Нæ фехъуыстон мачи зæгъæд». 
- Æмæ дæ цы фæнды, æвиппайды цæмæн афтæ æрбафæнд 
кодтай? 
242 

- Знон нæ зыдтон, цæугæ кæныс, уый. Дзæгъæл куыст нæ уар- 
зын. Абон хорз æгъдау æрæвæрдтат, æмæ æз дæр бавнæлдтон 
зæрдиагæй. 
- Бахатыр кæн, дæ ном... 
- Дамикка. Æз та ма дын равдисынмæ хъавыдтæн, мæхи тыргъ- 
тæ куыд сыгъдæг сты, уый. 
Дамикка куыдфæстæмæ мæсты кæнын райдыдта. 
- Æхсæз мæйы дæргъы дзурын Беслæн æмæ Хæчъайæн: иу- 
дыууæ машинæйы хуыр ныккалут, нæ разы цы цъыфдзаст ис, уым, 
æмæ нæм адæм цъыф мауал хæссой. Гъемæ уымæн дæр мæхæ- 
дæг схос кодтаин, мæ раздарæны йæм хастаин хуыр... 
- Æз дæр ма дын феххуыс кæндзынæн! - ныххудт Сослан. 
- Кæцæй ма мын феххуыс кæндзынæ, куы афардæг уай, уæд? 
- Нæ! Цалынмæ дын дæ тыргътæ фенон, уæдмæ мын ацæуæн 
нæй, - загъта Сослан, æмæ Дамикка дæр йæ мидбылты бахудт. 
5 
Рынчынтыл азилын хъуыд, фæлæ ма уæддæр Сослан йæ мид-зæр- 
дæйы æнхъæлмæ каст Беслæны æрбацыдмæ. «Уымæй куы уаин, 
уæд нæ фæлæууин æнæ 'рбацæугæ. Хорз зоны, нырма æвæл- 
тæрд дохтыр кæй дæн, уый. Æмæ куыд нæ тæрсы, исты куы фæ- 
рæдийон, зæфцы фыдæй исчи куы фæзиан уа, уымæй? Ныр цал- 
дæргай мæйтæ ам, рынчындоны, кæй дзæбæх кæны, сæ низыхатт 
биноныг кæмæн базыдта, цы хос сын хуыздæр у, уыдæттæ чи сбæ- 
рæг кодта, уый куыд фæуагъта йæ рынчынты ног дохтыры бар? Йæ 
куысты бынаты йæ кæй фæдæлдæр кодтой, ууыл, цас æй фæнды, 
уыйас мæсты кæнæд. Фæлæ рынчынтæ, сæ цард йæ къухы кæмæн 
ис, уыдон та цы аххосджын сты? Цымæ, æхсæвыгон та æнæмæт фы- 
нæй куыд бавæййы?» - хъуыды кæны Сослан, æмæ йæ цæстытыл 
уайы, йæхиуыл йæ рынчынты мæтæй хуыссæг куыд нæ хæцид, уый. 
Фæлæ - нæй, не 'рбазынд Беслæн. Сослан рынчынтыл зылд куы 
фæци, уæд та бахъавыд районмæ ацæуын æмæ бафарста Вене- 
рæйы: 
- Уæд та уал цыбыр рæстæгмæ ауайон районмæ. Цы зæгъыс? 
- Дæхæдæг хицау дæ, æмæ дзы кæй фæрсыс? Фæлæ уæд рын- 
чынтæн зæгъ, æмæ дзæгъæлы ма æнхъæлмæ кæсой, - бустæгæ- 
нæгау загъта Венерæ. 
243 

- Цавæр рынчынтæн? 
- Амбулаторимæ чи цæуы, уыдонæн... 
Сослан бамæстджын. Йæ фыртыхстæй дзы æрбайрох, абон ам- 
булаторимæ цæуæг рынчынтæ дæр йæ бæрны кæй сты, уый. 
Æрбацæуджытæй дыууæ уæззаудæр рынчынтæ уыд, хъæрзыд- 
той сæ фæсонтæй, сæ зæнгтæй. Сæ иуы Сослан ныуурæдта рын- 
чындоны, фæлæ иннæмæн бынат не ссардтой, æмæ уал сæхимæ 
ацыд. 
- Исчи ма нæм æнхъæлмæ кæсы? 
Венерæ ракаст æддæмæ, стæй дуар бахгæдта æмæ æрмæст 
уæд радта дзуапп: 
- Ис ма дзы иу... æнæниз «рынчын»... 
- Уый та ма цавæр у? 
- Дæхæдæг æй фендзынæ... 
Венерæ рацыд. Мидæмæ æрбахызт, иу-фынддæс æмæ ссæдз 
азы кæуыл цыдаид, ахæм лæг. Йæ бакастæй дæр æмæ йæ дарæ- 
сы кондæй дæр нæ уыд хъæууон кусæг лæджы хуызæн. Гомсæр. 
Пыхцыл сæрыхъуынтæ, фæтæн ных, бæзджын сау æрфгуыты 
бын цъæх цæстытыл минут дæр иухуызон æнгас нæ фæстиат код- 
та: мыстахсæг гæдыйы цæстытау алырдæм хъахъхъæдтой. Гуы- 
быргомау фындзы бынæй зынд цыбырдым рихиты гæбаз, тæнæг 
былтæ, фæтæн роцъо. Фæлдахгæ уæрæх æфцæгготджын æддаг 
хæдон, æрттиваг æргъæвæгджын гæрз рон, нарæгфадыг хæлаф 
æмæ дæрдджын бур туфлитæ нæ фидыдтой сæ хицауæн нæдæр 
йæ карыл, нæдæр хъæууон лæджы царды уагыл, фæлæ уымæн, 
æвæццæгæн, уый йæ хъуыдыйы кæрон дæр нæ уыд. 
Æрбацæуæг дардыл ныхас райдыдта: колхозы быдыртæй хуыз- 
дæр ма адæймаг кæм хъуамæ равдиса йæ лæджыхъæд! Фæлæ... 
Лæг æнæниз куынæ уа, кусын куынæ фæраза, афтæмæй йæ адæм 
та æмбаргæ куынæ кæной æмæ йæ лæвархор куы хоной... 
- Цæмæй тыхсыс? - йæ ныхас ын фæцыбыр кодта дохтыр. 
- Рынчын дæн, - мæллæг хъæлæсæй загъта æрбацæуæг, фæлæ 
бамбæрста, сабыр таурæгътæй кæй ницы рауайдзæн, уый, æмæ 
нымайын райдыдта йæ низтæ. Дохтыр ын йæ дæлармы фæцавта 
тæвдбарæн. Бафарста йæ, кæм кусы, уымæй. 
- Кусын куы фæразин, дохтыр, уæд ма ардæм цыдаин? - загъта 
уый. 
244 

Сослан федта тæвдбарæн. Раласын ын кодта йæ дзаума рон- 
бастæй уæлæмæ, байхъуыста йын йæ рæуджытæм, йæ зæрдæмæ 
æмæ цæхгæр загъта: 
- Æппындæр дæм низы мыггагæй ницы ис! 
«Рынчын» йæ дзаумæттæ кæнгæ-кæнын хатыд: 
- Стыр хъуыддаг дæ нæ агурын, дохтыр, фæлæ мын иу-æртæ 
мæймæ ныффысс гæххæтт, æндæр мæ ницы хъæуы! - æмæ йæ 
дохтыр куыд нæ бафиппайа, афтæ фондз сомы æрæвæрдта стъо- 
лыл. 
- Ай та цы у? - афарста Сослан, æхца куы федта, уæд. 
- Гæххæтт афыссæггаг ма-иу нæ фыдæлтæ писырæн дæр йæ 
мызд куы фыстой, - загъта уый, йæ къахыр дæндæпгæ базыхъхъыр 
кодта, афтæмæй. 
Сослан ахæм рынчыныл никуыма фембæлд æмæ исдугмæ фæ- 
джих, стæй фефсæрмы, цыма йæхæдæг лæвæрдта гæртам, уыйау. 
Æхца йæ къухмæ систа, афтæмæй бафарста: 
- Адонæй мæ балхæнынмæ хъавыдтæ? Худинаг дæм нæ кæ- 
сынц дæ митæ? Лæг куы дæ, уæд дæ сæрмæ цытæ хæссыс? Айс 
сæ, æмæ дын ацы хатт хатыр фæуæд, фæлæ дæ амæй фæстæмæ 
куыд никуал фенон, афтæ бакæн! 
Гæртамдæттæг йæ къух куынæ радаргъ кодта æхцамæ, уæд æй 
Сослан баппæрста, æмæ пъолмæ ахауд. 
«Рынчын» æхца систа, афу йыл кодта: 
- Гъемæ хорз, дохтыр, ног кусæг дæ, æмæ дæ адæм нæма зо- 
нынц. Æз сын радзурдзынæн: ног хицау туманæй къаддæр нæ исы. 
«Ай, уæзданæй кæимæ фæдзурынц, ахæм нæу, йæхи 'взагæй 
йын бамбарын кæнын хъæуы», - ахъуыды кодта Сослан. «Цæугæ 
ардыгæй!» -зæгъгæ, йын йæ къабазыл фæхæцыд, дуармæ йæ рас- 
хуыста. Уый, æвæццæгæн, афтæ 'нхъæл нæ уыд, фæтарст, иу каст 
ма фæкодта къæсæры æддейæ, стæй фæаууон. 
Сæ хъæлæбамæ Венерæ æрбауад. 
- Цæй гуыппытæ уыдысты уыдон? 
- Ницы... де 'нæниз рынчын дуар йæ сæрæй бакодта... Чи у, чи? 
- Йæ ном - Елберд, Хæчъайы хæлар, - загъта Венерæ æмæ 
ацыд фæстæмæ. 
Чысыл фæстæдæр кабинетмæ æрбахызт иу ацæргæ лæг, йæ 
къухы - пъартфел: районæй ревизигæнæг... 
245 

6 
Хъæуы астæу, кæддæр фæскомцæдисонтæ акъаци бæлæстæ æмæ 
сирены къутæртæ кæм ныссагътой, уым бандоныл, газет йæ къухы, 
афтæмæй иунæгæй бады Елберд. Йæ каст уынгмæ у, фæлæ газе- 
тыл афтæ зæрдиагæй ныггуыбыр, æмæ йæ хъуыдыйы дæр нæй, 
зыгъуыммæ йыл кæй хæцы, уый. 
Уалынмæ ауыдта Хæчъайы. Йæ комкоммæ куы æрхæстæг, уæд 
Елберд сыстад, фехситт æм кодта æмæ та фæстæмæ æрбадт. 
Хæчъа æвиппайды фæзылд, аракæс-бакæс кодта фæйнæрдæм, 
стæй æрбацыд Елбердмæ. 
Мæстджын у Хæчъа, ревизийæ йæ зæрдæ бауазал, фæтарстис. 
Ныр ын æхсызгон уыд, ацы тыхст рæстæджы йæм йæ рагон цæди- 
сон æмæ йæ хæрæфырт Елберд кæй фæдзырдта, уый. Чи зоны, 
стыр æххуыс æнхъæл дзы нæ уыд, фæлæ, къæдзæхæй чи фæцæй- 
хауы, уый, дам, æмбыд тихалæгыл дæр ныххæцы. 
Елберд Хæчъайы риуыл хæстон орденты ног къалодкæтæ куы 
федта, уæд былысчъил худт бакодта. 
- Мæлæты хорз дыл нæ фидауынц!.. 
- Цæмæй зæгъыс? 
- Дæ разы дæ хæрзиуджытæй. 
- Æмæ кæмæй æгуыдзæгдæр дæн? 
Елберд ын бавнæлдта йæ риумæ. 
- Герой дæ, герой... Цас сын бафыстай? 
- Ныууадз! 
- Фæрсгæ дæ кæнын æцæг. Мæн дæр искуы куы бахъæуой. Кæм 
сæ балхæдтай? 
- Военторджы магазины, цас дæ хъæуы, уыйас... 
-Уæддæр иуæй-иутæ куыд амондджын сты... 
- Ома чи? 
- Зæгъæм, ды. Фронтæй лидзгæ иумæ ракодтам, æмæ ды - ге- 
рой, æз та - фыдракæнæг. 
- Кæй аххос дын у, дæ къухтæ нæ лæууынц... 
Хæчъа смæсты. Нæ уарзта уыцы кой. Уæвгæ, бæлвырд афтæ 
уыд. Фронтæй ралыгъдысты иумæ. Елберд йæхицæн фæндаггаг 
амал кодта давын æмæ стигъынæй. Иу ран къæппæджы бахауд, 
æрцахстой йæ. Хæчъа уал æмбæхст дардта йæхи. Цы æфсæддон 
хайы уыд, уыдон æй æнæбæрæг сæфтыл банымадтой. Хæст куы 
246 

фæцис, уæд ссыд сæхимæ. Елбердæн дæр уæдмæ йæ ахсты æм- 
гъуыд ахицæн. Сыздæхт сæ хъæумæ. Фæлæ та ам дæр йæ къухтæ 
нæ фæлæууыдысты, æмæ ногæй бахауд ахæстонмæ. Ныр уæгъд 
у, кусгæ никуы кæны, аууон дары йæхи, къæбæдатæн æмæ дав- 
джытæн - сæ раздзæуæг. Хæлæггомау кæны Елберд Хæчъамæ. 
Кæс-ма уымæ: хъæндилы хуызæн бабырыд завхозы бынатмæ æмæ 
æнæ хъæр, æнæ мастæй ссивы фæллой, адæмы цæсты та - герой, 
зноны хæстон. О, фæлæ йыл Елберд æнæуи æнæрвæссон у, йæхи- 
цæй йæ æдылыдæр хоны, тæппуд. Хæчъайы хуызæн тадзгæ-бар- 
гæйæ чи давы, уыдон Елбердмæ ницæйаг кæсынц. 
Ныр дæр та йын Хæчъа аххос йæхирдыгæй куы фæкодта, уæд 
æм Елберд æлгъгæнæджы цæстæй бакаст. 
- Æз дын куынæ уыдаин, уæд уыцы фæндагыл æххормагæй 
куыдзы мард ныккодтаис... 
Хæчъа фæтарст, ныхас хылырдæм куы ацæуа, уымæй. 
- Цæй, рагон хъуыддæгтæ ныууадз, цæмæ мæм дзырдтай? 
- Цы бадæ дæ ревизийæ? 
- Нырма ницы... 
- Æмæ уæддæр цы загъта? 
- Акты къопи, дам, сæрвитдзыстæм районы æнæниздзинады 
хайадæй. Ды та цы бадæ? 
- Æз мæ къопи мемæ рахастон. Ракæс-ма! - Елберд йæ худ си- 
ста. - Мæнæ-ма ам дæ къухæй æрысгар! - бацамыдта йæ сæры 
тенкамæ, стæй радзырдта, Сослан æй куыд ратардта, уый. 
- Ау, дынджыр лæг куы дæ, уæд дæ куыд раппæрста? 
- Мæнæ афтæ! - Елберд февнæлдта Хæчъамæ. 
Лæг размæ ахаудта, чысыл ма бахъæуа, йе 'мбудæнтæ зæххы 
ацæва. 
- Федтай? 
- Федтон... Æмæ дын иу хафты рæстæг дæр нæ фæци? 
- «Хафты рæстæг!» - сфæзмыдта йæ Елберд. - Искæй йæ куы- 
сты уæлхъус снæм, ууыл цы баст ис, уый æмбарыс? Уæвгæ, ды та 
цы зоныс закьæттæн! 
Хæчъайæн æхсызгон уыд, Елбердыл ахæм гæрах кæй сæм- 
бæлд, уый. Уæддæр алы хатт йæхицæй феппæлы æмæ Хæчъайыл 
та худгæ фæкæны... Елберд ын йæ цин бафиппайдта æмæ цæхгæр 
фæзылдта йæ ныхас: 
- Цæй, ныууадзæм уыцы кой... фæлæ дæ чындзæхсæв та кæд у? 
247 

Сæ дыууæ дæр æрбадтысты бандоныл. 
Хæчъа нæ бамбæрста, Елберд æвиппайды чындзæхсæвырдæм 
цæй фæдыл фæзылд, уый, фæлæ уæддæр дзуапп радта: 
- Нæ зонын... Бæрæг нæма у... 
- Мæнмæ гæсгæ та бæрæг у. 
- Ды йæ мæнæй хуыздæр зоныс? 
- Хуыздæр... Æмæ дын æй зæгъын: нал уыдзæн! 
Хæчъа дисгæнæджы цæстæй бакаст йе 'мбалмæ. 
- Цы мæм ныккастæ? Дæ ног дохтыр дын дæ рæсугъд Венерæйы 
йæхирдыгæй фæкодта... 
- Уый никуы уыдзæн!.. 
- Æниу æм дæ ныфс та куыд бахастай? Ды - зæронд хъебыра, 
уый нырма æнæцыд чызг... 
Хъыг уыд уыцы ныхас Хæчъайæн, фæмæсты Ёлбердмæ, фæлæ 
чысыл йæхи зæрдæ дæр фехсайдта Венерæмæ. 
- Мой чи фæкæны, уый цæрынмæ фæцæуы, æмæ йын мæнмæ 
цард кæй уыдзæн, уый иттæг хорз зоны. Стæй йæ мад мæ фарс у, 
æмæ йæ дзырды сæрты нæ ахиздзæн 
- О, чи зоны... Къуындæг дæлгуыр дары æмæ мады дзырдæн йæ 
сæрты нæ ахиздзæн, фæлæ йæ фæрсты кæй ацъыллинг ласдзæн, 
уый бæрæг у, - Елберд йæ дыууæ æнгуылдзæй бацамыдта, чызг 
куыд «ацъыллинг» ласдзæн, уый. 
- Нæ мæ уырны. Уый æрбацæуæг адæймаг у, абон - ам, райсом 
- æндæр кæмдæр, фæлæ æз та бындурон дæн, а хъæуккаг. 
- А хъæуккаг мæнæ ацы дур дæр у, æмæ йæ алчидæр йæ къах- 
фындзæй скъуыры. 
Хæчъа æцæг мæсты кæнын байдыдта. 
- Нæ, Уастырджистæн, къахфындзæй кæй скъуырай, ахæм лæп- 
пу дзы нæй ам, хъуыраны читаппыстæн! 
- Дæ «тæпп-тæпп» куы ссыд ныридæгæн! Цы йын дæ бон у? 
- Кæсгæ-ма-иу фæкæн, кæддæра æз а дыууæ боны ног дохтыры 
Венерæйæн йæ удхæссæг нæ фестын кæнин! 
- Зæгъæн ын нæй? Чи зоны, æз дæр ма дын феххуыс уаин. 
- Мæхæдæг дæр дæн уый фаг! 
-Æнхъæлдæн æмæ фæзондджын кæныс... 
Елберд фæрайдзастдæр, фæлæ Хæчъа фæдызæрдыг йе 'мба- 
лыл. 
248 

- Фæлæуу-ма, дæ хорзæхæй... Цæмæн афтæ тыхсыс Венерæ- 
йыл? Дæхæдæг æм ма хъавай? 
- Æз~Венерæмæ? 
- О, ды. 
Елберд йæ дзыхыдзаг ныххудт. 
- Кæд нæл гæдыйы хуызисæн аппарат истæмæн хъæуы, уæд 
мæн та - дæ Венерæ... Фæлæ кæд уыйбæрц не 'мбарыс, уæд мæм 
байхъус... 
Елберд Хæчъайы цонгыл фæхæцыд æмæ йæ къутæры размæ 
бакодта. 
- Хъус-ма, мæ хæлар, хъазын хъазын у, фæлæ сæры цæф хъа- 
зын нæу. Дæ даргъбырынкъ дохтыр нырма цалдæр боны йеддæмæ 
ам нæй, фæлæ бæстæ сызмæста... 
Елберд радзырдта Хæчъайæн, суанг йе 'рбацыдæй нырмæ Со- 
слан цытæ бакодта, уыдон, ранымадта, кæмыты уыд, уый. Рын- 
чындоны цы ногдзинæдтæ фæзынд, уыдон Хæчъа йæхæдæг дæр 
зыдта, фæлæ Сослан сындæггай-сындæггай йæхи алы хъуыдда- 
джы дæр куыд тъыссы æмæ куыд арфæй-арфдæр цæуы, ууыл 
ныры хуызæн никуы ахъуыды кодта. Бирæ цыдæртæ фыццаг хатт 
фехъуыста Хæчъа. 
- Хуыцауы тыххæй, куыд тагъд сæ базоныс? 
- Æдылы къоппа! Бæласæн йæ лыстæгдæр къалиутыл цы 
мæргътæ фæбадынц, уыдонæй раздæр ничи базоны, стыр дымгæ 
æрбацæуы, уый. 
Елберд йæ ныхас цæхгæр фæзылдта. 
- Фæлæ хъусыс? Дæ хуызæн тутсæры ницы фæуырны. Скæс-ма 
уæлæ дæ рæсугъды митæм! 
Елберд бацамыдта рынчындонырдæм. Уынджы лæууыдысты Со- 
слан æмæ Венерæ. Сæ цыд цыма хъæусоветыздæм уыд. Фæлæ-иу 
цалдæр къахдзæфы акодтой, стæй та-иу æрлæууыдысты. Æвæц- 
цæгæн, сæ зæрдиаг ныхæстæн кæрон нал уыд. 
- Нæма дæ уырны? - мæстæймарæн фарст та бакодта Елберд. 
- Гъемæ мæ куы бауырна, уæд цы? Хъугдуцæджы чызг йед- 
дæмæ ма исты у? Зонын сын æз се «сгуыхтдзинæдтæ». Дуцæгмæ 
фынддæс хъуджы ратт, нымайгæ та йæм кæн дæс, уæд куыд нæ 
дуца бирæ! 
Уыцы ныхасмæ Елберды цæстытæ ферттывтой, бинаг был уæл- 
249 

лаг дæндæгты бын фæкодта, цыма йæ ног хъуыдыйæн аирвæзы- 
нæй тарст, уыйау, æмæ дзуры Хæчъамæ: 
- Хъус-ма, раст зæгъ: мсты æнхъæл ма дæ Венерæйæ? 
- Дæлдзæх фæуæд, - фесхъиудта Хæчъа. - Ног дохтыр куы 
'рбацыд, уæдæй фæстæмæ мæм йæ чъылдым фездæхта... 
- Фæлæуу-ма, аргъæутты сæр нæ ницæмæн хъæуы... Уæды онг 
дæр дæм цыма йе 'ргом здæхт никуы уыд, мæнмæ афтæ кæсы, фæлæ 
мæм иу фæнд ис. Колхозы сæрдар йæ пълан куыд æххæст кæны, 
уый мах хъуыддаг нæу, æрмæст ды бацу Дзæрæхмæ æмæ йын ра- 
дзур: Сослан Венерæйы баййардта, дæ мады афтæ цæстфæлдахæн 
митæ кæнын куыд уадзыс, зæгъгæ. Æмæ цыма йæхæдæг раргом 
кæнынмæ хъавы уыцы сайæн ми, цыма уæм цы ревизор æрбацыд, 
уымæн дæр æй дзырдта... Æрымыс истытæ, мард дæ хæдзарæй ра- 
цæуа, дæ сæр арахъхъы боцкъайæ стырдæр куы у, уæд нæ зоныс, 
Дзæрæх цæмæй фестъæлфдзæн, уый? Бамбæрстай? 
- Диссаджы фæнд! - фæрайдзаст Хæчъа, уайтагъд цæуыныл 
фæцис, фæлæ йæ Елберд фæурæдта. 
- Иу хъуыддаг ма! Ревизи чи кодта, уыдон дæм исты ссардтой? 
Хæчъа йæ къух ауыгъта. 
- Æмæ уый мæхæдæг дæр зыдтон, фæлæ, дæу фæрсгæйæ, 
Беслæны кой никуы скодтой? 
- Æппынæдзух дæр. «Беслæн дын бар куыд радта?» «Беслæн 
зыдта уыцы хабар?» Алы хатт дæр афтæ. 
- Йæхимæ йын никуы фæсидтысты? 
-Дыууæхатты. 
-Гъемæ? 
- Раст кодта йæхи, ме 'вастæй, дам, цыдысты ахæм хъуыддæг- 
тæ. 
- Демæ та куыд у? 
- Цы зонын!.. Цыма мæм фæхæрамгомау... 
- Æууæнды ма дыл? 
- Нырма цыма... 
- Гъе, уæдæ бавдæл æмæ Беслæны хъусы бацæгъд: Сослан 
дыл алы æрмæг æмбырд кæны, рынчындоны кусджыты фæрсы, 
цыма уæ дыууæйы дæр тæрхондонмæ раттынмæ хъавы, уыйау. 
Цыбыр ныхасæй, уыцы ревизи цыма тынгдæр уый ныхмæ арæзту. 
- Диссаджы фæнд! - сывæллонау та сцин кодта Хæчъа. - Ныр- 
тæккæ йæм цæуын. 
250 

Елберд канд сомбоныл нæ хъуыды кодта, рох дзы нæ уыд абоны 
пайда дæр. Æмæ та фæурæдта Хæчъайы. 
- Йед та?.. Дæ куыстæй дæ куы сисой, уымæй нæ тæрсыс? 
- Куыд нæ тæрсын? - фестъæлфыд Хæчъа. 
- Æмæ, цымæ, цалынмæ уым дæ, уæдмæ дзы рахырхинаг цы 
ис, уыдон мын мæ фыццаг куы фæкæнис, уæд куыд уаид? 
Хæчъа йæхи фæхъуынтъыз кодта. 
- Цы хъуыдытæ ма ис дæ сæры!.. 
- Ахæм хъуыдытæ мæ сæрæй иу минут дæр нæ цух кæнынц, 
суанг ма ахæстоны куы вæййын, уæд дæр, фæлæ цы зæгъыс? 
- Айфыццаг дæр дын дыууæ машинæйы дзаг картоф дæ разæй 
скодтон, фæлæ дын бæсты ницы цæуы... 
- Кæс-ма амæ! Æмæ мын сæ де скъладæй радтай? Колхозы кар- 
тоф та мын цы хæлæг кæныс? 
Раст загъта Елберд. Æцæг ницы бæрæг фыдæбон бакодта 
Хæчъа уыцы картофыл. Цæвиттон, картофы кæри цы зæронд лæг 
хъахъхъæдта, уый æгæр цыбæл уыд нозтмæ. Иуизæр йæ куы- 
стмæ куы фæцæйцыд, уæд æй Хæчъа сæхимæ бахуыдта. Лæг 
æнхъæл уыд, иу-дыууæ аназдзынæн, фæлæ йын фæфылдæр 
сты. Стæй, «дæ хæринаг æрдæгфыхæй куыд уадзыс», зæгъгæ, 
йæм Хæчъа бахатыд, æмæ афæстиат. Ноджыдæр ма куы аныз- 
та, уæд нозт бынтондæр йæ сæры бацыд, картофы мæт та сæ- 
рæй рацыд æмæ æрмæст фæсахсæвæрты бахылд йæ кæримæ. 
Фæлæ уæдмæ Елберд уырдæм дыууæ машинæйы батардта, 
байдзаг сæ кодта шофыртимæ æмæ æмæхсæвæджы Грознайы 
балæууыдысты. 
Хæчъа æнхъæлмæ каст уыцы базары æхцайæ йæ хаймæ, фæлæ 
йын Елберд капекк дæр нæ радта. Æмæ та йын ныр дæр куы ба- 
уайдзæф кодта, уæд æм Елберд фæлæбурдта: 
- Цæй æхца дæ хъуыд æниу? Хъахъхъæнæгæн иу графин 
арахъхъ бануазын кодтай!.. Кæд дæ фæнды, уæд нæ хæдзармæ 
æрбацу, æмæ дын æз та дыууæ графины бануазын кæндзынæн. 
- Цæй, æз цæуон, - йæ къух ауыгъта Хæчъа. 
- Уайгæ кæн! Раздæр уал Дзæрæхмæ. Æцæг, хъазын хъазын 
у, фæлæ хъуыддаг та - тæссаг. Цалынмæ дæ ног хицау адæмы се 
'ппæты не сцырын кодта, уæдмæ йын йæ бæрзæй асæттæм, кæн- 
нод ын фæстæдæр нæ бон ницуал бауыдзæн. 
251 

7 
Сослан куыд æнхъæлдта, афтæ зын нæ уыд Беслæны æрбакæнын. 
Бацыдысты йæм Венерæ æмæ Бибо. Кулдуары зыхъхъырæй ауыд- 
той, дохтыр цæхæрадоны Хæчъаимæ куыд ныхас кодта, уый. Чызг 
дуар куы бахоста, уæд Хæчъа фæскъулты афардæг. Беслæн сæм 
рауад. 
- Цы хабар у? 
- Рынчынтæ дæ агурынц... 
- Сæ разы мæнæй дæсныдæр дохтыр куы ис, уæд ма мæ кæцæй 
агурынц? 
- Уый дæр уым нæй, æмæ æнæ дохтыр баззадысты. Уæртæ дзы 
уæззау рынчынтæ ис, искæуыл дзы исты куы 'рцæуа, уæд-иу «нæ 
фæхъуыстон» ма зæгъ. Мæнæ дын бынæттон профкомы номæй 
æвдисæнты цур зæгъын! 
- Æз рынчындоны нал кусын, уый нæ зонут? Уæд ма мын цæй 
æвдисæнты цур дзурыс? 
- Ахæм уынаффæ махæй ничима федта. Нырма нæм дохтырыл 
нымад дæ! - æрбадзырдта ма Венерæ, кулдуарæй рахизгæйæ. 
Сахат дæр нæма рацыд, афтæ Беслæн фæзынд рынчындонмæ. 
Ног дохтыр уым ис, уый куы базыдта, уæд кабинетмæ нæ баздæхт, 
афтæмæй азылд рынчынтыл. Фæлæ бирæ нæ афæстиат - уай- 
тагъд фæстæмæ фæраст. 
Венерæ кабинеты дуар сындæггай бакодта æмæ мидæмæ ба- 
хызт. Сослан æй нæ бафиппайдта. Чызг лæууы къулæнцой. Йæ цæс- 
гом - тар æмæ тыхстхуыз. Сослан ныггуыбыр стъолыл æмæ фыссы. 
Гæххæтты иу фарс фыст куы фæцис, уæд ауыдта Венерæйы. 
- Исты зæгъынмæ хъавыс? 
- Уыцы рынчын тынг тыхсы, æмæ... - бахъынцъым кодта чызг. 
- Кæцы? 
- Мæнæ нæм де 'рбацыды размæ горæты рынчындонæй кæй 
æрбаластой, уый... 
Сослан йæ ручкæ æрæвæрдта стъолыл. 
- Цы йын нæ бон у? Сдзæбæх кæнæн ын нал ис, горæты рынчын- 
донæй дæр æй уый тыххæй рафыстой. Ацæргæ лæг у, операцийæн 
нæ бафæраздзæн. Кæд ма йын йæ марой фенцондæр кæнæм... 
- Беслæны тынг агуры, - загъта ма Венерæ, цыма уыцы лæджы 
кой кæнынæй къæмдзæстыг кодта, уый хуызæн. 
252 

- Диссаг нæу уый дæр. Беслæн йæ рагон зонгæ дохтыр у, æмæ 
ма, æвæццæгæн, исты ныфсджын у уымæй. Гъемæ йын зæгъ, æмæ 
иучысыл абада рынчыны цур. 
- Ацыд сæхимæ. 
- Арвит æм искæй. 
- Нæуарзы афтæ... 
- Уарзын æмæ нæ уарзын ацы хъуыддаджы ницы давынц. Арвит 
æм! 
Сослан сыстад - рынчынимæ уал йæхæдæг аныхæстæ кæна. 
Фæлæ уыцы рæстæг хъæлдзæгæй æрбауад Хæчъа, æмæ йын 
цыма Сосланæй хæлардæр адæймаг нæй, афтæ йæм йæ къух рат- 
тынæввонг æрбахаста: 
- Дæ бонтæ хорз, Сослан! 
- Æгас цу, фæлæ рынчындоны къухтæ нæ фæисынц. 
Хъыггомау уыд уый Хæчъайæн. 
- Беслæн ам ис? - афарста æрæджиау. 
- Нæй, - загъта Сослан. 
- Рынчын ма уæд, мыййаг? 
Сослан фæрсæгау бакаст Хæчъамæ. «Венерæ мæнг ныхас загъ- 
таид, Беслæнимæ дзургæ йæ кæй федта, уымæй?» Хæчъа йæ фар- 
стæн дзуапп куынæ райста, уæд ма йæ ныхасыл бафтыдта: 
- Уæвгæ, диссаг дæр нæу, кæд фырмæстæй фæрынчын, уæд- 
дæр, - æмæ бакаст Сосланмæ. 
- Нæ дæ 'мбарын, цæй фæдыл дзурыс... 
- Цы 'мбарын æй хъæуы! Афтæ 'нхъæлыс, æхсызгон ын у, йæ бы- 
натæй йæ кæй систой, уый? Мæнмæ гæсгæ та афтæ у, æмæ, иугæр 
нæ арæхсыс, уæд уадз, æмæ хуыздæр чи уа, уый дзы кусæд. Æмæ 
ууыл мæсты кæнын дæр ницæмæн хъæуы. Раст нæ зæгъын? 
- Уæвгæ, хъуамæ афтæ уа, фæлæ Беслæны тыххæй раст нæ 
зæгъыс! Беслæны арæхстдзинадмæ мæ хуызæтты нырма бирæ 
къахдзæфтæ хъæуы. 
- Уæдæ йæ цæмæн систой? 
- Йæхи дæр афтæ фæндыд. Ацæргæ лæг у, рынчындон æмæ 
амбулаторийæн дохтыр уа, стæй ма администратор дæр, уый йын 
зын у. 
- Гъемæ йæ æз дæр афтæ 'мбарын: лæг ныззæронд, ныххæр- 
рæгъ. Уыцы бынаты йæ бон нал у. Æмæ дзы тæргæйттæ кæнын 
дæр ницæмæн хъæуы. 
253 

- Чи кæны тæргæйттæ? 
- Чи нæ, фæлæ Беслæн. Уæдæ кæм ис ныр, куыстафон? 
- Æз абондæргъы ам дæн, ды йæ хуыздæр зондзынæ... 
- Æз æй ныр иу къуыри дæр нал федтон... 
- Иу къуыри, зæгъыс? 
- О, фæлæ дæм иу хъуыддаджы фæдыл æрбацыдтæн... Ныр 
цалдæр боны ам дæ æмæ абоны онг нæма уыдтæ нæ хæдзары. 
Гъемæ нæм изæры аст сахатыл саккаг кæн. 
- Дае салам бирæ, фæлæ мын амал нæ фæуыдзæн. Раст уыцы 
афон фæскомцæдисы æмбырд ис, æмæ мын уырдæм æнæ цæугæ 
нæй. 
- Æмбырдæн æндæр бонмæ аргъæвæн дæр ис, секретары дæр 
æрбахондзыстæм... 
- Афтæтæ дæр фæкæнут? 
- Ома куыд? 
- Æхсæнады хъуыддаг ныууадз æмæ хуынды ацу? 
- Æмæ æз цы кæнын, уый æхсæны хъуыддаг нæу? Бауырнæд 
дæ, Сослан, ам, хъæуы бæрн кæуыл æвæрд ис, уыдон иу фынгыл 
цас арæхдæр бадой, уыйас сæ кæрæдзи хуыздæр æмбардзысты. 
Абон нæ хæдзары хъуамæ уой колхозы сæрдар, хъæусоветы сæр- 
дар, скъолайы директор, Беслæн. Цыбыр ныхасæй, нæ хъæуы ра- 
замонджытæ иууылдæр... 
Сослан ницуал сдзырдта. «Иу фынгыл цас арæхдæр бадой»... 
- нæ хицæн кодта йæ сæрæй, рæхуыста йын йæ хъустæ. Фæлæ цы 
дзуапп рардæуа Хæчъайæн? Æвæдза, æдылыдзинад уаид уымæн 
зондджын таурæгътæ кæнын... 
Венерæ дуары зыхъхъырæй æрбадзырдта: 
- Ныртæккæ æрбацæудзæн! 
Хæчъа фесхъиудта. Æвæццæгæн æй нæ фæндыд, искæй цур 
йæ ныхæстæ кæна, уый, æмæ фæтагъд кодта: 
- Цæй, цы мын зæгъыс? 
Сослан ын куы ницы дзуапп лæвæрдта, уæд ма йæ ныхасыл 
бафтыдта, йæ мид-зæрдæйы уый ракъахын æмæ сразы кæнынæн 
æм хуыздæр цы хъуыды каст, уый: 
- Венерæ та нын æфсин уыдзæн. 
Æхсызгон нæ, фæлæ уый хъыг уыд Сосланæн: Венерæ Хæ- 
чъайы хæдзары уыйбæрц хион уа, уый йæ нæ фæндыд. 
- Фæлæуу уал, ныртæккæ Беслæн æрбацæудзæн... 
254 

- Беслæнæн йæхимæ дæр бауайдзынæн, уый зивæг никуы фæ- 
кæны. Цæй, æнхъæлмæ дæм кæсдзыстæм, - æмæ Хæчъа уайтагъд 
федде ис. 
Беслæн хъуынтъыздзастæй æрбахызт къæсæрæй. 
- Цы хабар у? Цæмæн уæ бахъуыдтæн? 
- Куыстафон у, æмæ нæ алчидæр хъуамæ йæ бынаты уа, -хæрзса- 
бырæй загъта Сослан. Беслæнæн йæ цæстытæ фырмæстæй цæхæр 
калынц, роцъо ризы, йæ цыргъ зачъе хæрдмæ фæхау-фæхау кæны. 
- Гъемæ æз афоныл не 'рбацыдтæн æмæ ам нæ уыдтæн, зæпь- 
гæ, ныффысс, æндæр ма дæ исты хъæуы? 
Сослан та ныр дæр афтæ феНхъæлдта, цыма Беслæн мæсты 
у, сæйраг дохтыры бынатæй йæ кæй систой, æрмæст уый фæдыл, 
æмæ та хиуылхæцгæйæ загъта: 
- Мæн ницы хъæуы, фæлæ уæртæ рынчынтæй иу дæу агуры. 
Уый тыххæй дæм арвыстон... 
- Рынчынтæм дæр фондз æмæ ссæдз азы фæзылдтæн, фæлæ 
ма сæ ныр та цæмæн хъæуын? Ис дзы мæнæй дæсныдæр... 
- Ничи дзы ис дæуæй дæсныдæр. Уæд уый дæр агуриккой. 
Æвæццæгæн, Беслæн æнхъæл уыд, æмæ, йæхæдæг куыд тыз- 
мæг ныхас райдыдта, Сослан дæр ахæм хуызы дзурдзæн йемæ, 
фæлæ, уый афтæ куынæ рауад, уæд хуыздæр уавæрмæ æнхъæл- 
мæ кæсæн нал уыд, æмæ райдыдта: 
- Хъус-ма, ног хицау! Æз æрмæст ацы хъæуы ссæдз азы фæкуы- 
стон дохтырæй! Иу æмæ дыууæ адæймаджы нæ фервæзын кодтон 
мæлæтæй. Кæд мæ адæмы æхсæн исты кад ис, уæд æрмæстдæр 
мæ куысты руаджы. Æз искæй фесафынæй мæхицæн цыт скæнын- 
мæ никуы бæллыдтæн. Уый лæджы ми нæу! 
Сосланы зæрдæ фехсайдта, Беслæн афтæ мæсты дзæгъæлы 
кæй нæу, уымæ. 
- Фæлæуу-ма, дæ хорзæхæй! Фыдызнаджы цæстæй мæм кæ- 
сыс, фæлæ цы хабар у, уымæн æргом зæгъæн нæй? 
- Æгъгъæд у! - тынгдæр фæхъæр кодта Беслæн. - Мæнæ дын 
мæ дыккаг курдиат. Нал кусын æз! Æмбырд мыл кæн æрмæг! Мæхæ- 
дæг дæр ма дын ратдзынæн, æмæ, марадз, тæрхондонмæ. Æз цас 
зылынджындæр разынон, уыйбæрц ды лæгдæрыл нымад уыдзынæ! 
Сосланмæ ныр бахъардта хъуыддаг. Хъавыди та Беслæнæн йæ 
рæдыд сабырæй бамбарын кæнынмæ, фæлæ уыцы рæстæджы 
æрбазгъордта Венерæ. 
255 

- Хъугдуцджытæй иу ус фермæйы царæй рахауд æмæ йæ 
зæнг... 
- Ам и? - афарста Сослан. 
- Ныртæккæ йæ æрбаластой. 
- Беслæн! 
Сослан бакаст зæронд дохтырмæ, фæлæ уый иннæрдæм азылд 
æмæ былысчъилæй сдзырдта: 
- Æз дохтыр нал дæн... 
- Цæй-ма, тагъддæр, туг дзы бирæ фæцыди! - нал сæм фæлæу- 
уыд Венерæ. 
- Спъиртт! - Сослан йæ цæнгтæ фистæг кæнынмæ фæцис. 
- Нæй дзы, - мæсты дзуапп радта Венерæ. 
- Куыд нæ дзы ис, нырма квартæлæй мæй йеддæмæ куынæ ра- 
уад, уæд?! - фæмæсты Сослан. 
- Æз æй зонын, нæй дзы! 
- Æз та афтæ зæгъын: спъиртт! Мæ къухтæ цæмæй æрæхсон? 
Уæдæ цы фæцис? 
- Æз æй банызтон, æз! Чызгмæ цы ныууырдыг дæ? Бафтау-ма 
дæ æрмæгыл уый дæр, - бынтон рафыхт Беслæн. 
- Æз æй тынг хорз зонын, чи йæ банызта, уый, фæлæ, цæйут, 
исчи уæ цæуы æви нæ? - бафарста та Венерæ, æмæ дыууæ дох- 
тырмæ дæр афтæ фæкаст: ныртæккæ сæ ам фæуадздзæн æмæ 
йæхæдæг архайдзæн рынчынимæ. 
Беслæн дуары æдде фæци. Сослан ракуырдта йод, æмæ Вене- 
рæимæ рынчынмæ батагъд кодтой. 
8 
Ацы хатт уæлдай тынгдæр смæсты Сослан Беслæнмæ. Æгæр хи- 
уарзон вæййынц иуæй-иутæ. Фæлæ уæддæр бамбарын афон нæма 
у? Цавæр æрмæджы кой кæны? Цæмæн æм афтæ кæсы, æмæ, 
адæймаг цыфæнды раст уа, уæддæр ыл исчи мæнг хъуыддæгтæ 
куы æрæмыса, уæд æй тæрхондонмæ ратдзысты, бабын æй кæн- 
дзысты? Цы мæрддаджы зондахаст у уый? 
Сослан цæмæй уыцы мæстаг хъуыдытæй фæиппæрд уа, уый 
тыххæй стъолы асыккæй систа, абон фæскомцæдисонты æмбыр- 
ды цы доклад кæндзæн, уый конспект. Кæсын æй райдыдта, фæлæ 
уæддæр йæ сæрæй нæ куымдта уыцы уæззау хъуыды: «Цæй фæ- 
дыл æй хъуамæ раттон тæрхондонмæ?» 
256 

Венерæ æрбацыд, æнкъард æмæ æнæдзургæйæ æрбадт бан- 
доныл. Бирæ мæстытæ дзы ис ацы хатт. Бæргæ йæ дзырд сæх- 
хæст кодта, æрбахуыдта Беслæны, фæлæ та хъуыддаг йæ фыццаг 
уавæрæй фæфыддæр. 
- Куыд у рынчын? - æдзынæг æм бакаст Сослан. 
- Дзæбæх у. Бафынæй... Куыд æдзынæг мæм кæсыс? 
- Куынæ... Æрæджы дын нæ кæны? 
- Кæдæм? 
- Хæчъатæм. Ныртæккæ ам уыд. Хонæг. Дæуæй афтæ, уый та, 
дам, нын æфсин уыдзæн. 
- Кæд ма йæм уыдтæн æфсин? Фæлæууæд! Кæд йæ чъизи митæ 
мæ хардзæй кæнынмæ хъавы, уæд фæкæсæд мæнмæ дæр! Æз ын 
кæйдæртау коммæгæс фос нæ уыдзынæн! 
- Уый та ма чи у? 
- Чифæнды уæд! Алкæмæн дæр ифтындзын чи комы, уыцы 
адæймаг бирæ уæлдай нæу æгомыг фосæй. 
- Нæ дæ 'мбарын. 
- Зын бамбарæн нæу. Беслæны Хæчъа сардыдта. 
- Æмæ афтæ куы зæгъы, ныр, дам, æй къуырийы бæрц мæ цæ- 
стæй дæр нæ федтон. 
- Цы?! Æмæ йæ а фæстаг бонты æппындæр -уæгъд куынæуал 
уадзы!- 
Венерæ æгæр смæсты. Сослан ныхас æндæрырдæм аздахыныл 
архайы: 
- Хынцфарст хорз нæу, Венерæ, фæлæ уæм спъиртт та цæуыл- 
нæ разынд? 
- Беслæн дын нæ загъта, банызтон æй, зæгъгæ? 
- Нæ мæ уырны. 
- Фæстæдæр æй базондзынæ. 
- Æмæ ма уæд йæ зонын цы пайда у? 
- Искуы дæм Дзæрæх куы ныффысса, иу авг-ма спъиртт рарвит, 
зæгъгæ, уæд ын-иу дзуапп ратт: «Кæд дæм нуазын цæуы, уæд дæ 
разы дуканийы арахъхъ балхæн». 
- Фæлæуу, фæлæуу! Æмæ колхозы сæрдар цы бар дары рын- 
чындоны спъиртмæ? 
- Цæуылнæ? Къухы куы æфта, уæд... Æз нозтæн ницы æмба- 
рын, фæлæ, дам, спъиртт арахъхъæй карздæр у, стæй йыл æхца 
фидын дæр нæ хъæуы... 
17 Фæндагсар Уастырджи 257 

Фæскомцæдисы организацийы секретарь æмæ дружинæйы хи- 
стæр Хату Сосланæн радзырдта æвирхъау диссаджы хабар. 
Дысон, хъæугæрон, фæндаг кæм фæсаджил вæййы, уым бай- 
йæфтой дыууæ сылгоймаджы. Чи уыдысты, уый нæ базыдтой, æмæ 
уал сæм сæ цæст дардтой дæрддзæфæй. Уыдон аныхæстæ кодтой, 
стæй зæхх къахын райдыдтой, цыдæр дзы баныгæдтой. Рацæуын- 
мæ куыд хъавыдысты, афтæ сыл дружинæ хæрхæмбæлд фесты. 
Ам цы архайут, цы бамбæхстат, зæгъгæ, сæ куы бафарстой, уæд 
уыдон загътой: «Ницы бамбæхстам, рынчынтæ нæм ис, дæсны нын 
цыдæртæ бацамыдта, æмæ уыдон бакодтам». 
Дружинæ сыл нæ баууæндыд, зæхх ракъахтой, дзыппыдар- 
гæ фанарты рухсмæ федтой: сау карчы мард, цыппар гуылгонды 
æмæ ма цавæрдæр æлхынцъ бызгъуыртæ. Дружинæйы .фæндыд 
базонын, уыцы хосгæнæг чи у, уый, фæлæ устытæ не схъæр код- 
той дæсныйы ном. Адонимæ фæстæмæ куы раздæхтысты, уæд сын 
дæсныйы дæр сæ хæдзары баййæфтой. Уый дзуæртты бардуагæн 
куывд фæцис æмæ ныр та хæйрæджы фæсурыныл схæцыд. Хæ- 
дзары разынд дыууæ сывæллоны дзуарæй рынчынтæ. Дружинæ 
цас фæдзырдтой бинонтæн, цæмæй сæ рынчынты сласой рынчын- 
донмæ, фæлæ сæ уыдон кой дæр не суагътой. 
Мардæрцыдау фæцис Сослан, Хату цы радзырдта, уымæй. Рын- 
чынтæ цы хæдзарæй уыдысты, уыцы бинонты митæ йæм диссаг нæ 
фæкастысты. Нырма иуæй-иу талынг адæм афтæ хъуыды кæнынц: 
дзуарниз дзуæрттæй лæвæрд у, æмæ йын дохтыры хос ницы æх- 
хуыс кæны. Диссаг нæу, хинтæ-кæлæнтæ сæ кæй уырнынц, уый 
дæр. Зæдтæн чи кувы, уый тæрсы хæйрæджытæ æмæ дæлимон- 
тæй дæр... Æбуалгъ æм фæкаст æрмæст а хъæуы дохтыры архайд. 
Куыд ныууагътой дæсныты æвджид дзуарæй рынчыны? 
Уыцы дыууæ сывæллоны ма кæд уæвгæ дæр фæрвæзой, уæд- 
дæр сæ цæсгæмттæ хæбуздзыхъхъытæй баззайдзысты. Куырм 
дæр бирæ бавæййы дзуарæй. Уыдон сæ цæргæ-цæрæнбонты сæ 
цæсгæмттыл куы хæссой рынчындоны кусджыты æнæмæтдзинады 
фæд, уæд сæм цы цæстæй кæсдзæн Беслæн? Науæд куы бахъо- 
мыл уой, уæд цы зæгъдзысты уыцы дыууæ сабийы сæ ныййарджы- 
тæн дæр æмæ дохтыртæн дæр? 
-Хату, мæнмæ диссагуый кæсы... Зæгъæм, рынчындоны сæргъ- 
лæууæг æнæмæт адæймаг у, фæлæ æгас коллективæй та уыцы 
258 

æдзæллагдзинад куыд ничи уыны? Сæ бон мацы уæд, фæлæ сæ 
газетмæ ныффыссын дæр ничи зоны? 
Сослан Хатумæ дзырдта, фæлæ Венерæ бамбæрста, ныхас уы- 
йырдæм у, уый. Æрбамæсты сæ ногхицауы уайдзæфтæм. «Цæмæн 
афтæ хъуыды кæны? Иууылдæр æнæмæт сты, ничи сæ ницы уыны, 
æрмæст йæхæдæг - ног дохтыр - æрбацыд, алцыдæр раиртæста 
æмæ, æвæццæгæн, æппæтдæр йæхæдæг сараздзæн. Æмæ, кæд 
æцæг афтæ у, уæд цы бакæнынмæ хъавы иунæгæй? 
- Раст нæ зæгъыс, дохтыр, - райдыдта Венерæ сабыр æмæ æн- 
къардæй. - Махæй алчидæр уыдта не 'дзæллагдзинæдтæ, газетмæ 
дæр ныффыста чидæр, фæлæ-иу мæ фыд арæх дзырдта: «Суадон 
сæрæй сыгъдæг кæны». Ныр нæм фæзынд ног хицау, æмæ мын 
хатырæй фæуæд æргом ныхас: автобусы æрбацыдмæ куынæ- 
уал æнхъæлмæ кæсиккам, фæлæ не 'ппæт дæр æмзæрдæйæ 
куы бавналиккам, саумаройы бæсты æцæг куыст куы райдаиккам, 
уæд хуыздæр нæ уаид? - дзырдта Венерæ, цыма уый дæр Хатуимæ 
ныхас кæны, ахæм хуызы. 
Сослан ныронг Венерæйæ хъуыста æрмæст иугай æлхыскъ ны- 
хæстæ, фæлæ ахæм уæззау рæхуыст дæр зоны, уый æнхъæл ын 
нæ уыд. Фефсæрмы. Мæсты дæр сси. Венерæмæ нæ, фæлæ йæ- 
химæ. «Кæс-ма! Æцæг ахæм хуызы сты мæ митæ. Бустæ æмæ уай- 
дзæфтæ... Æмæ уымæй цы ис? Цы пайда у уый?» 
Венерæ та, бæлвырд у, сфæнд кодта йæ хъуыдытæ иууылдæр 
ракалын. Дзæгъæлы оххытæ кæны ног хицау. Ныр цы базыдта, 
уыдон нæ, фæлæ ма дзы ноджыдæр ис бирæ аразинæгтæ. Нырма 
скъоладзаутæй дæр ис æнæдзуарæфтыд. Иннæ хъæуты рынчын- 
дæтты кусджытæ ахæм фæтк сæвæрдтой: хъæу сыхтыл адих код- 
той, алы сых дæр фæдзæхст у медицинон кусджытæй иуæн. Уымæн 
йæ бæрныгонд бынаты искуы хæцгæ низ куы фæзына, уæд хъуамæ 
хъусын кæна рынчындонмæ. Йæ сыхмæ ног цæрæг куы æрбалидза, 
уæд æй хъуамæ амбулаторимæ сæрвита, цæмæй уым йæхи фенын 
кæна. Æгъдау æвæрд куыд у, афтæмæй скъолайы ахуыргæнджытæ 
дæр хъуамæ æппынкъаддæр афæдз дыууæ хатты сæхи æвдисой 
дохтыртæм; рынчындоны кусджытæ хъуамæ сæ цæст дарой æх- 
сæны хæлцы кусджытæм: колхозы хæринаггæнджытæм, дзулгæн- 
джытæм. Ам ахæм уавæр нæй. Уый нæ, фæлæ ма ацы уалдзæджы 
хъугдуцджытæн уколтæ дæр не скодтой бруцеллезы ныхмæ. Цæ- 
мæн афтæ у уый? Фыддæрагæн исчи кæны уыдæттæ, уый зæгъæн 
259 

нæй. Уæдæ ма цы? Чи зоны, кæмæндæрты æнæмæтæй хуыздæр 
у... Стæй ма дзы, æвæццæгæн, уый дæр ис: адæймагæн йæ архайд 
бирæ рæстæджы дæргъы куынæ фæбæрæг кæнынц, йæхи бар æй 
куы ныууадзынц, уæд йæхиуыл æгæр фервæссы æмæ куыдфæн- 
дыйæ ауадзы йæ куыст... 
Цыма æнтæф бон адæймагыл уазал дон бакалдæуыд, афтæ 
фæци Сослан Венерæйы ныхæстæй. 
- Гъемæ хорз, - загъта уый. - Мауал æнхъæлмæ кæсæм автобу- 
сы æрбацыдмæ дæр. 
Хату йæ сахатмæ æркаст æмæ фæцыбыр кодта Сосланы ныхас, 
æмбырдмæ нын байрæджы уыдзæн, зæгъгæ. 
9 
Сæумæрайсом. Фæззыгон цъæх мигъ хъæуыл нытътъæпæн, йæ 
лыстæг уазал цæссыг луары зæххыл. 
Цæгатаг дымгæ гæзæмæ змæлын кæны бæлæсты хуылыдз сыф- 
тæрты æмæ сæ згъалы цъыф зæхмæ. Æнтъыснæг у бон. 
Колхозонтæ æмбырд кæнынц правленийы размæ. Чи лæугæ, чи 
та каурæбын бадгæйæ æнхъæлмæ кæсынц машинæтæм. Сослан 
адæмы цурмæ куы 'рбахæццæ, уæд æм фæдзырдæуыд: 
- Дохтыр, дæ райсом хорз уæд! Кæд ма мæ хъуыды кæныс: ацы 
хъæумæ фыццаг хатт куы цыдтæ, уæд иу автобусгонды бадты- 
стæм. 
Уæзласæн гом машинæ æрбахæццæ, æмæ колхозонтæ æзфæ- 
раздæронæй хизын райдыдтой гуыффæмæ. 
- Сылгоймæгты астæуæй бауадзут, лæгтæ куы стут! - райхъуы- 
сти кæйдæр ныхас. 
Сослан йæ къух радта йæ рагон зонгæмæ. 
- Дæ райсом дæр хорз, фæлæ мын дæхи бæстондæр бацамон! 
- Георги мæ хон, дæ рын бахæрон, бæлвырддæр та-иу мæ мæ 
хæдзары базон. Цæуинаг дæр дæм уыдтæн, фæлæ æнæ хъуыдда- 
гæй мæ цæсгом нæ бахъæцыд. Мæнæ мæ ацы гуыффæйы бон дыу- 
уæ хатты хойы дымгæ æмæ, зæгъын, уæд та рынчын куы фæуин, 
уæд мæ æфсон фæуид демæ аныхас кæнынæн... 
-Æмæ, Георги, бон дыууæ хатты цæуыны бæсты быдыры станы 
баззайын хуыздæр нæ уаид? 
- Бæргæ, мæ хæдзар, уый мах дæр æмбарæм, фæлæ кæм? 
260 

Ссæдз азы размæ, чысыл колхозтæ ма куы уыдыстæм, уæд дзы иу 
колхоз сарæзта стан йæхицæн. Стæй, куы баиу стæм, уæд та дзы 
фылдæр бынат кæнын хъуыди, фæлæ Дзæрæх азæй-азмæ æргъæв- 
та хъуыддаг, стæй уалынмæ цæхгæр алыг кодта, машинæтæ, дам, 
нæм ис, æмæ адæмы ласдзыстæм, стантæ ма нæ цæмæн хъæуы. 
- Омæ уæм æгайтма ис, фæлæ афтæмæй адæм нæ фæлмæ- 
цынц? - бафарста Сослан. 
- Искуыдæр ма нæ фæлмаэцынц? Ахъуыды-ма кæн дæхæдæг... 
Ардыгæй горæтмæ цас ис, нæ быдырмæ дыууæ хатты дарддæр у 
фæндаг. Горæтæй нæм автобус куынæуал фæцæуы æвзæр фæн- 
даджы тыххæй, уæд нæм уæзласæн «такситæ» фæцæуынц. Фæлæ 
уæддæр брезентæй æмбæрзт вæййынц. Гом гуыффæйы лæугæйæ 
адæмы иу хатт дæр куы аласиккой, уæд, æвæццæгæн, уыцы ав- 
тостанцæйы хицауы йæ куыстæй æмбойны фелвасиккой. Знон æй 
кæд дæхæдæг дæр бафиппайдтай, уазал райсом уыд, халас сæ- 
вæрдта, абон та, мæнæ йæ уыныс, къæвда у, æмæ афтæмæй гом 
машинæйы цу... 
- Фæлæуу, æмæ ацы машинæтæн брезентæй æмбæрзæнтæ 
скæнæн цæуыннæ ис? 
- Уый гæнæн дæр ис, дзургæ дæр кодтам, фæлæ, хи- 
цау æнæмæт куы вæййы, уæд, дам, йæ фыййауы дæр 
æнæ нымæтæй фервиты. Æмæ хъæууон адæм фидар сты 
ахæмтæн, рувæнты, стæй æввахс рæттæм искуы иу хатт 
ауайын диссаг нæу, фæлæ æрæгвæззæджы уазалты алы бон чи 
фæразы, чи? 
Правленийырдыгæй æрбацыд бригадир, скаст гуыффæмæ: 
- Иууылдæр сбадтыстут? 
- Сбадтыстæм нæ, фæлæ слæууыдыстæм! - дзуапп ын радта 
чидæр. 
Шофыр Хату йæ машинæйы сæр сыгом кодта æмæ цыдæртæ 
архайы. Сослан æм æввахс бацыд: 
- Дæ райсом хорз! 
- А-а! Дохтыр! Быдырмæ цæуыс? 
- Быдырмæ дæр хъæуы, фæлæ дæм бынат куынæ ис... 
- Мæнæ мæ фарсмæ сбад! 
- Æмæ бригадир та? - къахæгау бафарста Сослан. 
- Уадз æмæ уый дæр иу хатт афæлвара, къæвда æмæ дымгæ 
цы тæф кæнынц, уый. 
261 

Сослан хæстæгдæр балæууыд бригадирмæ. 
- Бахатыр кæн, бригадир ды дæ? 
- О, æмæ цы? 
- Абон къæвда æмæ уазал бон у. Адæмæн уыцы дард фæнда- 
гыл гом машинæйы цæугæйæ тас у фæрынчынæй... 
- Æмæ алкæй ныр йæ хæдзармæ ауадзæм?! 
- Æз афтæ нæ зæгъын, фæлæ машинæ истæмæй куы бамбæр- 
зис, уæд хуыздæр нæ уаид? 
-Æниу дзы алкæмæн «Победæ» куы раттаиккам... 
- Бахатыр кæн, дæхæдæг та кæм фæбадыс? 
- Шофыры фарсмæ! - фæхъæр кодта, гуыффæйы чи лæууыд, 
уыдонæй иу лæг! 
- Бахиз æмæ сбад! - бригадир фæдзырдта шофырмæ. 
- Фарн дæм бадзурæд, бригадир, фæлæ-ма иу хатт дæхæдæг 
дæр афæлвар дымгæхойæны сбадын. Табуафси! - Хату ацамыд- 
та машинæмæ, стæй, чызджытæй айдагъ тæнæг къаба кæуыл уыд, 
ахæммæ фæситт: 
- Светæ! Рацу, мæнæ мæ фарсмæ сбад! 
Бригадир стæвд. Хъæрæй, йæ ныхас суанг правленимæ куыд 
хъуыстаид, афтæ бауырдыг шофырмæ. 
- Æнхъæлдæн æмæ хынджылæг скъæрыс. Фæлæ дын ам дæ 
комсомолты æмбырд нæу. Бахиз мидæмæ! 
Хату цæхгæр фæзылд, азгъордта правленийы кæртмæ. Чысыл 
фæстæдæр фездæхт уырдыгæй дзургæ-дзурын: 
- Ацы хæррæгъ йеддæмæ ма йын исты хъæуы! - æмæ, йе 'ккой 
цы брезент раскъæфта, уый сæппæрста гуыффæмæ, йæхæдæг йæ 
бынатмæ бахызт. 
Бригадир бартхъирæн кодта: 
- Нæ фæлæ, цыма шофыры куыстæй сфæлмæцыдтæ? 
- Нæ, зæххардыстæн, не сфæлмæцыдтæн. Фæлæ мæм диссаг 
кæсы: сымах цæмæ гæсгæ ныццæхгæр стут, ды дæр æмæ Дзæрæх 
дæр? Æз æфсæрмы фæкæнын, мæхæдæг хъармы куы фæбадын, 
адæм та уым уазалæй куы фæмæлынц, уæд. Айфыццаг мын мæнæ- 
уы голджытæ æнæ брезент ласын куынæ уагътат, уæд уын уæлæ 
уыцы адæм голджытæй асламдæр сты? Цал хатты уын загътон, ав- 
тоинспекци мæ нæ уадзы адæмы лæугæйæ ласын, æмæ мын фæй- 
нæджы гæппæлтæ раттут бадæнтæ саразынæн, - дзырдта Хату йæ 
рудзынгæй æддæмæ. 
262 

Йæ фæстæ бабырыд бригадир дæр, Сосланмæ ма иу каст фæ- 
кодта, стæй дуар багуыпп ласта. 
«Æххæст ма колхозы сæрдаримæ куы аныхас кæнин ацы иу цы- 
дæн, - ахъуыды кодта Сослан æмæ араст правленийырдæм. - Хату 
брезент кæй самал кодта, уый хорз у, фæлæ цæмæн хъæуынц ахæм 
хивæнд митæ? Колхозы сæрдар алы шофырæн дæр ахæм мадзал 
йæхæдæг куы скæна, уæд кæуылты хуыздæр уыдзæн». 
Правленийы агъуысты къæлидорæй бахызт, бирæ адæм кæм 
уыд, ахæм стыр уатмæ. 
- Бахатыр кæ, исты æмбырд уæм ис? - афарста, æввахсдæр æм 
чи лæууыд, ахæм ацæргæ лæджы. 
-Æмбырд дзы нæй, дæ рын бахæрон, уазæг, алчидæр нæ йæхи 
хъуыддаджы фæдыл æрбацыд. Мæнæ мæхицæн дæр нырма мæ 
фароны куысты мызд æххæстæй нæ бафыстой. Гъе, фæлæ, уæр- 
тæ дыккаг уаты бады дуаргæс, никæй уадзы мидæмæ, сæрдармæ, 
æмæ йæм ам æнхъæлмæ кæсæм йæ рацыдмæ. 
Зæронд лæг мæстджынæй дзырдта уыцы ныхæстæ, фæлæ, 
æвæццæгæн, йæ зæрдæ фехсайдта, уазæг æй дзæбæх кæй нæ 
бамбæрста, æмæ та загъта: 
- Йæ секретарæй дын зæгъын, уазæг. Æниу уый дæр дуаргæс у, 
уæдæ æндæр цæмæн хъæуы? 
Сослан ныронг нæма зыдта, иуæй-иу колхозы сæрдартæн секре- 
тартæ вæййы, уый, æмæ ницуал сдзырдта зæронд лæгмæ. Фæлæ 
та уый йæхæдæг фæраздæр: 
- Кæд æхсæны хъуыддаджы фæдыл æрбацыдтæ, уазæг, уæд 
махмæ ма кæс... йæ дуаргæс дæр дæ хуызæттæм афтæ хъæбатыр 
нæу... 
* * * 
- Бахатыр кæ, нæма дæ зонын! - фæраздæр Дзæрæх, цалынмæ 
Сослан йæхи бацамыдта, уæдмæ. 
- Дохтыр, рынчындоны хицау... 
- Гъеуый ды дæ? Ног хицау?! - дисгæнæджы фарст бакодта 
Дзæрæх æмæ лыстæгдæр бакаст Сосланмæ. - Цыма дыл кæмдæр 
фембæлдтæн... 
- Горæты арæх вæййын, - дзуапп радта Сослан, фæлæ йæхи- 
мидæг ахъуыды кодта: «Цымæ мæ æцæг нал базыдта?» 
- Цымæ, кæм уыдаид? - загъта та Дзæрæх æмæ, цыма арф 
хъуыдыты аныгъуылд, афтæ йæ рахиз къухы уырзтæй йæ ных 
263 

æууæрдын райдыдта. Сосланмæ та афтæ фæкаст: «Къахгæ мæ кæ- 
ны, ома, бауæнддзæн нæ фыццаг фæмбæлды кой скæнын?» Æмæ 
йæ фергом кодта: 
- Айфыццаг автобусты станцæйы... 
Сæрдарæн йе 'рфгуытæ кæрæдзимæ сæхи байвæзтой, се 'хсæн 
фæзынд арф æнцъылд. Куыдфæстæмæ йе 'нгас уыцы иухуызонæй 
баззад йæ цæсгомыл, йæ къæлæтджын фæлмæн бандоныл фæ- 
стæмæ анцой кодта æмæ уазал хъæлæсæй загъта: 
- Хъусын дæм, дохтыр! 
Сослан дзырдта, æнцон аиуварсгæнæн чи у, уыцы стыр къуы- 
лымпыдзинæдты тыххæй. Знон Хатуимæ азылдис, фермæйы æмæ 
быдыры чи кусы, уыцы колхозонтыл. Цыппарыссæдз адæймаджы 
бæрц ис æхсыры фермæйы. Уыдонæн æмбæлы медпункт саразын 
дæр, фæлæ сæм æгæр-мæгуыр аптечкæ дæр нæй. Фермæтæн сæ 
хæдцур - хъæд, фæлæ, къæвда æмæ уазал бонты арт цæмæй скæ- 
ной, уый сæм нæй. Сæ æмдзæрæны толæй æмбæрзт сæр ранæй- 
рæтты дымгæ растыгъта, къæвдайы дон сыл лæдæрсы царæй. 
Бынтон заууат ран та сты, дæрддаг быдыры æхсæвæддæйы чи 
баззайы, уыдон. Бирæ нæ, фæлæ сын хуыссæнгарзæн сæ брига- 
диртæ хъæмп дæр не смадзал кодтой, æмæ хуыссынц нартхоры 
хъæллæгътыл. Сихор кæнæ æхсæвæрыл куы бакæсай, уæд сæ ал- 
чидæр, йæ хæдзарæй цы хус къæбæр рахæссы, уый æууилы. Бы- 
дырмæ кæй ласынц, кусынмæ, уыдонæн сæ машинæтæ æмбæрзт 
куы уаиккой, уæд хуыздæр уаид, кæннод колхозонтæй бирæ, уæл- 
дайдæр та сылгоймæгтæ, рог дарæсы ацæуынц, æмæ афтæмæй 
- куы фæрынчынтæ уой, уымæй тас у... 
Дзæрæх æнæдзургæйæ хъуыста дохтыры ныхæстæм æмæ йæ 
цæстытæ нал иста йæ акомкоммæ къулыл ауыгъд Сталины стыр 
къамæй. Йæ хæдраз бадтис Сослан, фæлæ Дзæрæх уымæ иунæг 
хатт дæр нæ бакаст. 
Дохтыр йæ ныхас куы фæцис, уæд Дзæрæх йæ армытъæпæн 
йæ ныхыл сæвæрдта æмæ бафарста: 
- Фæдæ ныхас? 
• -О. 
- Дохтыры куыст рагæй кæныс? 
-Дыууæазы. 
- Æмæ аипп ма уæд... рынчынты чи фæдзæбæх кæны, ахæм 
дохтыр дæ æви æнæуи исты? 
264 

- Нæ зонын, цы хоныс «æнæуи исты»? 
- Куыд фехъуыстон, афтæмæй мединститут каст чи фæвæййы, 
уыдонæй низтæ дзæбæх кæнынмæ чи нæ фæарæхсы, уый, æн- 
хъæлдæн, санитарон дохтыр скæнынц... Мæнæ лыстæг хъуыддæг- 
тæм чи фæкæсы: цæвиттон, хæринаггæнæгæн йæ раздарæн æхсад 
у æви нæ, скъоладзаутæй искæмæн йæ хъустæ чъизи сты æви нæ, 
ахæмтæм йæ цæст чи дары, ды, æвæццæгæн, ахæм дохтыр дæ? 
«Цæмæн æй хъæуынц уыдæттæ? - ахъуыды кодта Сослан. 
- Мæн бафхæрынмæ хъавы? Æмæ йæ уый дæр цæмæн хъæуы? 
Æдде адæм уымæ æнхъæлмæ кæсынц, уый та ам йæ маст исыныл 
сбæндæн». 
- Кæй ранымадтай, уыдон дæр лыстæг хъуыддæгтæ не сты. Кæд 
мын мæ куысты бынат нæма зоныс, уæд дын æй зæгъын: æз дæн 
уæ хъæуы рынчындоны хицау, йæ сæйраг дохтыр. 
Дзæрæх йæ къух райста йæ ныхæй. 
- Цæвиттон, ды дæ нæ рынчындонæн йæ хицау, йæ сæйраг дох- 
тыр. Беслæн та хуымæтæджы дохтыр? 
- Дохтыртæй «хуымæтæджы» ничи вæййы... 
- Уæллæ-гъи, хорз дын æнтысы! Ахæм темпытæй иу-фондз 
азмæ министрæй агæпп ласдзынæ... 
Сослан мæсты кæнын байдыдта. Цæмæ гæсгæ йæм ахæм схъæл 
ныхæстæ кæны сæрдар? 
- Бахатыр мын кæ, æмбал сæрдар, æз дæм хъуыддаджы фæ- 
дыл æрбацыдтæн, æмæ ууыл куы аныхас кæниккам, уæд хуыздæр 
уаид, - ныронг куыд дзырдта, уымæй чысыл тызмæгдæрæй загъта 
Сослан. 
- Гъемæ хорз. Хъуыддаджы тыххæй дæр дын зæгъдзынæн... Ды, 
æвæццæгæн, æнхъæлдтай, цыма дун-дунейы ног цыдæртæ раир- 
тæстай... Фæлæ, ды цы ранымадтай, уыдонæй мæнæн иу мисхалы 
бæрц дæр æнæзынд никæцы у. 
- Уый та ноджы хуыздæр!.. 
- Хуыздæр мын цы у, уый мæхæдæг зонын... Цал азы дыл 
цæуы? 
- Авд æмæ ссæдз. Фæлæ уый та цы амоны? 
- Ницы... Æрмæст дын уый зæгъинаг дæн, æмæ, ды куы нæма 
райгуырдтæ, уæд дæр æз колхозы сæрдар уыдтæн. Ды та мын ку- 
сын амоныс... 
265 

Дзæрæх сыстад, ракъахдзæф кодта къæсæрмæ. 
- Фестæм ныхасгонд! - загъта, стæй адзырдта йæ секретармæ. 
- Æрбауадз адæмы, кæд ма дзы исчи ис, уæд! 
Сослан дæр сыстад, фæлæ цæуынвæнд нæма кодта. 
- Цы хъуыддæгты кой скодтон, уыдонæй мын сæ иуæн дæр 
дзуапп нæ радтай, æмбал сæрдар! 
- Дзуапп æз фæдæттын, кæдæм æмæ кæмæн æмбæлы, уыдо- 
нæн. Дæуæн дзуапп дæттыны сæр та мæ хъæугæ ницæмæн кæны. 
Æз дæ нæ домын дзуапп дæ куысты тыххæй, æмæ ды дæр дæ бы- 
натзон... 
Уатмæ æрбахызтысты цыппар колхозоны. Уыдонæй Сослан 
зыдта æрмæст иуы - звеновод Георгийы, æрдæбон уынджы дæр 
йемæ фембæлд... Кæд сæрдар уыдонæй уæддæр фефсæрмы 
уаид, зæгъгæ ма Сослан иу хатт бафæлвæрдта: 
- Мæхицйэн дæ ницы агурын, сæрдар... Нæ дыууæ дæр иу адæ- 
мы хъысмæтыл дзурæм. Нырæй фæстæмæ дæр нæ иумæ кусын 
хъæудзæн... 
- - Мæн демæ ницы дзырддаг ис... Цал хатты дын загътон: ницы 
хъуыддаг дæ ис колхозы куыстмæ æмæ уæлдай ныхас мауал кæ! 
- Колхозонтæн се 'нæниздзинад хъахъхъæнын мæ хæс у. 
- Гъемæ хъахъхъæн, чи дæ нæ уадзы? 
-Ды! 
-Æнхъæлдæн, лæппу, къулбадæг ныхæстæм æмхиц дæ!.. Цæу- 
гæ уæдæ дæ куыстмæ, мæн дзæнгæда цæгъдынмæ не 'вдæлы. 
- Хистæрæн кæд афтæ зæгъын аив нæу, уæддæр та дын дык- 
каг хатт зæгъын: уæздандзинадæй дæм мисхалы бæрц дæр нæй, 
сæрдар. 
Сослан рацыд. Дзæрæх йæ фæстæ исдугмæ джихæй баззад, 
стæй фæзылд колхозонтæм. 
- Нæ йæм кæсут?! 
Дзуапп ын ничи радта. Уæвгæ, уынгæ та куыд нæ фæкодтой! 
Фæлæ цы федтой æмæ цы фехъуыстой, уый сæм мæстаг нæ фæ- 
каст, æхсызгон сын уыд. Дзæрæх дзуаппæнхъæл куы фæхъус, уæд 
сæ сæртæ дæлæмæ æруагътой, сæ цæстæнгас зæхмæ сарæзтой. 
Æрмæст Георги комкоммæ бакаст сæрдармæ: 
- Мæнмæ гæсгæ, Дзæрæх, дохгыры дзæгъæлы бафхæрдтай. Йæхи 
цур дæр хъавьщтæн мæ ныхас баппарынмæ, фæлæ мæм аив нæ фæкаст. 
266 

Уый, гъа, мацы хъуыддаг уæд, фæлæ æз нæхи колхозы кусæг дæн. 
Куы дæ бафæрсин, дохтыр цæй фæдыл дзырдта, уыдонæй, уæд, 
цымæ, мæнæн та цы зæгъис? 
Дзæрæх фырмæстæй ссыгъд. Цасдæр рæстæг дзуапмæ дæр 
нал сарæхст, стæй уæд хъавгæ дзырдтæй райдыдта: 
- Дæуæн та уый зæгъин: дæ кой дæ хæдзары къæсæрæй кæрты 
кулдуармæ дæр нæ хъуыст. Ныр дæ мах нбмдзыд звеновод скод- 
там, æмæ дæ æгас Ирыстон дæр базыдтой. Фæлæ дын, æвæццæ- 
гæн, бæсты ницы цæуы! 
Уыцы уæззау æфхæрæн ныхæстæм Георги æндæрхуызон дæр 
нæ фæцис. Ныронг дæр куыд нæ зыдта йæ сæрдары, фæлæ йæм 
ацы хатт уый фæкаст уæлдай ницæйагдæр. 
- Уæ, худæг фæуай, кæд куыд æнæрхъуыды ныхæстæ кæныс! 
Уæдæ махмæ та афтæ кæсы, æмæ дын мæ хуызæттæ куынæ уаик- 
кой, уæд иу бон дæр нæ уаис сæрдар... Фæлæ, æвæццæгæн, нæ 
фыдæлты ныхæстæ раст сты: адæймаг кæй сæрыл бада, уый йæм 
нал фæзыны, æмæ æрмæст йæхи йеддæмæ никæйуал фæуыны. 
Гъемæ хорзæй баззай дæ бæрзонддзинадимæ! 
Уыйадыл Георги фæцæуæг. 
* * * 
Раст загъта Дзæрæх: рагæй кусы колхозы. Иуæндæс æмæ ссæдз 
азы Тæгæрджыны зæрдиагдæр кусджытæн сæ раззагдæртæй уыд. 
Дыууæ азы фæцис бригадир, стæй йæ арвыстой курсытæм. Уыр- 
дыгæй куы сыздæхт, уæд æй сæрдар сæвзæрстой, æмæ уæдæй 
нырмæ нал фæцух ис уыцы бынатæй. 
Куыдфæстæмæ йæхиуыл æгæр фервæссыд, афтæ йæм каст, 
цыма æгас хъæубæсты уый йеддæмæ никæй бон у сæрдар уæвын. 
Колхозонты нæ, фæлæ йæ правленийы уæнгты æмæ парторджы 
дæр ницæмæуал дардта. 
Партийы ссæдзæм съездæй фæстæмæ чысыл цыдæртæ бам- 
бæрста, йæхиуыл хæцыд, мæсты кæмæ кодта, уыдонæн арæх нал 
дзырдта, æз дын дæ бынат ссарын кæндзынæн, зæгъгæ. Фæлæ 
уæддæр Сталины къам йæ кабинеты къулæй райсын йæ зæрдæ 
нæма куымдта. 
А фæстаг мæйты бафиппайдта: колхозонтæ йæм уæндонæй 
дзурынц, домынц цыдæртæ, йæ хивæнд миты тыххæй йын æргом 
фæзæгъынц, фæлæ сын уый та, хæлæг æм чи кæны, уыдоны ар- 
дыд æнхъæл уыд. 
267 

Бирæ фæрахъуыды-бахъуыды кодта сæрдар: «Ног дохтыр ныр- 
ма цалдæр боны йеддæмæ куы нæй ам, уæд æй чи цæуыл домы? 
Цæмæн тъыссы йæхи колхозы хъуыддæгты? Иуæй-иутæ искæй 
цæстмæ сæхи мæтгæнаг скæнынц, адæмы сæрыл дзурынц, фæлæ 
сæ мид-зæрдæйы та ардауын æмæ змæнтынмæ у сæ хъавд. Хъуа- 
мæ ахæмтæй уа ацы къæбæда дæр. Æркæсын æм хъæуы. Йæхи- 
мæ дæр æмæ йæ уидæгтæм дæр...» 
Дзæрæхæн йæ цуры цы æртæ колхозоны уыд, уыдонæн сæ кур- 
диæттæм байхъусынæй райсоммæ ныфс бавæрдта, федде сæ код- 
та, стæй дуар фæсте сæхгæдта, телефоны хæтæл систа æмæ ног 
дрхтыры «уидæгтæ» ссарыны фæдыл ныхас райдыдта районимæ. 
* * * 
Сослан мæстджынæй фæцæйцыд рынчындонмæ. Кæд Дзæрæх 
йæ цуры нал уыд, уæддæр ма йæ мидзæрды цыма уыимæ ныхас 
кодта, афтæ йæм каст. Колхозы сæрдар ын æгæр гуымиры ныхæ- 
стæ кæй загъта, уый дæр дзы айрох, хъуыды ма кодта æрмæст иу 
уавæрыл: æхсыры фермæйы цы æдзæллаг уавæр ис, уый аиуварс- 
гæнынæн фаг уаид æрмæст иунæг кусæг дæр. Нывыл амонæг сын 
уæд, уыййеддæмæ фермæйы кусджытæ сæхæдæг бакæндзысты 
цыдæриддæр. Куыстмæ адæмы цы машинæтæ ласынц, уыдонæн 
фæйнæ брезенты раттын ницы диссаг у, колхозы къæбицы бирæ 
ис ахæм брезенттæ. Быдыры æхсæвиуат чи кæны, уыдонæн фæй- 
нæ дыууæ зæронд голладжы ратт гобæттæн, хъæмпæй сæ байдзаг 
кæнæнт æмæ сын æнцондæр уа. Уым дæр зынæй цы ис? Хъарм 
хæринаг кæнын дæр стыр хъуыддаг нæу. Сæрдар афтæ зæгъы, 
колхозонтæ, дам, сæхæдæг нал бакуымдтой. Уый æцæг афтæ уыд. 
Фарон сын цæттæ кодтой хъарм хæринаг. Разы уыдысты уымæй, 
фæлæ сын азы кæрон уыйбæрц банымадтой æхсæны хæлцмæ, 
æмæ дзы алкæуыл дæр дыгай гуыбынтæ куы уыдаид, уæддæр 
уыйас нæ бахордтаиккой. Къорд чидæртæ дзы сæ фæллойбонтæн 
ницуал райстой, иуæй-иутæ та ма сæхæдæг хæсджын фесты. 
Æмбаргæ сæрдар, адæмы хъысмæтыл чи тыхсы, уый хъуамæ 
сбæлвырд кодтаид, уæлдай чи банымадта, уыцы æдзæсгом кус- 
джыты æмæ сæ бафхæрдтаид. Фæлæ... 
Сосланы зæрдыл æрбалæууыд, Венерæ йын иттæг зынæй цы дзу- 
апп радта, уый: «Æвæццæгæн, кæмæдæрты æнæмæт уæвын æнцон- 
дæр кæсы». Æмæ кæд ам дæр афтæ у? Рынчындоныл йæ бар цæуы, 
æмæ уым архайдзæн, цы йæ бон уа, уый. Фæлæ йæ архайд колхози- 
мæ баст у. Æмæ афтæмæй куыд кусгæ уыдзæн ахæм сæрдаримæ?.. 
268 

10 
Дзæрæх телефонæй Сосланы тыххæй куы ницы базыдта, уæд йæ- 
хæдæг ацыд районмæ. Куыд сбæрæг кодта, афтæмæй Сосланæн 
йæ фыд у рагон партион, мидхæсты заманы партизан, ныртæккæ 
дæр ма разамонæг у горæты иу стыр куыстуатæн. 
Районы æнæниздзинады хайадмæ ныццыд Беслæн дæр. Знон 
æм йæ хæдзары балæууыд Дзæрæх, æмæ цас фæныхас кодтой 
уыцы «къæбæда» æмæ «карьерист» Сосланы тыххæй! 
Беслæн балæвæрдта курдиат рынчындоны куыстæй бынтондæр 
ацæуыны тыххæй. «Цы хабар у?» - зæгъгæ, йæ куы бафарстой, уæд 
сын радзырдта: Сослан рынчындоны дзæбæх æгъдау æрæвæрд- 
та; адæмы æнæниздзинадыл дæр тынг тыхсы. Уыдæттæй хъæстаг 
нæу. Фæлæ йæм иу диссаджы миниуæг ис: цы йæ бон у, уымæй 
архайы Беслæны фесафыныл, суанг ма йыл алы æрмæг дæр æм- 
бырд кæны, цæмæй тæрхондонмæ лæвæрд æрцæуа. 
Хайады хицау бахудти Беслæны ныхæстæм, йе стъолы лагъзæй 
систа къонверт, уырдыгæй раласта къаннæг фыстæг æмæ йæм æр- 
каст. 
- Æрмæг нæ, фæлæ ма дыл махмæ дæр фыссы. Гъа-ма, бакæс 
мæнæ уыцы гæххæтт. 
- Нæ... Бахатыр кæ, искæй писмо кæсын аив нæу... Фæлæ æгайт- 
ма дæхæдæг дæр зæгъыс, мæ ныхæстæ раст кæй сты, уый, - дзуапп 
радта Беслæн, фыстæгмæ йæ къух нæ бадаргъ кодта, афтæмæй. 
- Писмо мæнмæ у æмæ мæхи бар у, кæмæ йæ дæттын, уый. 
Бакæсæй! 
«...Хъуыддæгтæ ноджы хуыздæр ацæуиккой, иу стыр къуылым- 
пыдзинад ма куынæ хъыгдарид, уæд. Беслæн цæмæдæр гæсгæ 
афтæ 'нхъæлы, цыма йæ æз фесафынмæ хъавын, йæ ныхмæ ца- 
вæрдæр æрмæг дæр æмбырд кæнын, æмæ афтæмæй куыстмæ йæ 
зæрдæ нал райы. Мæнæн та зын у æнæ уый. Иунæгæй не 'ххæссын 
рынчынтыл, стæй мæм уый дæсныйад дæр нæй. Рынчынтæй исчи 
тынг куы фæтыхсы, уæд уый фæагурынц. Æмæ уæвгæ дæр хъуамæ 
афтæ уа. Æвæццæгæн æм хæццæ кæны кæйдæр æвзаг. 
Нæ коллектив иу адæймагæй фæстæмæ (кæмæй зæгъын, уый 
æмбарут) ахæм куыстхъом у, æмæ ма Беслæн дæр немæ куы 
уаид, уæд хох дæр афæлдахиккам. Мæхæдæг афæлвæрдтон 
йемæ сабырæй дзурыныл, зæгъын, кæд кæрæдзийы бамбарик- 
269 

кам, фæлæ мардæрцыд уый у, æмæ мæм ныхасмæ никуы æрлæу- 
уы. Æнхъæлдæн æмæ уæм цæуинаг у. Кæннод та йæм уæхæ- 
дæг фæсидут. Йæ фыццаг бынаты æвæрд куы 'рцæуид, уæд та 
мын æхсызгондæр уаид. Æцæг, комкоммæ йæ зæгъын, админи- 
страторæн æгæр фæлмæнзæрдæ адæймаг у, æмæ уымæй пай- 
да кæнынц иуæй-иутæ... Цыбыр ныхасæй, ууыл дæр ахъуыды 
кæнут...» 
Беслæн фыстæг балæвæрдта йæ хицаумæ, цъусдуг аджих, стæй 
уæд йе уæхсчытæ базмæлын кодта. 
- Диссæгтæ! Ницыуал æмбарын æз!.. 
- Дывзагон адæмтæй дæхи иуварс дар, æмæ йæ уæд бамбар- 
дзынæ, - загъта хайады хицау, фæлæ, Беслæн куы ницы сдзырдта, 
уæд фергомдæр кодта йæ хъуыды. - Уæ коллективы æхсæн чъи- 
зидзæсгом адæймаг кæй ис, уый раиртæста нæ ревизор. 
Беслæн сыстад, иуцасдæр йæ мидбынаты лæугæйæ баззад, 
стæй сындæггай разылд, хæрзбон загъта æмæ уæззау къахдзæф- 
тæй рацыд уынгмæ. Йæ хъуыдытæ сæмхæццæ сты. Йæ зæрдыл 
æрбалæууыд, дысон æм Дзæрæх сæхимæ куыд æрбамидæг и, 
уый. «Нæ фæлæ, цæй фæдыл уыд йæ цыд?.. Хъаст кодта уыцы 
«къæбæда» Сосланæй. Колхозонты цур, дам, мын уыйбæрц æвзæр 
ныхæстæ загъта, æмæ сæ иу хæрæг уаргъæн нæ афæраздзæн... 
Цынæ æмбисонд фендæуыдзæн царды! «Тæгæрджыны паддзах» 
куы хонынц Дзæрæхы бирæтæ, уæд æххуысæнхъæл йæ хъаст 
мæнмæ цæмæн æрхаста?..» 
Бæрæг уыд йæ фæндаг Беслæнæн - автобусты лæууæнмæ, 
стæй - Тæгæрджынмæ. Зонгæ дæр æй нæ бакодта, станцæйæ 
Тæгæрджынырдæм бирæ кæй адарддæр, уый. Иу ран йæ хъустыл 
æваст ауад машинæйы уаст, цæхгæр фæзылд фæндаджы былмæ. 
Уæзласæн йæ фæрсты асыффытт кодта. Шофыр кабинæйæ йæ 
сæр радардта æмæ цыдæртæ зæгъынмæ хъавыд, фæлæ, зæронд 
лæг у, уый куы федта, уæд æм ницуал сдзырдта. 
Беслæн æрмæст ныр фæфиппайдта, автобусты станцæ фæсте 
кæй баззад, уый, фæлæ нал раздæхт. Машинæ мæ кæм баййафа, 
уым æй æруромдзынæн, зæгъгæ, араст фистæгæй. 
Уыд фæззыгон ирд изæр. Хур ныгуылæны хæхты къахырæй худы 
фæстæмæ бæрзæндтæм. Хъазыбегæй Джимарайы хохы 'хсæн 
лæгъз цъити тæмæнтæ калы, йæ дæле фæныкхуыз къæдзæхты 
цыргъ цъуппытæ хæрдмæ сæхи ивазынц: нæудзар фæтæнтæн сæ 
270 

хил фæбур; æппæты бынæй хъæд йæ дæрдджын фæлыст æркалы- 
нæввонгæй фæлгæсы быдыртыл. 
Беслæнмæ нæ зынынц уыдæттæ. Уæнгмардæй цæуы размæ, 
уыны йæ къæхтæ æмæ йæ лæдзæджы бырынкъ. 
Куыдфæстæмæ йæ хъуыдытæ рахызтысты Сосланмæ. Дисса- 
джы адæймаг у, æвæдза. Кæд æцæг карьерист у, уæд йæ фыццаг 
фембæлдæй знаг йæхи цæмæн фестын кодта Дзæрæхæн? Нæ, 
Дзæрæхы бон бирæ у: райкомы пленумы уæнг, рагон номдзыд ку- 
сæг, колхозы сæрдар. Куыд æм бауæндыд? Карьерист æмæ козбау 
иу мады цот сты, амæ та былдауæн мийæ æппындæр ницы ис. 
Беслæны цæстыты раз февзæрд Сослан, суанг сæ фыццаг фем- 
бæлдæй сæ фæстаг загъды онг. «Уæвгæ, фысгæ дæр раст кæны... 
Æгæр стæмæй йæм иунæг ныхас дæр нывыл не скодтон, хъусгæ 
дæр нæ...» 
Сосæвæндагыл машинæтæ дыууæрдæм кæнынц. Беслæнæй 
ферох автобус æмæ цæуы иувæрсты, фæстæмæ нæ фæкæсы, аф- 
тæмæй. Æппынфæстаг йæ цард райдайæнæй нырмæ йæ зæрдыл 
æрлæууыд æмæ йæм фæкаст хæххон æхсæлыйы хуызæн: зæххыл 
нытътъæпæн, фæззæг бæгънæг нæ кæны, уалдзæг йæ дарæс нæ 
ивы, уыцы иухуызон фæлурс цъæхæй лæууы сæрд дæр æмæ зы- 
мæг дæр. Фæлæ кæй цæмæн хъæуы? Хъæдæрмæгæн нæ бæззы, 
артагæн йæ фыдæбоны аргъ нæу. Йæ цæрæнбонты иунæг хатт бæ- 
лæсты нæ, фæлæ хæмпæлгæрдæджы сæрты дæр никуы ракæсы... 
Суанг Тæгæрджынмæ бахæццæ Беслæн фистæгæй. Йæ усæн 
бафæдзæхста: «Мыййаг ма уыцы Хæчъа куы 'рбацæуа, уæд ын-иу 
«ам нæй» зæгъ, ма йæ 'рбауадз!» - æмæ уаты дуар йæхиуыл сæх- 
гæдта. 
11 
Абон райсомæй нырмæ Елберд зилы Хæчъайы агурæг æмæ йыл 
нæма фæхæст. Колхозы правленимæ кæй бацыд, уый йын дзырдæ- 
уыд æмæ та ныр дæр ам, æхсæнвæзы паркгонды къутæрты аууон 
æнхъæлмæ кæсы йæ хæлармæ. Мæсты йæм у: «Хуыцау адæмæн 
цы миниуджытæ байуæрста, уыдонæй йæ фæцис æрмæст давын 
æмæ хахуыр, æмæ уыдон дæр рæстмæ нæ зоны...». 
Хæчъа колхозы правленийæ рацыд æнкъард, мæстджынхуы- 
зæй. Асинтæй уынгмæ куы æрхызт, уæд йæ мидбынаты æрлæууыд, 
271 

цыма, кæцырдæм ацæуа, уый нал зоны, уыйау. Елберды æхситмæ 
фестъæлфыд, стæй фæраст уыйырдæм. 
- Раккуырсæн дын нал ис Дзæрæхы дæлфæдджийæ, æви, 
цы мæрддаг дæ?! - сбустæ йыл кодта Елберд. 
- Ныууадз! Мæ хъалæй йæм цæуын? 
- Исты æвзæр хабар ис? 
Хорзæй ницы радзырдта Хæчъа. Знон сæ хъæуы дуканимæ ба- 
цыдысты дыууæ чызджы æмæ иу лæппу. Цыма чындздзон чызджы 
фæлыст æлхæнынц, афтæ райстой, адæймагæн къахæй къухмæ 
цы хъæуы, уый. Уæйгæнæг, Хæчъайы хо, æхца куы банымадта, 
æрмæст гъеуæд схъæр кодтой сæхи. Уыдон уыдысты фæском- 
цæдисæй æрвыст уæйгæнджыты куыст сбæрæг кæнынмæ. Алы 
дзаумайæн дæр æркуырдтой йæ æцæг аргъ, сæхæдæг нымайын 
байдыдтой. Хæчъайы хо сæ райста бирæ фылдæр. Фæсидтысты 
ма æвдисæнтæм дæр, акт скодтой, æмæ уæйгæнæг нæ бакуымдта, 
фæлæ, уым цы колхозонтæ уыд, уыдон дзы цалдæрæй сæ къухтæ 
бафыстой. Хо фæфæдис Хæчъамæ, уый та - Дзæрæхмæ, цæмæй 
акт ма бауадза районмæ арвитын. 
Дзæрæхы ацы хатт ахæм хъуыддæгтæ нал æндæвтой, йæхи 
сагъæстæ фылдæр уыдысты, фæлæ уæддæр бадзырдта хъæусо- 
веты сæрдармæ. Уый нæма фехъуыста хабар. Хæчъайы зæрдæ ба- 
мæгуыр. Бамбæрста, фæсивæд сæхæдæг ахæццæ кæнынмæ кæй 
хъавынц хъуыддаг, уый. Æмæ афтæ куы уа, уæд ма дзы Дзæрæхы 
бон дæр цы у? 
- Иуныхасæй, дæ фæстаг мæсыг йæхæдæг фæкæлæддзаг и? 
- бахудт Елберд. 
- Æмæ дын уый дæр æхсызгон у? 
- Нæу! Дзæрæхы бæсты, æцæг коммунист чи у, ахæмы куы сæ- 
вæрой сæрдар, уæд мын фыддæр уыдзæн. 
Хæчъайы нал фæндыд уыцы хъуыддагыл дзурын. 
- Дæхимæ та цы ног хабæрттæ ис? 
- Хорзæй ницы. Фæстаг сводкæ куыд хъусын кæны, афтæмæй 
знаджы рæхыс æнгомæй-æнгомдæр тыхсы нæ алыварс... 
- Хæрæг сфысса! Уæддæр ма йæм хъазын цæуы... 
- Нæ, нæ, æцæг дын зæгъын. Дружинæйы ног уынаффæ бакод- 
той: хъæуы фæсивæдæй кусгæ чи нæ кæны, уыдоныл номхыгъд 
сарæзтой, сæ тæккæ сæрæй æз дæн. 
- Хицæн колхоз уæ аразынц? 
272 

- Базыдтай йæ! Фæскомцæдисонты æмбырды никуы вæййыс? 
- Цы ми дзы кæнын? 
- Кæд-иу исты базонис... 
- Цы та базыдтай? 
- Сæ дружины ныронг дæс æмæ ссæдз лæджы уыд, ныр æй фæ- 
фылдæр кодтой. Æмæ, дæ ног хицау æмбырды куыд загъта, уый 
зоныс? Кусгæ, дам, чи нæ кæны, уыдон æнæуаг митæм æмæ да- 
вынмæ дæр тынгдæр æвдæлы; уыдон, дам, гуырысхойаг сты æмæ 
хъуамæ хыгъды уой. Афтæ, мæ лымæнлæггаг, гъе! Æз уал сындæг- 
гай хъуыды кæнын райдыдтон мæ рæтæнæгъдтæ нæузæххытæм 
саразыныл. 
- Ды! Казахстанмæ?! - ныддис кодта Хæчъа. 
- Куыд нæ стæй! Дружинæтæ æмæ Сослантæ.кæм нæма сты, 
ахæм ранмæ. 
Хæчъа фенкъард. 
- Æмæ ды иунæг дæхæдæг дæ æмæ дын цы у, фæлæ æз нæ 
зонын... 
- Уæдæмæ тæгиаты зарæг ныццæлхъ ласæм: «Гъей, гъей, ам 
нын цæрæн бæстæ куынæуал у, уæдæ. Цом, æмæ фæлидзæм...» 
- Елберд сабыр хъæлæсæй базарыд. Хæчъа йæм ахæм цæстæй 
бакаст, æмæ йын Елберд ацы иунæг хатт фæтæригъæд кодта. 
- Мæ хæлар, æз дæр мæ хъалæй нæ зарын. Дæ хойы хабар мæ- 
нæн хъыгдæр уыд. Йæ бæсты æндæр искæй куы райсой, уæд мын 
уый «дефицитнæй» товартæ нал авæрдзæн... Йед у... Иу фæнд ма 
мæм ис, æмæ уымæй куы ницы рауайа, уæд нын, æцæг, цæрæн 
бæстæ нал у ам. Райсом-иннæбон куынæ фæбынæй кæнæм, йæ 
бырынкъ алы ран чи тъыссы, уыцы Сосланы, уæд нын уыйфæстæ 
гæнæн нал уыдзæн... Дзæрæхæн ныртæккæ уымæй æнæуынондæр 
хъуамæ мачи уа, и? 
- Бæлвырд афтæ. 
- Хъусгæ кæ! Ламбегаты Бечыры зыдтай? 
- Уæлæ рынчындоны чи хуыссы, уый? 
- О, фæлæ уым нал хуыссы... 
- Цы фæци? 
- Амарди дыууæ сахаты размæ. 
Хæчъамæ уыцы хабар ницы диссаг фæкаст æмæ, цыма фыдæн- 
хъæл фæцис, ахæм хъæлæсæй загъта: 
- Уыдæттыл ма дæн! 
18 Фæндагсар Уастырджи 
273 

- Фæлæуу, байхъус! Æмæ цæмæй амард, уый зоныс? 
- Рагæй рынчын уыд, цыма ракæй... 
- Уæдæ та ницы зоныс. Ног дохтыр бавдæлд, æмæ цыдæр ног 
хос сарæзта йæхæдæг, рынчынтыл æй æвзарын райдыдта, æмæ 
уал дзы иу фæтæппæлæг. 
- Мæнæ диссаг! Уæдæ æз куы ницыма фехъуыстон! 
- Дис кæнын фæстиаты хос у, фæлæ чи амард, уый хæстæджы- 
тæй дын хæлар ничи у? 
- Йæ хæрз æфсымæр дæр мæ хæлар у. Цæмæн дæ хъæуы? 
- Æнхъæлдæн æмæ фыртæссæй дæ сæр нал кусы! Йæ фырт та? 
- Фæскомцæдисон у... 
- Гъе уæдæ фыртæн мацы зæгъ, фæлæ æфсымæрмæ бацу, тæ- 
фæрфæстæ йын ракæн, стæй йын ацы хабар сындæггай бакой кæн, 
цыма йæ ды дæр кæмæйдæр фехъуыстай, афтæ. 
Æмбисонды хорз фæкаст Хæчъамæ уыцы фæнд. Елберд куыд 
загъта, афтæмæй хахуыр ныхас санчъехгæнæг экскаваторы хуы- 
зæн у: иугæр æй куы ауадзай, уæд фæндаг гæрддзæн йæхицæн. 
Хæчъа атагъд кæнынмæ хъавыд, фæлæ та йæ Елберд баурæдта. 
- Рынчындоны чи хуыссы, уыдоны бинонтæй дын хæстæг кæнæ 
хæлар ничи у? 
- Мæ мадырвадæлтæй дзы иу ацæргæ лæг ис. 
- Бавдæл, æмæ йын йæ усæн хæрзаивæй бамбарын кæн: «Кæд 
ма дæ дæ лæг хъæуы, уæд æй ракæ рынчындонæй, кæннод дын 
æй ног дохтыр Бечыры фæндагыл арвитдзæн...». Æрмæст-иу ын 
карзæй бафæдзæхс, цæмæй йæ макæмæн ской кæна. 
- Уый та цæмæн? Уадз æмæ йæ алчидæр фехъуса! 
-Æдылы! Мæн дæр уый фæнды! Ахæм ныхасы тыххæй цас фыл- 
дæр дзурай, «макæмæн æй зæгъ», уыйас тагъддæр айхъуысы. 
Хæчъа комкоммæ араст зианджынтæм. Афтæ тынг фæтарст 
йæхи æмæ йæ хойы талынг хъуыддæгтæ раргомæй, æмæ цæттæ 
уыд цыфæнды бакæнынмæ дæр. Уый æнхъæлдта, уыцы фæнд куы 
бантыса, уæд ферох уыдзысты йæхи «лыстæг» митæ, дохтыры ар- 
дыгæй фæтæрдзысты, æмæ та алцыдæр йæ бынаты сбаддзæн. 
Афтæ хуымæтæджы нæ фæзæгъынц: афтид мигæнæны цы ныккæ- 
най, æрмæст дзы уый вæййы. Иугæр Хæчъайæн йæхи сæрыкæхцы 
ницы фæнд уыди йæ фыдбылызтæй фервæзынæн, уæд æй æппæ- 
тæй дæр бацахста Елберды æрымысæггаг ныхас. Сæ дыууæйыл 
дæр æрцыд рагон бæлццоны æмбисонд. Уый, дам, федта: зæй йыл 
274 

æрцæуы. А ныр æй абынæй кæндзæн, зæгъгæ, уæд, дам, ма йæ 
хъама фелвæста, фæлæ... 
* * * 
Сослан æмæ Дзæрæхы 'хсæн цы быцæу ныхас рауад, уый кой 
схæццæ рынчындонмæ дæр. Венерæйæн тынг хъыг уыд уыцы ха- 
бар. Сослан æй афтæ æлхынцъæрфыг æмæ æнкъардæй куы фед- 
таг уæд æм бахудт: 
- Кæмæндæр та йæ цæсгомыл æрбадт сау мигъы къуымбил... 
- Кæмæй зæгъыс? 
-Дæуæй. 
- Цæмæй бæрæг у? 
- Дыууæ æрфыджы баиу сты æмæ сæ уæз цæстытыл æруагъ- 
той. Фæлæ цы хабар у? Зæгъæн ын нæй? 
- Цы ма йæ зæгъон! Байрæджы. 
- Уæддæр? 
- Дзæрæхимæ дын æнæ загъдгæнгæ нæ уыд? 
-Уый мын æндæр исчи куы загътаид, Венерæ, уæд ма... Фæлæ... 
Цы æвзæрдзинад бакодтон? 
- Æз дæр нæ зæгъын, æвзæрдзинад у, фæлæ дæу ардыгæй 
фæсурыны тыххæй Дзæрæхы телефоны хæтæл сисын йеддæмæ 
ницы хъæуы, уый зоныс? 4,д 
- Ау? Афтæ тыхджын у? - хъазгæмхасæн бафарста Сослан. 
- Æз æй зонын, цы у, уый. 
- Стæй, аипп ма уæд: цæмæ гæсгæ тыхсыс уыйбæрц мæныл? 
Венерæ фефсæрмы, йæ уадултæ фæсырх сты. Иучысыл ын 
хъыг дæр уыди уыцы æнæнхъæлæджы фарст. 
- Цæуылнæ тыхсон! Кæдæй-уæдæй махмæ дæр мæтгæнаг дох- 
тыр фæзынд. 
-Уæддæр æнæ фелхыскъ куыд нæ фæразыс! Фæлæ, цæй, рын- 
чынтыл разилæм, абон нын бирæ куыст ис... 
* * * 
Рынчындоны цы зæронд лæг амард - Бечыр, уый ныгæнæн бон 
Хæчъа уыйбæрц хъыггæнæг сси, æмæ йæ уыцы хуызы никуыма 
ничи федта. «Бецау, куыд æнамонд мардæй амардтæ», - ахæм ар- 
дауæн ныхæстæ кодта алкæмæн дæр. Зиан куы баныгæдтой, уæд- 
дæр ма Хæчъа цъыллинджытæ систа зианджыны хæдзары æмæ 
уæгъд нал уагъта, чи амард, уымæн йе 'фсымæры. «Тынг æхсыз- 
гонæн, дам, агуырдта Беслæны... Æвæццæгæн, мæгуыр, йæ зæр- 
275 

дæ истæмæ фехсайдта, цыдæр зæгъынмæ ма хъавыд, фæлæ йын 
уыцы курдиат дæр нæ сæххæст кодтой...» 
Бечыры фырт уыдта Хæчъайы митæ, диссаг æм каст, уый æцæ- 
гæлон зианыл цæмæн афтæ тынг хъыг кæны, йæ фыдыфсымæры 
бын цæмæ гæсгæ бабырыд, фæлæ йын ницы æмбæрста... 
12 
Цæхæрадонырдыгæй рынчындоны кæртмæ æрбацыд иу ацæргæ 
ус. Фæйнæрдæм акæстытæ кодта, стæй бахызт къæлидормæ. Уым 
дæр куы никæуыл фембæлд, уæд бауад, рынчынтæ кæм хуыссыды- 
сты, уыцы уатмæ. Рынчынтæн сæ фылдæр фынæй уыдысты, чи сæ 
райхъал, уыдон дæр сæхи сабыр дардтой, æвæццæгæн, цæмæй 
макæй хъыгдарой, уый тыххæй. Ус комкоммæ бацыд, рæбинаг сын- 
тæджы цы лæг хуыссыд, уымæ, æмæ йæ басхуыста. Уый фехъал, 
йæ усы æнафоны куы федта, уæд фæтарст. 
- Цы хабар у? 
Ус йæ амонæн æнгуылдзæй ацамыдта йæ былтæм, ома мацы 
дзур, зæгъгæ, æргуыбыр кодта йæ лæгмæ æмæ йын дзуры цыдæр- 
тæ йæ хъусы. 
- Цы хабар у дæ куы фæрсын, цы 'рцыди? - ноджы хъæрдæрæй 
бафарста лæг, йæ хуыссæны рабадт, афтæмæй. 
Ус стыхст. Æвæццæгæн æй нæ фæндыд йæ сусæг ныхас хъæ- 
рæй дзурын æмæ нал зыдта, цы ма акодтаид, уый. Рынчынтæ фем- 
бæрстой хъуыддаг. Æввахсдæр чи хуыссыд, уый иннæрдæм азылд, 
хъæццулæй йæхи æрбатыхта, æмæ йæ хуыр-хуыр ссыд. Æрбацæ- 
уæг ус фæныфсджындæр. Йæ дзых бахæстæг кодта рынчыны хъус- 
мæ æмæ та сыбар-сыбур райдыдта. 
Лæг иудзæвгар ницыуал сдзырдта, цыма хъуыдытыл фæцис, 
уыйау, стæй мæстджынæй скаст йæ усмæ. 
- Уымæй æдылыдæр ницы 'рхъуыды кодтай? 
- Æмæ уый ницы у? - сбустæ кодта ус. 
Лæг та исдугмæ ныхъхъус, йæ цæстытæ бацъынд кодта, стæй 
тарстхуызæй афарста: 
- Искæмæн ма загътай ацы хабар? 
- Никæмæн... фæлæ... хиуæттæ дзы бирæ ис æмæ... 
- Хъус-ма! Уайгæ тагъд. Макуыдæм фæзил, афтæмæй уæртæ 
къæлидоры фаллаг кæрон Венерæмæ фæдзур! 
276 

Венерæ йæ хонæгимæ палатæмæ куы бацыд, уæд æм лæг лæгъ- 
стæгæнгæйæ бахатыд: 
- Дæ хорзæхæй, мæнæ ацы сæрхъæны цонгыл ныххæц æмæ 
йæ фæзилын дæр макæдæм бауадз, афтæмæй йæ кæрты дуарæй 
федде кæн! 
Стæй уæд йæ усмæ: 
- Дæуæн та уый зæгъын, æмæ ма искæмæн кой дæр куы скæнай 
уыцы хабар, уæд-иу мæ бацыдмæ нæ хæдзары мауал у, уæддæр 
дæ маргæ кæндзынæн! 
- Цы хабар у, Илас, æз куы ницы æмбарын? - бафарста Вене- 
рæ. . 
- Фæстæдæр дын æй бамбарын кæндзынæн. Цæугæут! 
- Æнæ дæу мæ къах дæр нæ авæрдзынæн! - цæхгæр ныллæу- 
уыдус. 
- Ныртæккæ фесæф ардыгæй, кæннод дын ахæм ми бакæндзы- 
нæн, æмæ æз, æцæг, а дыууæ боны ацæудзынæн нæхимæ, фæлæ 
ды ам баззайдзынæ! Фехъуыстай? 
Лæг асырх фырмæстæй æмæ, цыма цæвæнгарз агуры, афтæ 
акаст йæ алыварсмæ. 
- Гъемæ уæд та Рыны бардуаджы амæддаг фæу, кæд мæрдтæм 
дæхи къахæй цæуыс, уæд! 
Ус фæтæргай æмæ цæуыныл фæци. Венерæ рауад йæ фæдыл. 
Фæндыд æй, цы хабар у, уый базонын, фæлæ йын ус ницыуал загъ- 
та. Æрмæст кæрты дуармæ куы рахæццæ сты, уæд цæхгæр фæ- 
зылд фæстæмæ, ныттыхсти Венерæйыл æмæ йæм кæуынхъæлæ- 
сæй бахатыд: 
- Дæ нывонд фæуон, Венерæ, фæкæс æм, нуазгæ хос ын макуы 
ратт... 
- Цы хабар у, зæгъæн ын нæй, Хуындæгон? 
Ус, уæлдай ныхас дзы куы сирвæза, уымæй фæтарст æмæ ра- 
ивгъуыдта. 
Чызг сцымыдис, фæстæмæ палатæмæ баздæхт, афæлвæрдта 
Иласимæ аныхас кæнын, фæлæ уæлдай ницуал базыдта. 
- Чидæр æй фæтæрсын кодта, æндæр дзы ницы ис, - дзуапп 
радта уый. 
Венерæ уырдыгæй куы рацыд, уæд фембæлд æндæр æрбацæ- 
уæгыл. Æндæрæбон ам, рынчындоны чи амард, уый æфсымæр 
Мырзабег æнкъард æмæ мæстыйæ лæууыд къæлидоры. Цыма, кæ- 
277 

дæм бацæуа, уый нæ зоны, ахæм хуызы касти дуæрттæм. Никуы- 
ма йæ федта Венерæ рынчындоны, йе 'фсымæр ам куы хуыссыд, 
уæд дæр, æмæ йæм диссаг фæкаст уый æрбацыд. Мырзабег æм 
æввахсдæр æрбалæууыд. 
- Чызг^ам кусыс, цы? 
-О. 
- Беслæн кæм фæбады, уый-ма мын бацамон. 
Венерæ æнæдзургæйæ араст йæ разæй æмæ йын бацамыдта 
иу дуармæ. 
- Уæдæ дæ салам бирæ, нал дæ уромын, - загъта ма Мырзабег 
æмæ дуары хæцæнмæ бавнæлдта. Венерæ фæстæдæр алæууыд. 
Лæг мидæмæ бакаст æмæ, уат афтидæй куы федта, уæд бустæгæ- 
нæгау бакодта: 
- Ам куынæ ис, уæд мын цы амоныс? 
- Кæм фæбады, зæгъгæ, мæ фарстай, æмæ дын æй бацамыд- 
тон. Нæма 'рбацыд Беслæн... Кæд исты тагъд хъуыддагу, уæд иннæ 
дохтырмæ бадзурон, уый мæнæ ам æввахс цæры. 
- Ницæмæн мæ хъæуы уæ иннæ, фæлæ Беслæн æрæгмæ æр- 
бацæудзæн? 
- Ныртæккæ йæ ардæм хъæуы. 
Ницæмæйуал бафарста Мырзабег, афтæмæй сындæггай ахызт 
кæртмæ. 
Венерæ ноджы сцымыдисдæр. «Цавæр хъуыддаджы фæдыл 
æрбацыдысты сæ дыууæ дæр? Иу бинонтæй дæр ма куы уаиккой, 
фæлæ дард куы цæрынц сæ кæрæдзимæ...» 
Уæлдай исты базонынæн хуыздæр хос нæ уыд, æмæ та бацыд 
Иласмæ. Рынчынтæй дыууæ фæсус хъæлæсæй сыбар-сыбур код- 
той. Венерæйы куы федтой, уæд фескъуыдтой сæ ныхас. Илас, йæ 
цæстытæ цъынд, афтæмæй хуыссыд уæлгоммæ. Чызг раздæхын- 
мæ куыд хъавыд, афтæ йæм сæ иу сдзырдта: 
- Кæд дæ Илас хъæуы, уæд фынæй нæу... - Уыцы ныхасмæ 
Илас рабадт йæ сынтæджы. 
- Æз та ма дæумæ цæуинаг уыдтæн, Венерæ. Знон мын мæ син- 
тæ цы лампæйæ тавтай, уый диссаджы хорз у æмæ, зæгъын... 
- Табуафси, цом. 
- О, ныртæккæ. 
Кабинетмæ бацыдысты. Венерæ лампæимæ архайыныл фæцис, 
фæлæ йæ Илас фæурæдта. 
278 

- Уый уал фæуадз. Барæй рацыдтæн. Адæмы цур мæ нæ фæн- 
дыд дзурын... Æрдæбон нæ зæронд æфсин куы æрбафæдис кодта, 
уæдæй нырмæ мæстæй мæлын æмæ йæ дæуæн дæр радзурон. 
Фæлæ уал дын мæхицæй æрхæссон иу æмбисонд, кæннод мæ куы- 
нæ бамбарай. Нæ хъæусоветы сæрдар мæнæ мæ хуызæн ацæргæ 
лæгтæй фондзæн бафæдзæхста, цæмæй нæ хъус дарæм, горæтæй 
нæм цы фæндаг æрбацæуы, уымæ æмæ, кæм фехæла, уым æй куыд 
цалцæг кæнæм, афтæ. Ауалдзæджы мит нæма стад, афтæ, кæд æй 
дæхæдæг дæр федтай, дæлæ хъæуæй чысыл дæлдæр суадоныл 
цы хид уыди, уый ныккалд, æмæ йæ куыд арæзтам, афтæ сæрдар 
æрбацыд йæ машинæйы. Нæ цуры æрурæдта. Мæн хиды бын уыцы 
уазал доны мæ зæронд батинкæты, дон сæ хъустæй калд, афтæ- 
мæй куы федта, уæд мын алывыд фæкалдта, дæхи, зæгъы, цæуыл 
марыс, цæрын дæ нал фæнды æви цы? Нæ звеноводæн дæр тынг 
бауайдзæф кодта. Стæй йæ сæвæрдта йæ машинæйы æмæ, сахат 
дæр нæма рацыд, афтæ æртæйы фæлыст резинæ цырыхъхъытæ 
æмæ къахтухæнтæ æрхаста. 
Уый стыр хъуыддаг нæу, фæлæ нæ алчидæр афтæчхъуыды код- 
та: ацы лæг ауды æмæ мæт кæны йæ адæмыл. Нæ мызд нын хъуа- 
мæ Дзæрæх бафыстаид, фæлæ нырма ницы райстам. Уæддæр 
хъæусоветы сæрдарæй абон дæр ма бузныг стæм. 
Цæмæ гæсгæ дын радзырдтон уый? Мæнæ нæ ног дохтыры 
зонгæ дæр ничима кодта, афтæ йæ кой æгас хъæуыл айхъуыст. 
Мæнмæ ма афтæ дæр кæсы, æмæ уый колхозы сæрдаримæ куы 
фæхыл, гъе уæдæй фæстæмæ цыма фæуæндондæр сты колхо- 
зонтæ Дзæрæхмæ... Уæдæ ам, рынчындоны, куыд у, уый та мæхи 
цæстæй уынын. Уый цы палатæмæ бацæуы, уырдыгæй уайтагъд 
худын райхъуысы: йæ хæларзæрдæ æмæ йæ хъæлдзæг ныхæстæ 
æвдадзы хосау сты рынчынтæн. Уæззау рынчын нæм куы 'рбафты, 
уæд уымæн йæ цурæй нал фæцæуы. Кæд иу цыбыр рæстæг йæ фа- 
термæ ауайы, уæд та фæдзæхсгæ бакæны, цæмæй йæм фæсидой, 
исчи куы тыхса, уæд... 
- Бахатыр кæн, Илас... - фæурæдта йæ Венерæ, иугæр уый 
æгæр дæрдтыл куы ахæцыд, уæд. 
- О, о, дæ рын бахæрон, æмбарын дæ. Хæрзаг зæгъыс, алчидæр 
кæй зоны, уыцы таурæгътæ мын цæмæн кæны. Фæлæ дын сæ цæй 
фæдыл дзурын, уый ныртæккæ бамбардзынæ. Сослан йæ фыццаг 
æрбацыдæй фæстæмæ раст фæндаг ссардта адæмы зæрдæмæ, 
279 

æмæ дзы райгонд сты хъæубæстæ дæр, æхсæнадон кусджытæ 
дæр. Фæлæ уый кæмæндæр тынг хъыг у æмæ йыл цъыфкалæн 
кæны. Ныронг дæр мæ хъустыл æрцыд цыдæр дам-думтæ, ныр та 
ахæм ныхас кæнынц, цыма, æндæрæбон чи амард, уый дохтыры 
аххосæй æрцыд. Йæхæдæг, дам, кæй æрымысыд, ахæм хостæ 
фæлвæрдта рынчыныл... Цæмæ хъавы уыцы хахуыргæнæг, уый цы 
'мбаринаг у, фæлæ, цымæ, чи у, чи? Æрдæбонсарæй хъуыды кæ- 
нын, фæлæ ницы цæуы мæ сæрмæ... 
«Æвæццæгæн, Мырзабег дæр уый фæдыл агуырдта Беслæ- 
ны...», - ахъуыды кодта Венерæ, хъынцъымгæнгæйæ. Чи зоны, 
Иласмæ бахатыдаид, цæмæй уый йæ ус Хуындæгоны бафæрса, 
кæмæй фехъуыста уыцы ныхас, уымæй, фæлæ уæдмæ къæлидо- 
рæй æрбайхъуыст Беслæны хъæр: 
-Венерæ! 
Беслæн лæууыд Мырзабегимæ. Сæ ныхасы райдайæн, æвæц- 
цæгæн, кæрты уыд. Венерæ сæм куы баввахс, уæд æм Беслæн дзу- 
ры: 
- Мæнæ-ма ацы лæджы цур зæгъ: нæ рынчындоны цы адæм 
хуыссы, уыдонæн хостæ цы 'гъдауæй фæдæттæм? 
- Уанцон нæу, Беслæн! - йæ дзырд ын айста Мырзабег. - Уый та 
ма цы фæрсыс, дæуыл не 'ууæндын æви цы! 
- Æгайтма мыл æууæндыс, фæлæ уæддæр байхъус, дæ хорзæ- 
хæй. 
Венерæ цыбырæй загъта: 
- Цыдæриддæр хостæ лæвæрд цæуы рынчынтæн, уыдон иууыл- 
дæр аразынц афтечы кусджытæ, дохтыртæ цы рецепттæ ныффыс- 
сынц, уымæ гæсгæ. 
Мырзабег фефсæрмы. Йæ худ систа, афтæмæй куырдта хатыр 
æмæ архайдта тагъддæр ацæуыныл, фæлæ йæ Беслæн нал уагъта. 
- Бахатыр кæн мæнæн дæр. Æз дæр дæ иу хъуыддагæй фæр- 
сын, æмæ мын дзуапп ратт: кæмæй фехъуыстай уыцы хабар? 
Мырзабег стыхст æмæ ма, лæгъстæгæнгæйæ, загъта: 
- Дæ хорзæхæй, Беслæн, уымæй мæ ма бафæрс... Фæдзæхсгæ 
мын бакодта. 
- Багъæц-ма, уыцы æдзæсгом адæймаг махæн не 'ппæтыл калы 
цъыф, фæлæ дæуæн дæхицæй дæр хынджылæг кæй скъæры, уый 
æмбарыс, уый? 
- Ныр æй бамбæрстон, Беслæн, æмæ дын сомы кæнын: кæд 
280 

уыцы ардауæн ныхас уымæй рацыд, уæд ын мæнæ ацы лæдзæгæй 
йæ сæрæн иу ныддаудзынæн, стæй йын æз дæр бафæдзæхсдзы- 
нæн: «Макæмæн æй зæгъ!» 
Мырзабег ацыд. Беслæн Венерæмæ нал фæзылд, афтæмæй 
сындæггай араст кабинетмæ. 
«Иннæ бонты не 'ппæтæй раздæр куы 'рбацæуы, уæд ыл абон 
цы 'рцыд?» - куыд ахъуыды кодта Венерæ Сосланы тыххæй, афтæ 
йын йæхи ауыдта. Цыма фæдисмæ згъордта, Сослан афтæ рагæпп 
кодта йæ уатæй æмæ егъау санчъехтæй æрбатындзы. 
- Æнхъæлдæн, цалдæр минуты байрæджы кодтон, - дзырдта 
цæугæ-цæуын, йæ къухы газет, афтæмæй. - Диссаджы уац, æндыс- 
нæг дзæбæх кæныны тыххæй. Дзыхъхъынног мадзал. Æнцон ара- 
зæн. Кæсыныл фæдæн æмæ... Æнæбакæсгæ йæ ма фæгу... Ныр 
уæд та ныммардтæн, уæд мæ афтæ дзæгъæл ныууагътаиккат? 
Хуыздæр ма дзы æмбæлттæ цы уа! 
Чи зоны, æмæ ма ахæм хуызы истытæ дзырдтаид Сослан, фæлæ, 
Венерæйы цæсгоммæ куы бакаст, уæд йæ зæрдæ фехсайдта. 
- Исты æвзæр хабар ис, æнкъард куы дæ? 
- Нæ, куы ницы дæн... 
- Цæуылдæр та мæты аныгъуылдтæ. Фæлæ цæуыл? 
- Нæ ног дохтырыл! -хъазгæмхасæн загъта Венерæ æмæ атагъд 
кодта палатæмæ. 
- Хуыцауы куы бафæндид! - йæ фæстæ адзырдта Сослан. 
Чызг фефсæрмы, ахæм ныхас дзы кæй схауд, уымæй. Чердæм 
æй бамбардзæн лæппу? Иучысыл æм мæсты дæр сси. «Æз мæ- 
стæй æхсидын, уый та хъазæн ныхæстыл схæцыд...» 
Дардыл уыдысты Венерæйы хъуыдытæ. Æвзæр æвзаг дур халы. 
Мыййаг, Сослан куы сфæлмæца æмæ лидзæг куы фæуа ардыгæй. 
Дзæрæхимæ сæ кæрæдзийæн æнæуынон кæй сты, ууыл ныхас 
дæр нæй; Беслæнимæ цыма сæ ахаст фæхуыздæр, фæлæ уæд- 
дæр хъæрмуд нæма сты. Зын у афтæмæй кусын. 
«Уыцы æнæрхъуыды ныхас ме 'взагыл кæцæй абадт...» - фæс- 
мон кодта Венерæ, фæлæ ма йын цы гæнæн уыд! Æниу, йæ зæр- 
дæмæ сусæгæй куы ныккастаид, уæд базыдтаид - уый æваст ныхас 
нæ уыд. Мæтгæнаг дохтыр кæй хуыдта, уый ам кæй нал уыдзæн, 
канд ууыл нæ уыд Венерæйы сагъæс. Уыдис ма дзы æндæр цыдæр, 
чызг йæхицæн дæр басæттын цæуыл нæма уæндыд, ахæм æнкъа- 
281 

рæн. Фæлæ уый искæмæн, уæлдайдæр та лæппуйæн бамбарын 
кæна, фæлтау йæ фыды уæларт базæронд уæд... 
Венерæ фехъуыста, Беслæн Мырзабегæн цытæ фæдзырд- 
та, уыдон, федта, зæронд дохтыр куыд смæсты, уый дæр, фæлæ, 
цымæ, ныр дæр ма афтæ мадзурайæ архайдзæн, æви бамбарын 
кæндзæн хъуыддаг Сосланæн? Фæстæдæр æнцонæй базыдтаид 
Венерæ уыдæттæ, фæлæ йыл ныртæккæ цымыдис фæтыхджын- 
дæр, æмæ йæхи байста кабинетырдæм. Æххæст нæма бахæццæ, 
афтæ дуар фегом, æмæ дзы разынд Беслæн. 
- Æз та ма дæумæ бадзуринаг уыдтæн. Рауай-ма мидæмæ! 
Венерæ бахызт йæ фæдыл. Сослан лæууыд стъолы цур, фæлæ 
йæ цæсгомыл нæ зынд, фехъуыста хабар æви нæ? Беслæн, цыма, 
бирæ рæстæджы йæ зæрдæйы цы уæззау хъуыдытæ фæхаста, уы- 
дон ныр раргом кæнынмæ хъавы æмæ йæ митæ йе 'мкусджыты тæр- 
хоны раз æвæры, уыйау хиуылхæцгæ æмæ сабырæй райдыдта: 
- Бадгæ скæнут, уæ хорзæхæй æмæ мæм иучысыл байхъусут... 
Мæ аххосæй не 'хсæн, чи не 'мбæлы, ахæм ныхæстæ рауад айраз- 
мæ. Зæгъынмæ дæр æй хъавыдтæн, фæлæ а фæстаг бонты нæ кæ- 
рæдзи бамбæрстам, æмæ нæ, чи зоны, уый сæр нал бахъуыдаид. 
Абон цы фехъуыстон, уый фæстæ нал ис æнæзæгъгæ сымах раз 
дæр æмæ ма, кæм хъæуы, уым дæр. Иухатт мын загъдæуыд, цыма 
ног дохтыр архайы, цæмæй æз лæвæрд æрцæуон тæрхондонмæ. 
Мæхæдæг æй сбæлвырд кодтон, хахуыр ныхас уыд, уый. Уыдис ма 
дзы ахæм койтæ, æмæ се 'ппæтыл чи дзуры, фæлæ ныр та æндæр 
диссаг... Рынчындоны дохтыртæй, дам, иу чидæр йæхи æрхъуыды- 
гонд хостæ фæлвары адæмыл, æмæ дзы афтæмæй иу лæг амард. 
Уымæй æдылыдæр хъуыды, æвæццæгæн, адæймаджы сæрмæ не 
'рцæудзæн, фæлæ уæддæр, кæсут! - адæймаг фæгуырысхо уыцы 
ардауæн ныхасыл æмæ мæм фæрсынмæ æрбацыд. Ам дæр мæхи 
æназым нæ хонын. Райдианы мæхи куы равдыстаин лæгау-лæгæй, 
уæд, чи зоны, ничи бауæндыдаид ахæм ми бакæнын, фæлæ ма цы! 
Мæхимидæг æй æмбарын, уыцы чъизи дон кæцæй лæдæрсы, уый, 
æмæ уæ фæрсын: уыцы æнаккаджы хъуыддаг тæрхондонмæ рат- 
тæм æви уæ куыд фæнды? 
Сæ дыууæ дæр хъусæй лæууынц. Венерæйы цæсгомыл фæ- 
зынд æхсызгондзинады фæд. Сосланмæ ницы диссаг фæкаст ха- 
хуыргæнджыты ми. 
282 

- Ныббар мын, Беслæн, фæлæ ацы хъуыддаджы мæхæдæг 
фылдæр аххосджын дæн... 
- Дæумæ та ма дзы цы аххос хауы! - сбустæ йыл кодта Беслæн. 
Уый афтæ фенхъæлдта, цыма Сослан æфсæрмæй дзуры. 
- Кæд кæмæндæр бантыст йæ хахуыр ныхæстыл искæй баууæн- 
дын кæнын, уæд æз цæуылнæ бафæрæзтон мæхи сраст кæнын? 
Уый æгъгъæд азым нæу? 
Уыцы дзуапп æхсызгон уыд Беслæнæн. Цыма йæхи æмкар хæ- 
лар адæмимæ уынаффæ кæны, афтæ та сæ бафарста: 
- Уæдæ уæ куыд фæнды? Ныхас æгас рынчындоныл цæуы, 
æмæ ацы ран нæ дзырд хъуамæ иу уа. Цы зæгъыс, Венерæ? 
-Æз та цы хъуамæ зæгъон сымах разæй! Фæлæ, кæд хахуыргæ- 
нæг уыдæттæ мах фыдæнæн кæны, уæд ын цæмæ гæсгæ хъуамæ 
хатыр кæнæм? - дзуапп радта чызг. Чысыл ма бахъæуа, радзура 
сын Хуындæгоны хабар, фæлæ фефсæрмы Иласæй. 
- Дæ зæрдæ кæмæ 'хсайы, уый цавæр лæг у, уымæн æз ницы 
зонын, фæлæ уæддæр цыма, нæ гæрзтæ йæм цæмæй райсæм, 
ахæм нæу, афтæ мæм кæсы. Йæ хахуырæй кæй ницы рауад, уый 
уал ын æгъгъæд æфхæрд у. Мæ зæрдыл æрбалæууыд иу ра- 
гон æмбисонд. Иу зондджын лæджы, дам, фарстой: цы карздæр 
æфхæрд æрхъуыды кæнис хахуыргæнæгæн? Уый, дам, афтæ: 
уымæ чи хъусы, уыдонæн сæ хъустæ ныллыг кæнин. Мæнмæ гæс- 
гæ, ахæм æрымысæггаг ныхасмæ ничи байхъусдзæн, - загъта Со- 
слан. 
Æмбисонд та Беслæн йæхирдæм бамбæрста æмæ фæтагъд- 
дæр кодта: 
- Гъемæ хорз. Афтæ дæр фод. Лæгæй-лæгмæ йын цы хъæуы, 
уый мæхæдæг базондзынæн. Æрмæст мын бахатыр кæнут... Кæд 
абон мæ сæр уыйбæрц ницæмæн хъæудзæн ам, уæд... Мæ хъуыды- 
тæ куыддæр сæмтъеры сты, æмæ мæ бон кусын нæ бауыдзæн... 
Беслæн ацыд. Иуырдыгæй йын æхсызгон уыд, зæгъынмæ цы 
хъавыд, уымæн ын абон фадат кæй фæцис, уый, иннæрдыгæй та 
йæм хардзау æркаст... «Куыд бауæндыд æмæ йæ ныфс куыд ба- 
хаста Хæчъа, æви æндæр исчи, ахæм ныхас аерымысынмæ? Ома 
иугæр Беслæн ног дохтыримæ зулдзых кæм у, уым цыфæнды цъыф 
куы калæм Сосланыл, уæддæр нæ фарс уыдзæн... Æвæццæгæн 
мæ сæхи хуызæн дыдзæсгом æнхъæлынц... Уæвгæ, цы диссаг у! 
283 

Лæг цъымарайы куы ныссæдзы, уæд ын уаллæттæ дæр хилынц йæ 
сæрмæ... 
- Гъеныр æй фехъуыстай, цæуыл мæт кодтон, уый? - уайдзæф- 
гæнæджы хуызы бафарста Венерæ Сосланы, хицæнæй куы азза- 
дысты, уæд. 
- Фехъуыстон, - бахудт Сослан. - Æгайтма æндæр ницы у, æр- 
дæбон мæ фæтæрсын кодтай. 
- Уый дæм ницы кæсы? - рамæстыгомау чызг. - Уыцы хосгæнæг 
дæу хонынц, уый æмбарыс? 
-Æмбарын... Фæлæ хорз, æмæ сымахæй никæмæй загътой... 
- Дæхицæн ницæмæй тæрсыс? 
- Æдылы знаг тæссаг нæу. 
- Хъус-ма уæдæ ноджыдæр... 
Венерæ радзырдта Хуындæгон æмæ Иласы хабар. 
- Уыцы ныхас иннæ рынчынтæ куы фехъуыстаиккой æмæ арды- 
гæй лидзæг куы фæуыдаиккой, уæд та, цымæ, цы загътаис? 
- Кæй дзыхæй рацыд, уыдон дæр, æвæццæгæн, афтæ 'нхъæл 
уыдысты. Фæлæ федтай! Хуындæгоны Илас фæтардта, Мырзабе- 
джы та - Беслæн. Кæй бауырныдтаид! Раст дын куы зæгъон, уæд 
мын æхсызгон уыд, афтæ кæй рауад, уый. Лæг амарынæй фыддæр 
ма цы æрымысдзысты? Æмæ сын уымæй дæр ницы рауад. Уый 
маст нæ, фæлæ цины хъуыддаг у... 
- Тæхуды, уыцы æдыхст зæрдæйæ иу къæртт! - сдзырдта ма 
Венерæ мæстæимарæгау æмæ фæзылд дуарырдæм. 
Сослан æм фæцырд: 
- Иу къæртт цæмæн? Кæд дæ хъæуы, уæд æй айс иууылдæр. 
Венерæйæн уыцы ныхасмæ йæ цæсгом асырх, æмæ, фæстæмæ 
дæр нал фæкаст, афтæмæй дуар йæ фæдыл æрбахгæдта. 
Цалдæр боны фæстæ Беслæн хъæусоветы раз фембæлд Хæ- 
чъайыл æмæ йын адæмы 'хсæн ахæм ныхæстæ загъта, æмæ, куыд 
дзырдтой, афтæмæй, дам, уымæн йæ сæр бынтондæр аныгъуылд 
йæ гуыры. «Искуы ма дæ исты куы фехъусон, уæд-иу фæкæс мæн- 
мæ дæр!» - зæгъгæ, йæм бартхъирæн кодта. Хъæубæстæ ахæм 
хуызы никуыма федтой Беслæны. Чидæр, дам, афтæ дæр загъта: 
«Никуы мæ бауырныдтаид, Беслæн дæр хыл кæнын зоны, уый». 
Аивгъуыдта фæззæг. Зымæг дæр йæ фæччитæ бацыбыр кодта 
æмæ бæрзæндтæм айста йæхи, йæ урс нымæты къуымбилы бын- 
284 

дзыгтæ кæмтты æмæ адæгты таугæйæ. Уалдзæг йæ цъæх тын тул- 
гæ æрбацыд цæгат быдыртæй, уый дæр тындзы уæлæмæ, цыма 
зымæджы йæ дымджытæй æрцахсынмæ хъавы. 
Æдде бакæсгæйæ, Тæгæрджыныл уалдзæг фæбæрæг, цæугæ- 
доны былтыл цы хæрис бæлæстæ зад, уыдонæй. Сæ лыстæг къа- 
лиуты кæрæтты фæзынд бур æмæ хъуынджын къуыпа, цыма сыл 
ногуагъд хъазы цъиутæ æрбадт, уый хуызæн. Сæ бынты згъордта 
дон, зымæджы бонты сыгъдæгæй ихы бын ныгъуылдтытæгæнгæ чи 
цыд, ахæм нал, фæлæ знæт ивылд хæххон дон, æмæ уалдзæджы 
хабар хаста хъæубæстæм. 
Фарон, азы кæрон, колхозты дзуапдæттæн æмæ æвзарæн рæ- 
стæджы Дзæрæх ныццыд райкоммæ æмæ ныхас кодта ног секре- 
таримæ. Фæндыд æй базонын: чи сæ уыдзæн колхозонты иумæйаг 
æмбырды, кæй нысан кæнынц правленимæ. Йæхи тыххæй ницы 
загъта, уымæн æмæ дызæрдыг нæ кодта, сæрдар та кæй уыдзæн, 
ууыл. 
- А дыууæ боны уæм хъуамæ уа партион æмбырд. Æвæццæгæн 
дзы махæй дæр исчи уыдзæн. Уым кæй саккаг кæной правленимæ 
равзарынæн, ууыл та колхозонты иумæйаг æмбырды уыдзæн ны- 
хас, - дзуапп ын радта секретарь. 
«Ай, æнхъæлдæн æмæ, партион разамындæн чи ницы 'мба- 
ры, ахæм цыдæр у», - ахъуыды кодта Дзæрæх йæхинымæр æмæ 
ныфсджындæрæй загъта: 
- Ахæм партион æмбырдтæ нæм а фæстаг азты бирæ нал уыд, 
фæлæ уырдæм дæр райкомы номæй хъуыддаг «фыхæй» куынæ 
рахæссæм, уæд афтæмæй куыд? 
Секретарь йæ кърандасы бырынкъ гæххæтты æрсагъта æмæ, 
уый здухгæйæ, бафарста: 
- Æмæ йæ райком куы сфыца, куы йæ сцæттæ кæна, уæд ма дзы 
партион организаци æмæ колхозонты æмбырд цæмæн хъæуынц? 
- Нæ зонын... фыццаг аз, мыййаг, нæ кусын. Ам ма дæ размæ 
дæр уыд секретартæ, æмæ мын уыдон та æндæр разамынд лæ- 
вæрдтой... 
- Цавæр æндæр? 
- Райкомы уынаффæ нæ, фæлæ колхозонты иумæйаг æмбыр- 
ды фæндагыл ацæуын - уый хуынди: «Дзыллæйæн сæ фæстæ хи- 
лын...». 
Секретарь, æвæццæгæн, бафиппайдта, Дзæрæх нырма иттæг 
285 

бирæ цыдæртæ кæй нæ бамбæрста ХХ-æм съездæй фæстæмæ, 
æмæ ацы хатт йæ ныхас фæцыбырдæр кодта: 
- Фæлæуу, дæ хорзæхæй! Зæгъæм, райком фыцы хъуыддæгтæ, 
æнæ дæу бафæрсгæйæ, ды дæр фыцыс, колхозонты æнæ бафæр- 
сгæйæ. Фæлæ дæ «фых» куыд рауад, ууыл никуы фæгуырысхо дæ? 
- Цæмæн ыл гуырысхо кæнон, иугæр райкомæй куы рацæуа, 
уæд? - мæсты дзуапп радта Дзæрæх. 
Къуыри фæстæдæр уыд æвзарæн æмбырд. Дзæрæх доклад 
скодта правленийы куысты тыххæй, иннæ азты куыд кодта, афтæ, 
фæлæ йæм уыйфæстæ бирæ цыдæртæ диссаг фæкастысты. Кол- 
хозонтæ ацы хатт дзырдтой æргом, уæндон æмæ карзæй. Дзур- 
джытæм Дзæрæх цы иугай ныхæстæ æппæрста, «дзæнгæда», «ар- 
дауæн ныхас», «адæмы змæнтæг» æмæ æндæр ахæмтæ, уыдон 
ницыуал давтой. 
Дзæрæх нал бахауд правленимæ. Сæрдарæн сæвзæрстой Тем- 
болы, уæды онг сæйраг агроном чи уыд, уый. 
Куыддæр æвзæрстытæ фесты, афтæ Дзæрæх фæгæпп ласта йæ 
бынатæй æмæ федде. Цы 'рцыд, уый йæ æххæст нæма уырныдта. 
«Кæд сын агроном сæрдарæн бæззыд, уæд æй ныронг нæ уыдтой? 
Рагæй куы кусы! Фæлæууæнт, мæнæ уалдзæджы хуымгæнæн афон 
бæрæгуыдзæн...» 
Ног сæрдарæн колхозы хъуыддæгтæй æнæзынд ницы уыд, 
æмæ, Дзæрæх куыд æнхъæлдта, афтæ йæм фæрсынмæ дæр ни- 
куы згъордта. 
Дзæрæх æртæ боны фæстæ ацыд райкоммæ æмæ сæ бафар- 
ста: «Цы куыстмæ мæ 'рвитут?» Диссаг æм нæ каст уыцы фарст. 
Цал æмæ цал хатты федта ахæм уавæр: искæцы сæрдары-иу куы 
систой йæ бынатæй, уæд-иу æй арвыстой æндæр хъæумæ. Уыр- 
дæм дæр колхозы сæрдарæй. Кæннод та районмæ, хаттæй-хатт 
ноджы уæлдæр хицауы бынатмæ дæр. 
Дзæрæх та ныхас кодта райкомы ног секретаримæ. Æмæ йæ 
дзуаппы бæсты уый йæхæдæг бафарста: «Ау! Уæхи колхозы дæу 
фаг куыст нæй?» 
Дыууæ къуырийы дæргъы фæбадт Дзæрæх йæ хæдзары йæ 
маст æмæ йæ уæззау хъуыдыты "вджид. Стæй бацыд колхозы пар- 
торгмæ. 
- Картоф садзын æмæ нартхор рувын зонын, фæлæ нырма уы- 
дон афон нæма у, æмæ мын кæд исты куыст хæс кæнут? 
286 

- Куыст - æнæкæрон бирæ, фæлæ дæхæдæг цæмæ хъавыс? 
- Уый мæ хъавгæйæ нæу... Мæ партбилет нырма мæ дзыппы ис, 
æмæ ма кæд партийы истæмæн хъæуын, уæд... 
- Иттæг хорз! - загъта парторг. 
Сæ дыууæ дæр иумæ бацыдысты Темболмæ. Ногæй ницы бай- 
йæфта Дзæрæх йæ рагон кабинеты. Æрмæст æддаг уаты секре- 
тарь-дуаргæс нал уыд, мидæгæй кабинеты кьулыл та - Сталины 
портрет. 
- Нæ зымæгон хизæнты цы фыййæуттæ ис, уыдон ныртæккæ 
æнæхицау сты æмæ сæм ацу. 
- Æмæ цы фæцис сæ хицау? - бафарста Дзæрæх. 
- Систам æй йæ куыстæй, - дзуапп радта сæрдар. 
- Мæлæты рæвдз нæ февнæлдтат исынтæм? 
- Рæвдз нæ, фæлæ ма нын æгæр дæр байрæджы. 
- Уый дæр та мæн аххос уыд? 
- Бакæс мæнæ фыййæутты курдиат! 
Сæрдар систа йе стъолы лагъзæй гæххæтт æмæ йæ радта Дзæ- 
рæхмæ. 
Хорзау нал фæцис Дзæрæх, курдиат куы бакаст, уæд. Фыййæут- 
тæ куырдтой ног правленийæ, цæмæй сисой йæ куыстæй, Дзæрæх 
сын хицауæн кæй сæвæрдта, уыцы лæджы. Фосы куыстмæ æмæ 
фыййæутты царды уагмæ æркæсыны бæсты уый нозтдзуан зилы 
Мæздæг æмæ Хъызлары. Фылдæрæй-фылдæр кæнынц мæнг фыст 
акгтæ, фосы нымæц та - къаддæрæй-къаддæр. 
- Гъемæ хорз! - загъта Дзæрæх. - Тæккæ райсом ацæудзынæн 
уырдæм. 
Йæхинымæр та æндæр хъуыдытæ кодта. Дыууæ-æртæ мæйы 
уæтæрты фæуын диссаг нæу. Стæй йæм фæсиддзысты фæстæмæ 
ардæм, уалдзыгæнды куыстытæ куы сбирæ уой, уæд. Ай кæд хæ- 
дзарады куыстытæ хорз зоны, уæддæр сæрдарæн нæ бæззы. 
Æгæр-мæгуыр, тызмæг ныхас кæнын дæр нæ базондзæн адæми- 
мæ. Чи дзы фæтæрсдзæн? 
Ног сæрдармæ колхозонтæ ныххæлоф кодтой сæ хъæстытæ кæ- 
нынмæ. Дзæрæхæн секретарь чи уыд, уый ныронгау бадтис æддаг 
уаты æмæ фыццагау хицаугæндтæй фæстæмæ никæй уагъта ми- 
дæмæ. Иубон æм сæрдар фæсидтис æмæ йæ бафарста: 
- Рагæй кусыс ацы бынаты? Æмæ никуы ахъуыды кодтай: цы 
287 

бакæнын хъæуы, цæмæй нæм уыйбæрц хъастгæнджытæ ма цæуа, 
уый тыххæй? 
- Ууыл та цы тыхсыс? Кæй дæ фæнды, уыдонæй уæлдай дæм 
æз иуы дæр нæ бауадздзынæн! 
- Уæдæмæ афтæ нæ. Тæккæ абонæй фæстæмæ, дæ фыссæн 
чиныг дæ къухы, афтæмæй зил колхозонтыл сæ куысты мидæг 
æмæ, сæрдармæ кæй нæ уагътай, уыдонæн сæ хъаст, сæ курдиæт- 
тæ фысс дæхæдæг, æмæ сæ ардæм цæуын нал хъæудзæн. 
Секретармæ хорз нæ фæкаст уыцы уынаффæ, фæлæ йын хъыг 
дæр нæ уыд: «Сæ хъæстытæ мæнмæ куы хæссой, уæд мын лæгъ- 
стæйаг уыдзысты, æмæ уый дæр хорз у». 
Йæ фыццаг балц нæ фæрæстмæ. Бацыд æхсыры фермæмæ. 
Цыма уыцы фæнд йæхæдæг æрымысыд, уыйау загъта: 
- Æз Дзæрæхæн дæр бирæ хæттыты дзырдтон, фæлæ мæм ни- 
куы байхъуыста. Ныр ахъуыды кодтон æмæ, зæгъын, сымах уыр- 
дæм цæуыны бæсты, æз цæуон сымахмæ... 
Цыма стыр хæрзиуæг æрбахаста колхозонтæн, ахæм хуызы сын 
дзырдта, фæлæ йыл хъугдуцджытæ ныххудтысты. Иу цыргъæвзаг 
чызг ын загъта: 
- Уæдæ ма æххæст ууыл дæр ахъуыды кæн: нæ ног сæрдар алы 
бон дæр ам куы вæййы, уæд ма дзы ды цæмæн хъæуыс? 
Уыцы бонæй фæстæмæ Тæгæрджыны колхозы нал уыд секре- 
тарь-дуаргæс. 
Сослан ног сæрдары зыдта, уый ма агроном куы уыд, уæд дæр, 
фæлæ йыл хъуыддаджы фæдыл нырма нæма фембæлд. Рагуал- 
дзæджы, колхоз йæ хуымтæм хъацæнтæ æмæ фаджыс куы ласта, 
уæд колхозонтæй иуæн йæ зæнг фæцъист машинæйы цалхы бын, 
æмæ йæ æрбаластой рынчындонмæ. Дохтыр æй федта æмæ дзы 
æргом саст нæ раиртæста. Фæлæ тæссаг уыд, кæд, мыййаг, стæг 
искуы афаз. Тæгæрджыны рентген нæма уыд, æмæ рынчыны æр- 
витын бахъуыд районмæ. Адзырдта сæм телефонæй. Уыдонæн сæ 
тагъд æххуысы машинæ сæхимæ нæ разынд, стæй кæд æрбаздæх- 
таид, уый дæр бæрæг нæ уыд. Уæд бахатыд колхозы шофырмæ, 
цæмæй йæ уый аласа, рынчындонæй дæр исчи йемæ ацæудзæн, 
афтæмæй. «Бригадиры æвастæй мæ бон нæу», - дзуапп радта уый. 
Бригадир та сæрдары æнæбафæрсгæйæ нæ бахаста йæ ныфс, 
æмæ се 'ртæ дæр бацыдысты правленимæ. Чи зоны, Дзæрæхмæ 
288 

хорз каст, ахæм хъуыддæгтæй йæ кæй фарстой, уый, фæлæ ног 
сæрдар бауайдзæф кодта бригадирæн. 
- Мæнмæ ма цæмæ 'рбацыдтæ, дохтыры цæмæн фæстиат кæ- 
ныс? Афонмæ дæр рынчыны цæуылнæ арвыстай районмæ? - загъ- 
та сæрдар æмæ фæзылд Сосланмæ. - Дæхæдæг æй хуыздæр зо- 
ныс, дохтыр, уæзласæн машинæйы не 'мбæлы рынчынтæ ласын, 
фæлæ цы гæнæн ис? Мæнæ ам, нæхи хъæуы мидæг дæр, фæкæс, 
æмæ та рынчынæн йæ дæлæрмтты бацæуынц дыууæ адæймаджы 
æмæ йæ афтæмæй фæцæйкæнынц. Уый дæр аив нал у ныры рæ- 
стæджы. Кæд нæ хъуыддæгтæ рæстмæ ацæуой, уæд уын сæрма- 
гонд машинæ смадзал кæндзыстæм. Фæлæ уал уæдмæ архайут, 
колхозы чи ис, уыдонæй. 
Сосланы зæрдæ дзы барухс. 
13 
Бибо Сосланы акодта, йæхи хæдзары чи хуыссыд, ахæм ацæргæ 
рынчын лæгмæ. Уырдыгæй фæстæмæ куы 'рбацæйцыдысты, уæд 
уынджы иу кулдуары раз æрлæууыд æмæ фæрсы: 
- Сослан, ам чи цæры, уый зоныс? 
- Нæ зонын. 
- Уæдæ дын æй æз зæгъын: ам цæры Венерæйы мад. Цалдæр 
хатты мын бауайдзæф кодта, никуал, дам, нæм æрбауадтæ, æмæ 
мæн дæр тынг нал æвдæлы. Фæлæ ныртæккæ йæ рæзты æрбацы- 
дыстæм, уый куы базона, уæд мын нæ ныххатыр кæндзæн. 
- Бауай сæм, цы дардыл таурæгътæ кæныс! 
- Æнæ дæу нæ бацæудзынæн. 
- Æз та ма дæ цæмæн хъæуын? 
- Цæуыннæ мæ хъæуыс? Йæ чызг дæумæ нæ кусы? Стæй, æр- 
гомæй дын куы зæгъон, уæд, гъеныр ахæм хуызы куынæ бацæуай, 
уæд æй, чи зоны, æндæр искуыд бамбарой, ома сæрмагонд хуынд 
домы. 
Сослан араст Бибойы фæдыл. 
- Уазджытæ дæм фæцæуы, Царахон, æмæ фидар лæуу! - ба- 
дзырдта Бибо хæдзары æфсинмæ, Сосланы разæй къæлидормæ 
куы схызт, уæд. Æфсин хыссæкъухæй ракаст, рухсдзæсгомæй сын 
«æгас цæут» загъта æмæ мидæмæ бадзырдта Венерæмæ. 
- Цыма æнæхъæн æфсад æрбакодтай дæ фæдыл, Бибо, фæлæ 
19 Фæндагсар Уастырджи 
289 

дыууæ йеддæмæ куынæ стут... Мидæмæ! - загъта Венерæ æмæ 
къæсæрæй иуварс алæууыд. 
Бибо комкоммæ хæдзармæ бараст, фæлæ йын Венерæ рахи- 
зырдæм ацамыдта, æмæ уырдæм бахызтысты. 
Дыууæ стыр рудзынджы кæмæн уыд, ахæм егъаугомау хæрзæф- 
снайд уат. Астæуæй цы стъол уыдис, ууыл æмæ рудзгуыты тарвæз- 
тыл - дидинджытæ. Иу къуымы - къаннæгдæр стъол, йæ фарсмæ 
- чингуыты скъапп. Стъолы уæлхъус баййæфтой дыууæ скъола- 
дзауы. Чызг - хистæр - амыдта йæ урок кæстæр æфсымæрæн. 
Уазджыты куы федтой, уæд фестадысты. «Ауайут уал хæдзармæ!» 
- зæгъгæ, сæм куы сдзырдта Венерæ, уæд уайтагъд цæуыныл фе- 
сты, фæлæ Сослан сæ разы æрлæууыд. 
- Ам кæй æрбаййæфтам, уыдонæй иуæн дæр цæугæйæ нал у 
ардыгæй. 
Чызг æмæ лæппу фæстæмæ раздæхтысты, Венерæмæ фæкæс- 
фæкæсгæнгæ, æрбадтысты сæ чингуыты уæлхъус. 
Сослан йæ бандон æрæвæрдта сывæллæтты стъолы цур. 
- Нымайын хорз зоныс? - бафарста лæппуйы. 
- Зонын, - æфсæрмдзастæй дзуапп радта уый. 
- Уæдæ-ма базон: 2 килойы къафеттæм 3 метры хъуымац куы 
бафтауæм, уæд цас уыдзысты? 
Лæппумæ æгæр æнцон фарст фæкаст уый, æртыккæгæм къла- 
сы скъоладзауы аккаг чи нæу, ахæм, æмæ загъта: 
- Фондз. 
- Цы фондз? Къафеттæ æви хъуымац? 
Иугæр скъоладзау дзуапп раттыныл куы афæстиат, уæд Сослан 
йæ дзыппæй систа къафеттæ æмæ йæм дзуры: 
- Уæдæ уал ахъуыды кæн. Фæлæ дын ныр та ног хынцинаг: иу 
бæласыл бадтис 12 цъиуы. Цуанон сæ тæккæ цурмæ бацыд, топ- 
пæй сæ фехста æмæ дзы 7 цъиуы æрхауд зæхмæ. Цал цъиуы ма 
баззад бæласыл? 
- Фондз. 
- Нæ базыдтай. 
Сослан фæзылд чызгмæ. 
- Ды та цы зæгъыс? 
- Фондз, - дзуапп радта чызг дæр æмæ Венерæмæ фæрсæгау 
бакаст. 
290 

- Мæнмæ дæр афтæ кæсы, фæлæ мæнæ Бибо не 'ппæтæй дæр 
хистæр у, æмæ уый бафæрс, - ацамыдта Венерæ. 
Бибо уæды онг дæр сусæгæй йæ къухы æнгуылдзтæй нымад- 
та йæхинымæр æмæ дис кодта, Сосланмæ раст цæуылнæ кæсы 
скъоладзауты дзуапп, ууыл. Ныр æм Венерæ куы ацамыдта, уæд 
фергом кодта йæ хъуыды. 
- Дохтыр, бахатыр кæн, æз скъолаты никуы кастæн, фæлæ, нæ- 
химæ ирон нымадæй, дыууадæсæй кæд авд фæхъуыд, уæд ма дзы 
фондз баззад... 
- Бибо, ды дæр æй нæ базыдтай. Иу хатт-ма байхъусут. 
Сослан та радзырдта хынцинаг. Йæ фарст: цал цъиуы баззад 
бæласыл? - уыцы ныхæстæ уæлдай карздæрæй загъта, фæлæ та 
йын раст дзуапп ничи радта. Канд сывæллæттæ нæ, фæлæ ма Ве- 
нерæ æмæ Бибо дæр сцымыдис сты. «Иу дæр дзы нал баззад бæ- 
ласыл», - афтæ куы загъта Сослан, уæд æм Бибо нал фæлæууыд. 
- Багъæц, æмæ уыцы фондз цъиуы цы фесты? 
- Топпы хъæрæй фæтарстысты æмæ атахтысты... 
Сабитæ ныккæл-кæл кодтой. Бибо дæр иучысыл ахъуыды кодта, 
стæй: 
- Уастырджийыстæн, æцæг зæгъыс. Мæнæн мæ хъуыдыйы не 
'рцыд. 
Дыууæ сабийы уайтагъд фæуæндон сты Сосланмæ æмæ йæм 
хатыдысты, цæмæй ма сын ноджы ахæм хъазæн хынцинæгтæ ба- 
цамона. 
Сæ фыд цыппар азы размæ амард, нæлгоймаджы рæвдыд не 
'ййæфтой æмæ ныр Сосланы цурæй нал куымдтой. 
- Уæвгæ дæр рæстæг куыд ивы! - райдыдта Бибо, Сосланмæ 
дзургæйæ. -Æз дæ цахъхъæн куы уыдтæн, уæд мæм ахæм къаннæг 
сывæллæттæ æввахс дæр нæ уæндыдысты, ныр адонмæ кæсут? 
- Уый, Бибо, рæстæджы аххос уыйбæрц нæу. Дæуæй ныр дæр 
ма тæрсынц, суанг мй стыртæ дæр, - хъазгæмхасæнты фæкодта 
Венерæ. 
- Чи мæ тæрсы? 
- Дæ санитарон къамисимæ уынгты куы фæцæйцæуыс, уæд 
адæм æмбæхстытæ райдайынц. 
- Раст нæ дзурыс, чызг, тæрсгæ нæ, фæлæ мæ æфсæрмы кæ- 
нынц, æмæ уый æндæр хъуыддаг у. Стæй, йæ цæсгом æхсад кæ- 
мæн нæу, уыдон куы тæрсой, уæд цы диссаг у? Æццæй, дохтыр? 
291 

Ныхас аздæхт Бибойырдæм. Хъæусоветы цы санитарон къамис 
уыд, уымæн фарон йæ кой ничи хъуыста, фæлæ ныр нал хицæн 
кæны адæмы дзыхæй. Бибо уыцы къамисимæ зилы хъæуыл «рын- 
чындоны номæй», æмæ, йæ раз чъизийæ кæмæн баййафы, уыдон 
масты хай фæкæны. Айфыццаг та сын иу уынджы бацæуæн нал 
уыд цъыфæй æмæ кауы сæрты цæхæрадонмæ бахызтысты. 
Бибо бадзырдта, уыцы цъыфдзасты цур чи цард, уымæ. «Мидæ- 
мæ, Бибо!» - хатыд фысым. 
- Хъуыддаджы мидæг лæуд стæм æмæ нæ мидæмæ не 'вдæлы, 
фæлæ дæ мæнæ ацы бæрнджын адæмы раз иу хъуыддагæй ба- 
фæрсынмæ хъавын: зынг зæгъынæй ком нæ судзы, æмæ, цæвит- 
тон, амардтæ, уæд дæм дæ хотæ, кауы сæрты гæппытæгæнгæйæ 
сæ рустæ та ма куыд тондзысты, уый-ма мын зæгъ? 
- Уæууа, гормон, Бибо, цæмæн афтæ зæгъыс? - фефсæрмы 
лæг. 
- Нæ, нæ, æз дæ зæрдиагæй фæрсын, æмæ мын дзуапп ратт, 
- бауырдыг æм Бибо, цъыфдзаст цадмæ амонгæйæ. - Асагъæс-ма 
кæн: дæ марды чырын дын мæрддзыгойы адæм уæлмæрдтæм кæ- 
уылты ахæсдзысты, уый-ма мын бацамон... 
Алчидæр йæхи хызта Бибойы цыргъ ныхæстæй, уымæн æмæ 
хъæуыл айхъуысынц, афтæмæй лæг адæмы дзыхы æфтыд фæ- 
вæййы. 
Æфсин ацаходæн уазал хæринæгтæ æрбадавта æмæ бахатыд 
Бибомæ, цæмæй уал фæйнæ арахъхъы аназой, цалынмæ уæли- 
бæхтæ фыцой, уæдмæ. Ус та хæдзармæ куы рауад, уæд Бибо гра- 
фин райста йæ къухмæ. 
- Бибо, бахатыр мын кæ, фæлэе бауынаффæ кæнæм: цалынмæ, 
цы стæм, уымæй иумæ æрбадæм - æфсинæй, уазæгæй - уæдмæ 
фынгмæ йæ къух дæр куыд ничи бакæна, афтæ. Разы дæ? 
- Табуафси! - загъта Бибо, кæд æм уый раст нæ фæкаст, уæд- 
даер. 
- Уæдæ, Венерæ, аипп ма уæд, дæ мады ном дын нæма зо- 
нын..,г 
- Зæлда, Зæлда йæ хонæм мах, - фæраздæр Бибо. 
- Фæлæуу-ма, мæнæ номдзыд хъугдуцæг чи уыд, уый ма уæд? 
- Бæгуыдæр, гъеуый! Уæдæ куыд æнхъæлдтай! 
- Гъе уæдæ нын нæ уынаффæ Зæлдамæ фæхæццæ кæн, фæлæ 
292 

йын кæд бирæ куыст ис, уæд ын мах дæр ма аххуыс кæндзыстæм. 
И, Бибо? 
- Раст дын куы зæгъон, уæд æз ахæмтæм мæ ныфс нæ хæссын, 
ницы сарæхсдзынæн. 
- Æниу нын сылгоймæгтæ не 'ххуысыл нæ барвæсдзысты, 
фæлæ ма астæуккаг скъолайы куы ахуыр кодтон, уæд-иу пъолтæ 
æмæ къустæ дæр ахсадтон мæ мады бæсты. 
- Багъæц, æмæ уыдæттæ дæ мад йæхæдæг цæуыннæ кодта, 
рынчын исты уыд? 
- Рынчын нæ уыд, фæлæ ахуыргæнæгæй куыста æмæ-иу нал 
æххæссыд хæдзары куыстытыл. Зæгъгæ дæр мын-иу ницы кодта, 
фæлæ йæ мæхæдæг нæ уыдтон, куыд æнæвдæлон у, уый! 
Сослан кæд буц уыд йæхицæй, уæддæр Бибомæ уый аив нæ 
фæкаст. Цæхгæр ныхас йæ цæсгом нæ бахъæцыд æмæ ма загъта: 
- Мæ заманы ахæм митæ худинаг уыдысты нæлгоймагæн, 
фавлæ ныры заманы сылгоймæгтæ дæр хъуыддаджы мидæг лæуд 
сты, æмæ цы зæгъон!.. Уæхæдæг ахуыргонд стут, фылдæр зонут... 
Венерæ сын зæрдиагæй хъуыста сæ ныхæстæм. Сослан ахæм 
куыстытæ хæссы йæ сæрмæ, уый æнхъæл дзы нæ уыд. 
- Нæ фæлæ, дæ мад де 'хсадыл æрвæссыд? Уый кой цæуылнæ 
кæныс? - бафарста Венерæ. 
- Бæгуыдæр! Фæлæ уый дардыл дзуринаг у. Æндæр хатт. 
Венерæ сцымыдис. Ныронг цы нæ зыдта Сосланæй, уыдонæй 
ныр цыдæртæ бамбæрста, фæлæ ма йæ фылдæр базонын фæн- 
дыд æмæ йæм æрхатыд. Сослан радзырдта йæ фыццаг æххуысы 
хабар. 
Ныхсадта пъолтæ æмæ фæлладхуызæй сбадт стъолы уæлхъус. 
Æнхъæлдта, мад ныццин кæндзæн, раппæлдзæн дзы. Фæлæ уый 
куы 'рбацыд æмæ пъолтæ хъулæттæй куы федта, уæд йæ зæрдæ 
бауазал. 
- Чи нын самæста нæ пъолтæ? - афарста Сосланы. 
- Ме 'мбæлттæ 'рбацыдысты æмæ... 
- Æмæ футболæй хъазыдыстут? 
Нал схъæр кодта Сослан йæ хабар, фæлæ ныр лыстæгдæр каст, 
йæ мад сæ куыд æхсы, уымæ. 
Венерæ бацыд хæдзармæ, афæстиат дзы, стæй мадимæ хæри- 
нæгтæ æрбахастой. Сослан сæ сбадын кодта æмæ баздæхт усмæ: 
293 

- Дыууæ азы размæ дæ кой арæх уыд газеты, Зæлда, фæлæ а 
фæстаг рæстæджы... 
-Æгайтма нал... Цы аккаг дæн, уый у... Уæлдай æппæлд ницæ- 
мæн хъæуы. 
Зæлдайæн цыдæр хъыггомау кæй уыд, уый фембæрста Сослан, 
фæлæ цæмæ гæсгæ, уый нæ раиртæста. 
- Бахатыр кæ, фæрсæг сонт у æмæ... - загъта ма Сослан æмæ 
фæрсæджы æнгасæй бакаст æфсинмæ. 
Зæлда фæстæдæр ракодта йæ царды хабар. Йæ лæджы зианы 
фыдуац куы сыхъуыст, уый фæстæ хъугдуцæг ныллæууыд фер- 
мæйы. Йæхæдæг дæр æмæ иннæтæ дæр райгонд уыдысты йæ куы- 
стæй. Дзæрæх сфæнд кодта Зæлдайæ æппæты раззагдæр хъуг- 
дуцæг скæнын. Хъуццытæй йын сæ тæккæ æхсырджынты радтой, 
цас æхсыр дыгъта, ууыл ма-иу бафтыдтой иннæты æхсырæй дæр 
æмæ, газеты алы къуыри дæр цы бæрæггæнæнтæ уыд, уым Зæлда 
уыд æппæты фыццæгтæй. Йæ ном районы æмæ республикæйы га- 
зетты цас арæхдæр уыд, уыйбæрц æм йе 'мбæлттæ та хæрамдæр 
кодтой, рæстмæ йæм нал дзырдтой. 
Зæлда сфæлмæцыд йæ мæнгарæзт кадæй, йæ цæсгом нал 
хъæцыд йе 'мбæлттæм комкоммæ бакæсын. Бацыд Дзæрæхмæ, 
цæмæй йæ, æцæгæй цы у, ууыл ныууадза. 
Дзæрæх æй масты хай фæкодта. Æргомæй йын загъта, ома, 
дам, æнцад куынæ бадай дæ бынаты, уæд фермæйæн йе 'мгæрæт- 
ты дæр нал ауайдзынæ. Зæлда фæтарст æмæ ныхъхъус. Цæмæ 
хъавыд, уый йын бантыст, æрмæст ног сæрдар куы сæвзæрстой, 
уæд. 
- Ныртæккæ та цæрын ме 'мбæлттимæ хъазгæ æмæ худгæйæ, 
мæ куыстмæ мæ зæрдæ райы, сæрдары зæрдæмæ дæр цæуы. 
Æмæ æз афтæ зæгъын: цыфæнды стыр хицау фестæд, уæддæр 
дæ æрмæст уый куы 'ппæла, дæ алфамбылай чи ис, уыдоны зæр- 
дæ та дыл худгæ куы кæна, уæд уый цас бæллиццагу... - балхынцъ 
кодта Зæлда йæ ныхас. 
Иттæг бузныгæй сæ рацыд Сослан. Рагæй нал уыд сæхимæ. го- 
рæты. Ныр цыма йæ мад æмæ йæ фыды хæдзары бадт, афтæ йæм 
фæкаст. 
Зæлдайы лæджы хабæрттæ ма йæ бæстондæр базонын фæн- 
дыд, æмæ йын сæ Бибо радзырдта. 
Лæг Фыдыбæстæйы Стыр хæстмæ ацыд йæ тæккæ райдианы. 
294 

Цалдæр мæйы фæстæ йын хъæубæстæ йæ сгуыхтдзинады ха- 
бæрттæ бакастысты газетты. Стæй дзы ницуал бæрæг уыд. Хæст 
фæцис, уæддæр ма уымæй ницы ног хабар райстой. Банымадтой 
йæ æбæрæгæй сæфтыл. Æцæгæй та афтæ уыд: знаджы къæппæ- 
джы фæцис, æмæ уацары бахауд. Аластой йæ Болгаримæ. Иу-цал- 
дæр ирон лæппуйæ алыгъдысты Грекъмæ, бафтыдысты партизан- 
тæм æмæ суанг хæсты кæронмæ хæцыдысты немыцаг фашистты 
æмæ Гречъы хицауады æфсæдты ныхмæ. Герман куы басаст, уæд 
бахаудтой не 'мцæдисон Англисы къухмæ. Сæ райгуырæн бæстæм 
рауадзыны бæсты сæ уыдон аластой Туркмæ, уырдыгæй - Пале- 
стинæмæ, стæй Цæгат Африкæмæ, уыйфæстæ Францмæ æмæ, 
æппынфæстаг, нæ хицауад æрдомдта, цæмæй сæ рауадзой Сове- 
том Цæдисмæ. Нæхимæ 'рбахæццæ сты æрмæст цыппор æхсæ- 
зæм азы. Лæг та кусын райдыдта йæ фыццаг бынаты - скъолайы 
ахуыргæнæгæй. Дыууæ азы фæстæ йæм фæсидтысты горæтмæ. 
Фарстой йæ: кæм уыди уацары, цы ми кодта? Радзырдта сын бæл- 
вырдæй йæ хабæрттæ, равдыста сæм, Гречъы партизанты æфсады 
сæйраг къамандыгæнæг ын йæхи къухæй цы æвдисæндар ныффы- 
ста, фæлæ уый дæр ницыуал адавта. Æрцахстой йæ, стæрхон ын 
кодтой ссæдз азы æмæ йæ ахастой Сыбырмæ. 1953 азы сыхъуыст 
йæзианыхабар... 
Уæззау уавæры бахауд Зæлда йæ лæджы æрцахсты фæстæ. 
Венерæ æххуысхъом нæма уыд, кæстæр чызгыл цыдис дыууæ азы 
бæрц, лæппу та гуыбыны уыд. Фæлæ сыхæгтæ, хъæубæстæ æмæ 
скъолайы ахуыргæнджытæ Зæлдайы иунæг нæ ныууагътой. Уыдон 
ын хорз зыдтой йæ лæджы. Уый уыд хæларзæрдæ, куыстуарзон 
адæймаг, бахъуыды сахат искæмæн феххуыс кæныны тыххæй йæ 
тых æмæ йæ фæллойыл никуы ауæрста. Адæмæй нæ ферох уый, 
æмæ йын ныр фыстой уыцы хæс йæ бинонтæн... 
Бибойы ныхасæй Сослан фенкъард. Зæлдайы хæдзары цы цин- 
дзинад федта, уый фæтар, æмæ йæ цæстыты раз февзæрд æртæ 
æнахъом сывæллонджын сидзæргæсы царды ныв. 
Зын базонæн у адæймаг. Сосланæн йæ зæрдæмæ цыд, Венерæ 
куыд æнувыдæй кусы, уый. Фæлæ йын йæ зæрдæйы уаг кæронмæ 
нæма бамбæрста: йæ кары чызджытæй хъауджыдæр Венерæ бирæ 
æхгæд-зæрдæдæр æмæ æнкъарддæр у. Цыргъ æвзаг ын ис, хъа- 
зæн ныхас зæгъынмæ дæр арæхсы, фæлæ цыма йæхи цæмæдæр- 
ты тыхурæд кæны. 
295 

Ныр мад æмæ чызгæн сæ цардæй бæрæг цыдæртæ куы базыд- 
та, уæд æм уый диссаг нал фæкаст. Ныхкъуырд адæймаг хиуыл- 
хæцгæ вæййы, хаттæй-хатт æм хуымæтæджы ныхас дæр рæхуы- 
стау фæкæсы... 
Æхсæв иуæндæс сахатæй фæфылдæр, уæддæр Сослан нæма 
бафынæй. Йæ цæстытыл уадысты Зæлдайы рæвдыдхъуаг сабитæ, 
Венерæйы хæрзæфснайд уæттæ... Стæй афæлгæсыд йæхи æнæф- 
снайд фатеры къуымтыл, æмæ йæ зæрдæ бамæгуыр. 
14 
Уалдзæг йæ тæмæны бацыд. Тæгæрджыны цæугæдоны былгæрæт- 
тæ цъæх-цъæхид адардтой. Хъæуы уæле цъыхыры хъæд фæтар- 
дæр, бæлæсты кьуыпа райхæлынæввонгныттыппыр. Рагуапдзæджы 
карз фидиуæг - давон - йæ сыфты цъуппытæ райхæлдта, æмæ йæ 
судзаг дæргъæццон æвзæгтæ уымæл зæххыл æрфæлдæхтысты. 
«Къодах йæ фыццаг цæфæй бæрæг у», - фæзæгъынц адæм. 
Тæгæрджыны колхозы ног сæрдары къахдзæфтæй бæрæг уыд: ацы 
уалдзæг рæвдздæрæй цæуы куыст. Баззад ма хуым кæнинаг æр- 
мæст, хъæдрæбынты цы уымæл зæххытæ ис, уыдон. Уым нырма 
сыджыт уазалдзæф у, афон нæма у цæхæрадоны мыггæгтæ садзы- 
нæн. 
Фæскомцæдисонтæ бахъавыдысты раст ахæм æвдæлондæр 
рæстæгмæ. Ныр Хату æмæ Сослан куы араст сты колхозы сæр- 
дармæ, уæд дызæрдыг нæ кодтой, сæ хъуыддаг кæй рауайдзæн, 
ууыл. 
- Æз та ма сымахмæ æрвитинаг уыдтæн! - фæраздæр Тембол. 
- Æвзæр хабар исты? - бафарста Сослан. 
- Ау, æмæ дохтыр хорз хабары тыххæй никуы бахъæуы? - ба- 
худт Тембол. - Цæвиттон, фехъуыстаиккат æй... Нæ фысвос æндæ- 
рæбон стардтам Хъызларæй сæрдыгон хизæнтæм. Знон Дзæрæх 
æрбацыд ардæм æмæ мæнæ дæргъæй-дæргъмæ номхыгъд ныу- 
уагъта, фыййæуттæн цытæ хъæуы, уый тыххæй. Нæ къухы цы уыд, 
уымæй йæ фæрæвдз кодтам, иннæтæн дæр амал уыдзæн, фæ- 
лæ цæйдæр хосты кой кæны, æмæ, цахæмтæ хъæуы, уый дохтыр 
хъуамæ хуыздæр зона. 
Тембол гæххæтт балæвæрдта Сосланмæ. Дзæрæх куырдта кол- 
хозы правленийæ, цæмæй æвæстиатæй смадзал чындæуа цæрæн 
296 

цатыртæ. Фароны уæтæртæ хæлддзаг сты. Цалынмæ уыдон цал- 
цæг кæной, уæдмæ, фыййæуттæ кæм цæрой, уый сын нæй. Хæри- 
наггæнæг дæр нæма бацыд хохмæ, æмæ йæ тагъддæр барвитын 
хъæуы. Радиоприемник сæм нæй. Балхæнын хъæуы аптечкæ... 
- Аптечкæйы тыххæй дæ фæрсын. Цахæм хуыздæр у, уый 
афысс. Мæнæ Хату ныууайдзæн горæтмæ. Дæ машинæ рæвдз у? 
- Рæвдз у, ныртæккæ дæр ныууайдзынæн... 
Сосланы нæма уырныдта, Дзæрæх фыййæутты цардыл афтæ 
тынг тыхсы, уый, æмæ бафарста: 
- Йæ куыст та куыд цæуы? 
- Иттæг хорз. Нæ фос ацы азæй æнæзиандæрæй никуы ссыды- 
сты... 
- Фыййæуттæ дзы разы сты? 
- Ахæм æнувыд ыл сты, æмæ дын куыд зæгъон! Дзæрæх æв- 
зæр кусæг нæу. Ныронг дæр йæ фыдбылыз уый уыд, æмæ пълан 
æххæст кæнын алкæмæй дæр карзæй домдта, фæлæ уымæн цы 
фадæттæ саразын хъæуы, уый, стæй адæмы ницæмæ дардта. Зы- 
мæгон хизæнтæм куы ацыд, уæд нæм уайтагъд фæдисы сæрвыста, 
цыма стыр æвирхъау знаггад раиртæста, ахæм хуызы: ссæдз фый- 
йауæн, дам, æхсæз кæрцы йеддæмæ нæй, æмæ афтæмæй куыд 
кусой уыцы уазал дымгæмæ?.. О, фæлæ уæхæдæг дæр, æвæццæ- 
гæн, æнæ хъуыддаг не 'рбацыдыстут? 
- Райсомы куысты тыххæй... 
- Цал машинæйы уæ хъæуы? 
- Æппынкъаддæр, фондз. 
- Талатæ рæвдз сты? 
- Æвзæрст сты раласынæввонг. 
- Адæм та? 
- Алы дæс лæгæн дæр бæрæггонд у сæ куысты бынат. 
- Гъемæ уæдæ хорз... Фæлæ ма иу хъуыддагыл ахъуыды кæ- 
нут... Мæ зонгæйæ æртæ уалдзæджы ныссагътам бæлæстæ нæ 
сæйраг уынджы. Хъæуы разамонджытæ-иу фехъусын кодтой ра- 
йонмæ, тынг хорзæй сæххæст кодтам уыцы хæс, зæгъгæ, фæлæ-иу 
уæдæй фæстæмæ кæсæг нал уыд талатæм, æмæ уынут? Иунæг 
бæлас дæр нæй уынгты. 
- Ацы хатт нæм æндæр фæнд ис, Тембол, уымæн дæр, фæлæ 
ма иу хъуыддагыл дызæрдыг кæнæм. Иннæ хуыцаубоны та фæрс- 
саг уынгты куы ныссадзиккам бæлæстæ, уæд дæм куыд кæсы? 
297 

Хатуйы фарстæн Тембол тагъд дзуапп нæ радта. Сæ дыууæмæ 
дæр худæнбылæй бакаст, стæй загъта: 
- Уыцы иу гуыппæй æгæр бирæ ацаразынмæ нæ хъавут? Ай- 
фыццаг ма мын Беслæн дæр цас фæдзырдта, ацы сæрд, дам, 
абана саразæм. Æниу нæ клуб нæ хъæуы? Кæнæ сывæллæттæн 
хъазæнфæзтæ æмæ рæвдауæндæттæ? Науæд не скъоладзаутæ, 
кæрæдзийæ иппæрд чи у, ахæм фондз къаннæг агъуысты ахуыр 
кæнынц, уый нæ уынын? Уыдæттæ иууылдæр аразинаг сты, фæлæ 
кæд? Колхоз куы схъæздыг уа, уæд... Ацы аз уал нæ астæуккаг уын- 
джы кæрæй-кæронмæ ныссадзæм тæгæр бæлæстæ, куыд бадзырд 
кодтам, афтæ. Фæрссаг уынгты тыххæй та мæм ахæм фæнд ис: 
кæд ма фидæн ацы афонмæ сæрдар уон, уæд уын дзырд дæттын 
- талатæ дæр балхæндзыстæм, машинæтæ дæр уын фаг уыдзæн. 
Æрмæст афтæ дзырдæй. Кæд, ацы аз кæй ныссадзат, уыдон фи- 
дæн уалдзæгмæ æнæхъыгдардæй аирвæзой, уæд. Разы стут? 
Уæлдай ницуал загътой Хату æмæ Сослан. Бæргæ сæ фæндыд, 
бæлæстæ иууылдæр ацы аз куы ныссагътаиккой, уый, фæлæ, чи 
зоны, сæрдар раст зæгъы... 
Тембол та фидæны тыххæй арфдæр хъуыды кодта. Уый зыдта: 
ссæдзæм азты быдираг ирон хъæутæ цыллæйы куыст арæх код- 
той. Ныртæккæ дæр ма йæ цæстытыл уайынц, чындздзон чызджы- 
тæ æмæ чындзытæ цы хызы кæлмæрзæнтæ дардтой, уыдон (уæд 
сæ касинкæтæ хуыдтой). Сæхи цыллæ, сæхи къухæй быд чи уыд, 
ахæмтæ. Адæймаг ма уымæй рæсугъддæр цæмæ бакастаид! Фæлæ 
ныр ферох уыцы дæсныйад. Кæд фидæн уалдзæг дзæбæхæй æр- 
цæуа, уæд фæрссаг уынгты ныссадздзысгы тута бæлæстæ. Уадз 
æмæ алы сылгоймаг дæр æвдæлон рæстæджы кæнæд цыллæйы 
куыст. Уынгтæ дæр - рæсугъд æмæ ма уæлдай æфтиаг дæр... 
* * * 
Хур Хъазыбег æмæ Джимарайы хæхтыл нæма аныдзæвд, афтæ 
Тæгæрджыны астæуккаг уынг йæ сæрæй йæ бынмæ байдзаг адæ- 
мы уынæр æмæ машинæты хъæрæй, белтæ æмæ къахæнты зы- 
лангæй. 
Фæскомцæдисонтæ райдыдтой бæлæстæ садзын. 
Ахæм стыр зиуы арæх вæййы хæццæ-мæццæ, дзæгъæлы хъом- 
пал. Фæлæ абон афтæ нæ уыд. Знон сбæрæг кодтой алы къордæн 
дæр йæ хай, æмæ ныр æнæ уæлдай цоппайæ алчидæр æрлæу- 
298 

уыд йæ куыстыл. Цалынмæ машинæтæ таладонæй хæццæ кодтой, 
уæдмæ къахт фесты бæлæсты дзыхъхъытæ. 
Æвæджиау хорз фæкаст адæммæ фæсивæды архайд. Кæома, 
мæнæ хъæугæрон чи куыста, уыдонмæ иу кæртæй рахызт ацæргæ 
лæг, йæ уæлæфтау йе уæхсчытыл уæгъдæппæрст, афтæмæй. 
- Ау, гормæттæ, æмæ мын раздæр цæуылнæ исты фехъусын 
кодтат? Уе 'рбацыдмæ дзыхъхъытæ мæхæдæг скъахтаин^ кæннод 
худинаг нæу, мæ разы цы бæлæстæ зайа, уыдоныл мæхи куыст ма 
уа, уый? 
Бибойæн йæ дæлармы бæзджын тетрад, афтæмæй гæппæввонг 
лæууы кусджытæм. Цы хæдзары раз фæвæййынц сагъд, уый хицау- 
мæ бацæуы æмæ йын йæ къух æрфыссын кæны, уыцы бæлæстæ 
йæ бæрны лæвæрд кæй сты, уый тыххæй. Хъæусоветы уынаффæ 
дæр афтæ у: алы хæдзар дæр хъуамæ йæ цæст дара, йæ хайы 
акомкоммæ цы бæлæстæ сагъд æрцыд, уыдонмæ. Кæд дзы исты 
асæтта кæнæ бахуыскъ уа, уæд ын йæ бæсты ныссадзæд æндæр 
бæлас. 
- Багъæц-ма, Бибо, æмæ ныр, цæвиттон, мæ разы цы бæлæстæ 
ис, уыдонæй искæй асастæуыд, фæлæ йын йæ бæсты æндæр нæ 
ныссагътон, уæд мын цы дæ бон у? - хъазгæйæ бафарста колхо- 
зонтæй иу. 
- Уастырджийыстæн, дæ цард дын афтæ сæнад кæндзынæн, 
æмæ иу нæ, фæлæ дæс бæласы дæр ныссадздзынæ! 
- Куыд, куыд?! 
- Алы кæркуасæнты, дæ тæккæ фынæйыл куыд уай, афтæ дын 
дæ кулдуар хойдзынæн, дæ бæлас ныссадз, зæгъгæ. 
Колхозы правленийы уæнгтæ, рынчындоны дохтыртæ, хъæу- 
советы службæгæнджытæ æмæ ахуыргæнджытæ куыстой хъæуы 
æхсæнвæзы алыварс. Аходæн афонмæ бæлæстæ сагъд æмæ чъы- 
рæй цагъд фесты. Нырма сæ цъæх дарæс сæ уæлæ нæма уыд, 
фæлæ ныридæгæн дæр уынджы æмæ æхсæнвæзы бакаст фæрæ- 
сугъд кодтой. 
«Æвæдза, диссаг куыд нæ у адæймаджы архайд! -хъуыды кодта 
Сослан. -Æртæ-цыппар сахаты бæрц акуыстой адæм, фæлæ уыцы • 
цыбыр рæстæджы фæллой сæдæ азты дæргъы бæрзонд тæгæр 
бæлæсты хуызы фæлгæсдзæн хъæуы сæрты». 
Адæм ахæлиу сты, уæддæр ма Сослан рынчындоны разæй ка- 
сти зиууонты куыстмæ. «Цымæ, сыфтæр куы рафтауой, уæд куыд 
299 

фидаудзысты? Фондз кæнæ дæс азы фæстæ та? Науæд æххæст 
куы сырæзой, кæрæдзимæ куы бангом уой, уæд та цыхуызæн уы- 
дзысты уынгтæ?» 
Дохтыры куыст йе 'мыдзаг у цин æмæ мастæй. Мæлæтдзаг 
адæймаджы цардхъом, æнæниз фестын кæн - уый кæцы дохты- 
рæн нæу æхсызгон, фæлæ уæддæр Сосланæн абоны зиуы фенд 
уæлдай æхцондæр уыд. 
Ацы райдзаст сахат йæ зæрдæ нæ бакуымдта йæ афтид фатер- 
мæ бацæуын æмæ базылд рынчындоны цæхæрадонмæ. Бибойы 
арæзт ног бандоныл бадгæйæ баййæфта Венерæйы. 
- Ды дæр ма ам куы дæ! 
Чызг фефсæрмы. Бандон цыппар лæджы фаг уыд, фæлæ йæ 
тæккæ кæронмæ абадт. 
-Уæдæ цы фæуон! Абон рынчындон мæ бæрны ис. 
- О, хæдæгай... Сабитæ та куыд сты? - бафарста Сослан æрæ- 
джиау. Ацы хатты хуызæн йæ зæрдæ йæхиуыл никуы фæхудт. 
«Ахæм ма дзы къуымых æвзаг уа!..» 
- Афтæ сты... Мæ хъуырмæ мæ скодтой... Цы бон нæм уыдтæ, 
уæдæй нырмæ мæ баййарынц, æрбахон та, дам, уыцы дохтыры... 
Сослан чысыл фæныфсджындæр. Бандоны иннæ кæрон æр- 
бадт, йе 'ргом чызджырдæм. 
- Æрдз худгæ никуы федтай, Венерæ? 
- Цæуылнæ! Адæймагæн йæхи зæрдæ куы фæхуды, уæд фæху- 
ды æрдз дæр. 
- Куыд тагъд мын ацахстай мæ хъуыды? 
- Мæхи хъуыды нæу, кæддæр æй чиныджы бакастæн... 
Сослан йæ къухæй ацамыдта хуссарырдæм. 
- Скæс-ма, Венерæ, Хъазыбеджы цъупмæ! Цыма урс къуырттон- 
карк æрбадт йæ цъиутыл æмæ йæ фыдуаг лæппынтæй иуæй-иутæ 
сæ мады базырты бынæй сæ бырынчъытæ радардтой... Дæумæ 
афтæ нæ кæсы? 
Венерæмæ раст фæкаст уыцы ныв. Хъазыбеджы хох ардæм, 
æцæг, уый æнгæс зыны: хæхты сæрты фæлгæсы йæ цъупп, йæ 
алфамбылай урс цъитийы фæрстæй разындысты цъæх къæдзæхы 
тигътæ. 
Фæлæ уæддæр загъта: 
- Мæнмæ æндæрхуызон зыны. Иу æрыгон лæппу, йæ сæрыл 
урс нымæтхуд, афтæмæй бады Сæнайы хæхтыл. Йæ худ, æвæц- 
300 

цæгæн, дæрдджын цыдæр у, хуынчъытæ, æмæ лæппуйы сæры- 
хъуынтæ уырдыгæй зынынц бындзыггай. Скæс-ма йæм, уалæ! Лæп- 
пу йæ разы æрæвæрдта фынг-хох, фæлæ афтид у... 
- Гъеныр ма уыцы фынджы уæлхъус иу дæ хуызæн чызг æд гра- 
фин куы 'рлæууид!.. Скæс-ма! Уæлæ хохы фæстæ скæсæнырды- 
гæй иу урс кæлмæрзæнджын зыны... 
Венерæ фæтарст, ныхас йæхирдæм куы фæуа, уымæй æмæ йæ 
фæзылдта. 
- Дардмæ хорз уыныс, фæлæ абон дæ рагон хæлар бæлæстæ 
куыд сагъта, уый нæ бафиппайдтай? 
- Кæмæй зæгъыс? 
- Хæчъайæ. 
Сосланы ныртæккæ ахæм койтæ нал æндæвтой, фæлæ ныхас 
йæ фыццаг фæндагмæ разилынмæ нæ фæцарæхст æмæ ма æнæ- 
бары загъта: 
- Нæ йæ æрхъуыды кодтон... Цы архайдта? 
- Нæ хъæуы хицæутты цæстмæ йæхи фыргуыстæй амардта, 
мæгуыр. Йæ хид къуыбарæй калд. 
- Тæригъæд ын кæныс? 
- Йæ мад тæригъæд у. Иунæг фырт... Уый аххос дзы циу? 
- Æмæ йын цы дæ зæрды ис? 
- Исты куыстыл куы фæхæст уаид... Кæннод та иу Елберды хуы- 
зæныл куы фембæла, уæд йæ мад æнæ дарæгæй баззайдзæн. 
Æрхуы телæй уæлдай нæу: чи йæ кæдæм тасын кæны, уыцырдæм 
акъæдз вæййы. 
- Фæлæуу-ма, æмæ уæд Елберды кой цæуылнæ кæныс? 
- Елберд-йæ сæр кæдæмдæр фесæфта. Стæй уый ахæм æндо- 
нæй сæрст у, æмæ йæ Куырдалæгон дæр нал æртасын кæндзæн. 
Сослан ныфс бавæрдта Венерæйæн, Хæчъа раст фæндагыл 
цæмæй ныллæууа, уымæн, цы йæ бон уа, уый бакæндзæн, фæлæ 
йæм уыцы койы фæдыл февзæрдысты ног хъуыдытæ. Æмæ 
сфæнд кодта, ныр цалдæр мæйы йæ зæрдæ цæимæ дзуры, уымæн 
йе 'лхынцъы кæроныл фæхæст уæвын. Æрмæст уымæн дæр зо- 
нын хъæуы, йæ рахæцæн кæм ис, уый. Цуанонæн йæ гæрах куы 
фæмæнг вæййы, уæд, ныхас дæр ыл нæй, цы сырдмæ фæхъавы, 
уый аирвæзы. Йæ мæт канд ууыл дæр нæ баззайы. Дзæгъæл гæ- 
рах адæмыл айхъуысы, æмæ цуанон къæмдзæстыг кæны. Цæмæй 
афтæ ма рауайа, уый тыххæй Сослан райдыдта хъавгæйæ: 
301 

- Хæчъайы мæт дæ кæй ис, уый мын æхсызгон у, фæлæ дæхи 
кой цæуылнæ кæныс? 
- Уый та цæй фæдыл? 
- Фæззæг æрхæстæг, уый нæ зоныс? 
- Æмæ уый цы давы? 
- Цы давы куы зæгъай, уæд... Дæ царды мидæг дæ ацы фæззæг 
иу ног къахдзæф бахъæудзæн æмæ йæм куыд цæттæ дæ? 
Иу каст ма фæкодта Венерæ Сосланмæ, хæрхæмбæлд фæцис 
сæ дыууæйы цæстæнгас, стæй чызг æвиппайды иннæрдæм фæ- 
зылд. Йæ хъуыдытæ ныссуйтæ сты. «Цавæр къахдзæфы кой кæны? 
Цы хъуамæ уа фæззæджы?» Сослан æм цы зæрдæ дардта, суанг 
йе 'рбацыдæй абонмæ, уый ауад йæ цæстытыл æмæ ахъуыды код- 
та: «Ау! Афтæ уа? Чи зоны... Ныронг дæр цыдæртæ фиппайдтон... 
Фæлæ - нæй! Куы ницы бæрæг исты загъта...». 
- Нæ дæ 'мбарын... Цавæр ног къахдзæфы кой кæныс? 
- Техникумы фæстæ дыууæ азы чи бакусы, уымæн фæндаг ис 
дарддæр ахуырмæ. Æмæ нæ хъавыс институтмæ? 
Венерæ фефсæрмы йæ хъуыдытæй. Йæ цæсгом туджы разылд. 
Æнæхайыр фæуæд! Æвзагыл ис ныххæцæн, цæстытæн ис бам- 
бæхсæн, фæлæ цæсгом та? Комдзог рацæуы адæймагыл. Æрба- 
мæсты Сосланмæ дæр. Комкоммæ цæуылнæ бафарста институты 
тыххæй? Фæлæ, цæй, фод афтæ дæр... 
- Хъавгæ бæргæ кæнын, фæлæ - мæгъа, куы ницы дзы рауайа, 
уымæй тæрсын. 
- Ома? 
- Сывæллæттæ нырма æнахъом сты. Нæ мад дæр рынчынтæ- 
гæнаг у, æмæ сæм мæхæдæг куынæ фæкæсон, уæд... 
- Уый бынтон ницæйаг æфсон у. Æз ам дæн, æмæ, дæ мад 
истæмæй куы тыхса, уæд уыцы чысыл бинонты фаг не суыдзы- 
нæн? 
Уыцы ныхæстæ Сослан афтæ æнцонæй загъта, æмæ та Вене- 
рæйы дисы бафтыдта. Йæ дынджыр сау цæстытæ базылдта лæп- 
пумæ, фæлæ йын йæ цæсгомыл нæ бафиппайдта нæдæр мæнгæф- 
сарм, нæдæр хин æнгас. 
- Аипп ма уæд бафæрсын, фæлæ... цы хæсджын дæ мæ ма- 
дæй? 
Сослан йæ мидбылты бахудт: 
- Нырма уал, иу адæймаг иннæмæй цы хæсджын у, уый, стæй... 
302 

Уæддæр та æмбæхсткъуым ныхас. Венерæ мæсты кæнын бай- 
дыдта. Алцæмæн дæр кæрон вæййы. 
- «Нырма» та ма цæмæй зæгъыс? 
- «Нырма» цæмæй зæгъын, уыцы хъуыддаг мæхицæй аразгæ 
у, ома цалынмæ ахуыр кæнай, уæдмæ, цы мæ бон уа, уымæй мæ 
цæст дардзынæн дæ бинонтæм. Уымæй фæстæмæ дæр ма дæ ма- 
дæн исты бавæййон, уый та дыууæ адæймагæй аразгæ у. Сæ иуыл 
мæ бар цæуы, уый тыххæй æмæ уымæн уыцы хъуыддаг йæ зæр- 
диагдæр бæллиц у. Фæлæ иннæ цы зæгъдзæн, уый нæма зонын, 
æмæ мæ сагъæс ууыл у... 
Венерæйæн йæ сæр куыддæр разилæгау кодта, æмæ фæхъус. 
Сослан фæуæндондæр. Нырмæ дæр зынтæй бафæрæзта дæргъ- 
вæтин хъавгæ ныхас, фæлæ уымæй дарддæр йæ бон нал бацис 
таурæгътæ нывæндын æмæ йæ цæсгом æмбæхсын. 
- Цæй-ма, дæумæ куы дзурын! 
Венерæ фестад йæ бынатæй. Сосланы ныхæстæ йæм гуырыс- 
хойаг нал кастысты, фæлæ афтæ фæзæгъынц, фæсномыг фар- 
стæн, дам, æргом дзуапп не 'мбæлы. 
-¦ Нырма уал цæуын институтмæ, стæй... 
Чызг йæ ныхас нал фæци, афтæмæй араст рынчындонырдæм. 
Сослан фæгæпп ласта. 
- Гъестæй та? 
Венёрæ иуцъусдуг афæстиат йæ мидбынаты, комкоммæ æрба- 
каст Сосланмæ æмæ загъта: 
- Гъестæй цы уа, уый та дыууæйæ аразгæ у. Сæ иуыл мæ бар 
цæуы, фæлæ иннæ куыд фидар разындзæн йæ дзырдæн, уый та 
фидæны хъуыддаг у... 
Венерæ атындзыдта æмæ рынчындоны фæскъул атыхст кæрдо 
бæласы зæнгыл... 
303 

ЗОНДДЖЫН ÆМÆ ÆРРАТÆ 
Ирон аргъау 
¦Лæддæр иу молло Хъуыраны 
бакаст, зæгъгæ, дыууæ боны фæстæ тыгъдызæй рацæудзæн, бæ- 
стæ дон фестдзæн, æмæ уыцы къæвдайы донæй чи баназа, уымæн 
æнæ сæрра уæвгæ нæй. Молло рагацау йæ хæдзармæ дон хæс- 
сын байдыдта. Цыдæриддæр æм мигæнæнæй уыди, уыдон байдзаг 
кодта донæй, цæмæй йын сфаг уыдаиккой, цалынмæ уыцы фыдбы- 
лызы къæвдайы дон алæдæрстаид æмæ бынтондæр байсыстаид, 
уæдмæ. 
Дыууæ боны фæстæ тыгъдызæй æцæг рацыд, æмæ-иу уыйфæ- 
стæ донæй чи нуæзта, уыдон æрра кодтой. Адæм уайтагъд се 'ппæт 
дæр сæрра сты. Æрмæст ма молло баззад, куыд уыд, афтæмæй. 
Исдугмæ йæм дзæбæх касти æрра адæммæ кæсын, стæй сын тæ- 
ригъæд кæнын байдыдта, чысыл фæстæдæр та фæлмæцын, йæ 
алыварс цы æнамонддзинад уыд, уымæй. Уæд бавдæлд æмæ 
адæмæн дзурын байдыдта, зæгъгæ, уæхиуыл æрхудут, хатыд сæм, 
æрра митæ цæмæй ма кæной, уый тыххæй. 
Адæм фыццаг ницæмæ дардтой моллойы ныхас, фæлæ молло 
амонынæй куынæ 'нцад, уæд дзурын байдыдтой, зæгъгæ, молло 
сæрра ис. Фæлæ уый йæ амонæн ныхæстæ ноджы хъæбæрдæрæй 
куы кодта, æппынæдзух адæммæ куы хатыд, зæгъгæ, куыд æмбæ- 
лы, афтæ æмбаргæ цард кæнут, æмæ сын ноджы афтæ куы дзырд- 
та, зæгъгæ, сымах уе 'ппæт дæр æрратæ стуг, уæд æй адæм нæмын 
байдыдтой. Фæлæ та уымæй дæр куынæ саст, уæд бавдæлдысты 
æмæ йæ сбастой, афтæмæй йæ уæрмы ныппæрстой. 
«Ай хорз хабар нæу», зæгъгæ, загъта молло æмæ афæнд код- 
та уыцы къæвдайы донæй бануазын. Йæ амондæн, цы уæрмы йæ 
304 

ныппæрстой, уым ма фыдбылызы тыгъдызæйæ уæрмы иу къуымы 
цъыфдзастгондæй уыд. Банызта уыцы цъыфдзасты донæй æмæ 
хъæр кæнын райдыдта уæрмæй. Адæмæй йын йæ хъæр чи фе- 
хъуыста, уыдон загътой, молло дзæбæх кæнын байдыдта, зæгъгæ. 
Уæрмæй йæ куы сластой æмæ йæм куы байхъуыстой, уæд сæ бын- 
тондæр бауырныдта - молло сдзæбæх æмæ та, фыццаг куыд уыди, 
афтæ сзондджын ис. Уæдæй фæстæмæ та йæ бауагътой молло- 
дзинад кæнын, æмæ та, къæвдайы агъоммæ цы кад æмæ радимæ 
царди, райдыдта афтæ цæрын æмæ афтæ разы уыд йæ ныры цар- 
дæй дæр. 
20 Фæндагсар Уастырджи 
305 

ЦАРЦИАТЫ ДИССÆГТÆ 
Очерк 
Т\авказы урссæр æфцæг йæхи 
бæрзонддæр кæм систа, уыцы хæхты æлхынцъ у Ирыстоны егъау- 
дæр цæугæдæтты гуырæн. Зилгæ-хох æмæ Джимарайы хохæй рай- 
дайынц Æрыдон æмæ Терк, сæ хуссарвахс Хъæдласæны цъитийæ 
рараст вæййы Хуссар Ирыстоны стырдæр дон Леуахи. 
Цæгат Кавказæй Фæскавказы 'хсæн цы æфцджытæ ис, уыдоны 
тæккæ бæрзонддæр - Хъæдласæны æфцæгыл куы ахизай хусса- 
рырдæм, уæд ныфтдзынæ фæтæн уæлхох уæлвæзтæм, иу номæй 
«Урстуалтæ» кæй хонынц, уырдæм. 
Урстуалты æхсæйнаг хъæу Едысы революцийы агъоммæ царди 
дæс мыггаджы, афтæмæй хъæуы æдæппæт уыди 23 хæдзары. Кæ- 
цæй æрæмбырд сты ацы иу ран уал мыггаджы, кæд æмæ фыццагон 
заманы адæм фылдæр хатт мыггаггай цардысты - ацу æмæ йæ ды 
равзар! 
Ацæргæ адæм куыд дзырдтой, афтæмæй Едысы æмæ æппæт 
Урстуалты цæрджытæ дæр раджы кæддæр Цæгат Ирыстонæй 
алыгъдысты. Тотратæ - Куырттаты комæй, Басатæ - Дæргъæвсæй, 
Мамитæ - Нарæй, Дзестæ - Уыналæй æмæ афтæ иннæтæ дæр. 
Зæронд адæм куыд таурæгътæ кодтой, уымæ гæсгæ цыма уæды 
онг Урстуалты цæрæг нæ уыди, фæлæ хæрз цыбыр рæстæгмæ 
афтæ байдзаг адæмæй, æмæ сын хуымзæхх нал фаг кодта, æмæ 
адæм бавнæлдтой хъæдбын зæххытæй хуымы гæппæлтæ аразын. 
ЗÆХХ-ТУДЖЫАРГЪ 
Сæххæст дыууиссæдз азæй фылдæр, æгас зæххы къорийыл цæ- 
рæг адæмы уæдыонджы цард йæ бындуртæй чи сæнкъуысын код- 
306 

та, уыцы Октябры Стыр революцийыл. Ацы цыбыр историон рæ- 
стæджы æгас Советон Цæдисы, уæлдайдæр та хæххон ирон адæ- 
мы царды, уыйбæрц ног диссæгтæ æрцыд, æмæ ма фыццагон цард 
чи æрæййæфта, уыцы адæмæй, æвæццæгæн, иу дæр ахæм нæ 
разындзæн, диссаг кæмæ нæ фæкæсой... 
Едысы тæккæ цур, иуырдыгæй рæсугъд бæрзонд нæзыхъæ- 
ды къох кæм ис, йæ бакомкоммæ та - æмгуыдынзад* бæрзхъæд, 
уыдоны æхсæн лæнкау Едысы хонынц Царциаты уæлмæрдтæ. Цы 
бæрæг ис, цавæр адæмыхатт уыдысты уыдон, фæлæ ма сæ мæрд- 
тæй уæлдай диссагдæр кæй уыдысты, уый ма æз дæр æрæййæф- 
тон. Тæссаг хурджын аз-иу куы скодта Едысы, уыгæрдæнты тæнæг 
нæудзарм-иу бур кæнын куы байдыдта, уæд та-иу зæронд лæгтæ 
фæдзырдтой сывæллæттæм: 
- Ауайут-ма, Царциаты мæрдты базмæлын кæнут, æмæ та ра- 
къæвда кæна! 
Уæлмæрдтæ кæм хонынц, уым ингæн бæрæг нал ис, фæлæ 
дзы кæмдæриддæр æрбелдзæф кæнай, - схауы дзы адæймаджы 
стджытæ, лыстæг дзаумæттæ, фæрдгуытæ æмæ 'ндæртæ. Раджы 
кæддæр чидæртæ къахта уыцы уæлмæрдтæ (ам кæй скъахтой, 
ахæм дзаумæттæ сты æвæрд Венæйы, Сен-Жермены, Ленинграды 
æмæ Мæскуыйы музейты). Æвæццæгæн-иу сæ къахыны рæстæ- 
джы къæвдатæ уыд, æмæ уый фæдыл зæронд адæм æнхъæлдтой, 
ома Царццатæ мæсты кæнынц, æмæ къæвда уый тыххæй рауайы. 
Диссагдæр æмæ зын бауырнæндæр исты цауы тыххæй æрæф- 
тыд ныхас, уæд-иу афтæ дзырдтой: «Царциаты диссаг», «Царциаты 
æмбисонд». Цавæр Царциатæ уыдысты, уый нæ ахуыргæндтæй чи 
сбæрæг кæна, уый нæртон куыст бакæндзæн, мах та ам ууыл дзу- 
ринаг не стæм, хъавæм æрмæст зæгъын, нырыккон, советон дуджы 
цы Царциаты диссæгтæ ис, уыдоны тыххæй. 
Урстуалты рæбинагдæр хъæутæ Ходз æмæ Мидæггаг Ерманæй 
райдайы стыр вулканы лæсæн, йæ фæтæн 3-4 километры æмæ 
йæ дæргъ та 14 километры бæрц кæмæн у, ахæм. Хуырæн йæ кæ- 
рон Згъуыбирæй Едысы цурмæ Ахуыбат хуыйны. Цæмæн афтæ у 
йæ ном, уый, æвæццæгæн, нырыккон едысæгтæй ничиуал хъуыды 
кæндзæн, фæлæ рагон заманы «ахо» хуыдтой, хъæдбынты-иу цы 
хуымы гæппæлтæ ссыгъдæг кодтой, уыдон. Ныртæккæ дæр ма дзы 
* Бæзджын. - (Ред.) 
307 

иу ран Дзестахо хонынц. Едысæй иу километр дæлдæр абон дæр 
ма «Гадзийы хуымы къул» хуыйны. Уыцы «хуымæн» йæ фылдæр 
хай хъæдæй нал зыны, фæлæ ма дзы чи ис, уымæ бакæсгæйæ дæр 
адæймаг дисы бафтдзæн: ацы хуымæн йæ сыджыт та куыд лæууыд 
æнæ æрлæбыргæ? 
Зæххь! фæдыл цы бæллæхтæ цыди æппæт Урстуалты æмæ 
Едысы фыццагон заманы, уыдон дзæбæх равдыста едысаг фыс- 
сæг Бæджызаты Чермен йæ чиныг «Мæсгуытæ дзурынц»-ы. Æмæ 
уыдон рагон хабæрттæ сты, фæлæ 1914 азы хæсты размæ мæхæ- 
дæг цы федтон, уый мæ абон дæр нæ рох кæны. Рагæй фæстæмæ 
Едысы цæрджытæ иу зæххы гæппæл, Тахойы хъугом, зæгъгæ, ууыл 
быцæу кодтой. Бирæ рахъаст-бахъасты фæстæ зæхх Дæлæсыхы 
бацис, фæлæ Уæлæсых уæддæр сæ быцæу нæ ныууагътой. 
Иубон та дыууæты 'хсæн рауад загъд. Æмæ ма хъæуæн йæхи 
мидæг куы уыдаид хыл, уæд уый фыццаг хатт, мыййаг, нæ уыд, 
фæлæ уыцы хыл бацайдагъ дыууæты 'хсæн раст уыцы дзырддаг 
зæххы къуылдыммæ бахизæны, иу ауындзæг къæдзæхы тæккæ 
сæр. Хылгæнджыты 'хсæн къухæй æвнæлд нæма уыд, фæлæ сæ 
хъæр суанг хъæумæ хъуысти. Ног чындзытæй фæстæмæ хъæуы 
ничиуал баззад, иннæтæ иууылдæр фæсхъæумæ рацыдысты æмæ 
уырдыгæй кастысты хылгæнджытæм. Зæронд устытæ, сæ уæр- 
джытæ хойгæ æмæ сæ рустæ тонгæ, хъарджытæ кодтой, æрыгон 
устытæ, сæ сывæллæттæ сæ хъæбысты, афтæмæй, æмыр цæссыг 
калгæ, сæ цæстытæ нал истой къæдзæхы сæрæй. Æрдиаг кодтой 
сывæллæттæ дæр стырты кæуынмæ. Се 'ппæт дæр зыдтрй, цы 
фыдбылыз сæм кæсы, уый: куыддæриддæр хылгæнджытæй исчи 
бирæ нæ, фæлæ ныхилгæ дæр фæкодтаид искæмæ, афтæ хыл ра- 
уадаид хъæбысæй-хъæбысмæ, æмæ загъдгæнджытæ иууылдæр 
къæдзæхæй фæкалдаиккой, уымæн æмæ дзы нарæг фæндагæй 
дарддæр фезмæлæн никæдæм уыди. 
Цыдæр амондæн хылгæнджыты 'хсæн бацыдысты, уыцы зæхмæ 
чи ницы бар дардта, ахæм едысæгтæ, стæй, æвæццæгæн, загъд- 
гæнджытæн сæхицæй дæр йæ ныфс ничи бахаста, уыцы фыдбы- 
лызы хъуыддагæн амидингæнæг фæуа, уымæ, æмæ афтæмæй хыл 
басабыр. 
Зæххы хъуыддагæй ноджы фыддæр раны уыдысты Урстуалты 
иннæ хъæутæ. Едысæй чысыл уæлдæр иу хъæу - Ходз - алы уал- 
дзæг дæр, сæ хуымтыл цы мит уыдис, ууыл сыджыт тыдтой. Кæд 
308 

физикæ нæ ахуыр кодтой Ходзы цæрджытæ, уæддæр цард сахуыр 
кодта уыдоны ахæм уавæрыл: цалынмæ, хуымтыл цы мит ис, уый 
йæхæдæг тайа, уæдмæ куы 'нхъæлмæ кæсай, уæд æрæггонд æр- 
цæудзысты, фæззæджы уазал сæ цъæхæй æрæййафдзæн, æмæ 
басийдзысты. Фæлæ митыл сыджыт куы байтауай, уæд бирæ тагъд- 
дæр тайы, æмæ афтæмæй афойнадыл амал уыдзæн хуым бакæ- 
нынæн. 
" Ходзы бакомкоммæ - къаннæг хъæу - Уæллаг Къабузтæ (Гæлу- 
атæ). Уыдон хуссарварс цардысты, сæ хуымтæ-иу афойнадыл код- 
той, фæлæ æнæуи сæ ран Ходзæй фыддæр уыди. Фондз хæдзары 
кæрæдзийыл æндæгъдæй нынныхæстысты къæдзæхы фарсыл, 
æндæр сын хъæубынат æркæнын амал никуы æрцыд. Зæйæ тæр- 
сгæйæ зымæгон æгас къуыригæйттæ хъæуæй æддæмæ ракæсын 
нæ уæндыдысты, кæд-иу мит дон кодтой, æндæр сын донмæ рацæ- 
уæн дæр нæ уыд. 
Ерманы та ноджы мæгуырдæр уыдысты хуымзæххæй. Сæ хуым- 
тæн сæ дуры цæндтæ сæхицæй фылдæр уыдысты, уазал дæр сæм 
æмхицдæр уыд. 
Ныхæстæ дардыл цæуынц, æвæццæгæн, искæмæн бантысдзæн 
фыццагон царды нывтæ бæстон æмæ ирддæрæй равдисын, фæлæ 
уал æз ныртæккæ уый зæгъынмæ хъавын, æмæ, куыд æрæййæф- 
тон, афтæмæй, Октябры революцийы размæ Урстуалты хъæутæй 
хъæздыгдæрыл кæй нымадтой зæххæй - Едыс, зæгъгæ, уым цы 23 
хæдзары цардис, уыдонæй хъæбæрхоры кæрдзын фаг хордта æр- 
мæст иу хæдзар. Иннæ хæдзæрттæ, иу стæм хорджын азæй фæ- 
стæмæ, алы аз дæр хастой хор Чъребайæ кæнæ Тырсыйæ. 
Фæлæ æрцыд Стыр Октябрь æмæ раст йæ фыццаг къахдзæ- 
фæй алыг кодта зæхкусæг адæмы æнусон бæллиц - зæххы хъуыд- 
даг. Урстуалтæн се 'мбисы бæрц ралыгъдысты быдырбæстæм, 
Уæллаг Къабузты хуызæн зынвадат рæтты ничиуал цæры, чи ма 
дзы баззад, уыдонæн та зæхх, колхозон зæхх - парахат. 
ÆФСИНЫ НЫХАС КУЫД ФÆМÆНГ 
Æртæ æмæ ссæдз азы дæргъы нал уыдтæн Урстуалты æмæ ныр 
мæ райгуырæн хъæуы иу къуырийы бæрц куы ацардтæн, уæд та 
мæ зæрдыл æрбалæууыдысты «Царциаты диссæгтæ». 
Иурайсом мæм мæ фысымты æфсин дзуры: 
309 

- Ды горæты хорз хæринæгтыл фæцахуыр дæ, æмæ дын мах 
ахæмтæ кæм ссардзыстæм, фæлæ дæ нæхимæ хохаг ирон хæри- 
нагæй цы хъæуы, уый мын зæгъ, æмæ дын ацæттæ кæнон. 
- Ирон хæринæгтæ бирæ сты æмæ се 'ппæт дæ къухы куыд бафт- 
дзысты! - загътон æз æфсины ныфсхаст ныхасмæ. 
- Нæ, нæ, æз нæхимæ хохаг хæринæгтæй зæгъын, ды дæр ам 
куы схъомыл дæ, æмæ дæхæдæг цы хæринæгтæ федтай, æз уыдо- 
нæй зæгъын. 
- 0, æмæ æз дæр уыдоны кой кæнын, уыдон бирæ сты. 
- Кæцыфæнды дæр уæд, æрмæст зæгъгæ кæн. 
-Уæй, ма кæ, ницы бакæндзынæ... 
- Уый дæ хъуыддаг нæу! 
Уалынмæ æфсинæн йæ дыууæ лæппуйы дæр æрбацыдысты. 
Нæ ныхас цæуыл у, уый уыдонæн дæр радзырдтам. 
- Зæгъ, мæнæ æвдисæнты цур! - дзуры æфсин, йæ фырттæм 
амонгæйæ. 
- Скæн уæдæ хъæбæрхоры ссадæй задынтæ æмæ быламыхъ! 
Худæджы хос фæци уыцы курдиат мæ фысымтæн. Хъæбæрхо- 
ры ссад сæм æппындæр нæ разынд, быламыхъ кæнын та зонгæ 
дæр нал кæнынц. 
Иу едысаг ауалдзæджы Сталинирæй æрбаласта мæнæуы ссад. 
Йæ ус куы асгæрста ссад, уæд дзуры йæ лæгмæ: 
- Æмæ дзы серæй нæ уыд, сау куы у? 
- Куы дзы уыдаид, уæд мыл цæстытæ нæ уыд! - сбустæ код- 
та лæг йæ усыл. Æнæуи дæр мæстджын уыди, ацы ныццыдæн урс 
ссад кæй нæ ныййæфта, ууыл. 
Дзырдтой ма афтæ дæр: Едысæй чидæр куыройыл бавгæдта 
хъæбæрхор. Æвæццæгæн, мæнæуссыны уагыл сæвæрдта куырой, 
æмæ афтæмæй куырой йæ хъæлæсæй фæкалдта хъæбæрхор. Уый 
дæр та сын худæджы хос фæци - нæ куырæйттæ скъулбадæг сты 
æмæ хъæбæрхор ссын дæр нал комынц, зæгъгæ. 
Едысмæ бацæуыны агъоммæ уыдтæн Уанелы, Ручъы, Згъуыби- 
ры, стæй та Ходзы дæр. Иунæг хæдзары дæр нæ федтон хъæбæр- 
хоры кæрдзын хæргæ. Хъæбæрхоримæ ныхъхъус сты, Хетæгкаты 
Къоста кæмæй загъта, «...задын, хомыс, быламыхъ... Æгайтма дæ 
хæрынц, ныхъхъус у», - зæгъгæ, уыдон дæр. 
Фыдæй фыртмæ сиск æмæ хъуыдалы хъæбæрхоры кæрдзынæй 
йæ фаг чи нæ бахордта, цыкурайы фæрдгуытау хоры иугай нæм- 
310 

гуытæ дурджын сыджыты уырзæй чи уыгъта, уыдон ныр æууад 
хъæбæрхоры кæрдзын хæрыны сæр нал хъæуы, сæ хæдзæртты 
тæккæ размæ сын фæлхасады кооператив мæнæуы ссад æрба- 
ласы. 
НЫРЫККОН СИДЗÆРГÆС 
Чи зоны, «сидзæргæс» ном нал фидауы, мах кæй кой ракæнинаг 
стæм, ууыл, уымæн æмæ йæм Къостайы сидзæргæсы хуызæнæй 
æппындæр ницы ис. 
Чысыл уæлдæр цы Ходзы кой кодтам, сæ хуымтыл сыджыт чи 
тыдта, уым ныртæккæ цæры дыууæ хæдзары. Уыдонæй иу - Джел- 
лытæй, хонгæ та йæ кæнынц æрмæст йæ фыды мыггагæй - Хуы- 
биан, баззад сидзæргæс фондз æнахъом чызгимæ. Ныртæккæ дæр 
ма хистæр чызджы йеддæмæ иннæтæ йемæ цæрынц. Чи сæ каст 
фæцис Едысы астæуккаг скъола, чи та ма ахуыр кæны. Се 'ппæт 
дæр кусынц колхозы. 
Ходзы хуырмæ куы араст стæм, уæд нæм нæ фысым фæсте 
дæр ма хъæр кодта: 
- Хуыбианмæ-иу æнæбауайгæ ма фæут, хъаст фæкæны, Хо- 
дзыл чи фæцæуы, уый йæм куынæ фездæхы, уæд. Хъусут? 
Хъусæм, уæдæ цы! Уæды онг дæр ма бирæ кæмæйдæрты фе- 
хъуыстам Хуыбиан æмæ йæ чызджыты кой. 
Æдде бакæсгæйæ Хуыбианы хæдзар ницы уæлдай бæрæг дары 
рагон сыджытсæр хæдзарæй, йæ нырыккон авгджын стыр рудзгуы- 
тæй фæстæмæ. Бынæй - скъæт, уæладзыг та - хæдзар æмæ дыу- 
уæ уаты. Хæдзар - æвдылд, хæрзæфснайд зæхбын уат. Астæуæй 
- стыр æфсæйнаг пец, рудзгуыты раз даргъ стъол æвæрд. Иу къуы- 
мы - къаннæгдæр стъол, йæ уæлæ - бирæ чингуытæ. Сæ сæрмæ 
къулыл - алыхуызон къамтæ. Уæттæ - фæйнæгастæрд бынæй дæр 
æмæ уæле дæр. Къаннæг стъолыл - патефон æвæрд, рæсугъд 
сынтæджытыл - бирæ хуыссæнтæ амад. Цыбыр ныхасæй, алы дза- 
умайæ дæр раст горæтаг хæдзары хуызæн фæлыст. 
Бирæ цинты фæстæ Хуыбиан уайтагъд арынджы уæлхъус ба- 
лæууыд. Чысыл фæстæдæр урс дзуллаг ссадæй уæливыхтæ, лыв- 
зæ æмæ арахъхъ февзæрдысты фынгыл. Чызджытæй иу тагъд- 
тагъд æрбауад хæдзармæ æмæ рахабар кодта йæ мадæн: колхозы 
хосдзаутæ сæ боны куысты хæс куы ахицæн кодтой, уæд кæрдын 
311 

райдыдтой Хуыбианы уыгæрдæн (колхозон хæдзæрттæй алкæмæн 
дæр рахицæн кæнынц уыгæрдæны хай хи фос дарыны тыххæй). 
- Мæ хæдзарыл, æмæ уый изæрау куы у æмæ мын куы ницы 
загътой, - батыхст Хуыбиан. 
-Æмæ сын æз дæр ницы зыдтон, цалынмæ кæрдын райдыдтой, 
уæдмæ, - зæгъгæ, раст кодта чызг йæхи. 
Мад æмæ хистæр чызг февнæлдтой хæринаг цæттæ кæнынмæ. 
Цалынмæ мах хуырæй фæстæмæ здæхтыстæм, уæдмæ дыууæ 
чызджы ахастой зиууæттæн цæрвджын уæливыхтæ æмæ арахъхъ. 
Ме 'мбал æмæ, Хуыбианæн йæхимæ йæ хæстæджытæй цы уазæг 
уыд, уыдон кусарт акодтой хосдзауты æрцыдмæ. 
Нæ! Хуыбиан, Къостайы сидзæргæсау, хъæдурты 'фсон лыстæг 
хуыртæ никуы фыхта йæ сывæллæтты фæсайынæн. 
ДÆФÆНДАГ-РАСТ 
Цымæ ма ирон адæмæй æддæмæ искæмæ ис ахæм арфæ? Чи зоны, 
уа иннæ хæххон адæммæ дæр, фæлæ æрмæст хæххон адæммæ. 
Революцийы агъоммæ хæхбæсты чи цардис, уыдон хорз зонынц, 
фæндаггон лæгæн уыцы арфæйæ æхсызгондæр кæй ницы ис, уый. 
Зын у къæдз-мæдзы фæндагыл хæрдты æмæ уырдгуыты цæуын. 
Едысæй Уанелмæ фылдæрæй-фылдæр ис 25 километры. Раджы 
кæддзер, дам, Уанелы базар уыдис. Урстуалтæй дам-иу Уанелæй 
чи 'рбаздæхт, уыдонæн, дам, сæ къæхты бынтæ сæрдæнæй сæр- 
стой, ома дард фæндагыл уыдысты æмæ сæ къæхтæ фæрыстысты. 
Нырыккон фæсивæдмæ уый, чи зоны, худæг фæкæса. Æз федтон 
Уанелæй Рукъмæ цæуæг чызджыты. Æвæццæгæн, нал фенхъæл- 
мæ кастысты машинæмæ æмæ сæ басаножкæты, цыма Сталиниры 
асфальт уынгты цæуынц, афтæ араст сты фистæгæй мидæмæ ком- 
мæ. Кæддæр та афтæ уыд, æмæ адæм басаножкæты нæ, фæлæ 
æрчъиты мидæг дæр нæ фæрæзтой цæуын, кæд-иу сæ цыппæртыл 
бырыдысты, æндæр хаугæ кодтой къæдзæхтæй. 
Революцийы тæккæ размæ дæр ма Рукъ æмæ Урстуалтæм 
цæлхвæндаг нæ уыдис. «Æртæ-цыппар бонцауы уыди Чъребамæ 
балц. 70-80 километры дардæй бæх æмæ хæрæгуаргъæй хастой 
хор, цæххы дуртæ, фæтæген æмæ æндæр алцы. Æндæр цы гæнæн 
уыд! Раджы кæддæр, дам, Тырсы æмæ Нармæ уæрдонвæндаг куы 
нæма уыд, уæд, дам, уыдон дæр Дзомагъ, Рукъ æмæ Урстуалтæй 
æфцæгыл хъæдын цырагъы къодæхтæ хастой. 
312 

1957 азы сæрды æмбисмæ Едысмæ æрбацыд иуæндæс уæзла- 
сæн машинæйы. Фæндаг нырма фаг уæрæх æмæ рæвдзгонд нæма 
у, фæлæ уæддæр машинæ цы 'рбаласы, уый исчи куы анымайы 
бæхы кæнæ хæрæджы уæргътæй, уæд адæмæй чи худгæ фæкæ- 
ны, чита-дис. 
Хæрз цыбыр рæстæгмæ, æвæццæгæн, афтæ рауайдзæн - еды- 
сæгтæй иу куыд загъта: «Иугæр нæм машинæ тулын байдыдта, уæд 
нырæй фæстæмæ уый йæхæдæг домдзæн, йæ фæндаг ын куыд 
аразын хъæуы, уый». 
«ГОНИ»ÆМÆ «БЕЗАБЕД» ЦЫ НЫХÆСТÆ СТЫ 
Сæдæ азы размæ Едысы мидæг ахуырдзинад цæйбæрц бирæ уыд, 
уый тыххæй историон документты ницы фыст ис. Æвæццæгæн, 
«ницы»-йæн фыссæн дæр никуы вæййы. Æз ма æрæййæфтон иу 
удæгас æвдисæн. Дзауы скъолайы ахуыр кæнгæйæ иу зымæг араст 
дæн нæхимæ Едысмæ. Кæм дзоныгъвæдыл, кæм та æвæд миты 
изæрмæ æрбахæццæ дæн æрмæст Дæллаг Рукъмæ. Æрфысым 
кодтон мæ хæстæджытæм. Нæ сиахсæн йæ фыды фыд Габа цæ- 
стæй нал уыдта, фæлæ ма хъусæй дзæбæх хъуыста. Мæн ын куы 
бацамыдтой, уæд мын ахæм хабар радзырдта: 
- Уырысы 'фсад, уæртæ Хъониаты дæле цы фидар ис, уый куы 
арæзтой, уæд æз мæ тæккæ лæппуйыл уыдтæн.* Æфсад-иу алы бон 
дæр хъæутæй хæдзарæн лæг æркодтой, æмæ йæ амайгæ уырыссаг 
дæснытæ кодтой, фæлæ дурхæссæг æмæ дурдæттæг та махонтæ 
уыдысты. Æз алы бон дæр сæ цуры уыдтæн æфсадæн æмæ уыйа- 
дыл иу-цалдæр ныхасы базыдтон уырыссагау. Афтæмæй мæ хицау- 
гонд скодтой, хъæутæй цы кусджытæ æмбырд кодтой, уыдонæй иу 
къордæн. Уæд иубон Едыс хæдзарæн лæгæй æрцыдысты бегарайы, 
æмæ хистæр салдат дзуры мæнмæ, едысæгтæм амоны, афтæмæй: 
- Гони их, гони, вон туда! 
Едыс уыцы ныхас куы фехъуыстой, уæд бахъынцъым кодтой, 
куыд хæйрæг, дам, сты ацы уырыс, абон, дам, нын Гани кусынмæ 
нæ рацыд æмæ йæ уайтагъд базыдтой. 
Ахуырдзинад уæды рæстæджы æрмæст уырыссаг æвзагыл уы- 
дис, æмæ Едыс уыцы иунæг ныхас дæр кæй нæ зыдтой, уымæй 
бæрæг уыд сæ ахуырдзинад. 
* Уыцы фидар арæзт æрцыд 1850 азы, хæсты хæдфæстæ. -Авт. 
313 

Хъæууон æртæазыккон скъола паддзахы заманы фæзынд Еды- 
сы. Ацы хъуыддагæй Едыс амондджындæр рауад. Зæгъæм, æгас 
Дзомагъгомы суанг революцийы онг иу скъола дæр нæ уыди. Бирæ 
феххуыс уыцы скъола æгас Урстуалтæн дæр. Уæды рæстæджы 
ахуыргæнджытæ ахуыргæнинæгты нæмгæ кæй кодтой, хъустæкæй 
ивæзтой, уыдæттæ, æвæццæгæн, алчидæр фехъуыстаид. Едысы 
ахуыргæнæг ма уымæй æддæмæ кодта афтæ: йæ урок-иу чи нæ 
базыдта, ууыл-иу фæхъæр кодта: «Без обеда баззай!» «Безабед» 
æй баурæдта, - зæгъгæ-иу дзырдтой иннæ сывæллæттæ. Канд æз 
нæ, фæлæ скъоладзаутæн сæ фылдæр уыцы ныхас - «безабед» 
афтæ æмбæрстам, ома иннæ скъоладзаутæн ис сæхимæ ацæуыны 
бар, фæлæ уымæн нæй, цалынмæ йæ урок сахуыр кæна, уæдмæ. 
Ныхас афтæ амоны, ома æнæ сихор, уый йæ хъуыдыйы кæрон дæр 
никæмæн уыд, уымæн æмæ уæды рæстæджы махмæ сихор ничи 
хордта. Сæумæрайсом - аходæн æмæ изæры та - æхсæвæр. 
Ныртæккæ Сталиниры кусы иу едысаг, æмæ мын ныххатыр кæ- 
нæд ацы æргом ныхас, фæлæ, æвæццæгæн, йæхи фыртты дæр 
нæ бауырндзæн, кæддæр сæ фыд зымæгон митыл бирæ хæттыты 
бæгъæмвадæй куыд згъордта скъоламæ æмæ-иу къласы йæ уазал 
къæхтæ йæ нымæтхуды куыд атъыста, уый. 
Ахæм уавæрты ахуыр кодтой бирæ сабитæ. Фæлæ уыцы скъола 
дæр басыгътой меньшевикты æфсад 1920 азы. 
Ныртæккæ Урстуалты алы хъæуы дæр ис райдайæн скъола, сæ 
центр Едысы та - æххæст астæуккаг скъола - биноныг арæзт пара- 
хат дурын агъуыст.* 
Роволюцийы агъоммæ Урстуалты нæ уыди, æххæст астæуккаг 
скъола каст чи фæци, ахæмтæ. Ацы сæрд банымадтам иу едысаги- 
мæ (ныртæккæ Мæскуыйы кусы), революцийы агъоммæ Едысы цы 
23 хæдзары цардис, уыдоны бинонтæй хистæр скъолатæ каст фе- 
сты 24 адæймаджы. Алы хæдзарæй дæр иу хистæр каст фæуæг! 
Диссагдæр нæу уый цардиаты диссæгтæй! 
ЕДЫСЫ УСТЫТÆ СÆ МÆРДТЫ КУЫД ФЕДТОЙ 
Августы мæйы цæугæ кинойы кусджытæ Едысмæ æрбаластой дыу- 
уæ кинонывы. Уыдонмæ кæсынмæ æрæмбырд сты суанг иннæ хъæу- 
тæй дæр. Фыццаг хатт нæ уыд ахæм хабар Едысы æмæ сæм уый 
дзыхъхъынног диссаг нал фæкаст, фæлæ та мæнæн уымæ гæсгæ 
* Нал дзы ис скъола, йæ хæлддзæгтæ ма дзы баззадысты. - (Ред.) 
314 

мæ зæрдыл æрбалæууыд иу рагон хабар. Революцийы агъоммæ 
Едысы ахуыргæнæг (хъуамæ Дзадтиаты Пъауле уыдаид) арæх æм- 
бырд кодта хъæууон адæмы æмæ сын-иу ныхæстæ кодта царды 
тыххæй, хорздзинад æмæ æвзæрдзинад цы у, уыдæтты тыххæй. 
Уыцы æмбырдтæм сылгоймæгтæй ничи цыдис. Фæлæ иуизæр 
райхъуыст: ацы хатт диссæгтæ æвдисдзысты æмæ - лæгæй, усæй 
- æнæрцæугæ мачи фæуæд, зæгъгæ. Сылгоймæгты уæддæр нæ 
уырныдта æмæ фарстой: 
- Уæддæр цавæр диссæпгæ? 
- Ахæм нывтæ дзы æвдисдзысты, æмæ дзы алчидæр йæ мæрд- 
ты фендзæн. 
Уыцы ныхасмæ сылгоймæгтæ нал фæлæууыдысты æмæ бацы- 
дысты скъоламæ. Кæй зæгъын æй хъæуы, йæ мæрдты дзы ничи 
федта, фæлæ цы федтой, уый сæм къаддæр диссаг нæ фæкаст. 
Талынг уаты къулыл-иу æвиппайды фæзынд ныв, стæй-иу уый фæ- 
дæлдзæх, æмæ та-иу дзы æндæр ныв февзæрд. Уый уыдис дæлæ- 
мæ дæр æмæ уæлæмæ дæр проекцион фанар. 
Бирæ ивддзинæдтæ æрцыдис Едысы царды. Се 'ппæтыл дзуры- 
нæн бирæ рæстæг, бирæ бынат хъæуы. Кæддæр-иу Чъребайæ кæнæ 
Дзæуджыхъæуæй чи 'рбаздæхт фæстæмæ, уыдон-иу æгас мæйы 
дæргъы нæ фесты дзырд сæ ног хабæрттае. Ныртæккæ Едысмæ 
'рбацæуæг дзыхъхъынног хабæрттæй йæхæдæг Едысы фæфæрсы. 
Иу хæдзармæ федтам батарейджын радио. Тынг дзæбæх хъуысы 
Мæскуы, Калак, суанг ма Цæгат Ирыстоны.къаннæг радиостанцæ 
дæр. Чи зоны, фæндаггон цалынмæ Сталинирæй цæуа, уæдмæ æр- 
цæуа стыр исты цаутæ, æмæ уыдон Едыс раздæр фехъусдзысты. 
Каспы денджызы былтыл Фæскавказмæ æфсæнвæндаг куы 
нæма уыди, уæд Уæрæсейæ Гуырдзыстонырдæм фылдæр æфты- 
дысты Арвыком æмæ Бæрзæфцæгыл. Урстуалтæ, Тырсы, Хъуд, 
Хад, Хиу æмæ Дзимыры кæмтты цæрджытæй цалдæр сæдæ адæй- 
маджы куыстой Бæрзæфцæгыл митмæрзджытæй. Сæ мызд уыди 
мæй туман. Куыста дзы мæ фыды фыд æмæ мæ фыд йæхæдæг 
дæр. Кусджытæ цардысты стырдурын къазарматы. Мæ фыды фыд- 
иу арæх кодта Бæрзæфцæджы хабæрттæ. Митмæрзæг кусджытæй 
иу чидæр, æвæццæгæн, сфæлмæцыд йæ куыстæй, стæй æнæуи 
дæр æнæсæрæндæр чи уыд, æмæ-иу иннæтæ мæстæй кæй мард- 
той, иу ахæм сфæнд кодта ралидзын. Рахъуызыд къазармайæ, 
фæлæ йæ йе 'мбæлттæ бафиппайдтой. Кусджытæй чидæр йæ фæ- 
315 

дыл рауад, æмæ йæ ралидзæг куыд хъуыстаид, афтæ хъæр кæны 
æмæ белхъæдæй цæвы телыхъæд: «Уæй, Базилæны хицауад, 
мæнæ лæг фæлидзы æмæ йыл хæцут!» Цы гæнæн ма уыдис ли- 
дзæгæн дæр, иугæр йæ фæстæ «тел ныццавтой», уæд, æмæ æр- 
диаггæнгæ фæстæмæ раздæхт. 
Ахæм хабæрттæ ныртæккæ анекдоты хуызæн сты, фæлæ уæды 
рæстæджы æндæр ницы уыдтой æмæ уæдæ цы бакодтаиккой! Ныр 
Едысы куы уыдтæн, уæд иубон сывæллæттæй иу æрбазгъордта 
хъæусоветæй æмæ, кæддæр йæхæдæг Бæрзæфцæджы чи куы- 
ста, ахæм зæронд лæг Басаты Сандромæ дзуры: «Хазби Стали- 
нирæй телефонæй дзуры æмæ, дам, тагъд хъæусоветмæ рауай!». 
Йæ фырт Хазби - Советон æфсады афицер, æрæджы ам уыдис, 
фæлæ ма, æвæццæгæн, æфсадмæ ацæуыны размæ «хæрзбон» 
зæгъынмæ хъавы йæ фыдæн. Аныхас кодтой фыд æмæ фырт, кæд 
се 'хсæн 80 километры бæрц зæхх уыдис, уæддæр. 
Нæй! Уыдæттæ диссаг нал кæсынц Урстуалтæм. Телефоны таг 
ма суанг Хъелы хæхты рæбын Ерманмæ дæр схæццæ. 
Кæддæр сауджыны граммофоны дынджыр трубамæ куыд нык- 
кæс-ныккæс кодтой адæм («Цы дзы дзуры?»), ныр афтæ æнæфенд 
нал сты. 
ЕДЫСÆЙ СТАЛИНИРМÆ 
Нæ ныхас Едыс æмæ Урстуалты тыххæй у, фæлæ, рагон Цъала- 
гом чи зоны, уый æнæ æрымысгæ нæ фæуыдзæн уæды рæстæ- 
джы фæндæгтæ. Цал æмæ цал раны ауайын хъуыди ивылд фыдбын 
Леуахийы сæрты уаргъджын бæхыл! Ныр сосæвæндаг Дзомагъго- 
мæй суанг Елбачитæм хуссарвæрсты ацыдис, адæймагæн дзы йæ 
къах дæр не схуылыдз уыдзæн донæй. Уанелæй Елбачиты 'хсæн 
ис пионерты лагер. Кæцæй дзы нæй сывæллæттæ! Гуырдзиæгтæ, 
уырыссæгтæ, сомихæгтæ, ирæттæ... Мæнæ дын уый та Чъимасы 
дон. Йæ ас афтæ у, æмæ дзы карк фистæгæй бацæудзæн, фæлæ 
фыдбылыз у къæвдабонты. Мæ зæрдыл ма лæууы, иухатт иу ер- 
майнаджы куыд фæласта, уый. Ныр фæтæн бетон хид - йæ сæрты. 
Уый дæле - Хуыцъейы фæз. Иунæг агъуыст дæр кæм нæ уыд, уым 
ныр сырæзт горæты 'нгæс хъæу. 
Мæнæ дын уый та Дзауы номдзыд суар. Ницуал æм ис йæ фыц- 
цаг хуызæй. Суары алфамбылай цы лыстæг къутæр уыд, уый ныр 
бæрзонд нæзы æмæ тулдзхъæд сси. 
316 

Революцийы агъоммæ цалдæр лæджы разылдысты Урстуалты 
хъæутыл æмæ æхца æмбырд кодтой Дзауы скъола саразыны тых- 
хæй. Уыцы рæстæджы Урстуалты уыди дыууæ хъæууон скъолайы, 
æмæ сæм уый диссаг нал касти, фæлæ-иу фарстой: Дзауы скъола 
та цыхуызæн уыдзæн? Æмæ, дам, уым каст чи фæуа, уый йæхæ- 
дæг бæздзæн ахуыргæнæгæн хъæууон скъолайы. Кæмæн куыд йæ 
рæстæг уыди, афтæ æххуыс кодта скъола аразынæн... 
Уалынмæ æрбайхъуыст, райдыдтой аразын Дзауы скъола, зæгъ- 
гæ. Чъребамæ цæуджытæй йæ чи уыдта, уыдон дис кодтой, кæрдгæ 
дурæй йæ аразынц, зæгъгæ. Æвæццæгæн, фаг фæрæзтæ нæ уыд 
скъола аразынæн, æмæ кæрдгæ дурæй кæм райдыдтой аразын, уый 
ныууагътой æмæ рæстæгмæ арæзт агъуыстыты бакодтой скъола. 
Æз Дзауы скьоламæ бацыдтæн дыккаг аз. Æнхъæлдтон, стыр 
скъола фендзынæн, фæлæ дзы ахæмæй ницы разынд. Едысы скъо- 
лайæ дæр бирæ къаддæр чи уыд, ахæм æрдæгарæзт æнæсæрст 
хъæдын æртæ хицæн агъуысты иу фæзы батыгуыр сты. Фыццаг 
кълас кæм ахуыр кодта, уый ма сæрдгæ дæр мах, ахуыргæнинæг- 
тæ, нæхæдæг бакодтам. Кæрдгæ дурæй кæй арæзтой, уымæн йæ 
къултæ иу-дыууæ метры бæрц сзындысты зæххæй æмæ афтæмæй 
баззадысты. 
Ацы аз бакастæн уыцы кæрдгæ дурæй арæзт фундаментмæ. Йæ 
уæлæ - рæсугъд дыууæуæладзыгон агъуыст скъола. Фæлæ скъо- 
лайæн йæ алыварс сырæзти æнæхъæн горæтгонд, бирæ рæсугъд- 
дæр æмæ егъаудæр агъуыстытæ - районы центр æмæ, кæддæр 
мæнмæ æппæт дунейы стырдæр хæдзар чи касти, уый - ныр иннæ- 
ты 'хсæн уæлдай бæрæгдæр нал дары. 
Ныртæккæ Дзауы астæуккаг скъола æмæ техникумы чи ахуыр 
кæны, уыдоны, чи зоны, нæ бауырна мæнæ ахæм рагон хабар: 
Гуырдзыстоны меньшевикты хицауады заманы Дзауы скъолайы 
ахуыргæнинæгтæ ахуыр кодтой уырыссагау æмæ гуырдзиагау. 
Скъоладзаутæ домдтой, цæмæй ахуыр кодтаиккой ирон æвзагдæр, 
фæлæ сын ницы рауад уымæй. Уæд бавдæлдысты, æмæ «сбунт» 
кодтой, скъоламæ-иу æрцыдысты, фæлæ ахуыр нал кодтой, ми- 
тингтæ æмæ æмбырдтæ арæзтой æгас къуырийы дæргъы. 
- Цы уын мæ бон у, хицауад ирон æвзаг ахуыр кæныны тыххæй 
иу капекк дæр нæ дæтты! - дзырдта скъолайы инспектор Санахъо- 
ты Уанкъа. 
317 

Гуырдзыстоны меньшевикты националистон хицауадмæ нæ ра- 
зынд иу-дыууæ ирон æвзаджы ахуыргæнджыты фаг æхца. 
СТАЛИНИР 
Революцийы агъоммæ никуы уыдтæн зæронд Чъребайы. 1930 азы, 
Цæгат æмæ Хуссар Ирыстоны фысджыты фыццаг съезды рæстæ- 
джы, уæды Цхинвалы ногæй уыд, æрмæст Культурæйы галуан кæй 
хуыдтой, уый æмæ поликлиникæ. Кæд уæды Цхинвал дæр нал уыд 
кæддæры Чъребайы хуызæн, уæддæр иу ног уынгæй дарддæр го- 
рæт бирæ-бирæ хъауджыдæр нæ кодта рагон хæххон хъæуæй. Ам 
дæр хæдзæрттæ æмгуыдынæй кæрæдзийыл нындæгъдысты, кæд 
сæ бынат хохы хъæутау къæдзæхы сиукыл нæ уыд, уæддæр. 
Ныртæккæ облæсты хицауады стыр галуан кæм ис, уырдыгæй 
хуссарырдæм куы ацыдаис, уæд дзы ахæм «уæрæх» уынгтæуыдис, 
ахæм дыууæуæладзыг æмæ балкъонджын хæдзæрттæ, æмæ, цæ- 
виттон, уынджы фæйнæфарс дыууæ балкъонджын хæдзарæй дыу- 
уæ сылгоймаджы фæхыл сты, уæд сын фадат уыдаид уыцы бал- 
къонтæй кæрæдзийы дзыккутæм æрбавналынæн. 
Ныры Сталинир - советондуджы æрыгон горæт - сæрмагонд 
æрдзурыны аккаг у. Уæрæх даргъ, æмраст æмæ асфальтæй астæрд 
уынгты тротуартыл адæймаг куы фæцæйцæуы сæрдыгон æнтæф 
бон, уæд æм иу стæм ранæй фæстæмæ хуры судзгæ тынтæ хæц- 
цæ дæр нæ кæнынц, афтæ рæсугъд æмæ хъæздыг фæлыст сты 
уынгтæ алыхуызон бæлæстæй. Горæты центрæй, автобус кæм æр- 
лæууы, уыцы æхсæнвæзæй алырдæм дæ цæст куы ахæссай, уæд 
Сталинир адæймагмæ фæкæсдзæн, йæ кармæ æххæст чи нæма 
бахæццæ, ахæм рæзгæ хæрзæвдылд, рæсугъд æмæ фидауцджын 
чындздзон чызджы хуызæн. 
Культурæйы галуан чи хуынд, уый ныр иунæг нал у, иннæ бæс- 
тыхæйттæй уæлдай бæрæг нал дары. Æмæ хъуыддаг канд агъуы- 
стытыл нæу. Ныртæккæ уыцы хæдзары кусы облæсты ирон драмон 
театр. 
Ацы хъуыддаг дæр мын мæ зæрдыл æрбалæууын кодта иу рагон 
хабар. Дзауы скъола саразынæн цы хъæдæрмæг æрцæттæ кодтой, 
уыдоны фæйнæджытæй æмæ постатæй*1919 азы сарæзтой бæр- 
* Сæ иу фæрстæ къуыпрагъ кæмæн сты, ахæм фæйнæджытæ, уырыссагау - 
горбыль. - (Ред.) 
318 

зонд сæрдыгон эстрадæйы 'нгæс агъуыст. Уыцы «театр» куы гом 
кодтой, уæд Дзауы алыварс хъæутæй бирæ нал баззад æнæ 'рцæу- 
гæ. Чъребайæ æрбакодтой ног гимназы духовой оркестр. Стыр 
ныхæстæ уыд йæ гом кæныны изæр, суанг Хуыцауæй зынг чи рас- 
къæфта, уыцы Прометейæ райдай æмæ, ныры заманы цы рухста- 
уæг ахуыргонд адæм ис, уыдоны онг æппæты дæр æрымысыдысты. 
Театрæн йæ ном дæр афтæ уыд- «Рухс». Бынæттон цæрджытæ, иу 
стæмтæй фæстæмæ, фыццаг хатт федтой оркестр æмæ спектакль. 
Æвдыстой дзы Хъороты Дауыты иуактон пьесæ «Æз нæ уыдтæн, 
гæды уыди» æмæ дыккаг изæр та «Нæ пъырыстыф сæрра» - Ко- 
чысаты Розæйы пьесæ. Артисттæ дæр скъоладзаутæ, мыййаг, нæ 
уыдысты, фæлæ уыцы рæстæджы цы революцион организацитæ 
уыдис, уыдоны зынгæдæр кусджытæ. Хъуыды ма кæнын, Хъороты 
Дауыты пьесæйы Гуыцыры роль хъазыди Дзадтиаты Алыксандр. 
Хуссар Ирыстоны драмон театр, 1957 азы Цæгат Ирыстоны 
фæллойгæнæг адæм дæр кæй базыдтой (сæ гастролты), уый цæй- 
бæрц дард ацыд Дзауы «Рухс»-ы фыццаг спектаклтæй, ууыл, æн- 
хъæл дæн, дзурыны сæр ницæмæн къæуы. 
Театры фарсмæ æрдæгзиллакк æнгæс арæзт æртæуæладзыг 
рæсугъд уазæгдон «Сталинир», хæхтырдæм йе 'ргом сарæзта æмæ, 
цыма алы æрбацæуæджы дæр ныхъхъæбыс кæнынмæ хъавы, йæ 
дыууæ фисыны дыууæ цонгау афтæ размæ райтыгъта... 
ÆНХЪÆЛЦАУÆМÆ БÆЛЛИЦЦАГ ФИДÆНДЖЫН БÆСТÆ 
Ацы очерк чи бакæса, уый, чи зоны, фенхъæла, йæ дзырды сæр цы 
Урстуалтæ сты, уым цæрыны фадæттæ раджы дæр æмæ ныртæк- 
кæ дæр кадавар æмæ къуындæг сты, зæгъгæ. Фæлæ уый æппын- 
дæр афтæ нæу. 
Рагон заманы, зæхх ма хицæн лæгты къухы куы уыди, чи йыл 
царди, уыдон нæ, фæлæ йыл æлдæртты бар куы цыди, уæд æцæг 
нæ уыди фадат бирæ цæмæндæрты. Гæлуаты хъæуæй афтæ дæр 
дзырдтой: иухатт, дам, дзы иу зиан æхсæз боны дæргъы æнæныгæд 
баззад, цалынмæ зæйтæ 'рцыдысты, уæдмæ. Челиатгомы иукъорд 
хæдзары ахæм рæтты цардысты, æмæ дзы хъæуы алыварс, бæх 
йæ рагъыл кæм стылдаид, ахæм тъæпæн бынат нæ уыд. 
Ныртæккæ ахæм бынæтты ничиуал цæры, æдас ран æмæ фæз- 
бынтæм раивтой. 
319 

ÆРДХÆРÆНЫ ЗÆХХ ФОСДАРЫНÆН 
ССРЦ-ы* Зонадон Академийы экспедицитæ куыд сбæрæг кодтой, 
афтæмæй, Урстуалты сæрвæтты цы кæрдæг ис, уый хæрзхъæдæн 
æмбал бирæ нæй æгас Советон Цæдисы дæр. Урстуалты хизæн- 
уæттæ хъуыстгонд сты æппæт Гуырдзыстоны дæр. Едысы уæлхох 
тъæпæн сæрвæт, Хъæдласæн кæй хонынц, хъомвос æмæ бæхы 
рæгъæуттæ сæрдыгон æнæ гæсæй кæм фæхизынц, уый кой дардыл 
хъуыст у. Уыцы сæрвæты кæрдæгмæ цы миниуæг ис, уый дæр ра- 
гæй бæрæгу. Бынæттон адæм куыд фæдзурынц: иу хуыцаубоны чи 
баласы йæ бæх Хъæдласæнмæ (Едыс æй «Хъæдласæн» хонынц), 
уый йæ иннæ хуыцаубоны нал базоны, афтæ снард вæййы уыцы 
авд боны дæргъы. Æмæ асæй та уыйбæрц сты Урстуалты хизæн- 
уæттæ, æмæ, æвæццæгæн, фаг уаиккой æппынкъаддæр фондзыс- 
сæдз мин фосы дзугæн. Афтæмæй утæппæт сæрвæтты ныртæккæ 
хизы фылдæр-фылдæр 8-10 мин фысы. 
Ныр дзæбæх цæлхвæндаг кæй бахæццæ Урстуалтæм, уый руа- 
джы бынæттон цæрджыты хъæбæрхоры куыст кæныны сæр уый- 
бæрц нал хъæуы. Ныртæккæ дæр Урстуалты колхозтæ се 'ргом 
фылдæр аздæхтой фосдарынæй уæлдай картофы куыстмæ, уы- 
мæн æмæ дзы картоф быдыр-бæстæйæ дæр бирæ хуыздæр зайы. 
Хорз зайынц Едысы дыргъ бæлæстæ дæр: кæрдо, фæткъуы, чы- 
лауи, бал (ам сæ Мичурины дыргътæ хонынц) æмæ цæхæрадоны 
халсар: къабуска, хъæдындз, нуры, цæхæра æмæ æндæр ахæмтæ, 
фæлæ сыл адæм нæма фæцайдагъ сты, æмæ нырма арæх не сты. 
Колхозон цардуаджы мидæг, кæй зæгъын æй хъæуы, ацы ахсджиаг 
куыст дæр æнцон рапарахат кæнæн у. 
ÆНÆНИЗДЗИНАДЫ ÆЛУТОН 
Ахуырадон æгъдауæй кæцæй сбæрæг кодтаиккой бынæттон цæр- 
джытæ сæ цæрæн раны миниуджытæ, фæлæ дзы уæддæр рагæй 
нырмæ цыдæртæ раиртæстой. Зæгъæм, дзырдæн, исчи дард бал- 
цы ацæугæйæ тæфсæгæй куы фæрынчын вæййы, уæд, фæстæмæ 
Едысмæ æрбаздæхгæйæ, йæ низ уайтагъд æрбайсæфы. Кæд æн- 
дæр рæтть), уыййеддæмæ Едысы бындурон цæрæг адæмæй тар- 
низæй ничи рынчын кæны. Едысы уæлдæф куыд сыгъдæг æмæ хус 
* Советон Социалистон Республикæты Цæдис. - (Ред.) 
320 

у, уый ма бээрæг кæнынц ахæм бафиппайдæй: незаманты Урстуалты 
зæппæдзты цы мæрдтæ æвæрд уыдысты, уыдон суанг 1915-1916-æм 
азтæм æнæхъæнæй æрхæццæ сты, ома æмбийгæ нæ бакодтой, 
фæлæ сæхи мидæг бахус сты, сæ дарæс сæ уæлæ ныртхутæг ис, 
афтæмæй. Уый дæр ма раиртæстой: хуымæтæджы зест пец бы- 
дырбæсты фылдæр-фылдæр фæлæууы 3-4 азы, Урстуалты та 8-9 
азмæ дæр нæ фæхуынчъытæ вæййы. 
1935 азы сæрды Едысы уæвгæйæ мæхæдæг дæр æвдисæн 
фæдæн иу хъуыддагæн. Калакæй Хуссар Ирыстонмæ æрбацыд иу 
ахуырадон экспедици. Йæ хæс уыди, тарниз - туберкулез - адæм- 
мæ кæм куыд æмхиц у, уый сбæрæг кæнын. Сæ фæлварæн куы- 
стытæ кодтой Дзауы, Уанелы, Ручъы æмæ Едысы. Мæн дæр бам- 
бал кодтой семæ тæлмацгæнæгæн. Хъæуы цæрджытæй суанг 
дзидзидай сывæллонæй зæронды онг алкæмæн дæр йæ цонгыл 
скодтой пиркэ - тарниз кæмæ куыд æмхиц у, уый бæрæг кæныны 
тыххæй дзуарæфтыды хуызæн. Дыккаг бон та разылдысты, пир- 
кэ кæуыл бафтыдтой, уыдоныл. Едысæгтæй йæ царды фылдæр 
азтæ æндæр бæстæты чи арвыста, уыдонæн сæ пиркэ æфтыды 
алыварс фæсырхгонд и, фæлæ, йæ чысылæй фæстæмæ Едысы 
чи цæры, ахæмтæй иунæгæн дæр æппындæр нæ фæбæрæг. Экс- 
педицийы раздзог профессор Соколов æрæмбырд кодта хъæууон 
адæмы ныхасмæ æмæ радзырдта: «Ацы хъуыддаджы фæдыл æз 
экспедицийы уыдтæн Азербайджаны, Сомихы, Гуырдзыстоны алы 
къуымты æмæ фæстагмæ Хуссар Ирыстоны дæр. Нæ экспедици 
куыд сбæрæг кодта, афтæмæй Едыс у иунæг ахæм бæстæ, æмæ ту- 
беркулез кæм нæй («...единственное место, где нет туберкулеза»). 
Ацы ран аккаг у ахæм курорт саразынæн, æмæ йæ ахадындзинад 
канд æппæтцæдисон нæ, фæлæ æппæтдунеон кæмæн уа». 
Адæм кæм цас цæрынц (цал азы), кæд уый дæр æвдисæг у бæ- 
стæйы хорз хъæд, уæд уымæн дæр ис æвдисæнтæ Урстуалты. 156 
азы чи фæцард - Хъороты Ягор, уый урстуаллаг уыди - ермайнаг. 
Едысы зæронд уæлмæрдты иу тъæпæнæвæрд цырты дурыл фыст 
ис уырыссагау: «Под сим каменем покоится прах покойного Пепе 
Бегизова, прожившего на этом свете 173 лет». Куыд банымадæуыд 
Пепейы царды азтæ, æз уымæн ницы зонын, фæлæ дурыл æцæг 
афтæ фыст ис, хъуына йыл схæцыд, фæлæ ма дзыхъфыстытæ 
дзæбæх бæрæг дарынц. 
21 Фæндагсар Уастырджи 
321 

НОМДЗЫД КУРОРТЫ БЫНАТ 
Урстуалты раны æвæрд бирæ æндæрхуызондæр у иннæ рæттæй. 
Суанг Хуыцъейæ мидæмæ Леуахигом ахæм хуызы у, æмæ доны 
фæйнæфарс хæхтæ цæхгæр фæхæрдмæ вæййынц, донгæроны 
фæзæн йæ уæрх 50-100 метрæй фылдæр никуы у. Афтæ у суанг 
Згъуыбиры онг, Едысмæ ма иу-фондз километры бæрц кæцæй 
вæййы, уырдæм. Ам, Едысы æмæ Ерманы дон кæм иу кæнынц, 
уырдыгæй уæлæмæ хæхтæ сæхи афтæ фæйнæрдæм айсынц, 
æмæ Едысы хуссæрттæй Ерманы æмæ Брытъаты рæгътæм ис æп- 
пынкъаддæр 6-7 километры: ныллæг хъæдбын къуылдымтæ æмæ 
лæнчытæ. 
Суанг Хъелы рæгътæй æмæ Хъæдласæны бæрзæндтæй Згъуы- 
биры онг хæццæ кæны Ахуыбаты лæсæн. Вулкан йæхи цæстæй чи 
нæ федта, уый ныртæккæ дæр куы бакæса уыцы дæсгай æмæсæ- 
дæгай метрты бæзнæн дурты цæндты рæдзæгъдтæм, уæд йæ цæ- 
сты раз ирдæй æрбалæудзæн зæххы стынды ныв. 
Зынгæ курортæн рæсугъд æрдз хъæуы, æмæ ахæмæй Едысы 
алфамбылай афтæ фæлыст у, æмæ йæ цыма æрдз йæхæдæг дæр 
курорты бынатæн снысан кодта. Хъæуæн йæ алыварс - бæрзонд 
нæзы хъæд, лыстæг æрдузтæ, лыстæг цæдтæ. 
Курорт Едысы хуыздæр миниуджытæй иу у Едысы номдзыд еуар. 
Суæрттæ бирæ ис Урстуалты алы хъæуы дæр, фæлæ уыдонæн се 
'ппæтæй зынгæдæр у Едысы суар. Суар цæуы хъæуы тæккæ цур. 
Йæ дебит у, профессор Славянов куыд банымадта, афтæмæй 100 
мин бедрайы æхсæв æмæ бон A230000 литры). Иннæ суæрттæй 
уæлдай ацы суар æмæ Хъæдласæны суары (æфцæгмæ 'ввахс) 
уыйбæрц æвзалытуаг газ ис, æмæ, ССРЦ-ы Зонæдты Академийы 
кусджытæ куыд зæгъынц, афтæмæй уыцы газ исгæйæ, уæд фаг 
уаид иу къаннæг куыстуатæн дæр, стæй ма Дзауы суар æмæ, Ста- 
линир æмæ Гуры цы газдæттæ аразынц, уыдонæн дæр. Уæй цы 
суæрттæ фæкæнынц, уыдонмæ æфтаугæ фæкæнынц кæнгæ газ, 
кæннод хæрзад нæ вæййынц. Едысы суар та уыйбæрц æххæст у 
газæй, æ\лæ дзы авджы ныккæнгæйæ кьæрмæг йæ уæлвæд куы 
сæхгæнæй, уæд авг тонгæ кæны. 
Цы суары кой кæнæм, уымæн хуссарырдыгæй, Куыройгом кæм 
хонынц (иу-250 метры фалдæр), уым цæуы къаннæгдæр суар, йæ 
химикон уавæр бынæттон кæмæн у, ахæм. Уыцы дыууæ суарæй 
322 

къаддæр диссаг нæу, Едысæй иу-300-500 метры фалдæрæй цы 
егъау суадон цæуы, уый. Никуыма федтон нæдæр хæхбæсты, нæ- 
дæр быдыры уыцы иу ранæй ахæм стыр суадон цæугæ. Æдде ба- 
кæсгæйæ дæр нæу суадоны хуызæн, фæлæ цæугæдоны æнгæс. 
Хохаг нымадæй йæ ас у 4-5 хæххон куыройы фаг фæрсæй-фæр- 
стæм æвæрдæй, ахуыргæндтæ куыд банымадтой, афтæмæй та 
12 милуан литры кæнæ 10 милуан бедрайы. Уый хуызæн хæрзад, 
хæрзсыгъдæг æмæ хæрзуазал D градусы) суадон, æвæццæгæн, 
нæй æгас Цъалагомы. 
Суæрттæ æмæ суадæттæ, афтæ куыд фæзæгъынц, ам «къах- 
дзæфæй-къахдзæфмæ сты», фæлæ Хуссар Ирыстоны суæрттæ 
æмæ суадæттæ чи бæрæг кодта, уыдон Едысæй æддæмæ курорты 
бынатæн снысан кодтой Дæллаг Сыбайы суары цур. (Ахуыргæнд- 
тæ уыцы суар схуыдтой «Александровский» - уæды рæстæджы 
X. И. ЦÆК*-ы сæрдар Дзадтиаты Алыксандры номыл.) 
Уыцы ран дæр хæстæг у Едысмæ иу-6-7 километры. 
ÆРДЗЫ РÆСУГЬДДЗИНАД, кæнæ ЦÆУЫЛ ФÆДИС 
КÆНДЗЫСТЫ ФИДÆНЫ КУРОРТДЗАУТÆ? 
Хорз курорт æмæ фæлладуадзæн бынаты хъуамæ уа, адæймаджы 
цæст чи рæвдауа, ахæм æрдзыхъæд. Кæд ма дзы уымæй дарддæр 
уа, дард бæстæй æрцæуæг адæммæ диссаг цы фæкæса, ахæм ис- 
тытæ, уæд уый та - ноджы хуыздæр. Ацы дыууæ хъуыддагæй тынг 
рæвдз у Едысы алфамбылай. 
Цы фендзысты, Едысы курорты æмæ фæлладуадзæн хæдзæрт- 
ты чи уа, уыдон? 
Райдайæм æппæты рæбынæй, Едысæй 6-8 километры фалдæр 
Леуахи кæцæй гуыры - Хъæдласæны цъити æмæ Кавказы астæу- 
рагъы Тырсыйы æфцæг. Æфцæгрæбынæй километр æмæ 'рдæг 
дæлдæр, «Цъæх цад» кæй хонынц, уый. Цад хæрзчысыл у, цад 
схонæн дæр ын нæй, фæлæ йыл «цъæх» ном уымæн сæвæрдтой, 
æмæ суадон æппынæдзух дæр цъæх змæстæй цæуы. Уымæй чы- 
сыл дæлдæр - «Урсдон». Стыр суадон уæлвæндаг къæдзæхæй 
хауы дæлæмæ æмæ урсбарцæй зыны дардмæ. Уæлдай рæсугъд- 
дзинад ма дзы уый ис, æмæ суадон тьæпæнмæ куы 'рхæццæ вæй- 
йы, уæд фæйнæрдæм парахатæй анхъæвзы æмæ, цы зæххыл 
* Хуссар Ирыстоны Центрон Æххæстгæнæн Комитет. - (Ред.) 
323 

кæлы, уым æвæры нывæфтыд цъар, йæ хуылф фæлдæхт кæмæн 
у, ахæм уæцъæфы хуызæн. Суадон лæдæрсы уыцы дæрзæг ны- 
вæфтыд цъарыл лыстæг уырынг уылæнтæй, æмæ йæм лæг кæсы- 
нæй не 'фсæды. 
«Урсдон»-æн йæ хæд дæле - Хъæдласæны суар. Суар цæуы 
цадгондæй. Цадæн йæ дæргъ у 20 метры, йæ уæрх та - 8 метры. 
Йæ дебит у 30 мин бедрайы. Газ дзы уыйбæрц бирæ ис, æмæ йын 
адæймаг километрырдæгмæ дæр æмбуды йæ тæф. Уырдыгæй рай- 
дайы Хъæдласæны фæз, йæ уæрх 1,5 км, йæ дæргъ 4 км кæмæн 
у, ахæм уæлхох быдыр. Стæм хатт фембæлæн ис тæккæ æфцæг- 
рæбын ахæм æмлæгъз стыр быдырыл. Фæзæн йæ тæккæ астæуты 
цæуынц дыууæ стыр суадоны. 
Фæзæн йæ кæрон хæццæ кæны Ходзы хуырмæ. Хуырæн йæ 
уæле, цæгатфахсæй цæуы Ходзы Хъæдласæны суар. Уый у уыцы 
комы тæккæ бæрзонддæр суар (денджызы æмвæзæй - 2480 мет- 
ры), йæ дебит - 60 мин бедрайы. Уыцы суары дæле райдайы Вулка- 
ны лæсæны стыр хуыр. Диссаг у хуырæн йæ бакаст дæр. Йæ уæрх 
иу-дыууæ километрæй фылдæр нæу, фæлæ егъау дуртæ афтæ 
æнæхъола рæдзæгъд калд сты, æмæ адæймаг ууылты цæуын 
сфæнд кодта, зæгъгæ, уæд æй канд йæ къæхты сæр нæ бахъæу- 
дзæн, фæлæ йæ къухты сæр дæр. Урстуалты цы геологон экспеди- 
цитæ уыдис, уыдон ма афтæ дæр фыссынц, зæгъгæ, уыцы хуырыл 
цæхгæрмæ ацæуæн ницы амалæй ис. 
У/ЕЙПУЫТЫ ГАЛУАН 
Хуырæн йæхицæй диссагдæр у, йæ иу кæрон цы галуаны хæлддзаг 
ис, уый. Уыцы мæсыгамадæн йæ кой рагæй у хъуыстгонд Хуссар 
Ирыстоны. Урстуалтæ уыцы мæсыг хонынц «Зылд» кæнæ «Уæй- 
гуыты галуан». Йæ амад у тымбыл, йæ диаметр иу-80-90 метры 
бæрц. Ранæй-рæтты ма йæ бæрзонд у иу-6 метры бæрц. Уæлдай 
диссагдæрæй дзы уый ис, æмæ мæсыг ахæм стыр дуртæй амад у, 
æмæ йæ уæз цалдæр сæдæ путы кæмæн у. 
Уыцы мæсыджы тыххæй Гæззаты Л. 1927 азы «Фидиуæджы» 
7-8 номыры афтæ фыссы: «Мах уал зæгъæм, Хуссар Ирыстоны 
ахæм мæсыг ис уый иунæг йæхæдæг. Ныры рæстæджы адæм цæ- 
уыл фæдис кæной, ахæм стыр уæззау дуртæй амад, никуы йæ цуры 
дон, никуы - халсар, æрмæст йæ алфамбылай - хуыр, - ахъуы- 
дыйаг у: кæй, кæд æмæ цæмæн арæзт уыд ацы мæсыг ахæм бына- 
324 

ты? Дыууæрдæм Дайран - Тырсы - Хъæдласæныл цæрддзугæнæг 
адæм æй самадтой æви йæ истори баст у Бобот - Едыс - Калачы 
хæлддзæгтимæ - чи йæ зоны? Чи йæ рабæрæг кæндзæн?» 
Мæсгуытæ бирæ ис Урстуалты, фæлæ дзы уæддæр, кæй кой кæ- 
нæм, ахæм никуыма фендæуыд æндæр ран. Йæ дæргъ 3-4 санчъе- 
хы æмæ йæ бæзн та лæджы æмбæрц кæмæн у, ахæм дуртæй амад 
мæсыг диссаг кæмæ нæ фæкæсдзæн? Æвæццæгæн æй Уæйгуыты 
мæсыг кæнæ галуан дæр уымæн хонынц, æнæуи адæймаджы бон 
ахæм дуртæ сисын нæ бауыдзæн. 
ХЪЕЛЫ ЦАД 
Хъелы цады кой дардыл хъуыст у. Рагæй цæуынц адæм йæ уынын- 
мæ. Адæймаг цæуыл бадис кæна, уымæй дзы уый ис, æмæ ахæм 
стыр цад - йæ дæргъ 3 км, йæ уæрх та 2 км кæмæн у, йæ арф та 
500 метры - уый ис тæккæ æфцæгыл, денджызы уæлвæзæй йæ 
бæрзæнд 2920 метры. Иттæг райдзаст у Хъелы хæхты æлхынцъ. 
Ацы иу ранæй райдайынц сæ цыд: Арагуи дон -Хъуды комы, Чсаны 
дон - Дзимыры комы (уыцы дон гуыры комкоммæ Хъелы цадæй), 
Чысыл Леуахи - Гнугъгомы æмæ Ерманы дон - Леуахийы къабаз. 
Хъелы æфцæгæн скæсæнырдыгæй сырх-сырхидæй зыны дард- 
мæ вулкан «Сырх хох», цыма пецæй ног райст агуыридурты рæ- 
дзæгъд исчи цъуппамад скодта, уый хуызæн. Сырх хохæй ныгуылæ- 
нырдæм ис зæронддæр вулкан «Фидар хох». Мæнгæй ахæм ном ыл 
нæ сæвæрдтой адæм. Кæд Сырх хохы дуртæ бирæ хъæбæрдæр 
не сты хæрзфых агуыридуртæй, уæд фидар хохы дуртæ та афтæ 
хъæбæр сты, æмæ дзы бынæттон цæрджытæ аразынц куыройы 
фыдтæ, найгæнæн дуртæ æмæ æндæр ахæмтæ. 
Суæрттæ дæр бирæ ис Ерманы, кæддæр дзы уыдис хъæрмæдон 
дæр, фæлæ куыдфæстæмæ лæсæны бын фæци. Экспедицийы кус- 
джытæм ма уæлдай диссаг фæкаст, Фидар хохы бынæй цы стыр суа- 
дон цæуы, уый. Уымæн йæ дебит у 12-13 милуан литры æхсæв æмæ 
бон, йæ тæвд та - æрмæст 2 градусы, сыгъдæг, хæрзад суадон. 
Лыстæг цадтæ бирæ ис Едысы алыварс. Уыдонæй йæ дæргъ 
200-300 метрæй фылдæр никæмæн у, фæлæ бирæ бакусын нæ 
хъæуы сæ фестырдæр æмæ сæ фæарфдæр кæнынæн. Цæдтæн 
сæ алфамбылай - нæзыхъæд æмæ райдзаст æрдузтæ. Уыдон дæр 
хорз уаиккой курортдзаутæн хи найынæн æмæ бæлæгъты тезгъо 
кæнынæн. 
325 

Едысæй хуссарырдæм Брытъаты цур Ерманы доныл ис иттæг 
рæсугъд æхсæрдзæн, йæ бæрзæнд 12-15 метры кæмæн у, ахæм. 
Дард быдырбæстæй Кавказы æрдз фенынмæ чи бæллы, уыдон- 
мæ диссаг фæкæсдзысты, Едысæн сæ уæле, Уæйгуыты галуаны 
бын æмæ сæ дæле Челиатмæ фæндагыл цы уынгæг кæмттæ ис, 
уыдон. Кæй кой кæнæм, уыцы кæмттæ афтæ уынгæг сты, æмæ кæд 
сæ уæле рæгътыл бацæуай, æндæр бынæй комы бацæуæн ницы 
амалæй ис. Æрмæст дон йæхæдæг кæм цæуы, уыцы 2-3 метрæй 
фæстæмæ дзы къах кæм æрæвæрай, ахæм бынат нæй, йæ фæй- 
нæфæрсты къæдзæхтæ афтæ æмдзæхгæр фæхæрд кæнынц. 
Уæлдæр куыд загътам, афтæмæй Едысы хорз зайынц культу- 
рон дыргътæ, фæлæ дзы нырма арæх нæма сты. Ныртæккæ та уал 
Урстуалтæ хъæздыг сты гагадыргъæй: саунæмыг, мæцкъуы, мæ- 
нæргъы, æрыскъæф, стæй къутæр-дыргъæй: æхсæр, хъæлæрдзы, 
цъуй, тырты, зныгъ æмæ æндæр ахæмтæй. 
ССРЦ-ы Зонæдты Академийы кусджытæ цы чиныг ныффыстой 
Хуссар Ирыстоны суæртты тыххæй, уымæн йæ кæроны скодтой 
ахæм хатдзæг: «...на минеральные источники этого района (ома Урс- 
туалты. - Дз. К.) необходимо обратитъ самое серьезное внимание, 
как на места будущих бальнеоклиматических курортов всесоюзного 
значения». 
Ацы районы æвæстиатдæрæй æркæсинагыл нымайынц Едысы, 
Хъæдласæны, Брытъаты æмæ Дæллаг Сыбайы суæрттæ. 
* * * 
Рагæй цæуынц Урстуалтæ - Едысы суæрттæ æмæ суадæттæ. 
Рагæй цæуы Хъæдласæны цъитийæ Леуахи, йæ урсбарц æхсæр- 
дзæнтæй айнæг къæдзæхы фæрстæ æхсынгæ, рагæй у рæсугъд 
Урстуалты æрдз дæр, фæлæ æрмæст ныр, æрмæст советон дуджы 
ис дзурæн, цæмæй уыцы æрдхæрæны рæсугъд æрдзы фæлгонц, 
уыцы æвдадзыхос суæрттæ æмæ райдзаст уæлхох быдыртæ канд 
Урстуалтæн сæхицæн нæ, фæлæ æгас Советон Цæдисы фæллой- 
гæнæг дзыллæтæн дæр суой æнæниздзинады суадон æмæ фæл- 
ладуадзæн бынат. 
Зæхх æмæ йæ хъæздыгдзинæдтæн фæллойгæнæг адæм сæхæ- 
дæг хицау кæм сты, уым дызæрдыггаг нæу, рæхджы азты Урстуал- 
тæ - Едысы курорты ном æгас дунейыл кæй айхъуысдзæн, уый. 
326 

СÆРГÆНДТÆ 
.Фыссæг- Фæндагсары Уастырджи (Разныхас). Гусалты Барис 6 
Хорхæссæг (Радзырд) 39 
Фæндагсар Уастырджи (Уацау) 57 
Уæхæнæзы радзырд . 121 
Хур скæсæнырдæм нæ ныгуылы (Радзырд) 129 
Чъеури (Радзырд) 138 
Лæг нæ дæ... (Радзырд) 156 
Бирæкрат (Сатирикон радзырд) 198 
Рапорт (Сатирикон радзырд) 206 
Мæт (Уацау) : 218 
Зондджын æмæ æрратæ (Ирон араъау) 304 
Царциаты диссæгтæ (Очерк)......; 306 
327 

Литературно-художественное издание 
ДЗЕСОВ Кудзаг Габрелович 
ПОКРОВИТЕЛЬ 
ПУТНИКОВ 
Избранное на осетинском языке 
РедакторБ.М Гусалов 
Дизайн Н.Ф. Василенко 
Корректор И.Х. Джанаева 
Компьютерная верстка Э.А. Джидзаловой 
Сдановнабор 17.10.2006. Подписано в печать 24.06.2007. Формат 60х901/18. 
Гарнитура «Ариал». Печать офсетная. Усл. п. л. 20,5. Учетно-изд. л. 20,5. 
Тираж 500 экз. 
Издательство «Проект-Пресс», 362040, г. Владикавказ, пл. Свободы, 5. 
Отпечатано с готовых диапозитивов в ОАО «ИПП им. В. А. Гассиева»,362011, 
г. Владикавказ, ул. Тельмана, 16. 

