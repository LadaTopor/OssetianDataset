сй 
Ж410Ж6О 
Д2 
ОЖ&и 
Гасситы Викторы номыл 
рауагъдадон-полиграфион куыстуат 
ДЗÆУДЖЫХЪÆУ 2019 

ББК 84 (2Рос Осе) 
Дж-34 
Джиоты К. 
Дж—34 Сфæлдыстад [Текст] / Джиоты Катя - Дзæуджыхъæу: 
Гасситы Викторы номыл рауагъдадон-полиграфион 
куыстуат, 2019 — 270 ф. 
Джиоева Е. Н. 
Творчество 
84 (2Рос-Осс) 
©ДжиоеваЕ. Н.. 2019 
© ИПП им. В. Л. Г ассиева. 2019 

Джиоты Метъойы чызг Катя райгуырди 1927 азы 
Хуссар Ирыстоиы Иончайы хъæуы, мæгуыр зæхкусæджы 
хседзары. 
1942 азы каст фæци Куатетрииы æнæххæст астæук- 
каг скъола. 1945 азы та - Цхинвалы педагогон техникум. 
Дыууæ азы ахуыргæнæгæй бакуыста йæ райгуырæн хъæу 
Иончайы рандайæн скъолайы, стæй 1947 азы йсе ахуыр 
адарддæр кодта Хуссар Ирыстоны паддзахадон педаго- 
гон институты ирон æвзаг æмæ литературæйы факуль- 
теты. Каст æй фæци 1951 азы æмæ кусынмæ бацыд Хус- 
сар Ирыстоны паддзахадон рауагъдадмæ. Иу азы бæрц 
дзы бакуыста техникон редакторæй, уый фæстæ та 
рауагъдады кондадон хайады сæргълæууæгæй. 
Джиоты Катя райдайæны фыста лирикон æмдзæв- 
гæтæ. Мыхуыр ын цыдысты газеттæ «Советон 
Ирыстон»-ы, «Сабчъота Осети»-йы, журнал «Фидиуæг» 
æмæ æвзонг фысджыты иумæйаг æмбырдгæндты. Уый 
фæстæ та рахызт сывæллæттæн радзырдтæ фыссын- 
мæ. Хорз арæхсы сывæллæтты зæрдæйы уаг æвдисынмæ. 
Сывæллæттæн йæ уацмыстæ рацыдысты хицæн 
чингуытæй: «Хуры тынтæ» - 1959 азы, «Сæлийы иог 
кьаба» - 1962 азы (Цæгат Ирыстоны чингуыты рауагъ- 
дады), «Саст дурын» - 1963 азы, «Зæри» - 1965 азы; 
«Фæдзæхст» -1966 азы. 
Катя сывæллæттæн тæлмац кæиы ироп æвзагмæ 
уырыссаг радзырдтæ æмæ аргъæуттæ. Йæ тæлмацтæ 
3 

хицæн чиигуытæй рацыдысты: «Рувасы хии митæ», - 
1961 азы, Бажовы «Æвзист ссефтæг» - 1966 азы æмæ 
«Гæды рувас» - 1967 азы. 
Уацау «Сæрзилæнтæ» Катяйæи у йе сфæлдыста- 
ды иог æнтыст. Æвдисы дзы нсе абоны фæсивæды цард. 
Дзуры дзы нæ фæсивæды удыхъæды рæсугъд миниуджы- 
тыл, сыгъдæг æмæ тыхджынуарзты сенкъарæнтыл... 
Бирæ сагъæстæ, бирсе сæрзилсенты бахауд уацауы 
хъаитар Минтсе... Цсей тыххæй? Уый та базондзыстут 
чиныг куы бакæсат, уæд. 
к*ко 

УРС ÆМПЪУЗÆНТÆ 
Иу уалдзыгон сабатбон, куыддæр уроктæ фесты, афтæ Ног- 
хъæуы фæсивæдæй педагогон ахуыргæнæндоны чи ахуыр кодта, 
уыдонимæ æмдзæрæндонмæ æрбамбырдыстæм. Ногхъæуккаг Уæ- 
линкæ нæ сæхимæ хуыдта, йæ хистæр хо Фузæйы чындзæхсæвмæ. 
Нæ фысым ныл йæ дæст ахаста: 
- Ам стут иууылдæр? 
- Æмæ гъа, мæнмæ гæсгæ, ам стæм, - загъта Сурæт. 
- Уæд цæуæм, науæд... - Хурмæ скаст Уæлинкæ æмæ та загъ- 
та. - Æрдузы хид, Æрдузы... Иухатты хабар нал хъуыды кæнут?.. 
Талынджы йыл куыд ахиздзыстæм? Сæрдыгон уыцы цæугæдоны 
мыст йæ къуди не стулдзæн, ацафон та куыд ивылд æмæ тæссаг 
вæййы... 
- Æцæг, æцæг, - загьта Сæрмæт дæр, - фæстиат кæнын нал 
хъæуы. Фарон ацафон дзы Мæдинæт куыд ныххауд. Туристытæ 
куы нæ уыдаиккой, уæд бабын уыдаид. 
Дон Мæдинæты куыд ласта, афтæ йæ мад та доны былты, цъæ- 
хахстгæнгæ, йæ фæдыл згъордта. Туристытæ чызджы нæ уыдтой, 
фæлæ цъæхахстгæнæг усы фæдыл хъæргæнгæ лыгъдысты: 
- Мæ хойы хай, цы хабар у?! 
- Мæ мады хай, кæдæм лидзыс?! 
Æрæджиау мад фембæрста уавæр, фæлæууыд æмæ сын къу- 
хæй ацамыдта цæугæдонмæ, æмæ та доны былты дæлæмæ йæхи 
аппæрста. 
Мæдинæты-иу дон йæ хъæбысы анорста, фæдæлдон-иу, стæй 
та-иу фæзынд. 
5 

Уый ауынгæйæ, иу уырыссаг æвзонг, цъæхдзаст чызг, нырма 
йæ дзабыртæ феппæрста, стæй та йæ къаба æмæ доны гуылфæнмæ 
йæхи фехста. Тындзыдта, йæ гæндзæхтæ цæгъдæгау, ленк кодта. 
Куы-иу йæ иу къух фæхъил кодта, куы иннæйы... 
Бахæццæ Мæдинæтмæ. Йæ дзыккутыл ын фæхæст, æмæ рог 
сулæфыдысты йе ’мбæлттæ: 
«Ныртæккæ фервæзын кæндзæн донласты, байсдзæн æй мæ- 
лæты дзæмбытæй æмæ та фæстæмæ раздæхдзæн цардмæ». 
Чызг донласты ласын райдыдта былæрдæм. Хæххон знæт 
цæугæдон-иу йæ тых, йæ бонæй ныкъкъуырдта дыууæ чызджы, 
æмæ та-иу сæ анорста йæ тыхджын уылæнты. 
- О Хуыцау, сæфдзысты дыууæ чызджы дæр! - дзырдтой тых- 
стæй туристтæ. Фæстейæ сæ сырдта иу турист-лæппу. Куыддæр сæ 
баййæфта, афтæ та уый дæр йæхи, кæсагау, фехста доны гуылфæн- 
мæ. Тых æмæ амæлттæй доны былмæ раласта донласты. Цыппар 
туристы сæ цæнгтæй каугонд ацарæзтой, Мæдинæты йыл дæлгом- 
мæ авæрдтой, æмæ чызджы дзыхæй дон куы ракалд, уæд ын йæ 
цæнгтæй улæфæн фæлтæрæнтæ арæзтой. 
Мад йæхимæ лæбурдта, йæ уæрджытæ хоста: 
- О, куыд бабын дæн! О, куыд фесæфтæн! Мæди, мæ хъæбул, 
ракæс-ма дæ цæстытæй, цард дын фестон! 
Æрæджиау Мæдинæт сулæфыд æмæ йæ цæстытæй ракаст. Ту- 
ристытæ йæ алыварс æмызмæлд кодтой. 
Чызг сæм джихæй фæкаст, стæй йæ мады бафарста: 
- Гыцци, кæм дæн? Адон чи сты? Кæцæй фесты? 
- Ма тæрс, дæ нывонд фæуон, æдас ран дæ. Адон дæ ирвæзын- 
гæнджытæ сты... Дæ амондæн, ам æввахс фесты, науæд мæ хæдзар 
фæцæйхæлд... 
Уыцы бон Мæдинæты мад туристты се ’ппæты дæр сæхимæ 
ахуыдта. Кусарт сын акæнын кодта. Къуыдырвых дзидза, физонæг, 
уæливых, дзыкка - цы нæ æрæвæрдта фынгыл. 
Сылгоймæгтæ Мæдинæты мады цымыдисæй фарстой: 
- Ацы уæливыхтæ куыд æмæ цæмæй скодтай? 
- Ацы касгонд та цæмæй сарæзтай? 
- Цы дзæбæх у. 
- Уый кас нæу, мæ хуртæ, дзыкка у. Ног ахст цыхтæй арæзт. 
6 

Уазджытæ сæхимæ фыстой ирон хæринæгты рецепттæ. 
Цасдæр рæстæджы фæстæ журналист Дали-Мамед Уари-Уар- 
ден Мæдинæттæм фыстæг æрæрвыста. Фыста сæм: 
«Æз Ирыстоны куы уыдтæн, уæдæй нырмæ цъус рæстæг ра- 
цыд, ноджы рацæудзæн бирæ мæйтæ, азтæ, фæлæ мæ никуы ферох 
уыдзæн уæ лæггад. Мах уæ хæдзармæ æнæнхъæлæджы бахаудтам, 
фæлæ нæм цыма рагæй æнхъæлмæ кастыстут, рагæй цæттæ кодтат 
ахæм фембæлдмæ... 
Зæххыл ирон адæм кæй ис, уый рагæй зыдтон, фæлæ сæм мæ 
хъус никуы æрдартон. Ныр Кавказы куы уыдтæн, уæд балхæдтон, 
уæ адæмы культурæ, уе ’гъдæуттæ æмæ уæ истори кæм зыны, ахæм 
чингуытæ. Кæсын сæ лæмбынæг æмæ куыд зыны, афтæмæй сымах 
диссаджы адæм стут, диссаджы карз æгъдæуттæ уæм ис: иутæ фа- 
уинаг, иннæтæ - бæллиццаг. Сымах хъæбатыр æмæ хъæздыг адæм 
стут. Нарты эпос цы адæмæн ис, уыдон хъæбатыр адæм сты. Мæ 
разы хæс æрæвæрдтон, цæмæй уæ хуыздæр базонон, царды цы нæ 
вæййы... 
- Багъæцут-ма, Дали-Уаритæ дæр хорз сты, сæ цæрæнбон 
бирæ, фæлæ Палус кæм ис? - афарста чидæр. 
- Фæстейæ ма баззайа, - тыхстæй загъта Сæрмæт. 
- Палус та чи у? - бафарста Фатимæт. 
- Мацыуал базон. Уæлгъайы мады ’фсымæры лæппу Палусы 
нал зоныс? 
- О, Хъæрæдзæй зæгъыс?.. Хъæрæдз загътаис æмæ дæ бам- 
бæрстаин. 
- Чидæр йæ нывондæн цæйау загъта: гъеныр Палус куыдз 
нæу, уæдæ цы у? Йæ къæхтæ ныццавта: æз, дам, чындзæхсæвмæ 
нæ цæуын. 
- Æппындæр дзы ницæмæй хицæн кæны, къуди ма йыл куы 
уаид, уæд, - загъта Сæрмæт æмæ йæ худын нал баурæдта. 
- Гыцци мæ уайдзæфты хай фæкæндзæн. Тыххæй, дам, æй 
цæмæннæ ракодтай, - маст кодта Уæлинкæ. - Куыд æй акæнон ты- 
хæй? Ме ’ккой йæ ахæссон? 
Æз лæууыдтæн хъæлдзæгхуызæй, фæлæ мæхимидæгтыхстæн. 
Тыхстæн, фæлæ йæ не ’мбæрстон цæмæн... Мæхæдæг куыд зæгъон 
Уæлинкæйæн, зæгъын, кæд Палус цæуы, уæд æз нæ ацæудзынæн. 
7 

Дис кодтон æмæ мæхи фарстон: 
«Палусы цæуын мæ куынæ фæндыд, уæд ныр цæмæн тых- 
сын?» 
Мæ фыды хо Уæлгъаты цæхæрадоны рагбæззон тюльпантæ 
æмæ нарцистæ ’ртыдтон. Дидинджыты губакк - мæ къухы. Ным- 
дзаст сæм дæн. Тонын сын сæ сыфтæ. Æрæджиау фæхъуыды код- 
тон, цы ми кæнын, цы. Аракæс-бакæс кодтон. Ничи мæ ’рхъуы- 
ды кодта. Мæ уд æрцыд. Цы сыфтæ ’ртыдтон, уыдон амбæхстон, 
зæгъын, мæ мачи базона. 
Араст стæм Ногхъæумæ. 
Æз фыццаг хатт цыдтæн хæхбæстæм. Нæ фæндаг нырма уыд 
быдираг хъæутыл. Фæндагыл дыргъбæлæстæй æрызгъæлгæ ди- 
динджытæ цъæх кæрдæгыл урсхъулон адардтой. Фæндаджы кæ- 
рæтты тыртыйы ногдзыд туаг сыфтæ тыдтам æмæ сæ хордтам. 
Хуымты сæ сæртæ сдардтой хуычъыйы сыфтæ. Тыдтой ма но- 
джы æндæр æмæ æндæр халсæрттæ, хордтой сæ. Æз сæ фыццаг 
хатт уыдтон, махмæ, быдыры, ахæмтæ нæ зайы. Хатыдысты мæм; 
ахæр дзы, зæгъгæ, фæлæ сæм не ’внæлдтон, ахуыр сыл нæ уыд- 
тæн. 
Фæндаджы рахизфарс, арф комы цæугæдоны знæт уынæр 
хæлдта æрдзы сабырдзинад, мæлгъæвзаг мæргъты рæсугъд сим- 
фони. 
Ме ’мбæлтты хъæлдзæгдзинадæн кæрон дæр нæ уыд, сæ хъа- 
зæн ныхас, сæ худыны зæлтæ æзфæтыхджындæр кæноныл уыды- 
сты. 
Петкæ уагъылыйы тауæй уадындз сарæзта æмæ йе ’нгуылдз- 
тæ йæ амонæнтыл сызмæлыдысты. 
Чызджытæ базарыдысты «Чызгайы зарæг». Лæппутæ йæ кæ- 
рæдзи дзыхæй айстой. 
Хур ма дзæвгар уыд, афтæ бахæццæ стæм Комы нарæгмæ. 
Фæндагæн йæ дыууæ фарс сæхи хæрдмæ сивæзтой айнæг къæ- 
дзæхтæ. Уыдонæй фалдæр бæрзонд фæцыдысты хæхтæ, фыдæл- 
тыккон сæрыстыр хæхтæ... 
Айнæг къæдзæхтæ нæ сæрмæ кæрæдзимæ баввахс сты. Арвы 
тыгъдад ма æрмæст зынд дæргъвæтин уаццагау. 
8 

Мæнæн, быдираг уæвгæйæ, мæ цæстытæ ивæзтысты хæх- 
тæм, къæдзæхты тигътæм, сæ цъуппытæм, æвзистхуыз æхсæр- 
дзæнтæм. 
Нал ме ’мбæлтты хъазæн ныхæстæ хъуыстон, нал сæ худын, 
нал сæ зарын. Мæ хъуыдытæ атахтысты ивгъуыд дугмæ. Хъустыл 
уадысты Комынарæджы тыхгæнджыты бæхты къæхты хъæр, топ- 
пы гæрæхтæ, зæрдæхалæн цъæхахст, удисæджы уæззау уынæр- 
гъын. Цæстытыл уадысты къæдзæхты тигътыл арæзт мæсгуыты 
милмæхсæн бынæттæ, топпы нæмгуыты фæздæг... 
1920 аз... Плиты Харитоны поэмæ «Сæлимæты» æрцæугæ 
хабæрттæ... Сæлимæты хъысмæт. Æгъатыр меньшевиктæ куыд 
дæрæн кодтой мæгуыр зæхкусæг адæмы, куыд сын сыгътой сæ 
хæдзæрттæ, сæ муртæ... Мæнæ цыма ныртæккæ судзы хæдзар, 
гуылф кæнынц арты сырх æвзæгтæ арвмæ... Дымгæ зынджы 
стъæлфæнтæ скъæфы, хæдзары тæккæ цур скъæтмæ, зыгуым- 
донмæ. Хус хъæдтæ, фæйнæджытæ судзынц, цæхæр-пиллон ка- 
лынц. Фæсивæдæй, хæстхъом адæмæй хъæуы ничиуал баззад. 
Урсзачъе зæронд лæг кæсы æмæ уыны, йæ цæрæнбонты фæллой 
цъыбыртты сыгъд куыд кæны. Цыфæнды масты дæр цæссыг ка- 
лын цы зачъеджын лæг нæ зыдта, уый ныр йæ дæрзæг къухтæй 
йæ цæссыг сæрфы. Зæронд ус йæ урс дадалитæ бындзыггай тоны. 
Джауыртæ сын сæ фос ратæлæт кодтой. Уæртæ сын сæ дарæг гал- 
ты фескъæрынц. Галтæй иу фæстæмæ ракаст æмæ йæ хицаумæ 
бауасыд, Лæг-сырдтæй иу, цалынмæ арт нæ бандзæрстой, уæдмæ 
хæдзары фæмидæг. Æвзист хъама æд рон, æд бæрцытæ йæ уæлæ 
акодта. Лома галмæ бауад, ехсæй йæ ныццæфтæ кодта. Зæронд ус 
сæм дзуры: 
- Уæ гормон фæуат! Нæ дарæг галтæ æмæ нын иу хъуг уæд- 
дæр ныууадзут! 
Лæг-сырд зæронд усмæ бауад, ехсæй йæ æрцъыкк кодта: 
- У, зæронд кæлæнгæнæг! Дæ абырæг фырттæ та дын самал 
кæндзысты! 
Зæронд лæг ма хъама сласын æмæ йæ лæгсырды тæнтæм ба- 
хæссын бæргæ бафæрæзта, фæлæ йæ топпы нæмыджы азар бай- 
йæфта... 
9 

Ногæй та мæ цæстытыл ауад чызг-барæг. Бады бæхыл. Уариау 
тæхы. Уæртæ, гъе. Нæй, нæ йæ баййафдзысты. Чызг-уари тæхы фатау... 
Æллæх! Бæх чызджы бын æрхауд. Феййафынц æй. Мæгуырæг, 
цы ма акæна? Ныртæккæ... ныртæккæ йæ худинаджы рæстæг æрцыд... 
Чызг айтæ-уыйтæ нал фæкодта, бахызта йæхи худинагæй. 
Дон, хæххон тызмæг дон, уалдзыгон ивылд дон... 
Лæг-сырдтæ лæууынц доны был. Кæсынц донластмæ. Чызг 
куы фæзыны, куы та йæ доны уылæнтæ сæ хъæбысы атухынц... 
Ныр Сæлимæт нал тох кæны. Йæ хъысмæт бабæрн кодта тыз- 
мæгдонæн... 
Дæлæ та фахсыл схъæлæй æрбатæхы меньшевикты раздзог йæ 
урс бæхыл, йæ фæстæ - дыккаг, æртыккаг... 
Кæцæй зонынц, сæ разы, къæдзæхрæбын, стыр æнусон дуры 
аууон большевикты раздзог йæ сагсур æмбæлттимæ, сæ хотыхтæ, 
æркъæппæввонг, дысон-бонмæ джауырты фæзындмæ кæй æн- 
хъæлмæ кæсынц. 
Сæ къæрцхъустæ уæды онг ахстой æрмæстдæр’ цæугæдоны 
уынæр æмæ къуырма уыджы уасын. 
Æхсæвы иугъæдон ритм фехæлдта бæхты къæхты хъæр. Цы 
зонын ма сын хъуыд, уыцы барджытæ хæрзгæнджытæ кæй не сты, 
уый. Сæ хæцæнгæрзтæ сæ риутæм балхъывтой. Ныхъхъавыдысты 
фæндаджы фæзилæнмæ. Сæ амонæн æнгуылдзтæ сæвæрдтой хæ- 
цæнгæрзты æркъæпгæнæнтыл. Æрмæст ма æнхъæлмæ кæсынц сæ 
раздзоджы бардзырдмæ. 
Сæ хъустæ та ацахстой бардзырд дæр. 
Фыццагбарæгæн уал æмбæлæггаг - судзгæ нæмыг. Бæхы идон 
нырма барæджы къухтæй феуæгъд, стæй барæг фæстæмæ фæуæз 
кодта æмæ зæхмæ асхъиудта. Дыккаг барæг та йæ къух йæ риуыл 
авæрдта æмæ бæхыл ныддæлгоммæ. Æртыккаг барæгæн йæ къах 
æгъдæнцойы фæфидар. Зæхмæ хауæн ын нал ис, æмæ йæ знæт бæх 
йæ фæдыл скъæфы... 
Мæ цæстыты раз фæлдæхынц барджытæ, бæхтæ иугæйттæй, 
дыгæйттæй... 
Уыцы æвирхъау нывтæ уынгæйæ мæ бынаты сагъдауæй баз- 
задтæн. 
Сурæт мын мæ цонгмæ февнæлдта: 
10 

- Цы кодтай? Фæрæты хъæд аныхъуырдтай? Нал дæ æрхъуы- 
ды кодтам, афтæмæй баивгъуыдтам комы, фæхæрдгæнæнæй дæм 
раздæхтæн. Цæмæн лæууыс ам? Цæмæ нымдзаст дæ? Айнæджы- 
тæ, къæдзæхтæ никуы федтай? 
- Нæ, никуы федтон. Махмæ быдыр бæстæ у. Хæххон æрдзмæ 
кæсынæй не ’фсæдын. Фыццаг хатт уынын ахæм рæсугъд æрдз. 
- Цом, æндæр хатт рацæудзыстæм, æмæ сæм уæд фæкæс. Ныр 
та нын изæр кæны æмæ атагъд кæнæм. 
Ме ’мбæлттæ мæ куы ауыдтой, уæд æмхуызон схор-хор код- 
той. Иутæ дзырдтой: 
- Æнхъæлдтам - фæдзæгьæл дæ! 
Иннæтæ дзырдтой: 
- Æнхъæлдтам - фæстæмæ аздæхтæ! 
Аннæтæ дзырдтой: 
- Æнхъæлдтам - исчи дæ аскъæфта! 
- Хæхты тигътæ йын йæ цæстæнгас айстой, æмæ йæ къæхтæ 
размæ нал куымдтой, - худгæйæ дзырдта Сурæт. 
Æмæ та ногæй - хъазын, худын, зарын... 
Æз дæр мæхи афтæ дардтон, цыма семæ хъазын, худын, зарын, 
фæлæ мæ зæрдæ та уыд æрхæндæг. Ногæй та мæ цæсты раз, экран- 
мæ кæсæгау, слæууыдысты, ахуыргæнæг нын лигъдæтты тыххæй 
цы хъизæмæрттæ радзырдта, уыдон... 
Мин фараст сæдæ дыууынæм азты Цæгат Ирмæ лидзгæйæ, 
мадæн йæ хъæбул амард. Æнæ марды чырынæй йæ сыджыты 
хайыл сæмбæлын кодтой, цæмæй йæ сырдтæ, сынтытæ ма бахæ- 
рой. Дарддæр цæуынц, уæдæ цы бакæной, иннæ хъæбулты цард 
бахизын хъæуы ахæм хъысмæтæй. 
Уыцы нывтæ уынгæйæ, бахæццæ стæм, Фæлдыст суадон кæй 
хуыдтой, уырдæм. Кæсын æмæ уæртæ Палус. Мæ цæстытыл не 
Ууæндын. Лыстæг æм ныккастæн: 
«Кæд ма исты зонын, уæд Хъæрæдз у?» 
Мæ зæрдæмæ цыма хуры тынтæ бакастысты, афтæ фæдæн, 
фæлæ йæм куы баввахс стæм, уæд барæй нынкъард дæн. Уæлин- 
кæмæ мæхи стæргай кодтон. 
Палус ме ’рдæм нæ ракаст, цыма мæ зонгæ дæр нæ кодта æмæ 
уынгæ дæр. Мæ циндзинад нæ равдыстон. Бамбæхстон æй. 
11 

Сурæт йæ мидбынат фæлæууыд æмæ дисгæнæджы фарст 
акодта: 
- Кæд-ма исты зонын, уæд уæртæ уый Хъæрæдз у! Афтæ нæ 
загътай, Уæлинкæ, Хъæрæдз нæ цæуы? 
- Нæ зонын. Дысон ын цас фæлæгъстæ кодтон, - загъта Уæ- 
линкæ, - æмæ, дам, нæ цæуын. Дис дæр ма йыл кодтон, зæгъын, йæ 
зæрдæ куыд лæууы. 
Уæлинкæ сусæгæй йæ цæст фæныкъуылдта Сурæтмæ, стæй 
мæнмæ ’рбакаст. 
Æз ницы сдзырдтон, афтæмæй цыдтæн, цыма сæ нæ бамбæр- 
стон. 
Хуры ма бæндæны бæрц хъуыд аныгуылынмæ. Йæ тынтæ 
ныдзæвдысты бæлæстыл æмæ зынгæрттывд кодтой. 
Аргъæуттæм гæсгæ зонын, дзæнæт, дам, «мæрдты бæсты» иу- 
уыл рæсугъддæр бынат у. Æз та дзæнæт Ногхъæумæ цæугæйæ фед- 
тон æмæ йыл цин кодтон. Нал æм æфсæстæн кæсынæй. Чи зоны, 
Палусы уым кæй баййæфтам, уый тыххæй мæм фæкаст æрдз æлу- 
тон рæсугъд. 
Иу хъæугæрон чысыл лæппутæ хъазыдысты ноггуырд уæрыч- 
чытимæ. Куыд бирæ уарзтон мæ сабибонты уæрыччытæ... 
Бæстæ дидин фестад. Комы алыварс зынынц урс-урсидæй 
хæхтæ, цъæх-цъæхидæй - хъæдтæ æмæ фæзтæ, хъулон-мулонæй - 
цым, фæткъуы, кæрдо, æхсынцъы æмæ æндæр дыргъдæттæг бæлæ- 
сты дидинджытæ. 
Иу дзырдæй, æгæрон æхцондзинад сæ истон. 
Цыдыстæм дон-дон мидæмæ, цыма йын йæ ратæдзæн агуырд- 
там. Куыд дарддæр цыдыстæм, афтæ доны уынæр сабырæй-сабыр- 
дæр кодта. Æппынфæстаг кæмдæр комы бамыр. 
Нæ фæндаг уыд æнусон урссæр хæхты рæбынмæ. Схæрд кодтам. 
Æз, быдираг чызг, хæрдты, уырдгуыты цæуын ахуыр нæ уыд- 
тæн, фæлæ фæллад не ’нкъардтон. 
Нæ разы, галиуæрдыгæй - иу хох, йæ фарсмæ, рахизæрды- 
гæй - иннæ хох. Фыццаг дыккаджы æрдæг бамбæрзта. Сæ мит 
батад, фæлæ ма дзы кæмдæрты баззад. 
Палус мæ цурмæ бацыд æмæ мæм сусæгæй бадзырдта: 
- Кæсыс, хæхтыл ма цы урс æмпъузæнтæ ис. 
12 

«Хæхтыл урс æмпъузæнтæ...» 
Цымæ мæм сусæгæй цæмæн æрбадзырдта? Исчи йæ куы 
фехъуыстаид, уымæй фæтарст? Науæд цæуынмæ цæмæн фæцис? 
Цымæ Уæлинкæ Палусæй мæн куыд фæмæстæй мары, уый дæр 
афтæ фæмæстæй мары? Цымæ Палус исты хаты? 
Чи сæ фæнымайдзæн, цал æнæдзуапп фарсты радтон мæхимæ. 
«Урс æмпъузæнтæ» - мæ уарзты райдиан. Фыццаг хатт мæм 
Палус уый сдзырдта. Ацы дзырдтæ мæ зæрдæйæ нал фæхицæн сты 
æмæ, æвæццæгæн, мæ хъустыл уайдзысты, цалынмæ цæрон, уæд- 
мæ... 
Хæххон сатæг уæлдæф уæнгтыл базыртæ сагъта. Нæхимæ 
мæргъты зарын бирæ хæттыты фехъуыстон, фæлæ мæм ам сæ зар- 
джытæ аивдæр кастысты. Цыма сын хохы композитортæ рæсугъд- 
дæр мелодитæ сфæлдыстой. 
Комынарæджы нывты цæстыты разæй асырдтой хæхты фи- 
дыц, мæлгъæвзаг мæргъты зарджыты зæлтæ. 
Уæддæр та мæ мæ хъуыдытæ ахастой урс æмпъузæнтæм. Уый 
фæстæ нæхимæ дæр кæддæриддæр уалдзæг быдыртæ æмæ къуыл- 
дымтыл уыцы «урс æмпъузæнтæм» кастæн, уæды онг сæ никуы 
æрхъуыды кодтон. 
Хур хæхты фæстæ ’хсæвиуат кæнынмæ ныффардæг. Уæлар- 
выл цалхыдзаг мæйы рад æрхæццæ, цæмæй ныр та уый лæггад 
кæна, адæмы фæндаг рухс кæна. Фæлæ фæлурс мæймæ кæм ис 
уыйбæрц хъару æмæ, хурау, батава адæмы, рухс сын кæна сæ 
фæндаг, йæ хъармæй райхæла дидин йæ хъузджы. Кæм æм ис 
уыйбæрц тых, æмæ уардийы къуыбырæн атонын кæна йæ уæнг- 
ты баст. Фæзындысты йæм стъалытæ дæр, фæлæ ничи баивдзæн 
дун-дунейыл хуры зæрин тынтæ, уыдон баивынæн æрдз ницы 
тых сфæлдыста. 
Ме ’мбæлттæ - хæхбæстаг, уазалæн - фæразон. Мæнæн та мæ 
гæв-гæв ссыд. 
Палус æнæдзургæйæ йæ пинджак раласта æмæ мын æй ме 
уæхсчытыл æрбавæрдта. Æз сæфсæрмы дæн. 
- Айс æй, нæ мæ хъæуы, - загътон ын. 
- Иучысыл æй бауадз, схъарм уай, стæй йæ райсдзынæн. Æна- 
хуырæй хæххон сатæг дымгæмæ фæрынчын уыдзынæ. 
13 

- Бузныг. 
Тындзын размæ. Тындзы Палус дæр, цæмæй йæ ма баййафон 
æмæ йын йæ пинджак ма радтон. 
Хъæумæ нæ нырма дзæвгар суайын хъуыд. 
Æхсæвы сабыр уддзæф нæм скъæфын райдыдта фæсивæды 
къæрццæмдзæгъд хъазты зæлтæ. Фæндыр æмæ зарæджы рæсугъд 
мелодитæ. 
Æнхъæлмæ кастысты чындзхæсджытæм. 
Мах дæр фæндагыл амбырд стæм. 
Петкæ цагъта йæхи арæзт уадындзæй. Динæ аив базарыд 
«Симды цагъд». 
Ничи йæ равзæрстаид фæндырæй. 
Не ’ппæтæн дæр фæндаджы хъæбæрыл, нæ цæнгтæ кæрæдзи 
дæлæрмтты фестадысты, афтæмæй нырма нæ къæхты цъуппытæ 
истам рахизæрдæм, стæй та галиуæрдæм, уый фæстæ фæдыгæйттæ 
стæм: кæм чызг æмæ лæппу, кæм - дыууæ чызджы, кæм - дыууæ 
лæппуйы... 
Симæм æмæ симæм мæйрухсмæ, ^>æзы, хæрды, уырдыджы... 
Динæ не ’ппæты разæй кафыд. Иæ цæгъдын фæуагъта, фæ- 
зылд нæм æмæ загъта: 
- Хъусут-ма, лæппутæ æмæ чызджытæ! Зонут, цы фæнд мæм 
ис? Ныр фæсивæд иууылдæр Уанетæм уыдзысты. Æнхъæлмæ 
кæсдзысты чындзхæсджытæм. Цæй, æмæ сæ фæсайæм... 
Æмæ йæ хъæлæсы дзаг бæзджын хъæлæсæй ныццæлхъ кодта: 
Фари фæцæуы фариы хæдзармæ, 
Уой, Уастырджи, гъей!.. 
Ракæс сæм дæ сыгъзæрии цæстæй, 
Уастырджи, гъе!.. 
Зарæг систой лæппутæ. 
Хъæуы цуанонтæ æмрæйд ныккодтой. 
Къæрццæмдзæгъд фæсабыр. Адæмы хъæлæба райхъуыст. 
Схъомпал сты. 
Нæ размæ æрызгъордтой лæппутæ. Мах уæддæр цыдыстæм 
фарны уазджыты зарæггæнгæ Уанеты хæдзары ’рдæм. Уæлейæ 
нæм хъæуæй æрыхъуыст хъæртæ: 
14 

- Уæй, Быдойтæ, фæстæмæ аздæхут æмæ цæгъдджытæ куы 
ссарат, уæд-иу нæм фæзынут! 
- Нæ чызг идæдз нæу. Æнæмузыкæ йæ нæ дæттæм! 
- Цæй, рауадзут сæ. Нæхæдæг сын баххуырсдзыстæм, фæн- 
дырдзæгъдæг! 
- О, мæ хуртæ, о! Цы бакæной, æвæрæз сты! 
- Марадзут, фæсивæд, арахъхъы дурын æмæ сыкъатæ рахæс- 
сут. Дæлæ сын кулдуары цур фæйнæ бадарын хъæуы! 
- Цæттæ стæм, Сино, рауадзут сæ! 
- Ай уын мæ къух, кæд та нæ къæбæда студенттæ не сты! Кæд 
ма исты зонын, уæд сын зарæджы хъæргæнæг нæ мæлинаг чызг у. 
Уый хъæлæсы хуызæн зыны! - æппынфæстаг райхъуыст ацæргæ 
сылгоймаджы хъæлæс. 
Мах нæ худæг нал баурæдтам æмæ зарæг кæл-кæлмæ ахызт. 
Куы схæццæ стæм, уæд Уанеты сыхаг Мути йедзаг сыкъаимæ 
нæ размæ рауад. Ирбеджы йæ цонгæй ацахста æмæ йын сыкъа нуа- 
зын кæны. 
- Нæ, нæ, къæбæдатæ, афтæмæй мын нæ аирвæздзыстут! 
- Рауайут-ма, рауайут! 
- Фæйнæ баназут, къулбадджытæ! 
- Сымах кæмæй хынджылæг кæнут?! Чи у уæ саинаг?! 
Ныхас кæрæдзийы дзыхæй истой сыхæгтæ. 
- Айс, Сæрмæт, сыкъа. Ма мæ мæсты кæн! - райхъуыст та Му- 
тийы ныхас. 
- Ныууадзут сывæллæтты! Цæмæн сын нуазын кæнут?! - 
хæдзары кæртæй райхъуыст Уæлинкæйы фыд Уанейы ныхас. 
Сæрмæт Мутийы къухæй йæхи атыдта æмæ æхсæвы тары фæ- 
аууон. 
- Хæдзармæ рацæут, къæбæдатæ, æмæ уæ рухсмæ фенæм! 
Алæ-ма, кæцытæ стут? - йæ дзурынæй не ’нцадис Уане. 
- О уæ нывонд æрбауон, куыд мæ фæтæрсын кодтат, зæгъын, 
ма мæ чызджы «удхæсджытæ» æрбахæццæ сты, - нæ размæ дзургæ 
рауад хæдзары ’фсин Хъæрæдзон. 
Бацыдыстæм мидæмæ. Хæдзар уыд уазæг æмæ сыхагæй йедзаг. 
- Уый нæ быдираг хо Дасеты Мисурæт у. Нæ ног лымæнты 
хъæуккаг, - амыдтой мæ кæрæдзийæн. 
15 

Усæй, лæгæй мæм цыдысты. Мæ къух мын радыгай истой. 
Фырæфсæрмæй мæхицæн бынат нал ардтон. Фыццаг хатт уыдтæн 
ахæм уавæры. Фыртыхстæй сæ мæ къух раздæр кæмæ радтаин, 
уый нал зыдтон. 
- Уæдæ-ма зæгъ, исты адæм сты Быдойтæ? 
- Лæппу, лæппу куыд у, æндæра Быдойтæ фæрнæй цæрæнт, - 
дзырдтой мын. 
Цыма сæм чындзхæссæг нæ, фæлæ минæвар цыдысты, ахæм 
фæрстытæ мæ кодтой. 
- Куы ницы адæм уаиккой, уæд Фузæйы йæ хо уыдонæн дæт- 
тид, цы? - дзырдтой устытæ. 
- Æз сæ иу фарстæн дæр дзуапп нæ радтон. Нынныгъуылдтæн. 
Мæ уавæр мын Зарæ бамбæрста æмæ мæ иннæ уатмæ ахуыдта. 
Уæлинкæйы мад Хъæрæдзон нæ разы уæливыхтæ æмæ бæгæ- 
ны авæрдта: 
- Уæли, дæ нывонд фæуон, уазæг чызгæн къæбæр ахæрын 
кæн. Мæн не ’вдæлы. Иннæты цур нæ бауæнддзæн, - йæ чызгæн 
мæ афæдзæхста æмæ нын сатæгсау, сæрсæргæнаг бæгæныйæ 
агуывзæтæ айдзаг кодта. 
Иннæ уаты хъазт сцырын. Хъуыст къæрццæмдзæгъд. Худæг 
ныхæстæ: 
- Кафгæ, лæппу, ма бандзыг у! 
-Гъе, гъе, афтæ!.. 
- Цары фиу! 
-Сæамонд иу!.. 
Цы ма нæ баурæдтаид уаты. Мах дæр бацыдыстæм хъазтмæ. 
- Уазæджы кафт! - ацахстой мæ хъустæ. 
Æз хъуамæ афсон кодтаин: 
«Нæ зонын...» 
Уæдмæ æрбайхъуыст топпы гæрæхтæ. Долийы хъæр. 
- Ссæуынц! Ссæуынц! - схор-хор кодтой стырæй, чысылæй. 
Адæм кæртмæ ракалдысты. Æз иунæгæй аззадтæн хæдзары. 
Уайтагъд мæм Сурæт фездæхт: 
- Цы фæдæ, цы? Æз та дæ æддейæ агуырдтон. 
- Æмæ гъа, нæ зонын, талынджы кæдæм ацыдаин. 
Рахызтыстæм æддæмæ, нæ кæрæдзи къухтыл хæцгæ. 
16 

Чызджытæ иу ран æрбамбырд сты. Дзырдтой: 
- Сиахсы дзыппæй къафеттæ чи фелвасдзæн? 
- Æз сæ фелвасдзынæн, - загъта сæ иу. 
- Нæ, ды къæпдзых дæ, лæппутæ дын сæ аскъæфдзысты, - 
фелхыскъ æй кодта иннæ. 
-Фæлтау мæхæдæг. Мæнæй ничи ницы ахæсдзæн! -сдзырдта 
аннæ. 
- О, о, бирæгъæй чи цы ахæсдзæн! - йæ хæс ын бафыста уый 
дæр. 
Æввахсæй-æввахсдæр кæны зарæг. Æцæг чындзхæсджыты за- 
рæг, æцæг музыкæ. 
Куыйты рæйын æмæ адæмы хъæлæба сæмхæццæ сты. 
Уазджыты кулдуарæй мидæмæ нæ уадзынц. Цæуылдæр бы- 
цæу кæнынц. Хъуысынц сæ ныхæстæ: 
- Уый циу? Дзидзидай род куы у! 
- Мах æртæаздзыд уæныгыл дзырд уыдыстæм. 
- Æртæаздзыд уæныг гал вæййы. 
- Аздæхут æмæ уæ род æртæаздзыд куы суа, уæд нæм æрба- 
цæут! 
- Æмæ æмбисонд роды фыд куы у! 
- Дасетæ, дам, уæздан адæм сты. Роды фыд, дам, бирæ уар- 
зынц. Хуыздæрæн æй æркодтам! 
- Нæ, нæ, мæ хуртæ, Дасетæ се ’рхонгæ уазджыты кæрдихгай 
нæ хынцынц. Фыдызгъæл уонггай дæттынц! 
- Ам Серонисы хъæу нæу! Быдойтæ дзы нæ цæрынц! 
- Гъо, гъо, Ногхъæу у! Дасетæ дзы цæрынц! 
- Род Уанетæн - æрмæст сæ бинонты æхсæвæры фаг! Йе 
’рхонгæ адæмæн та?! 
- Æмæ уæ чындзæхсæвы нозт та кæм ис? Быдираг куы стут, 
уæд уæ сæн та цы фæцис?! 
- Уæхæдæг джидзæггаг куы стут, уæд кæмæй хынджылæг кæ- 
нут?! 
- Мæнæ нæм сæ афтид лалым та кæд сластой дымстæй! 
- Кæсут-ма, мæнæ йæ нуæзты цъыртт йæ къуымты куыд ра- 
кæл-бакæл кæны! Æнхъæвзгæ йæ кæнут! 
Хъæубæсты æлхыскъ ныхас мæсты хъæртæм ахызт. 
*2 17 

Фæтæгены цырагъы рухсмæ сæм фæзынд иу домбæйттæгонд 
лæппу. Чындзхæсджытæм йæхи баивæзта. Лæгтæ йæ ацахстой, 
ахибар æй кодтой. 
Фысым сæм рацыд. Уазджытæн «æгас цæут» загъта, стæй йæ 
хъæубæстæн афтæ зæгъы: 
- Уæ рынтæ бахæрон, нæ кæстæртæ, мæ уазджыты мын мидæ- 
мæ рауадзут. Ирæд сæ домут, мыййаг? Нæ ирон æгъдæутты хорзæй 
цы ис, уыдоныл фидар хæцут. Æвзæрдзинад - аппарут. Æз адæмы 
Быдойты ныфсæй нæ хонын. Ме ’рхонгæ адæмæн балæггад кæнын 
мæхи бон у. Рауадзут мын мæ уазджыты, уæ рын бахæрон. Дард 
фæндагыл фæцыдысты. Фæллад уыдзысты. - Чындзхæсджытæй 
асдæр лæджы къухыл ныххæцыд Уане æмæ сын хæдзармæ аца- 
мыдта. - Уазджытæ - хуыцауы уазджытæ! Табуафси, мидæмæ нæм 
саккаг кæнут! 
- Хуыцауы ардыстæн, Уане, уæ кæстæртæ нæ бамæстджын 
кодтой æмæ фæстæмæ здæхын афæнд кодтам, фæлæ, зæгъын, ацы 
талынджы куы фæдзæгъæл уæм, уæд искуы къæдзæхтæй фæкæл- 
дзыстæм, - хъазгæ, ’мхасæн загъта хистæр уазæг. 
Ногæй та кæмтты анæрыдысты топпы гæрæхтæ, фарны уаз- 
джыты зард, фæндыры цагъд, долийы гуымс-гуымс... 
Уазджытæ къæсæргæронмæ куы бахæццæ сты, уæд та чидæр 
сдзырдта: 
- Марадзут, лæпппутæ, фæйнæ сын бануазын кæнут! 
Лæппутæ къæсæрыл арахъхъы дурын æмæ дзæбидыртимæ 
февзæрдысты. Хистæр уазæгмæ радтой æлыгæй конд къус. Дзæв- 
гар дзы фæкуывта Дасетæ æмæ Быдойтæн, йæ дзыхыл æй сдард- 
та, стæй къусæн æвиппайды йæ тъæпп фæцыд къæсæрыл, æмæ йе 
схъистæ фæйнæрдæм фæхаудтой. 
Алырдыгæй хъуыст разыйы ныхæстæ: 
- Къус асæттын хорз у! 
- Афтæ æмбæлы! 
Фыццаг хатт уæд фехъуыстон: 
«Къус асæттын хорз у!» 
«Афтæ æмбæлы!..» 
Ногæй та фæцыд гæрах. 
18 

Æз афтæ фенхъæлдтон, зæгъын, сæ исчи искæйы фехста. Ис- 
дуг, фыртæссæй андзыг дæн, стæй къæбицмæ азгъортон æмæ уым 
нынныгъуылдтæн. 
Сурæт мæ фæстæ бауад: 
- Цы хабар у? Цæмæн ралыгътæ? 
Æз æй афарстон: 
- Цы ’рцыд? Чи фæмард? 
Уый ныккæл-кæл кодта: 
- Цытæ дзурыс? Чи хъуамæ амæла? 
- Уæдæ уый... Чи кæй фехста? - ногæй та йæ афарстон. 
Сурæт мыл фыццагæй тынгдæр ныххудти: 
- Уæдæ ам уый тыххæй бамбæхстæ? 
- О, зæгъын ма... - Фырæфсæрмæй мæ ныхас фескъуыди. 
- Ма тæрс, ам ахæм æгъдау ис, - бамбарын мын кодта Сурæт 
æмæ та, мæ къухыл хæцгæ, уазджыты цурмæ фæраст стæм. 
Чызджытæ сиахсы дзыппытæ «акъахтой» æмæ къафеттæ сæ 
кæрæдзи къухтæй раскъæф-баскъæф кодтой. Уæрстой сæ устытыл, 
сывæллæттыл. 
Сæ иу афтæ: 
- Мæнæ цы диссаг уынын, сиахсы къафеттæ кæд сты маст. 
Иннæ загъта: 
Нæ, туагсты! 
Аннæ та сдзырдта: 
- Мæнæ-ма, гæххæттыты къафетты бæсты кæд ис дуртæ 
тыхт! 
Сиахс-иу, æнæдзургæйæ, йæ мидбылты бахудт. 
- Фынгмæ сæ рауадзут, æгъгъæд у! - ног та райхъуыст фысы- 
мы тызмæг хъæр, æмæ сын адæм фæндаг радтой. 
Фынгтæ уыдысты цæттæ. Æрбадын родтой фарны уазджыты 
æмæ гаджидау-гаджидауы фæдыл уагътой. 
Мæн Сурæт йæ хойы хæдзармæ акодта. 
- Чысыл афынæй кæнæм, - загъта мын, - æмæ райсом чын- 
дзæхсæвы истæмæ фæкæсæм. 
Хур куы скаст, уæд мæ тарф фынæйæ фехъал дæн Уæлинкæйы 
хъæрмæ: 
19 

- Сурæт! Мисур! Уæлæмæ сыстут, нæ митæ æнæкондæй баз- 
задысты! 
- Æгæр фынæй кæнынц, фæлæ уазæг чызгæй мæ цæсгом нæ 
бахъæцыд сæ райхъал кæнын, - загъта Сурæты хо. 
Райхъал Сурæт дæр. 
Нырма нæ дзаумæттæ акодтам, нæхи ахсадтам æмæ аныр нæ 
фысымтæм ацæуæм, афтæ Сурæты хо бадиссæгтæ кодта: 
- Уый та куыд? Æххормагæй? Уанцон нæу! Нырма чын- 
дзæхсæв кæд райдайдзæн? Фысымтæ тыхст сты, сымахмæ сæ не 
’вдæлдзæн. Мæнæ фынджы фарсмæ абадут. 
Мах уæлдай ницыуал загътам æмæ нын нæ разы нæ фысым 
ивæзгæ дзыкка авæрдта. 
Тагъд-тагъд ахордтам, стæй чындзæхсæвгæнджытæм фæцæ- 
уæг стæм. 
Нæ бацыдмæ чындзхæсджыты Уанейы ’фсымæр Дими сæхи- 
мæ ахуыдта. Хъуыстис сæ зарын, фæндыры цæгъдын æмæ долийы 
гуымс-гуымс. 
Фысымæй, сыхагæй чындзæхсæв рæвдз кодтой. Алкæмæн 
дæр сæ уыд йæхи куыст: лæгтæ кусартыл архайдтой. Устытæй 
иутæ кусарты хуылфыдзаума сыгъдæг кодтой, иннæтæ та уæли- 
выхтæ фыхтой... Лæплутæ фынгтæ æмæ бандæттæ цæттæ кодтой. 
Чызджытæй чи дон хаста, чи тæбæгътæ ’хсадта, чи та агуывзæтæ 
æмæ æвгтæ. 
Цалдæр чызджы та уаты ног чындзаджы цæттæ кодтой. Мæн 
æмæ Сурæтмæ дæр фæдзырдтой чындзы уатмæ. 
Сурæт ын йæ дзыккутæ дзæбæхтæ кодта. Æз та йын йæ разго- 
мыл иту æвæрдтон. Фыццаг хатт мæм æрхаудта ахæм хъуыддаджы 
хайад исыны бар. 
Уайтагъд æй арæвдз кодтам. 
Тынг аив ыл рафидыдтой ирон хæрдгæбыд дзаумæттæ. Йæ 
урс-урсид дарæсы зынд уæларвон зæды хуызæн. 
Чызджытæ уаты дуар мидæгæй сæхгæдтой æмæ алыхуызон 
хъазæн ныхæстæ кодтой: 
- Цымæ цас райсдзæн нæ «уæййаг»? 
- Цы бæрæг ис? 
- Уый сæ дзыппы бæркад, сæ лæгдзинадыл баст у. 
20 

Мæнмæ алцы дæр диссаг каст. 
- Цавæр уæййаг у? Цæй дзыппы бæркады кой кæнынц? - фар- 
стон Сурæты. 
- Тагъд ма кæн, алцыдæр базондзынæ, - йæ мидбылхудгæ мын 
дзырдта Сурæт. 
Адæм сыхгай, хъæугай къордтæ-къордтæй цæуын байдыдтой 
Уанеты кæртмæ. Æдлæдзæг зæронд лæгтæ хицæнæй цыдысты, 
фæсивæд - хицæнæй. Афтæ устытæ дæр: иутæн сæ уæливыхтæ 
æмæ сæ къуыдырвых кæрчытæ тæбæгъты - сæ дæларм, иннæтæ 
та сæ урс хæцъилы бастæй сæ иу къухы хастой, иннæ къухы та - 
арахъхъы дурынтæ. 
Зæронд лæгтæ-иу кæрты бандæттыл æруагътой сæхи. Устытæ 
æд хуынтæ - къæбицмæ, фæсивæд та - хъазтмæ... 
Фыццаг хатт федтон ахæм стыр цуайнæгты уыйбæрц фыдыз- 
гьæл фыцгæ, уыйбæрц уæливыхтæ æмæ къуыдырвых кæрчытæ. 
Нал дæр хæринæгты бирæйыл дис кодтон, нал дæр, утæппæт адæ- 
мыл цы аххæсдзæн, ууыл дис кодтон. 
Райдыдта чындзæхсæв. Дæргъæй-дæргъмæ фынгтæ адæмæй 
байдзаг сты. Лæгтæ æмæ устытæ куыд хистæрæй бадтысты хи- 
цæн фынгтыл. Лæггадгæнджытæ уыдысты лæппутæ, чызджытæ, 
чындзытæ, сиæхстæ... 
Æрхæццæ чызджыты «базаргæнæн» рæстæг. 
Къухылхæцæг нæм дуар хойын райдыдта. Чызджытæ нæ гом 
кодтой дуар. Адзырдтой йæм: 
- Мах нæ дуæрттæ алы мæгуыркурæгæн нæ гом кæнæм! 
- Дуар бакæнут! Цæмæй зонут, чи дæн? - бадзырдта сæм уый 
дæр. 
- Чи дæ, цы дæ, уый ныртæккæ рабæрæг уыдзæн! - адзырдта 
йæм Сурæт æмæ дуар чысыл базыхъхъыр кодта. 
Къухылхæцæг дуары зыхъхъырæй мидæмæ бадардта сырх 
æхцатæ. Чызджытæ сыл фæстæмæ ахæцыдысты æмæ базарыды- 
сты: 
Ускурынмæ чи цæуы, 
Нæуæгхъæумæ рацæуæд, 
Йæ миллион йæ дзыппы!.. 
Æнæ миллион чи цæуы, 
21 

Нæуæгхъæумæ ма цæуæд, 
Æгадæй дзы аздæхдзæн!.. 
Æддейæ хъуыстис фæндыры цæгъдын, хъазæн ныхæстæ: 
- Абон уæ иу чызджы йеддæмæ не ’лхæнæм, æмæ уын фаг у! 
- Махæн нæ иу чызг æндæр хъæуты чызджытæй цалдæры 
аргъ у! - ног та сæм ахъæр кодта Сурæт, æмæ чызджытæ ных- 
худтысты. 
Уæд та нæм лæгты уайдзæфтæ æрбайхъуыстысты: 
- Бакæнут дуар! Адæм æнхъæлмæ кæсынц! Худинаг у! 
Къухылхæцæджы сырх æхцатæ фæфылдæр сты. 
- Цæй, фаг уæд, чызджытæ. Серонисæй адон æгæрдæр сты! - 
йæ хъазынæй не ’нцад Сурæт. 
Чызджытæ дуар бакодтой. 
Мидæмæ фыццаг æрбахызт, къухылхæцæг кæй хуыдтой, уый. 
Нæ хъæуккаг нæ уыд. Фыццаг хатт æй федтон, йæ фæстæ æрбацыд 
сиахс Барсæг, стæй та - цæгъдджытæ. 
Барсæгимæ иу хъæуккæгтæ уыдыстæм. Рагæй йæ зыдтон, 
фæлæ мæм ныры хуызæн рæсугъд никуы фæкаст. Чызджытæй йæ 
чи фелхыскъ кæнынмæ хъавыд, чи та - йæ худ аскъæфынмæ. 
Къухылхæцæджы къухы - æртæ уæливыхы æмæ къуыдырвых 
карк. Уыдонмæ дæр фæсивæд хъавыдысты аскъæфынмæ. Сæ хи- 
цау сæ хъахъхъæдта. 
Мах, чызджытæ, уаты иу къуымы лæууыдыстæм. Нæ фæстæ - 
чызг æмбæхст. Хатыд нæм къухылхæцæг: 
- Хорз чызджытæ, мæ хойы мын фенын кæнут. 
Чызджытæ сæхи ныкъкъæйных кодтой: 
- Хо афтæ æнцон ссарæн куы уаид, уæд адæм хотæй байдзаг 
уаиккой. 
- Æфсымæр, æвæццæгæн, сымахмæ, Серонисы, чызг аслам у, 
иу сомæй дæр ын ис балхæнæн. Махмæ та йæ балхæнынæн мил- 
лион хъæуы. 
- Сымахмæ цæмæн зынаргъдæр у? Къæйныхдæр кæй стут, 
уый тыххæй? Мах та нæ къæйных чызджыты æдуæлæвæрæн фæ- 
дæттæм, - хъазыд къухылхæцæг. 
- Цæут уæдæ, æд уæлæвæрæн чызджытæм! Уыдон сымах 
хуызæн чъынды адæмæн асламдæр слæудзысты! 
22 

Мæн бæргæ фæндыд чызджы равдисын. Мæсты дæр ма сæм 
кодтон, Серонисы чызджыты асламдæр кæй хуыдтой, уый тых- 
хæй. 
Къухылхæцæг та йæ дзыппæй систа сырх æхцатæ. Лæвæрд- 
та сæ, астæуæй цы чызг лæууыд, уымæ. Уый дæр та кæм разы 
кодта: 
- Ахæсс сæ быдырмæ, уым ма дын лæгъстæ дæр бакæндзы- 
сты... 
Æз рамæсты дæн. Чызджы разæй иуварс алæууыдтæн, цæмæй 
чындзаг разындаид, фæлæ мæ бынаты æндæр чызг февзæрд. 
Къæйных чызг уæд райста æхцаты æмæ загъта: 
- Ацы гæвзыкк адæм нæм кæцæй æрхаудтой? Удыбæстæ сын 
скæнæм. 
Чызджытæ фæйнæрдæм алæууыдысты. 
Ногæй та къухылхæцæг нывнæлдта йæ дзыпмæ. Бафтыдта ма 
йе ’хцатæм. 
Разынд сæ чындзаг. Уыд зæххон зæды хуызæн. 
Къухылхæцæг сыкъа райста. Йæ сæрыл ын æхцатæ æрæвæрд- 
та æмæ йын раарфæ кодта: 
- Абонæй фæстæмæ ды мæ хо, æз - де ’фсымæр, - загъта, стæй 
йын ракуывта æмæ иу къухæй чызджы къухыл ныххæцыд, иннæ- 
мæй - лæппуйы. Сæ къухтæ сын кæрæдзимæ радта, афтæмæй сæ 
ракодта фынгмæ. 
Хæцыдысты кæрæдзи къухтыл, цæмæй се ’хсæнты мачи ахи- 
за, науæд, дам, сæ амонд се ’хсæнты ахизæджы фæуыдзæн. 
Фынджы сæр, дыккаг хистæры фарсмæ, гауызыл, уыд сæ ба- 
дæн. 
Уæлейæ фынгыл æрбадт къухылхæцæг. Йæ дæлейæ - чындз, 
уый дæлейæ сиахс. 
Фынджы хистæр-иу сидт куы рауагъта, уæд-иу цæгъдджытæ 
ныццагътой. 
Æз дæр сбадтæн фынджы кæронмæ ’ввахс чызджытимæ. 
Уæлейæ мын ас устытæ сæ цуры бынат сцæттæ кодтой. 
- Уазæг чызг ардæм рацæуæд! 
- Мыггаджы чызг у! 
- Æгæр дæлиау бады, - дзырдтой устытæ. 
23 

Æз сæфсæрмы дæн. Фынджы кæрон дæр фыццаг хатт уæд 
сбадтæн. Уыдон та мæ уæлæмæ, хистæрты цурмæ, кодтой. 
- Нæ, нæ ацæудзынæн уырдæм. Фæлтау ардыгæй дæр сыст- 
дзынæн, - загътон мæ цурыбадæг чызгæн. 
- Уадзут æй ам, мах цур, - загъта сын уыцы чызг. 
Нæ, мæ хуртæ, нæ. Æмбисонд афтæ у «Авдазыккон чындзæй, 
дам, авдбондзыд чызг хистæр у». Ам иууылдæр Дасеты чындзытæ 
сты æмæ уазæг чызг нæ дæлейæ бада, уый аив нæу. 
Цы бон мæ уыд, сыстадтæн. Сæ цуры мæ сбадын кодтой. Æз 
сæфсæрмы дæн. Бадын дæр нал зыдтон æмæ хæрын дæр. Хатынц 
мæм фæйнæрдыгæй. Чи мын дзырдта: 
- Ахæр. 
Чи: 
- Аназ. 
Чи: 
- Мæ хай дын. 
Чи: 
- Мæ нуазæн дын. 
Иу ус мæм тæбæгъы уæливых æмæ дзидзайы хæйттæ æрбаха- 
ста: 
- Адон уазæг-чызгæн. 
Мæнæн мæхи хæйттæ дæр æнæвнæлд уыдысты. 
- Ме ’нæуынон фæу, ацы Плион, кæд цавæр тыхдзырд дæ. 
Кæйдæр чызг нырма сывæллон у. Йе ’мцахъхъæнты цур æй ныу- 
уагътаис æмæ къæбæр бахордтаид. Ам нæ уæнды æмæ æххорма- 
гæй баззад. Уый дын æгъдау, - мæ дæлейæ бадæг ус дзырдта йæ 
цуры бадæгæн. 
Чындз æмæ мæм сиахс зындысты, фæлæ сæм мæ цуры бад- 
джытæй мæ цæсгом комкоммæ кæсын нæ хъæцыд. Стæм хатт-иу 
сæм бакастæн аивæй, сæ цуры адæм хæрынц, нуазынц, зарынц... 
Уыдон та нæ хæргæ, нæ нуазгæ, нæ заргæ. 
Хаттæй-хатт чындз æмæ сиахс сыстынц, фæлæ цæмæн, уый не 
’мбæрстон. Мæхимидæг хъуыды кодтон: «Чи зоны, чи нæ хæры, 
уыдонмæ сыстын æмбæлы, уæд æз цæмæннæ сыстын. Тыхсын мæ- 
химидæг: 
«Куыд сыстон? Кæд сыстон?» 
24 

Мæхи фæныфсджын кодтон, хъуамæ устытæй искæйы бафар- 
стаин, зæгъын, цæмæн сыстынц, фæлæ та мæ ныфс нæ бахастон, 
тарстæн, къæйных мæ куы фæхуыдтаиккой, уымæй. 
Сдойны дæн, мæ комы къултæ хус кæнынц, мæ разы агуыв- 
зæйы сау бæгæны. «Æммыст ацы бæгæныйæ ахуыпп кæн». - Мæ 
хъуыды мын, цыма, мæ ныхмæбадæг ус бамбæрста, уыйау мын бæ- 
гæныйы агуывзæ мæ къухмæ тыххæй радта: 
- Ацы дзæбæх чызг, æппын дын дойны дæр нæу? Нæ дæ ныу- 
уадздзынæн, иу бæгæны куы нæ баназай, уæд. 
Цыма мæ нæ хъуыд, фæлæ йæ æфсæрмæй нуазын, мæхи афтæ 
равдыстон. Иу уæливыхы цыппæрæм хай та мын мæ къухмæ радта. 
- Ама, исты ахæр, - ногæй та мæм бахатыд. 
Йе ’рдæг ын асастон æмæ йæ мæ разы æрæвæрдтон, иннæ 
цыма æфсæрмæй хордтон, мæхи та афтæ равдыстон, афтæмæй уæ- 
ливых куыд бирæ уарзын. Стуры дзидзайы кæрдих дæр ма мæм 
авæрдта æмæ мæ бафæдзæхста, цæмæй бахæрон. Карчы мæкъуы- 
стæг раттын дæр æй нæ ферох. Стæй дзыккайы кæрдих дæр. 
Æз фыццаг хатт уæд фæминас кодтон чындзæхсæвы. Хатт-иу 
мæ сусæг мидбылхудт фергом устыты хъазæн ныхæстæм. 
Уалыимæ фынджы кæрон бадæг чызджытæ фæгæппытæ код- 
той. 
Чындз æмæ сиахсы фæкæнынц хæдзармæ. 
Мæн дæр бæргæ фæндыд фынгæй сыстын, сæ фæдыл ацæуын, 
фæлæ мæ цæсгом нæ хъæцыд. 
Мæ цурмæ æрбауад Уæлинкæ æмæ мæ афарста: 
- Дæу сыстын нæ фæнды? Ныртæккæ чындз æмæ сиахсы къу- 
хылхæцæг хъазтмæ хондзæн. Сыст æмæ сæм бакæсæм. 
Мæ цуры цы устытæ бадт, уыдонæй хатыр ракуырдтон, сы- 
стадтæн æмæ Уæлинкæимæ фæцæуæг дæн. 
Иу ус нæм фæстейæ дзуры: 
- Цу, мæ чызг, цу, уæдæй нырмæ дæр æнæхъуаджы фæбадтæ. 
Къухылхæцæг чындз æмæ сиахсы хъазтмæ рахуыдта: 
- Хорз адæм, мæ хоимæ мын иу кафты бар раттут. 
Фæндыры тæнтæ тынгдæр аивæзтысты, долийы цагъд фæ- 
хъæрдæр, къухæмдзæгъд фæтынгдæр. Хъазты адæм фæфыл- 
дæр сты. Нырма тымбыл кафты цагъдмæ кафыдысты, стæй 
25 

фæндырдзæгъдæг хонгæ кафты мелоди куы самыдта, уæд та къу- 
хылхæцæг сдзырдта: 
- Мæ хо æмæ ме ’фсымæры кафт у! 
Кафынц дыууæ æвзонджы, дыууæ амондджыны. 
Алæрдыгæй та хъуысынц хъæртæ: 
- Цары фиу! 
-Сæамонд иу! 
Кафынц, зарынц фæсивæд. Зарынц фынгылбадæг адæм дæр. 
Хъазты уагдæттæг лæдзæджы бырынкъæй адæмы къæхты 
рæзты зæхх æрхахх кæны. Уый у фæстæмæ алæууыны нысан. 
Фæтк чи халы, уымæн та лæдзæгæй йæ къах бацæвы æмæ дзы алчи 
дæр йæхи хъахъхъæны. 
Фæсивæдæй кафгæ чи кодта, иннæтæ та заргæйæ æмдзæгъд 
кодтой. 
Иуæй-иутæ сусæгæй æвзидыдтой радгæсмæ. Кæй-иу дзы ба- 
зыдта, уымæ та-иу уый дæр йæ лæдзæг фæхъил кодта. 
Кафыдысты кар адæймæгтæ дæр. 
- Ныр та Уане æмæ Хъæрæдзоны кафт у, - схор-хор кодтой 
адæм. 
Уане дзырдта йе ’фсинмæ: 
- Рауай, не ’фсин, фæйнæ кафты ракæнæм! 
Йæ цонгыл ын рахæцыд. 
- Алæ, мæ фыдбылыз дæ хай, кæд зæрондæрдæм æрра не 
сдæ! - дзырдта Хъæрæдзон дæр. Уæддæр райдыдтой иумæ ка- 
фын. 
Кафт куы фесты, уæд хъазты æгъдаудæттæг Палусмæ бахатыд: 
- Дæ хорзæхæй, иу кафт нын ма бахæлæг кæн. 
Палус хъазты астæу цъилау ныззылд. Æмдзæгьд фæтынгдæр. 
Нырма Уæлинкæ ракафыд йемæ, стæй мæм иуцалдæрæй ацамыд- 
той: 
- Уазæджы кафт! 
Палус йæ къахы фындзтыл мæ размæ æрбакафыд æмæ мæм 
йæ сæрæй акуывта: 
- Саккаг кæн. 
Æз сæфсæрмы дæн. Фыццаг хатт уыдтæн чындзæхсæвы хъаз- 
ты астæу, фыццаг хатт мæ рахуыдта лæппу кафынмæ. Стыхстæн. 
26 

Цы ма фæуыдаин, уый нал зыдтон. Иу къахдзæф фæстæмæ акод- 
тон. Уый мын мæ хъусы сабыргай бадзырдта: 
- Адæмы дæхимæ ма ’ркæсын кæн. Худинаг у. Рахиз. 
Æз мæ цæнгтыл хæрдмæ схæцыдтæн æмæ симгæ рацыдтæн 
хъазты астæумæ. 
Кафæм Палусимæ. Хъуысы: 
-Æрс-тох! 
- Чи сты? 
- Куыд хорз кафынц. 
- Лæппу Хъæрæдзоны ’фсымæры кафаг лæппу у. Айфыццаг 
ыл газеты дæр куы фыстой. Чызг та, дам, не ’рвадæлты чызг у, 
быдираг, - амыдтой нæ. 
- Сæ ныййарджытæ сæ хурæй бафсæдæнт, цы рæсугъд ка- 
фынц, - загъта фæрсæг ус. 
Кафт куы фестæм, уæд мын Сурæт мæ хъусы бадзырдта: 
- Ныртæккæ хæдзары нымæт тухдзысты æмæ йæм бакæсæм. 
Цом, науæд нæ бынат нал фæуыдзæн. 
Æз нæ бамбæрстон, цавæр нымæт тухдзысты, фæлæ мын иу- 
гæр Сурæт загъта, уæд мын цынæ цæугæ уыд. 
Уайтагъд хæдзары бамидæг стæм. Раст уыцы рæстæджы цæт- 
тæ кодтой нымæттухынмæ. 
Хæдзары астæрд ныхсадтой, сур хæцъилæй йæ ныссæрфтой 
æмæ йыл нымæт айтыгътой. 
Чысыл фæстæдæр хæдзары къух бакæнæн нал уыд. 
Иу лæг йæ худ фелвæста æмæ йæ нымæтмæ баппæрста. 
Æз ахъуыды кодтон: 
«Ацы лæг фæрасыг æмæ йæхи нал æмбары». 
Нымæттухæг, нæ хъæуккаг Бибо, худ систа æмæ йæ сыхыр- 
найы æрæвæрдта, стæй нымæты кæрон бандоныл æрбадти. 
Иу стыр чырын сыхæгты лæппу нымæтмæ бахаста. Дзырд- 
арæхст ус йæ дзыппæй дæгъæл систа. Чырын бакодта æмæ дзы 
исын байдыдта алыхуызон лæвæрттæ: 
- Уый - æфсинæн морæ къабайаг æмæ цъындатæ. Уый - хица- 
уæн хæдон, цъындатæ. Уый - астæуккаг тиуæн, уый - кæстæрæн. 
Мæнæ адон - цыппар хойæн, мæнæ адон та - хицауы ’фсымæр- 
тæн, хицауы хотæн, мады файнустытæн, мады хойæн, мады ’фсы- 
27 

мæрæн, сиæхстæн, чындзытæн, хæрæфырттæн, мыггаджы хистæр 
зæронд лæг æмæ усæн. Адон та къухылхæцæг æмæ йе ’фсинæн, 
хистæр уазæгæн, нымæттухæгæн... 
Ус нымадта æмæ нымадта. 
Æз æм хъуыстон æмæ мæхинымæры дис кодтон, уыйбæрц 
лæвæрттæ кæм ссардтой, ууыл. Фыццаг хатт федтон афтæ бирæ 
лæвæрттæ. Лæвæрттæ нымад куы фæцис, уæд та сыхырнайы хæс- 
сын райдыдта агуывзæтæ, тæбæгътæ, уидгуытæ, кæрдтæ, вилкæтæ, 
æгтæ, тастæ, хуыссæнты цъæрттæ, стъолæмбæрзæнтæ, рудзынгæм- 
бæрзæнтæ... 
Ус дзырдта, чындзагæн йæ хæстæджытæй чи цы балæвар код- 
та, уыдон дæр. Æппынфæстæг, нымæтмæ бахастой дыууæйы фæ- 
лыст хуыссæнтæ. Гобантæ афтæ бæзджын уыдысты æмæ сæ хæрд- 
мæ исын дæр нæ фæрæзтой. Сæ цъæрттæ - ног, цæхæртæ калдтой. 
- Уæ Хъæрæдзон, дæ хорзæхæй, уæ чызджы фæстæ уæ цæрын 
нал хъæуы? 
- Æнæхъæн Серонисы сфæлындзын сымахмæ кæсы? 
Хъазгæйæ йын дзырдтой адæм. 
Чындздзон лæвæрттæ нымæтмæ хаст куы фесты, уæд райди- 
аны нымæтмæ лæг цы худ баппæрста, уым цъындатæ æмæ къух- 
сæрфæн нывæрдтой æмæ йæ афтæмæй йæ хицауæн радтой, стæй 
нымæттухæг арахъхъы сыкъа райста йæ къухмæ æмæ райдыдта 
кувын: 
- Уæ, хорз адæм, нæ буц фысымтæ, уæ цæрæнбонтæ бирæ 
уæнт! Дасетæ, æгæр бирæ фæллой нын дæттут. Уæ чызг æмæ уæ 
сиахс цæргæ-цæрæнбонты цæмæй фæцæрой, уый фаг дæр уыдзы- 
сты ацы мулк. Амондджыны фæллой фæуæнт. Райгонд сæ куыд 
уой. 
Уæ лæггад бафидын æнæхъæн мыггаджы бон дæр нæ бауы- 
дзæн. Дасетæ, уæ чызг Быдойты мыггагмæ амондджыны къах цы 
фæхæсса, ахæм амонд уын дунейы фарн зæгъæд. Бæласау уидаг- 
джын цы уой, каркау - бæдулджын... 
Сыкъа радтой, чындздзон лæвæрттæ цы ус нымадта, уымæ. 
- Ныхыдзуар фæхæссæд нæ сылыстæг Быдойты мыггагмæ. 
Уане æмæ Хъæрæдзон сæ чызджыты хуыздæр кæм нæ бахæлæг 
кодтой Быдойты мыггагæн, уым ма ацы фæллой цас дæттинаг сты. 
28 

Царды, мæ хуртæ, сæйраг фæллой нæу. Æмбисонд афтæ у «Хор- 
зæн бын ма ныууадз, æвзæрæн бын ма скæн». Адæймаг куы бæзза, 
уæд фæллой дæр скæндзæн æмæ бын дæр. Мах нæ зæрдæ дарæм 
Фузæйыл. Фыдæнхъæл нæ нæ фæкæндзæн. Сылгоймагæн йæ хорз- 
гæнæг дæр йæ бинонтæ вæййынц æмæ йе ’взæргæнæг дæр. Цыбы- 
рæй зæгъдзынæн: Быдойтæ сæ чындзы æвæрынхъом цы уой, уыцы 
амонд сæ уæд. Быдыры бæсты, дам, хъæдæрмæг цъус ис, æмæ сын 
мыййаг, ацы мигæнæн куы нæ уа... - сылгоймаг йæ дзыппæй лæп- 
пуйы сыппа систа æмæ йæ нымæтмæ баппæрста. 
Адæм ныххудтысты. 
- Нæ цытджын уазæг, ныр дæ фæллойæн дæхæдæг хицау у. Ма 
ферох кæн, «хуыснæджытæ» нæм арæх кæй ис, - загъта та уыцы 
сылгоймаг. 
Чидæр сусæгæй нымæтæй баз фæцæйласта. 
- Æйтт, мæ бон, - нымæттухæг фæлæбурдта базмæ, - Быдой- 
ты мыггагæй цъиусур карчы цъиу куы никуы ахаста, уæд сын ды 
сæ чындз æмæ сæ лæппуйы нывæрзæн куыд давыс?! 
Лæг базмæ куыд фæлæбурдта, афтæ æндæр лæппу та иу хæдон 
æмæ цъындатæ «фæбырын» кодта, йæ бандоныл сæ авæрдта æмæ 
сыл абадт. 
Нымæттухæг сæ агуры, фæлæ нæ зынынц. 
- Дæхицæй æнæхъуаджы раппæлыдтæ, уазæг, - загъта лæппу 
æмæ йæм баппæрста йæ «давæггæгтæ». 
Хъазттасцырын. 
Иу лæппуйæн æрлæуд нал уыд. Кафы æмæ кафы. 
Иу хатт мæм бацыд хонæг. Нæ ракуымдтон. Чызджыты аууон 
амбæхстæн. Уæддæр та мæ ссардта. Æз хъазтæй рацæйлыгътæн. Мæ 
къухæй мæ ацахста. Хъазты астæумæ мæ баппæрста. Ралидзын та. 
Чызджытæ мæм бахатыдысты: 
- Акаф, уазæг лæппу у. Афтæ аив нæу. 
Æз кафын. Уый йæ худ фелвæста. Мæ астæуыл æй атухæгау 
кодта, стæй йæ иннæ къухæй айста. 
Æз фыццаг хатт федтон афтæ. Цыдæр æгад мæм фæзынд æмæ 
скуыдтон. 
Не ’рвадæлты лæппутæм уый фæхъыг каст. Багæппытæ йæм 
кодтой: 
29 

- Куыдзы хъæвдын!.. Чи дын радта уый бар, æмæ нын нæ хойы 
астæуыл дæ къухтæ ратух-батух кæнай?! 
Чызджытæ ныцъцъæхахст кодтой. 
Абон дæр ма мæхиуыл дис кæнын, куыд фæцарæхстæн. Лæп- 
путы раз мæхи фæкъæйных кодтон æмæ сын загътон: 
- Ме ’фсымр уæ чи у, уый мæ ’лгъыстаг ма фæкæнæд, мæн 
тыххæй фыдбылыз ма ’руадзут!.. 
Кафæг лæппуйыл устытæ фæхæцыдысты æмæ йæ нæ цурæй 
скъæфæгау акодтой. 
- Куыдзы фырт, кув нæ уазæг хойæн, æндæра дын мах фенын 
кодтаиккам!.. 
Адæм æрсабыр сты. Хъазт та сцырын. Кафынц, зарынц фæ- 
сивæд. Ас адæм куы анызтой, уæд уыдон дæр бафæндыд се ’взон- 
джы бонтæ æрымысын. Кæстæртæн ма кафыны бар лæвæрдтой, 
цы... 
Уазджытæ рагæй цæуын-цæуын кодтой. 
Хистæр уазæг бацыд æмæ Уанейæн загъта: 
- Нæ уæздан фысым, дард фæндагыл цæуæм. Афоныл нæ 
афæндараст кæн. 
Уазджытæн хæдзары ног фынг авæрдтой. Хъуамæ хæдзарæй 
араст уой. 
Фынгыл та сбадтысты мыггаджы хистæртæ æмæ чындзхæс- 
джытæ. 
Бынаты хицауæн сæ бафæдзæхстой. Фæндагсар Уастыр- 
джийæн дæр... 
Хистæр уазæг Уанейæн загъта: 
- Уане, нæ уæздан фысым, немæ нын цы кæстæртæ æрвитыс, 
дæ чызгæн æмбæлттæ, уыдон нын куы базонын кæнис. 
Уане фынгмæ бакодта æртæ æвзонг лæппуйы. Бафæдзæхста 
сæ уазджытæн: 
- Уæ хорзæхæй, нæ цытджын уазджытæ, ацы æвзонг лæппуты 
уæ уазæг кæнын. Ма мын сæ бафхæрут. Нуæзт сын тыхдард ма ба- 
кæнут. Иуæй-иу фысымтæ уазæгыл нозтæй фæцин кæнынц. Уый 
сæм хорз кæсы. Уæ зæрдæ уе ’вдисæн, мах уæ уæхибар уагътам. 
Никæй уæ бафхæрдтам. Никæй уæ фæриссын кодтам нозтæй. Ма 
бафхæрут, ма фæриссын кæнут мæ кæстæрты дæр. 
30 

Кæстæр уазæг Иналыхъ йе ’мбалы хъусы сусæгæй бадзырдта: 
- Сымахмæ нозт нæй, æмæ уын мах аххос у... 
Уырдыглæуджытæ йæ фехъуыстой æмæ йæм сæхимидæг барт- 
хъирæн кодтой: 
«Багъæц. Кæд дын уый бæсты фæцыд нæ уæздандзинад, уæд 
дын мах, бауырнын кæндзыстæм, уæ фаг нозт нæм кæй ис». 
Æмæ иннæ уазджыты уæлдай дзæгъæлдзых уазæгыл хуыздæр 
«бацин» кодтой. 
- Уый бынаты хицауæн!.. 
- Уый къæсæры Уастырджийæн!.. 
- Уый фæндагсар Уастырджийæн!.. 
Иу дзырдæй, йæ цыппæртыл æй абырын кодтой. 
- Мах чи не ’мбары, уымæн ахæм «лæггад» дæр зонæм, - 
дзырдтой уырдыглæуджытæ. 
Хистæр уазæг Хъæрæдзонмæ фынгмæ басидт: 
- Хæдзары фидыц сылгоймаг у. Хæдзары бæркад æфсин у. 
Нæлгоймагæн йæ хæс у фæллой хæсса хæдзармæ, сæ бæстонгæнæг 
та - сылгоймаг. Сылгоймаг куы нæ бæзза, уæд æм дунейы фæллой 
дæр хæсс - фесафдзæн сæ. 
Мах Дасетæй, Уанейы хæдзарæй стыр буц æмæ уæзданæй 
цæуæм, фæлæ Уане йæхицæй ма ныббуц уæд, ацы уæздандзинад 
фылдæр æфсинæй цæуы... 
Хистæр уазæг йæ дзыппæй æхцатæ систа, йедзаг нуазæныл сæ 
æрæвæрдта æмæ сæ Хъæрæдзонмæ радта. 
Дыккаг нуазæн райста йæ къухмæ, æрæвæрдта та йыл æхцатæ 
æмæ загъта: 
- Хъæрæдзон дæр йæхицæй тынг ма ныббуц уæд, Уане æнæ 
йе ’фсин куыд нæ сарæхстаид, афтæ Хъæрæдзон дæр ницы сарæх- 
стаид æнæ йæхиуæттæ, æнæ йæ сыхæгтæ, æнæ йæ къабæзтæ. Ацы 
нуазæнæй та мæ фæнды уыдон ном ссарын. 
Уый фæстæ акуывтой бынаты хицау æмæ фæндагсар Уастыр- 
джийæн. Бафæдзæхстой сæхи æмæ фынгыл рахизæрдæм разылды- 
сты. 
Æз Барсæгимæ рагæй дзырд уыдтæн, Ногхъæуæй семæ чызг- 
æмбал кæй рацæудзынæн. Фынгыл, чызгæмбæлттимæ, Палус куы 
нæ уыд, уæд æнæгуырысхойæ семæ фæцæуæг дæн. 
31 

Хæдзарæй куы рахызтысты, уæд нæ разы дыууæ чызджы фев- 
зæрдысты. Сæ къухы - «дзуар». Æнæхъæн бон æй аразгæ фæкод- 
той, фæлæ йæ нæ базыдтон, цæмæн сæ хъуыд, уый. Иæ уæлæ фых 
карк, ауыгъд ыл уыд фæткъуытæ, кæрдотæ, къафеттæ. 
Куыд рабæрæг, афтæмæй та къухылхæцæгæн уæйгæнгæ уыд. 
«Абазар» та кодтой. Æхца сын радта, фæлæ талынджы нæ ба- 
зыдтон, цас уыдысты, уый. 
Къухылхæцæг «дзуары» Иналæн бафæдзæхста. 
- Бахъахъхъæн мын æй. Мачи йæ аскъæфæд. 
Уыд ирд æхсæв. Уæддæр та цалхыдзаг фæлурс мæйы рад уыд 
æхсæвы тар фæсурын. 
«Хасты» фæуæг фысымтæ хæдзармæ нæ бацыдысты, цалын- 
мæ ма арф комæй дæр чындзхæсджыты зарын æмæ топпы гæрæх- 
тæ хъуыстысты, уæдмæ. 
Æз дыууæ хæс æххæст кодтон: чызгæмбал æмæ чындзхæссæ- 
джы. 
Фыццаг уæрдоныл бадтысты: къухылхæцæг, чындз, сиахс, 
æз æмæ чындзы ’фсымæр Инал. Къухылхæцæг нырма дзырды 
бар никæмæн лæвæрдта, фæлæ дзæвгар куы ауадыстæм, уæд 
афынæй. 
Уæрдонвæндаг уыд комы цæугæдоны былтыл. Хаттæй-хатт- 
иу уæрдон дурыл схæцыд, æвиппайды-иу æргуыпп кодта, æмæ та- 
иу къухылхæцæг фесхъиудта. 
Бæстæ уыд сабыр. Дардæй хъуыст къуырма уыджы уасын, 
арф комæй та хъуыст знæт цæугæдоны зарын. 
Фæстаг уæрдæгтæ нæм нал зындысты. Дзæвгар адард стæм. 
Барсæг бауромын кодта мах уæрдон. 
Инал раздæхт фæстаг уæрдæттæм бæрæггæнæг. Æрæджиау 
нæм æрбахæццæ сты. 
- Цы фестут, уæ хорзæхæй? - афарста сæ Барсæг. 
- Мæнæ стæм. Иналыхъ «йæ сæгътæ хизынмæ аскъæрдта», - 
загъта хъазгæйæ Палус. 
Æз Палусы талынджы нæ уыдтон, фæлæ йæ хъæлæсæй ба- 
зыдтон, æмæ æхсæвы тарыл зæрин хур атылд. Къуырма уыг булæ- 
мæргъ фестад. 
Палус мах уæрдонмæ сгæпп кодта: 
32 

- Уæ фæндæгтæ раст, фарны уазджытæ! Ме ’мбæлттæй фæип- 
пæрд дæн æмæ мæ сымах нæ бавæрдзыстут? - загъта æмæ хъæрæй 
ныххудт. 
- Табуафси! Æхсызгон дæр ма нын у! - загъта Барсæг. 
Палус Иналы бынаты абадт. 
Æз та, æз? Бандзыг та дæн. Æхсызгон мын куыд нæ уыд, фæлæ 
мæ цыдæр æбæрæгтыхтыхсын кодта. Исчи мæ куы фарстаид, Палус 
уæ уæрдоныл сбада, зæгъгæ, уæд ын ницæй тыххæй сразы уыдаин. 
Палус мæм иунæг ныхас дæр не скодта, цыма мæ уынгæ дæр 
æмæ зонгæ дæр нæ кодта. 
Дзæвгар куы ацыдыстæм, уæд та Палус йæ пинджак фелвæ- 
ста, æмæ та йæ æнæдзургæйæ мæ уæхсчытыл æрбавæрдта. Ныр 
ницыуал загътон, цыма йæм рагæй æнхъæлмæ кастæн. 
Æз æмæ чындз бадтыстæм æнæдзургæйæ. Палус æмæ Барсæг 
хъазæн ныхæстæ кодтой. 
Комынарæгæй куыд рахызтыстæм, уый зонгæ дæр нæ бакод- 
там. Горæтмæ куы ’рхæццæ стæм, уæд нын Барсæджы ’рвадæлтæ 
нæ размæ хуын рахастой. Рахызтыстæм нæ уæрдæттæй. Мах дæр 
нæ фæндаггæгтæ систам. Цæгъдджытæ дæр та сæ хæс сæххæст 
кодтой. Бахъæлдзæг та нæ кодтой. 
Араст стæм Салтисы быдыры. Фæндаг уыд лæгъз, фынджы 
хуызæн. Къухылхæцæгæн-иу хаттæй-хатт йæ хуыр-хуыр рай- 
хъуыст. Барсæг æмæ Палусæн сæ хъазæн ныхас не скъуыд. Æз 
æмæ Фузæ дæр фæхъæлдзæгдæр, фæуæндондæр стæм. 
Арвыл авд хо æмæ тæрæзтæ дæр не ’мдзу кодтой. Нæ хъæл- 
дзæгдзинадмæ уыдонæн дæр сæ хуыссæг фæлыгъд. Бонвæрноны 
хуыссæг æрцахста, афынæй æмæ бæстæ фæталынг. 
Бонæрдæм нæ хъæумæ ныххæццæ стæм. 
Цуанонтæй раздæр нæ ничи базыдта. Куыддæр рагъæй ауыр- 
дыг кодтам, афтæ сæ рæйын райхъуыст. 
Къухылхæцæг райхъал йæ тарф фынæйæ. 
Дардмæ хъуыст топпы гæрæхтæ, фæндыры зæлтæ, долийы 
хъæр. Фарны уазджыты зарын. 
Иналыхъ фæстаг бандоныл бадт, фæлæ Бытъаты ахомæ куы 
ныххæццæ стæм, уæд нæ разæй фæцис. Лыгъдис уырдыджы гæпп- 
дугъæй. Æз мæхимидæг бадис кодтон: 
*з 
33 

«Ацы тархъæды иунæгæй кæдæм фезгъоры. Уæд та иухатт ба- 
байыл цы æххормаг бирæгътæ сæмбæлд, уыдонæй йыл исчи рам- 
бæлд». 
Хъæр æм кодтон: 
- Иналыхъ, иунæгæй кæдæм лидзыс?! Фæлæуу! Иумæ! Ба- 
байы бирæгьтæ!.. 
Барсæг худæгæй бакъæцæл: 
- Ма тæрс, дæ бабайы бирæгътæ ацы хъæлæба æмæ топпы гæ- 
рæхтæм ам нæ фæлæудзысты. 
Мæ зæрдыл æрбалæууыд: иухатт мæ куыроймæ нæ хъæуккаг 
ус акодта. Баталынг нын ис. Æхсынцъыджынмæ куы ’рбахæццæ 
стæм, уæд мын ус загъта: ам, дам, хæйрæджыты бынат у. Дзурут, 
зæгъ: «Булчъы къуди мæ къухы». Хæйрæг, дам, булчъы къудийæ 
тынг тæрсы. Мах дæр цалынмæ хæдзармæ ’рбахæццæ стæм, уæд- 
мæ дзырдтам: «Булчъы къуди мæ къухы». Иунæг хæйрæг дæр нæм 
не ’рбацыд. Мæ зæрдыл æрбалæууыд уыцы хабар æмæ Иналыхъ- 
мæ хъæр кæнын: 
- Иналыхъ, булчъы къуди дзур! 
Палус æмæ та Барсæг худæгæй бакъæцæл сты. Сабыр мæ код- 
той: 
- Ма йын тæрс, афтæ вæййы. Цины уацхæссæг у. Ныртæккæ 
хъæуы фестдзæн. 
Сывæллæттæ нæ размæ газеттæ судзгæ лыгъдысты. 
Хъæу сызмæлыд... 
Ногæй та арфæйы ныхæстæ... Цины хъæртæ... Топпы гæрæхтæ 
фæарæхдæр сты. Быдойты хæдзармæ куы баввахс стæм, уæд чындз- 
хæсджыты æмæ фысымты фæндыры зæлтæ сиу сты. 
Уынджы чындзхæсджыты уæрдæттæ кæрæдзи фæдыл æрлæу- 
уыдысты. 
Мах рахызтыстæм уæрдонæй. Палусæн йæ пинджак радтон. 
Сусæгæй мæм бадзырдта: 
- Бузныг мын уæддæр зæгъ. 
Æз фефсæрмы дæн. Нæ йæ бамбæрстон, уайдзæф мын бакодта 
æви... 
Нæ размæ рамбырд сты адæм. Лæппутæ нæм алы хъазæн ны- 
хæстæ æппæрстой: 
34 

- Уæртæ ма дзы иу чызг зыны! 
- Æвæццæгæн, Дасетæ сæ чызгæн уæлæвæрæн радтой! 
- Иу та дзы Барсæг мæнæн æркодта! 
Æз дзурджыты сæ хъæлæстæй базыдтон, фæлæ сæм барæй 
ницы дзырдтон. Рухсмæ мæ куы ауыдтой, уæд хорзау нал фесты. 
Бахæццæ стæм кулдуармæ. Ам нæ ничи æрурæдта. Къæсæр- 
гæрон Барсæджы фыды ’фсымæр арахъхъы сыкъа райста æмæ ра- 
арфæ кодта: 
- Кæддæриддæр нæм æгас цæут, нæ фарны уазджытæ! Дасеты 
чызг нæм амонды къах æрбавæрæд! Сæ амондмæ сын адæм куыд 
хæлæг кæной. 
Хистæр уазæгмæ та æлыгын къусы сæн авæрдтой. Акуывта 
дзы, стæй йæ анызта æмæ, æгъдаумæ гæсгæ, къусы зæххыл дæл- 
гоммæ ныццавта. Йæ цъæлтыл ын балæгæрста, стæй сыл скафыд. 
Къæсæрыл мидæгæй æфсин æд мыды къус лæууыд. Уидыгæй 
мыд фыццаг чындзы дзыхы акодта, стæй та - йæ лæппуйы. Уый 
фæстæ сын раарфæ кодта: 
- Мыдау адджын цы уат, уыцы амонд уæ уæд! 
Мæн чындзы цурæй чызджытæ аскъæфтой. 
Чи мын дзырдта: 
- Радзур-ма нын, куыд уыд? 
Чи мæ фарста: 
- Дзæбæх чызгæмбæлттæ не ’рцыд? 
Æвиппайды мæ хъустыл ауад: 
«Цырддæр ут, дохтырмæ! Рынчынæн хос хъæуы!» 
Æз уазджыты цурмæ сæнт гæпп бакодтон. Чындз æмæ сиахсы 
кæм хъуамæ сбадын кодтаиккой, уым дæлгоммæ хуыссыд нæ сы- 
хæгты лæппу. Æз фыццаг хатт федтон ахæм æгъдау æмæ «рынчы- 
ны» куы ауыдтон, уæд сæрдиаг кодтон: 
- Уый Сосо куы у, цы кодта? Цы йыл æрцыд? 
Чызджытæ мыл ныххудтысты: 
- Æрра фæдæ? Цы йыл хъуамæ æрцæуа? Афтæ вæййы. 
Æз фефсæрмы дæн. 
Куыд сæм байхъуыстон, афтæмæй та ам дæр æхца куырдтой. 
Къухылхæцæг та систа иу сырх æхца æмæ йæ лæппуйы армы 
тъæпæнтыл æртъæпп кодта. 
35 

Устытæ йæм бадзырдтой: 
- Уæззау рынчын у! 
- Нæ йын сфаг уыдзæн! 
- Ноджы ма сæм бафтау! 
- Фаг дын у, лæппыз, ныр згъоргæ кæн дохтыртæм, - бадзырд- 
та йæм Иналыхъ. 
«Рынчын» фæгæпп кодта æмæ лидзынмæ фæцис. 
Фынгмæ бацыдысты уазджытæ. Иу рæгъ лæугæйæ рауагъ- 
той. Сбадтысты хистæртæ. Сбадын кодтой чындзы дæр. Йæ 
хъæбысы йын авæрдтой иу чысыл лæппуйы. Адæм ын арфæтæ 
кодтой: 
- Фидæн ацафон ды дæр лæппухъæбыс фæу! 
Чындз цыдæр, гæххæтты тыхтæй, авæрдта сывæллоны дæ- 
ларм, æмæ лæппуйы райстой чындзы хъæбысæй. 
Хъуыст арфæтæ, хъæлдзæг ныхæстæ. 
Палус бадт чындзы фарсмæ. Æз æм аивæй бакастæн. Кæрæ- 
дзимæ фемдзаст стæм æмæ фырæфсæрмæй мæ сурхид акалд. 
Бон æрбацъæх. 
Гыцци мæм æрбацыд: 
- Цом хæдзармæ æмæ бафынæй кæн. Цы уынгæджы де знаг 
уыд? Цы æхсæвдзу кодтай? 
Мæнæн мæ цæсгом Палусмæ бацæуын нæ бахъæцыд, фæлæ 
Фузæмæ бацыдтæн æмæ йын йæ хъусы сусæгæй загътон: 
- Чызгæмбæлттæ куы бафынæй уой, уæд сын чызджытæ сæ 
хæлæфтæ адавинаг сты, стæй ма сæ æвзалыйæ милатæ кæнынмæ 
дæр хъавынц, фæлæ чызгæмбæлтты бафæдзæхс. 
- Ма тæрс. Ничи сæ ницы адавдзæн, зонынц æй, - загъта мын 
Фузæ. 
Гыцциимæ ацыдтæн нæ хæдзармæ. 
Схуыссыдтæн, фæлæ кæм ис хуыссæг? Мæ цæстытæ ’рцъынд 
кæнын, фæлæ та уæлтъæфæлтæ байгом вæййынц. Кæсын цармæ, 
фæлæ дзы уынгæ ницы кæнын. Æрцъынд та сæ кæнын, æмæ та 
мæм Палус æрбадзуры: 
«Бузныг мын уæддæр зæгъ». 
Афтæ фæутæхсæн кодтон суанг фæсаходæнмæ, фæлæ нæ ба- 
фынæй дæн. 
36 

Гыцци мæ сынтæджы цурмæ бацыд. Ныккаст мæм. Мæ ныхæн 
мын апъа кодта æмæ загъта сабыргай: 
- Гыцци дæ сæрыл хаст фæуа, мæ чызгæмбал чызг, кæд кæ- 
уылты астыр дæ. 
Мæ ныхыл мын сабыргай йæ къух æруагьта æмæ мын загъта: 
- Райхъал у, мæ чызг. Дæумæ гæсгæ, æз дæр хæдзары баззад- 
тæн. Чындзæхсæвгæнджытæй худинаг у. Истæмæ сæм фæкæсын 
хъæуы. 
Хъуыст нæм дæлæсыхæй музыкæ æмæ къæрццæмдзæгъд. Мæ 
цæстытыл ауад, Палус йæ къахфындзтыл кафы. Адæм æм цымы- 
дисæй кæсынц, хъæуы йæм куыд кастысты, афтæ. 
Сыстадтæн. Мæхи адзæбæхтæ кодтон. Гыцци мын хæринаг 
мæ разы авæрдта, фæлæ йæм æвналгæ дæр нæ фæкодтон. 
Гыцциимæ фæцæуæм чындзæхсæвмæ. 
Дардмæ Палусы хъазты астæу суыдтон. 
Æз хæдзармæ бацыдтæн ног чындзмæ, йæ цуры бадт йе ’фсы- 
мæр Инал. Иннæ чызгæмбæлттæ та хъазты уыдысты. 
Уайтагъд Палус нæ цуры æрбалæууыд. Æвæццæгæн мæ уый 
дæр хъахъхъæнгæ кодта. Мæ хъусы та мын ныллæг хъæлæсæй æр- 
бадзырдта: 
- Сусæгæй куыд ахъуызыдтæ? Уæхимæ мæ куыд нæ ахуыд- 
тай? 
Фузæ йæ фехъуыста. Йæ мидбылты бахудт. 
Мæ зæрдæмæ та мын цæхæр арт бакалдта. 
Уый дæр ницыуал дзуры, æз дæр. Нæ, уый дзуры, æз нæ. Мæ 
хъустыл уайынц йæ ныхæстæ. 
«Бузныг дæр мын куыд нæ загътай?», «Сусæгæй уæхимæ куыд 
ахъуызыдтæ». 
Кæд аив нæ уыд, уæддæр иунæгæй хъазтмæ рацыдтæн. 
Лæууыдыстæм нæ сыхæгты чызг Сониимæ хъазты кæрон. Мæ 
фыды ’фсымæр Уырызмæг мæ цурмæ бацыд æмæ мæм сусæгæй 
бадзырдта: 
«Хæдзармæ уал рацу... Æз дæу æргæвдгæ кæндзынæн». 
Нæ йæ бамбæрстон. Афтæ фенхъæлдтон хъазгæ кæны, фæлæ 
æгæр мæстыхуыз куы уыд, уæд Уырызмæджы ныхæстæ Сонийæн 
радзырдтон. 
37 

- Раст æй бамбæрстай. Мæсты у æцæг, - загъта Сони. 
- Цæмæн, дæ хорзæхæй? - афарстон æй. 
- Цæмæн куы зæгъай, уæд кафаг чызгæмбал, ды къуппæй куы 
разындтæ, уæд йе ’мбалы хъусы афтæ бадзырдта: 
«Уалæ мыл къуыппæй хур ракастис». Æз æмæ Уырызмæг сæ 
цуры лæууыдыстæм æмæ йæ фехъуыстам. Уырызмæг дзургæ ницы 
скодта, фæлæ мæстæй асырх. Ды куыддæр хæдзармæ бацыдтæ, 
афтæ та уыцы лæппу дæр хæдзары бамидæг. 
Уый ма мæ хъуыд... 
Мæ хъусты та зæлланг кæны: 
«Уæлæ мæм къуыппæй хур æркаст». 
Æз нæхимæ цæуыныл фæдæн. Фæндагыл цалдæр хатты сфæл- 
хатт кодтон: 
«Уæлæ мæм къуыппæй хур æркаст» - цыма йын рох кæнынæй 
тарстæн. 
Хæдзары дуæрттæ уыдысты уæгъдæхгæд. Æз иудзæвгар абад- 
тæн æнæдзургæ, æнæзмæлгæ. Фæлхат кодтон Палусы ныхæстæ: 
«Уæлæ мæм къуыппæй хур æркаст», стæй та Уырызмæ- 
джы ныхæстæ: «Хæдзармæ уал рацу! Æз дæу æргæвдгæ кæн- 
дзынæн!» 
Стъолы лагъзæй гæххæтт æмæ кърандас райстон æмæ ныф- 
фыстон: 
«Гыцци, æз горæтмæ ацыдтæн. Райсом нын контролон куыст 
ис. Хъуамæ æнæмæнг уроктыл уон. Дæ зæрдæ мæм ма ’хсайæд. 
Ныххатыр мын кæн. Ба дын кæнын. Дæ сау чызг - Мисур». 
Дыккаг райсом мæ уроктыл Уæлинкæ куы ауыдта, уæд джи- 
хæй аззад: 
- Дæ хорзæхæй, мæ цæстытæ мæ сайынц æви? 
Æз æм ницы сдзырдтон. 
- Цæй-ма, Мисур нæ дæ? 
- О, о, Мисур дæн! Дæ цæстытæ дæ нæ сайынц, де ’взаг дæ 
сайы, - тызмæгæй йын загътон. 
Æндæрæхсæв чындзхæсджытимæ Серонисмæ нæ ацыдтæ? 
- О, о, ацыдтæн! - ногæй та сдзырдтон тызмæгæй æмæ ма 
цыдæр зæгъынмæ хъавыдтæн, фæлæ уæдмæ ахуыргæнæг къласмæ 
æрбацыд. 
38 

Уæлинкæ урокыл йæхи радав-бадав кодта. Кæуылты мæ афар- 
стаид, ууыл уыд. Æз та чиныгмæ кастæн. Уый мæм гæххæтты гæ- 
базыл афыста: 
«Серонисмæ чындзхæсджытимæ нæ ацыдтæ?» 
Æз дæр æм гæххæтты чъылдымыл афыстон: 
«Нæ, нæ ацыдтæн!» 
Нæ дыууæ дæр уроктыл кæрæдзимæ тæргайæ фæбадтыстæм. 
Сурæт нæ цурмæ цалдæр гæппы æрбакодта. Æвæццæгæн ын 
тынг æхсызгон уыд, æз ахуыргæнæндоны кæй уыдтæн, Палусимæ 
чындзæхсæвмæ кæй «нæ ацыдтæи». Уыд тынг хъæлдзæг. Уæд ын 
ницы нысаниуæградтон... 
Уыцы бон мæ Уæлинкæ ницæмæйуал бафарста. Æз дæр урок- 
тыл фæбадтæн æнкъардæй. 
Фæсахуыр Сурæтимæ ацыдыстæм нæхимæ. Мæ сусæг хъуы- 
дытæ йын иууылдæр радзырдтон, ницы дзы бамбæхстон: «Уæлæ 
мæм къуыппæй хур æркаст» æмæ «Хæдзармæ уал мын рацу. Æз 
дæу æргæвдгæ кæндзынæн». 
Сурæт мæм лæмбынæг фехъуыста, стæй мын загъта: 
- Куыд æдылы дæ. Чи цыфæнды зæгъæд. Уæдæ ма æз иучы- 
сыл дæр хатин, Чермен мæ уарзы. Дæуау æдылы митæ нæ кæнин. 
Æз рагæй хатын, ды Палусы зæрдæмæ цæуыс, фæлæ дæ зæрдæмæ- 
дæр цæуы, уый никуы бафиппайдтон. 
Ногæй та мæ зæрдæ ныссæххæтт кодта. «Палусы зæрдæмæ цæ- 
уыс»... Дарддæр цытæ дзырдта, уыдон нал хъуыды кæнын, фæлæ мæ 
йæ фыццаг ныхæстæ никуы ферох уыдзысты. Уыцы хъуыдыйыл ра- 
гæй сагьæс кодтон. Куы-иу æнхъæлдтон, æцæг мæ уарзы, куы та-иу 
мæм афтæ фæкаст, цыма йæ удхæссæг дæн, хъуыды дæр мæ нæ кæны. 
Æргомæй уыцы хъуыды фыццаг хатт фехъуыстон. Мæ дызæр- 
дыггаг хъуыды мын Сурæт бабæлвырд кодта. 
- Æй, гæды рувас, кæд Палус дæ зæрдæмæ цыд, уæд нæ иу 
хатт киномæ куы ахуыдта, уæд дæхи фæстейæ цæмæн æрурæд- 
тай? - бауайдзæф мын кодта Сурæт. 
- Бирæгъæн, дам, æмбисæндтæ хастой æмæ, дам, афтæ: «Ауа- 
дзут мæ уæлæ сæгъ фæлидзы». 
- Исчи мын куы фæфиппайдтаид ме ’нкъарæнтæ, уымæй тар- 
стæн æмæ мæхи хызтон. 
39 

- Куыд æхгæдзæрдæ дæ. Никуы мын раргом кодтай дæ сусæг 
сагъæс. Уый æмæ дын мæхæдæг. Æз æй алкæмæн дæр аппæлыда- 
ин. 
- Ныр дæр хуыцау бахизæд, исчи йæ базона... Дæ мад амæ- 
лæд, ды йæ искæмæн куы зæгъай. Гыцци мæ горæтмæ уадзгæ дæр 
нæ кодта. Алы хатт дæр мæ фæдзæхсгæ фæкæны мæ фыды хойæн. 
Æдзух мын афтæ фæдзуры: 
«Мæ чызг, сидзæрæй хъомыл кæныс æмæ дæ намыс хъахъ- 
хъæн. Дæу тыххæй мæм искуы дæ мыггагæй уайдзæф куы ’рхауа, 
уæд мæхи удæгас нæ ныууадздзынæн, фæлæ дæ зæрдыл дар мæ 
ныхæстæ». 
- Ныр гыцци исты куы фехъуса, уæд цы кæндзæнис? - са- 
гъæс кодтон. - Мыййаг ын Уырызмæг куы зæгъа Палусы ныхæстæ. 
Мæ мад ахæм карз адæймаг у, æмæ йæ ныхас сæххæст кæндзæн. 
Акæндзæн мæ нæхимæ æмæ мæ нал рауадздзæн ахуырмæ, горæт- 
мæ ахуырмæ нæ, фæлæ бæлцуаты дæр. 
- Цæй, Уырызмæг уыцы ныхæстæ дæ гыццийы хъустæм хæс- 
дзæн, - ныфсытæ мын æвæрдта Сурæт. 
- Нæ, нæ, тынг мæстыйæ мæм бартхъирæн кодта. Мыййаг мын 
мæ ахуыр куы ныууадзын кæной. 
- Уанцон нæу, чердæм дын уадзын кæнынц дæ ахуыр? Æдылы 
фæдæ? 
Æнæхъæн къуыри мæхимидæг фæсагъæс кодтон. Æнхъæлмæ 
кастæн мæ мады æрбалæбурынмæ. 
Райсом-иу рагацау бацыдтæн къласмæ. Улæфты рæстæджы 
æддæмæ нал хызтæн. Сæфсон кодтон, зæгъын, мæ фатхъул фетынг 
æмæ мæ лæууынæн хъыг дары, цæмæй мæ радгæстæ къласæй æддæ- 
мæ ма рарвыстаиккой. Тарстæн, Палус мыл куы фембæла, уымæй. 
Афтæмæй та мæ тынг фæндыд, искуыцæй йæ куы суынин. Рудзгуы- 
тæн сæ дæллаг æвгтæ ахорæнæй сæрст уыдысты, цæмæй ахуыр- 
дзаутæ урокты рæстæджы æддæмæ ма кастаиккой. Æз дзы иу ран 
мæ къухы ныхæй схафтон. Агуырдтон-иу скъолайы кæрты Палусы. 
Фыццаг бонты йæ уыдтон. Æппынæдзух йæ каст уыд мах къласы 
рудзгуытæм. Фæстагмæ йæ нал уыдтон. Уый дæр нал цыд кæртмæ. 
Цалдæр боны йæ куы нæуал федтон, уæд иухатт мæхи фæ- 
къæйных кодтон æмæ Сурæты бафарстон: 
40 

- Сурæт, иу цæмæйдæр дæ хъуамæ бафæрсон, æмæ йæ искæ- 
мæн чи зæгъа, уымæн йæ мад амæлæд. 
- Цытæ дзурыс? Сусæгæй мын кæй дзурыс, уый искæмæн 
куыд хъуамæ зæгъон? Ахæм дзæгъæлдзых дæн? - загъта мын. 
- Палус кæм ис? Нæ йæ зоныс? Ныр æй цалдæр боны нал фед- 
тон. 
Сурæт бахудт: 
- Кæм ис, кæ, уымæн дæр йæ къах дæуау риссы æмæ къласæй 
æддæмæ нæ цæуы. Æмдзырд бакодтат? 
- Цы мæ хынджылæг кæныс? Æз дæ æцæг фæрсын. 
- Æз дæр дын æцæг зæгъын. Фарстон æй, зæгъын, къласы цы 
бадыс, æмæ мын йæхæдæг загъта. 
Нал федтон æнæхъæн къуыри Палусы. Æмæ мыл иу къуыри 
æнæхъæн афæдзы бæрц ныддаргъи. Æхсæвæй-бонæй мæ зæрдыл 
лæууыд, иу уысмы бæрц дæр мæ рох нæ уыд, фæлæ-иу ын хаттæй- 
хатт йæ цæсгомы хуыз дæр нал хъуыды кодтон. Уæд-иу райстон 
газет. Республикон олимпиадæйы кафынæй фыццаг бынат куы ба- 
цахстам, уæд нын нæ нывтæ цы газеты рауагътой, уый. Фæкастæн- 
иу æм бирæ. 
Иу изæр нæм Уæлинкæ æмæ Сурæт хæдзармæ æрбацыдысты. 
Мæ фыды хо Уæлгъайæн загътой, кинотеатр «Нары», дам, хорз ки- 
ноныв цæуы, мæн дæр цæмæй семæ ауадза, дыккаг сеансмæ. 
Мæ фыды хо исдуг нæ разы кодта: 
- Нæ, мæ чызджытæ, æз нырма Мисуры дыккаг сеансмæ нæ 
ауадздзынæн, æгæр æрæгмæ у. Фыццагмæ уæ кæддæриддæр фæн- 
ды - уадзын æй. 
Мæхæдæг æм куы бахатыдтæн, уæд уæлдай ницыуал загъта, 
фæлæ мын ме ’мбæлтты бафæдзæхста: 
- Ацыт, фæлæ куыддæр кино фæуа, афтæ йæ уæхæдæг куы нæ 
’рбакæнат хæдзармæ, уæд уыл никуыуал баууæнддзынæн. 
Кинотеатры тигъмæ куыддæр бахæццæ стæм, афтæ уым Па- 
лусы лæугæ ауыдтон. Цæхгæр фæзылдтæн æмæ хæдзары бамидæг 
дæн. 
Уæлгъа мæ куы ауыдта, уæд фæдисы: 
- Чызджытимæ киномæ нæ ацыдтæ? Исты ма дæ ферох? 
Цæмæ ма фездæхтæ? 
41 

Æз ын афсон кодтон: 
- Ацыдтæн, фæлæ дзы билеттæ нал уыд æмæ фæстæмæ раз- 
дæхтæн. 
- Цавæр у, дæ хорзæхæй, ныр, мæ зæрдийæ, цалдæр боны куы 
цæуы уыцы киноныв, уæд ма йæм афтæ тынг цæуынц? Мах дæр 
æм цæуинаг уыдыстæм. Хорз уыд, æмæ ма нæ ам æрбаййæфтай. 
Абон мæ уæддæр не ’вдæлд. Кæд ма сом дæр цæуид, - разыйæ баз- 
зад Уæлгъа. 
Æз бацин кодтон, зæгъын, æгайтма нæ ацыдтæн, науæд мæ 
Уæлгъа æмæ йæ лæг Палусимæ кинойы куы федтаиккой, уæд цы 
загътаиккой? Сæ зæрдæ мæм фехсайдтаид æмæ мыл никуыуал 
баууæндыдаиккой. 
Иу райсом та ахуырмæ куы фæцæйцыдтæн, уæд Палус техни- 
кумы бахизæны иунæгæй лæууыд. Куы мæ ауыдта, уæд ме ’рдæм 
фæцæуæг. Мæ цурмæ куы ’рбахæццæ, уæд мын иу тетрады сыф 
дыдæгътæй мæ размæ æрбаппæрста: 
- Сис æй, - загъта мын æмæ фæцæуæг. Æз дæр цæуын. Фæ- 
стæмæ ма иу каст фæкодтон æмæ Палус куы нæуал зынд, уæд иу- 
ран æрлæууыдтæн. Аракæс-бакæс кодтон: 
- Цымæ нæ ничи федта? - мæхи афарстон. Фæстæмæ фездæх- 
тæн æмæ йæ фелвæстон. 
Бацыдтæн нæ къласмæ. Нырма дзы ничи уыд. Гæххæтт рай- 
хæлдтон. Кæйдæр къæхты хъæр мыл фæцыд. 
«Чидæр æрбацæуы», - загътон мæхинымæр, атыхтон æй æмæ 
йæ мæ тары амбæхстон. 
Нæ къласгæс æрбацыд. 
- Дæ райсом хорз, - загъта æмæ мæ афарста: 
- Куыд раджы æрбацыдтæ, Мисурæт? Абон радгæс, æвæццæ- 
гæн, ды дæ? 
Æвиппайды ын цы загътаин, уый нал фæцарæхстæн æмæ йын 
загътон: 
- О, радгæс дæн. 
Фæсайдтон æй. Мæ цæрæнбонты фыццаг хатт загътон гæды- 
ныхас. Гæдыныхас, мæ ахуыргæнæгæн. Мæ цæсгом, артау, ссыгъд. 
Уый фæстæ дзы хатыр ракуырдтон, зæгъын, афтæ ’нхъæлдтон. 
Ноджы та йæ фæсайдтон. 
42 

Æз та мæ тарæй систон гæххæтт. Бирæ фыст дзы нæ уыд, 
æдæппæт цалдæр рæнхъы. Фыста: 
«Мисурæт, æз алцыдæр зонын. Чындзæхсæвæй цæмæн ра- 
лыгътæ, уый дæр. Курын дæ хатыр. Нырæй фæстæмæ арæхст- 
джындæр уыдзынæн. Æрмæст æй дæ зæрдыл бадар. Æцæг мæм 
Серонисы, чындзæхсæвы райсом, къуыппæй хур кæй каст. Ныр та 
мæ уыцы хур техникумы дыккаг курсæй кæй тавы... 
Хатыр ме ’ргом ныхасы тыххæй. 
Хъæрæдз». 
Гæххæтт мæ разы стъолыл æрæппæрстон, цыма æхсидав уыд 
æмæ мын мæ къухтæ басыгъта. Мæ цæсгом, артау, ссыгъд... 
Гæххæтт йæ дыдæгътыл батыхтон, æмæ та йæ мæ тары бам- 
бæхстон. Ногæй мæ бæргæ фæндыд йæ бакæсын, фæлæ мæ ныфс 
нал бахастон. Уæд та мæ исчи фæфиппайдта, кæнæ мын æй мæ 
къухтæй аскъæфта. Уроктæ мыл ныддаргъ сты. 
Фæсурокты хæдзармæ куы ацыдтæн, уæддæр ма йæ цалдæр 
хатты бакастæн, фæлæ та-иу мæ йæ ныхæстæ ферох сты. 
Иу сагъæс мæ уæгъд нал уагъта. 
«Куыд бамбæхсон мæ зæрдæйы сусæг æнкъарæнтæ? Кæм бам- 
бæхсон ме стыр сусæг æвæрæн? Мæн æмæ йæ Палусы йеддæмæ 
хъуамæ мачи зона, науæд мæ худинаджы рæстæг æрцыд. Нæ хъæ- 
уæй мæ исчи куы базона, уæд зæгъдзысты, гыцци-иу цæмæй фæ- 
тарст, уый: 
«Дасеты идæдз йæ чызджы горæтмæ ахуырмæ фервыста, æмæ 
чызг ахуыр нæ, фæлæ лæппутæм йæ хъус адардта». 
- Уæд мæ Уырызмæг æцæг аргæвддзæн, - загътон мæхицæн. - 
Уæлинкæ æмæ йæ Сурæтæн дæр не схъæр кæндзынæн. Уæд та йæ 
искæмæн срæдыдысты. 
Сфæнд кодтон гæххæтт лыстæг скъуыдтæ ныккæнын æмæ 
йын, зæгъын, йе скъуыдтæ арты бакалон. Уæд ницæмæйуал тæрс- 
дзынæн, ничиуал мын æй фендзæн. Æндæр гæнæн нæй. Райстон 
æй. Иу хатт ма йæ бакæсон. 
«Нæй, уый гæнæн нæй. Палусы сусæг ныхæстæ арты æн- 
дзарын? Фæлтау мæ хъуыды Уæлгъайæн раргом кæнон. Уый мын 
ницы зæгъдзæн. Бамбæхсдзæн мын мæ сусæг æвæрæн, куыд ничи 
43 

йæ фена, афтæ. Мæхицæй йын расомы кæндзынæн, куыд никæмæн 
æй фенын кæна, уый тыххæй. Уæлгъа мæн бирæ куы уарзы, афтæ 
мын куы фæдзуры: 
«Мæ мæгуыр æфсымæры халдих дæ». 
Æхсæв-бонмæ мæ уыцы хъуыдытæ фынæй нæ уагътой. Рай- 
сом ма йæ иу каст бакодтон. Бахастон æй Уæлгъамæ йæ уатмæ. 
Мæ дзыпмæ нывнæлдтон, хъуамæ йæ систаин. Мæхиуыл фæхæ- 
цыдтæн: 
«Нæ, куыд ыл æууæндын? Фæхыл мæм кæндзæн...» 
Аскъуыддзаг кодтон, скъаппы быныл æй хæрдмæ хыссæйæ 
сныхасон. 
Ме ’рхъуыдыйæ мæхицæй фæбузныг дæн. 
Ныр мæнæн мæ сусæг æвæрæн ничиуал ссардзæн. Арф ран 
æмбæхст ис. 
Иу хатт хæдзары бадтæн æмæ мæ уроктæ ахуыр кодтон. Мæ 
фыды хо хæдзар сæрфта. Цъылынæй бавнæлдта скъаппы бын ра- 
сæрфынмæ. Æз æм мæ хъус аивæй дарын. Гæххæтт æрзæбул. 
«Мæ боныл, фесæфтæн!» - хъуамæ сдзырдтаин. Уыцы уысм, 
мæ амондæн, чидæр дуар æрбахоста. Уæлгъа йæм рауæд. Фæгæпп 
кодтон. Мæ сусæг æвæрæн фелвæстон æмæ та йæ мæ тары амбæх- 
стон. Мæ сур хид акалд. Мæ уроктæ ахуыр кæныны мæт дæр мæ 
нал уыд. Ме муд кæдмæ не ’рцыдтæн. 
Уый фæстæ йын нал тарстæн. Мæ зæрдæ йæм нал æхсайдта. 
Ныр æдас ран æмбæхст уыд - ныккæнды, цары зыхъхъыры. 
Уыцы фембæлды фæстæ Палусы къуырийæ фылдæр нал фед- 
тон. Куыд æй бамбæрстон, афтæмæй уый дæр æфсæрмы кодта æмæ 
мæ йæхи хызта. 
Иу райсом нæм къласмæ нæ аивадон къорды къухдариуæггæ- 
нæг æрбацыд æмæ загъта: 
«Æртыккаг курс паддзахадон фæлварæнтæ куы фæуа, уæд сын 
хъуамæ рауагъдадон изæры нæ аивадон къорд концерт равдиса. 
Репетици нын рагæй нал уыд. Изæры æхсæз сахатыл клубмæ 
’рæмбырд уæм æмæ бацæттæ кæнæм нæ программæ». 
Æз катайы бахаудтæн: 
«Палусимæ куыд фембæлдзынæн?» 
Рæстæг куы æрæввахс, уæд фидарæй аскъуыддзаг кодтон: 
44 

«Репетицимæ не ’рцæудзынæн, æмæ фæцис». 
Сахаты фатмæ бакастæн. Фондз сахат... Æхсæзæм сахат рай- 
дыдта. Фынддæс минуты бацыд... æхсæз сахаты æрдæг фæкæны... 
Сыстадтæн. Мæхи æнæрхъуыдыйæ рæвдз кæнын техникум- 
мæ, репетицимæ. 
Мæхи афарстон: 
- Цы ми кæнын? - æмæ мæ мидбынат фæлæууыдтæн. - Цæу- 
инаг куы нæ уыдтæн? Цæуын? 
Æмæ мæхицæн дзуапп радтон: 
«Цæуын, цæуын, уæдæ нæ цæуын? Палус уым куы уыдзæн! 
Æнæмæнг цæуын! Уæдæ æнæ мæн кæимæ кафдзæн? Тагъд каникул- 
тæ куы райдайдзысты. Ацы аз Палус техникум куы фæуд кæны, фи- 
дæнмæ ам куы нæуал ахуыр кæндзæн, уæд ма йæ кæм уындзынæн?» 
Комкоммæ араст дæн клубмæ. Палусы уым нæ баййæфтон. 
Мæхи фидар кодтон, фæлæ мæ уæнгтæ сæ зыр-зырæй не ’нцады- 
сты. Мæ зæрдæ хæлбурцъ кодта. 
Палус æрбацыд, иннæ хæттытау, хъæлдзæгæй. 
- Уе зæртæ хорз, - нын загъта, стæй программæ райста æмæ 
йæм кæсы. 
Æз мæхимидæг ахъуыды кодтон: 
«Нæ, фæлæ Палус цæй æдзæсгом у, цыма никуы æмæ ницы, 
уый цыд не ’рбакодта?» 
Нæ къухдариуæггæнæг мын мæ хъуыдытæ фескъуыдта: 
- Базонгæ уæм рауагъдадон изæры концертон программæимæ. 
Программæ радта не старостæмæ. Уый йæ кæсы: 
- Фыццаг номыр - «Симды кафт». Æххæст æй кæндзысты æп- 
пæт кафджыты къорд, алчи йæ «къаимæ». 
Мæ зæрдæ та схæлбурцъ кодта: 
«Алчи йæ къаимæ». 
Дыккаг номыр - «Партийы зарæг», æртыккаг номыр - Дасе- 
ты Мисурæт бакæсдзæн æмдзæвгæ «Рауагъдадонтæ», цыппæрæм 
номыр - Хъæрæдзауты Палус æмæ Дасеты Мисурæт акафдзысты 
«Хонгæ кафт»... 
Старостæ кæронмæ каст куы фæцис программæ, уæд нæ хоре- 
ограф загъта: 
- Алчи дæр æрцахсæд йæ бынат. 
45 

Æз мæ бынаты лæугæйæ баззадтæн. Палус мæм æрбацыд. Мæ 
разы йæ сæр фæкъул кодта æмæ мæ ахуыдта кафынмæ. 
«Симды цагъд» азæлыд клубы. 
Расимдтам сценæмæ иууылдæр, кæрæдзи къухтыл хæцгæйæ. 
Уайтагъд дыгæйттæй фæхицæнтæ стæм. 
Æз æмæ Палус симдтам, симгæ нæ - уæлæрвты тахтыстæм 
æнæдзургæйæ. Мæ цонг цыма мæхицæй нал уыд. 
Æрæджиау мæ афарста: 
- Мæсты ма мæм дæ? 
Æз ницы сдзырдтон. 
Симæм æмæ симæм. 
Уый та мын загъта: 
- Зонын æй, æнæуынон дын фестадтæн, фæлæ мæ тагъд фер- 
вæздзынæ, нал мæ уындзынæ. 
- Куы ницы дын кæнын, уæд цæмæн афтæтæ дзурыс? 
Нæ зонын, мæ ныхæстæ сæ уагыл уыдысты æви нæ. Æндæр 
æм ницы сдзырдтон. 
- Мисурæт, зон æй, мæ фæстæ æрмæстдæр кафдзынæ Дасеты 
Петкæимæ. 
Уæдмæ симд йæ кæронмæ ахæццæ. Хъырихъуппытау, кæрæ- 
дзи фæдыл ныххал стæм, афтæмæй фæссценæмæ ацыдыстæм. 
Æппæты зындæр мын уыд иунæгæй сценæмæ рацæуын æмæ 
æмдзæвгæ дзурын. 
Залы нæрыд къухæмдзæгъд æмæ хъæртæ: 
-Бис! Бис! 
Конферансье мæм фæссценæмæ йæ къух куы фæдардта, уæд 
бамбæрстон, адæм мæ ногæй кæй хонынц сценæмæ. 
Рацыдтæн та ныгъуылдтытæ кæнгæ. Æрлæууыдтæн сценæйыл, 
адæмы раз, æмæ та ногæй къухæмдзæгъд залы къуымты анæрыд. 
Æртыккаг номыр хъуамæ сæххæст кодтаиккам Лалусимæ, 
фæлæ цыппæрæм номырмæ ахызтыстæм. 
Уый фæстæ, куыд бамбæрстон, афтæмæй йæ Палус аивын 
кодта. 
Рауагъдадон изæр куы фæцис, уæд ме ’мбæлттæй, мах æрды- 
гæй чи цард, уыдонимæ ацыдыстæм нæ хæдзæрттæм хъазгæ, худ- 
гæ. 
46 

Нæхи уынгмæ куы бахæццæ стæм, уæд сын загътон: 
- Ардыгæй аздæхут, ам ницæмæйуал тæрсын. 
Чысыл куы бауадтæн, уæд мæ Палус баййæфта: 
- Иунæгæй нæ тæрсыс, Мисур? 
Йæ ныхасмæ фесхъиудтон. Æрæджиау ын загътон: 
- Иунæг нæ уыдтæн. Петкæитæ мæ æрбахизын кодтой. 
- Куыд дæ зæрдæмæ фæцыд нæ рауагъдадон изæр? - бафарста 
мæ. 
- Дзæбæх. Дæуæн та? 
- Мæнæн дæр. Диссаджы хорз арæхсыс æмдзæвгæ дзурынмæ. 
- Уæдæ, уæдæ. Чысыл ма мæ бахъуыд сæгълæуд скæнон. Сце- 
нæйæ алидзынмæ дæр ма рахъавыдтæн. 
Ныхæстæгæнгæ, бахæццæ стæм нæ хæдзары цурмæ. 
Мæхицæн бынат нал ардтон, тыхстæн, тарстæн, зæгъын, нæ 
мæ фыды хо иумæ лæугæ куы фена. 
Палус, æвæццæгæн, мæ тыхстдзинад бамбæрста æмæ мын 
загъта: 
- Мисур, бирæ дæ нæ уромын, лæууыны рæстæг нал у. Æр- 
мæст цы, уый зоныс?.. 
Æз хохмæ, мæ фыды хомæ, цæуын. Иу мæйы бæрц уым фæ- 
уыдзынæн. Хъуамæ фæсарæйнаг æвзаг бацæттæ кæнон. Мæ зæр- 
ды Уырысы искæцы горæты арæзтадон институтмæ бацæуын ис. 
Кæцы горæтмæ, уый нырма нæ аскъуыддзаг кодтон. Бон кусынæн, 
изæры та ахуыр кæнынæн хуыздæр фадат кæм уа, ахæм ран рав- 
зардзынæн. Кусгæ куы нæ кæнон, уæд мын æрмæст стипендийæ 
цæрын зын куы уа. Мæ мад æмæ мæ фыды фæзианы фæстæ цы 
пенси исын, уый мæм æстдæс азы фæстæ нал æмбæлы. Бахъавдзы- 
нæн, медицинон институт кæм уа, ахæм горæтмæ, цæмæй ды дæр 
фидæнмæ уырдæм рацæуай. 
Æз мæ циндзинад нал баурæдтон. Нæ ахъуыды кодтон, афтæ- 
мæй мæ сирвæзт: 
- Æцæг? О, цы дзæбæх уыдзæн! 
Палус йæ дзыппæй систа авторучкæ. Дæтты мæм æй: 
- Мисурæт, айс ацы ручкæ зæрдылдарынæн. Фысс-иу мæм 
дзы фыстæджытæ. 
Бузныг ын загътон æмæ ручкæ райстон. 
47 

- Æз дæм фысдзынæн фыстæджытæ, - загъта мын Палус, - 
сæрды, Бедойты Фузæйы номыл, ахуыры рæстæджы та Сурæты 
номыл, посты хайадмæ. Ныр та хæрзæхсæв рау, - загъта ма æмæ 
мæм йæ къух радардта. Ме ’нгуылдзтыл мын йæ тыхджын армæй 
фидар хæцыд. Мæ къух уæгъд кæныныл архайдтон, фæлæ йæ нæ 
уагьта, нылхъывта йæ йæ риумæ. - Мисурæт, мæ зæрдæйы куыст 
хатыс? 
Дзуапп ын нæ радтон. Архайдтон мæ къух ссæрибар кæны- 
ныл. 
- Дæу куы фæрсын, Мисурæт? 
- Æз æппындæр ницы хатын. Суадз мын мæ къух. 
- Байхъус æм. Ды йе ’нцойад цы зæрдæйæн фесæфтай, уый у. 
Дæхи дæр дзы фен. Уым дæ. 
- Суадз мæ, Палус. Æз никæй зæрдæйы ’нцойад халын. 
Мæ къухæн мын куыд апъа кодта, уымæн ницы базыдтон. 
Мæ къух ратыдтон йæ фидар армæй æмæ, тарст цъиуау, уыцы 
иу сæррæтт акодтон. 
Фæстейæ ма йæ ныхас фехъуыстон: 
- Мисур, æнхъæлмæ мæм кæс! 
Кæрты дуар куы кодтон, уæд æм аивæй иу каст фæкодтон. Лæу- 
уыд, кæм æй ныууагътон, уым æнæзмæлгæ. Каст ме ’рдæм. 
Хæдзармæ куы бацыдтæн, уæд бинонтæ иууылдæр хуысгæ 
кодтой. Куыд ничи мæ фæфиппайдтаид, афтæ рудзынгæй рака- 
стæн. Палус, цыма расыг уыд, уыйау дыдæгътæ кæнгæ, уонгуагъ- 
дæй фæцæйцыд. 
Мæ къухы уæларм артау сыгъд. Зæрдæ та цины гуыпп-гуыпп 
райдыдта. Рухс ахуыссын кодтон. Фæрссаджы бын сау хъæлæр- 
дзыйы къутæр сыфтæр ракалдта. Дыккаг уæладзыгмæ мæм дым- 
гæ скъæфта хъæлæрдзы æмæ сиренты æгъуыстаджы хæрздæф. 
Ныр дæр та къуырма уыг булæмæргъ фестад. Арвыл иунæг мигъы 
къуыбар дæр нал уыд. Былкъахыр мæй хуры гуыдын фестад. Ирд 
стъалытæ мæм радыгай-дыгай сæ цæст ныкъуылдтой. Дзырдтой 
мын: 
«Мах куы федтам, Палус дын куыд пъа кодта. Фæлæуу, дæ 
гыццийыл дæ сардауæм». 
Æз сын загътон: 
48 

- Хахуыртæ мыл ма кæнут, фæлтау зæгъут, Палус цы фæцис? 
Кæдæм фæцæуы? 
Æниу, чи зоны, уыцы «къæбæда» стъалытæ Палусы дæр афтæ 
мæстæй мардтой. Чи зоны, уымæн дæр къуырма уыг булæмæргъы 
зарæг кодта, былкъахыр мæй - хуры гуыдын... 
Бацыдтæн фæндырмæ. Мæ къухмæ йæ райстон. Йæ хъинцъ 
мыл фæцыд. Мæ уд ауад: кæд æй бинонтæй исчи фехъуыста, ма сæ 
райхъал кæнон. 
Уыцы ’хсæвы хуызæн мæ никуы фæндыд фæндырæй цæгъдын. 
«Æммыст, бон куы фестид, кæртмæ ахæссин мæ фæндыр. Æр- 
цæгъдин дзы æмæ йемæ ныззарин: 
«...Æхсæрыл сыфтæр нал хæцы, 
Уый, дам, уазалы тыххæйу. 
Æхсæв мыл хуыссæг нал хæцы, 
Уый, дам, уарзоны тыххæйу...» 
Уæд нæ сыхы устыты хатыны сæр нал хъæуид. Цæгъдин æмæ 
цæгъдин, цыдæриддæр мын дзуриккой. Мæ цонг дæр нал бафæл- 
лаид» - хъуыдытæ кодтон мæхицæн. 
Сынтæгыл мæхи æруагътон, фæлæ, гъæйдæ-гъа, фæлыгъд мæ 
хуыссæг. Дард ранæй мæм фехъуыст уасæджы уасын. 
Ныр дыккаг хатт фехъуыстон æрдæгæхсæв уасæджы уасын, 
фыццаг хатт - нæхимæ чындзхæсджытимæ куы ныццыдтæн, уæд. 
Ам та - дыккаг хатт. 
Æваст мæ зæрдыл æрбалæууыд, уæд мæм Уырызмæг куыд 
бартхъирæн кодта, æмæ мæ хуыссæг бынтон уæд фæлыгъд. Уагæ- 
ры куы базонид, пъа мын акодта. Мæ дунейыл!.. Æцæг мæ уæд 
аргæвдид. 
Бонæрдæм афынæй дæн. 
Хур дзæвгар суад. 
Уæлгъа мæм дзуры: 
- Чызг, абон уæлæмæ нал стыс? Сихорафон куы ссис! 
Мæхи аивæзтон. Уæнгтæ - уæззау. Сæр зилы, уæддæр сыстад- 
тæн. 
Хæдзары иунæгæй куы аззадыстæм, уæд мæ мæ фыды хо ба- 
фарста: 
*4 
49 

- Чи дын пъа кодта, чи, дæ бонæй дæ уа? Мæнæн ме уæнгтæ 
бауазал сты, мæ бон сдзурын ницыуал бацис. Загътон мæхицæн: 
«Федта нæ дысон Палусимæ». 
- Дæу куы фæрсын, чи дын апъа кодта, - дыккаг хатт мæ карз- 
дæрæй бафарста, фæлæ йæ цæстæнгасыл зынд мидбылхудт. 
- Цытæ дзурыс, цы, Уæлгъа? Чи мын хъуамæ апъа кæна? 
Цытæ мыл мысыс? 
- Нæ зонын, æхсæвыцъæхæй дæхи кæмæндæр раст кодтай, æз, 
дам, æй нæ базыдтон, афтæмæй мын апъа кодта. Уайтагъд æй мæ 
хъуыды ацахста æмæ мæ уд æрцыд. Фыны мæм Уырызмæг хыл 
кодта, Палус мын мæ къухæн кæй апъа кодта, уый тыххæй. Æз ын 
мæхи раст кодтон. Æвæццæгæн, мæ ныхæстæ хъæрæй загъд фесты 
æмæ сæ Уæлгъа фехъуыста. 
Мæ уд куыд не ’рцыд... 
...Сæрды каникулты иу фыстæг хъæуы райстон Палусæй. 
Фузæ мæм æй сусæгæй радта. 
Фыста мæм: 
«Дæ бон хорз, Мисурæт! 
Куыд æрвитыс дæ сæрдыгон каникултæ? Куыд сты уæ би- 
нонтæ? Ногæй дæм цы хабæрттæ ис? Цы чингуытæ бакастæ аи- 
вадон литературæйæ? Мæн аивадон чингуытæ кæсынмæ бын- 
тондæр не ’вдæлы. Нырмæ фæлхат кодтон немыцаг æвзагæй 
рацæугæ æрмæг, ныр та фæлварын, дзырдуатмæ гæсгæ, тæлмац 
кæнын. 
Баззад ма мын ССР Цæдисы истори фæлхат кæнинаг. Куыд- 
дæр æй фæуон, афтæ мын Ленинградмæ æнæ ацæугæ нæй. Кæд 
арæзтадон институтмæ бахауон, уæд хорз, кæд нæ, уæддæр бы- 
наты фендзынæн уавæр. Ногæй мæм цы хабар уа, уый дын хъу- 
сын кæндзынæн. Ды, кæй зæгъын æй хъæуы, фысдзынæ мæм 
дзуапп. Уый дын мæ ныстуан у. Фысс мæм дæ хабæрттæ, не 
’мбæлтты хабæрттæ, иу идзырдæй, техникумы ногæй цы уа, 
уыдон... 
Фенынмæ. 
Фæнды мæ, цæмæй мæ къуыппæй хур æнусмæ тава. 
Хъæрæдз». 
50 

Куыддæр фыстæг бакастæн, афтæ хъæрæй сдзырдтон: 
- Тавæд, тавæд къуыппæй хур. Сау мигьтæ йæ макуы бамбæр- 
зæд!.. 
Мæ алыварс аракæс-бакæс кодтон, зæгъын, мæ мачи фехъуса, 
науæд мæ æрра фенхъæлдзæн. Бæргæ мæ фæндыд Палусы кой кæ- 
нын, фæлæ кæимæ. Сурæт мæ цуры куы уыдаид, уæд ын алцыдæр 
радзырдтаин, мæ фыстæг дæр ын бакæсын кодтаин. 
Афæнд кодтон Палусмæ фыстæг ныффыссын: Мæ каникултæ 
куыд æрвитын. Зæгъинаг ын уыдтæн æнæ гæды митæй, мæ зæрдыл 
кæй лæууы æппынæдзух, йæ фенын мæ тынг кæй фæнды. Фысси- 
наг æм уыдтæн, куы дзы рахицæн дæн, уыцы изæрæй фæстæмæ 
боныг кæй фыссын. Мæ зæрдæйæ кæй нæ хицæн кæны, йæ фенын 
мæ тынг кæй фæнды... 
Мæ хъуыдытæй мæхæдæг фæтарстæн: 
«Мæнæ цытæ дзурын!» 
Мæ дзых мæ армытъæпæнæй амбæрстон. Мæ алыварс аракæс- 
бакæс кодтон: «Ничи мæ фехъуыста?» 
Иу фыстæг ма дзы ссæдзæм августы райстон хъæумæ. Фыста 
мæм Ленинградæй: 
«Дæ бонтæ та хорз, Мисурæт! 
Цы хабæрттæ дæм ис? Куыд стут хæдзары? Куыд арвыстай дæ 
каникултæ? Ныр ды бирæ чингуытæ бакастаис? Æви дæ не ’вдæ- 
лы? Сæрды хъæууон хæдзары бирæ куыстытæ вæййы. 
Авиацион институтмæ радтон фæлварæнтæ. Стыр конкурс 
дзы ис, цы бауон, уый дæм хъусын кæндзынæн. Мæ фыстæг- 
иу мын бабæрæг кæн горæты посты хайады. Куыд бадзырдтам, 
уымæ гæсгæ дæм амæй фæстæмæ уырдæм фысдзынæн фыстæ- 
джытæ Сурæты номыл. Ды дæр мæм дæ хабæрттæ рарвит ардæм. 
Ленинградмæ, сæйраг постмæ. Нырмæ мæ фæлварæнтæй тынг 
æнæвдæлон уыдтæн. Цыма мыл авд дуары æхгæд уыд æмæ ныр 
байгом сты, афтæ хатын мæхи. Нырæй фæстæмæ бадзурæм: дæс 
боны мæм иу фыстæг ды фысс, дыууæ та - æз. Фæтк чи фехала, 
уый - ивар. 
Техникумы цы ног хабæрттæ ис? Алцы дæр мæм фæфысс. Аи- 
вадон къорд та йæ куыст куы райдайа, уæд дæ мæ фæдзæхст ма 
ферох уæд: æрмæстдæр Петкæимæ... 
51 

Мæ номæй салæмттæ зæгъ Уæлинкæ æмæ Сурæтæн. Сурæти- 
мæ нæ дон нæ рæсугъд кодта, фæлæ лæг дард куы вæййы, уæд йæ 
райгуырæн бæстæйы сындзы къутæры дæр фæмысы. 
Фенынмæ. 
Къуыппæй хур æнусмæ тавæд! 
Хъæрæдз». 
Мæ цины хъуыдытимæ та уæларвон монцтæм стахтæн. Мæ 
цæстытыл та, экранмæ кæсæгау, радыгай уадысты: техникумы 
аивадон къорды фыццаг репетицитæ. Уæд Палус фыццаг æндæр 
чызгимæ кафыд, стæй нæ хореографæн загъта, цæмæй мемæ ка- 
фыдаид. Уæдæй нырмæ иу ныв иннæ нывы фæдыл уад мæ цæ- 
стытыл. 
«Ехх, куыд æгуыдзæг дæн, - мæхимæ мæсты кæнын, - фæстаг 
хатт мæ Палус фембæлынмæ куы хуыдта, уæд æм цæмæннæ ацыд- 
тæн, уæд та мын цы зæгъинаг уыд. Уый фæстæ йæ нал федтон. Уы- 
рызмæг горæтмæ æрцыд, цæмæй мæ нæхимæ акодтаид. Цæуылнæ 
йын загътон: 
«Ме ’мбæлттимæ æмбырдæй киномæ цæуæм». 
Тарстæн, зæгъын, мæ уæд та кинойы бабæрæг кодта. Æниу мæ 
куы бабæрæг кодтаид, уæддæр ын афсон кæн, цыма не ’мбæлттæй 
иу тынг фæрынчын æмæ нал ацыдыстæм. Науæд мæ афтæ лыстæг- 
гай фарстаид? Ныр бæргæ хорз æфсæнттæ ссардтон, фæлæ ма ца- 
фон? 
Цæй, цы уыд, уый уыд... Ныр та куыд бакæнон? Фыстæг, дам, 
мæм ныффысс, æмæ йæм цы ныффыссон? Уымæй дæр кæмæ, 
кæмæ, фæлæ мæ уарзонмæ... Мæ разы ахæм бæрнон хæс фыццаг 
хатт уыд. 
«О Хуыцау, мæнæ куыд сæдзæсгом дæн. - Мæ хъуыдытæй 
фæтарстæн... Мæ уарзон æй куыд рахуыдтон?.. Æз уымæй куы 
тæрсын, исчи мын æй мæ уарзон куы рахона. Ныр æй мæхæдæг 
мæ уарзон куыд рахуыдтон? Омæ цы? - мæхи фæкъæйных код- 
тон. - Афтæ нæу? Уарзгæ йæ нæ кæнын æви? Цыма дæлæ-уæлæтæ 
кæнын?» 
Мæ фæстаг хъуыдытæй мæ улæфт фенцондæр. Мæ сусæг цин 
мæ цæсгомыл бæрæгæй разынд... 
52 

Фыццаг хатт басастæн мæхицæн, уарзон мын кæй ис, æрмæст- 
дæр мæхицæн. Искæйы цур мæ къубал лыгмæ дæр раттаин, уæд- 
дæр ыл нæ басастаин... 
«Ы, мæлæты чызг! Уарзон мын ис!» 
Ныр исчи мæ мадмæ куы бадзурид: 
- Уæ, Нускъа, дæ чызгæн горæты уарзон ис! 
Цы худæг уаид. Худæг нæ... мæ мад та, мæгуыр, ставд цæссы- 
гæй фæкæуид. Искæй чызг-иу чындзы куы цыд, уæд-иу мæ мад 
йæ цæссыгкалгæ мысыд, мæ мæгуыр фыд æм тохы быдырæй куы 
фыста: 
«Мæ чызг кæд счындздзон уыдзæн? Тæхуды уый дæ цæстæй 
фен...» 
Палусы фыстæджы та бафснайдтон мæ «хæзнадоны». 
Гыцци мын фæхатыд мæ зæрдæйы сагъæс. Нæ сыхæгты усæн 
тыргъы афтæ дзырдта: 
- Мæ чызг ацы бонты йæ адыл нæу. Цыдæр сагъæсхуыз мæм 
зыны. «Кæрдзын мæ хъæуы» нал зæгъы, кæд ын тыххæй бахæрын 
кæнын, науæд... 
- Цæмæй йын тæрсыс? Рисгæ дзы мацы кæнæд, уыййеддæмæ, 
чызг цас къæсхуырдæр уа, уыйбæрц хуыздæр у, - ныфсытæ йын 
æвæрдта нæ сыхаг ус. 
- Рисгæ дзы мацы кæнæд, уыййеддæмæ мæ йæ хæрзхуыз ни- 
цæмæн хъæуы. Ныр та горæтмæ тагъд ацæудзæн æмæ йæм мæ зæр- 
дæ æхсайдзæн. 
- Цæмæ йæм дæ зæрдæ æхсайы? Уæлгъа йын дæуæй æвзæр- 
дæр у? Мæ чызгæн дæр горæты куы уаид ахæм фысым. 
Уыдон цæмæй зыдтой ме ’нкъарддзинады аххосаг? Æз та?.. 
Æппынфæстаг мын бантыст Палусмæ фыстæг ныффыссын, 
фæлæ мын æгæр егъау рауад. 
Нæ... Мæ зæрдæйы цы зæгъинæгтæ ис, уыдон æм иууыл нæ 
ныффыстон. Уæддæр мæм æгæр фæкаст æмæ йæ ныскъуыдтæ код- 
тон. Палус та йæм æнхъæлмæ каст, æз æм куыд фенхъæлмæ кæсын, 
афтæ. 
Ныр æртæ боны рацыд, Фузæ мæм йæ фыстæг куы радта, ууыл. 
«Ахсæв, ахсæв æм æнæмæнг ныффысдзынæн, - аскъуыд- 
дзаг кодтон, - фæлæ йæ районмæ, посты лагъзмæ куыд фæхæццæ 
53 

кæндзынæн? Хъæусоветы цы посты лагъз ис, уым æй ныппарин, 
фæлæ сæ лагьзæй куы исой, уæд æй исчи куы базона?» 
Иу хорз фæнд æрхъуыды кодтон. Гыцци афтæ æнхъæлы, исты 
мæ риссы æмæ уымæн нæ хæрын. Зæгъдзынæн ын: «мæ сæр рис- 
сы». Бауырндзæн æй æмæ районмæ хостæ ’лхæныны æфсон ацæу- 
дзынæн. Ацы иу фыстæг ма, стæй мын горæтæй æнцондæр æрви- 
тæн уыдзæн. 
Дыккаг бон, æцæгдæр, районмæ ацыдтæн «хос æлхæнынмæ». 
Мæхи цæттæ кæнын фыццæгæм сентябрьмæ горæтмæ. Педа- 
гогон ахуыргæнæндонмæ нæ, тынгдæр постмæ. Афонмæ Палусы 
фыстæг фæндагыл ис. «Дæс боны дыууæ фыстæджы». 
Фыццæгæм сентябрь... 
Уынгты сабитæ гæлæбутæ фестадысты. Æд дидинджыты гу- 
баччытæ ратæх-батæх кæнынц. 
Фыццаг хатт нæ бацин кодтон фыццæгæм сентябры. Фыццаг 
хатт æрхъуыды кодтон, нæ ахуыргæнæндон дойнаг дуртæй арæзт 
кæй у. Зæрдыл æнкъарддзинад æфтыд: «Палус уæртæ уым лæууыд. 
Уæртæ-иу уыцы дуарæй рахызт урочы фæстæ». Æрмæст дзы уыд- 
тон Палусы сурæт, æндæр ницы, æндæр никæй. 
Мæ зонгæтæй мын чи дзырдта: 
- Смæллæг дæ. 
Чи та дзырдта: 
- Цыдæр рынчынхуыз дæ. 
Алкæмæн дæр сæ дзуапп лæвæрдтон: 
- Тæфсæгæй рынчын уыдтæн. 
Мæ бæллиц уыд Уæлинкæ æмæ Сурæты хибарæй фенын. Мæ 
сусæг хабæрттæ сын кæуылты адзурон, ууыл уыдтæн. Палусы фыс- 
тæджытæ сын тагъддæр куы аппæлин... 
Уæлинкæмæ урокыл иу фыстæг радтон. Ахуыргæнæг æй 
ауыдта. Гыццыл ма бахъæуа байса йæ. Мæ удæй мæ мидæг ни- 
цыуал баззад. Фæстæмæ йæ райстон æмæ йæ мæ дзыппæй нал 
систон. 
Уроктæ куы фесты, уæд фæндагыл мæ фыстæджыты Сурæтæн 
дæрфенын кодтон. 
Уый мæ ныхасмæ дæр нал фенхъæлмæ каст æмæ мын загъ- 
та: 
54 

- Цом хæдзармæ, мæ паспорт рахæссæм æмæ постмæ ацæуæм. 
Чи зоны дзы афонмæ ис фыстæг. 
Иумæ атындзыдтам Сурæттæм, стæй та - постмæ. 
Æз хибар ран æрлæууыдтæн. 
Сурæт посты кусæджы бафарста: 
- Фыстæг дæм нæй? 
Уый йæм йæ кæсæнцæстыты сæрты скаст æмæ йæм ра- 
дзырдта: 
- Бирæ дæр мæм ис. Æри дæ паспорт. 
Сурæт æм йæ паспорт балæвæрдта. 
Сылгоймаг фыццаг паспортмæ æркаст, стæй та чызгмæ. Уый 
фæстæ йæм ралæвæрдта иу фыстæг æд паспорт. 
Къонвертæн йæ кæрæттæ уыдысты гыццыл сырх æмæ цъæх 
хæххытæ. Иæ уæллаг тигъыл фыст уыдис ставд дамгъæтæй 
«Авиа». Æз фыццаг хатт райстон мæ къухмæ ахæм къонверт. 
Фыстæг амбæхстам æмæ уынгмæ ратындзыдтам. Ацагуырдтам 
хибар ран. 
Сурæт къонверт æнарæхст скъуыд акодта. Фелвæстам дзы фы- 
стæг. Кæсæм æй иумæ: 
«Дæ бонтæ та хорз, Мисурæт! 
Арфæ дын кæнын фыццæгæм сентябры сæраппонд. Мæ зæр- 
дæ дын зæгъы дæ ахуыры ног æнтыстытæ, ног тыхтæ, цæмæй æн- 
тысгæйæ фæуай дæ ахуыргæнæндон. Æхсызгонæй дын хъусын 
кæнын, студент кæй дæн, уый. Нырма цæрын нæ хæстæджытæм. 
Тагъд институты иумæйаг цæрæндонмæ ацæудзынæн. Æнхъæлмæ 
кæсын дæ фыстæг райсынмæ. 
Цы хабæрттæ уæм ис? Æмбæлттæй кæй федтай? Иу дзырдæй, 
æнæфæрсгæйæ мæм алцыдæр фысс, науæд æнкъард кæнын. Цыма 
Ирыстоны цалдæр азы нал уыдтæн, афтæ йæ мысын. 
Зардиаг салæмттæ Сурæт æмæ Уæлинкæйæн. 
Ноджыдæр мæ фæдзæхста: фыстæджытæ, фыстæджытæ... 
Æнкъарддзинад мыл бафтыд. 
Фенынмæ. 
Къуыппы хурмæ бæллæг - 
Хъæрæдз». 
55 

Фыстæг каст куы фæдæн, уæд къонверты скъуыдтæ алæгъз 
кодтон мæ къухы уырзтæй, фыстæг дзы нывæрдтон æмæ йæ мæ 
тары бафснайдтон. 
- Ныр мын лæгъстиаг у, Мисур, науæд дын дæ фыстæджытæ 
нал ратдзынæн, - хъазгæйæ мын загъта Сурæт. 
- Æмбæлы, æмбæлы, - загътон ын æз дæр. 
Хъазæн ныхæстæгæнгæ рацыдыстæм постæй, стæй уый сæ- 
химæ атындзыдта, æз - нæхимæ. Хæдзары дæр ма Палусы фыстæг 
цал хатты бакастæн, уый зын зæгъæн у. Уый фæстæ та ныккæндмæ 
ныххызтæн æмæ та мæ сусæг æвæрæнтæм бафтыд иу «хæзна». 
Ног мæт, ног сагъæс та мæ уæгъд нал уагъта. Нырма мæ фы- 
стæджы арвыстыл дæс боны дæр нæ рацыд, уæддæр та йæм ныф- 
фыстон, ног хабæрттæ нæм цы уыд, уыдон. Институтмæ кæй баха- 
уд, уый тыххæй та йæм арфæйы тел арвыстон. 
Фыстам нæ кæрæдзимæ: æз, нæ горæты, нæ ахуыргæнæндоны 
цы хабæрттæ уыд, уыдон. Палус та мæм фыста, Ленинграды цы 
уыдта, цы хъуыста, уыдон тыххæй. 
Фыста мæм, Ленинграды тынг бирæ хидтæ кæй ис. Иуæй-иу- 
тæ дзы арвмæ фæцæуынц æмæ сæ бынты уыцы стыр тæфдзутæ 
абырынц. Зæгъынц ма, урс æхсæвтæ, дам, дзы вæййы, фæлæ сæ æз 
никуыма федтон. «Аврорæйы» тыххæй дæр. 
Фæдзæхста мæ, цæмæй техникум каст куы фæуон, уæд æз дæр 
Ленинградмæ ацæуон. 
Афоныл истон мæ фыстæджытæн дзуаппытæ. 
Ныффыстон æм, нæ хæдархайгæ аивадон къордмæ кæй нал 
цыдтæн, уый дæр. Палус та мæм фыста, цæмæй уыцы къордмæ мæ 
цæуын ма ныууадзон. Уæддæр æй ныууагътон. Æнæ Палус мæм 
нал дæр кафын цыд, нал дæр зарын... 
Цыдыстæм Сурæтимæ постмæ алы къуыри дæр æмæ иунæг 
хатт дæр уæгъды цыд нæ фестæм. Куы-иу дзы иу фыстæг бай- 
йæфтам, куы - дыууæ. Посты кусæг сылгоймаг Сурæтæн хæстæг 
разынд. Документ дæр нæ нал куырдта. Радта-иу нын нæ фыстæ- 
джытæ. 
Кæддæрты Сурæт мемæ постмæ базивæг кодта: 
- Цавæр фыстæг у алы къуыри. Фыстæджытæ фыссын йеддæ- 
мæ йын æндæр ницы куыст ис Палусæн. 
56 

Фылдæр хатт-иу мæхæдæг ацыдтæн постмæ æнæ Сурæт. По- 
сты кусæг мемæ дæр схæлар æмæ-иу мын æнæ Сурæт дæр радта 
«Сурæты фыстæджытæ». 
Æгас фæззæг, стæй зымæджы дæргъы дæр, æппынæдзух истон 
Палусæй фыстæджытæ. Мæ сусæг æвæрæнтæ фыстæджы кæритæ 
фестадысты. 
Палусæй уалдзæджы нал райстон фыстæг иу къуыри, дыккаг, 
æртыккаг... 
Дис кодтон: 
«Цы фæцис Палус? Цы йыл æрцыд?» 
Тел æм арвыстон, фæлæ мын дзуапп нæ радта. Нæ мын радта 
дзуапп мæ фыстæгæн дæр. Нæдæр мæм мæ фыстæджытæ фæстæ- 
мæ здæхтысты. 
Мæ цæсгом посты сылгоймагмæ нал хъæцыд цæуын. Тарстæн, 
зæгъын, мæ къæйных куы фæхона. 
Иу хатт мæм Сурæт фæсурокты хæдзармæ иу фыстæг æрба- 
хаста. Мæ цинæн кæрон нал уыд. Æркастæн æм. Уыд хæлд æмæ 
ногæй ныхæст. Мæхимидæг фæдис кодтон: 
«Чи йæ райхæлдта? Кæд Сурæт уыд, уæд ма йæ цæмæн баны- 
хæста? Нæ... Уый йæ цæмæн хъуамæ райхала æнæ мæн? Иумæ сæ 
куы фæкæсæм». 
- Хатыр, кæдæмдæр тагъд кæнын, - загъта мын Сурæт æмæ 
цæуынмæ фæцис. 
Хæдзары иунæгæй уыдтæн. Фыстæг райхæлдтон æмæ йæ кæ- 
сын: 
«Дæ бонтæ дæхи фæндиаг, Мисурæт! 
Алы къуыри дæр дын райсын дæ фыстæджытæ æмæ мæм дис 
кæсы, стыр дис... А, ручкæ дын мæхæдæг радтон æмæ ууыл ма мæт 
кæн, фæлæ гæххæтт та, гæххæтт... Гæххæтт уыйбæрц дзæгъæлы 
саф... Науæд дæ рæстæг?! 
Нал мæ фæнды дæ ныхæстæм хъусын. Нал мæ тавы къуыппы 
хур. Уадз æмæ ныр та æндæр искæйы тавæд. Мæн уыцы къуыппы 
хур нал æндавы, нал дæр мæ хъæуы! 
Бамбæрстай?! 
Хæрзбон... 
Палус». 
57 

Нырма мæ сæр разылд, стæй хæдзары астæу æрхаудтæн. Мæ 
къæхтæ æмæ мæ къухтæ зæххыл хостон. Алы тарф хъуыдытæй мæ сæр 
ныууæззау. Мæ цæстытæ тарытæ кодтой, уæддæр мæхи фарстон: 
- Уый мæм цытæ фыссы? Цæмæн? Цы фæрæдыдтæн? Кæд æй 
æндæр исчи фыссы? 
Мæ цæстытæй ницыуал уыдтон. Тугхæццæ цæссыг сæ ныб- 
бадт. Хъуыр сæхгæдта. 
Фыны дæн æнæмæнг! - Мæхи хъал кæныныл архайын. Утæх- 
сæн кæнын. Райхъал уон æмæ та ныккæндмæ ныххизон. Палусы 
уарзæгой фыстæджытæ та бакæсон! 
О ме скæнæг хуыцау, цæйнæфæлтау ацы фыстæг хъалы райсон. 
Нæ хъал кæнын. Мæ хъæлæсыдзаг ныббогъ кодтон: 
- Мæ дунейыл, æцæг хъал ма уон?! - æмæ та мæ гæндзæхтæ 
сцæгъдæгау кодтон. 
Уæдмæ Уæлгъа куыстæй æрбацыд. Куы мæм фæкомкоммæ, 
уæд мæ дисгæнгæ афарста: 
- Чызг, цы кæныс, цы? Цы дыл æрцыд? Хуызы мур дæ куы нал 
ис? Дæ буар цæмæн зыр-зыр кæны? 
- Нæ зонын. Ницы йын зонын, цы кæнын, уымæн, - загътон 
ын æмæ мæ кæуын нал баурæдтон. 
Мæ фыды хо фæтарсти: 
- Цы фехъуыстай? Чи нæ амард? Чи нæм уыд?.. 
Æз мæхи фæфидар кодтон: 
- Ницы фехъуыстон... Ничи амард. Ничи нæм уыд... 
Уый мæм æввахс æрбацыд. Æрбахъæбыс мæ кодта æмæ мæ 
рæвдаугæ фæрсы: 
- Уæдæ цы кæныс? Исты дæ риссы? 
- Нæ, - загътон та. 
- Техникумы дæ исчи смæсты кодта? 
- Нæ, ничи. Афтæ æвиппайды куыддæр сихæн дæн... Цыдæр 
кæнын, - афсон кодтон. 
Мæ фыды хо мын фæтарст æмæ тагъд æххуысмæ фæдзырдта. 
Уайтагъд нæм æрбацыдысты иу урсхалатджын ацæргæ лæг 
æмæ чызг. 
Лæг мæ фæрафæрс-бафæрс кодта. Мæ пульс, мæ зæрдæ мын 
басгæрста. Мæ буармæ мын фæракæс-бакæс кодта. 
58 

- Нервное растройство, - уырыссагау мæ фыды хойæн загъта, 
стæй мæ бафарста: 
- Цæуылдæр смæсты дæ, мæ чызг, æмæ йæ нæ хъæр кæныс? 
Цы йын загътаин... Ныхъхъус дæн. 
Дохтыр йæ дзыппæй рецепттæ систа. Латинагау сæ цыдæртæ 
ныффыста æмæ та Уæлгъайæн загъта: 
- Ацы хостæ аптекæйæ æрбахæссут æмæ дзы бон æртæ хатты 
иугай таблеткæтæ нуазæд. 
Медицинон хо та мын цыдæр чырынгондæй дыууæ таблет- 
кæйы систа. Иу мын дзы донимæ аныхъуырын кодта, нннæ та, дам, 
фæсахсæвæр аныхъуыр. Нуæрттæ фидаргæнæн хос, дам, у. 
Дохтыр куы цыд, уæд къæсæргæрон мæ фыды хойы бафæ- 
дзæхста: 
Йæхи бар æй уадзут, тыхдзырд æм мачи кæнæд. 
Дыккаг бон ахуыргæнæндонмæ куы фæцæйцыдтæн, уæд мæ 
къæхтæ мæ быны дыдæгътæ кодтой: 
«Мæнæ, гъе, ам... Ам мæм лæвæрдта Палус фыццаг хатт йæ 
сусæг фыстæг. Дæлæ уыцы тъæпæн дурыл абадт йæ фыстæг, фыр- 
адæргæй мæ къухæй куы ахауд, уæд. Тæхуды ацы тъæпæн дур уæд 
зынг куы фестадаид æмæ йæ куы басыгътаид... Чи зоны, дыккаг 
хатт ницыуал ныффыстайд Палус. 
Бацыдтæн нæ къласмæ. 
- Уæ райсом хорз! - загътон ме ’мбæлттæн. Мæхи тыххъæл- 
дзæг кодтон. 
Уайтагъд ахуыргæнæг къласмæ æрбацыд. Йæ цæст ныл аха- 
ста. Мæнмæ фæкомкоммæ. Афарста мæ: 
- Мисурæт, дæ хуыз дæхимидæг куы нæ ис, исты дæ риссы? 
Æз афсон кодтон: 
- О, чысыл мæ сæрæн нæ дæн. 
- Афтæмæй цæмæн æрцыдтæ? Ацу уæ хæдзармæ æмæ баулæф. 
- Ницы мын у, - загътон ахуыргæнæгæн æмæ мын уый дæр 
ницыуал загъта. 
Уроктæ куы фесты, уæд Сурæт мемæ рахызт кæртæй. Иунæг 
ныхас дæр мæм ницы скодта. Аивæй мæм каст. Иу хатт ын йæ цæ- 
стæнгас ацахстон. Æрæджиау мæ бафарста: 
- Палус цы фыссы? Рынчын кæд нæу? Нырмæ цæмæннæ фыста? 
59 

Æз Сурæтмæ Палусы фыстæг æнæдзургæйæ радтон. Уый йæ 
цæугæ-цæуын бакаст, стæй мæ дисгæнгæ афарста: 
- Цытæ фыссы, цы? Цæй къуыппыты æмæ дзыхъхъыты кой 
кæны? 
- Æмæ, гъа... Цы дын зæгъон, нæ зонын. 
Райстон фыстæг æмæ хæдзармæ ацыдтæн. 
«Ныр цы фæкæнон ацы фыстæг? Кæм æй нывæрон?» - фар- 
стон мæхи. - Ныккæндмæ йæ нæ ныххæсдзынæн æмæ йæ Палусы 
сыгъдæг, æнæлаз фыстæджытимæ не схæццæ кæндзынæн. 
Иннæ хæттытæй уæд Уæлгъа йæ куыстæй раздæр арбацыд. 
Æвæццæгæн мæм йæ зæрдæ ’хсайдта. 
Куыд дæ, мæ зæрдæ? Дысонæй дæхи хуыздæр нæ хатыс? - ба- 
фарста мæ Уæлгъа. 
- Ницыдæр мын у, - загътон ын. 
Хæринаггæнæндонмæ бауад. Мæ хæринæгтæ мын асгæрста. 
Хорзау нал фæци: 
- Абондæргъы кæрдзын куы нæ бахордтай, мæ къона, уæд 
исчи афтæ кæны? 
Æз ын афсон кодтон: 
- Фæсурокты Сурæттæм чиныгмæ ацыдтæн. Йæ мад уæли- 
выхтæ кодта, æмæ уыдонмæ бахордтон. 
- Ма мæ фæсай. 
Нæ, цытæ дзурыс? Бахордтои. Мæхи сайын? 
- Дæ цæсгоммæ ма бакæс, куыд алæбырдтæ. Дæхицæй хæй- 
рæджыты айдæн аразыс? Раздæр-иу æппынæдзух кæрдзын дæ къу- 
хы дардтай, ныр æй де ’мгæрон куы нæуал уадзыс, уæд цы хабар у? 
Дыууæ боны ма дæ мæ хæдзары æмæ дæхи ма ныррынчын кæн 
æххормагæй. Мæнæй куы ацæуай, уæд дæ амонд хорз. Дæ зæрдæ 
де ’вдисæн, фыццаг хатт дæ горæтмæ скъоламæ куы кодтон, уæд 
дæ чындз куыд нæ уагъта, тыххæй дæ ракодтон. Тæригъæд мæм 
зындтæ, зæгъын, сæрдæй, зымæгæй, хур уа æви къæвда, иу хъæуæй 
иннæ хъæумæ скъоламæ куыд фæцæудзæн. Мæхицæй йæ зыдтон, 
мах куы ахуыр кодтам, уæд тынг фæлмæцыдыстæм. 
Ноджыдæр дæ фæдзæхсын, дæ нывонд фæуон. Мæ чындзы 
раз мæ азимаг ма фæкæн. - Лæгъстæ мын кодта мæ фыды хо. Хæ- 
рыны кой мын нал скодта. Бауырныдтой йæ мæ ныхæстæ. 
60 

Уый фæстæ ма цалдæр хатты ныффыстон Палусмæ фыстæ- 
джытæ. Фарстон æй: цы хабар у? Мæ сæрæн куы ницы зонын. 
Фæлæ-иу мын æнæрвыстæй баззадысты. Куы-иу сæ скъуыдтæ 
ныккодтон, куы та-иу зынджы хай баисты. 
Сурæтæн-иу радзырдтон мæ зæрдæйы маст. Уый-иу мæ куы 
уайдзæфы хай фæкодта, куы та-иу мын ныфсытæ авæрдта. 
Фæстагмæ йæ нал уыдтон. Иæхи мæ хызта. Æвæццæгæн æп- 
пынæдзух Палусы койæ бафæлмæцыд æмæ ме ’мгæрон нал цыд. 
Постмæ иу æмæ дыууæ хатты нæ бацыдтæн бæрæггæнæг, 
фæлæ-иу мæм уыцы кæсæнцæстджын ус радзырдта: 
- Нал фыссы, мæ чызг, нал! 
Уæдмæ паддзахадон фæлварæнтæ æрæввахс сты æмæ мæ къах 
никуыдæмуал æвæрдтон. Мæ уд радтон мæ фæлварæнтæй хорзæй 
фервæзыныл. Тарстæн Сурæт æмæ посты дзуаппæй дæр. Хуыздæр 
дзуапмæ сæм нал æнхъæлмæ кастæн. Мæ зæрдæйы маст истон мæ 
фæлварæнтæй æмæ æнтысгæйæ радтон мæ паддзахадон фæлва- 
рæнтæ. 
Сурæт ма мæм цалдæр хатты æрбацыд хæдзармæ. Бафæдзæх- 
стон æй, цæмæй мын Палусы кой мауал кæна, фæлæ уый йæ койæ 
не ’фсæст. 
Куыддæр мæ фæлварæнтæ ахицæн кодтон, афтæ нæхимæ, 
хъæумæ, ацыдтæн. Рауагъдадон изæрмæ дæр нал фæлæууыдтæн. 
Нал мæ фæндыд горæты. 
Хъæуы мын æхсæв æмæ бон нæ уыд. Мæхи цæттæ кодтон ме- 
дицинон институтмæ. 
Мæ мад мæ сыбыртт дæр нæ уагъта: 
Ацы аз дæ никуыдæм ауадздзынæн. Дæ удыл ма дæндагæй 
куы хæцыс. Баулæф, нæ базæронд дæ. Фидæнмæ та горæтмæ, дæ 
фыды хомæ, ныффардæг у. Ахуыргæнæджы куыст хорз у. Æз дæ 
æндæр горæтмæ нæ ауадздзынæн. Нæ бабыхсдзынæн дæумæ зæр- 
дæхсайын... 
Цы гæнæн мын уыд. Мæ чысылæй фæстæмæ æз мæ мады ны- 
хасыл «дыууæ» никуы загътон. Хивæнд нæ уыдтæн, фæлæ йын 
ацы хатт тынг балæгъстæ кодтон: 
- Хорз, гыцци, æндæр горæтмæ нæ ацæудзынæн, фæлæ мæ 
ацы аз ма бакъуылымпы кæн, нæхи горæтмæ мæ ауадз, мæ аз мын 
61 

ма фесафын кæн. Уæлгъатæм мæм дæ зæрдæ куы нæ фехсайы, 
афтæ куы фæдзурыс... 
Институты биологон факультетмæ куыддæр дыууæ фæлварæ- 
нæй фæндзтæ райстон, афтæ мæ иннæтæй ссæрибар кодтой. 
Мæ уд хъардтон ахуырыл. Мæ уавæрæй чысыл фæсæрибар- 
дæр дæн. Ам æндæр агъуыст, æндæр æмбæлттæ, æндæр уавæртæ... 
Мæ удхæссæг фестад педагогон ахуыргæнæндонмæ бацæуын. 
Мæхи тынг хызтон Сурæтимæ фембæлынæй дæр. Фæлæ мæ 
уый уæгъд кæм уагъта. 
Фыццаг курс: сесситæ, семинартæ, курсон куыстытæ, доклад- 
тæ... - Иунæг къуыхцы дæр мын никуы уыд. Æнтысгæйæ ахицæн 
кодтон фыццаг курс. 
Ацыдтæн та хъæумæ. 
О, куыд хорз уыд хъæуы гыцциимæ. Хæдзарон куыстытæй йæ 
иууылдæр ссæрибар кодтон. Йæхæдæг дæр-иу бабуц ис: 
- Бирæ чидæртæ-иу мын бадардтой мæ цæстмæ, зæгъгæ, иу- 
мæг цъæх чызджы номыл цæмæн бадыс, фæлæ æз мæ чызджы фа- 
раст лæппуйыл дæр нæ баивдзæн. Ныридæгæн ыл мæ уд банцой 
вæййы, - дзырдта-иу сыхы устытæн мæ мад. Æз дæр-иу мæхицæй 
бабуц дæн. Тынгдæр архайдтон мæ мады зæрдæ барухс кæныныл. 
Алы сæрд дæр-иу хъæуы уыдтæн, мæ мадимæ, фæлæ уæды 
хуызæн никуы банкъардтон мад æмæ чызджы ахастытæ. 
Иу улæфты бон нæм Уæлгъа фæзынд. Загъта нын, денджызы 
былмæ улæфынмæ кæй цæуы. Мæ мад ын балæгъстæ кодта: 
- Дæ хорзæхæй, Уæлгъа, Мисурæты дæр демæ акæн. Бæргæ 
йыл дыууæ боны мæ уд банцой, фæлæ мæллæг у æмæ кæд фæхæрз- 
хуыздæр уаид, денджызы был куы баулæфа, уæд. Кæд йæ нуæрттæ 
фæфидардæр уаиккой. 
Мæн гыццийы цурæй мæ къах нæ хаста, фæлæ мæ Уæлгъа дæр 
баразæнгард кодта. Цы гæнæн ма мын уыд, сæ ныхасыл сын дыууæ 
никуы дзырдтон. 
- Дæ нывонд фæуон, Уæлгъа, мæ чызг ленк кæнын нæ зоны 
æмæ мын æй денджызы уылæнтæй хъахъхъæн, - фæдзæхста йæ. 
- Нæ, хъуамæ дын æй денджызы баппарон, - хъазгæйæ загъта 
Уæлгъа мæ мадæн. - Цынæтæ сдзурыс! Сывæллон дæн? Куыд мын 
æй фæдзæхсыс? 
62 

- Цæй, цы хъыг дæм фæкаст? Мады зæрдæ... Мæ къахыл уый 
фæрцы лæууын. 
Уæлгъа мын рæсугъд джиппæйфыст хъуымацæй бахуыдта хи- 
найæн мидæггæгтæ. 
Фыццаг бон денджызы мæхи нæ ныннадтон. Зæгъын, мæхи 
куыд сбæгънæг кæнон утæппæт адæмы цур. Æфсæрмы кодтон. Мæ 
уæраджы сæрмæ дзы балæгæрстон. Денджызы уылæн-иу мæ йæ 
разæй рахаста былмæ. Уылæн-иу денджызы был змис фæстæмæ 
алæгъз кодта. 
Цинау мæм каст денджызы рæсугъд дуртæ æмбырд кæнын. 
Изæры хæдзармæ бирæ дуртæ рахастон. Уæлгъа мыл худæгæй 
мард: 
- Алы бон дзы афтæ куы хæссай, уæд дæ сæ ласынæн вагон 
æххуырсын бахъæудзæн. 
Дыккаг бон ын адæмы ’хсæнмæ нал акуымдтон, фæлæ мæ 
хибар ранмæ акодта. Скодтон хинайæн мидæггæгтæ. Тæрсгæ-риз- 
гæйæ денджызы мæ астæуы онг бацыдтæн. Æрдзуццæг дзы кодтон, 
уазал уыд. Уæлгъа мыл дон бакалдта æмæ ныцъцъæхахст кодтон. 
Уый ленк кæнын хорз зыдта. Мæ хъуыры онг мæ денджызы 
баласта. Мæхи дзы тонын: 
- Ауадз мæ! Уазал мын у! 
Мæ къухтыл мын хæцы. Уæгъд мæ нæ уадзы. Мæ къæхтæ ден- 
джызы зæххæй фæхицæн вæййынц. Ауыгъдау аззайын. Æнкъусы 
мæ денджыз. 
Лæгъстæ кæнын мæ фыды хойæн: 
- Акæн мæ былмæ. Фæдæлдон уыдзынæн. Мидæмæ мæ ба- 
скъæфдзæн. 
Уæлгъа мыл худæгæй мæлы: 
- Ма тæрс. Ам нæ дæн? 
Цъусгай-цъусгай æрхъармгонд дæн. Уæлгъа мын амоны ден- 
джызы «хиндзинæдтæ». Цæмæй мæ денджыз мидæмæ ма скъæфа, 
йæ бынмæ мæ ма ласа, уыдæттæ - ленк кæнын. 
Фæрæвдздæр дæн дыккаг бон, æртыккаг бон... Нал мæ фæн- 
дыд денджызæй æддæмæ хизын. 
Мæ буар сырх цæхæрайы хуызæн куыд ацис, уый зонгæ дæр 
нæ бакодтон, кæд мæ Уæлгъа хурæй хъахъхъæдта, уæддæр. 
63 

Æхсæв фынæй кæнын дæр нал фæрæзтон, афтæ тынг мын ры- 
стис мæ хуры сыгъд. 
Къуыримæ базыдтон ленк кæнын. Ныр мæн дæр æрфæндыд, 
адæм æмгуыдынæй кæм ленк кодтой, уырдæм. Уым уыдис аууон- 
дарæнтæ, сынтæггæндтæ, денджызы цæхджын доны фæстæ хина- 
йæнтæ, уазал дæттæ, сæлдæгтæ... 
Райдыдтам цæуын иумæйаг пляжмæ. 
Нæ фарсмæ бынат æрцахстой иу ацæргæ сылгоймаг æмæ иу 
æвзонг лæппу. Лæппу уыд бæрзонд, рæхснæг, фидæрттæ конд. Йæ 
цонджы хæцъæфтæ - хъыбылы хуызæттæ. Денджызы ленк кодта 
кæсагау. Куы-иу æм багæпп кодта, уæд-иу дзæвгар нал фæзынд. 
Æз æй фыццаг хатт куы федтон ленк кæнгæ, уæд фенхъæлдтон, 
фæдæлдон лæппу æмæ ныцъцъæхахст кодтон. Мæ хъæрмæ æрба- 
лыгъдысты лæппуйы мад æмæ Уæлгъа. 
- Цы кодтай? Дæ къахы исты фæныхст денджызы? - афарста 
мæ мæ фыды хо. Æз ын дзуапп нæма радтон, афтæ кæдæм кастæн, 
уым нæ, фæлæ дарддæр ранæй лæппу йæ сæр сдардта. 
Дис кодтон, доны æнæулæфгæйæ куыд бирæ бафæрæзта, 
ууыл. Æрæджиау сдзырдтон: 
- Æз ницы кодтон, фæлæ уæртæ... - ацамыдтон ын уыцы лæп- 
пумæ, - фæцæйхуыдуг кодта. 
Сылгоймæгтæ мыл ныххудтысты. 
Уыцы бонæй фæстæмæ æз æмæ уыцы лæппу схæлæрттæ стæм. 
Йæ ном мын рахуыдта Болат. 
Дыууæ азы размæ каст фæцис Сыбыры хъæууонхæдзарадон 
институт. 
Болат мын амыдта ленк кæнын, æмæ-иу æз дæр уый ныфсæй 
денджызы арфдæр баленк кодтон. 
Иухатт мæ фыды хойæ æхца ракуырдтон, зæгъын, сæлдæгтæ 
балхæнон. Куы фæцæйцыдтæн, уæд мæм фæстейæ иронау сдзырдта: 
- Цыппар-иу балхæн! 
Лæппуйы мад нырма фæджих, стæй нæ иронау афарста: 
- Ирæттæ стут? 
- О, ирæттæ, - цингæнгæ загъта мæ фыды хо. - Сымах дæр 
ирæттæ стут? 
- О, ирæттæ, - сфæлхат мын кодта мæ фыды хойы ныхас. 
64 

Уæдæй фæстæмæ ноджы тынгдæр схæлар стæм. Кæм цæрынц, 
уый дæр нын бацамыдтой. Цыдыстæм сæм уазæгуаты. Цыдысты 
нæм уыдон дæр. 
Уæлгъа мыл Болатимæ кæдæмфæнды дæр æууæндыд. Цыды- 
стæм иумæ пляжмæ, киномæ, хъазтизæртæм. 
Иу изæр та паркмæ ацыдыстæм. Тезгъо кодтам сатæг уæлдæ- 
фы. Нæ комкоммæ æрбацæйцыдысты цалдæр чызг æмæ лæппуйы. 
Уыдысты тынг хъæлдзæг: чи сæ худгæ кодта, чи - заргæ. Куы нæм 
æрбаввахс сты, уæд электроны цырæгътæ ахуыссыдысты. Нæ цур- 
мæ куы ’рбахæццæ сты, уæд Болат йæ мидбынат фæлæууыд æмæ 
сæм æдзынæг ныккаст, фæлæ талынджы ницы федта. Дзæвгар куы 
аивгъуыдтой, уæд та рухсытæ ссыгьдысты. 
Болат мæн бандоныл æрбадын кодта. 
- Хатыр, ам мæм чысыл фенхъæлмæ кæс, - загъта мын æмæ 
сæ фæдыл фæраст. Баййæфта сæ, фæлæ уайтагъд фæстæмæ фез- 
дæхт. Æрбахæццæ мæ цурмæ. 
- Бахатыр мын кæн, Мисурæт, иунæгæй дæ кæй фæуагътон, 
уый аив нæу, фæлæ мæм сæ иу зонгæйы хуызæн фæкаст æмæ... - 
загъта, стæй мæ цуры бандоныл æрбадт. 
Йæ цонджы фæкъæдзгæнæнтæ йæ уæрджытæм сбыцæу кодта, 
йæ армытъæпæнтæ та - йæ ныхмæ, афтæмæй æнæдзургæйæ бадт. 
Æз дæр бадтæн йæ цуры, æнæдзургæйæ. 
Нырма мæм хъуыст йæ уæззау улæфын, стæй мын ныллæт 
хъæлæсæй райдыдта дзурын: 
- Сыбыры хъæууонхæдзарадон институты куы ахуыр кодтон, 
уæд мын уыдис уарзон чызг. Тынг æй уарзтон. Мæ мад дæр æй 
зыдта. Уый зæрдæмæ дæр цыд. Разæнгард мæ кодта, цæмæй йæ ра- 
куырдтаин. Чызджы бинонтæ мæн дæр зыдтой. Мæ фæндыл разы 
уыдысты. 
Уаг æмæ йæм æгъдауæй радтон нысан. Йæ цонгыл ын бакод- 
тон сыгъзæрин сахат, йæ къухы æнгуылдзыл - къухдарæнтæ. Чызг 
дæр мын мæ къухы æнгуылдзыл бакодта къухдарæн. 
Нæ чындзæхсæвмæ ма иу къуыри куыд уыд, афтæ мæ чызджы 
фыды хо бафарста. 
- Болат, сывæллоны уемæ акæндзыстут æви йæ йæ нанамæ 
ныууадздзыстут? 
’5 65 

Æз фæджих дæн, афтæмæй йæ афарстон: 
- Цæй сывæллоны? Кæй сывæллоны? 
Чызджы фыды хо хорзау нал фæцис. Мæ фарстæн мын дзуапп 
нæма радта, афтæ йыл чызг сæнт хъæр фæкодта: 
- Цытæ дзурыс?! Сæрра дæ, æви?.. 
Стæй мæм худгæйæ фездæхт æмæ мын загъта: 
- Ма йæм хъус... Барæй дын афтæ загъта, цæмæй дæ смæсты 
кодтаид. Кавказаг адæм, дам, мæстыгæр сты æмæ дæ къахгæ кодта. 
Æз ыл баууæндыдтæн æмæ ницыуал загътон. 
Иу хатт та уынджы фæцæйцыдыстæм æмæ ныл йæ хистæр хо 
хæрхæмбæлд фæцис. Йемæ уыд, дыууæ азы кæуыл цыдаид, ахæм 
лæппу - фыры хъулы хуызæн. Сывæллон нæ куы ауыдта, уæд нæм 
йæхи дардæй, хъæргæнгæ, рауагъта. Хо лæппуйы фелвæста æмæ 
йæ фескъæфы. Сывæллон цъæхахст кæны: 
-Гыцци! Мæхи гыцци!.. 
Йæхи нæм ивæзта: 
- Гыцци, дæумæ мæ фæнды! Акæн мæ демæ!.. Хо, æд сывæл- 
лон, цæуынмæ фæцис. Сæ фæдыл тагъд-тагъд бауадтæн. Сывæлло- 
ны исын усы къухæй. Нæ мæм комы. Йæхи хъæргæнгæ æппæрста 
мæ уарзонмæ: 
- Гыцци, дæумæ мæ фæнды! Акæн мæ демæ! Рæвдаугæ 
сдзырдтон сывæллонмæ: 
- Рауай мæнмæ. Æз дæ гыцциимæ акæндзынæн. Сывæллон 
мæм йæхи раппæрста. Мæ хъæбысый йæхи ивазы чызгмæ. Мæхи- 
уыл нæ баууæндыдтæн æмæ та фæрсын сывæллоны: 
- Гыццыл лæппу, кæм ис дæ гыцци? 
Уый мын йæ чысыл къухæй амоны мæ уарзонмæ: 
- Уæртæ мæ гыцци. 
Чызджы цурмæ куы æрбахæццæ стæм, уæд йæхи аппæрста йæ 
мадмæ. Уымæн дæр ма цы гæнæн уыд. Айста йæ йæ хъæбысмæ. 
Лæппу йæ мады ’фцæджы ныттыхст. Куыдта, хъæбыстæ йын 
кодта: 
- Гыцци, кæм уыдтæ? Æз дæу нал ауадздзынæн. Мæн дæр 
демæ акæн! 
Йæ чысыл къухтæй йæ мады æфцæг нылхъывта, стæй йын йæ 
цæсгом лæгъзытæ кодта. 
66 

Мæнæн, уыцы ныв фенгæйæ, мæ сæры хъуын арц слæууыд. 
Иу дзæвгар сæм æнæдзургæйæ фæкастæн, стæй чызгæн загътон: 
- Хæрзбон, мæнгард сылгоймаг! 
Фæндагыл сæ лæугæйæ ныууагътон æмæ цæуынмæ фæдæн. 
Мисурæт, дæ зæрдæ мыл афтæ ма бахудæд æмæ йын сывæл- 
лон кæй уыд, уый тыххæй йæ ныууагътон. Нæ, куы мын схъæр 
кодтаид йæ уавæр, уæд æй уымæй нæ бафаудтаин. Хъыг мæм фæ- 
каст, сайдæй мыл кæй рацыд. Стæй уый хуызæн сывæллоны бам- 
бæхс... 
Болат иу дзæвгар æнæдзургæйæ алæууыд. Ныхъхъус. Æз дæр 
ницы дзырдтон. Нæ мæ фæндыд йæ хъуыдытæй йæ фæиппæрд код- 
таин. 
- Тынг маст мын уыд, - райдыдта та æрæджиау Болат. - Уый 
тыххæй нæ, æмæ уый хуызæн налат сылгоймагæй кæй фæхицæн 
дæн. Хъыг мæм зынд, мæ сыгъдæг зæрдæмæ ахæм мæнгард сыл- 
гоймаг куыд бахъуызыд, куыд дзы æрбынат кодта. Маст мæм æр- 
каст, ахæм мæнгард сылгоймæгтæ зæды хуызы кæй бацæуынц æмæ 
сæ мах - нæлгоймæгтæ афоныл кæй нæ базонæм. 
Уыцы бонæй ацы бонмæ ницыуал базыдтон уыцы сылгойма- 
гæй. Афтæ мæм зыны, цыма ныр дæр фæндагыл лæууынц, сывæл- 
лоны пух къухтæ йе ’фцæгыл тыхт, йæ чысыл æнæхин цæстытæ 
донæй йедзаг, афтæмæй. Мæ хъустыл уайы сывæллоны кæуын- 
хъæлæс: 
«Гыцци, æз дæ нал ауадздзынæн! Демæ мæ фæнды!» 
Ныр мæм ацы чызджытæй сæ иуы худын уый хуызæн фæкаст 
æмæ фæдисы дæн, зæгъын æй Сыбырæй ардæм цы ’рхаста. 
Мæ цæстытыл дæр уадис кæуæг сывæллон, йæ мады ’фцæджы 
йæ къухтæ, афтæмæй, цыма йæ æз дæр мæхи цæстæй федтон. 
Бадæм та нæ дыууæ дæр æнæдзургæйæ. 
- Канд чызджытæ нæ, лæппутæй дæр бирæ мæнгæрдтæ ис. 
Мах дæр сæ нæ базонæм. Феууæндæм сын сæ алы ныхасыл дæр. 
Æмæ йын æз дæр радзырдтон ме ’нæнтыст æнкъарæнты тых- 
хæй. Палусы тыххæй... 
Болат дæр мæм æдзынæгæй хъуыста. Дзæвгар рæстæг та нæ 
дыууæ дæр æнæдзургæйæ фæбадтыстæм. Æз зæгъинаг ницыуал 
уыдтæн, фæлæ Болат дæр ницыуал дзырдта. Чи зоны, мæ ныхæстæй 
67 

йæхицæн хатдзæгтæ арæзта. Чи зоны, хъуыды кодта, мæ маст мын 
цæмæй фæрогдæр кодтаид, ахæм ныхæстыл. 
Æрæджиау мын загъта: 
- Мисурæт, царды бирæ гакъон-макъон фæндæгтæ ис. Хаттæй- 
хатт мах аххосджын фæкæнæм, азымджын чи нæ вæййы, уый. Чи 
зоны, аххосджын Палус нæ уыд. Гæнæн ис æмæ йæм искуыцæй 
фыдæвзаг бахæццæ уыдаид... 
Мæнæн мæ зæрдыл æрбалæууыд Анастасия Хоштарияйы 
роман «Бырынцъаг фæндаджы» хъайтартæ Кетино æмæ Окройы 
æнæнтыст уарзт. Кетинойæн ныфсытæ æвæрдтой, зæгъгæ, чи зоны 
ма дæ Окро уарзы. Кетинойы фидарæй уырныдта, Окро йæ нал 
уарзы, уый, фæлæ йын уæддæр æхсызгон уыдысты уыцы ныхæстæ 
æмæ сæ зæгъæгæй домдта, зæгъгæ, сфæлхат-ма кæн уыцы ныхæ- 
стæ. Зонын сæ, мæнг ныхæстæ сты, фæлæ сæ, зæгъ, уæддæр фехъу- 
сон... 
Мæн дæр фидарæй уырныдта аххосджын Палус у, фæлæ мын 
уæддæр Болаты ныхæстæ æхсызгон уыдысты. 
Иу дзæвгар хъуыдыты адзæгъæл дæн, стæй йын загътон: 
- Нæ, цæй фыдæвзаг æм бахæццæ? Нæ уарзондзинад нын иу- 
нæг ме ’ввахс æмбал Сурæт зыдта, æндæр ничи. 
- Æмæ ды уыцы иунæг æввахс æмбал Сурæтыл тынг æууæн- 
дыс? 
- О, тынг ыл æууæндын, - загътон ын. 
Болат йæ сахатмæ æркаст: 
- Цом, ныхæсты рæстæг нал у. Дыууадæс сахатæй ахызт. 
Афонмæ нæ мæ мад æмæ дæ фыды хо милицийы агурынц. 
Фæгæппытæ кодтам æмæ хæдзармæ цæуыныл фестæм. 
Уæлгъа æмæ Болаты мад тынг схæлæрттæ сты. Æппынæдзух 
цыдæр зæрдиаг ныхæстæ кодтой. Фæстаг рæстæджы-иу сæ цурмæ 
куы бацыдыстæм, уæд-иу сæ ныхас фæуагътой. Ныр дæр нæ куы 
ауыдтой, уæддæр та афтæ... 
Æнæхъæн мæй кæуылты агæпп кодта, уый зонгæ дæр нæ ба- 
кодтам. Болат æмæ йæ мадæн нырма сæ улæфты рæстæгæй бирæ 
уыд, фæлæ Уæлгъайæн йæ рæстæг фæуд кодта æмæ сæ нæхимæ, 
хъæумæ, рахуыдтам. 
Мæ мад сыл афтæ фæцин кодта, раст цыма йæ рагон зонгæтæ 
68 

уыдысты. Куы сын карк æргæвста, куы уæливыхтæ кодта, куы - 
дзыкка. Нинæ дæр ын йæ лæггæдтæ хæдзары змæлдтытæй фыста. 
Гыцци-иу изæры колхозы куыстæй куы ’рцыд, уæд йæ хæдзар æй- 
йæфта бæстонæй. Арæх-иу ын дзырдта: 
- Ма кæ, Нинæ, афтæ мæ ма ахуыр кæн, науæд сымах куы ацæ- 
уат, уæд мын зын уыдзæн. 
Нинæ-иу мæн æмæ Болатыл скомандæ кодта: 
- Сымах та мæнæ уый бакусут, стæй та уый... 
Иу хатт Болатимæ горæтмæ ацыдыстæм. Бабæрæг та кодтам 
посты. 
Кæсæнцæстджын сылгоймаг та нæм радзырдта: 
- Нал фыссы, мæ чызг, нал. 
Абæрæг кодтам Сурæты дæр, зæгъын, уый дæр ницыуал ба- 
зыдта Палусæй, фæлæ мын ницы зæрдæрухсгæнæн ныхас загъта. 
Уæлгъа-иу нæм майрæмбоны, фæскуыст, æрцыд горæтæй 
æмæ-иу фæстæмæ къуырисæры раджы аздæхт. Бирæ хæттыты-иу 
мæхи йемæ фæцæуæг кодтон, зæгъын, цынæ вæййы, фæлæ хæрз 
дзæгъæлы... 
Фæстагмæ Болат цыдæр къæмдзæстыг кæнын байдыдта. Мæ 
мады цур-иу йæхи ныммадзура кодта. 
Гыцци æмæ-иу Нинæ æхсæв бирæ фæбадтысты. Иу æхсæв цæ- 
уылдæр быцæу ныхас кодтой. Нинæ дзырдта сабыргай, гыцци та 
тызмæгæй. 
Иу майрæмбоны та нæм Уæлгъа æрцыд. Æхсæв тынг бирæ 
фæбадтыстæм. Сæ хъæлæбамæ райхъал дæн. Цæуылдæр та быцæу 
ныхас кодтой. Уæлгъайы дзурын мæм хъæрæй райхъуыст: 
- Æз дæр ацы чызджы хи хъæбулау хъомыл кодтон. Йе ’взæр- 
дзинад мæ нæ фæнды. Доны йæ не ’ппарын. Йæ амонд ын, чындз, 
ма сур. Ацы адæмы ныр æнæхъæн сæрд зонын æмæ сыл мæ зæрдæ 
мисхалы бæрц никуы ницæмæй бахудт. 
- Æз сæ æвзæр адæм нæ хонын. Чи зоны, мæ чызг сæ аккаг дæр 
нæу, фæлæ мæ иунæг хъæбулы Сыбырмæ куыд арвитон? - дзырдта 
йын мæ мад. 
- Науæд мын нырма цæй чындздзон чызг ис? 
- Цал азы цæуы дæ чызгыл? - бафарста йæ Уæлгъа. 
- Æстдæс азы, - дзуапп ын радта гыцци. 
69 

- Ды та нæм цал аздзыдæй æрцыдтæ чындзы? - бафарста та 
йæ Уæлгъа. 
- Æхсæрдæс аздзыдæй. 
- Уæдæ куыд сывæллон у? 
- Æмæ мæнæн дæр мæ институт æрдæг ахуырæй зад? - тыз- 
мæгæй та дзуапп радта гыцци. 
- Æмæ Мисурæтæн йæ ахуыр чи уадзын кæны? Чи зоны 
ма йын аспирантурæ дæр фæуын кæнæм, - нал æм фæлæууыд 
Нинæ. 
- Райгонд ут уæ аспирантурæйæ. Мæнмæ чызг дæттинаг нæй 
æмæ фæцис, - цæхгæр алыг кодта гыцци, - фæлæ ма йæ Нинæ кæм 
уагъта. 
- Байхъус мæм, Нускъа, дæ чызджы амондджын царды тых- 
хæй хъардзынæн цæрæнбонты мæ уд. Чызг æмæ лæппу кæрæдзи 
æмбарынц... 
Ныр цалдæр азы Сыбыры уырыссаг адæмы ’хсæн цæрæм 
æмæ сæ куы нæ уарзин, мæ зæрдæмæ куы нæ цæуиккой, уæд уал 
азы се ’хсæн нæ цæриккам. Мæ царды бонтæ сонтæй фæстæмæ 
уыдон æхсæн арвыстон. Хорз адæм сты, æргом, зæрдæхæлар, 
фæлæ мæ афтæ фæнды - ирон чындз мын уа. Æз цæрæнбонты нæ 
цæрдзынæн. Сыбыры уæвгæйæ мæ сывæллонмæ иууылдæр иро- 
нау дзырдтон. Архайдтон, цæмæй мæ хæдзары ирон дзырд ма фе- 
сæфа, ирон фарн дзы макуы рацух уа. Ирон чындз дæр мæ уымæн 
фæнды. 
Нæ улæфты рæстæг фæуд кæны. Тагъд нæ цæуын хъæуы бы- 
натмæ. Афтæмæй нæ ма ауадз, Нускъа. Цæрæнбонты Сыбыры нæ 
уыдзыстæм. Ныртæккæ нæ уавæр афтæ домы, цæмæй Сыбыры 
уæм. Лæппу уал фæуа йæ ахуыр. Ам, Ирыстоны, нырма адæймаг 
йе уæнгтæ йæ фаг аиваза, уымæн къуындæг у. Нæма нæм ис аспи- 
рантурæ, фаг литературæ, фаг кадыртæ. Уым та алцы дæр ис... 
Æмæ лæппу кæронмæ куы фæуа йæ ахуыр, уæд, чи зоны, нæ адæ- 
мæн исты фæахъаз уа, исты сын балæггад кæна. Ирыстон дæр нын 
никуыдæм аирвæздзæн, ардæм нæ хъæуы. 
Ацы ныхæстæ хъусгæйæ, мæнæн мæ зæрдæ цыдæр æнахуыр 
гуыпп-гуыпп скодта, уæддæр сын хъуыстон сæ ныхæстæм. Дзырд- 
та дарддæр Нинæ: 
70 

- Астæуккаг скъолайы ма куы ахуыр кодта Болат, уæд-иу сæр- 
ды, хохы, мæ мады ’рвадæлтæм арæх цыдыстæм. Хæхбæстæ йæ 
зæрдæмæ тынг цæуы. Уæд нырма цас æмбæрста, фæлæ-иу арæх 
дзырдта: 
«Куыд уазæгуарзаг сты йæ адæм. Куыд рæсугъд у хæхты æрдз: 
хъæздыг хъæдтæ, æлутон суадæттæ, сæрсæргæнаг суæрттæ, йæ га- 
уыз сæрвæттæ... Йæ уыгæрдæнтæй цас æнæспайдагонд ис. Иууыл 
диссаг та йæ сатæг уæлдæф у. 
Сыбырмæ куы ацыдыстæм, уæд сæ кæдмæ нæ ферох кодтам. 
Болат сæ койæ не ’фсæст æнæхъæн цасдæр рæстæджы. 
Мæ лæппу ирон скъолайы никуы ахуыр кодта, фæлæ иронау 
кæсгæ хорз кæны. Хæрз чысылæй йæ фæцайдагъ кодтон аргъæут- 
тæ кæсыныл. Ирыстоны куы вæййæм, уæд ирон чингуытæ æнæ- 
балхæнгæ нæ фæвæййæм. 
Тынг æм бахъардтой Дзесты Куыдзæджы уацау «Хорхæссæг» 
æмæ Тъехты Барисы радзырд «Дыууæ ’фсиры» хъайтарты хъыс- 
мæт. Хæххон адæм хойраджы тыххæй куыд сæфтысты... 
Охх, куыд тынг мæ фæндыд, Болат мын дохтыр куы суыдаид, 
фæлæ йæхи нæ бафæндыд. Иу хатт мын загъта: 
- Гыцци, дæу куыд фæнды, афтæ сараздзынæн. Бацæудзынæн 
медицинон институтмæ. Сдохтыр уыдзынæн, фæлæ мæ професси 
мæ зæрдæмæ нæ цæудзæн. Мæнæн мæ бæллиц хъæууон хæдзарад 
у. Æрмæстдæр хъæууон хæдзарад. 
- Цы ма йын загътаин? Йæхи бар æй ауагътон. 
Хъæууонхæдзарадон институтмæ ахуырмæ куы бацыд, уæдæй 
нырмæ йæ бæллиц у, уазалæн фæразон чи уа, ахæм мæнæуы мыг- 
гаг ракæнын. 
Ацы хъуыды мын, институты фæстаг курсы куы уыд, уæд рар- 
гом кодта. Аспирантурæйы дæр диссертацийæн уыцы темæ рав- 
зæрста. 
Ныртæккæ кусы уазалæн фæразон мæнæуы мыггагыл. Чи 
зоны, нал аздæхиккам, фæлæ Болатæн Сыбыры фæлварæн куы- 
стытæн хуыздæр уавæртæ ис. Аспирантурæйы йæ къухдариуæг- 
гæнджытæ уым сты. Зонынц æй, сæ хъус æм дарынц. Зонгæ сты 
йæ хъуыдытæ, йæ пълантимæ, йæ фæлварæн зæххы гæппæл дæр 
цæттæ у. Йæхæдæг æй хъацæн кæны. 
71 

Ам куы баззайæм, уæд та йын алцыдæр ногæй райдайын хъæ- 
уы. Рæстæг та дугъон бæхæй уæлдай нæу. Азтæ кæуылты агæппы- 
тæ кæндзысты, уый зонгæ дæр нæ бакæндзыстæм. Уадз æмæ нæ 
хъæбултæ сæ цард сиу кæной. Мисурæтмæ дæ зæрдæ ма ’хсайæд. 
Æз ын дæуæй æвзæрдæр нæ уыдзынæн. Уый дæр суинаг чызг у. Чи 
зоны йæм цы амонд кæсы. Æз мæ лæппуйы хъуыды зонын. Ды дæр 
дæ чызджы хъуыды базон æмæ нæ хъæбулты цард саразæм. Афтæ 
мæм зыны, цыма ацы хъуыддаг æвæсмойнаг уыдзæн. 
Чи зоны йын æндæр исчи ис, уæд нын уый дæр æргом зæгъут. 
Уым диссагæй ницы ис. Уæд йæ амонд хорз. Баззайдзыстæм хорз 
хæлæрттæй. 
- Цытæ дзурыс, цы, уаих фæуай? - фестъæлфыд мæ мад. - Чи 
йын хъуамæ уа? Уый нырма, уарзын цы у, уый зонгæ дæр нæ кæны. 
Сомбоны цард уымæн скъуыддзаггæнгæ у? Уый цахъхъæн чызг... 
цы ’мбары? 
Сæ ныхæстæ сын иууылдæр фехъуыстон. Базыдтон сын 
сæ фæнд, æмæ мæ цæстысыг мæ уадултыл лæдæрст æмæ лæ- 
дæрст. 
«Ехх, гыцци, гыцци. Нырма мæ кæд æнхъæлы сывæллон. Цæ- 
мæй зоны ныр æртæ азы судзгæ уарзты зынгæй кæй судзын. Зонын 
æй, зонын, гыцци. Æгæр дæр ма йæ зонын - судзгæ цæхæр. Нæ, нæ, 
Нинæ, Болат бæргæ дзæбæх лæппу у, фæлæ æз Палусы никæмæй 
баивдзынæн. Мæхи Палус, кæм дæ, мæ кафаг Палус? Мæнæ цытæ 
фæндтæ кæнынц. Дæу куыд ничи фæрсы? Æниу дæуæн цы уæлдай 
у? Дæхæдæг куы фыстай: 
«Къуыппæй хуры тавд мæн нал хъæуы. Уадз æмæ æндæр ис- 
кæйы фæрнæй тавæд». 
Нæ, нæ, Палус, уый æндæр никæйы батавдзæн. 
Мæ цæссыгтæ та мæ рустыл кæрæдзи æрсырдтой. 
Хуыссæг та фæлыгъд... 
Бонæрдæм афынæй дæн. 
Болат, иннæ хæттытау, сыстад раджы. Æвæццæгæн та Аба- 
найы суарæй дурыныдзаг æрдавта. 
• Цыдæр къæрцц мыл фæцыд. Æваст фестъæлфыдтæн. Æнхъæл- 
мæ кæсын дыккаг къæрцмæ. Къулыл æхсæры нæмыг сæмбæлд. Мæ 
уатмæ æрхаудта. Дыккаг... æртыккаг дæр... 
72 

Цы зонын мын æй хъуыд, Болат сæ кæй æппæрста уынгæй, 
уый. Фестадтæн. Мæ дарæс акодтон. 
Цалынмæ мæ сынтæг æфснайдтон, уæдмæ Уæлгъа æмæ Болат 
лæууыдысты кæрты. Мæ хъустыл уадысты Уæлгъайы ныхæстæ. 
Дзырдта Болатæн: 
- Дысон сымах куы схуыссыдыстут, уæд чындз æмæ Нинæ 
бирæ фæныхæстæ кодтой. Мисур дæр, цыма, хъал уыд æмæ нын 
хъуыста нæ ныхæстæ. Йæ уатмæ-иу истæйы ’фсон бауадтæн æмæ, 
цыма, фынæй нæ уыд. 
«Мæнæ диссаг, фæнды мæ æви нæ, уæддæр сын сæ сусæг ны- 
хæстæ фехъусын», - загътон мæхицæн. 
Мæ цæсгом сæм æддæмæ ракæсын нал хъæцыд. 
Уынгмæ æгæр æрæгмæ куы цыдтæн, уæд мæм Уæлгъа ру- 
дзынгæй бадзырдта: 
- Дæ хорзæхæй, чызг, исчи дын фынæйы хос бадардта? Абон 
уæлæмæ нал стыс? 
Æрæджиау кæртмæ рахызтæн. «Уæ райсом хорз» сын загътон. 
- Кæй райсом у, уый хорзæх дæ уæд, фæлæ ма цафон райсом 
у? Райсом ма хур искуы арвы астæу вæййы? - хъазгæмхасæн мын 
бауайдзæф кодта Болат. 
Уæлгъа нæ Болатимæ кæрты лæугæ фæуагъта, йæхæдæг кæ- 
дæмдæр ауад. 
Мах иудзæвгар æнæдзургæйæ лæууыдыстæм. Æппынфæстаг 
мæ Болат къæмдзæстыгæй бафарста: 
- Мисурæт, цыдæр æнкъард мæм зыныс? Дæ цæстытæ кæ- 
уындзаст сты æви хуыссæгцух?.. 
- Æмæ гъа... Мæнмæ гæсгæ, ницы цух сты, - загътон ын æмæ 
мæ цæссыгтæ, хуырæзгъæлæгау, æркалдысты. 
Болат хорзау нал фæцис: 
- Мисурæт, цæмæн æфхæрыс дæхи? Дæу цы хъуыддаг нæ 
фæнда, уый ничи сараздзæн. 
- Болат, мæн ничи фæрсы, фæлæ фиппайын, мæ алыварс цы- 
дæр сусæг ныхæстæ цæуы. Нæ зонын, ды дæр сæ хатыс æви нæ? - 
загътон та. 
Болат кæрты аракæс-бакæс кодта, йæ цæст куы никæуыл схæ- 
цыд, уæд мын загъта: 
73 

- Мисурæт, уыцы сусæг ныхæстæ æз куы нæ зонин, мæнæй 
куы нæ цæуиккой, уæд дзы иунæг тæрхон, иунæг дзырд дæр нæ 
уаид. 
- Болат, уанцон нæу? Цытæ дзурыс? Уыцы ныхæстæ дæуæй 
цæуынц? Æз демæ æргом куы дæн. Палусы тыххæй дын алцыдæр 
куы радзырдтон, алцы дæр куы зоныс. 
Æмæ та ногæй мæ цæссыгтæ ныггæр-гæр кодтой. 
- Мисурæт, - æввахс мæм æрбалæууыд Болат. Ме уæхскыл 
мын йæ къух æрæвæрдта. Æз ын æнæдзургæйæ ме уæхскæй йæ 
къух ахибар кодтон. Уый дарддæр йæ ныхас кодта, - Палусы тых- 
хæй мæнæн алцыдæр радзырдтай. Æмбарын дæ æмæ дыл æууæн- 
дын. Хуыцау зæгъæд, æмæ дæм фæзына, фæлæ ма ахъуыды кæн: 
уарзгæ чи фæкæны, уый афтæ æнцæнттыл нæ ахицæн вæййы. Кæм 
ис æнæхъæн аз? Фыстæг ма ныффыссæд, фæлæ... мæнмæ гæсгæ, 
сæрды каникулты ам, Ирыстоны уыдзæн. Кæм ис сæрддæргъы? 
Мæнмæ ды æмбаргæ чызг зыныс, Мисур. Алы адæймагæн дæр 
хиуарзондзинад ис. Чидæр дæ хъуыды дæр ма кæнæд, ды та дзы 
дæхицæн идеал сараз æмæ йæм дзыназ... 
Хæдзарæй нæм гыцци радзырдта: 
- Абон кæрдзын нал хæрут, уæдæ?! Мидæмæ рацæут! Хæдза- 
ры уæ ныхас кæнын ничи уадзы? 
Мæхи ныхсадтон æмæ хæдзармæ бацыдыстæм. Сбадтыстæм 
фынгыл. Æз æмæ Болат ницы дзырдтам, афтæмæй хордтам. Гыцци 
æмæ Нинæ та, иуæй-иу хылгæнаг файнустытау, кæрæдзийæн бу- 
стæгæнæгау, ныхæстæ кодтой. 
Иунæг Уæлгъа уыд хъæлдзæг. Алкæмæ дæр хъазæн ныхæстæ 
’ппæрста. Архайдта, фынгыл æлдариуæг цы æнкъарддзинад кодта, 
уый фæсурыныл. Арахъхъы авгæй алкæйы агуывзæйы дæр æркод- 
та. Систа йæ нуазæн æмæ загъта: 
- Æвæсмойнаг хъуыддæгты тыххæй... Алкæмæн дæр нæ 
къуырццæй æмæ нуазгæйæ у. Сисут уæ агуывзæтæ. 
Уæлгъа æмæ Нинæ сæ агуывзæтæ къуырцц кодтой гыццийы 
агуывзæйыл. Гыцци йæ къух иуварс дардта. 
- Чындз, мæ хур куы дæ, мауал ракæ-бакæ кæн. Адон бафа- 
уинаг адæм не сты. Чызджы иу рæстæджы вæййы агурæг. Уадз, 
афоныл йæ амонд ссара, - гыццимæ æрхатыд дада Тасол дæр. 
74 

Гыцци дада Тасолмæ уайсадгæ кодта, фæлæ йын йæ хъуыды- 
тæ зæгъын кодта Уæлгъайæн: 
«Нæ хистæр, æз, дам, фаугæ никæйы кæнын, фæлæ, дам, æз 
ацы хъуыддаг мæхимæ нæ исын. Аскъуыццаг æй кæнæд йæ фыды 
хо, мыггаджы хистæртæ. Мæ сывæллонæн фыды бынаты дæр æмæ 
’фсымæры бынаты дæр йæ фыды иунæг æфсымæр Уырызмæг у. 
Æз æнæ Уырызмæг мæ сылыстæджы хъысмæты бæрны нæ бацæу- 
дзынæн. Уый та æфсæддон лæг у. Æрцæуыны фадат ын нæй. Æн- 
дæр æз Уырызмæджы фæндоны ныхмæ ницы зæгъдзынæн»... 
- Чындз, дæхи æгæр ма ныттыхдзырд кæн. Мах дæр ма цы- 
дæртæ зонæм æмæ æмбарæм. Уырызмæг дæр иунæг йæхи зондæй 
ницы сараздзæн. Мах бафæрсдзæн, куыд бакæнæм, цы бакæнæм, 
уымæй. Æз æм горæтæй телефоны фæдзурдзынæн, алцыдæр ын 
радзурдзынæн, æмæ йын кæд æрцæуыны фадат уа, уæд æрцæу- 
дзæн, науæд дæр нын йæ хъуыды зæгъдзæн, - загъта та Уæлгъа. 
- О, фæлæ фыццагон рæстæг нæу. Сылгоймаджы фосау куы 
уæй кодтой, уыцы дуг фæцис. Чызгæн йæхи хъуыды дæр бахын- 
цын хъæуы. Мæ сывæллон нырма никуы ницы фæрæдыд. Сыбыр- 
мæ йæм цæмæн дзыназон? - дада Тасол æй куыд нæ фехъуыстаид, 
афтæ сабыргай загъта гыцци Уæлгъайæн. 
- Нæ, мæ хур, нæ. Сыбырмæ адæмы куы хастой, уæд æндæр 
рæстæг уыд. Уый æндæр Сыбыр уыд. Ныр цардамонд Сыбыры 
куы гуыры. Стыр горæттæ æмæ дзы диссаджы арæзтæдтæ куы 
рæзы, - дзырдта дарддæр дада Тасол. - Нæ паддзахад йæ тыхтæ 
Сыбыры арæзтæдтæм куы сарæзта... Æви фæндæгтыл цæуынæн 
ныр дæр мæйтæ бахъæуынц? Дæ чызджы сæр дæ истæмæн ба- 
хъуыд, йæ фенын дæ бафæндыд, уæд æм изæры телефонæй адзур, 
науæд æм тел ныццæв. Райсом хæдтæхæгыл абаддзæн æмæ изæры 
дæ цуры фестдзæн. 
Иу дзырдæй, хионæй, хæстæгæй мæн æмæ гыццимæ хатæг си- 
сты. Цы гæнæн ма нын уыд... 
...Кæд чызгæн ныхы дзуар фæхæссæн ис, уæд æй æз фæхастон 
мæ фыды хæдзарæй дард Сыбырмæ - Борæты хæдзармæ. Кæд 
ныййарæг мадæн баивæн ис, уæд æй æз баивтон ме ’фсин Нинæйæ. 
Кæд хæдзар нæрын зоны, уæд дард Сыбыры Борæты хæдзар нæ- 
рыд. Кæд цард мидбылты худын зоны, уæд Борæты хæдзары худт. 
75 

Цыбыр дзырдæй, ирон фарн, ирон æгъдау нæ хæдзары æнди- 
дзыдта. Æхсыст дзы ирон туг æмæ стæг. 
Мæнæн рагæй дæр мæ бæллиц дохтыр суæвын уыд æмæ мын 
Сыбыры сæххæст. Фæдæн каст медицинон институт. 
Ме ’фсин пенсийы ацыд. Æхсар æмæ Æхсæртæгыл царвау 
тади. Мæ бар сæ уадзгæ дæр нæ кодта. 
Гыццийы зæрдæйы хъыджы никуы бацыдысты Болат æмæ ме 
’фсин. Нæ царды фылдæр бонтæ ’рвыстам иумæ: Сыбыры, Уæл- 
лагкомы хъæуы æмæ хуыздæр улæфæн бынæтты. 
Абон дæр æй нæ зонын, гыцци æппæлынæн дзырдта æви йæм 
æцæг хардзау зынд. Арæх дзы хъуыстон: 
- Искуы ма афтæ федтат æмæ чызг йæ ныййарæг мады ис- 
кæйы мадыл баива? Мæ чызг мæнæй кæд у йе ’фсинмæ æввахс- 
дæр... 
Кæмæн дзырдта, уыдон-иу ын бауайдзæф кодтой: 
- Уайых фæуай, Нускъа, алчи уымæ куы фæбæллы, йæ сылы- 
стæг кæдæм фæцæуа, уым амондджын цард кæна, уæд дæумæ та 
хъыг кæсы, Мисур йе ’фсиныл æнувыд кæй у, уый? 
- Хъыг мæм нæ кæсы, нæ, фæлæ мæм диссаг фæзыны, Мисур 
мæ цуры йе ’фсинмæ «Гыцци!» куы фæдзуры, уæд, - йæхи раст 
кодта мæ мад. 
Мæн æмæ-иу Болатæн куы нæ уыд гæнæн сæрды гыццимæ 
цæуынæн, уæддæр-иу ме ’фсин Æхсар æмæ Æхсæртæгимæ æрцыд 
нæхимæ - Ирыстонмæ. 
Хох, дам, хохыл нæ фембæлы, уыййеддæмæ адæймаг адæйма- 
гыл æнæ фембæлгæ никуы фæвæййы, фæлæ æз Палус æмæ Сурæ- 
тыл никуыуал фембæлдтæн. 
Фузæ-иу мæ хъæуы мæ бинонтимæ цæугæ куы федта, уæд-иу 
мын арфæтæ кодта: 
- Ноджыдæр амондджын у, Мисур. Афтæ ма ахъуыды кæн, 
ома мын хъыг у дæ амонд. Æхсызгон мын у. Палусы тæригъд бахæ- 
рæд Сурæт, кæд æй не самондджын кодта. Фарон мæ мады ’фсы- 
мæр амард. Палус дæр уым зианы уыд æмæ мын йæ царды хабæрт- 
тæ фæкодта. Тынг æвзæр цæрынц Сурæтимæ. Иу бон дæр, дам, нæ 
фæцæрин Сурæтимæ, фæлæ, зæгъ, ме ’ртæ сывæллонæн тæригъæд 
кæнын. Куыд сæ схауæггаг кæнон. 
76 

Мæнæн хъыг уыд, Палус йæ цардæй райгонд кæй нæу, фæлæ 
цæмæн, уый бафæрсын мæ бон нæ бацис. 
Мæхи тынг хызтон Палусы койæ. Иунæг фарст дæр Фузæмæ 
никуы радтон уый тыххæй. 
Иу хатт денджызы былыл улæфыдыстæм мæ бинонтимæ. Мах 
нæ кæрæдзимæ кæмдæриддæр иронау дзырдтам, цæмæй нæ сы- 
вæллæттæ ма рох кодтаиккой нæ мадæлон æвзаг. 
Денджызы был иу ус нæ цуры æрбадт æмæ йæхи хурмæ сыгь- 
та. Кæсы æмæ мæм кæсы. Æз ме ’фсинæн афтæ зæгъын: 
- Дæ хорзæхæй, уæртæ мæм уыцы ус цы нымдзаст? Цыдæр 
зонгæйы хуызæн мæм зыны. Кæмдæр ма йæ федтон. 
Ус бахудт æмæ мæм æввахсдæр æрбабадт: 
- Уæ лæппуты уын иронау дзургæ фехъуыстон æмæ уыдон 
фæдыл æрбацыдтæн. 
Фемдзаст æм дæн: 
«Зонгæ цæсгом, бынтон зонгæ цæсгом, фæлæ чи у?» 
Хъуыды кодтон, кæм æй федтон, ууыл, фæлæ йæ мæ хъуыды 
не ’рцахста. Æрæджиау мæ зæрдæ фæкъæпп кодта æмæ йæ афар- 
стон: 
- Ды Ирыстоны искуы посты куыстай? 
- О, куыстон æвзонгæй фæстæмæ, цалынмæ пенсийы рацыд- 
тæн... 
- Æрхъуыды дæ кодтон... Дунетхан, - загътон ын. 
- О, Дунетхан. Æмæ мæ кæцæй зоныс, дæ хорзæхæй? 
- Чи зоны ма Налататы Сурæт дæ зæрдыл лæууы? Цыдæр хæ- 
стæг дын уыд. 
- Куыннæ, куыннæ. Мæ хæстæг у. 
- Иумæ дæм цыдыстæм постмæ. Мæн дæр хорз зыдтай. Ныр 
дæр ма мæ хъусы зæлланг кæны дæ рæвдыд ныхас: 
«Нæ, мæ чызг, нæ, нал фыссы...» 
- Алцыдæр базыдтон. Ныр мын дæхи мауал амон. Зонын дæ - 
чи дæ. Зонын дын дæ царды хабæрттæ дæр, - загъта мын ус. 
Æз фæдисы дæн. 
«Кæцæй мын зоны мæ царды хабæрттæ?» 
Ме ’фсин сывæллæттимæ денджызмæ бахызт. 
Ус мын райдыдта дзурын: «Сурæт мæ хæстæг у... 
77 

- Мæнæн Сурæты коймæ мæ зæрдæ схæлбурцъ кодта, фæлæ 
ницы сдзырдтон. 
Уый дарддæр йæ ныхас кодта: 
- Тынг рагæй йæ нал федтон. Цалдæр азы размæ иу зианы йæ 
мадыл сæмбæлдтæн. Фарстон æй йæ зæнæгæй, æмæ мын загъта, 
Сурæты йын тынг хорз лæппу кæй ракуырдта. Цæрынц, дам, уы- 
рысы. 
Фарон та мæ лæппуйы чызгимæ паркмæ азылдтæн. Бандоныл 
бадтæн æмæ сывæллоны ирхæфстон. Мæ ныхмæ æндæр бандоныл 
бадтысты иу ус æмæ иу чызг. Ус уыд къæсхуыр, йæ сæры хил ур- 
сурсид. Чызгыл цыдаид дæс-дыууадæс азы. Сæ ныхæстæм гæсгæ, 
мад æмæ чызг уыдысты. Чызг мады фарста цæмæйдæрты. 
Мад æм йæхи фæтызмæг кодта: 
- Бафæлладтæн, Зарæ, дæ тыхдзырдæй. А, мæнæ ам истытæ 
бакæс. 
Мад чызгмæ радта цавæрдæр чиныг. 
Ус йæ къух йе ’фсæрмæ сбыцæу кодта, афтæмæй зæхмæ ным- 
дзаст. 
Чызг чиныг рафæлдæхта. Каст ын йæ нывтæм, стæй йæ бах- 
гæдта, бандоныл æй æрæвæрдта æмæ мах цурмæ ’рбацыд. Мад æй 
хъуыды дæр не ’ркодта. Бадт æдзынæгæй. 
Чызг нæ цуры лæууыд æмæ нымдзаст мæ сывæллонмæ. 
Æз æй бафарстон: 
- Кæй чызг дæ? 
Загъта мын: 
- Палусы. 
- Дæ мыггаг та кæмæй у? 
-Хъæрæдзаутæй. 
- Дæ ном та цы хуыйны? 
- Зарæ. 
Ус, цыма йæ тарф фынæйæ фехъал, уыйау йе уæнгтæ аивæзта, 
стæй сыстад æмæ мах цурмæ æрбацыд. Раарфæ мын кодта: 
-Дæбон хорз! 
- Зæрдæрухс у, - загътон ын æз дæр. 
Нымдзаст мæм. Æз дæр æм кæсын æмæ та сдзырдта: 
- Кæд нæ рæдийын, уæд Дунетхан дæ. 
78 

О, Дунетхан. 
Йæхи мыл æрбаппæрста. Хъæбыстæ мын райдыдта. 
Æз фæдисау дæн: 
- Хатыр, фæлæ чи дæ? Дæхи мын бацамон. Куы нæ дæ зонын. 
- Æмæ ма мæ зонгæ та чи кæны, - загъта æмæ æнæбары йæ 
мидбылты бахудт. - Æз Налататы Сурæт дæн. 
- О, ме скæнæг хуыцау! Мæнæ ма кæй уынын, - æрбахъæбыс 
æй кодтон. - Цы хуызæн сдæ, дæ хæрзæхæй? Хор, донæй нæ цæ- 
рыс? Цары дæ бахус чындæуыд? Исты дæ риссы? Нырма сывæл- 
лон куы дæ, уæд куыд æнафоны базæронд дæ? - мæ фарстытæн 
кæрон нал уыд. 
- Мæ гъа, адæм мыл иууыл афтæ дис кæнынц. Фыдцард, фыд- 
мастæй дур дæр тайы. 
- Фæлæуу-ма, кæддæр мын дæ мад æппæлгæ куы кодта, Су- 
рæты, дам, мын хорз цардамонд фæцис. Хорз лæппу, дам, æй ра- 
куырдта - хæдтæхæгскъæрæг. Уырысы, дам, цæрынц. 
- Мæ цард, мæ амонд мæ уæлæ зынынц. 
- Чи у дæ лæг? Гъе, кæм ис? - бафарстон æй. 
Сурæт арф ныуулæфыд, стæй мын æрæджиау загъта: 
- Хъæрæдзаутæй у, йæ ном - Палус. Цард - хорз. Фæллой - 
бирæ, фæлæ мастимæ. Мæнгард æмæ нуазаг разынд. Ныууагътон 
æй Уырысы æмæ мæ сывæллæттимæ мæхи райстон нæхимæ. 
- Мæ бон æм уæлдай фарст раттын нал бацис, - дзырдта Ду- 
нетхан, - зæгъын ма йын йæ рыст зæрдæ цы агайон. Нæ, фæлæ цы 
мæнгард сты иуæй-иу нæлгоймæгтæ? Раздæр ыл куыд зæрдæйæ 
уыд. Куыд тынг æй уарзта. Хъуыды-ма кæныс, Мисурæт, бонæн 
фыстæг æм æрвыста. Æмæ ныр та? Уал æнахъом сывæллонимæ 
Сурæт тæригъæд у. Фыдæбоны хай фæцис. Дæ фыдзæрдæйы сы- 
лыстæг фыдамонд фæхæссæд. 
Уыцы ныхæстæ фехъусгæйæ мæ маст рафыхт. Цы йын загъта- 
ин, уый нал зыдтон. Æрмæст ма афтæ бакодтон: 
- Дунетхан, куыд диссаг у цард? Искæй цард, дам, тархъæд у... 
- Æмæ гъа. Ныхас хæйрæджы нæ уырны, - йæ сæр батылдта 
Дунетхан. 
Уæд ын раргом кодтон: 
79 

- Уыцы фыстæджытæ фыссæг Сурæты уарзон нæ уыд. Мæн- 
мæ сæ ’рвыста. Мæ фыстæджытæ уыдысты... 
- Уый та куыд? Кæд дæ фыстæджытæ уыдысты, уæд сæ дæ 
номыл цæмæннæ ’рвыста? 
- Цæмæй мачи базыдтаид, мæнæн уарзон уыд, уый. Тарстæн 
мæ мад æмæ мæ фыды ’фсымæрæй, - загътон ын. 
- Ау! Уый та куыд? 
- Уый та афтæ... Æвæццæгæн, тæригъæдæй тыхджындæр цар- 
ды ницы ис. Мæнг нæ фæзæгъынц: тæригъæд, дам, дуры гуыбыны 
дæр нæ тайы. Хъуыды ма кæныс, Дунетхан? Фыстæджытæ кæмæй 
истам, уый Палус уыд. Ленинграды ахуыр кодта. Сурæт ын йæ фыс- 
тæджытæ мæнмæ лæвæрдта æмæ сæ иумæ кастыстæм. Ницы дзы 
æмбæхстон. 
Иу хатт физкультурæйы урокыл турникæй рахаудтæн. Мæ ра- 
хиз цонг зæхмæ æрхастон. Цонг ныррæсыд. Рыст нал урæдтон. Мæ 
сæры хъуынтæ дæр тыдтон. Исчи-иу мæм куы февнæлдта, уæд-иу 
мын тынгдæр райдыдта риссын. Уайтагъд мæ тагъдæххуысы ма- 
шинæйыл дохтыртæм аластой. Рентгены мæ федтой, æмæ бæхбæт- 
тæн - цъæл. Уырдыгæй мæ рынчындонмæ арвыстой æмæ мын мæ 
уæхск цонджы фæкъæдзгæнæнмæ гипсы нывæрдтой. Цонг сцъæх. 
Къух йæхи хуызæн нал уыд. Мæ бон дзы ницæмæ уыд февна- 
лын. Ручкæйыл хæцый æмæ мæ фыссын та бынтондæр нæ уагъта. 
Ахуырмæ цыдтæн, фæлæ фысгæ ницы кодтон. Палусмæ-иу фыс- 
тæджытæ мæ бæсты Сурæт фыста. Ныффыста йæм мæ цонджы ха- 
бар, мæ бон фыссын кæй нæу, уый дæр. 
Палус фыццаг фыстæджытæ, кæй зæгъын æй хъæуы, мæ но- 
мыл фыста. Сурæтæн та-иу дзы салæмттæ æрвыста. 
Рынчындоны куы уыдтæн, уæддæр, æмæ-иу уый фæстæ дæр 
Сурæт посты хайады иунæгæй бамидæг. Кæд ма йæ хъуыды кæ- 
ныс. Райста-иу фыстæджытæ, фæлæ сæ мæнæн нал хъæр кодта. 
Мемæ ма-иу, фæдсафынæн, барæй бацыд бæрæггæнæг. Ды ныл иу 
хатт буцтæ дæр скодтай: 
«Уæ хорзæхæй, ацы чызджытæ, постмæ цæуыны йеддæмæ 
уынæндæр ницы куыст ис: науæд бон цал фыстæджы хъуамæ 
исат? 
Уæд æз нæ бамбæрстон, ды афтæ цæмæн загътай, уый. Мæ 
80 

хъуыдыйы кæцæй æрцыдаид, уыцы бон ма Сурæт фыстæг райста. 
Ды нын куы бабуцтæ кодтай, уæд Сурæты æфсон фæцис æмæ мын 
постмæ никуыуал акуымдта. 
Æз ма иунæгæй, бæргæ, цыдтæн постмæ бæрæггæнæг, фæлæ 
мын алыхатт дæр дæ дзуапп уыд иухуызон: 
«Нæй». 
- Кæс, дæ хорзæхæй, абонау æй хъуыды кæнын, - загъта Ду- 
нетхан, - бафæдзæхста мæ, мæ фыстæджытæ, дам, мын ме ’мба- 
лæн мауал дзур. Æз ма йыл дис дæр кодтон. Хъысмæт æгьатыр 
у, бынтон æгъатыр. Æрмæст алкæмæн æмхуызон нæу. Иуæй-иуты 
маст, хъизæмæртты ныппары, иннæты та - цинты... 
Маст, хъизæмæртты хай фæдæн æз дæр... Болатимæ нæ бацар- 
ды фыццаг бонты та?.. Охх, куыд амондджын æнхъæлдтон мæхи. 
Зæгъын, Сыбыры мыл ракаст хур... 
Æппæты тынгдæр та Болаты æнтыстытæй рухс кодта мæ зæр- 
дæ. Йæ фæлварæн куыст бафæлвæрдта алы уавæрты дæр: хурджын 
азы, къæвдаджыны, змисджын мæры. Йæ цалдæр азы фыдæбон 
æнæхъуаджы нæ фæцис. Ног мæнæуы тауинагæй хæхбæсты уа- 
вæрты райста бæркадджын тыллæг, æмæ йæ бирæ азты бæллиццæн 
фадат фæцис сæххæст кæнынæн. Бахъахъхъæдта йæ диссертаци 
æмæ æрхъæцмæ нал лæууыд. Хæхбæстæ... æрмæстдæр хæхбæстæ 
уыд йæ цин, йæ кой. 
Дзырдта-иу: мæ цæстыл, дам, уайы мæ ног райсгæ мæнæуы 
тæуинаг куыд хорз æрзайдзæн. 
Нæхи ссæрибар кодтам нæ куыстытæй. 
Нæ дзаумæттæй гæнæн цæмæн уыд, уыдон контейнеры рар- 
выстам. Нæхæдæг та нæ рог машинæйыл рараст стæм нæхимæ - 
Ирыстонмæ. 
Разæй, Болаты фарсмæ, бадт ме ’фсин. Фæстейæ та - æз, Æх- 
сар æмæ Æхсæртæг. 
О, цас цин уыд махæн уыцы фæндаг. Нæ сывæллæтты цинæн 
та бынтон нал уыд кæрон. Фæндагыл нæм лæвæрдтой алыхуызон 
фарстытæ: 
- Ирон скъолайы ахуыр кæндзыстæм? 
- Цуаны цæудзыстæм? 
- Хохы æрсытæ фылдæр ис æви дзæбидыртæ? 
*6 81 

- Ирыстоны махы йас лæппутæ иууылдæр сæ къахфындзтыл 
кафын зонынц? Джигиттæ сты? Баба, махæн дæр джигитты цухъ- 
хъатæ балхæндзынæ? Сæ дзыппыты «кърандастæ» уыдзæн? 
Уыцы дард фæндагыл нæ цæмæйты нæ фарстой. Нæ бон сын 
дзуапп дæттын дæр нал уыд. Бафæллайын нæ кодтой. 
Æрхæццæ стæм Сау денджызы былмæ. Къуырийы бæрц дзы 
аулæфыдыстæм. Фæтезгъо кодтам, фыццаг кæм базонгæ стæм, 
уыцы бынæтты. Æрымысыдыстæм нæ фыццаг фембæлдтытæ, 
стæй сфæнд кодтам нæхимæ цæуын. Уыд тынг тæвд рæстæг, æмæ 
бахъавыдыстæм æхсæвыгон цæуынмæ. Боныгон хур йæ зынг цæ- 
стæй куы ныккæсы зæхмæ, уæд зындæр цæуæн у. 
Дзæвгар фæцыдыстæм талынджы, фæндагыл цъиуызмæлæг 
дæр нæ уыд. Болат машинæ скъæрдта тагъд. Цалынмæ адæм нæ 
сызмæлыдысты, уæдмæ, дам, фæндаг сæрибар у, æмæ, зæгъ, ацы 
тæссар-мæссар фæндагæй ахизæм. 
Бонæрдæм, Бонвæрон куы нал зынд, уæд бæстæ фæталынг- 
дæр. Абон дæр æй нæ зонын, Болат фынæй ацис, æви йæ талын- 
джы нæ федта, йæ машинæ къæдзæхы тигъыл йæхи ныххуырста, 
æмæ йæ раззаг хай бынтондæр нытътъæпæн, Болатæн та йæ риу 
машинæйы руль батыдта æмæ йæ сныхасы бон нал фæцис... Ме 
’фсин дæр тынг уæззау цæфтæ фæцис. Æнæхъæн цасдæр рæстæг 
йæ уатæй рахизынхъом дæр нал уыд, фæлæ æз æмæ мæ лæппутæ 
цъæррæмыгъд дæр никуы фестæм. 
Куыд фæзæгъынц, Болат нæ уæзæджы къæйыл ныууагъта. Мæ 
амонд скæнæджы æлгъыстон, Болатимæ кæй нæ бабын стæм, уый 
тыххæй. Мах ма, зæгъын, Болаты фæстæ куыд цæрдзыстæм. Маст 
æмæ ма фыдæбонæн баззадыстæм йæ фæстæ? Сæ нывонд фæуæд 
мæ сæр мæ лæппутæн. Мæ цæст куыд уарзта уыцы ныхас зæгъын, 
фæлæ уæд æррайы хуызæн уыдтæн, цы дзырдтон, цы арæзтон, уы- 
мæн ницыуал зыдтон. 
Болаты мæ цæгаты уæлмæрды бавæрдтам. 
Тынг æдых разындтæн Болаты фæстæ. Ме ’фсин нæ уыд, 
зæгъгæ, уæд æз удæгас нал баззадаин. Уый та, мæгуыр, йæхи ных- 
хæйрæг кодта. Адæймагæн йæ иунæг хъæбул бабын уæд... Стыр- 
дæр дудгæбон ма цы уа? Уæддæр быхста, фæрæзта. Ме схъæлдзæг 
кæныныл дæр ма архайдта. Сывæллæтты ирхæфста. Алы мастрох- 
82 

гæнæн ныхæстæ нын кодта, фæлæ зæрдæ кæм саст, æмæ мын арæх 
дзырдта: 
- Уæ, мæ кæйдæр хъæбул, алцæмæн дæр æгъдау хъæуы. Адæй- 
магæн хæлæрттæ куыд ис, знæгтæ дæр ын афтæ ис, фæлæ мæн дæр 
æмæ дæхи дæр фыдгулты фæндиаг ма фæкæн. Адæймаджы сæр 
æгъдау, зындзинæдты, уæззауфыды рæстæджы хъæуы. Æз дæ- 
уæй æвзæрдæр уавæры баззадтæн. Болаты ныййарæджы уд схауа... 
Куыд фидар дæн, сау бадон! Фидар дæн, тынг фидар, мæ фæрстæ 
фехæлой, - æмæ та-иу ныдздзынæзта. 
Райсом-иу бон куыддæр æрбацъæх, афтæ-иу уæлмæрдмæ 
ацыдтæн æмæ мæ рæстæджы фылдæр хай уым æрвыстон. Мæ сы- 
вæллæттæ мæ нал æндæвтой. 
Ме ’фсин æмæ мын мæ мад цынæ уайдзæф кодтой, фæлæ кæм 
састæн. Куыдтон, дзынæзтон. Сфыдзонд дæн. Ныхас никæмæнуал 
барстон, æмæ нæ хъæубæстæ хъус-хъус кодтой: Мисурæтæн, дам, 
йæ лæджы фæстæ йæ зонд фæхæццæ. 
Иу изæр сын уæлмæрдæй хæдзармæ дæр нал куымдтон. Чи 
мæм хыл кодта, чи - лæгъстæ, фæлæ, марадз зæгь. Цас мæм тынг- 
дæр хатыдысты, уыйбæрц мæ маст карздæр кодта, мæ кæуын - 
фыддæр. 
Ницыуал сæ сæрæн зыдтой. Уырызмæг мын хъарм дзаумæттæ 
схаста æмæ æхсæв мемæ уæлмæрды сбон кодта. 
Райсом мæм уæлмæрдмæ дада Тасол бацыд æмæ йæ цæссыгтæ 
фæкалдта Болаты ингæны уæлхъус. 
- Не сфæлдисæг хуыцау, ацы сагсур, ацы цардбæллон лæп- 
пуйы бæсты мæ уд цæмæннæ байстай? - дзырдта кæугæйæ, стæй 
мæнмæ баздæхт æмæ мын сабыр, рæвдаугæ хъæлæсæй райдыдта: 
- Гыгы, - чызджытæм сæ номæй нæ дзырдта, «гыгытæ» нæ 
хуыдта, - ды нырма сонт дæ, цыма зæххыл цы не ’рцыд, уый ды 
бавзæрстай... Раст нæ кæныс. Хъысмæт дæ æгъатыр бафхæрдта, 
фæлæ уымæй ноджы æвирхъаудæр хабæрттæ æрцæуы. - Бола- 
ты ингæнмæ хæстæг мын иу хъил цыртмæ бацамыдта. - Кæсыс, 
фæрнджын фæу, уый мах гыгы уыд - хуртæ æмæ мæйтæ. Цал ус- 
гуры аздæхтам, уыдонæн нымæц дæр нæ уыд. Цас æм скъæфын- 
мæ хъавджытæ уыд, фæлæ ком никæмæй лæвæрдта. Æппынфæстаг 
Хъæлыцты лæппуйæн сразы. Йæ ирæды фосæй ме скъæт йедзагæй 
83 

баззад... - Дада Тасол иу дзæвгар æнæдзургæйæ алæууыд, стæй йæ 
дæрзæг къухæй йæ цæссыгтæ асæрфта, æмæ та йæ ныхас адарддæр 
кодта: - Уæд мах талынг адæм уыдыстæм. Адæймаджы хуылфы 
цы низ уыд, уый чи зыдта? Æвæццæгæн, йæ куырм тъанг аскъуыд 
æмæ æвиппайд фæцис... Уæд дохтыртæ æмæ операцигæнджытæ 
кæм уыд? Дæснытæ æмæ-иу арфæтæгæнджыты бæрны бакодтам 
адæймаджы хъысмæт. 
Ахæм æвиппайды æнамонддзинады рæстæджы-иу загътам: 
«Йæ тæны хуысар фæзынд». Æндзыгнизæй та-иу загьтам: «Фыд- 
былызы дымгæ йыл сæмбæлд». 
Уый фæстæ йæ мад, мæгуыр йæ бон фæуа, гыгыйæн йæ ингæн 
нæ лæвæрдта, иста йын æй, йæхи дзы æппæрста. Уæлмæрдæй нын 
хæдзармæ та бынтон нал куымдта. Мæ хъæбул, дам, æнæуæндаг 
уыд æмæ, зæгъ, æй ам иунæгæй куыд ныууадзон. Тыххæй-иу æй 
ракодтам хæдзармæ. 
Иу хатт фыны федта гыгыйы. Цыма йын хъаст кодта, иунæгæй 
кæй нæ уæнды, уый тыххæй. 
Мад æрдæгæхсæв фестад йæ уатæй æмæ уæлмæрдмæ ахъуы- 
зыд. Æхсæв уым цæмæйдæр фæтарст, æмæ-иу хатт йæ зонд фæ- 
хæццæ. Йæхи-иу куы ’рæмбæрста, уæд-иу йæ мастæн кæрон нал 
уыд. Æгад æм каст йæ уавæр. - Дада Тасол дзæвгар дзурын нал 
бафæрæзта, йæ цæссыгтæ та, тæнзæрдæ сылгоймагау, æргæр- 
гæр кодтой. Йæ куыствæллад армы тъæпæнæй сæ асæрфта æмæ та 
райдыдта дзурын: - Сылгоймаг зæрдæниз райста, бецау, æмæ бабын 
ис... - Мæнæ уый ме ’фсин у, - бацамыдта та мын иу тъæпæн дур- 
мæ. - Лæппутæ дыууæйæ салдат уыдысты. Æз, хæдзарыдзаг би- 
нонтæй, иунæгæй баззадтæн мæ зæронд куырм мадимæ. Нæ мæм 
фæкæсæг уыд, нæ - цумагæнæн. Чысыл ма бахъæуа сæрра уон. 
Мæхи марынмæ æрцыдтæн. 
О, фæлæ мæлæты хъуыдытыл цард фæтых и. Зæгъын, лæппу- 
тæ куы ’рыздæхой æмæ хæдзарыдзаг бинонтæй иу куы нæ ’рæй- 
йафой, уæд мын хи амарын цас лæгдзинад уыдзæн? Хи амарын 
æгаддзинад у, лæмæгъ удыхъæд æвдисæг. 
■ Дада Тасол йæ къæдз лæдзæгыл йæ къухтæ æрæвæрдта, йæ 
сæр ныллæг æруагъта, цыма зæхмæ хъуыста. Æз æдзынæг кастæн 
зæронд лæджы сагъæссаг цæсгоммæ. 
84 

Мæрддзыгой кæдæм нæ цыдтæн, фæлæ нæлгоймагæй афтæ 
тынг цæссыг калгæ фыццаг хатт дада Тасолы федтон. Йæ цæссыг- 
тæ, хуырæзгъæлæгау, калдысты йæ къухты уæлæрмттæм. 
Æрæджиау фестъæлфыд: 
- Бахатыр кæн, гыгы, мæхи æгæр лæмæгъæй равдыстон дæ 
цуры. - Æвæццæгæн ын йæ цæсты сыгтæ кæй федтон, уымæй феф- 
сæрмы. - Цас маст, цас æнæхъуаджы митæ фæкодтон. Афæдзæй- 
афæдзмæ-иу мæрдты бонты цас стырдæр фынгтæ æрæвæрдтон, 
уыйбæрц-иу мæ зæрдæйæн æнцондæр уыд. Ме ’хцайы капеччы- 
тæ, нæ фосы муртæ хæрнæджытæн бахъуыдысты, æмæ лæппутæ 
салдатæй куы сыздæхтысты, уæд мын мæ хæдзар бынтон афтидæй 
сæййæфтой. 
О, цас фæсмойнаг хъуыддæгтæ фæкодтон. Табу дæ фарнæн, 
мæхи гыгы дæ. Уæд мыл дыууиссæдз азы дæр нæма цыд. Уæдæй 
нырмæ мæ цард бынтон æнадæй арвыстон. Ме ’фсинимæ ссæдз 
азы фæцардтæн. Уыцы рæстæг хонын мæ царды иууыл амонд- 
джындæр азтæ, иннæты хъизæмары азтыл нымайын. 
Мæ уд сæ рынтæ бахæрæд мæ кæстæртæн. Бинонтæ куы ’ркод- 
той лæппутæ, уæд та хæдзар чысылгай æндидзын байдыдта. Ныр 
æй дæхæдæг уыныс, мæ хур, мæ хæдзар нæргæ хæдзар у. Мæ кæ- 
стæртæ æмæ уыдон кæстæртæ цас баисты. 
Гъе, фæлæ мæхи удæн знаджы ми бакодтон. Исчи-иу мын би- 
нонтæ æркæныны кой куы скодта, уæд-иу æй масты хай фæкодтон. 
Лæппуты дæр афтæ фæндыд, цæмæй бинонтæ æркодтаин. Æмба- 
рын мын кодтой сæ хъуыды, фæлæ сæ никуы «бамбæрстон». Тар- 
стæн, зæгъын, мæ кæстæрты цард куы схæццæ уа. Ме ’ркæнæггаг 
мын сæ куы нæ барæвдауа, куы мын сæ схæтæгхуаг кæна. Мæхи 
цардыл, мæ сомбоныл никуы ахъуыды кодтон æмæ мæ царды бон- 
тæ иунæг, хæдудæй батыдтон. 
Алкæмæн дæр йæхи бынат ис. Куыд фæнды хорз дын ма уой 
дæ кæстæртæ, дæ хиуæттæ - уды хайы дын сæ ничи баивдзæп. Уды- 
хай дæ куыд бамбара, афтæ ничи. Уæлдайдæр та зæрыбон. Мæнг 
нæ акæнынц: дыууæ удыхай, дам, сæ кæрæдзи зæрыбонты хъæ- 
уынц, æмæ ма бæргæ фæсмон кæнын, мæ цардæн сæрфат кæй не 
ссардтон, ууыл. Бæргæ йæ бамбæрстон, зæрыбон мæ кæстæртæн 
уаргъ кæй сдæн, фæлæ ма цафон... 
85 

Охх, гыгы, никуы мæ фæнды мæ ивгъуыд бонтыл хъуыды кæ- 
нын, фæлæ та мын сæ дæ уавæр æрымысын кодта, æндæра... 
Нæ мæ фæнды, сомбон ды дæр мæнау фæсмойнаг фæуай, 
фæлæ дзæбæх ахъуыды кæн. Ма фæрæди. Дæхи мауал æфхæр. Аф- 
тæмæй зæрдæниз райсдзынæ. Низ райсын æнцон у, йæ фесафын - 
зын. Дæ сомбоныл дзæбæх ахъуыды кæн. 
Хъысмæт хæдзар халын куыд зоны, йæ аразын дæр ын афтæ 
зоны. Кæстæртæ дын хорз ис, фæлæ дæхи бамбар æмæ ныхъхъуы- 
ды кæн дæ уавæрыл... 
Дада Тасолы ныхæстæ мæм афтæ тынг бахъардтой æмæ- 
уæдæй фæстæмæ уæлмæрдмæ, марды бонтæй дарддæр, никуыуал 
ацыдтæн. 
Ныссагьæс кодтон мæ лæппуты сомбоныл, мæ сидзæргæс ма- 
дыл, йе ’взонджы бонтæй фæстæмæ йæ цард мæнæн чи снывонд 
кодта... Арф ныхъхъуыды кодтон ме ’фсины уавæрыл дæр... 
Уыцы рæстæджы Фузæ дæр нæ хъæуы райдиан скъолайы 
ахуыргæнæгæй куыста. Уыд горæты сылгоймæгты советы уæнг. 
Цы бон уыдаид æмæ нæм ма ’рбауадаид. Куы-иу мемæ йæ цæссыг 
фæкалдта, куы та-иу мæ уайдзæфты хай фæкодта: 
- Дæхи дæр фесафдзынæ, мæ хур, æмæ дæ æнахъом сывæл- 
лæтты дæр. Афтæ куы кæнай, уæд дæ сидзæртæ уæзæгыл баззай- 
дзысты. Цытæ кæныс, цы? Уый дæ зонд куы фæцыд бынтон! Куы 
нæуал хистæрæй æфсæрмы кæныс, куы нæ кæстæрæй. Адæм дыл 
худынц: Дасеты буц чызгæн, дам, йæ лæджы фæстæ йæ зонд фæ- 
хæццæ. Дæ мад æмæ де ’фсинæй уæддæр фефсæрмы кæн. Уыдо- 
нæй нæ риссы? Сегасæй æдыхдæр ды разындтæ. Мисурæт, лæ- 
джы хъæды сæр дæ бахъуыд. Знон уæм фæскуыст бацыдтæн. Ды та 
уæлмæрды уыдтæ. Дæ мад Нускъа мын кæугæйæ дзырдта: 
- Мæ цæрæнбонты фыдæбæттæ æмæ бæллицтæ æнæхъуаджы 
фесты. Мæ чызджы Борæтæн цы боны радтон, уыцы бон куы ба- 
сыгъдаид, науæд мæхæдæг арвы цæф куы фæуыдаин æмæ сæ куы 
бахъыгдардтаин. Цæмæн сæм хъуыстон, мæ сæр амæла. Алчи йæхи 
цардæн уынаффæ кодтаид. 
•- Дæхи мауал æфхæр, Нускъа, адæймагмæ цы фыдбылыз фæ- 
кæсы, уымæй йын фервæзæн нæ вæййы, - сабыр æй кодтон. 
- Мæ фæндийæ, адæймаг хъуамæ макæмæ хъуса. Мæ чызгыл 
86 

Борæтæ куы дзырдтой, уæд куы никæмæ байхъуыстаин, уæд мын 
абон ацы уавæры нæ уыдаид. 
- Нинæйы тæригъæдæй дæр мæ зæрдæ фæрыст. Йе стыр дуд- 
гæбоны фæстæ йын уыцы уайдзæфтæм хъусын æнцон уыд? Ну- 
скъайæн тæригъæддаг æмæ зылынджыны хъæлæсæй дзырдта: 
- Мæ хур куы дæ, Нускъа, уый æнхъæл чи уыдис? Барæй дын 
исчи фыдæнæнгæнæджы ми бакодта? Æвæццæгæн, мæ тæригъæд- 
даджы хъæбулмæ дæр уыцы амонд каст æмæ, йæ нывонд мæ сæр 
Мисурæтæн, уымæ дæр... 
- Дæхи фæфидар кæн, Мисурæт. Бафидау дæ уавæримæ. Æм- 
бисонд афтæ у: карды бын, дам, уæууытæй нæу. Зæронд устытæ 
дæр дæумæ кæсынц. Ныфсытæ сын авæр. Сæ кæрæдзимæ фæкъæй- 
ных уыдзысты. Цы дæ зæрды ис Болаты мадæн? Мæнæн, дам, мæ 
бон Нускъайы уайдзæфтæм æмæ йæ тызмæг цæстæнгасмæ кæсын 
нæ бауыдзæн. Æппын мацы, фæлæ, дам, мæлæт дæр нал ис? 
Æз ме ’фсины коймæ æррайы богъ ныккодтон: 
- Цытæ мын дзурыс, Фузæ? Ме ’фсинмæ зулмæ кæсыны бар 
никæмæн ратдзынæн, йæ маст æмæ йе ’фхæрд гыццийæн дæр нæ 
ныббардзынæн! 
«Иæ маст æмæ йе ’фхæрд гыццийæн дæр нæ ныббардзы- 
нæн!» - афæзмыдта мæ, - дæу ма цæй æфсин æмæ цæй хъæбул- 
тæ æндавынц? Æрмæстдæр Болат æмæ Болат! Дæ рæстæг фылдæр 
уæлмæрды, Болаты фарсмæ, æрвитыс. Болаты мæлæты фæстæ дæ 
хæдзарыл уазал доны къус дæр куы нæуал бакалдтай. Куыд цæ- 
рынвæнд кæныс? Дæ сывæллæтты, дæ зæронд мад æмæ де ’фсины 
куыд дардзынæ? Болаты мад æмæ сывæллæттæ мæгуырдзинад куы 
æвзарой, уæд дын уый цас лæджыхъæд у? Æниу, мæн мæ хæдзар- 
дарæг Барсæг дыууæ æнахъом сывæллонимæ куы ныууагъта, уæд 
нæ рыстæн? Фæлæ мæхи ныффидар кодтон. Йæ афæдзы бон ын 
куы ахицæн кодтам, уæд мæ цæгаты æндæр фæрæз нал уыди, нæ- 
химæ мæ кодтой. Куыд, зæгъ, цæрдзæн нæ чызг искæйы мыггаджы 
’хсæн? Нырма, зæгъ, сонт у, сонт та рæдиаг вæййы. Ме ’фсин æмæ 
мæ хицау сæхимæ марæн кæрдтæ хастой, лæгъстæ кодтой мæ фы- 
дæн, нæ сидзæртæй, дам, нæ æнæхъæбул ма фæкæнут. Уæд, дам, 
нын Барсæг мæрдты дыккаг мард кæндзæн. 
Мæ фыды мын басастой æмæ мæ нал акодта. 
87 

Куыддæр мыл Барсæгты дыккаг хæдзæртты лæппу Иналыхъ 
сдзырдта, афтæ мæ ходыгъдтæ мæнмæ дæр æмæ Иналыхъмæ 
дæр лæбурдтытæ кодтой. Мæ фыд æмæ ме ’фсымæртæ уый куы 
фехъуыстой, уæд нæм æрхæццæ сты. Мæ хицау æмæ ме ’фсинæн 
уайдзæфтыл схæцыдысты: 
- Мах нæ чызджы афæдзы фæстæ нæхимæ уымæн кодтам, 
тарстыстæм ын ацы дам-думтæй. Кæрдзын дæр нæм нæ бахордтой. 
Сымахæн, дам, уæ хойраг хæрын нæ хъæуы. 
Мæ хицау зæндджын лæг уыд. Æхсæв ницы загъта, фæлæ йæ 
райсом мæ фыды йæ цуры æрбадын кодта æмæ йын афтæ зæгъы: 
- Байхъус мæм, Уане, ма нын буцтæ кæн. Нæ хуыцауы цæф 
нын фаг у. Ацы хъуыддаджы кæд исты худинаг ис, уæд махæн 
тынгдæр худинаг у. 0, фæлæ лæмбынæг ахъуыды кæн дæ чыз- 
гыл дæр æмæ нæ сидзæртыл дæр. Мæнмæ гæсгæ, махæн тынгдæр 
зын уыдзæн, нæ чындз мæ хæдзары куы нæуал уа, уæд... Æз бирæ 
фæхъуыды кодтон ацы хъуыддагыл, фæлæ æндæр гæнæн нæй. Мæ 
чындз нырма сонт у. Уый идæдзæй, сидзæргæсæй фæбадын кæнын 
стыр фыдракæнд у. Йæ цахъхъæнтæ нырма сæ фыды хæдзæртты 
чындздзонтæ сты. Цæйнæфæлтау сыста æмæ искæй мыггагмæ фæ- 
цæуа, нæ сывæллæтты нын искæй мыггагмæ фæкæна, исчи сæм 
зулцæстæй кæса, исчи сæ æркæнæккаг хона, фæлтау цæрæнт æмæ 
хъомыл кæнæнт нæхи мыггаджы ’хсæн. Мах дæр сæм нæ хъус 
дардзыстæм, цы нæ бон уа, уымæй. Нæ сывæллæтты сомбоныл 
ахъуыды кæнæм. Стæй Иналыхъ дæр сæрæн гуырд у. Ницы азым 
æм ис æрхæссæн. Афтæ растдæр уыдзæн. 
Мæ хицауы ныхмæ ницыуал загътой мæ фыд æмæ ме ’фсы- 
мæртæ. 
Иналыхъимæ куы бацардыстæм, уæд мын сывæллæтты фыц- 
цаг бонты мæ бинонтæ мемæ нæ уагътой, фæлæ сæ иу æхсæв дæр 
Иналыхъ æнæ мæн никуы ныууагъта, загъта мын: 
- Нæ, Фузæ, нæ... Цæйнæфæлтау дæуæн дæ зæрдæ сывæл- 
лæттæм æхсайа, дæ цард дын ма ад кæна, фæлтау... Цы нæ хъыг 
дарынц? Нæхи сыл ирхæфсдзыстæм. Æз сывæллæттыл мæхи куы 
тигъ кæнин, уæд демæ мæ цард не сиу кодтаин. 
Фыццаг бонты мын сывæллæттæ Иналыхътæм нæ лæууыды- 
сты. Куыдтой. Дзырдтой мын: 
88 

- Нæхимæ нæ фæнды. 
- Дада мæ хъæуы. 
- Нанамæ мæ фæнды. 
Иналыхъ йæхицæн бынат нал ардта. Мæ разы азымджыны 
лæуд кодта. Æз та уыдонæй æфсæрмы кодтон. 
Цасдæр рæстæджы йæ куыстмæ дæр нал ацыд. Иу дзырдæй, 
сывæллон фестад, хъазыд семæ... Куы доминотæй, куы къамтæй, 
куы та сæ хъæдмæ цуаны кодта. Æниу канд Иналыхъ нæ, бинонтæ 
иууылдæр. Мæ бар сæ нæ уагътой, рæвдыдтой сæ. Фæстагмæ сыл 
сывæллæттæ афтæ сахуыр сты æмæ мæн хъуыды дæр нал кодтой. 
Сфыдуаг сты, снæсæттон. Сæ ных-иу сын куы къуырдтон, уæд 
мæм ме ’фсин хæцыд: 
- Уадз сывæллæтты, æмæ сæхи сæрибар æнкъарой. Æцæгæ- 
лæттæ не сты, нæ туг, не стæг сты. 
Фæстагмæ мын сæхи хæдзармæ уазæгуаты дæр нал куымдтой. 
Барсæджы хотæм уый хардзау кæсын байдыдта: 
- Ис сывæллæттæй нæ Дасион æнæ сывæллон фæкодта. Фæл- 
тау махмæ дарддæр куы цардаиккой! Иналыхъ нын нæ цæттæ сы- 
вæллæтты сæхирдæм аздæхта. Сæ зонд сын фендæр кодта, мах сæ 
удхæссæг фестадыстæм, уыдон - сæ удылхæцæг. Нæ сидзæртæ 
нæм æмгæрон нал цæуынц. 
Мæ хицау-иу сын, дзæнæты фæбада, сæ ных бакъуырдта: 
- Бирæ ма дзурут, чызджытæ! Бузныг нæ зæгъут Иналыхъæн, 
нæ сидзæрты нын йæхи сывæллæттау кæй айста, кæй сæ рæвдауы, 
кæй сæ хъомыл кæны, уый тыххæй? Сымах цы ’мбарут! Царды 
æндæрхуызæттæ вæййы. 
Цыдыстæм Иналыхъимæ дада æмæ нанатæм. Истой нæ ный- 
йарæг мад æмæ фыдау. Цыдысты нæм уыдон дæр. Истам сæ мах 
дæр хи чызг, хи лæппуйау. 
Нæ кæстæр дыууæ лæппуйы куы райгуырдысты, уæд мæм де- 
кретон улæфт цы æмбæлд, уый йеддæмæ иу бон дæр никуы ба- 
фæстиат кодтон мæ куыстмæ. Цыдис мæм ме ’фсин сывæллæтты 
тыххæй хæдзармæ, куы та-иу мын сæ сæхимæ бакæнын кодта. 
Цалынмæ дыууæ зæронды удæгас уыдысты, уæдмæ нæ фосмæ 
зилæг дæр - уыдон, æмæ нæ цæхæрадонмæ кæсæг дæр. 
Фæстагмæ мæ ходыгъдтæ дæр сæ ахаст аивтой. Сæ хæдзары 
89 

хъуыддæгтæй дæр Иналыхъы фарстой. Исты уынаффæйы сæр сæ 
ныр дæр куы бахъæуы, уæд Иналыхъмæ баулæфынц. 
Нæ сывæллæттæ куыд егъаудæр кæнынц, афтæ - хивæнддæр. 
Иналыхъ чысылæй сабитæм тызмæг нæ уыд, цы сæ фæндыд, уый 
аразыны бар сын лæвæрдта, фæлæ сын ныр сæ бар сæхи нал уадзы. 
Цæйау фæзæгъынц, сæ рохтæ сын сæлхъывта æмæ сæ уæгъдиба- 
рæй нал уадзы. 
Сывæллæттæ Иналыхъæн йæ цæстæнгасмæ кæсынц, тынг дзы 
аргъуц кæнынц. Уый куы нæ уаид, уæд сын æз ницы бафæразин. 
Лæппуйы хъомылады хъуамæ æнæмæнг нæлгоймаг райса хайад. 
Науæд мадæн лæмæгъ зæрдæйы уаг ис, стæй сывæллæтты цæхæ- 
радоны дæр хъомылгæнджытæ сылгоймæгтæ вæййынц, скъолаты 
дæр ахуыргæнджытæн сæ фылдæр - сылгоймæгтæ. Уымæ гæсгæ 
лæппутæ дæр фыды цæстæнгасы бын куы нæ хъомыл кæной, уæд 
стырæй рауайынц лæмæгъ удыхъæдимæ, нæ сæм вæййы нæлгой- 
маджы фидар зæрдæйы уаг. 
Абон дæр æз мæ хъысмæтæй райгонд дæн. Мæ хицауæн йæ 
рухс ном алыхатт дæр æрымысын. Мæ сывæллæтты мын æнæхъæн 
мыггаг уæлдай рæвдыд кодтой. 
Иналыхъимæ нын сывæллæттæ куы фæзынд, уæддæр никуы 
бахъулон кодта йæхиуæтты. Искуы-иу лæппутæн исты куы бал- 
хæдта, уæд фыццаг бар хистæр лæппутæн уыд. 
Мисурæт, алыхатт зæрдæйы фæндонмæ хъусын нæ хъæуы. 
Барсæджы сæфты фæстæ æз мæ зæрдæ æмæ мæ цæгатмæ куы 
байхъуыстаин, уæд ма абон дæр бадин мæ цæгаты сидзæргæсæй, 
æмæ мæ сывæллæттæ цух уаиккой Иналыхъы рæвдыдæй. Стæй 
цæгаты бадын дæр зын у, исчи сæм уæлдай каст куы бакодтаид, 
уæд мæм уый дæр хъыг кастаид. 
Æз Фузæйы ныхæстæм æдзынæгæй хъуыстон. Цыдæр арф 
хъуыдыты ацыдтæн æмæ мæ сомбоныл сагъæсты ныгъуылдтæн. 
Фузæ йæ дзыппæй иу гæххæтт систа æмæ мæм æй æрбадардта: 
- А, мæнæ дæм фыстæг, Облæххæсткомы æнæниздзинады 
хайады сæргълæууæг Чермен дæм æй рарвыста. 
Æз гæххæтт райстон, æркастæн æм æмæ уайтагъд базыдтон 
мæ кæддæры хæлар Чермены къухфыст. Фыста мæм, цæмæй йæм 
облæстон æнæниздзинады хайадмæ æрцыдаин. 
90 

Болаты амæлæты фæстæ иунæг хатт дæр горæты нал уыдтæн. 
Никуыдæмуал цыдтæн. Уыйхыгъд иунæг зиан дæр никуыуал уагъ- 
тон. Мæрддзыгой цыдтæн æцæгæлæттæм дæр. Куыдтон, дзынæз- 
тон сыл. Адæмæн-иу цæстæвæрæн фæдæн. 
Ныр дæр мæ нæ фæндыд горæтмæ ацæуын, фæлæ мæм Фузæ 
æмæ ме ’фсин бахатыдысты, цæмæй ацыдаин. Æппынфæстаг сын 
сразы дæн. 
Облæххæсткомы æнæниздзинады хайады сæргълæууæджы 
кабинеты бахизæны къулыл цы фыст уыд, уымæй базыдтон, уыцы 
бон хайады сæргълæууæг кæй никæйы иста йæхимæ, æмæ баса- 
гъæс кодтон. Йæ секретарь, дардæй æрцыдтæн, уый куы базыдта, 
уæд Черменмæ бацыд æмæ йын загъта иу саударæг сылгоймаджы, 
дам, дæумæ æрбацæуын фæнды. 
Чермен мæм æддæмæ рацыд. Куы мæ ауыдта, уæд мыл ныт- 
тыхст, стæй мæ мидæмæ бахуыдта. Йæ фарсмæ мæ сбадын кодта 
æмæ мын загъта: 
- Мисурæт, дæ хабæрттæ дын иууылдæр фехъуыстон. Дæ ма- 
стыл тынг фæмаст кодтон. Ныххатыр мын кæн, уыцы рæстæджы 
бынаты нæ уыдтæн æмæ дæ хъыджы бон дæ уæлхъус нæ балæу- 
уыдтæн. 
Бирæ фæныхæстæ кодтам. Æрымысыд не ’взонджы бонтæ... 
стæй мын загъта: 
- Мисурæт, мæ ныхæстæ, мыййаг, дæ зæрдæмæ куы нæ фæцæ- 
уой, уæд дæ рагацау хатыр курын. Зонын æй, уæззау уавæры дæ. 
Хъысмæт дыл рахæтыд, фæлæ æз демæ ныхас кæнын куыд дохтыр, 
афтæ. Дæ зæрдыл æрлæууын кæн, медицинон институт каст куы 
фæдæ, уæд ард куыд хордтай, уыцы ныхæстæ, зæгъгæ, цыфæнды 
зындзинæдты дæр уыдзынæн фæразон. Цæсгомджынæй æххæст 
кæндзынæн советон медичы хæстæ... 
Дохтыр хъуамæ æрмæст адæймаджы рыстытæ æмæ хъæд- 
гæмттæ ма æгас кæна, фæлæ хъуамæ хос кæна царды рыстытæ 
æмæ хъæдгæмттæн дæр... 
Ахъуыды кæн нæ уавæрыл. Ды, куыд цæсты дохтыр, афтæ нæ 
тынг зæрдиагæй хъæуыс. Цал æмæ цал адæймаджы фесæфтой сæ 
цæсты рухс. Хъæуы сæ дæ сæр, де ’ххуысы сæр. Ныр дæм цал хат- 
ты арвыстон, æмæ æппынфæстаг фæзындтæ... 
91 

Чермен иу дзырд, иунæг ныхас дæр не скодта мæ уавæры тых- 
хæй. Мæхи царды тыххæй мын куы дзырдтаид, уæд æм нæ бай- 
хъуыстаин, фæлæ мын дзырдта адæмы тыххæй. 
Æз ын загътон: 
- Ахъуыды кæнон. Сбарон мæ тыхтæ, мæ уавæртæ... 
- Цавæр тыхтæ? Цавæр уавæртæ? 
Мæ хъуыды йын раргом кодтон: 
- Цыппар уды стæм. Горæты кæм æмæ цæмæй цæрдзыстæм? 
Нæхимæ мæ хæдзар агурын уæддæр нæ хъæуы. Мæ мадмæ цæрæм. 
Æцæг Сыбыры нæ хæдзар горæххæсткоммæ радтам. Уырдыгæй 
рахастам гарантион фыстæг, фæлæ иуæй горæты фыст не стæм, 
иннæмæй... Нæ зонын... цы дын зæгъон, Чермен. Афтæ тагъд нын 
чи цы ратдзæн? 
Чермены цæсгом фæрухс æмæ мын загъта: 
- Ратдзысты дын, æнæмæнг дын ратдзысты. Иуæй нæ дæ хуы- 
зæн специалист тынг хъæуы, иннæмæй та дæм гарантион фыстæг 
ис. 
Черменæй куы рацыдтæн, уæд бирæ фæхъуыды кодтон йæ ны- 
хæстыл. Уанцон нæу?.. Сурæт мын уæд ахæм фæлывд ныхæстæ 
барæй кодта? Педагогон ахуыргæнæндон каст куы фестæм, уæд 
мын фидарæй куы дзырдта Черменимæ кæрæдзи кæй уарзынц. Йæ 
нысайнæгтæ дæр æлхæд куы уыдысты, сæ чындзæхсæвы бон дæр 
нысан куы уыд. Се ’хсæн хъæбыстæ æмæ пъатæ дæр куы уыд, нæ 
мын сæ æмбæхста. Уæд йæхиуыл искæй цæмæн мысыд? Цас ном 
æм зынд искæй лæппу йын хъæбыстæ æмæ пъатæ кодта, уый? 
Кæд æй Чермен æцæг уарзта, курынвæнд æн кодта, уæд мæ- 
нæн афтæ цæмæн загъта: 
- Мисурæт, æз дис кодтон, ды Сурæтимæ хæлар кæй уыдтæ, 
уый тыххæй. Ды мæм бынтон æндæрхуызон адæймаг зындтæ - 
цæсгомджын, уæздан, уый та - æндæрхуызон, лæппутæм - æм- 
хиц, рогзонд. Æз ма дæм мæсты дæр кодтон, зæгьын, йемæ цæмæн 
цæуы, йæ ном цæмæн сафы. Æмбисонд афтæ у: де ’мбал, дам, мын 
зæгъ, æмæ дын зæгъон чи дæ, уый. 
Уæ хæлардзинадыл лæппутæ дæр дис æмæ мæсты кодтой. 
Арæх сæ хъуыстон: Мисурæт, дам, ацы рæузонд чызгимæ хæлар- 
дзинадæй фиу нæ батухдзæн. 
92 

Ныххатыр мын кæн, фæлæ дын раст куы зæгъон, уæд мæ зæр- 
дæмæ тынг цыдтæ, фæлæ мæ хъустыл уæд æрцыд, ды æмæ Палус 
кæрæдзи кæй уарзут. Æз дын ницыуал схъæр кодтон. Ме ’нкъарæн- 
тæ мæ зæрдæйы ныннымæг сты. Бæргæ куы сиу уыдаиккат. Палус 
дзæбæх лæппу уыд, фæлæ дæ цы фæнды?.. Æвæццæгæн, уæ амонд 
иу нæ уыд... 
...Кæдæй уæдæй ма горæты мæ фыды хо Уæлгъатæм бацыд- 
тæн. Хæдзары баййæфтон Уæлгъайы ног чындзы. Фыццаг хатт æй 
федтон. Мæхи дæр ын нæ бацамыдтон, фæлæ мæ базыдта. Телефо- 
ны кæдæмдæр адзырдта. Уайтагъд Уæлгъа æрбахæццæ. Йæ цинæн 
ма кæрон кæм уыди: 
- Афтæ-гъе, дæ нывонд фæуон, горæтмæ дæр хъуамæ рацæ- 
уай, науæд ды дæ зæрдæмæ ныккастæ. Исчи ма афтæ кæны? Дæу 
йеддæмæ никæуыл æркодта ахæм бон? Зæрдæниз райсдзынæ æмæ 
нæ бынысæфт уæд фæкæндзынæ. Æппын макæуыл, фæлæ чын- 
дзыл уæддæр ахъуыды кæн. Ссæдз азы дæр ыл нæма цыд, дæ фы- 
дæн тохы быдырæй йæ сау гæххæтт куы райстам, уæд. Дæ нывонд 
фæуон, Мисур, ды дæ мады раз. стыр хæсджын дæ... 
Болаты мæлæты фæстæ уæм кæддæриддæр вæййын, алы- 
хатт дæр мæ чындз фелхыскъ кæны. Фæстаг хатт уæм куы уыд- 
тæн, уæд та мын æргомæй бауайдзæф кодта. Айæппæт, дам, мын 
ды сарæзтай. Мæ чызджы, дам, мын Болатæн ды раттын кодтай, 
йæ уайдзæфтæм нал фæлæууыдтæн æмæ йемæ бахъæлæба дæн. 
Зæгъын, æвзæр лæппу уыд Болат? Чи уыд уый æнхъæл? Æвзæрæн 
дын сарæзтон уыцы хъуыддаг? Хъысмæты раз кæд чи балæууыд? 
Нæ хъæлæбамæ, мæгуыр, Нинæ дæр хорзау нал уыд. Æргом ницы 
загъта, фæлæ цыма уымæ дæр уайдзæфтæ æрхауы. Æз ыл райгæ 
фæкодтон, науæд мæнæй нæ риссы? Никуы йæм ницы сдзырдтон, 
фæлæ йæм уæд нал фæлæууыдтæн... 
Быдойты зæронд усы хæрнæджы мын цас фæуайдзæфтæ код- 
та. Æнæхъæн æхсæв, дам, куыд фæбадтæ, хæдзармæ, зæгъ, цæмæн- 
нæ æрбацыдтæ? 
Бæргæ мæ фæндыд бацæуын. Сывæллæттæ æмæ Нинæйы 
кæдæй нырмæ нал федтон, фæлæ чындзы фыдæнæн нал бацыд- 
тæн, йæ уайдзæфтæм хъусын мæ нал фæндыд. Мæгуыры бон нæй 
Нинæйыл? Иæ тæригъæдæй бæстæ скъуыдтæ куы кæны, уæд ма 
93 

чындзы уайдзæфтæ цух у, йæ хуыцауы цæф ын æгъгъæд нæу? 
Майрæмы куадзæны уым кæй нæ уыдтæн, уый мын тынг зын уыд, 
фæлæ чындзы фыдæнæн нæ ацыдтæн. 
- О, уæдæ нæм уый тыххæй нал цæуыс? Æз та дæ æндæрхуы- 
зон æмбæрстон, зæгъын, адæймаг куы фæцуда, уæд æй йæ иууыл 
æввахсдæр адæймаг хъуамæ афтæ рохуаты ныууадза, мæсты дæм 
кодтон, - загътон Уæлгъайæн. - Фузæ дæр ма мын æй загъта, ме 
’фсин гыццийы уайдзæфтæй йæ хъуырмæ кæй у. Æз ма, Уæлгъа, 
дæуæн зæгъинаг уыдтæн, цæмæй гыццийæн бафæдзæхсай æмæ 
мын ме ’фсины рыстзæрдæ ма агайа, ды та дæхи тæргайгæнæг 
скодтай, - загътон ын. 
- Айфыццаг нæм Чермен уыд. Дæуæй мæ фарста, кæм ис Ми- 
сурæт, зæгъгæ. Дæ хабæрттæ йын радзырдтон. Тынг бамаст кодта, 
дæ хъысмæты тыххæй. Нæ рæстæджы чызджыты хуыздæр, зæгъ, 
Мисурæт уыд. 
Загъта, дæ хуызæн специалист сæ тынг зæрдæйæ кæй хъæ- 
уы. Фæдзуринаг дæм у, цæмæй горæты рынчындоны райдайай 
кусын. 
- Фæдзырдта мæм. Абон æм уыдтæн. Тынг мæм бахатыд, цæ- 
мæй тæккæ райсом райдайон горæты рынчындоны кусын,- загъ- 
тон Уæлгъайæн. 
- Уæдæ йæ дзырд сæххæст кодта Чермен, - загъта Уæлгъа. - 
Æмæ райдай кусын, цæмæн ма фæстиат кæныс? 
- Куыд райдайон? Мæ бинонты та уæд цы фæкæнон? 
- Цы сæ фæкæнай? Ракæн сæ демæ. Дæ чысылæй фæстæмæ 
немæ куы цардтæ, уæд нæ дæ сæрмæ нал бахæсдзынæ? - загъта 
мын Уæлгъа. 
- Мæ сæрмæ та куыд нæ бахæсдзынæн, Уæлгъа, ахæмæй 
мæм дæ зæрдæ æхсайы, фæлæ уæд цъус бинонтæ уыдыстут, æз 
дæр-иу, ныр дæ кæстæртæ сбирæ сты æмæ уæхицæн дæр къуын- 
дæгу. 
- Цалынмæ дын фатер радтой, уæдмæ нын ницы у. Нæ 
фыдæлтæ-иу æртиссæдзгæйттæй куы цардысты иумæ... 
Нæхимæ куы рацыдтæн, уæд ме ’фсин æмæ гыццийæн ра- 
дзырдтон, Черменимæ нæ фембæлды нысаниуæг. 
Ме ’фсин мын загъта: 
94 

- Ахъуыды кæн, дæ нывонд фæуон. Хъысмæты фыдæнæн тох 
хъæуы. 
Черменимæ фембæлдæй, къуыр’ийы бонмæ кусын райдыдтон 
горæты рынчындоны цæсты дохтырæй. 
Нырма цардыстæм Уæлгъатæм, стæй нын фатер радтой. 
Ме ’фсин, мæгуыр, йæ уд ныффидар кодта. Сывæллæтты мæ 
бар дæр нæ уагъта. Æнæбонæй дæр-иу архайдта. Нæ хæдзарæй æр- 
хæндæг сурыныл йæхи хъардта. Арæх-иу мын дзырдта: 
- Уадз æмæ лæппутæ ма ’нкъарой нæ зæрдæты уаг. Радиомæ 
дæр хъусæнт. Кæсæд телевизормæ дæр. 
Нæ хæдзар музыкæ æмæ цæстысыгæй нæ цух кодта. Музыкæ - 
æргомæй, цæстысыг-сусæгæй. 
Ме ’фсинимæ нæ царды бонтæ ’рвыстам æцæг ныййарæг мад 
æмæ чызгау. 
Цалдæр хатты мæ йæ фарсмæ æрбадын кодта. Цыдæр зæгъинаг- 
иу мын уыд, фæлæ йæ зæгъын нæ фæрæзта. Æппынфæстаг мын йæ 
хъуыды раргом кодта: 
- Мæ хъæбул, æрбайхъус мæм, ды, мæ зæрдиаг, нырма æвзонг 
дæ, дæ цард сараз... 
Мæ хъæр, ме ’рдиагæй нал æнцадтæн. Куы ’рсабыр дæн, уæд 
та йæ ныхас мæ зæрдæйы, арцау, ахызт: 
- Сывæллæтты мæ бар уадз. Цалынмæ мæ цæст æрттива, уæд- 
мæ сæм дæ зæрдæ ма ’хсайæд. 
Цыдæр зæгъын ма йæ фæндыд, фæлæ йын мæ сонт хъæр йæ 
дзых ахгæдта: 
- Цытæ дзурыс?! Ахæм ныхас дæ цæст куыд бауарзта?! Искуы 
ма дæ куы фехъусон, уæд дæм тынг фæхæрам уыдзынæн. 
Ме ’фсин, мæгуыр, йæ уæрджытыл йæ дыууæ къухæй балæу- 
уыд: 
- Ме ’взаг бахус уа! Мæ цæстырухс батайа, кæд мæ цæст цытæ 
дзурын уарзы! Уæдæ дæ куыд фæнды, мæ зæрдиаг? Мæ хъæбул 
нал ис, мæ фæрстæ фехæлой, мæ цæст куыд уарзы зæгъын, ахæм 
ныхас, фæлæ ды нырма æвзонг дæ, дæ цард разæй ис. Дæ амондыл 
дæ къух ма ауигъ. 
- Нæ, ме ’фсин, æз мæ амондыл хъуыды дæр нал кæнын. Ауал 
азы цæрæм мад æмæ чызджы цардæй. Нæ кæрæдзи никуы ницæ- 
95 

мæй фæхъыг кодтам. Искуы ма мæм ахæм ныхас куы бафæразай, 
уæд дæм тынг фæхæрам уыдзынæн. Кæд мæ фæлмæцыс, уæд мын 
æй комкоммæ зæгь... 
Мæ кæуындзæг мæ хъуырмæ схæццæ æмæ мæ ныхасæй ме 
’рдиаг фæраздæр. 
Ме ’фсин хорзау нал фæцис: 
- Уый мын цы загътай? Мæ ныфс, мæ уды лæууæн ма ды куы 
дæ. А дунейыл ма дæ фæрцы куы лæууын мæ къæхтыл, уæд мын 
куыд бафæрæзтай ахæм ныхас? Æз дæуæн куы тæригъæд кæнын. 
Афтæ æвзонгæй сидзæргæсы цардæй цæмæн хъуамæ батонай дæ 
цард? Æз уыцы цард дæ разæй бавзæрстон æмæ æмбарын, цы маст, 
цы фыдæбæттæ дæм æнхъæлмæ кæсынц, уыдон. 
Æз ныхъхъус дæн, ницыуал æм сдзырдтон. Ныхъхъус, нын- 
дзыгау ме ’фсин дæр. 
Уæдæй фæстæмæ мын ахæмæй никуыуал ницы загъта, фæлæ 
мыл хиуæтты, зонгæты ардыдта. Æз уæддæр мæ хъуыды нæ аив- 
тон æмæ, раздæрау, æмуд æмæ адджынæй цардтæн ме ’фсинимæ. 
Куыстам, фыдæбон кодтам æмæ нæ хъæбултæ нæхи фæндиаг 
рæзтысты. Скъолайы тынг хорз ахуырдзаутыл нымад уыдысты. 
Ныййарджыты иумиаг æмбырды æппынæдзух уыдонæй æппæ- 
лыдысты. 
Хъуыды ма кæнын Палусимæ цалдæр азы фæстæ нæ фембæлд: 
Иу ахæм æмбырды фæстæ ме ’мбалимæ рацæйцыдтæн. Мæ 
зæрдæ уыд цыдæр хъæлдзæг. Æхсызгон у, тынг æхсызгон, дæ хъæ- 
булты хорзы кой куы хъусай. 
Иу ран дуканимæ бауадыстам, зæгъын, фыдызгъæл алхæнон. 
Уæйгæнæгæн иу кило æмæ æрдæг сбарын кодтон. Уый йæ иу гæх- 
хæтты атыхта. Иæ туг рахъардта. Æз уæйгæнæгмæ бахатыдтæн: 
- Дæ хорзæхæй, кæд дын гæххæтт кадавар нæу, уæд ма мын 
æй иу гæххæтты атух, науæд мын мæ хызын стуг кæндзæн. 
Иу-дыууиссæдз азы кæуыл цыдаид, ахæм саулагъз, бæзæрхыг 
лæг мæ дисгæнгæ афарста: 
- Бахатыр кæн, мæ хойы хай, кæд гæнæн ис, уæд дзырд «када- 
вар» цы нысан кæны, уый мын бамбарын кæн? 
Æз æнæзонгæ лæгыл мæ цæст сæрæй къæхтæм ’рхастон, стæй 
йæ бафарстон: 
96 

- Ирон дæ? 
- О, ирон дæн. 
- Ау, уæдæ дзырд «кадавар» цы нысан кæны, уый нæ зоныс? - 
загътон ын æмæ лæг фефсæрмы. 
- Мæ мад, мæ фыдыстæн, нæ йæ зонын. Ацы дзырд фыццаг 
хатт дæуæй фехъуыстон. 
Йæ чъызгæ ныхасмæ хорзау нал фæдæн. 
- Дзырд «кадавар» нысан кæны: чысыл, цъус, -бамбарын ын 
кодтон. 
Нæ ныхасмæ мæ разы æрбалæууыд иу ныллæг, фидæрттæгонд 
нæлгоймаг. Йæ сатæгсау сæры, хил хъусты сæрмæ урс халас адард- 
та. Ныхæй суанг сæры астæумæ иунæг хъуын дæр нал уыд. 
- А, мæнæ дын газет, - загъта, стæй мæм «Советон Ирыстон» 
радта. Æз æм æркастæн æмæ уыцы боны газет куы разынд, уæд 
мæм зын фæкаст йæ нынцъылдтытæ кæнын æмæ фыдызгъæлуæй- 
гæнæгмæ фæрсæджы каст бакодтон. Уый мæм иу гæххæтт ралæ- 
вæрдта: 
- А, дæ хызын ма стуг уæд, уыййеддæмæ ма дын ноджыдæр 
ратдзынæн. 
Æз уæйгæнæгмæ амæсты дæн æмæ йын цыдæр дæрзæг ныхас 
зæгъынмæ хъавыдтæн, фæлæ мæм уый размæ, газет цы лæг радта, 
уый мæ дызæрдыггæнæгау, афарста: 
- Дасеты Мисурæт нæ дæ? 
Дзæвгар æнæдзургæйæ алæууыдтæн, стæй йын загътон: 
- О, æз дæн, - мæхинымæры та ахъуыды кодтон: 
«Бынтон æнæзонгæ. Дæ хорзæхæй, кæцæй мын зоны мæ ном 
æмæ мæ мыггаг? 
Фæрсæджы каст æм бакодтон æмæ мæ зæрдæ ныссæххæтт ла- 
ста: 
«Палус... æнæмæнг Палус у!» Уайтагъд æй базыдтон. Мæ 
уæнгты сæрæй къæхты бынмæ ихджын дон ацыд, ныддыз-дыз код- 
той. 
Куы бахудт, уæд та, кæддæрау, йæ рустæ фæдзыхъхъ сты, 
фæлæ йæ къæбæлдзыг бецыккæн йæ кой дæр нал уыд. Сатæгсау 
цæстыты кæддæры цины цырæгътæ нал сыгъдысты. 
- Дасеты Мисурæт нæ дæ? - сфæлхат та кодта. 
♦7 97 

- О, Мисурæт дæн. 
- Уæдæ мæн нæ зоныс? 
- Ныр дæ ’рхъуыды кодтон, - загътон ын æмæ нæ къухтæ кæ- 
рæдзимæраттам. 
Мæ бон æм комкоммæ бакæсын нал уыд æмæ мæ цæстытæ 
зæхмæ ныццавтон. 
Афтæ иу дзæвгар дуканийы æнæдзургæйæ алæууыдыстæм, 
стæй уынгмæ рахызтыстæм æмæ цыдыстæм æнæдзургæйæ. Æрæ- 
джиау Палус стыр зынтæй сдзырдта: 
- Мисурæт, хъуыды ма кæныс педагогон ахуыргæнæндоны нæ 
фембæлдтытæ?.. 
Æз ын ницы дзуапп радтон æмæ дарддæр дзырдта: 
- Адæймаджы царды цас ивындзинæдтæ æрцæуы. Цас дзури- 
нæгтæ мæм ис, фæлæ ныртæккæ цы дзурон, цæмæй райдайон, уый 
нæ зонын. 
Дæу дæ царды хабæрттæй нæ фæрсын. Æз алцыдæр зонын. 
Уал азы дæргъы дæ циныл цин кодтон, дæ хъыгыл - хъыг. 
Цы нæ фæхицæн кодта? Цæмæн? Абон дæр ма йын йæ аххо- 
сæгтæ бæлвырд нæ зонын æмæ уал азы дæргъы дæу тыххæй мæ 
царды бонтæ æнадæй батыдтон. Ныр куыд хатын, афтæмæй, цыма, 
дæ аххос нæ уыд... Аххосджын æз дæн дæ разы. Нæлгоймаджы 
фидардзинад мæм нæ разынд. Æгæр рæуæууæнк разындтæн æмæ 
маст, хъизæмæртты хай фæдæн: уæвгæ мын афтæ хъуыд, цæмæн 
баууæндыдтæн мæнгард адæймагыл? Куыд æрæгмæ йæ базыдтон. 
Ныр мæхицæн бынат нал арын. Мæ намыс мæ дæ разы хæры, æр- 
гæвды... Дунейы фарн мын нæ ныббарста ме стыр рæдыд... Ды 
мын æй ныххатыр кæн... 
Иунæг дзырд дæр æм не скодтон, цыма мæ йæ ныхæстæ бын- 
тондæр йе ’ндæвтой. Æрлæууыдтæн æмæ мæ алыварс аракæс-ба- 
кæс кодтон, стæй йæ афарстон: 
- Фæлæуу-ма, не ’мбæлттæ цы фесты? 
- Уæртæ нæ фæдыл цæуынц уыдон дæр, - йæ къухæй сæм аца- 
мыдта æмæ йæ ныхас дарддæр кодта: 
, - Æмбисонд афтæ у: æвзаг, дам, дур халы. Æз та зæгъын, æв- 
зæр æвзаг цард æмæ амонд халы... Мæнæн мæ цард, мæ амонд Су- 
рæты æвзаг фехæлдта æмæ цæргæ-цæрæнбонтæм фæсмонгонд фæ- 
98 

дæн. Цæмæн æм хъуыстон? Цæмæн ын æууæндыдтæн йæ мæнгард 
фыстæджытыл? Цæмæннæ сбæрæг кодтон æцæгдзинад?.. 
Æз сабыр къахдзæфтæ кодтон размæ. Æнцад хъуыстон Палу- 
сы ныхæстæм, æмæ мæхинымæры дис кодтон: 
«Цæй мæнгард фыстæджыты кой мын кæны. Цы аххосджын 
у Сурæт, Палусимæ кæй нæ баиу стæм, уыцы хъуыддаджы? Уый 
дæр Палусы тыххæй мемæ цъус маст куы нæ фæкодта. Мæнг нæ 
акæнынц: хæрзгæнæг, дам, хорз никуы ссардта». 
Мæ зæрдыл та æрбалæууыд, Палус Сурæты куы «аскъæфта», 
уæд мæм цы фыстæг æрæрвыста, уый. Мæхимидæг загътон: 
«Цы мæнгард у. Сурæты дæр ма куы фенамонд кодта. Йемæ 
цæрын нæ базыдта æмæ ма йыл ноджы цъыф калы». 
Сурæт мæм уæд фыста: 
«...Ацы дунейыл ма мæ æрмæстдæр мæ рынчын мады мæт 
уромы. Æндæр мæнæн мæ цард ницыуал у. Ахъуыды ма кæн, 
Мисур, адæймаг йе ’нæуынонимæ йæ цард куыд хъуамæ æр- 
вита. 
Чермен, мæ боныл, Чермен... Мæ судзаг уарзты зынг. Куы 
нын зыдтай нæ ахæстытæ... Ныр ма куыд цæрон æнæ Чермен... Мæ 
бонтæ куыд æрвитон ацы гæвзыкк музуккагимæ? Мæ удхæссæг 
дзы уыдтон. Ныр куыд хъуамæ æрвитон мæ цард йемæ. Кæдмæ 
бафæраздзынæн ахæм уавæры. Нæ, æз уыимæ нæ фæцæрдзынæн, 
адæм мыл къуыппæнзарæг куы скæной, уæддæр...» 
Уый фæстæ сæ цалдæр азы ницыуал базыдтон, Фузæ мын цы 
загъта, æвзæр цæрынц, зæгъгæ, уымæй дарддæр. Гъе, фæлæ та 
мæм иу хатт Сурæт ныффыста: 
«...Цалдæр азы фæтох кодтон мæ зæрдæимæ, зæгъын, сахуыр 
ыл уон, фæлæ марадз-зæгъ... Бонæй-бон æнæуынондæр мын кæны. 
Адæймаг та æрмæстдæр иунæг хатт цæры æмæ мæ иунæг цæрæн- 
бон кæронмæ æнадæй куыд батонон? Æппынфæстаг аскъуыддзаг 
кодтон, зæгъын, дзы ахицæн уон. Кæд ма иу-дыууæ боны æнæма- 
стæй ацæрин...» 
Уыцы фыстæджытæ мæм Болаты удæгасæй ныффыста. 
Нæ бахæрам кодтон Сурæты. Бузныг дæр ма дзы фæдæн, зæгъ- 
ын, уыйбæрц хъару йæм куыд разынд... Де ’нæуынон адæймагимæ 
уал азы фæцæр, уый диссаг у. 
99 

Палусы ныхæстæ мæм никуыцæй хъуыстысты, фæлæ уæддæр 
дзырдта. О, уый дзырдта, æз - хъуыстон. 
Палус æрлæууыд. Æрлæууыдтæн æз дæр: 
- Мисурæт, мæнæн мæ цард куыд схæццæ, мæ зонд дæр афтæ 
схæццæ. Зонын, нæлгоймагæн ахæм митæ худинаг сты, фæлæ мын 
æндæр гæнæн нæй. Ацы хъуыддаг, цыма, айдæнмæ кæсæгау, мæ 
зæрдæ зыдта, уыйау мæнæ ацы фыстæджытæ цалдæр азы февæрд- 
тон. Бакæс сæ æмæ æппæтдæр базонай. 
Йæ пъартфелæй систа гæххæтты тыхтон æмæ мæм æй æрба- 
дардта. Æз мæ уд баскъуыдтон: 
- Нæ, нæ... Нæ хъæуы! Нæ сæ райсдзынæн! Æнæхъуаджы мæм 
сæ ма дæтт. Нæ сæ бакæсдзынæн. 
Уым лæугæ йæ фæуагътон æмæ йæ цурæй фæцæуæг дæн. 
Палус та йæ бынаты лæугæйæ баззад, иу хаттау, æмæ каст мæ 
фæстæ. Æз та цыдтæн, иу хатт куыд цыдтæн, иу хатт куыд тын- 
дзыдтон, афтæ. Нæ, афтæ нæ... Уæд зæрдæхъæлдзæгæй цыдтæн, 
ныр та - зæрдæрыстæй. Иу хатт хæдзармæ куы бацыдтæн, уæд æм 
сусæгæй кастæн, цалынмæ уым лæууыд, уæдмæ. Ныр та ме ’фсин 
æмæ мæ лæппутæй куы нæ ’фсæрмы кодтаин, уæд æм фæстæмæ 
алæбурдтаин æмæ йын загътаин: 
- Ацу уырдыгæй! Уым цавддур фестадтæ?! 
Истæуыл-иу куы смæсты дæн, уæд-иу мæ ме ’фсин нæ бафип- 
пайгæ нæ фæцис. Ныр дæр та мæ куыддæр ауыдта, афтæ мæ афар- 
ста: 
- Мæгуыры бон мыл, дæ хуыз куы фæцыд, уæд цы кæныс? 
Исты дæ риссы? 
- Нæ, гыцци, ницы мæ риссы. Цæуылдæр смæсты дæн æмæ... 
Ме ’фсин фæтарст: 
- Знон сæ цæстытыл цы рынчынтæн сопераци кодтай, уыдо- 
нæй мыййаг исчи?.. 
- Нæ, уыдон иууылдæр дзæбæх сты. Фæндагыл, æнæнхъæ- 
лæджы мæ рагон зонгæйыл сæмбæлдтæн æмæ мæ смæсты кодта. 
Сывæллæттæм уал фæкæсон. Райсоммæ сæ уроктæ куыд цæттæ 
сты, стæй дын зæгъдзынæн чи уыд, уый. 
Сывæллæтты куы схуыссын кодтон, уæд ме ’фсинæн радзырд- 
тон мæ масты сæр æмæ та йæ цæссыгтæ фæкалдта... 
100 

- Мах тæригъæд йæ хай, кæд ма йæ цы ’рхаста ардæм? - загъ- 
та ме ’фсин æмæ та ныхъхъус... 
Уымæй къуыри куы рацыд, уæд та Палус фæскуыст мæ разы 
æрлæууыд. Æз мæстæй рафыхтæн. Хъуамæ йын алывыдтæ акалд- 
таин. Уый мæ ныхасы разæй фæцис: 
- Мисурæт, байхъус мæм. Ма тагъд кæн. Мæ бафхæрынæн 
дын рæстæг уыдзæн. Хатт адæймаг куыд æнхъæлы, хъуыддаг афтæ 
нæ рауайы. Мæнæ ацы фыстæджытæ айс, бакæс сæ æмæ дын æп- 
пæтдæр раргом кæндзысты. 
Лæууыд та мæ разы, иухатт техникумы кæрты куыд лæууыд 
æмæ мæм гæххæтт куыд лæвæрдта, афтæ. 
Æз уæд нал алыгътæн. Комкоммæ йæм бакастæн æмæ йын 
загътон: 
- Цы кæныс, Палус? Мах цахъхъæнтыл ахæм ралæуу-балæуу 
нал æмбæлы. 
- Уый дæуæн загъдæуа. Æвзонг чызг æмæ лæппу нал стæм. А, 
айс сæ, Сурæты фыстæджытæ сты. Нæ ахицæнгæнджытæ... 
Мæнæн уайтагъд мæ зæрдыл æрбалæууыд Болат. Иухатт мын 
афтæ куы загъта: 
- Ды де ’ввахс æмбал Сурæтыл тынг æууæндыс? Чи зоны, уый 
’взагæй афтæ рауад дæ хъуыддаг. 
Райстон Палусы къухæй гæххæтты тыхтон. Аракæс-бакæс код- 
тон мæ алыварс, зæгъын, мæ ничи федта, æмæ цæуынмæ фæдæн. 
Палус ма мæм фæстейæ радзырдта: 
- Курæг дæ дæн, ма мын сæ фесаф! Куы сæ бакæсай, уæд-иу 
мын сæ фæстæмæ ратт! 
Кæд мæ уæнгтæ фырмæстæй зыр-зыр кодтой, уæддæр ме 
’фсинæн мæ маст нæ равдыстон, зæгъын та уый дæр масты хай 
фæуыдзæн. 
Изæрæй та сывæллæтты куы схуыссын кодтон, уæд ме ’фси- 
нæн загътон, зæгъын, политахуыры мын доклад бахæс кодтой æмæ 
мын æй цæттæ кæнын хъæуы. 
Хибарæй уаты сбадтæн. Райхæлдтон тыхтон. Æркастæн 
фыццаг фыстæгмæ, дыккагмæ, æртыккагмæ, цыппæрæммæ, фæн- 
дзæммæ... Æппæты фæстаг сыфы онг иууылдæр уыдысты Сурæты 
фыст. 
101 

Цалынмæ утæппæт фыстæджытæ бакастæн, уæдмæ сæ нæ ныу- 
уагътон. 
Иу фыстæджы фыста: 
«Мисурæт йæхибар кæй нæ уыд, уый тыххæн йæ паддзахадон 
фæлварæнтæм нал бауагътой. Нæ курсæн рауагъдадон изæр дæр 
нал уыд. Æгас курсы фæхудинаг кодта...» 
Иннæ фыстæджы та фыста: 
«... Палус, ныххатыр мын кæн, нырмæ дæм æцæгдзинад кæй 
нæ ныффыстон, уый тыххæй. Иуæй мæм зын каст йæ ныффыссын, 
иннæмæй та æнхъæлмæ кастæн, зæгъын, кæд йæхиуыл æрхудид 
Мисурæт æмæ йæ бынаты æрбадид. Бирæ фæтох кодтон йемæ, 
фæлæ йæ нæ басастон. 
Мисурæтæн йæ къух дæр нæ асаст æмæ йæ къах дæр. Фæлтау 
йæ бæрзæй куы асастаид. 
Къухæй аивгъуыдта. Лæппу лæппуйы фæдыл ивы. Адæмæн цæст- 
æвæрæн фæцис. Куы йæ кæцы талынг къуымы фенынц нæлгоймаги- 
мæ, куы кæцы... Уæлдай йын нал у, лæппу у æви лæг... Ныр æм тех- 
никуммæ цал усы балæбурдта: нæ цард нын ма хал, зæгьгæ. Абон ын 
фæскомцæдисон иумиаг æмбырды йæ фарст æвзæрстой, куыд амо- 
ралон адæймаг, афтæ. Фæйнæрдыгæй йыл æххы-ту кодтой. Мæ зæр- 
дæйы фыдæхæн кæрон дæр нæй, æмæ аскъуыддзаг кодтон, зæгъын, 
мæ тæккæ мастыл дын æцæгдзинад раргом кæнон. Ныхъхъуытты йæ 
кæн, дæ зæрдæйæ йæ сæппар. Уый дæ сыгъдæг æнкъарæнты аккаг 
нал у. Иунæг фыстæг дæр æм мауал ныффысс. Дæхи ма æгад кæн...» 
Фырмæстæй фыстæджы хъæрнывтæ нал уыдтон. Мæ сæр ра- 
зылд. Мæ цæстытæ суадæттæ фестадысты. Ме ’фсин, мæ хъæбул- 
ты æфсæрм мын мæ дзых сæхгæдта æмæ куыдтон хæкъуырццæй, 
хъæрæй нæ, зæрдæйæ... 
О ме скæнæг Хуыцау! Мæнæ куыд мæнгард у Дуне! Мæ царды 
иууыл хуыздæр æмбалыл кæй нымадтон, уый разынд мæ цардха- 
лæг, мæ цыфыддæр знаг... 
Æррайы хуызæн сдæн. Нал мыл бон кодта. Раст цыма æнæ- 
хъæн афæдзы цы ’хсæвтæ ис, уыдон сиу сты æмæ сæ рауад, кæрон 
кæмæн нæй, иу ахæм даргъ æхсæв. Бæллыдтæн ма æрмæстдæр иу 
хъуыддагмæ, зæгъын, тæхуды, тагъддæр куы сбон уаид æмæ Палу- 
сæн куы зæгъин: 
102 

«Нæ, нæ, Палус, адон иууылдæр мæнг фыстæджытæ сты, 
адæймаджы æнамондгæнæг хахуыртæ. Æз иунæг къахдзæф дæр 
никуы никæимæ акодтон, нæдæр лæппуимæ, нæдæр лæгимæ. Æз 
дæумæ æнхъæлмæ кастæн, дæ фыстæджытæм. Техникумæй дæр 
мæ никуы систой. Рауагъдадон изæр дæр нын уыдис. Нæ курсы 
студенттæ æмæ нæ ахуыргæнджытимæ дæр нæ нывтæ систам». 
Альбомæй къам райстон. Мæ разы йæ æрæвæрдтон æмæ йæм 
кæсын: 
«Уæдæ ацы къам кæд систон? Куыд мæ бауагътой нæ курс 
семæ къам исын, кæд мæхибар нæ уыдтæн, уæд?» 
Фæкомкоммæ дæн Сурæты хæмхудтæм: 
«Мæнæ-гъе, мæнгард, дывзагон Сурæт!» 
Ручкæ фелвæстон. Иæ дзых ын сисæй нылхъывтон, цыма йын 
йе ’взаг хуынкъ кодтон, уыйау: 
«Гъе, уый дын, гъе!» 
Мæ зæрдæ ме ’муд нал цыд: гадзрахат... Сайд... Фæлывд... 
Мæнгард!.. Ацы дзырдтæй йæм алкæцы дæр хауы.. 
Мæ хуыссæг фæлыгъд... 
Дыккаг бон куыстæй куы рацæйцыдтæн, уæд уынгты мæ цæс- 
тытæ райвæз-байвæз кодтой. Агуырдтон Палусы, цæмæй йын тагъ- 
ддæр загътаин æппæтдæр. Уыдон иууылдæр мæнг хахуыр æмæ 
цъыфкалæн фыстытæ кæй сты. 
Уынджы фæзилæны дуканийы цурмæ куы бахæццæ дæн, уæд 
мыл Палус хæрхæмбæлд фæцис. 
Цыма æцæг «къуыппы хур» мæныл ракаст, афтæ æхсызгон 
мын уыд йæ фенд. 
«Де ’зæр хорз» ын загътон æмæ мæ фæрсты фæрасти. Цæуæм 
та сындæггай, æнæдзургæйæ. Æз æрлæууыдтæн. Æрлæууыд уый 
дæр. Æваст ын загътон: 
- Палус, бакастæн... 
Мæ бон сдзурын нал бацис, кæд мæм бирæ дзуринæгтæ уы- 
дис, уæддæр. Мæ кæуын мæ хъуырмæ схæццæ. 
Палус мын мæ уавæр бамбæрста: 
- Мисурæт, мæстаг сты уыцы фыстæджытæ, тынг мæстаг, 
фæлæ сæ мурмæ дæр ма ’рдар. Зон, ахæм адæймæгтæ зæххы цъа- 
рыл кæй ис, уый, æмæ сæ дæхи хиз. 
103 

Афтæ ма банхъæл, ома дæм сæ уымæн радтон, цæмæй мæхи 
дæ разы сраст кæнон. Нæ, æз мæхи дæ разы никуы сраст кæндзы- 
нæн. Никуы дæр мæхицæн ныббардзынæн уыцы рæдыд. Цæмæн- 
нæ дæм æрцыдтæн æмæ дын дæхи цæмæннæ федтон. Уæд рабæрæг 
уыдаиккой Сурæты мæнгард митæ. Фæлæ æз уыцы фыстæджытæ 
куы истон, уæд æррайы хуызæн сдæн. Уый та мæм уæд æрбаввахс 
кодта йæхи æмæ мын цынæ ныфсытæ æвæрдта. Дзырдта мын, цæ- 
мæй мæ цард искæимæ, сиу кодтаин дæ фыдæнæн. 
Æппынфæстаг мæ басаста æмæ аскъуыддзаг кодтон ус раку- 
рын, фæлæ кæй? 
Цалдæр чызгимæ мæ базонгæ кодта, фæлæ та-иу мын сæ 
йæхæдæг бафаудта. Мæхи зæрдæ та бынтон никæйыуал домдта 
«къуыппы хуры» фæстæ. 
Не ’мбæлттæ фæйнæрдæм фæцыдысты. Никæйуал сæ уыдтон. 
Бастдзинад ма мын уыд æрмæстдæр Сурæтимæ æмæ мæхицæн 
загътон: 
«Цæй ракурон æй. Мисурæты æвзæрдзинæдтыл чи худы, уый 
йæхæдæг афтæ никуы бакæндзæн». 
Мæ хъуыды йын раргом кодтон. Нырма мын «нæ»-тæ кодта, 
стæй сразы æмæ нæ цард сиу кодтам... 
Фыццаг мæм афтæ каст, цыма мыл æнувыд уыд, нæ кæрæдзи 
æмбæрстам. 
Фæзынд нын сывæллæттæ. 
Æз тахтæн дард рейсты. Дыгай-æртыгай бонты-иу хæдзармæ 
не ’фтыдтæн æмæ нæ зыдтон Сурæт цытæ кодта... 
Иу хатт нæм иу æнæзонгæ нæлгоймаг дуар æрбахоста. Æз æм 
ракастæн. 
- Дæ бон хорз, - загъта, стæй мæ бафарста: 
- Налататы Сурæт ам цæры? 
- О, ам цæры. Мидæмæ нæм рахиз. 
Нæ ныхæстæ нын Сурæт фехъуыста. Хæдзарæй рауад. Æр- 
бацæуæгыл ныттыхст, ныхъхъæбыс æй кодта, стæй мын æй амо- 
ны: 
- Палус, базонгæ ут. Уый ме ’мхæрæфырт Илас у. Дысон дын 
йæ кой куы кодтон, зæгъын, Ирыстонæй нæ горæтмæ командиров- 
кæйы æрцыд æмæ уазæгдоны æрæнцад. 
104 

Æз ын бауайдзæф кодтон: 
- Махмæ кæй не ’рбынат кодтай, уый дын ныббаринаг нæу. Ис 
нæм бынат. Уазæгдоны цæмæн хъуамæ уай? Табуафси, саккаг нæм 
кæн. Хион хионмæ хъуамæ цæуа, науæд æцæгæлон кæны. 
Мæхимидæг та бадис кодтон: 
«Кæд йе ’мхæрæфырт у Сурæтæн, уæд цалдæр азы иумæ цæ- 
рæм, нырмæ йæ цæуылнæ искуы федтон. Науæд мын йæ кой цæ- 
мæннæ искуы скодта?» 
Мæ зæрдæйы катай мæ уæгъд нал уагъта, уæддæр æй æхсæв 
уазæгдонмæ нал ауагътон æмæ мæ бон цы уыд, уымæй йын балæг- 
гад кодтон. 
Райсом раджы фестадтæн. Иумæ та бааходæн кодтам, стæй æз 
мæ куыстмæ ацыдтæн, уый та махмæ баззад. 
Уæдæй фæстæмæ нæм цыд алы бон дæр. Æз - куыстмæ, уый - 
махмæ. Изæры-иу куы ’рбаздæхтæн, уæд-иу æй куы нæхимæ æр- 
баййæфтон, куы - нæ. 
Иу изæр мын мæ хистæр лæппу Инал афтæ зæгъы: 
- Баба, уыцы лæгæн зæгъ, æмæ нæм мауал цæуæд. 
Лæппуйæн бауайдзæф кодтон: 
- Худинаг дæм нæ кæсы, исчи ма йæ мады æмхæрæфыртæй 
афтæ зæгъы? 
Уый мæм йæхи фæтызмæг кодта: 
- Цæй æмхæрæфырт! Ды ам куы нæ вæййыс, уæд гыцциимæ 
куы уазæгдонмæ ацæуынц, куы киномæ. 
- Æмæ уым диссагæй цы ис? Йæ хæстæгимæ киномæ ничи 
ацæуы? - бауайдзæф та кодтон лæппуйæн. 
- Нæ, баба, мæн нæ фæнды, ахæм хæстæг нын уа æмæ нæм 
цæуа. Ма дæр гыцци цæуæд йемæ! 
Æз ыл фæхъæр кодтон: 
- Ныхъхъус у! Дæу нæ хæдзарæн ничи уынаффæгæнæг кæны! 
Лæппу ницыуал сдзырдта, фæлæ уæддæр «уазæгмæ» касттыз- 
мæг цæстæй. 
Æз арф ныхъхъуыды кодтон Иналы ныхæстыл: 
«Цымæ, цæмæн æнæуынон у нæ уазæг Иналæн? Исчи нæм 
Ирыстонæй Сурæты хæстæджытæй куы ’рцæуы, уæд ыл хъæцын- 
хъом дæр куы нæ вæййы?» 
105 

Мæ хъус аивæй дарын байдыдтон Иласы ахастмæ. Мæ зæрдæ 
йæм цæмæйдæрты фехсайдта. 
Сурæтимæ нæм стыр хъаугъа рауад æмæ нæ уазæджы нæ хæ- 
дзарæй феддæдуар кодтон. 
Сурæт мын мæ цæстмæ арæх дардта, йæ хæстæджы йын нæ 
хæдзарæй кæй асырдтон, уый. 
Иу хатт Инал йæ мадмæ ныккомкоммæ: 
- Гыцци, уый дын цæй хæстæг у? Уæдæ йæ ныры онг цæмæн- 
нæ зыдтай? Сæрды денджызы был куы базонгæ дæ йемæ. Йæ ном, йæ 
мыггагæй йæ мæ цуры куы фарстай. Кæцон у, уый дæр куы нæ зыдтай. 
- Банцай! - фæхъæр кодта мад, фæлæ лæппу нæ фæчъил: 
- Нæ, нæ, гыцци, нæ банцайдзынæн! Ницы дын бавæййы. Иу 
хатт уæ хæдзары иу сынтæджы æрбаййæфтон! 
- Уæдæ афтæ у, къахбай?! - фæхъæр кодтон Сурæтыл, стæй 
йын йæ габазыл фæхæцыдтæн æмæ йæ феддæдуар кодтон. Уый 
размæ дæр дзы бирæ хæттыты фехъуыстон дамтæ, фæлæ сæ ницæ- 
мæ дардтон. 
Йæ райсом Камчаткæмæ хъуамæ атахтаин, фæлæ курдиат 
ныффыстон нæ хистæрмæ, цæмæй мын, мæ бинонты уавæрмæ 
гæсгæ, улæфт раттаиккой. 
Дыууæ къуыри мæ сывæллæттимæ хæдзары фæбадтæн. 
Сыхагæй, æмбалæй мæм хатæг систы: 
- Адæмы дам-думтæм ма хъус. 
- Иу æмæ дыууæ нæ фæдзуры тæригъæд. 
- Дæ сывæллæттыл ахъуыды кæн, сæ мад у... 
Адæм мæ басастой. Æрбауагьтон æй хæдзармæ. 
Уæдæй фæстæмæ Иласы никуыуал федтон нæ хæдзары нæ, 
фæлæ нæ горæты дæр. 
Уый фæстæ та сæмдзæхтон ме ’мкусæг Кириллимæ. Æз-иу 
хæдзары куы нæ уыдтæн, уæд сын иу кино, иу спектакль æнæфен- 
гæ нæ ирвæзт. Фыццаг сæ ничи ницæмæ дардта, фæлæ фæстагмæ... 
Адæмыл стыр цæст ис. 
Мæстæй мæ хъуырмæ сдæн. Рыстысты мæ нуæрттæ, мæ зæр- 
дæ аемæ рынчындонмæ бахаудтæн. 
Сурæт мæм мæ кæстæр лæппуимæ æрбацыд. Чысыл цыдæртæ 
аныхæстæ кодтам, стæй мын сывæллон раппæлыд: 
106 

- Баба, дысон де ’мбал Кирилл махмæ уыд. Бирæ къафеттæ 
æмæ нын мандаринтæ æрбахаста. Шашкитæй хъазын дæр мын 
бацамыдта. Мах куы схуыссыдыстæм, уæд та гыцциимæ хъазыд. 
Хуысгæ та дæ сынтæджы кодта. Абон та мын доминотæ æрбахæс- 
дзæн. 
Артау ссыгътæн, фæлæ мæ алыварс рынчынты цур цы загъта- 
ин. Сывæллон дарддæр йæ ныхас кодта: 
- Кирилл куыд æнæуæндаг у. Иу æхсæв сæхимæ талынджы 
нал уæндыд æмæ йæ гыцци ахизын кодта. Инал хъæуы дадатæм 
ацыд, Зарæ уайтагъд афынæй, фæлæ æз тарстæн æмæ нæ фынæй 
кодтон. Тарстæн, иу хатт мын нана аргъауы цы стыр дæндагджын 
хæйрæджы кой кодта, уый мæ куы ахордтаид, уымæй. 
Сывæллон йæ чысыл былтæ базмæлын кодта, йæ зæрдæ 
суынгæг. 
Рынчынты сусæгæй Сурæты хъусы бадзырдтон: 
- Ныртæккæ сыст æмæ дæ мæ цæст куыд нæуал фена, афтæ 
фесæф ардыгæй! Фесæф мæ хæдзарæй дæр! 
Æхсæв мæ нуæртты рыст фæтынгдæр. Сызнæт дæн. Уромæг 
мæ нал урæдта. Мæхи нал æмбæрстон. Дохтыртæ мыл æрæмбырд 
сты. Алыхуызон сабыргæнæн судзинтæ мын фæцарæзтой, æмæ ма 
тыххæй слæууыдтæн мæ къахыл... 
Æз рынчындонæй куы рацыдтæн, уæд мæм иу хатт Кириллы 
ус Машæ куыстмæ бацыд æмæ мын хъæстытæ райдыдта. 
Æцæгдæр, Кирилл æмæ Машæйы цæрын нал уагъта Сурæт. 
Нырмæ ма сæхи мæнæй хызтой, ныр сæ цæсгæмттæ бынтондæр 
суагътой. Машæйæн Кирилл фидарæй дзырдта, зæгъгæ, не ’хсæн 
ницы ис. Машæ Сурæтимæ дæр ныхас кодта уыцы темæйыл. Уый 
йæ сывæллоны цонгыл ныххæцыд æмæ йын уымæй расомы код- 
та: ацы хъæбулы, дам, баныгæнон кæд, зæгъ, Кириллимæ не ’хсæн 
æмгардзинадæй дарддæр исты ис. Уыцы сомытæм Машæйы сæ- 
рыхъуын арц слæууыд. Загъта ма йын: «Йæ нывонд фæу, кæд дæ 
сывæллонæй чи сомыгæнæг кæны». 
Уый фæстæ та сыл иу талынг изæр Машæ уынджы тезгъогæн- 
гæ сæмбæлд, йæ бон сæм сдзурын ницыуал бацис. Йæ уæрджытæ 
йæ быны дыдæгътæ кодтой, афтæмæй ма тыххæй хæдзармæ ба- 
хæццæ æмæ тæрхæгыл ныххаудта. 
107 

Уайтагъд Кирилл дæр йæ фæстæ бахæццæ хæдзармæ. Цыма 
зылынджын Машæ уыд, уый уайдзæф ын бакодта: 
- Лидзынмæ цы фæдæ? Цæмæннæ мæм фæлæууыдтæ? 
Машæ йын фидарæй загъта: 
- Кæнæ æз, кæнæ уыцы налат сылгоймаг! Кæд де ’мбал нæ, 
фæлæ дæ мады зæнæг у, уæддæр мæн нæ фæнды йемæ æмбæлай! 
Цъус рæстæджы фæсастысты, фæлæ та рæстæг куы рацыд, 
уæд иу изæр Машæ хæдзары йæ сывæллонимæ бадт. Мæсты кодта 
Кириллмæ, зæгъгæ, ацы æнафоны та кæм ис? 
Уалынмæ дуарæй къæхты хъæр ссыд. Кирилл хæдзармæ худ- 
гæйæ бахызт æмæ æддæмæ кæмæ дæр дзуры: 
-Уазæг, мидæмæ! 
Машæ фæдисы, зæгъгæ, сæм ацы æнафоны чи уазæг æрбацыд. 
Кæсы æмæ дуарыл æрбалæууыд Сурæт. 
Машæйæн «де ’зæр хорз» загъта æмæ йæм йæ къух бадаргъ 
кодта. Машæ фергъуыйау æмæ йæм йæ къух æнæбары радта. 
Сурæт æнæхъæн изæр куы кæугæ кодта, куы та Палусæй хъаст 
кодта. Иæ фыццаг уарзоны курыны фæнд, дам, кæны æмæ мыл, 
зæгъ, алы хахуыртæ мысы. 
Сурæты ныхæстæ Машæйы бауырныдтой æмæ йын фæтæ- 
ригъæд кодта. 
Уæдæй фæстæмæ Сурæт сæрибарæй цæуын байдыдта. 
Фæхуыдта-иу сæ йæхимæ дæр. Йæ хæдзары Машæ æмæ Кирил- 
лæн ницæуыл ауæрста. Хъæрмхуыпп-иу куы сарæзта, уæддæр æй 
æнæ уыдон нæ хордта. Æрæгмæ-иу æм куы цыдысты, уæд-иу йæхи 
кæуынæй мардта: 
«Адæм мыл рахæтыдысты, æмæ мæ сымах дæр уæхи дард ла- 
сын байдыдтат». 
Иу изæр та сæм тынг бирæ фæбадтысты. Сурæт уыдис хъæл- 
дзæг. Кириллитæ сæхимæ куы цыдысты, уæд йæхи семæ цæуæг 
скодта, ахизын уæ кæнон, зæгъгæ. 
Нæ йæ уагътой. Дзырдтой йын: 
- Аздæх, Сурæт, цæй хизын нæ хъæуы! Сывæллæттæ иунæгæй 
тæригъæд сты. 
Нæ аздæхт. Хъазгæ-худгæ сæ хæдзармæ бахæццæ кодта. Хæр- 
зæхсæв сын загъта æмæ ацыд. 
108 

Кирилл æмæ Машæ хæдзармæ куы бацыдысты, уæд æм цъус 
фæстæдæр телефоны бадзырдтой, зæгъгæ, бахæццæ? 
Сурæты хистæр лæппу сын загъта: 
- Нæма ’рбацыд. 
Дыккаг хатт дæр та йæм фæдзырдтой, фæлæ та сын лæппу 
загъта: 
- Нæма ’рбацыд. Цы фæцис, уæдæ, гыцци? - лæппу стыхст. 
Æртыккаг хатт дæр... 
Машæ Кириллы арвыста бæрæггæнæг, зæгъгæ, йыл æнафоны 
мацы фыдбылыз æрцæуа. 
Кирилл фæстæмæ уайтагъд фездæхт хылгæнгæ: 
- Адæймаг цы ахуыр уа, уымæй йын рараст кæнæн нæй. Су- 
рæт уынджы тротуарыл бады æмæ кæуы. Иæ хистæр лæппу йæ 
цуры æнæ худæй. Лæгъстæ йын кæны: 
- Гыцци, цом хæдзармæ. Уазал мын у. Ам цæмæн бадыс? 
- Уый цæмæн афтæ кодта, уый зоныс? - дзырдта дисгæнгæ 
Машæ Палусæн, - Кириллы цæстмæ, зæгъгæ, мæ цард дæу тых- 
хæй ныппырх, æмæ кæсыс, ды дæ бинонтимæ дзæбæх цæрыс, æз 
та уынджы иунæгæй баззадтæн. 
Уæд Кирилл горæты йæхи куыстæй ссæрибар кодта. Хъæу- 
мæ ацыд йæ мады ’рвадæлтæм æмæ уым колхозы куыста меха- 
никæй. 
Фыццæгæм майы бæрæгбоны Кирилл хъуамæ сæхимæ æрцы- 
даид. Машæ йæм æхсæв фенхъæлмæ кастис йе ’рцæуынмæ, фæлæ 
никуыцæй разынд. 
Фæсахсæвæрты Машæ Сурæтмæ телефонæй фæдзырдта, 
зæгъгæ, Кирилл цæмæннæ æрцыдаид, фæлæ йын дзуапп дæттæг 
нæ уыд. 
Дыккаг бон Сурæты сыхаг Машæйæн загъта: 
- Сурæты мад хъæуы рынчын у æмæ уырдæм ацыд, йæ сывæл- 
лæтты та мæнмæ ныууагъта. 
Машæйæн йæ зæрдæ ахсайдта Кириллмæ: 
- Цы хабар у? Цæмæннæ ’рцыдаид? 
Сурæт сæ хæдзары кæй нæ уыд, уый тыххæй Машæ фæды- 
зæрдыг. Сывæллоны йæ мадмæ ныууагъта æмæ хъæумæ Кириллы 
бæрæггæнæг ацыд. 
109 

Кириллы мады ’рвадæлтæ Машæйы куы федтой, уæд хорзау 
нал фесты. Ус фæрсы, Кирилл кæм ис, уымæй. Уыдон ын ницы 
дзуапп дæттынц. 
- Цы хабар у? Кæм ис Кирилл? Исты бæллæх ыл æрцыд? 
Æрæджиау ын сæ чындз загъта: 
- Ма тæрс. Дзæбæх у. 
- Уæдæ кæм ис? 
- Уæлæ хъæдæрдæм азылдысты хъæддаг халсар тонынмæ. 
- Кæимæ азылдысты? 
- Куыд кæимæ? Горæтæй йæм бонæн гæпп чи кæны, уыцы Су- 
рæтимæ! Йæ цæсгом фесæфта. Æниу уый хуызæттæн та цæй цæс- 
гом ис? 
Чындзмæ æфсин йæхи схъулæттæ кодта, ома йын цытæ дзу- 
рыс. 
Уыдис сæм уазджытæ. Машæйы дæр бахуыдтой фынгмæ. Ха- 
тынцæм: 
- Исты ахæр. 
Машæйæн йæ хъуыры ницы хызт. Йæ зæрдæ скъуыдтæ кодта. 
Изæрæрдæм сывæллæттæй чидæр дзургæ æрбалыгъд: 
- Æрцыдысты. 
Фынджы хистæр, Кириллы мады ’фсымæр, йе ’фсинмæ йæхи- 
мæ басидт æмæ йын йæ хъусы цыдæртæ адзырдта. 
Зæронд ус Машæмæ бацыд. Фынгæй йæ сыстын кодта. Иннæ 
уатмæ йæ акодта æмæ йæ бафæдзæхста: 
- Дæ хорзæхæй, мацы сæм сдзур уыцы æдзæсгæмттæм. Ацы 
уазджытæ нæ нæуæг лымæнтæ сты æмæ исты куы базоной, уæд 
худинаг у. Мацы хъæлæба нæ айхъуысæд. Нæ худинаг нын фæхæс- 
дзысты. 
Машæ йын загъта: 
- Ма тыхс. Ам цы хъуамæ зæгъон, æнахуыр адæмы цур? Уы- 
доны хуызæттæм афтæ дзурæнтæ ис? 
- О, о, дæ нывонд фæуон, - загъта ма ус æмæ йæ уазджытæм 
ацыд. Машæ бацыд, Кирилл цы уаты цард, уырдæм, æмæ дуар ба- 
хоста: 
Мидæгæй йæм Кирилл радзырдта: 
- Кæцы дæ? Мидæмæ! 
110 

Машæ дуар куы бакодта æмæ йæ куы ауыдтой, уæд джихæй 
баззадысты Кирилл æмæ Сурæт. Æрæджиау ын Кирилл афтæ: 
- Дуар цы хойыс? Æцæгæлон дæ? 
- Зæгъын уæ куы бахъыгдарон. Иу уырыссаг æмбисонд ахæм 
ис: æртыккаг, дам, уæлдай у. 
Сурæт дуарæн феддæ ис. 
Сæ ныхас æддæмæ куыд нæ хъуыстаид, афтæ Кириллæн са- 
быргай уайдзæфтæ кодта Машæ: 
- Ныр та ма цы зæгъдзынæ, дурзæрдæ? Æдзæсгæмттæ!.. Ард 
мын куы хордтат уæ иу дæр æмæ уе ’ннæ дæр не ’хсæн ницы ис, 
зæгъгæ. 
- Знон мæм æнæнхъæлæджы æрхæццæ. Цы йын загътаин ацы 
æнахуыр адæмы ’хсæн? Куыд æй асырдтаин? 
- Уыдон ницы æфсæнттæ сты! Сымах уæ цæсгæмттæ суагъ- 
тат! Нал худинаг зонут, нал æфсæрмы! Дæ цæсгом мæм куыд хъæ- 
цы дзурын? Дæхи цы цæсгомæй раст кæныс? - уайдзæфтæ йын 
кодта Машæ. 
Кирилл йæ мады ’рвадæлтæм хинæн уаты цард. Горæтæй Су- 
рæты æрхæссæккаг хæринæгтæ къуымты алырдыгæй ракæл-ракæл 
кодтой. 
Кирилл Машæмæ хаты Сурæты ’рхæссæккаг хæринæгтæй: 
- Ахæр исты. 
Машæ ницæмæ февналдта. Йæ хъæлæба куыд нæ райхъуыста- 
ид, афтæ йыл йæ зæрдæйы цæхæртæ фæкалдта. Уый йын лæгъстæ- 
мæ фæцис. Машæйы раз ныззоныгуыл кодта: 
- Ныххатыр мын кæн. Мæ аххос нæ уыд. 
Машæ йын алывыдтæ фæкалдта: 
- Дæу хуызæн мæнгард адæймаг йæ чъизи цæсгом бамбæрзы- 
ны тыххæй алцы дæр сараздзæн. 
Кирилл Машæйæн бауат кодта: 
- Баулæф. Фæллад дæ, - загъта æмæ йæ зæрды кæд уыд уыцы 
уаты схуыссын. 
Машæ йын фидарæй загъта: 
- Кæд мæ ацы хатæны иунæгæй уадзыс ахсæв, уæд ацу ар- 
дыгæй, науæд ныртæккæ сыстдзынæн æмæ мæхæдæг ацæудзы- 
нæн, ацы æнафоны мæ искуы бирæгътæ куы хæрой, уæддæр. 
111 

Сымахæн цæсгом нæй. Дысон Сурæтимæ уыдтæ ацы уаты, ныр 
та мемæ? 
Машæйæн йæ кæуындзæг йæ хъуыры ныббадт. 
Кирилл куы базыдта, Машæ йæ ныхас сæххæст кæндзæн, уæд 
сыстад æмæ йæ фысымтæм ацыд. 
Машæ цырагъ ахуыссын кодта æмæ мæстæлгъæдæй схуыс- 
сыд, фæлæ йæ хуыссæг фæлыгъд. 
Уалынмæ йæ хъустæ ацахстой дуары хойын. Фæтарст, зæгъгæ, 
мæм ацафон чи хойы. 
Адзырдта йæм: 
- Кæцы дæ? 
- Æз дæн, дуар бакæн! - æрбайхъуыст æм Сурæты ныхас. 
Машæ сыстад, дуар ын бакодта, фæлæ йæм нæдæр дзургæ 
скодта, нæдæр кæсгæ. Сурæт йæ дзаумæттæ раласта æмæ Машæйы 
дæлфæттæм схуыссыд. 
О, ме скæнæг хуыцау! Абон дæр стыр дис кæнын, куыд нæ 
сыстадтæн æхсæв æмæ куыд нæ ныххурх кодтон Сурæты? Куыд ын 
ныббарстон? Куыд бабыхстон? - дзырдта Машæ. 
Йæ райсом Сурæт Машæйы разæй фæгæпп кодта æмæ йын йæ 
фыдбылызтæ ахаста. 
Машæ дæр сыстад. Йæхи ныхсадта æмæ цæуыны къахыл ныл- 
лæууыд. Фысымтæ йæ нæ уагътой. Нæ йæ уагъта Кирилл дæр. 
Машæйæн йæ кæуындзæг йæ хъуырмæ схæццæ, фæлæ йæ ты- 
хæй урæдта. Уыйхыгъд сæ фысымтæ чызгæй, чындзæй сæ цæссыг- 
тæ згъæлстой, афтæмæй йæм хатыдысты: 
- Ацыхатт ма бабыхс. Ныббар ын, царды цы нæ вæййы? Кæд 
йæхиуыл æрхудид. Кириллæн фæуайдзæфтæ кодтой лæгæй, усæй. 
Цæйау фæзæгьынц: «Куыдзы къахæй йæ фæнадтой». 
Машæ нæ баурæдта уыцы маст. Нæ йæ бабыхста æмæ уыцы 
бонæй ацы бонмæ Кириллы йæ хæдзармæ нал бауагъта. 
Машæйæн рагæй фæстæмæ дæр йæ удхæссæг уыд искæйы 
æвæрæнтæм æвналын. Фæлæ йæ цыдæр документ хъуыд æмæ 
хæдзары къуымтæ ракалдта. Нæ йæ ссардта. Ракалдта Кирил- 
лы фыссæн стъолы асыччытæ дæр. Агуырдта йæ æмæ æппæты 
бынæй цы лагъз уыд, уым гæххæттыты бын ссардта иу тыхтон 
æмæ æхцатæ. Тыхтон систа йæ къухмæ. Райхæлдта йæ, æмæ 
112 

кæд разындысты, Сурæт Кириллмæ цы фыстæджытæ фыста, 
уыдон. 
Кæсы сæ Машæ. Сурæт иу фыстæджы фыста: 
«...Ныр дыууæ боны дæ агурынæй нал дæн. Кæм дæ? Кæм дæ 
ссарон? Искæй куыд бафæрсон, кæм дæ, уымæй? Никæмæ бауæн- 
дыдтæн. Дæ фыдбоны усы хъустæм та бахæццæ уыдзæн æмæ та 
уымæ хъус. Куы нæ дæ ссардтон, уæд мæстæндзагæй ныссадтæн, 
фæлæ мæ хуыссæг фæлыгъдис. Æвæццæгæн мæм дæу тыххæй фæ- 
тæргай ис æмæ хæстæг нал цæуы. Мæ алыварс лæгæй, сывæллонæй 
æнæмæтæй фынæй кæнынц. Æз та сæм хæлæг кæнын. Мæ сынтæ- 
гæй сусæгæй рахъуызыдтæн хæринаггæнæнмæ æмæ дæм фыссын 
ме ’гъуыссæг æхсæвы сагъæстæ. Нæ тæрсын, æгомыг фыссæнтæ 
мын мæ сусæг хъуыдытæ дæу йеддæмæ искæмæн зæгъдзысты, уы- 
мæй. 
Мæ зæрдæ дæм æхсайы. Æвæццæгæн, цыдæр хабар æрцыд, 
науæд дыууæ боны ды мæн ма фенай, афтæмæй куыд лæууыс? Куы 
йæ зоныс, мæныл æнæ дæу бæстæ талынг кæны...» 
Кирилл сæ хæдзары куы уыд, афтæмæй Машæ ацы фыстæг 
куы бакастаид, уæд йæ зæрдæ атыдтаид. 
Фыстæджыты кæронмæ нал бакаст. Зыдта, хорзæй дзы ницы 
уыдзæн, æмæ ма, зæгъгæ, мæхи цы мæсты кæнон... 
Иу фыстæджы та Сурæт Кириллмæ афтæ фыста: 
«...Кирилл, мæ зынаргъ, у æхсæвы æртæ сахат. Бæстæ - æд- 
зæм. Сыбыртт никуыцæй хъуысы. Æрмæст уысмæй-уысммæ рай- 
хъуысы мæ музуккаджы улæфт. Мæ бон æм нæу хъусын. Уыцы 
æнæмæтæй фынæй кæны. Æз та йæм мæстæй мæлын. Изæрсарæй 
уæ хæдзары тыххæй фæбадтæн. Нæ мæ фæндыд уым. Цæугæ дæр 
уæм нæ кодтон, фæлæ мæ мæ музуккаг тыххæй акодта. Диссаг дæм 
нæ кæсы, уæ хæдзармæ мæ дæ цурмæ нæ фæндыд. 
Цыппор азы... Ахъуыды ма кæн, дæ зæрдæйæн иууыл æввахс- 
дæр æмæ зынаргъдæр адæймаг ахæм цытджын бон нысан кæнæд, 
æмæ дзы ды бад æцæгæлонау. Дæ фыдбоны усимæ уын уæ цæ- 
рæнбонты тыххæй куы куывтой, уæд мæ бауадзыгмæ бирæ нал ба- 
хъуыд, мæхи ма тыххæй фидар кодтон, сыстадаин фынгæй, æмæ 
мæ дæ хæйрæг куы фæфиппайдтаид, стæй мæхи гæвзыкк музукка- 
гæй дæр тарстæн. 
*8 113 

Афтæ мæм каст, дæ цуры зындоны дæр никуы сфæлмæцы- 
даин, фæлæ изæрсарæй мæхи тыххæй фæурæдтон дæ цуры - уæ 
хæдзары. Дæ фыдбоны усмæ хæлæгæй мæ цæсты фиутæ куыд нæ 
батадысты. Комкоммæ мæ цал æлгъысты фæцис: 
«Уæ амондджын цард хъыг кæмæн у, уый бакуырм уæд!» 
Алчидæр-иу йæ гаджидауы фæстæ уыцы хъуыды загъта. 
Артау судзын æмæ мæ зæрдæйы цæхæртæ гæххæтмæ калын. 
Дæттæй, кæд сбон уыдзæн, æмæ та...» 
Кириллы ус Машæ Палусæн адæттæ куы радзырдта, уæд Па- 
лус Сурæты ’фсымæр Уазномæ фæхабар кодта, - уый фæстæ ра- 
бæрæг ис. 
Уазно тынг æмбаргæ адæймаг у. Æрцыд сæм. Алцы дæр сбæ- 
рæг кодта йæхæдæг æмæ Палусæн афтæ зæгъы: 
- Зоныс цы, Палус, ды мæ хоимæ цæрай, уый аккаг нæу. 
Æз æппæтдæр базыдтон. Мæ хо хæтаг у, æдзæсгом. Афоныл 
дзы ахицæн у. Сусæгæй, æргомæй æз уымæн цы ныккодтон! 
Дзырдтон ын, зæгъын, мах дæр ма худинаг кæн æмæ дæ лæджы 
дæр. Дæ сывæллæттыл ахъуыды кæн. Дæ тæхудиаджы цард ма 
фехал. Цард ныппырх кæнын æнцон у, йæ саразын та - зын. 
Сывæллон чысылæй цы фены, уый стырæй дæр нæ рох кæны. 
Уынынц æмæ дын хъусынц Палусимæ уæ хъаугъатæ. Сомбон 
уыдон дæу никуы сраст кæндзысты. Дæ фыдзæрдæйы хъæбулы 
фыдæх уæд. 
Фæлæ, марадз зæгъ. Мæ ныхæстæ мын мурмæ дæр не ’рдард- 
та. Нæ басæтдзæн дæуæн дæр. Йæ цард йæ сæры бацыд, зæгъгæ, 
кæмæй фæзæгъынц, уый мæ хо Сурæт у. 
Палус йæ къæхты бынæй ныуулæфыд: 
- Мæ сывæллæттæ, ма сывæллæттæ... Нырмæ не ’мбæрстой. 
Искуы мын мæхи куы хæрам кодтаиккой, уымæй тарстæн. Ныр 
сæхи цæстæй федтой алцыдæр. Сывæллон та гыццылæй цы фены, 
уый никуы ферох кæны, кæд мæ стырæй бамбариккой. 
...Мисурæт, мæ хъуыды дæм айфыццаг мæ фыстæджы фы- 
стон. Ныр дын бæстонæй радзырдтон алцыдæр. Хатдзæгтæ дзы са- 
раз. Фæнды мæ, хæдзармæ уæм куы бацæуин. Де ’фсинимæ мæ ба- 
ныхас кæнын фæнды. Уый дæу самондджын кæныныл йæхи кæй 
хъары, уый дæр зонын. Чи зоны йын хъæбулы бынаты бабæззин... 
114 

Алцæуыл дæр лыстæггай ахъуыды кæн. Алцыдæр лыстæггай сбар 
æмæ иннæ хатт... 
- Палус, цард диссаг у. - Райдыдтон ын дзурын. - Туас 
голладжы куыд мæ басусæг уа, рæстдзинадæн дæр афтæ нæй 
басусæггæнæн. Æз цардтæн Сыбыры. Мæ цардæй райгонд уыд- 
тæн. Мæ цардæмбалимæ нæ кæрæдзи æмбæрстам, фæлæ мын 
мæ зæрдæ æхсыдта иу сагъæс: «Цæмæн мыл рацыд Палус сай- 
дæй?..» 
Искæй бафарстаин. Гъе, дæ агурæг фæцыдаин, уымæй тар- 
стæн. Гыцци æмæ Уырызмæгмæ бахæццæ уыдаид хабар. Æппын 
мæ куы ничи базыдтаид, уæддæр мæ сæрмæ нæ хастон ме ’нкъа- 
рæнты фæдыл цæуын. 
Дæ фæстаг фыстæджы ды мæн хуыдтай аххосджын. Æз мæ 
азым нæ зыдтон. Уал азы мын æбæрæг сагъæс мæ зæрдæ ’вдæрзта. 
Фарстон мæхи, Сурæты, Фузæйы, Уæлинкæйы, дæ фыстæджыты, 
фæстаг изæр Уæлгъаты цур цы хæрисбæласы бын хицæн кодтам, 
уый. Уæд нæ уыдтой былкъахыр мæй æмæ стъалытæ. Фарстон 
сæ: 
- Палус цы фæцис? Цы йын кодтон? Цæмæн мæм фæхæрам? 
Иууылдæр мын лæвæрдтой иу дзуапп: 
«Ницы йын зонын». 
Ды «зыдтай» аххосаг: цыма æз разындтæн рогзонд, лæппутæм 
æмхиц. Мæсты кодтай дæхимæ, афоныл мæ кæй нæ базыдтай, уый 
тыххæй. Фæсмон кодтай дæ сыгъдæг æнкъарæнтыл. 
Æз та, æз?.. Азымы бынаты кæй æвæрдтаин? Дæу æви мæхи, 
уый нæ зыдтон. 
Сурæты хуызæн мæнгард адæймæгтæ зæххы цъарыл ис, уый 
мæ кæм бауырныдтаид? Йæхи афтæ дардта, цыма уый мæнæй 
тынгдæр тыхст, ныма дæм уый мæнæй тынгдæр мæсты кодта. Йæ 
цæсты «капеччы аргъ нал уыдтæ, мæнæн дæр дæ нæ аккаг кодта. 
Кæд æмæ йæ зæрдæ Черменимæ уыдис... Уый йæ цæсты - арвуа- 
цилла, ды та - гæвзыкк музуккаг. 
Чермены хо сæ цуры цард. Йе ’хсæв дæр уыдонимæ уыд æмæ 
йæ бон дæр. Сæ хæдзары фæллой уыдонмæ сусæгæй-æргомæй хаст 
фæцис. Раздæр æй Чермен хъуыды дæр нæ кодта. Æрæджиау Су- 
рæты бæллиц сæххæст. Райдыдтой иумæ цæуын. Уыцы рæстæджы 
115 

йæхицæй амондджындæр никæйуал æнхъæлдта. Кинотæм дæр æз 
семæ цыдтæн. Мæн-иу фæскино хæдзармæ бахæццæ кодтой, уый 
фæстæ та - Чермен Сурæты. Сурæт мæнæй ницы æмбæхста. Дык- 
каг бон-иу мын радзырдта Чермены уарзон ныхæстæ, цал хатты 
йын апъа кодта, кæм æмæ куыд. Аппæлыд мын, Чермены мад æмæ 
фыд чындзæхсæвмæ сæхи куыд цæттæ кæнынц, уый. Куыддæр 
уалдзыгон фæлварæнтæ фæуæм, афтæ йæм нысан кæй дæтдзысты, 
сæрды та - чындзæхсæв. 
Æз ын дзырдтон, цæмæй Уырысмæ ацæуæм ахуырмæ. Уый 
мæ кой дæр нæ уагъта. 
Дзырдта мын: 
- Черменмæ астæуккаг ахуыр дæр нæй, уый тыххæй йæ рæзты 
рауайæд ахуыргæндтæ. 
Æхсæвæй райсоммæ дæр ыл нæ лæууыд æнæ фенгæ. Дæу тых- 
хæй кæй маст кодтон, уый мын нæ барста. Дзырдта мын: 
- Худинаг дæм нæ кæсы, дзæгъæл музуккаджы тыххæй дæхи 
æфхæрыс! 
Хатыд мæм, цæмæй Чермены тæнтъихæг æмбалимæ та æз цы- 
даин. Æппæлыд дзы: 
- Зыбыты иунæг лæппу у. Хорз хæдзæрттæ сын ис. Бирæ фос, 
бирæ æхца. Ничи дæ хъыг дардзæн. 
Палус, ныр кæд мæ рæстдзинад базыдтай, уæд мæн æндæр 
хорздзинад нæ хъæуы. Ды нæ дæ аххосджын. Азымджын хъыс- 
мæт у. Нæ амонд нын иумæ не сныв кодта. Цы ’рцыд, уый ’рцыд... 
Дæхи мауал æфхæр. Ма дæр Сурæты. Уæддæр дæ сывæллæтты мад 
у. Мæн тыххæй та хъуыды дæр ма кæн. Фыццаг хатт мæн æмæ дæ- 
уыл нæ сæмбæлд ахæм адæймаг. Уæд дзырдтæ: «мæнгард, эгоист, 
къахбай» нæ уыдаиккой. 
Ды дæ фыд - æртæ сывæллоны фыд. Æз та мад - дыууæ сы- 
вæллоны мад. Ис мын æфсин - бавæринаг æфсин. Уый мæ хъуы- 
дыйы ныхмæ никуы æрлæудзæн, разæнгард мæ цы бакæна, уый 
йеддæмæ, фæлæ йæ иунæгæй нæ ныууадздзынæн. Мæ сывæллæт- 
тæ æмæ ме ’фсины разæй æз мæхи цардыл никуы ахъуыды кæн- 
дзынæн. Зонын æй, мæ сывæллæттæн хорз кæй уыдзынæ. Æз дæр 
дæ сывæллæттæн æвзæр нæ уыдзынæн, фæлæ мæм уыйбæрц хъару 
нал ис. Ме ’нæниздзинад фæцудыдта... 
116 

Стæй ма иу хъуыддаг: айфыццаг мæм фыстæг куы ’рæрвы- 
стай, уый фæстæ та иумæ куы сæмбæлдыстæм, уый кæцæй бахæц- 
цæ Сурæтмæ? 
Палус йæ сæр ницымбарæджы тылд бакодта. 
Æз арф ныуулæфыдтæн, стæй æнкъардæй дзурын райдыдтон: 
- Иу бон, хæдзары куыд нæ уыдтæн, афтæ ме ’фсинмæ Сурæт 
бацыд æмæ йын загъта: 
- Æз мад дæн, æртæ сывæллоны мад, фæлæ дæ чындзæн зæгъ 
æмæ мæ сывæллæтты тæригъæды ма бацæуæд. Мæ лæджы мын 
исы. 
Ме ’фсин, æнæнхъæлæджы хабар фехъусгæйæ, йæ сæрыл дыу- 
уæ къухæй балæууыд, афтæмæй дзырдта: 
- Уымæн нæ амардтæн мæ тæхудиаджы хъæбулы фæстæ, цæ- 
мæй ма ахæм æгаддзинад федтаин? Фæлæ нæ, нæ мæ уырны. Мæ 
чындз ахæм нæу, кæд нæ сæрра, уæд. 
- Æмæ, чи зоны, сæрра, æндæра ме ’мбал уыд, мæ хорз æм- 
бал, - тызмæгæй дзырдта Сурæт. 
- Ма маст кæн, æрсабыр у. Æз алцы дæр базондзынæн, - са- 
быр æй кодта нана. 
- Дæ хорзæхæй, бафæдзæхс æй, мæ лæджы мын ма исæд, - 
фæстаг хатт ма загъта Сурæт æмæ цæссыгкалгæ фæцæуæг. 
- Куыд æдзæсгом, куыд налат разынд, - дарддæр дзырдта Ми- 
сурæт. 
Изæры куыстæй куы ’рбацыдтæн, уæд Æхсæртæг кæртмæ мæ 
размæ рауад, акъахдзæф кæнын мæ нал уагъта, цингæнгæ мæ фар- 
ста: 
- Гыцци, æцæг мын фыд исыс? 
Мæ бынаты, цавддурау, лæугæйæ баззадтæн. 
Лæппу мын мæ къухыл ныххæцыд æмæ йæ тилы: 
- Цæй-ма, гъо, гыцци, зæгъ мын æй? Нæ ног баба-иу нæ фæс- 
горæтмæ цуаны акæндзæн? Хохмæ дæр? 
Æз ма фырдис, фырадæргæйæ цы загътаин, уый нал зыдтон. 
- Фæлæуу-ма, æрра фæдæ æви?! Цæй бабайы кой кæныс? 
- Куыд цæй бабайы? Уæдæ абон ам цы ус уыд, уый æнайæн 
афтæ цæмæн дзырдта, дæ чындз, дам, мын мæ сывæллæтты фыды 
исы? Махæн æй нæ исыс? Дæу фыд цæмæн хъæуы? 
117 

Хъуыддаг мæ зæрдæ базыдта æмæ мæстæлгъæдæй хæдзармæ 
бацыдтæн. 
Пецы фарсмæ ме ’фсины дывыдонæй бадгæ баййæфтон. Иннæ 
хæттытау, мæ размæ нал рауад, нал мыл баузæлыд. 
- Не ’фсин, цы кæныс? Исты дæ риссы? - бафарстон æй, цыма 
ницы зонын, уыйау. 
- Нæ, мæ бон... Бæргæ мæ исты ахæм рыст куы скæнид, æмæ 
мæ афоныл куы банцаин. 
- Цæмæн афтæ дзурыс? Лæппутæ дæ смæсты кодтой, мый- 
йаг? - къахæджы фарст æй акодтон. 
- Нæ... Сæ нывонд сæ нана. Кæд ма мæ мæсты кодтой? 
Æхсæв сывæллæттæ куы схуыссыдысты, уæд мын ме ’фсин 
æппæтдæр радзырдта æмæ йæ цæстытæ донæй байдзаг сты, афтæ- 
мæй мын загъта: 
- Æз дын раджы куы загътон, мæ хъæбул, дæ амонд ссар, ныр- 
ма æвзонг дæ. Ахæм дам-думтæй дын тарстæн, гъе, мæ фæрстæ 
фехæлой. Бæстæ уæлгоммæ куы у, искæйы тæригъæды цæмæн цæ- 
уыс? 
Мæ зæрдæ йæ базыдта, уæддæр æй бафарстон: 
- Не ’фсин, цахæм сылгоймаг уыди? 
Зæронд ус мын радзырдта йæ хуызтæ. 
Цы зонын ма мын æй хъуыд. Загътон ын, уый Сурæт кæй уы- 
дис. 
Нанайæн йæ цæсгом фæрухси: 
- Дæттæй, мæ цонг йæ рæбыныл куы ахаудтаид , æмæ йæ куы 
базыдтаин уыцы налаты. Науæд ма мæм искуы куы ’рбацæуид, æн- 
дæра йыл сыхы цуанонты сывæллæттæн нæ сардауын кæнин. Æз 
дæ амонд ссарыны ныхмæ нæ дæн, мæхæдæг дын куы дзырдтон, 
зæрæстон зæхх, дам, дур æппарæн... Ахæм дам-думтæй дын тар- 
стæн. 
Æппæт уыдæтты фæстæ мæм Сурæтæй диссаг ницыуал кæсы. 
Алы æвзæрдзинад дæр дын сараздзæн. 
Горæты уынгты мæ ацæуын нал уадзы: куыстмæ цæуон - мæ 
разк лæууы, куыстæй здæхон, уæддæр афтæ. Цыфыддæр фидистæ 
мын фæкæны, куыд æнæгъдаудæр æлгъыст мæ фæкæна, æппын- 
æдзух уый у йæ мæт, йæ катай. 
118 

Иу бон та рынчындонмæ куы фæцæйцыдтæн, уæд мæ разы 
февзæрд. Йæ цæстытæ - хъоппæг, рахауын æввонг. Цæсгом - сырх, 
цæхæрайы хуызæн. Куыддæр æй ауыдтон, афтæ мæ зæрдæ йæхи 
къултыл бахоста, зæгъын, ныр та амæ хъус. Æмæ, æцæгдæр, ды 
уымæ куы байхъуыстаис: 
«Къахбай!» «Æдзæсгом!» - цынæтæ мæ фæхуыдта. Адæм æм 
æркастысты. Уый та, цыма, никуы æмæ ницы, ахæм хъæр кæны: 
- Мæ цард мын ма хал! Ма мын ис мæ лæджы! Æртæ сывæл- 
лоны нын ис! Мæ лæг дæу хуызæн хæтагимæ нæ фæцæрдзæн! 
Фырмаст, фырæфсæрмæй мæ цæсгом ссыгъд, афтæмæй цæ- 
уын, тындзын мæ куыстмæ. Нæ мæ фæндыд мæ зонгæтæй мæ исчи 
федтаид, фæлæ æнæзонгæтæй дæр къаддæр не ’фсæрмы кодтон. 
Мæ уæрджытæ бадон сты. Аныр æрхауыныл уыдтæн, фæлæ 
мæхи ныффидар кодтон. 
Мæ разæй дыууæ лæджы цыдис. Хъуыстой йæ æмæ сæ иу ин- 
нæйы фæрсы: 
- Дæ хорзæхæй, ацы сылгоймаг чи у? Куыд налат æмæ æдзæс- 
гом у? 
Иннæ йын, йæ хъусы дзурæгау, хæрз ныллæг хъæлæсæй загъ- 
та: 
- Сабыр, куы дæ фехъуса, уæд дæ балгъитæг афтæ. Мысты 
хуынкъ ма туманæй агурдзынæ. Йæ лæг Хъæрæдзаутæй уыд, йæ 
ном Палус. Уырысы цардысты. Ацы налат сылгоймаг йæ фæд- 
джитæ йæхимæ нæ дардта. Лæг æй базыдта æмæ йæ ратардта. 
Æмæ йын куыд хорз мад æмæ фыд ис, науæд йе ’фсымæртæ - са- 
быр, æгъдауджын: сæ иу - нæ республикæйы сгуыхт ахуыргæнæг, 
иннæ- Фарны хъæуы зынгæ механизатор, Социалистон куысты 
хъайтар. 
Ноджыдæр ма цытæ фæдзырдтой, нæ зонын. Уайтагъд фæ- 
стейæ аззадысты æмæ сын сæ ныхæстæ нал фехъуыстон. 
Иу хатт та уынджы рацæуын æмæ мыл уæд та йæ хоимæ фæ- 
цис хæрхæмбæлд. 
Уæлæ та, гъе, æрцæуы, цæугæ нæ, æртæхы, хъæрццыгьайау. 
Куы мæм æрхæццæ, уæд мын алы æвзæр ныхæстæ райдыдта, стæй 
мæм йæхи ивазы, йæ зæрды мæ кæд уыд ныццæвын. Йæ хо йын йæ 
цонгыл хæцыд æмæ мæм æй нæ уагъта. Йæ фæдыл æй ласта. Иу 
119 

рæстæджы дзы феуæгъд. Йæхи мæм æрбайвæзта æмæ мын мæ сæр 
ахæм цæф фæкодта æмæ къулыл бахаудтæн. 
Мæ амондæн мæ фæстæ иу æвзонг милиционер рацæйцыд. 
Йæхи нæм æрбаппæрста æмæ йæ нырма мæнæй ахибар кодта, стæй 
мæ бафарста: 
- Мæ хойы хай, чи у ацы сылгоймаг? Цæмæн дæ ныццавта? 
Æз ныффæлурс дæн. Мæ бон дзурын дæр нал уыд. Мæ цæсты- 
сыгтæ, суадонау, мæ уадултыл уадысты. 
- Зæгъ мын æй, чи у? - ног та мæ бафарста. Æрæджиау сфæ- 
рæзтон дзурын: 
- Нæ зонын. Йæхи йын бафæрс. 
- Милицийы хайадмæ рацу, - загъта ма æмæ Сурæты фæдыл 
атагъд кодта. 
Мæнмæ худинаг кастис ахæм хъуыддаджы фæдыл милицæмæ 
цæуын, фæлæ мын цы нæ цæугæ уыд. Куыддæр милицæмæ бацыд- 
тæн, афтæ Сурæты дæр йæ хоимæ æрбакодта уыцы æвзонг мили- 
ционер æмæ милицæйы радгæс капитанæн радзырдта, цы федта, 
уый. 
- Мæ хойы хай, цæмæн дæ ныццавта ацы сылгоймаг? - бафар- 
ста мæ милицæйы радгæс капитан дæр. 
Æз ын хъуамæ хабар радзырдтаин, фæлæ Сурæт мæ разæй фæ- 
цис: 
- Кæд мын исты хорздзинад саразын уæ бон у, уæд мæ мæнæ 
ацы æнаккаг сылгоймагæй фервæзын кæнуг! Мæ цард мын халы! 
Ме ’ртæ сывæллоны фыды мын исы! Æнæмастæй мæ цæрын нæ 
уадзы!.. 
Милицæйы капитан æм йæ цæстытæ мæсты зылд бакодта: 
- Банцай. Дæу нæма фæрсын. 
- Хорз ус, ды та чи дæ ацы хылгæнджытæн? - милицæйы ка- 
питан ын бафарста йæ хойы. 
- Æз Сурæты хо дæн, - дзуапп радта ус æмæ капитанæн хъаст 
кæнынмæ фæцис: 
- Раст бæргæ нæу мæ хо. Мах дæр ын дзурæм, дæ лæгимæ 
дæ Мисурæт нæ ахицæн кодта. Уадз, кæй фæнды дæр курæд, дæу 
уымæ ницы хъуыддаг ис. О, фæлæ мæ хо нæ, ай фæлтау мæ сыхаг 
дæр куы нæ уаид. Нал дзы фæразæм хæдзарыдзагæй. Нæ йæ мад, 
120 

йæ фыдмæ хъусы, нæдæр æфсымæрмæ... Ацы мæгуыр сылгойма- 
гæн кæддæр йæ уарзоны йæхæдæг байста. Цынæ дам-думтæ йын 
дзы фæкодта, цынæ тæригъæдтæ йыл фæмысыд æмæ йæм лæбургæ 
хъуамæ уый кæнид. Ай та... Йæ лæгимæ цæрын нæ базыдта, ра- 
тардта йæ æмæ... 
- Мæнг куы зæгъай, уæд!.. - Сурæт цыдæр дæрзæг ныхас 
зæгъынмæ хъавыд йæ хойæн, фæлæ йын милицæйы капитан йæ 
ныхас фескъуыдта: 
- Банцай дын зæгъын! Дзурын æй бауадз! 
Хо ницыуал загъта. Йæ зæрдæ суынгæг. Ныккæуынмæ йæ 
бирæ нал бахъуыд. 
Милицæйы капитан мæм æрбакаст æмæ мын сабыр, рæвдаугæ 
хъæлæсæй загъта: 
- Мæ хойы хай, Дасеты чызг, æз дæу зонын, куыд хорз хирург. 
Æрæджы дæу тыххæй газеты кастæн очерк. Хонынц дæ сыгъзæрин 
къухты хицау, адæмæн цæстырухс хæссæг æмæ дæу исчи æнæхъуа- 
джы æфхæра, мах уый бар никæмæн ратдзыстæм, фæлæ ацу æмæ 
дæ хъуыддæгтæм æркæс. 
-Хорз, уæдæ фенæм!.. Дæуæй хистæртæ дæр ма дзы ис! -сонт 
хъæр ыл фæкодта Сурæт æмæ радгæс капитаны цурæй тæргайы 
лыгъд фæцæйкодта. Уый йæ фæурæдта. 
- Ды, Налатон, искæмæн æнæхъуаджы маст кæнай, уый бар 
дын нæдæр æз ратдзынæн, нæдæр мæнæй хистæртæ, фæлæ мæнæ 
стъолы фарсмæ сбад æмæ ныффысс, куыд ацы сылгоймагмæ або- 
нæй фæстæмæ зулмæ дæр нал фæкæсдзынæ, науæд дыл хъуыддаг 
скæндзыстæм æмæ дæ прокуратурæмæ ратдзыстæм, фæлæ сбад 
æмæ фысс! 
Цы гæнæн ма йын уыд æмæ Сурæт стъолы фарсмæ æрбадт. Æз 
та нæхимæ рацыдтæн. 
Сурæтуæдæй фæстæмæ мæ разы никуыуал бабадт. Гъе, фæлæ- 
иу мыл искуы куы фембæлд, уæд-иу мын цынæ алывыдтæ акалдта. 
Йæ сывæллæтты дæр ма мыл сардыдта. Хистæр лæппу фыдимæ 
кæй цард, уый фехъуыстон, йæ мадимæ, дам, нæ ракуымдта, фæлæ 
дыууæ кæстæры... Охх, куыд сæ фесæфта. Цыдæриддæр æвзæр 
ныхæстæ мын сæ мад уынгты дзырдта, уыдон мæм ныр та йæ сы- 
вæллæттæ сæ «фыстæджыты» райдыдтой фыссын. Уымæй дæр 
121 

гом фыстæджытæ. Фыстой мæм хæдзармæ дæр æмæ куыстмæ дæр. 
Фыстæджыты кастысты ме ’фсин, мæ лæппутæ, мæ сыхæгтæ, ме 
’мкусджытæ... 
Ме ’фсин-иу йæ сæр фæхоста: 
- Ме скæнæг хуыцау, мæнæ ныл цы бон æркодта! Уæд та сæ 
æхгæд конвертты куы æрвитиккой, мæ сывæллæттæ сæ куы нæ кæ- 
сиккой... 
Куысты мын ме ’мкусджытæ уайдзæф кодтой: 
- Уыцы сывæллæттæ сæфынц æмæ тæригъæд сты. Скъоламæ 
бахæсс ацы «фыстæджытæ», æмæ сæ ахуыргæнджытæ бафæдзæх- 
сой. 
Æз та хъуыды кодтон, зæгъын, сын скъолайы куы уайдзæф 
кæной, уæд сæ чысыл зæрдæтæ фæрисдзысты, фæлæ æгæр куы 
кодтой, уæд ма мын цы гæнæн уыд, бацыдтæн скъолайы директор- 
мæ, æппæт дæр ын радзырдтон æмæ йæм «фыстæджытæ» радтон. 
Директор сæ куы бакаст, уæд йæ сæр ныттылдта: 
- Сывæллæттæ фесæфтысты! Кæцæй базыдтой ахæм æвзæр 
ныхæстæ? Кæмæй сæ фехъуыстой? Чи сты сæ ныййарджытæ? 
Сывæллæттæ цы кълæсты ахуыр кодтой, уыдон къухдариуæг- 
гæнджытæм фæдзырдтой. Фенын сын кодта «фыстæджыты» æмæ 
сæ бафæдзæхста: 
- Æвæстиатæй ацы чызг æмæ лæппумæ фæдзурут, базонæм, 
цы хабар у. 
Æмæ та уыдон дæр куы бафæдзæхстой, уæд фервæзтæн, сæ 
«фыстæджытæй». 
Æз загътон Палусæн: 
- Ды та зæгъыс, Палус, нæ цард, дам, сиу кæнæм. Ацы «фы- 
стæджыты» автортæ мæнмæ сæ зæрдæтæ ратдзысты? Царвау сыл 
куы батайон, уæддæр мæ уарздзысты? Нæ, уыдон мæн нæ бауарз- 
дзысты, фæлæ мæм абонæй фæстæмæ ацы хъуыддаджы тыххæй 
макуыуал бахат, - æппынфæстаг фидарæй загътон Палусæн. Уый 
нынкъард, нырхæндæг. Иунæг сыбыртт дæр нал схауд йæ дзыхæй, 
афтæмæй ахицæн стæм æмæ Палус йæ куыстмæ куы здæхт, уæд- 
дæр æй нал федтон. Нал дæр æм фыстæг ныффыстон. 
Æз æм мæхимидæг мæсты кодтон, зæгъын, мæ кæд афтæ тынг 
уарзы, уæд мæм цæуылнæ исты фыссы? 
122 

Цалдæр азы фæстæ та мæм Палус фæзынд. Ныр йæхи зондæй 
нæ, æндæр аххосагмæ гæсгæ... 
Уыд мæллæг æмæ фыдхуыз. Æнафоны базæронд. 
Куы йæ федтон, уæд фырдисæй мæ цæстытæ астыртæ сты: 
- Уый циу, цы хуызæн сдæ? Дæ сæрыл иунæг сау æрду куы 
нæуал баззад? 
- Цы гæнæн ис? Азтæ мыл сæ фæд ныууагътой. Бæллиццаджы 
фæд нæ, куыд уыныс, афтæ... Базæронд дæн. 
Мисурæт, дæхæдæг ма мын радзур, мæ фæстæ дæм цы хабæрт- 
тæ уыд, уыдон? 
Мæнмæ дæр хъæлдзæг, бæллиццаг хабæрттæй уыйбæрц ницы 
ис. Æрвыстон мæ бонтæ сындæггай, - райдыдтон ын æз дæр дзу- 
рын. - Кæм мæстытæ, кæм та цинтæ дæр... Мæ сывæллæттæ рæз- 
тысты æнæнизæй. Мæн сæ нанайы цур хъуыды дæр нæ кодтой. Ме 
’фсин сæ Сыбыры афтæ къæбæда æмæ зонаг сахуыр кодта, æмæ 
сывæллæтты кæвдæс бынтондæр нæ уарзтой. Кæй зæгъын æй хъæ- 
уы, хæдзары сын нана цы бартæ лæвæрдта, уыдон сын сывæллæт- 
ты кæвдæсы чи раттаид, уыцы буц митæ сын чи фæкодтаид? Уымы 
фæтк сæ зæрдæмæ нæ цыд. Цалынмæ сæ фыд æгас уыд, уæдмæ 
сын уый уыцы бартæ нæ лæвæрдта, фæлæ Болаты амæлæты фæстæ 
бынтон нал коммæ кастысты. Куы фынæй кодтой, уæддæр хъуамæ 
нана сæ фарсмæ хуыссыдаид. Хъуамæ сын аргъау ракодтаид. Цæ- 
мæй бафынæй уыдаиккой. Сывæллæтты кæвдæсы дæр афтæ домд- 
той, хъуамæ исчи сæ цуры схуыссыдаид, фынæйы размæ та-иу сын 
исчи аргъау ракодтаид. Кæм уыд уал сывæллоны цур афтæтæ гæ- 
нæн. 
Куыд фæстагмæ сахуыр сты уымы фæткыл. Уæддæр на- 
найæн йæ зæрдæ иæ лæууыд æмæ-иу сæ фыццаг бонты сихорыл 
абæрæг кодта. Бахаста-иу сын ног ратонгæ балтæ, æрыскъæфтæ, 
мæнæргъытæ. Цæмæй йæ сывæллæттæ ма федтаиккой æмæ ма 
знæт кодтаиккой, уый тыххæй-иу бахъавыд сихоры фынæйы рæ- 
стæджы. 
Иу сихорыл та бауад. Сывæллæттæ иууылдæр уыдысты фы- 
нæй. Хъомылгæнæгимæ сæ къæхты цъуппытыл бацыдысты, Æх- 
сар кæм фынæй кодта, уырдæм. Уый хуыссыд йæ иу фарсыл сыгъ- 
дæг пух хуыссæнты. 
123 

Нана куы рацæйхызт уатæй, уæд Æхсар йæ хъæлæсы дзаг 
нырдиаг кодта: 
- Нана, кæдæм цæуыс? Æз дæр демæ цæуын! 
Æнæхъæн къорды сывæллæттæ фехъал сты Æхсары кæуын- 
мæ æмæ уыдон дæр хуыссæгхъæлдзæгæй сæрдиаг кодтой. Нана 
хорзау нал фæцис. Хатæнæй рагæпп кодта, цæмæй йæ Æхсар ма- 
уал федтаид. Хъуыста йæм дуарæй. Сабыр æй кодта хъомылгæ- 
нæг. 
Æхсар уæддæр кæуы æмæ кæуы: 
- Нана мæ хъæуы! Фæдзур æм! 
- Уый дæ нана нæ уыд, Надеждæ Ивановнæ уыд, загъта йын 
хъомылгæнæг сывæллæтты кæвдæсы гæсы ном. 
Æхсар уæддæр куыдта: 
- Мæн Надеждæ Ивановнæ хъæуы! 
Тыххæй сын басабыр. 
Изæры йæ хæдзармæ куы ’рбакодтам, уæд мæ афтæ фæрсы: 
- Гыцци, нана сывæллæтты кæвдæсы Надеждæ Ивановнæ 
вæйны? 
Цы йын загътаин? Æрбахъæбыс æй кодтон æмæ ныхас æндæр- 
æрдæм аздæхтон. 
Кæрдзын хæрын сæм бынтондæр нæ цыд. Ме ’фсин-иу сын 
уынгты сæ фæдыл къус æд хæринаг рахæсс-бахæсс кодта æмæ сын 
дзырдта: 
- Бахæрут, науæд уæ къулбадæг усæн ратдзыстæм, æмæ уæ 
йæхицæн ахæсдзæн. 
Хæдзары-иу куы уыдтæн, уæддæр мæнмæ æмгæрон нæ цыды- 
сты: 
«Нанайы цур хуыссын. Нана мæ ныннайæд. Нана мын бахæ- 
рын кæнæд. Уынджы нанаимæ атезгъо кæндзынæн». 
Нана æмæ нана... 
Иу хатт та сын нана фыдызгъæлæй лывзæ сарæзта, æркодта 
сын тæбæгъты, йæхæдæг кæдæмдæр ауад. Лæппутæ сæ хæйттæ 
фæразмæнт-базмæнт кодтой, афтæмæй сæ ныууагътой. Уалынмæ 
нæм уазæг æрбацыд. Хæринагæй ма аджы цы уыд, уый ахъарм код- 
тон. Æрхастон æй уазæджы размæ егъау къуырф къусы. Æрæвæрд- 
тон фынгыл дыргътæ дæр. 
124 

Уазæг арахъхъы сыкъайæ хæдзарæн акуывта, анызта йæ. Хæ- 
ринагæй йæ тæбæгъы æркодта. Райдыдта хæрын. 
Уалынмæ Æхсар дуарæй æрбалыгъд. Мæ цуры абадт. Мæ хъу- 
сы мын сусæгæй дзуры: 
- Нана, хæринаг мæ хъæуы. 
- Хорз, хорз, мæ лæппу, - загътон ын, - цæмæй уазæг ма бам- 
бæрстаид, хæринагæй куры, уый тыххæй йæ афарстон: 
- Хæринаг дæ нæ хъæуы, мæ лæппу? Сбад æмæ ды дæр бахæр. 
Æхсар мын хъæрæй загъта: 
- Гыцци, æз дæр дæ сусæгæй хæринаг куырдтон, фæлæ мæ ды 
нæ бамбæрстай. 
Мæ цæсгом ссыгъд, хæрзаг ма зæгьа уазæг «ацы сывæллæттæ 
дзидзайы хъæстæ никуы фесты», фæлæ ма цы загътаин? 
Уалынмæ Æхсæртæг дæр дуарæй æрбауад. Бар дæр нæ ра- 
куырдта, афтæмæй уазæджы разæй фæткъуы фелвæста. 
Хæринаг цы иумæйаг къусы уыд, уый йæ размæ байста. Æх- 
сар æй куы ауыдта, уæд нырдиаг кодта: 
«Мæн дæр ма дзы хъæуы!» - æвналы Æхсæртæджы къусмæ. 
Мæхицæн бынат дæр нал ардтон. Сабыр сæ кодтон: 
- Банцайут! Ацы хæринаг æмæ дыргътæ абондæргъы уæ разы 
куы сты. Уæртæ ма дзы аджы дæр ис! 
Æхсар фæгæпп кодта. Аджы асгæрста æмæ нырдиаг кодта: 
- Цæмæн мæ сайыс, гыцци? Аджы æппындæр ницыуал ис! - 
йæ кæуын фæтынгдæр кодта. 
Нана цалынмæ махæн бахæрын кæны, нæ уæлдай ныууадзæм, 
уæдмæ уазæгæн мах разæй хæринаг никуы æрхæссы. Ды та, гыцци, 
цы хуызæн гыцци дæ? Цалынмæ уазæгæн бахæрын кæныс, уæдмæ 
махæн нæ раттыс! 
- И... и... и, - йæ кæуын та аивæзта Æхсар. 
Мæхицæн бынат дæр нал ардтон фырæфсæрмæй. 
Уазæг дæр сæфсæрмы, фæлæ мæ уæддæр сабыр кодта: 
- Ницы кæны, нырма сывæллæттæ сты, куы сыстыр уой, уæд 
бамбардзысты. 
Изæры хабар ме ’фсинæн куы радзырдтон, уæд дис кодта: 
- Цы хуызæн сывæллæттæ сты адон? Болатæн гыццылæй амо- 
нын дæр нæ хъуыд, уый уазæджы цур фынгмæ никуы бацыдис. 
125 

Адон та адæймаджы дзыхы фæцæй хауынц. Æз сæ цал хатты ба- 
фæдзæхстон, зæгъын, уазæджы цур фынгмæ ма цæут, ма дæр уæхи 
къухæй æвналут уазæджы размæ. Сбадут-иу уæхи стъолыл, æмæ 
уын уырдæм алцыдæр ратдзыстæм. Уæддæр, марадз-зæгъ, кæм 
сæттынц! 
Нана Æхсар æмæ Æхсæртæджы тынг бафæдзæхста. Æртхъи- 
рæн дæр ма сæм бакодта, куыддæр ма, дам, уазæджы размæ бавна- 
лат, афтæ уын æнæнæмгæ нæй. 
Мæ лæппутæн æнахъомæй сæ домæнтæ чысыл уыдысты. Да- 
рæсæй сын сæ уæлæ цы кодтам, ууыл разы уыдысты, фæлæ куыд 
стыр кодтой, афтæ сæ домæнтæ дæр семæ рæзтысты, æмæ ма куыд 
фæстагмæ фæстæмæ дзурын дæр райдыдтой: 
- Уыцы хæлаф мæ зæрдæмæ нæ цæуы! 
- Уыцы дзабыртæ нæ бæззынц. Цæфхадджынтæ мæ хъæуы! 
- Абон мæ скъоламæ цæуын нæ фæнды! 
- Пионерты лагерьмæ нæ цæуын. Хъæумæ мæ, нанамæ фæнды. 
Æз мæхи ныхас кодтон, уыдон - сæхи. 
Хъæуы сæ гыцци бынтон сси йæ хъуырмæ. Куы фыййау нæ 
куымдтой, куы цæугæдонмæ æппæрстой сæхи. 
Иу хатт Æхсар доны, хуыдыммæ бахаудта. Чысыл ма бахъæуа 
фæхуыдуг уа, йæ амонд уыд, æмæ нæ сыхы лæппутæ уым фесты. 
Тыххæй ма йæ раластой уыцы стыр зилгæ хуыдымæй. Кæд æмæ 
кæдмæ не ’рчъицыдта. Нæ мæгуыр хæдзар нын фæцæй хæлдта. Ме 
’хсæвы хуыссæг, мæ боны ’нцойад фесæфт. Зæгъын афтæ куы уой, 
уæд куыд архайдзыстæм семæ? 
Болаты мæлæт мын ног кæнын байдыдта. Лæппутæн фыд 
ахæм кары хъæуы. Уæд сæ кар, сæ зондивæны вæййынц, уыцы рæ- 
стæджы сæ мадæй нæ фæаргъуц кæнынц. 
Ме ’фсин-иу мын, мæгуыр, ныфсытæ авæрдта: 
- Ма тæрс, мæ хур, дæу куыд фæнды, афтæ та тагъд суыдзы- 
сты. Ахæм кары лæппу рæдиаг вæййы. Хъус сæм фæдарын хъæ- 
уы. Уыцы азтæй куы ахизой, уæд афтæ нал уыдзысты. Мæ фæрстæ 
фехæлой, Болат... Уый дæр адон цахъхъæнæй афтæ хивæнд уыд. 
Иу йæхи ’мцахъхъæн лæппуимæ сæмдзæхтон æмæ æхсæв хæдзар- 
мæ дæр нал цыд. Куы-иу æй кæцæй æрбакодтон, куы кæцæй. Бирæ 
хатт-иу мын хæдзармæ комгæ дæр нæ кодта. Ахæм рæстæджы-иу 
126 

æм мæ къух дæр систон. Цал æмæ йæ цал хатты фæнадтон, мæ 
къухтæ бахус уой. 
Кæимæ сæмдзæхтон, уымæн йæ фыд тынг карз лæг уыд æмæ- 
иу йæ лæппуйы арæх æфхæрдта. Болатмæ дæр æртхъирæнтæ код- 
та: мæнæн, дам, мæ лæппу сабыр уыд, фæлæ, дам, мын æй Болат 
фесæфта! Кæмдæриддæр, дам, ыл рахæст уон - уæнгцъæлтæ, дам, 
æй фæкæндзынæн. 
- Мæгуыры бон мыл, - мæхицæн загътон. - Ацы лæг æрра 
цыдæр у æмæ мын мæ хæдзар халдзæнис. 
Иу изæр та нæм йæ усимæ æрбацыд. Уæд æртхъирæнтæ нал 
кодта, фæлæ дзырдта сабырæй: 
- Дæ лæппуйы дын рагæй зонын. Хæдзары дæр нæм бирæ хæт- 
тыты уыд. Ацы сыхы схъомыл æмæ йæм айфыццаг æгæр бартхъи- 
рæн кодтон, фæлæ мæ аххос нæ уыд. Не скаст нæ иунæг лæппумæ у. 
Дæуæн дæр фараст не сты. О, фæлæ æгæр скъæбæда сты. Тæрсын, 
исты фыдбылызы нын куы бахауой. Сæ тæккæ æррайыл сты. Гъо, 
æмæ нæ лæппуимæ куы тызмæгæй дзурын, куы сабырæй, фæлæ 
дзы къæрттæй цъула нæ хауы. Æмæ мах, мæнæ не ’фсинимæ, баны- 
хас кодтам, цалынмæ ницы фыдбылыз сарæзта, уæдмæ йæ, зæгьын, 
æфсадмæ арвитын кæнæм. Кæд ын уым йæ рохтыл æрхæциккой. 
- Дæу та куыд фæнды, мæ хойы хай? - бафарста мæ лæг. - 
Ды дæр афтæ куы бакæнис. Хуыздæр уаид. Сымахæн мах лæппуйæ 
фыдзонддæр зыны. Исты йæм куы сдзурын, уæд мæ йæ цæстытæй 
фæцæйныхъуыры. Йæ фыдæх цæстæнгас ын нæ бауромын. Уый, 
гæнæн ис, лæг дæр амара, фæлæ дзæбæх ахъуыды кæн. Цæйнæ- 
фæлтау ахæм исты æнамонддзинад сараза, фæлтау æй ды дæр æф- 
садмæ акæнын кæн. 
Цыма мæ джебогьæй ныррæхуыста, афтæ фæдæн, æмæ йыл 
мæ зæрдæйы маст ныккалдтон: 
- Уый циу, цытæ дзурыс? Худинаг дæм куыд нæ кæсы?! Ныр- 
ма йæ азтæ куы нæ сæххæст сты, цалдæр мæйы ма йæ куы хъæуы! 
Мæ сывæллонæй мын фыдгæнæг куы сарæзтай. Науæд цæй æфса- 
ды кæйттæ кæныс? Мæ æнахъом сывæллоны мын куыд æрвитын 
кæныс æфсадмæ? 
- Хорз, куыд дæ фæнды, афтæ... Æрмæст дæ лæппуйы бафæ- 
дзæхс, нæ лæппуимæ ма цæуæд, - загъта ма æмæ ацыдысты. 
127 

Хъуыды кодтон, зæгъын, Болат мæ хæдзары куы нæ уа, уæд 
дзы иу æхсæв дæр не сбон кæндзынæн. Уый размæ аз æй скъо- 
лайæ Кавказмæ къахдзоныгътыл ерысæй бырынмæ арвыстой, 
æмæ йе ’рцыдмæ æррайы хуызæн сдæн æмæ мын, зæгъын, ныр 
æфсадмæ куы ацæуа, уæд æнæ Болат куыд цæрдзынæн, фæлæ 
уыцы лæппу æфсадмæ цæуыныл куы сразы, уæд ма Болат мæ 
ныхасмæ хъуыста, цы? Æрвылбон дзы «æфсадмæ цæуын, æф- 
садмæ цæуын» еддæмæ ницыуал хъуыстон. Æз ын алы æфсæнт- 
тæ кодтон: 
«Рынчын дæн. Де ’рцыдмæ амæлдзынæн!..» 
Уæдмæ йе ’фсадмæ цæуыны рæстæг дæр æрхæццæ, æмæ мæ 
ныхæстæ дзæгъæлы фесты. 
Цыма мын тохы быдырмæ цыд, уыйау æй, цæссыгкалгæ, фæн- 
дараст кодтон. 
Болат та цин кодта. Уый цæмæй зыдта æфсады, хæдзары хуы- 
зæн, æввонг цард кæй нæй. 
- Ма мæт кæн, гыцци. Кæс-ма, кæддæра дæм цы хуызæн лæ- 
гæй æрæздæхон, - загъта мын, стæй ме ’фцæджы атыхст æмæ фæ- 
цæуæг. Æз та мæ мидбынат, цавддурау, лæугæйæ баззадтæн. 
Цы бон мæ уыд, æнæ Болат цы рæстæг æрвыстон, уый зын 
зæгъæн у. Мæ фæрстæ фехæлой! Уæдæ йæ ныр куыд уромын? Æр- 
цæуынмæ дæр æм куы нæуал æнхъæлмæ кæсын. - Ме ’фсин йæ 
дыууæ къухæй йæ сæр ныххоста æмæ та ныдздзынæзта. 
Æз æй сабыр кæнынмæ фæдæн: 
- Нана, ма ку, цытæ кæныс? Дæ сæрæй куы фæхъæрзыс? 
- О, амæла мæ сæр, амæла! Куыд цæрын æнæ Болат, йæ фæстæ 
ма мæхи удæгас куыд ныууагътон? Хур ма мыл куыд кæсы? 
Мæхицæн дæр мæ зæрдæ фæцæйтыдта: 
«Æцæг, æнæ Болат куыд цæрæм?» 
Зæронд усы тыххæй мæхи бæргæ фидар кодтон, фæлæ мæ 
кæуын фергом, уæддæр ма нанайы æрбахъæбыс кодтон æмæ йын 
загътон: 
- Нана, æндæр бон нæ нæй, фæлæ быхсæм, фæразæм хъыс- 
мæты фыдæнæн. Цæрын нæ хъæуы, кусын. Нырма нæ кæстæртæ 
хъомыл кæнинаг сты. 
Нана дарддæр дзырдта: 
128 

- О, мæ дын уый зæгъинаг уыдтæн, мæ зæрдиаг. Болат æф- 
садæй куы ’рыздæхт, уæд бынтон æндæр зондимæ ’рцыд. Дис ыл 
кодтам æз дæр æмæ нæ сыхæгтæ дæр. Раст æй цыма ивгæ бачын- 
дæуыд, куыд тынг аивта, куыд фембаргæ?.. 
Лæппуйы къæбæдайыл æууæнк нæй, мæ бон. Адонæн - Бо- 
рæтæн сæ мыггаг афтæ у. Гыццылæй фыдуаг вæййынц, стырæй - 
сабыр. Болаты фыдæй дæр, дам-иу сæ къухтæ сæ дзыхы акодтой, 
стæй, дам, куы слæг, уæд адæмæн уд æмæ дзæцц фестад. 
Мæнæн, ме ’фсины ныхæстæм, цины æнкъарæн ме уæнгты 
анхъæвзта: 
«Уæдæ мæ лæппутæ дæр æфсадмæ цæудзысты? Уæдæ нын 
æфсæддон лæппутæ уыдзæн?..» 
Куы-иу мæ смæсты кодтой, уæд-иу ме ’фсины ныхæстæ æры- 
мысыдтæн: 
«Адонæн сæ мыггаг афтæ у...» 
Уый ныфсæй цардтæн: 
«Куы сыстыртæ уой, уæд раивдзысты». 
Мæ зæрдæ-иу фæфидар. 
Æмæ сыл, æцæгдæр, азтæ куыд цыд, афтæ æмбаргæдæр код- 
той. Скъолайы иттæг хорз ахуырдзаутыл нымад уыдысты. 
Нырма, райдиан скъолайы куы ахуыр кодтой, уæдæй райдыд- 
той фæндтæ кæнын: куы-иу мын дохтыртæ уыдысты, куы аразджы- 
тæ, куы хæдтæхæгскъæрджытæ, куы денджызонтæ, куы юристтæ. 
Æгæрыстæмæн ма - космонавттæ дæр... 
Иу дзырдæй, цынæ профессийы лæппутæ мын уыд. 
Æхсар астæуккаг скъола каст куы фæцис, уæд фæлварæн- 
тæ лæвæрдта Мæскуыйы Бауманы номыл уæлдæр техникон 
ахуыргæнæндонмæ, фæлæ конкурсы нæ ацыд, æрдæг балл ын 
не сфаг. 
Фæззæджы йæм æрсидтысты Советон æфсады рæнхъытæм. 
Ацыд æфсадмæ æмæ, кæй зæгъын æй хъæуы, фæлмæцыдаид, 
фæлæ мæм фыста: 
«...Гыцци, куы зонис, куыд дын снæзивæг дæн. Райсом мын 
«уæлæмæ сыст» зæгъын нал хъæуы. Уыцы иу рæстæджы фехъал 
вæййын æмæ - стгæ. Фыццаг бонты æрæджытæ кодтон æмæ-иу 
уайдзæфты хай фæдæн. 
*9 129 

Ам, æфсады, цард хуыздæр æмбарын байдыдтон. Бафæлвар- 
ма, исты йæ афоныл ма сараз... Цыбыр дзырдæй, цард дзы æхсиды. 
Фæлмæцгæ ницæмæй кæнын, фæлæ дæу æмæ нанайы æрымы- 
сын. 
Иунæг уысм дæр мæ Бауманы номыл уæлдæр ахуыргæнæндон 
уæгъд нæ уадзы. Мæхи йæм цæттæ кæндзынæн, цалынмæ йæм ба- 
хауон, уæдмæ. 
Цы сæрибар рæстæг мын вæййы, уый чингуытæ кæсыныл 
хардз кæнын. 
Нана, мæ зынаргъ нана, дæхи ныффидар кæн мæ ныццыдмæ. 
Куы ныццæуон, уæд хъуамæ куывды иумæ фæкафæм. 
Æхсæртæг - æнæсæттæг, ды та куыдтæ дæ? Дæ ахуыры фæ- 
разондзинад кæд нæ фæныллæг? Нана æмæ гыццийы коммæ кæс, 
науæд искуы фæсмон кæндзынæ. Зоныс, æфсадæй хæдзармæ куыд 
тынг æхсайы зæрдæ? Адæймаг йæ хивæнд митыл куыд тынг фæ- 
фæсмон кæны... Æз куы ныццæуон, уæд араздзынæн, цыдæриддæр 
мын гыцци æмæ нана дзурой, уый. 
Тæхуды искуы та мын нана куы зæгъид: 
«Æй, къæбæда, галиу митæ ма кæн, æндæра дын дæ былтæ 
фæнæмдзынæн!» 
Æхсæр, æфсады адæймаг бирæ зонд базоны. 
Ноджыдæр дыууæ нана æмæ гыцци дæ фæдзæхст фæуæнт ца- 
лынмæ æз æрцæуон, уæдмæ...» 
Ме ’фсинимæ-иу не ’фсæддоны фыстæджытыл куы худгæ фæ- 
кодтам, куы та фырцинæй нæ цæстысыгтæ фæкалдтам. Ме ’фсин- 
иу йæ зæрдæйы цин не ’мбæхста: 
- Куыд нын сзæндджын нæ къæбæда лæппу? Æхсæртæгæн 
зонд куыд амоны? Нæхимæ ма куы уыд, уæд-иу æй истæуыл куы 
фæхъыг кодтам, уæд нæм æфсадмæ цæуынæй æртхъирæн кодта. 
Æмæ æгайтма ацыд, хорзæн ын фæци. 
Цалынмæ Æхсар æфсады службæ кодта, уæдмæ Æхсæртæг 
дæр фæцис астæуккаг скъола æмæ Æхсар æфсадæй цы аз æрыз- 
дæхт, уыцы фæззæг нын дыууæ абитуриенты уыд уæлдæр ахуыр- 
гæнæндонмæ. Нæ амондæн, сæ дыууæ дæр бахаудтой: Æхсар - 
Мæскуыйы Бауманы номыл уæлдæр техникон ахуыргæнæндонмæ, 
Æхсæртæг та - Цæгат Ирыстоны хъæууонхæдзарадон институтмæ. 
130 

Афтæмæй та чысылæй цынæ институтмæ фæнд кодта, фæлæ дзы 
хъæууонхæдзарадон институты кой никуы фехъуыстон. Æппын- 
фæстаг æй æндæр фæрæз нал уыд: «Æрмæстдæр хъæууонхæдзара- 
дон институт, æндæр ницы». 
Афтæ ’нхъæлын, цыма йæм уыцы хъуыды йæ фыды тых- 
хæй фæзынд, цæмæй йæ фыды дæсныйад райстаид, æмæ йын йæ 
хъуыддаг адарддæр кодтаид. 
Ахуыр кодтой: Æхсар - Мæскуыйы, Æхсæртæг - Орджони- 
кидзейы. Æз æмæ ме ’фсин та ам, нæхи горæты, цардыстæм. Зы- 
мæджы ма-иу нæм хъæуæй гыцци дæр æрцыд. 
Нæ зæрдæтæ дыууæрдæм æхсайынæй дыууæ дихы фесты. 
Кæд сæ фыстæджытæ арæх истам, уæддæр-иу нын сæ алы фыстæг- 
райст дæр бæрæгбон уыдис. 
Куырыхон лæгтау мын сæ дыууæ дæр фæдзæхстой сæ дыууæ 
нанайы, цыма сыл иунæг уыдон зæрдæ рыст. 
Азтæ, дугъон бæхтау, згъордтой... 
Фесты сæ ахуыр. 
Æхсар, йæ ахуыр фæуыны фæстæ, Мæскуыйы баззад æмæ 
куыста, каст цы ахуыргæнæндон фæцис, уым. 
Ме ’фсин-иу дзырдта: 
- Кæсут-ма, кæддæра мæ къуыбыррихи лæппу куыд стыр 
ахуыргонд лæг суа. Уый йын феста йæ нана... Æхсæртæг - æнæ- 
сæттæджы æндæр фæрæз нал уыд: «Æрмæстдæр хъæууонхæдзара- 
дон институт фæуыны фæстæ ацыд уæлхох быдыр - уыгæрдæнты 
хъæумæ æмæ куыста совхозы агрономæй. 
Хæдзарæй йемæ ахаста, йæ фыдæн нæм цыдæриддæр чины- 
гæй, фыстæй баззад, уыдон. 
Фыццаг аз дыууæ лæппу дæр сæ улæфт райстой сентябры 
æмæ æгас мæй уыдыстæм иууылдæр хъæуы, гыццимæ. Нæхицæй 
амондджындæр никæйыуал æнхъæлдтам. Дыууæ зæрондæн сæ 
мидбылхудт нал сæфт. 
Лæппутæ дыууæ нанайы кæрæдзиуыл «байуæрстой». 
Горæттаг нана фæци Æхсары, хъæууон нана та - Æхсæртæ- 
джы. 
- Мæ нана горæты мæнмæ цæрдзæн, - загъта Æхсар. 
- Мæ нана та хъæу ы мæнмæ цæрдзæн, - загъта Æхсæртæг дæр. 
131 

- Æз та, æз? - бафарстон мæ лæппуты. 
Уыдон сæ кæрæдзимæ бакастысты, стæй Æхсар йæ мидбылты 
æфсæрмы худт бакодта: 
- Ды та, гыцци, ссар кæимæ цæрай... 
- Æцæг, æцæг, гыцци. Раст зæгъы Æхсар. Горæты иунæгæй тæ- 
ригьæд дæ. Нæ зæрдæ дæм æхсайдзæн. Схъомыл нæ кодтай, слæг- 
тæ стæм. Царды фыдæбоны йеддæмæ ницы федтай. Ныр та дæ- 
хиуыл ахъуыды кæн... Кæй æмбарай, чи дæ ’мбара... Мах дæр дæ 
нæ ферох кæндзыстæм, - хъазыны хуызы йæ хъуыды фергомдæр 
кодта Æхсæртæг. Йæ ныхасмæ Æхсар фæуæндондæр: 
- Мæнæ цы дзæбæх ныхæстæ кæны, ацы æдылы. 
Нырма йæ цæст Æхсæртæгмæ фæныкъуылдта, стæй мæнмæ 
къахæджы каст æрбакодта: 
Æз сæм мæ цæстытæ схъулæттæ кодтон: 
- Æдылы ныхæстæ ма кæнут, къæбæдатæ! Ничи сæм кæсы? 
Ома нæ кæд хъуыдтæ, уæд немæ уыдтæ, ныр слæгтæ стæм, дæ сæр 
нæ нал хъæуы æмæ дæ хъуамæ фервæзæм. 
Лæппутæ фергъуыйау сты: 
- Нæ, гыцци, цытæ дзурыс? - æппынæрæджиау сдзырдта Æх- 
сар, стæй мæ йæ хъæбысы фелвæста, йæ фидар цæнгтæй мæ уæл- 
дæфы, цъилау, ныззылдта. 
- Гыцци, дæуæй чи хъуамæ сфæлмæца. Хъазгæ кæнæм, - загъ- 
та Æхсæртæг дæр æмæ та сæ кæрæдзимæ бакастысты. 
- Къæбæда ныхæстæ ма кæнут, къулбадджытæ. Йе ’взонджы 
бонты нал смой кодта, фæлæ ныр зæрондæй?.. - бауайдзæф сын 
кодта гыцци. 
- Раст зæгъынц, раст, мæ хъæбултæ. Æз ын йе ’взонджы бон- 
ты дæр загьтон уыцы хъуыды, фæлæ мæ уайдзæфы хай фæкодта, - 
æнкъардæй загъта ме ’фсин, - æмæ йæ ныхас адарддæр кодта. - 
Зæххыл дыууæ удæй æввахсдæр нæй. Дæ хъæбул дын куыд фæнды 
æххуыс ма уа, æхсæвæй-бонæй дæ цуры куы бада, дæ цæрайæ куы 
цæра, уæддæр дын дæ удыхайы ничи баивдзæн. Уæлдайдæр та зæ- 
рыбон... Дыууæ уды куыд бамбарой сæ кæрæдзи, афтæ ничи. Æз 
уын дыууæ æцæг удыхайæ зæгъын. Сæ цин, сæ хъыг æрмæстдæр 
уыдонæн сиу вæййы. Æнæ удыхай зын цæрæн у, фæлæ та дын но- 
джы дæр зæгъын, чындз, дæ сомбоныл ахъуыды кæн... 
132 

Мæнмæ уыцы ныхæстæ се ’ппæтдæр мæ уды æфхæрæгау 
кастысты. Мæ уды цин æз æрмæстдæр мæ хъæбулты цины уыд- 
тон, мæ амонд - сæ амонды, æндæр мæм никуыцæйуал ницы 
хъуыст. 
Адæймаг цы уавæрты фæцæры, уымæй фенхъæлы, цыма цæ- 
рæнбонты афтæ уыдзæн. 
Фæстагмæ ме ’фсин арæхæй-арæхдæр рынчынтæ кæнын рай- 
дыдта. Тыхстис йæ зæрдæйæ. 
- Сыджыты зæрдæ фæуа! Скъуыйын æй куы хъуыд, уæд не 
скъуыд, мæ дарæг хъæбулы æнамонддзинады фæстæ, фæлæ ныр 
мæ дыууæ сагсур хъæбулæй мæ зæрдæ куы барухс, уæд та мын 
скъуыйгæ рацæйкæны, - дзырдта-иу ме ’фсин. 
Алы амæлттæй дæр архайдтон ме ’фсины низыхатт фæсуры- 
ныл, фæлæ æз æдых разындтæн, низ стыхджын æмæ уый фæуæла- 
хиз... 
Болаты мард та цы уыд?.. Ме ’фсин ын æмбæрзæн фæцис. 
Уый уыд нæ хæдзары фарн, йæ рæбинаг цæджындз. Нæ ныфсы 
мæсыг, нæ хæдзары бæркад... 
Йæ амæлæты фæстæ мæм нæ хæдзармæ бацæуын нал цыд. Бæ- 
стæ мыл гуыр-гуыр кодта, сæр зылд, нал мæ дзурын фæндыд, нал 
худын... Уазæг-иу нæм куы ’рбацыд, уæд-иу мæхимидæг бандзыг 
дæн. Цы йын балæггад кодтаин, йемæ цæуыл дзырдтаин, уымæн 
ницы зыдтон. Цыма нæ хæдзары дымгæ къуыззитт кодта. Нæ исы 
бæркад дæр нал уыд. Нал цины бон зыдтон, нал хъыджы бон... 
Ме ’фсины удæгасæй-иу мæ лæппутæ куы ’рцыдысты, уæд-иу 
нæ хæдзары цин, хъæлдзæгдзинад нал сысти... Ныр та нæ худын 
дæр никуыуал райхъуыст. 
Лæппутæ мын дзырдтой: 
- Гыцци, хъыг дæм ма фæкæсæд, фæлæ нæ, нанайы фæзианы 
фæстæ, нæ къах ардæм нал хæссы. 
- Цы хъыг мæм кæсы, уæ нывонд фæуон, мæхæдæг дæр афтæ 
дæн. Сымах ам куы нæ вæййут, уæд мыл мæ хæдзары къултæ кæу- 
гæ-ниугæ фæкæнынц. Бирæ нæ, фæлæ ма нын фондз азы уæддæр 
куы фæцардаид. Науæд ма нæ хæдзары иу кæстæр куы федтаид. 
Уый уыд, мæгуыр, йæ цнн, йæ бæллиц. Сыхæгтæй-иу искæмæй 
сывæллоны кæуын куы фехъуыста, уæд-иу æм батæхуды кодта: 
133 

«Тæхуды уæ къона. Мæ кæстæртæн ма кæстæртæ куы фенин, 
стæй куы амæлон, уæд-иу мын хист нæ, фæлæ чындзæхсæв скæ- 
нут». 
Лæппутæ-иу сæ улæфты рæстæджы мæ цуры уыдысты, стæй 
та-иу дыууæ къулы ’хсæн иунæгæй баззадтæн. 
Фыццаг бонты æррайы хуызæн уыдтæн. Æнæхъæн афæ- 
дзы бæрц иунæг æхсæв дæр нæ фатеры иунæгæй нал сбон кодтон. 
Куы сыхæгты устытæн лæгъстæ кодтон: «мæ цуры схуысс», куы ме 
’мкусæг сылгоймæгтæн... Цæмæй тарстæн, уымæн мæхæдæг дæр 
ницы зыдтон. 
Гыцци мын хъæуæй горæтмæ нæ куымдта. Йæ хæдзар фосæй 
йедзаг уыд. Уый размæ дæр-иу сæ зымæджы куы кæмæ радта хæс- 
сынмæ, куы кæмæ. Æрдæгыл-иу ын банцадысты. 
Загъта мын: 
- Нырмæ дæр дæм де ’фсины тыххæй цыдтæн. Йемæ цæры- 
нæй нæ бафсæстæн, мæ бон бакæла. Ды бон-изæрмæ куысты вæй- 
йыс. Дæ хæдзары иунæгæй сæрра уыдзынæн. Фæлтау мæ ныууадз 
мæ хъæубæсты ’хсæн... 
Æз мæ куыстæн мæхи снывонд кодтон. 
Мæ рынчынтæ. Æрмæстдæр мæ рынчынтæ... Уыдон сдзæ- 
бæх кæнын ма уыд мæ мæт, мæ бæллиц. Æндæр мæ ничиуал æн- 
дæвта. 
Иу хатт та мæ палатæйы иу ног рынчын схуыссын кодтой. 
Райсомæй та палатæмæ куы бацыдтæн, уæд сын «уæ райсом 
хорз» загътон, стæй сыл мæ цæст ахастон æмæ рæвдаугæ хъæлæ- 
сæй сдзырдтон: 
- Уый нæм ног рынчын куы ис. 
Зæронд ус йæхимидæг базмæлыд, æндæр ницы сдзырдта. Æз 
йæ цурмæ бацыдтæн, йæ фарсмæ бандоныл æрбадтæн æмæ йæ ба- 
фарстон: 
- Мæ мады хай, цы кæныс? Цы хъаст кæныс дæ цæстытæй? 
- Цы кæнон, дæ нывонд фæуон? Куыд нæ сæ хъаст кæнон? 
Арвы рухс сæ нал уынын. Мæ удæгас ма цы у? - загъта мын, хъæр- 
зæг^у, зæронд ус. 
Басгæрстон æй. 
Йæ дыууæ цæстæй дæр нæ уыдта. 
134 

Рынчын мæм цыдæр зонгæйы хуызæн фæзынд æмæ йæ афар- 
стон: 
- Зæгъ-ма, кæмæй дæ, мæ мады хай? 
- Налататæй, - загъта мын. 
Фæкомкоммæ йын дæн, кæддæр йæ русыл цы сау стъæлфмæ 
тæхуды кодтам, уымæ. Уæд куыд тынг фидыдта йæ сырх уадулыл. 
Ныр русы æнцъылдтытæй рæстмæ зынгæ дæр нал кодта. 
Æз фестадтæн йæ цурæй æмæ мæ кабинетмæ, згъорæгау, 
ацыдтæн: 
«Уый у! Æнæмæнг уый у!» - дзырдта мæм мæ зæрдæ. 
О, ме скæнæг хуыцау, ме ’фсинимæ мæ тæригъæд цал хатты 
хъардтам ацы усæн. Куыд æнæуынон нын фестад, куыд-иу æй æл- 
гъыстам: 
«Нæ тæригъæд баззайæд йæ радтæгæн. Фæлтау калм куы ный- 
йардтаид æмæ нæ куы бахордтаид». 
«Æнæмæнг уый у, мæ фыдбылызраттæг», - ног та сдзырдта 
зæрдæ æмæ мæ мидхъуыдыты ныдздзæгъæлтæ дæн. - О, ме скæ- 
нæг хуыцау, кæцæй мæм каст ацы бæллæх, мæхи куыд стыр бæрны 
баппæрстон? Æнамонддзинад дын чи ’рхаста, уымæн дæр хæс- 
джын у, æмæ йын дæхи хъар цæсты рухс раттыныл. Зын у, тынг 
зын, ахæм адæймаджы бæрны бацæуын, де знаджы мадæн хос кæ- 
нын. Ау, куыд ын хъуамæ схос кæнон?!» 
Мæ хъуыдыйæ мæхæдæг фæтарстæн, кабинеты мæ алыварс 
аракæс-бакæс кодтон, зæгъын, мачи мæ фехъусæд. 
«Куыд ахъуыды кодтон афтæ, цы зæрдæйæ? Æз дохтыр дæн, 
хæсджын. Рынчынæй мæ маст куыд исын? - ног хъуыды мæ зонд 
ацахста æмæ фырæфсæрмæй мæ цæсгом цъæхарт суагъта. - Ацы 
зæронд усæй бирæ лæггад куы зонын, йæ цæхх, йæ кæрдзын мын 
рæдауæй куы лæвæрдта. Цы аххосджын у зæронд куырм ус? Уый 
сардыдта йæ чызджы?» 
Сыстадтæн æмæ ме уæнгтæ аивæзтытæ кодтон, цыма мæ тарф- 
фынæйæ райхъал дæн. 
Бацыдтæн йæ цурмæ æмæ та йæ ногæй сгарын. 
- Операци дын бахъæудзæн, мæ мады хай, нырма иу цæстыл, 
уый куы сдзæбæх уа, уæд та иннæуыл, - загътон ын. 
Мæ ныхæстæм куырм усы цæсгом бахудæндзаст: 
135 

- Æндæр мацы фена дæ ралгъитæг, æз цы нæуал фенон арвы 
рухс. Мæнæ мын рисгæ куы нæ кæниккой æмæ мын сæ сыг куы нæ 
кæлид. 
- Ма тæрс, ракæсдзынæ сæ, æнæмæнг сæ ракæсдзынæ, - ныф- 
сытæ йын авæрдтон, æмæ иннæ рынчынтыл азылдтæн. 
Анализтæ йын куы сарæзтам, уæд ын операцийы бон снысан 
кодтон æмæ медицинон хойы бафæдзæхстон, цæмæй йæ операци- 
мæ бацæттæ кæной. 
Операцийы размæ бон Уазнойы рынчындоны федтон. 
Нæ кæрæдзийыл бацин кодтам, стæй, цыма кæмæ ’рбацыд, 
уый нæ зыдтон, уыйау æй афарстон: 
- Уазно, æнæхъуыддаг не ’рбауадаис? Исчи дын ам ис, мый- 
йаг? 
Уый мын афсон кодта: 
- Мæ сыхæгты зæронд ус ам хуыссы æмæ уый уынынмæ æр- 
бауадтæн. 
Мæхимидæг загътон: 
«Зонын æй, Уазно, кæмæ æрбацыдтæ æмæ мын цы æфсæнттæ 
кæныс?» 
Операцигæнæн бон дæр та йæ райсомæй палатæйы федтон 
куырм усы цур æмæ та йæ къахæджы фарст акодтон: 
- Кæмæ та æрбауадтæ, Уазно? 
Цы ма загътаид, уый нал зыдта. Ныхъхъус. Ницыуал сдзырдта. 
Æз та йæ дыккаг хатт афарстон: 
- Уазно, знон мын ацы зæронд усы кой кодтай? 
- Гъо, - цыбыр дзуапп мын радта æмæ йæ къæхты бынмæ 
ныккасти. 
- Æмæ дæ мад у æви дæ сыхаг? - бафарстон та йæ. 
- Мæ мад, - стыр зынæй сдзырдта Уазно æмæ тыхулæфт нык- 
кодта. 
Æз ын цæстæй ацамыдтон, зæгъын, мемæ рацу. 
Уазно мæ фæстæ бацыд кабинетмæ. 
- Уазно, æз фыццаг бон базыдтон, уыцы зæронд ус дæ мад 
кæй у, уый. Цæмæннæ мын æй схъæр кодтай? - бафарстон æй. 
- Æмæ гъа, мæ цæсгом дæм нæ хъæцыд, - дзуапп мын 
радта æмæ мæм йæ зæрдæйы уынæргъын, хъæрзæгау, рай- 
136 

хъуыст. -Зын мын у, тынг зын, дæумæ æххуысмæ бадзурын, 
фæлæ мæ æндæр бон нæй. Мæ мадмæ кæсгæйæ мæхи цæсты 
рухс дæр фесæфдзæн. Тæригъæд ын кæнын æмæ йын ныр кæ- 
дæй нырмæ дзурын, зæгъын, Мисурæт хорз цæсты дохтыр у. 
Уымæ дæ бакæнон, фена дын дæ цæстытæ æмæ сæ кæд операци 
хъæуы, уæд дын сараза. 
Дзурын дæр мæ никуы суагъта. Мæ тæригъæд, дам, баззайæд 
ме ’намонд чызгæн. Уый хуызæн адæймагæн, дам, ахæм мæсты- 
тæ чи скодта. Ныр, дам, æм цы цæсгомæй хъуамæ бацæуон. Куыд, 
дам, ын зæгъон: мæ цæстытæ ма мын фен?.. 
Науæд, дам, сын уый цы зæрдæйæ хъуамæ схос кæна? Мæ 
чызг, дам, ын цас мæстытæ фæкодта? Цас æй фефхæрдта? Фæлтау, 
дам, куырмæй кæдмæ быхсон, уæдмæ цæрдзынæн... 
Цы бон мæ уыд, хъуыддагæн пайдайы сæраппонд, хаттæй- 
хатт лæджы гæдыныхасы сæр дæр бахъæуы. Мæ хъуыдыйы кæцæй 
фæцис, нæ зонын. Афсон ын кодтон: 
- Гыцци, иу дзæбæх дохтыр ма дзы ис Борæтæй. Уый дæр Ми- 
сурæт хуыйны. Дасионæй йæ хуыздæр дохтыр хонынц æмæ цом, 
уæд та дæ уымæн фенын кæнон. 
- Хорз, мæ хъæбул. Чысыл ма сæ арвы рухс куы суынин æмæ 
мæ развæндаг лæдзæджы бырынкъæй куы нæуал сгарин. 
Мæ ныхасыл сразы мæ мад, æмæ куыд федтай, афтæ йæ дæ па- 
латæйы схуыссын кæнын кодтон, фæлæ дын йæ бафæдзæхсын мæ 
цæсгом нæ бахъæцыд. Ныр та мын знон балæгъстæ кодта, операци, 
дам, мын куы аразой, уæд, зæгъ, мæ цуры лæуу, æмæ йæм мæнæ 
æрбацыдтæн. Мæ бон ын цы баххуыс у? Уæддæр йæ зæрдæйæн 
ныфс дæн, мæгуыр. 
Дæхæдæг мæ куы нæ бафарстаис, уæд дæм мæ цæсгом нæ 
бахъæцыдаид... 
- Цытæ дзурыс, Уазно? Бафхæрдтай мæ. Дæ цæсты ахæм 
лыскъзæрдæ адæймаг дæн? Цы аххосджын дæ ды, науæд 
куырм зæронд ус? Мæ бон цы бауа, уый йын баххуыс кæндзы- 
нæн. Уый мæ комкоммæ хæс у. Афтæ мæ ахуыр кодта советон 
скъола, афтæ мæ хæсджын кæны мæ професси. Ацы ныхæстæ 
куыд загътон, афтæ мæм медицинон хо кабинеты къæсæрæй 
æрбадзырдта: 
137 

- Æмбал дохтыр, рынчын операцимæ цæттæ у. 
Цыма фыццаг хатт арæзтон операци, уыйау мæ къухтæ сзыр- 
зыр кодтой, мæ зæрдæ та - гуыпп-гуыпп. Зæгъын цынæ вæййы 
царды. Уæд та нæ фæрæстмæ ис мæ операци. Уæд мыл Уазнойы 
зæрдæ фæхуддзæн æмæ зæгъдзæн: 
«Мæ хойы тыххæй нæм мæсты уыд æмæ йын æнæбары опера- 
ци сарæзта». 
Мæ хъуыдыйæ мæхæдæг фефсæрмы дæн æмæ мæхицæн загъ- 
тон: 
«Уанцон нæу? Уый гæнæн куыд ис? Æнæмæты операци са- 
рæзта». 
Операци рауад иттæг хорз. 
Зæронд усæн ракæсыны бар куы радтон, æмæ арвы рухс куы 
суыдта, уæд уымæ бакæсын диссаг уыд. Гыццыл сывæллонау, цы 
акодтаид, уымæн ницыуал зыдта. 
Къаддæр цин нæ кодтон æз дæр. Цин ыл кодтон, æппæты фыц- 
цаг операци куы сарæзтон, уæд ууыл куыд цин кодтон, афтæ. 
Мæхимæ ма мæсты дæр кодтон, зæронд ус чи у, уый куы ба- 
зыдтон, уæд мæ кабинетмæ кæй ацыдтæн, уый тыххæй. 
Иу хатт палатæйы æз æмæ зæронд ус иунæгæй баззадыстæм. 
Йæ цуры æрбадтæн. Ус мын мæ къух айста æмæ йæ йæ риумæ ныл- 
хъывта: 
- Ацы къухты нывонд мæ хуыцау фæкæна, мæнæн ма арвы 
рухс чи фенын кодта. Мæ цард мæм æппындæр ницыуал зынд. 
Зæгъын, цы ма у мæ удæгас? Къодахау, иу ран хаудæй лæуу. Уый 
цæй удæгас хуыйны? Ныр та мæ, дæ фæрцы, ногæй цæрын æр- 
фæндыд. Уас мæ уд дæ къухты нывонд фæуа. Диссагдæр ма цы уа, 
адæймаг бакуырм уæд æмæ та йæ ногæй ракæсын кæн... 
Ам ма нæ горæты ноджы иу хорз дохтыр хонынц. Ды дæр æй 
зондзынæ Дасетæй. Уый дæр, дам, Мисурæт хуыйны. 
Æз мæ мидбылты бахудтæн, стæй йын загътон: 
- О, зонын æй. Уый облæстон рынчындоны кусы. Арæх æй 
фенын. 
, - Мæ лæппу Уазнойы афтæ фæндыд, цæмæй мын операци 
уый сарæзтаид, фæлæ йын æз не сразы дæн. Æниу ма мын уый 
дæр, дæу уæлдай, цы сарæзтаид. Цæстырухс мæ хъуыд, дæ нывонд 
138 

мæ сæр, æмæ мын æй радтай. Адæмы арфæ мыл æрцæуын кодтай: 
«Цæстырухс дæ хай», зæгъгæ. 
Æзæй афарстон: 
- Цæмæннæ дæ бафæндыд, Дасион дын сарæзтаид операци, 
уый? 
Ус арф ныуулæфыд æмæ райдыдта дзурын: 
- Цæмæннæ, цæ, дæ нывонд фæуон, мæ цæсгом ын мæхи рав- 
дисын нæ бахъæцыд. Æфсæрмы дзы кодтон, - зæронд ус раздæрæй 
тынгдæр ныуулæфыд æмæ та райдыдта дзурын. - Иу æнамонды 
чызг мын ис... Фæлтау мын куы нæ райгуырдаид... Чи зоны мæ 
цæсты рухс дæр уый мæстæй фесæфт... 
Скъолайы мæ чызг æмæ уыцы Мисурæт иумæ ахуыр кодтой. 
Хæдзармæ дæр нæм цыд. Ныр æй куы фенон, уæд æй зонгæ дæр 
нал бакæндзынæн. Уды гагайы хуызæн уыд. Йæ уарзонæн ын мæ 
чызг Мисурæтæй алывыдтæ фæдзырдта. Сæ амонд баиу кæнын 
сын нæ бауагъта, йæхи йын ракурын кодта. Дзæбæх лæппу уыд, 
йæ тæригъæд мæ нæ хъæуы. Цæргæ дæр дзæбæх кодтой, фæлæ мæ 
чызгæн йæ цард йæ сæры бацыд æмæ сын æртæ сывæллоны куы 
райгуырд, уæд йæ цæсгомыл йæ къух систа æмæ сæнамонд... Лæг 
æй базыдта æмæ йæ рарвыста. Ахæмы йæ хæдзары чи фæдардзæн? 
Нал æй æруагъта йе ’мгæрон. Ме ’намонд чызг мæстæй нозт æмæ 
тамакойыл бафтыд. 
Сывæллæттæй хистæр лæппу æмбаргæдæр уыд. Йæ фы- 
дæй нæ ракуымдта. Дыууæ кæстæр сæ мадимæ уыдысты. Фыд 
сын æрвыста алименттæ, фæлæ сæ сывæллæттæ ницы уыд- 
той. Хъомыл кодтой æххормаг æмæ бæгънæгæй. Куыд стыр 
кодтой, афтæ сæ мады æвзæрдзинæдтæ æмбарын байдыдтой. 
Нынныхæй-ныхмæ-иу æм сты. Нал ын барстой, стæй сæ фыд- 
мæ ацыдысты. 
Сывæллæтты фæстæ бынтон сдзæгъæл. Уыдонæй ма гыц- 
цыл аргъуц кодта æмæ йæхи хызта, стæй ресторанты баззад. Иу- 
нæгæй цард æмæ кæм цы сæфт нæлгоймаг уыд, уыдон æм быры- 
дысты. 
Мæ зæрдæмæ дæ тынг айстон, мæ чызг. Мæ цæсты рухс дæ 
æмæ дын мæ зæрдæйы маст уымæн дзурын, фæлæ ды мæ мард фен, 
искæмæн сæ куы зæгъай. 
139 

Иу хатт мæ кæстæр лæппу, йæ мад амæла, рестораны йе 
’мбæлттимæ фæцæл кодта. Сæ хæдзæрттæм куы рацæйцыдысты, 
уæд ын сæ иу афтæ зæгъы: 
- Кæмдæр мæ хъуыддаг ис æмæ цом мемæ. Нæ фæфæсмон 
кæндзынæ. 
Лæппу дæр йе ’мбалимæ араст æмæ йæ кæд бакодта, Сурæт 
кæм цард, уырдæм. 
Куы бамбæрста мæ лæппу хъуыддаг, уæд йе ’мбалы къахæджы 
фарст акодта: 
- Ацы æнафоны кæдæм цæуæм? Худинаг у. 
- Ма ’фсæрмы кæн. Æнхъæлмæ нæм кæсынц. Дыууæ сты, - 
загъта, стæй дуар бахоста æмæ Сурæт сæ размæ кæлкæлгæнгæ ра- 
уад æмæ аныр мæ лæппуйы æмбалы æфцæджы атыхса, афтæ йе 
’фсымæрмæ фæкомкоммæ æмæ йæ мидбынат сагъдау баззади. 
Мæ лæппу йæхи нал баурæдта, йæ мад амæла, æмæ Сурæты 
хурхмæ фæлæбурдта, æмæ йын æй йе ’мбал йæ къухтæй куы нæ 
байстаид, уæд æй уым ныххурх кодтаид. 
Лæг дæр хорзау нал фæцис. Цæй расыг æмæ ма цæй цыдæр. 
Цыма йæ цæрæнбонты нозты хъæстæ никуы фæцис, афтæ, дам, 
ацис. Тыххæй ма йæ æрсабыр кодтой. 
Сурæт удæгасæй мард у, фæлæ мæ лæппу нæ сæфтис, уæдæ цы 
кодта?.. 
Уыцы бонæй фæстæмæ йæ лæппу горæты нал ныууагъта. Мæ 
зæнæджы хистæр хъæуы цæры æмæ йæ уырдæм акодтам. Уым иу 
мыггаг стæм. Кæрæдзи зонæм æмæ йæ нуæзт æмæ бапъирозæй хи- 
зынц. 
Цы йын саразæм. Маргæ дæр æй куыд акæнæм? 
Æз ницы дзырдтон, афтæмæй хъуыстон рынчын усы ныхæ- 
стæм... 
Сурæтæй рагæй ницыуал фехъуыстон. Кæм ис, уымæн дæр 
ницы зыдтон. Искæйы бафарстаин, уый та мæ фæндгæ нæ кодта. 
Ныр базыдтон алцыдæр. 
Бауырнæд дæ, мæ бон, Сурæты мады ныхæстыл нæдæр райгæ 
фæкодтон, нæдæр мын æхсызгон уыдысты... 
Адæймаг йæхæдæг йæхицæн цы сараза, уый йын ничи сараз- 
дзæн... 
140 

Зæронд ус мæм фæрсæджы каст æрбакодта, фæлæ йын цы хъуа- 
мæ загътаин? Уый ма дзæвгар æнæдзургæйæ алæууыд, стæй та арф 
ныуулæфыд æмæ, уæрмы бынæй дзурæгау, сдзырдта: 
- Гъе, уый дын мæ чызджы митæ, дæ нывонд фæуон. Уымæн 
нæ бакуымдтон, гъе, Дасеты чызгмæ операци кæнынмæ. Хæрам 
мæ кæныс? Куыд æм хъуамæ бацыдаин? Цы цæсгомæй?.. 
- Цæмæн афтæ зæгъыс, мæ мады хай? Ды цы аххосджын дæ? 
Ды йæ куы нæ сардыдтай? Мæнæ улæфын дæр куы нæ фæразыс 
уый мастæй. Уыцы Мисурæт ахæм адæймаг нæу æмæ дыл йæхи 
атигъ кодтаид. 
- Æз æй æвзæр адæймаг нæ хонын, фæлæ мын цы зæрдæйы 
уагæй хъуамæ схос кодтаид? Ды йæ бынаты куы уыдаис, мæ чызг, 
уæд мын сарæзтаис операци? Раттаис мын цæсты рухс? Æви мæ 
ноджы саугуырм бакодтаис? 
- Цытæ дзурыс? Куыд дын хъуамæ ма сопераци кодтаин? - 
загътон ын фидарæй. 
- Нæ, нæ, дæ нывонд фæуон. Мæнæн уыцы цæсгом нæй. Куы 
мæ ракæсын кодтаид, мæнæ дæуау, йæ цæсгом ын куы федтаин, 
уæд фырæфсæрмæй фæстæмæ бакуырм уыдаин. 
Зæронд усæн мæ зæрды мæхи бацамонын уыд, фæлæ йын фæ- 
тæригъæд кодтон æмæ йын мæхи нал раргом кодтон, афтæмæй йæ 
рынчындонæй афыстон. 
Куы хицæн кодтон, уæд мын мæ къух райста, нырма йæ йæ 
риумæ нылхъывта, стæй йын пъатæ кæнын байдыдта: 
- Сыгъзæрин къухтæ. Цæсты рухс дæттæг къухтæ! Амондхæс- 
сæг къухтæ! - фæрнæй сæ кус, дæ нывонд фæуон, - загъта æмæ йæ 
цæстытæ донæй байдзаг сты. 
- Бузныг, мæ мады хай, ма ку. Дæуæн цæссыг калæн нæй, - 
бафæдзæхстон æй. 
Йæ галиу къухы æнгуылдзæй рафтыдта йæ сыгъзæрин къух- 
дарæн æмæ мæм æй дæтты: 
- Ацы къухдарæн, фынддæс азы мыл куы цыд, уæдæй нырмæ 
ме ’нгуылдзыл дарын. Мæ рухсыбадинаг сæрыхицау мын æй балæ- 
вар кодта, дзуар ныл куы ’фтыдтой, уæд. Уæдæй нырмæ йæ цæсты 
гагуыйау хъахъхъæнын, фæлæ куы бакуырм дæн, уæд бамбæрстон, 
зæххыл цæсты рухсæй зынаргъдæр кæй ницы ис, æмæ мын уыцы 
141 

цæсты рухс ногæй ды балæвар кодтай, æз та дын хъуамæ мæнæ ацы 
къухдарæн балæвар кæнон... 
Ме ’нгуылдзмæ мын æвналы æмæ мыл æй тыххæй кæны. - 
Мæнæн цæсты рухс цы къухтæ радтой, уыдонæй йæ иу æнгуыл- 
дзыл хъуамæ бакæнон. Мæ номыл æй фæдар. 
- Нæ, нæ, мæ мады хай!.. Уый гæнæн нæй. Ацы къухдарæн дæ 
амонды нысан куы у. Дæ цæрæнбонты де ’нгуылдзыл кæй фæдард- 
тай, уый мæнæн куыд лæвар кæныс? Уанцон нæу? Æз, мæ хæс цы 
у, уымæй дарддæр ницы сарæзтон. 
Йæ къухдарæн ын райстон æмæ йын æй, уал азы бынат цы 
æнгуылдзыл скодта, фæстæмæ ууыл бакодтон. 
«Дæ хæдзарыл дзæбæхæй сæмбæл, - ын загътон, - æмæ та 
мæм иуафон фæзын иннæ цæсты тыххæй...» 
Уый фæстæ мыл Уазно сæмбæлд æмæ мын радзырдта: 
«Хæдзары мæ мадмæ нæхиуæттæ рынчынфæрсæг æрæмбырд 
сты. Фарстой йæ йæ операцийæ. Уый сын загъта: 
- Тынг дзæбæх рауад мæ операци. Мæ уд йæ къухты нывонд 
уыцы дохтырæн. Нырмæ дæр мæхи фыдудæй цæмæн мардтон? 
Нæ, нæ, Дасеты Мисурæтæй æппæлынц, фæлæ Борæты чызг 
уымæй стырдæр дохтыр у. 
- Борæты чызг нæ, фæлæ Борæты чындз, - загъта йын Уазно 
æмæ йæ йæ худæг нал баурæдта. 
- Уый та куыд Борæты чындз? Æмæ уæд йæ чызггон мыггаг 
та кæмæй у? - афарста йæ зæронд ус. 
- Йæ чызггон мыггаг та - Дасетæй. 
- Цытæ мын дзурыс, цы, лæппу? Хынджылæг кæныс, æви? 
- Хынджылæг нæ кæнын, фæлæ дын æцæгдзинад дзурын. 
Операци дын чи сарæзта, уый у Дасеты Мисурæт. Борæтæй йæ лæг 
уыд, æмæ уый мыггаг хæссы. 
- Мæнæ мæ куыд фæсайдта! Фæлтау арвы рухс куы никуыуал 
федтаин! - фыртыхст, фырæфсæрмæй скуыдта зæронд ус. - Амæ- 
лон ын, хæрзаг мæ куы базыдтаид, уæд мæ феддæдуар кодтаид, 
æмæ йæ æз хæрам дæр нæ бакодтаин. Цы зæрдæйæ мын операци 
кодтаид. Мæ мæрдтыстæн, кæд æй куы зыдтаин, уæд æм бакуымд- 
таин. 
Æз уый худгæ цæсгом куы нæ федтаин æмæ фæлтау куы нæ 
142 

суыдтаин. Рынчындонæй куы цыдтæн, уæд ма мæм фæстейæ дæр 
куы радзырдта, фæзын та, дам-иу нæм иннæ цæсты тыххæй! 
- Уæдмæ кæуа, Мисурæт, мæ сывæллæтты æлгъитæг дæр æмæ 
де ’лгьитæг дæр, æз дæумæ цы нæуал фæзынон. Операцн нæ, фæлæ 
ма мыл цæйнæфæлтау искуы уынджы дæр сæмбæлай. 
- Гыцци, афтæ дæм зыны, Мисурæт дæ нæ зыдта? - бафарста 
йæ Уазно. 
- Гъай-гъай дæр, нæ мæ зыдта. 
- Тынг хорз дæ зыдта. 
- Ацу, искуы сбад! 
- Æз сбаддзынæн, уæдæ кæдмæ лæудзынæн, фæлæ дæ зыдта. 
- Зыдта мæ уæдæ? Цы мæ хъазыс? Дæ сывæллон дæн? 
- Дæуæн уый загъдæуа, гыцци, мæ сывæллон дæ? Зыдта дæ, 
зыдта, фыццаг бонæй фæстæмæ... 
- Кæд мæ базыдта зæгъыс? 
- Рынчындонмæ куы бацыдтæ, уæд. 
- Нæ мæ уырны. Исчи дæр ма йе знаджы мадæн хос кæны? 
Ныууадз, дæ хорзæхæй, хъазыны зæрдæ мын нæй. Хи хъæбул дæр 
афтæ нæ балæггад кæндзæн, уый мæнæн куыд лæггад кодта. 
Зæронд усæн йæ кæуын фергом. Цас æй тынгдæр сабыр код- 
тон, уыйас уый та хъæрдæрæй куыдта æмæ дзырдта: 
- Ау, уыцы зæдыл фæкодта мæ æнамонд чызг алы цъыфка- 
лæнтæ? Зæгъ мæ чызгæн, Уазно, æмæ мын йæхи макуыуал фенын 
кæнæд. 
- Диссаг у цард, Мисурæт. Афтæмæй та уыцы ус нæ зæнæгæй 
се ’ппæтæй фылдæр Сурæты уарзта. - Стæй йæ къух мæсты уыгъд 
акодта. - Цæй уый кой ныууадзæм. Фæлтау мын радзур, дæ лæппу- 
тæ куыд сты? Кæмыты сты? Сæ цард, сæ хабæрттæ?.. 
- Æхсар, куы дын загътон, - Мæскуыйы цæры, уым кусы... 
Фыстæджытæ мæм арæх фыссы, фæлæ йæ уынгæ афæдз иу хатт 
йеддæмæ нæ кæнын. Уыйхыгъд Æхсæртæг алы къуыри дæр йæ 
улæфты бон мæнмæ згъоры сæрдæй, зымæгæй. Иу хатт ын уай- 
дзæф дæр бакодтон, зæгъын, иу бон ма хохы арвит дæ улæфты бон. 
Уый мæм нырма дисгæнæджы каст æрбакодта, стæй мын загъта: 
- Гыцци, æвæццæгæн, куы ’рцæуын, уæд дæ фыдæбоны хай 
фæкæнын. Дæ улæфты бон дæ улæфын нæ бауадзын. Гъе, фæлæ 
143 

мын ныр æнæ ’рцæугæ нæ уыд. Хъуамæ дын цины хабар фехъусын 
кæнон. Æрмæст дæ хæрзæггурæггаг мæн! 
- Циу, зæгъ æй? 
- Нæ, афтæмæй зæгъгæ нæу, хæрзæггурæггаг мын цы ратдзы- 
нæ? 
- Хæрзæггурæггаг цины хабармæ гæсгæ вæййы. 
- Стыр цины хабар! Ирон адæмæн сæ цæрæнбонты бæллиц 
цыу? 
- Фæндаг?.. 
- О, гыцци, о! Базыдтай йæ! - Йæ хъæбысы мæ фелвæста Æх- 
сæртæг æмæ та мæ, цъилау, ныззылдта. - Фæндаг, фæндаг, гыцци!.. 
Хуссар Ирæй Цæгат Ирмæ - Ручъы æфцæгыл... 
Æз ын йæ ныхас фескъуыдтон: 
- Ныууадз, хъæбул. Æз бирæ ахæм ныхæстæ фехъуыстон. Цæ- 
рæнбонты ирон адæм уымæ бæллынц, фæлæ сæ бæллицтæ бæл- 
лицтæй баззайынц. Ныр дæр та... Чи йæ æрымысыд? - бафарстон 
æй æмæ та мæ зæрдыл æрбалæууыдысты ме ’фсины ныхæстæ: 
«Фæндаг... фæндаг... хæхты хуылфы фæндаг. Хуссарæй Цæгат- 
мæ... Ирыстонæй Ирыстонмæ... æфсымæрæй æфсымæрмæ... Æну- 
сæй æнусмæйы бæллиц...» 
Ныр мæ куыд бауырна уыцы стыр хъуыддаг Æхсæртæджы 
ныхæстæй? 
«Дæ-дæ-дæй, йæ кой куы нæ кæнид мæ сонт лæппу. Æхсæр- 
тæг сæртæг у, æнæрцæф. Кæд та уый дæр, йе стыр фыдау, фæндаг 
аразыныл йæхи аминди кæны. Чысылæй-иу аргъæутты хъуыстон, 
лæг, дам, уæларвмæ гауызыл атæхы... Ныры фæсивæд тыхджын 
æмæ ныфсхаст сты. Æцæгæй, гауызыл нæ, фæлæ уæларвмæ, мæй- 
мæ ракетæтыл фæтæхынц. Ныр советон размæдзыд техникæйæн 
цы хæхтæ фæлæудзысты йæ ныхмæ, цынæхуызон фæндæгтæ са- 
раздзысты, фæлæ та, мыййаг, цы нæ вæййы... Æхсæртæгæн уыцы 
фæндаджы тыххæй фæцис йæ дада Сыбыры хай... 
Фæндаджы койæ Мисурæты зæрдæ йæхи къултыл бахоста 
æмæ йæ сæрыхъуын арц сбадт. 
Уыцы рæстæджы ирон адæм хæхты тынг фæлмæцыдысты 
æнæ хойраг, æнæ фæндагæй. Кæд-иу зымæгмæ фæззæджы æр- 
фæсауæрц кодтой хойраг, уæд хорз, кæд нæ, уæд мæгуыр сæ 
144 

бон... Хатт-иу мит ахæм уард ныккодта, æмæ-иу хæхтæй цъиу 
ратæхæн дæр нал уыд. Ахæм рæстæджы-иу хæххон адæм тынг 
тыхстысты æнæ хойрагæй, æнæ æртагæй. Цал æмæ цал хæдзары 
фæцис æнæдарæг, зæйы амæттаг, быдырæй йе ’ккой дзæкъулы 
хор хæсгæйæ. 
Хохы цас зæхх ис? Æнæбары гæппæлтæ. Картоф кæм байтыд- 
таиккой, уый уæлдай ма-иу сын хъæбæрхор тауынæн хæрз чысыл 
зæххы гæппæлтæ аззад. Хæхбæстæн йæ зымæг - даргъ, йæ сæрд - 
цыбыр. Нал фæрæзтой ахæм зын уавæрты æмæ сæ фылдæр ныу- 
уагътой сæ фыдæлты уæзгуытæ. Сыстадысты æмæ фæлыгъдысты: 
чи быдырмæ, чи та Цæгат Ирмæ - цардагур. Бирæ хохæгтæн сæ 
зæрдæтæ фесты дыууæ дихы: иу æфсымæр йæ фыды уæзæгыл баз- 
зад, иннæ Цæгат Ирмæ алыгъд. Ныййарджытæ ам, хæхты баззады- 
сты, сæ зæнæг та æндæр ранмæ фæлыгъдысты æмæ сæ уавæр фæ- 
вазыгджындæр ис. Зиан уыдаид æви цинаг, сæрд æви зымæг - сæ 
кæрæдзимæ сæ цæуын хъуыд. Уæддæр та - зындзинæдтæ... Фæн- 
даджы сæр сæ хъуыд. Кæдæмфæнды дæр ма фæлидзой, уæддæр 
хæххон адæмæн сæ цин, сæ мæт - фæндаг. 
Мисурæтæн йе ’фсин арæх кодта уыцы фæндаг æмæ йæ хица- 
уы кой... 
Болаты фыд, зæгъ, цæй адæмы знаг уыд? Инженер уыд, фæн- 
дагаразæг. Уыдта æмæ æнкъардта йæ адæмы зындзинæдтæ æмæ 
тухитæ. Уæлдай тынгдæр та сæ банкъардта, йæ фыд куы бабын, 
уый фæстæ... 
...Кæддæр йæ фыд сфæнд кодта Магъы æфцæгыл фалæмæ, 
Цæгат Ирмæ, ахизын. - Фæцæуон, - загъта, - æмæ мæхиуæтты фе- 
нон, сæрды та мæ нæ равдæлдзæн. 
Æмæ куы ацыд, уæд æм йе ’фсин та тæхуды кодта: 
«Куыд тæхудиаг дæ, нæ лæг, ацы бадгæ бонты нæ хæстæджы- 
тыл зилы æмæ йæ рæстæг хиуæттимæ æрвиты. 
Мит тайын байдыдта. 
Мæргътæй зымæджы ам, бынаты, чи баззад, уыдон сæ хауд 
базыртæ систой, бахъарм, бахъæлдзæг сты. Хъарм бæсты цы 
мæргътæ уыд, уыдон дæр фæстæмæ æртахтысты. Чи дзы йæ дзы- 
хы хъæмпы хал скъæфы æмæ дзы йæхицæн ахстон аразы, хъуамæ 
дзы лæппынтæ рауадза, æмæ ног цард райгуыра. Чи та сæ арвы 
* 10 
145 

тыгъдады хæрдмæ фæцыд æмæ алыхуызон зарджытæ нывæнды, 
иннæтæ та бæлæсты къалиутыл бадынц æмæ зæхкусæг адæммæ 
сидынц: 
«Цæдис! Цæдис!.. Æрцыд уалдзæг! Бацæдистæ кæнут æмæ ба- 
хуым кæнут уæ зæххы гæппæлтæ!» 
Адæм æмызмæлд райдыдтой сæ зæххы гæппæлты. 
Болаты нана уæд райдыдта мæсты кæнын йæ лæг Мускъелмæ: 
- Ныр уыцы лæг кæм ис, цавæр бадт у? Йæ алыварсмæ нæ 
кæсы? Алчи йæ уалдзыгон куыстытæ кæны, уый та фалæ хæдзари- 
хæдзар йæ хæстæджытыл зилы. 
Æгæр æрæгмæ куы цыд Мускъел, уæд æй йæ бинонтæ æрца- 
гуырдтой æмæ сын фæсхох сæ хæстæджытæ фехъусын кодтой, сæ 
цæстæй дæр æй кæй нæ федтой. Уæд канд хъæубæстæ нæ, фæлæ 
æгас комы фæдисхъом чидæриддæр уыди, уыдон афæдис кодтой 
Магъы æфцæгмæ æмæ агуырдтой Мускъелы. Къахтой зæйтæ, 
миты обæуттæ... 
Æппынфæстаг æй ссардтой. 
Миты бын уазалы йæ буар æндæрхуызон нæ фæцис, цыма 
тарф фынæй уыд, уыйау. Сау сынтыл æй æрхастой æмæ Мускъелы 
ус йæ кæуын, йæ дзыназынæй нал æнцад: 
«Дæ-дæ-дæй, мæ хæдзардарæг, æнæ дæу ма цы кæндзынæн, 
куыд кæндзынæн дæ хæдзарыдзаг æнахъом сывæллæттæн? Нæ 
галтæ нын йæ галтимæ чи бацæдис кæндзæн? Ныр уалдзæг куы 
у, куыстафон! Нæ сабитæй нырма галгæсы хъом дæр куы ничи у! 
Мæ хæдзардарæг, сæрæй мыл салдæй рацыдтæ. Мæнæй дæхиуæт- 
ты уынынмæ фæцыдтæ, зымæджы дыууæ боны, зæгъ, мæ зæронд 
мады цур абадон. Сæрæй дын махæй зæйы уазал хъæбыс хъармдæр 
æмæ æхцондæр разындис. Дудгæ фæбада дæ мæрдæй мæ мæгуыр 
сæр, кæд утæппæт даринæгтæн иунæгæй цы кæндзынæн!.. Сæрæй 
нæ сабитæ æгæр сбирæ сты, сæ дарынмæ дæ ныфс нал бахастай 
æмæ сæ дæхи асайдтай æнусон цъитийы хъæбысмæ. Дæ фыдæнæн 
сæ æз адæмыл æххуырстытæн байуардзынæн, кæд дæ зæрдæ мæрд- 
ты бæсты мах тæригъæдæй аскъуыид, кæд дæ хъуырæй уырдыгмæ 
цьгхъæбулты нæ уагътай, уыдон æххуырстыты сты искæйы дæл- 
базырты, уый куы фехъусай, уæд мах тæригъæдæй мæрдты бæсты 
авд марды акæнис...» 
146 

Цалдæр æнахъом сывæллоны хъомыл кæнгæйæ, уыцы си- 
дзæргæс цы тухитæ фæкодта, уый радзурын зын у, тынг зын. 
Диссаджы хъаруйы хицау разынд. Фондз сидзæрæй иуы дæр 
æххуырсты нæ, фæлæ искæмæн уæлыгæс дæр никуы ауагъта... 
Уыйхыгьд йæхи уд раууатмæ æрцыд. Æхсæв уыдаид, гье, бон, æр- 
хуыст ын нæ уыд. Бафтыд фæсмыны мийыл. Уæфта тынтæ æмæ 
сæ ивта родтыл, уæрыччытыл. Хуыдта куырæттæ æмæ цухъхъатæ. 
Уæй сæ кодта æмæ йæ судзины бырынкъæй дардта йæ сидзæрты. 
Цалдæр азмæ сæ хæдзары фæзынд хъуццытæ, галтæ, лыстæгфос. 
Сывæллæтты йæ тых, йæ бонæй цайдагъ кодта чиныгыл. Фондзæй 
ахæм иу дæр нæ баззад, кæсын, фыссын сæ чи нæ базыдта. Фæлæ, 
дам, мæгуыр лæджы дур хæрдмæ суры, цæйау фæзæгъынц. Фыд- 
азы сыл низ сыстад æмæ ма дзы Болаты фыд баззад æрмæстдæр 
удæгас. Уый дæр, чи йæ зоны, цы бауыдаид, фæлæ йæ уæдмæ йæ 
амонд Мæскуымæ ахаста æмæ уыцы рæстæджы уым автомоби- 
лон фæндæгты институты ахуыр кодта, стæй йæ каст куы фæцис, 
уæд иу æмбалимæ æрцыдысты æмæ куыстой иумæ. Лæппутæн сæ 
куыст уыдис, хæхтыл рахау-бахау кæнын. Уæд æз не ’мбæрстон 
сæ професси, фæлæ-иу нæм куы ’рцыдысты, уæд фæсивæд махмæ 
æмбырдтæ кодтой. Арæх сæ хъуыстон фæндаг æмæ туннелы кой. 
Тыхстысты йыл дыууæ лæппуйы, тыхстысты йыл хъæуы лæгтæ 
дæр. 
Æз лæппутыл афтæ сахуыр дæн æмæ æнæ уыдон мæ цард ад 
дæр нал кодта. Иу хатт ныллæууыдтæн: «Æз дæр уемæ хохмæ цæ- 
уын». 
Ме ’фсымæр мæм хæцыд: 
Æрра фæдæ, æви? Кæдæм цæуыс немæ? Уым цæй чызг ис? 
Нæ мæ уагъта мæ мад дæр. Æртхъирæн мæм кодта: 
- Дæ фыдыл дæ сардаудзынæн æмæ дæ аргæвддзæн. 
Уæддæр кæм чъил кодтон: 
«Уемæ цæуын æмæ фæцис!» 
Фæлæ мын Болаты фыд куы загъта, зæгъгæ, дæуæн уырдæм 
цæуын худинаг у, уæд уæлдай ницыуал загътон. Уый ныхас мæ ба- 
саста. 
Иу улæфты бон нæм нал æрцыдысты лæппутæ. Дыккаджы 
дæр нæ... Æз афтæ фенхъæлдтон хохмæ та Борæтæм ацыдысты. 
147 

Уæд культы азарæй бирæ чидæртæ басыгъд. Раст æмæ зылын 
фæрсæг нæ уыд. Чи-иу кæмæ фæмæсты, уый-иу «адæмы знаг» ра- 
хуыдта æмæ-иу æй рацахстой. 
«Адæмы знæгтæ» разындысты дыууæ лæппуйы дæр... 
Бæстæ мыл баталынг. Цыма арвæй судзгæ æхсидав рахауд 
æмæ мах хæдзары астæу сæмбæлд, афтæ фæдæн. Уынгмæ дæр нал 
цыдтæн æмæ адæмы ’хсæнмæ дæр. Мæ маст иууылдæр уыд ме 
’фсымæры аххос. Мæхæдæг æй бæргæ æмбæрстон, дыууæ зынджы 
кæй сыгътæн. 
Цалдæр азы дыууæ лæппуйæ ницыуал фехъуыстам. Мæ мад 
æмæ мæ фыд нæ баурæдтой сæ иунæг бындары маст æмæ мæрд- 
тæм сæ зæрдæтæ тыппырæй ахастой. 
Æз баззадтæн нæ хæдзары зыбыты иунæгæй, æрвыстон мæ 
бонтæ кæугæйæ. 
...Абон дæр æй нæ зонын, Болаты фыд нæм куыд æмæ кæцæй 
фæзынд. Йæхи адæмæн не ’вдыста. Фæцис нæм дыууæ боны, æр- 
мæстдæр дыууæ боны. Æрæууæндын мæ кодта йæхиуыл. Загъта 
мын ме ’фсымæрæн рацæуыны фадат кæй нæй æмæ йæ мæн кæ- 
нынмæ кæй рарвыста. 
Араст дæн Болаты фыдимæ дард фæндагыл. О, мæ кæнæг 
хуыцау, цы мын бантыст, абон дæр ма дис кæнын уыцы акъах- 
дзæфыл. Фæндагыл куы фæсмон кодтон, куы цин, зæгъгæ, ме 
’фсымæры уындзынæн. Æниу кæдæм фæндыдæр цæуыныл разы 
уыдтæн. 
Ме ’фсымæры ма уынгæ бæргæ фæкодтон, фæлæ... Уæды зын- 
вадат Сыбыры басаст йæ хъару. Фæнизджын... Ныййæфтон æй 
уæззау рынчынæй. 
Иу хатт нæ дыууæйы йæ разы æрбадын кодта казармайы æмæ 
нын афтæзæгъы: 
«Мæ хо, æз зонын ды бынычызгæй кæй баззадтæ. Дæуæн 
Муссæйæ æввахсдæр адунейыл ничиуал ис. Доны дæ куы æппара, 
уæддæр «нæ» макуы зæгъ. Муссæ, мæ хо дæ фæдзæхст». 
Баззадтæн Муссæйы æвджйд. Сыбыры Муссæимæ... 
Нæ, нæ, Æхсæртæг, уыцы фæндаджы кой ма кæн. Дæ фыды 
фыдмæ дын уыцы азым æрхастой. Æрцæуæн, дам, цæмæн нæй, 
уый тыххæй, зæгъ, цæмæн дзурыс, цæмæн, дам, змæнтыс адæ- 
148 

мы, кæд знаг нæ дæ, уæд?... - загътон мæ лæппуйæн æмæ йæ 
хъуамæ бафæдзæхстаин, цæмæй адæмы дамтæй æцæгдзинад ма 
араза. 
Æхсæртæг мын мæ ныхас фескъуыдта: 
- Æз, гыцци, алцы дæр зонын, нана мын æппæт дæр ра- 
дзырдта. Нæ мæ бамбæхста, уæд дадаимæ уарзæттæ кæй уыды- 
сты. Радзырдта мын, Сыбырмæ цы зынтæй ныццыд, уый дæр. 
Уым куы бацардысты, уæд цы зындзинæдтæ æрвыстой, уыдон 
дæр. 
- Гыцци, ныры дуджы адæм космосмæ стæхынц, уый мæнмæ 
афтæ диссаг нал зыны, диссаг, нана йæ уарзоны фæдыл куыд ацыд 
уæды рæстæджы, уый у, стæй æцæгæлон бæсты ахст лæгимæ цы 
зындзинæдтæ æвзæрстой, куыд цардысты, уый у. Мæнæн сæ иу- 
уылдæр нана фæдзырдта. Бафæдзæхста мæ, цæмæй сæ дæуæн ма 
загътаин, дæуæй æфсæрмы кодта, фæлæ, дам, чи зоны, мæ хъæбул, 
дæуæн искуы бантыса сæ ныффыссын. Æз, гыцци, нырма ахæм ро- 
ман никуы бакастæн, нана мын цы роман радзырдта. О, нанайы 
романы хъайтармæ цас тых, цас хъару уыд. Ды нанайы цардвæндаг 
куы зыдтаис, мæнау, уæд дæ цæсты нæ нана ноджы кадджындæр 
уыдаид. 
Уайтагъд, дам, нæм цард тæбæгъы донау фæкъул, фæлæ, зæгъ, 
нын æнæ Ирыстон, æнæ Райгуырæн бæстæ ад нæ кодта... Уыдон, 
гыцци, дардыл историтæ сты, фæлæ абон фæндаджы хъуыддаг дам- 
тæ æмæ сæнттæ нал сты. Мæскуыйы йæ ССР Цæдисы Министр- 
ты Совет аскъуыддзаг кодта. Хохмæ нæм цалдæр инженеры зил- 
гæхæдтæхæгыл æртахтысты. Хохы дæр никæйы уырныдта, фæлæ 
уыцы уынаффæйы халдих сæхимæ уыд, æз дæр æй мæхи цæстæй 
федтон. 
Хохы адæм, стыр бæрæгбонау, куывдтæ кæнынц. 
- Цæй, цы мæ домыс хæрзæггурæггаг. Зæгъ мын æй. Разы дæн 
цæуылдæриддæр, - загътон ын. 
- Хорз? Разы дæ? Зымæджы быдырæй хохмæ йе ’ккой дзæкъу- 
лы хор хæсгæйæ иу æмæ дыууæ хохаджы нæ бацис зæйы амæттаг. 
Æз сфæнд кодтон хорхæссæгæн иууыл бæрзонддæр æмæ зынæн 
ран цырт сæвæрын. Рахонæм æй дада Мускъелы номыл, цингæнгæ 
мын рахабар кодта Æхсæртæг. 
149 

- Дæ хъуыдыты нывонд фæуон. Мæ бон цы уа, уымæй ни- 
цæуыл бацауæрддзынæн, баххуыс дын кæндзынæн, - баныфс ын 
æвæрдтон. 
- Гыцци, куыд ыл ныффыссæм æмæ йыл цы ныв уыдзæн, уый 
дæр мын хъуыдыгонд у. Нывгæнæг мын эскиз дæр сарæзта: зæй ра- 
цæуы. Лæджы йæ разæй рахаста. Зæйы бынæй ма лæг йæ дзæкъу- 
лимæ гæзæмæ зыны... 
- Хуыздæр фæу. Хорз æрхъуыды кодтай, стæй хабар дæр хорз 
æрхастай. Æмбæлы дæм æнæмæнг хæрзæггурæггаг, фæлæ, дæ ны- 
вонд фæуон, зымæгон фæндæгтæ дæхæдæг мæнæй хуыздæр зо- 
ныс - зæйуат. Исты фыдбылызæй дын тæрсын. Айфыццаг кастæ? 
Дæ амонд уыд, æмæ дæ зæйæн йæ фæдджитæ æрæййæфтой. Уы- 
мæй дын фæтæрсын, гъе, дæ нывонд фæуон. 
- Куы не ’рцæуын, гыцци, уæд дæм мæ зæрдæ фехсайы. Мæ 
цæстытыл фæуайы: бадыс æнкъардæй æмæ чиныг кæсыс, гъе 
та - телевизормæ. Исты дзурын дæ куы фæнда, уæддæр - кæимæ? 
Ехх, мæ боныл, нана! Нанаимæ уæм бæргæ не ’хсайдта мæ зæрдæ. 
Киномæ-иу иумæ куы фæцæйуадыстут. Уый фæстæ-иу киноны- 
вы хабæрттыл куыд фæныхас кодтат. Хатт-иу уын быцæумæ дæр 
асайдта. Иу хатт, цы кинонывы тыххæй уыд, уый нал хъуыды кæ- 
нын, быцæу кодтат. Иу сылгоймаг йæ лæгимæ цæуылдæр фæхыл. 
Аххосджын лæг уыд. Сылгоймаг ын нæ ныххатыр кодта æмæ ахи- 
цæн сты. 
Ды дзырдтай: 
«Сылгоймаг раст бакодта». 
Нана дзырдта: 
«Нæ, раст нæ бакодта. Мад йæ сывæллæтты тыххæй хъуамæ 
ныббарстаид. Сывæллон, гæнæн уæвгæйæ, хъуамæ йæ мад æмæ йæ 
фыдимæ хъомыл кæна». 
- Уыцы быцæу мæ зæрдыл арæх æрлæууы. Раст дзырдта, нана. 
Сывæллоны фыд æнæмæнг хъæуы. 
Уæд æз нырма цард хорз не ’мбæрстон, мæ лæппу. Уæ хъомыл 
кæнгæйæ, æз ме ’фсины фæрцы зындзинад тынг нæ банкъардтон. 
Ныр æз дæр æндæрхуызон хъуыды кæнын... 
Цæй, ницы кæны, хъæбул, тагъд мын чындзытæ уыдзæн 
æмæ иунæг нал уыдзынæн, - загътон ын, стæй ма йæ ноджы 
150 

дæр бафæдзæхстон, цæмæй ацы зымæгон фæндæгтыл йæхи 
фыдбылызæй бахиза. Мит куы батайа, уæд та, зæгъын, цæу- 
дзынæ. 
- Хъуыддаг дæр зымæгон даргъ бонтæ сты. Сæрды адæймаг 
фылдæр дуармæ вæййы. Куы кæимæ аирхæфсы йæхи, куы кæи- 
мæ, - афтæ дзургæ мæ ныхъхъæбыс кодта. 
Æхсар дæр мæ нæ рох кодта. Иунæг улæфты бон дæр мæм те- 
лефонæй æнæ фæдзургæ никуы фæцис. 
Уайдзæфы бын-иу æй фæкодтон: 
- Дæ хорзæхæй, Æхсар, телефоны дзурыны йеддæмæ дын æн- 
дæр ницы куыст ис? Дæ мызд хъуамæ æрмæсттелефоны дзурыныл 
хардз кæнай? Æндæр дæ ницы сæр хъæуы? 
- Гыцци, цы къуыри дын дæ хъæлæс нæ фехъусын, уыцы къуы- 
ри рынчыны хуызæн вæййын. Нал мæм дзурын фæцæуы, нал ку- 
сын. Æхсæв мæ хуыссæг фæхауы. Дæ зæрдæ де ’вдисæн, нана æгас 
куы уыд, уæд уæм мæ зæрдæ не ’хсайдта æмæ уæм афтæ арæх нæ 
дзырдтон. Ныр та дæхæдæг зоныс... Уым иунæгæй æнкъарддзи- 
нады ахæсты дæ. Уæд та мæнмæ рацæуыныл куы сразы уаис. Ам 
иумæ цæриккам, - лæгъстæ мын кодта Æхсар. 
Æз бадиссæгтæ кодтон: 
- Нæ, нæ, мæ лæппу... Уæд нæ хæдзар та? Йæ дуар ын куы 
сæхгæнæм, уæд мæрдты бæсты дæ нана дыууæ марды куы акæн- 
дзæн. Иу хатт мæм Æхсæртæг дыууæ къуыри нал æрцыд. Æхсар 
æй базыдта æмæ йæ уайдзæфы бын фæкодта йæ фыстæджы: 
«Къæсæрæй дуармæ дыууæ къуыри гыццийы нæ фенгæ куыд 
фæдæ? Мæнæн æм мæ зæрдæ дæ ныфсæй куы не ’хсайы. Куыд 
стырзæрдæ разындтæ?» 
Улæфты бонты æз æмæ Æхсæртæг гыццимæ хъæумæ арæх цы- 
дыстæм. Не стыр маст уыдис, гыцци нын хъæуæй горæтмæ кæй нæ 
куымдта, уый. 
Æз æмæ мæ лæппутæ нæ улæфт иу рæстæджы никуы райстам. 
Æз-иу куы хохы Æхсæртæгмæ уыдтæн, куы Мæскуыйы - Æхсар- 
мæ, куы хъæуы гыцциимæ. 
Хохы куы уыдтæн, уæд мæм иу изæр Æхсæртæг хæдзармæ æр- 
бацыд тынг мæстыйæ. Æз æй куы ауыдтон. уæд хорзау нал фæдæн 
æмæ йæ афарстон: 
151 

- Æхсæр, цы кæныс, дæ нывонд фæуон? Хуызы мур дæ куы 
нæуал ис? Исты дæ риссы? 
- Нæ, гыцци, рисгæ мæ ницы кæны, фæлæ абон бирæ бакуы- 
стон æмæ тынг фæллад дæн. 
Æз æй тыхфарст нал бакодтон. 
Куы схуыссыд, уæд æм мæ хъус аивæй дардтон. Æхсæв-бонмæ 
рафт-бафт кодта. 
Мæнæн дæр мæ хуыссæг фæлыгъд, æмæ та йæ райсомæй ба- 
фарстон: 
- Цы кæныс, лæппу, цы маст дыл æрцыд? Дысон-бонмæ хуыс- 
сæджы хъæстæ куы нæ фæдæ. 
- Куы нæ, гыцци, æвæццæгæн, мæ куыстимæ мæ зæрдæ дзырд- 
та æмæ... 
Афсон та кодта Æхсæртæг, æмæ йæ уæлдай фарст нал бакод- 
тон. Уыцы бон нæм йе ’мбал фæзынд. Хæдзармæ йæ æрбахуыдтон. 
Йæ разы йын фынг авæрдтон æмæ ныхæстæ кæнæм. Уый мын Æх- 
сæртæгæй æппæлын райдыдта: 
- Æхсæртæг хорз лæппу у, æмбæлтты уарзон, куысты разæн- 
гардгæнæг, фæлæ йæм иу æвзæрдзинад бафиппайдтон... Æгæр хи- 
вæнд у. Æппынæдзух йæхи дзырд кæны. Чи цыфæнды дзурæд, йæ 
зæрдæмæ куы нæ цæуа, нæ йæ сараздзæн... Ныр æртæ азы иу зæх- 
хы гæппæлыл бафтыд. Куы йæ иуæрдæм змæнты, куы иннæрдæм. 
Кусы, фыдæбон кæны æмæ дзæгъæлы... Кæд ма уыдис ахæм хабар 
æмæ хæхбæсты мæнæу æрзайа? Хæхты цъассыты мæнæу куы заид, 
уæд ам чи райгуырд, ам чи базæронд, уыдон дзы афонмæ не ’рза- 
йын кодтаиккой? Быдырбæстæй-иу хохæгтæ, хойраг хæсгæ-хæс- 
сын, фæндæгтыл зæйтæ æмæ лæсæнты амæттаг куы фесты. Мæ- 
нæуы бæсты уыцы зæххы фадыджы картоф, гъе, хъæбæрхор куы 
байтыдтаид, уæд уый пайдадæр нæ уыд? 
Дысон изæр æй колхозы æмбырды хъæубæстæ куыдзы къахæй 
фæнадтой. Хохаг цард, хохаг зæхх чи зоны, уыдонæй иу лæг нæ 
разынд йæ фарсхæцæг. Дзырдтой æмдзыхæй: 
- Кæцæй нæм фæзынд ацы «Мичурин?» Кæм схъомыл ис, уым 
уал фæфæлварæнтæ кодтаид, стæй та махмæ! 
Мæ хъæуы иууыл хистæр зæронд лæг, хъæуы хуындмæ дæр 
æмæ Ныхасмæ дæр чи нал фæцæуы, уый, йæ лæдзæджы бырын- 
152 

къæй йæ развæндаг сгаргæ, æмбырдмæ гуыбыр-гуыбыр æрба- 
цыд, æмæ ныхасы бар дæр нæ ракуырдта, афтæмæй райдыдта 
дзурын: 
- Уæ, Борæйы-фырт, ам мæнæу куы заид, уæд ацы хæхты, дæ 
размæ, бирæ ирддзæст лæппутæ райгуырд, æмæ дзы уæд дæ разæй 
исчи æрзайын кодтаид! Ахуыр лæппу дæ куы хонынц, æмбаргæ, 
Борæйы-фырт, уæд уый циу, цы митæ кæныс? Скъолайы дæ кæд 
сыджыт змæнтыны йеддæмæ ницы ахуыр кодтой, уæд цалдæр азы 
дæ рæстæг дзæгъæлы фесæфтай. Мах нæ дарæг зæххæй хынджы- 
лæг кæныны бар никæмæн ратдзыстæм! Цыбыр дзырдæй, махæн 
ацы зæхх зынаргъ у, æмæ йæ дзæгъæлы ма саф! Ма дзы хынджы- 
лæг кæн! - зæронд лæг комкоммæ бакаст Æхсæртæгмæ æмæ ма йæ 
ныхасмæ бафтыдта: - Бамбæрстай, Борæйы-фырт?! 
Зæронд лæг дзырд куы фæцис, уæд йæ лæдзæджы бырынкъæй 
пъол æртъæпп кодта æмæ та лæдзæджы бырынкъæй йæ фæндаг 
сгаргæ, æмбырдæй ацыд. 
Æхсæртæгæн иу дзырд, иу сыбыртт дæр йæ дзыхæй не схауд- 
та. Иу дзæвгар æдзынæгæй фæбадт, стæй сыстад æмæ æмбырдæй 
ацыд. 
Цалынмæ уыцы зæххы фадыджы райдыдта буза кæнын, уæд- 
мæ йæ адæм уарзтой, йæ фенд сын уыд æхсызгон. Йæ ныхасæн ын 
аргъ кодтой. Ныр та, цыма, йæ иу фендæй дæр сæ цæстыты какон- 
сындз фæныхсы. 
Ды йæ мад дæ, йæ ныййарæг мад, дæумæ байхъусдзæн. Ба- 
фæдзæхс æй æмæ адæмы хъыг ма исæд, йæхи сæ цæсты мауал æф- 
тауæд. Ныхъхъуытты кæнæд уыцы зæххы гæппæл æмæ та адæмы 
’хсæн йæ кады бынат ссара! 
Æз, æнæнхъæлæджы хабар фехъусгæйæ, фырцинæй мæхицæн 
бынат нал ардтон: 
«Куыд хорз у!.. Мæ хъæбул Æхсæртæг йæ фыды хъуыддаг 
дарддæр кæнынмæ кæй бавнæлдта!..» 
Æмæ мæ зæрдæйы цинæй мæ хъуыды фæраздæр: 
«Хъуамæ Болат æмæ ме ’фсины ингæнтæм бацæуон æмæ сæм 
мæ хъæлæсыдзаг ныхъхъæр кæнон: 
«Уæ Болат! Уæ нана! Æхсæртæг, æнæсæттæг лæппу, хохы мæ- 
нæу æрзайын кæныныл кусы!» 
153 

Æз мæ хъуыды æххæст дæр скодтон, фæлæ æндæр ма фенæд 
мæ лæппуты ралгъитæг, уыдон мæ ныхæстæ цы нæуал фехъуы- 
стой!.. 
Мæхæдæг, æрмæстдæр мæхæдæг цин кодтон, нырма иунæгæй, 
стæй - гыцциимæ, уый фæстæ та Æхсаримæ. 
Иу изæр та мæм Æхсæртæг æрбацыд «фæлладæй». Æз йæ раз- 
мæ рауадтæн хъæлдзæгæй æмæ йын апъа кодтон. 
- Гыцци, ацы изæр мæм цыдæр хъæлдзæг зыныс? - загъта мын 
Æхсæртæг. 
- Куыд нæ уон хъæлдзæг? Мæ лæппу та мæм куыстæй фæлла- 
дæй æрбацыд. Уæдæ йæм æнкъардæй рауайон? Йæ фæллад ын ма 
фесафон? 
Уый мæ, сывæллонау, йæ хъæбысы фелвæста, мæ мидбынатта 
мæ, цъилау, ныззылдта æмæ мын загъта: 
- Бахатыр мын кæн, гыцци, нæ дæ бамбæрстон. 
Мæнæн мæ зæрдыл æрбалæууыд, уый размæ мын йе ’мбал 
куыд дзырдта: 
«Бафæдзæх æй æмæ адæмы хъыг ма исæд. Йæхи сæ цæсты 
мауал æфтауæд». 
Уæд æз фидарæй аскъуыддзаг кодтон: иунæг фæдзæхст 
дæр нæ, æз иунæг дзырд дæр нæ зæгъдзынæн Æхсæртæгæн, 
фæлæ мæ ныр тынг фæндыд, зæгъын æй алцæмæй дæр куы 
бафæрсин. 
Æхсæвæр куы бахордтам, уæд загътон мæхицæн: 
«Райдайон æй фæрсын». 
Æнæдзургæйæ алæууыдтæн. Аныр сдзурон, афтæ ахъуыды 
кодтон: 
«Йæхи бар æй уадзон. Зæгъинаг куы уа, уæд мын æй йæхæдæг 
дзурдзæнис». 
Уæддæр нæ фæлæууыдтæн æмæ йæ бафарстон: 
- Куыд цæуынц, Æхсæр, уæ уалдзыгон куыстытæ? Бирæ ма 
уын ис хъæбæрхор тауинаг? Науæд картоф? 
- Хъæбæрхор тыд фестæм, фæлæ картоф нæма. 
- Тагъд уын куы фæуиккой, уæд та аулæфиккат картоф рувæн- 
тæм, - загътон ын. 
- Гыцци, раст дын куы зæгъон, уæд мæн хохы картоф æмæ 
154 

хъæбæрхор тауын тынг не ’ндавынц. Уыдон хæххон адæм æнæ 
мæн дæр тауынц æмæ таудзысты, - загъта мын Æхсæртæг. 
- Уый та куыд? - тарстхуызæй сфæлхат кодтон: «Мæн хохы 
хъæбæрхор æмæ картоф тауын тынг не ’ндавынц». Уæдæ дæ цы 
’ндавы? Адæймаг кæм куса, цы хъуыддаджы лæуд уа, уый йæ 
куы не ’ндава, йæ зæрдæ йæм куы нæ дæтта, уæд уый цы куыст 
у? Дæхи дæр сай æмæ адæмы дæр. Уæд уым цæмæн бадыс? Æрцу 
æмæ мæнæ дæ мæгуыр хæдзары сбад! 
- Нæ, гыцци, нæ, раст мæ нæ бамбæрстай. Хохæгтæ мæ куыд 
нæ ’ндавынц? Мæ зæрдæ сæм куы нæ дæттин, куы нæ мæ ’ндавик- 
кой, уæд ныр цалдæр азы се ’хсæн нæ цæрин æмæ нæ кусин. 
Æз æндæр хъуыды зæгъынмæ хъавын. Уыдон картоф æмæ 
хъæбæрхор тауын рагзамантæй фæстæмæ зонынц æмæ тауынц. 
Мæн æндæр цыдæр æндавы, æндæр цыдæр зæгъынмæ дын хъа- 
вын. 
Æхсæртæджы хъуыды бамбæрстон, фæлæ мæхи æнæмбаргæ 
æмæ бустæгæнæг скодтон: 
- Цы ма дæ æндавы? Цы амонын ма сын дæ зæрды ис? Æвæц- 
цæгæн ма сын дæ зæрды цъери амайын бацамонын ис, науæд 
гуымбыл ахсын? 
- Нæ, гыцци, нæ! Цъери дæр нæ æмæ гуымбыл дæр. Æндæр 
цæмæдæр хъавын. Нырма мæ нæ фæндыд йæ дзурын, фæлæ мæ 
нæ уадзыс æнæдзургæ. Мæнæу! Мæнæу! Æз сын мæнæу æрзайын 
кæндзынæн! 
- Цавæр мæнæу? 
- Мæнæу цы вæййы? Хæрыны мæнæу! Бабайы мæнæу! Уæли- 
выхтæ цæмæй скæной, уыцы мæнæу! 
«Бабайы мæнæу!» куы сдзырдта, уæд мæ зæрдæ фæцæй хъарм 
кодта. Æвæццæгæн, мæ хуызыл фæзынд. 
- Гыцци, цы кæныс? Дæ хуыз дæхимидæг куы нæуал ис? 
Æхсæртæг мæ бандоныл æрбадын кодта æмæ мын агуывзæйы 
дон авæрдта. Фæкомкоммæ йын дæн йæ цæсгоммæ. 
- Ницы кæнын, мæ зæрдæ, мæнæ куыддæр афтæ, мæ сæр ра- 
зылд... 
Куы ’рдзæбæх дæн, уæд æй бафарстон: 
- Цæй бабайы мæнæуы кой мын ракодтай, дæ нывонд фæуон? 
155 

- Гыцци, ноджы дæр ма дын зæгъон, нырма мæ нæ фæндыд, 
дæуæн мæ фæнд раргом кæнын. Тарстæн, куы ницы мын дзы рауа- 
даид, уæд дæ фыдæнхъæл кодтон. Ныр цалдæр азы кусын хохы, 
мæ фыд цы мæнæуы сорт æрзайын кæныныл куыста, ууыл. Бирæ 
зындзинæдтæ, бирæ ныхдуртæ мын уыд, фæлæ мæм афтæ кæсы, 
цыма ныр мæ къухы бафтдзæн йе ’рзайын кæнын. Фæлварæнæн 
цы зæххы гæппæл рахицæн кодтон, уым уыцы цъæх-цъæхид фæз- 
зыгæнд куы афæйлауы, уæд дзы зæрдæ ныррухс вæййы. Цалынмæ 
фæуазæлттæ уа, уæдмæ скæрдинаг уыдзæн. 
Мæнæн, фырцинæй, мæ цæссыг ныссæххæтт кодта. 
Æхсæртæг хорзау нал фæцис: 
- Гыцци, басабыр у. Кæугæ кæнай, уымæн дын æй загътон? 
- Нæ, нæ, мæ зæрдæ, уыдон цины цæссыгтæ сты, рагæй кæмæ 
бæллыдтæн æмæ æнхъæл кæмæн нæ уыдтæн, уыцы цæссыгтæ... 
Уадз æмæ згъæлой. Афтæ мын æнцондæр у, - загътон æмæ фыр- 
цинæй ныхъхъæбыс кодтон Æхсæртæджы, стæй мæ зæрдæйы цин 
Æхсармæ ныффыстон æмæ, æвæццæгæн, мæнæй уый къаддæр нæ 
фæцин кодта. 
Æхсар кæддæриддæр йæ улæфт фæззæджы иста. Уæд, дам, 
нæхимæ алцыдæр ис - дыргъафон. Уыцы фæззæг дæр та æрцыд 
æмæ мын мæ хæдзары куыстытæ фылдæр уый кодта. Куысты 
фæстæ-иу мæ хæдзар хæрзæфснайдæй æрбаййæфтон æмæ-иу мæ 
зæрдæйы цин мæ риуы нал цыд. 
Иу изæр та куыстæй куы ’рбацыдтæн, уæд Æхсар æд газет мæ 
размæ рауад: 
- Гыцци, цины хабар, стыр цины хабар!.. 
- Цавæр цины хабар у? - дисгæнгæ йæ афарстон. 
- Æхсæртæг - æнæсæттæг йæ тых аскъæрдта, фæуæлахиз хæх- 
хон климæтыл, басаста тызмæг æрдзы. Æнæхъуаджы æнæсæттæг 
æй нæ хонæм. Мæнæ ма ацы газет бакæс, куыд хорз мæнæу æрзай- 
ын кодта... 
Æз газеты уацы сæрмæ фæкомкоммæ дæн: «Фыды фарн мæрд- 
тæм нæ цæуы». Уацы уыд Æхсæртæджы ныв. 
Мæ кæсæнцæстытæ бакодтон. Кæсын, фæлæ фырцинæй дам- 
гъæты нал уынын. Сæхимидæг змæлынц. 
Охх, цы æгæрон цин, цы стыр æхсызгондзинад банкъардтон 
156 

уыцы нзæр. Мæ зæрдæ арвы милтыл йæхи асæрфта. Афтæ мæм 
каст, цыма зæххыл мæнæй амондджындæр нал уыд. Уæддæр Æх- 
сæртæгæн бауайдзæф кодтон, зæгъын, ауал азы мын æй цæмæннæ 
искуы схъæр кодтай. 
- Куы дын загътон, уæд та мын дзы ницы рауад, гыцци, уæд 
дæ цы фыдæнхъæл кодтон? - æфсæрмыгæнгæ та мын загъта Æх- 
сæртæг. 
Æз ахъуыды кодтон: 
«Тæхуды ме ’фсин ма æгас куы уаид, куыд тынг фæцин кæ- 
нид, Болаты фыдæбон æнæхъуаджы кæй нæ фæцис, йæ хъæбул ын 
йæ хъуыддаг адарддæр кодта. 
Уайтагъд мæм мæ зæрдæ сдзырдта: 
«Æммыст ныр хохы адæммæ байхъус. Иу хатт колхозы иумиаг 
æмбырды Æхсæртæджы ныхмæ цы зæронд лæг рацыд, уый хæрзаг 
зæгъы: 
«Бæдæйнаг фæу, Борæты лæппу. Мах ам райгуырдыстæм, ам 
базæронд стæм, фæлæ хæххон æрдзы сусæгдзинæдтæн ницы ба- 
зыдтам». 
Цыдысты бонтæ... Лæппутæ бинонтæ æркодтой: Æхсар уыры- 
сы - уырыссаг чызг, Æхсæртæг хохы - ирон чызг. 
Иунæг бæрæгбон дæр мæ иунæгæй никуы ныууагътой. 
Зымæгон бæрæгбонтæ-иу куы ’рцæй æввахс кодтой, уæд-иу 
мæ хуыссæг фæлыгъд: «дæ-дæ-дæй, мæ лæппутæ та куы фæфыдæ- 
бон кæной». Дзырдтон сын, фыстон сæм: 
«Ма мæм æрцæут. Уæ къулбадæг митæ ныууадзут. Цæрæн- 
бонты уын гыцци нæ уыдзæн. Ныр лæгтæ стут, бинонтæ уын ис 
æмæ сæ цуры æрбадут. Кæйдæр чызджытæй худинаг у. Алыхатт 
сæ мæн тыххæй бæрæгбонты иунæгæй ныууадзут. Мæсты дæр ма 
мæм кæндзысты, зæгъгæ, сын сæ мад афтæ цæмæннæ зæгъы: бæ- 
рæгбонты уæ бинонтимæ æрбадут. 
Иу Ног азы хæд размæ дыууæ лæппумæ дæр арвыстон тел- 
тæ. Æхсармæ Мæскуымæ: «Ног азмæ ма ’рцу, Æхсæртæгмæ 
цæуын». Хохмæ Æхсæртæгмæ та: «Ног азмæ ма ’рцу, Æхсар- 
мæ цæуын». Ног азы размæ бон сæ дыууæмæ дæр арвыстон ар- 
фæйы телтæ. Æнæзæрдæхсайгæ, гыцци æмæ Уæлгъаимæ Ног 
азыл æмбæлдыстæм. Кастыстæм телевизормæ. Куыддæр Крем- 
157 

лы курантты цагъд райхъуыст, афтæ телефоны дзæнгæрæг дæр 
райхъуыст. 
Уæлгъа фелвæста хæтæл. Арфæ дæр ын нæма ракодта, афтæ 
мæм йæ уайдзæфтæ райхъуыстысты: 
«Цавæр у, сымах йеддæмæ мад никæмæн ис?! Науæд мах адæм 
не стæм? Цæй рынчын у? Уæртæ чындзимæ сæ шампайнаг сæны 
агуывзæтæ сæ къухтæм систой, ныртæккæ сæ къуырцц кæндзы- 
сты». 
Æз фынгæй фæгæпп кодтон. Бауадтæн Уæлгъамæ. Телефоны 
хæтæл исын. Нæ мæм æй дæтты: 
- Фæлæуу-ма, æз дæр ын йæ цæхджынтæ нæ хæрын, ныхас 
кæнын мæ бауадз. 
Райстон тыххæй хæтæл. Цыма никуы æмæ ницы, уыйау дзу- 
рын Æхсаримæ: - Ног азы хорзæх дæ уæд, мæ зæрдиаг! Куыд æм- 
бæлут уæ Ног азыл? Мæ бæсты чындзæн раарфæ кæн. Кæддæ- 
риддæр уыл æнæниз æмæ æнæмастæй цæуæд! Азæй-аз хуыздæр, 
азæй-аз фылдæр кæнут! Мæ сæрыл цал æрдуйы ис, уал азы хъæл- 
дзæгæй цæрут! 
Æхсар мæм дзуры: 
- Гыцци, дæуыл дæр æнæмаст æмæ æнæнизæй цæуæд дæ Ног 
аз, фæлæ гыццылæй фæстæмæ никуы хъуыды кæнын, гæдыныхас 
нын зæгъай, фæсайай нæ. Ныр нæ Ног азы къæсæрыл куыд фæ- 
сайдтай? 
- Ма маст кæн, мæ зæрдиаг, Ног азы мæсты кæнын не ’мбалы, 
уæд, дам, æнæхъæн аз адæймаг мæсты вæййы. Дæ зæрдæ мæм ма 
’хсайæд. Æз, гыцци æмæ Уæлгъа тынг хъæлдзæгæй æмбæлæм нæ 
Ног азыл. 
Гыцци мæ цурмæ æрбацыд. Телефоны хæтæл йæ хъусыл сæ- 
вæрдта æмæ дзуры Æхсармæ: 
- Уæ, Æхсар, цы кæныс, цы, цы дæ мады цур лæууыс? Ныу- 
уадзут мын мæ чызджы, къæбæдатæ. Фæйнæрдыгæй йын ма уай- 
дзæфтæ кæнут, алчи уæ йæхи цард аразæд! О, дæ нывонд фæуон, 
о! Цы йæм дæ зæрдæ ’хсайы, дзæбæх у. Уæдæ æз, уал азы, куыд 
цæрын хъæуы иунæгæй. 
Гыццийы къухæй та телефоны хæтæл аскъæфта Уæлгъа æмæ 
Æхсармæ дзуры: 
158 

- Афтæ ма кæнут, лæппутæ, науæд æй уе ’рцыдмæ моймæ рат- 
дзынæн, цæмæй йæм иунæгæй уæ зæрдæ ма ’хсайа. 
- Хорз зæгъыс, хорз... Уæд æм æцæг нæ зæрдæ нал æхсаид 
йæ къæл-къæлæй худын райхъуысттелефонæй. Стæй йын телефо- 
нисткæ загъта: 
- Фæут дзырд, уæ рæсгæг фæцис, - æмæ нæ ахицæн кодта. 
- Мисур, алчи Мæскуыйы цæрынмæ куы тырны, уæд ды дæ 
къæхтæ цы ныццавтай? - загъта мын, уайдзæфгæнæгау, Уæл- 
гъа. 
- Нæ, нæ, Уæлгъа, мæнæн мæ бон нæ бауыдзæн Мæскуыйы 
цæрын. Мæ зæронд мады куыд ныууадзон иунæгæй? 
- Цæй, дæ зæронд мадæн дæр нырма ницы у. Æз ам нæ дæн. 
Ныр дæр йемæ цæрæгау куы дæн. 
- Мæ бон нæ бауыдзæн уымæ зæрдæхсайгæйæ цæрын. Стæй 
дæр цæмæн хъыгдарон кæстæрты. Уыдонæн сæ царды интере- 
стæ æндæрхуызон сты. Йæ нывонд фæуæд мæ сæр мæ чындзæн, 
тынг хорз чызг у, тынг зæрдийæ мыл у, фæлæ йæм фарон дæр 
Æхсар мæ сæрыл кæддæрты сдзырдта. Чындз камерон концерт- 
мæ билеттæ балхæдта. Æз ын нæ акуымдтон. Раджы дæр нæ 
уарзтон ахæм концерттæ, ныр та сæ бынтон нæ уарзын. Мæн 
тыххæй чындз дæр ныл ацыд. Зын мын уыд. Уадз æмæ цæуой 
сæрибарæй, куыд сæ фæнды, афтæ. Бафиппайдтон, мæн тых- 
хæй телевизорæй дæр куыд сæ фæндыд, афтæ нæ пайда кодтой. 
Цалынмæ-иу сын æз загътон, уæдмæ йæм нæ кастысты, мæн 
куы нæ фæнда, зæгъгæ. Æз-иу хæдзары куы нæ уыдтæн, уæд 
сын æппынæдзух конд уыди. Зæры бон мæ мæ лæппуты сæр куы 
бахъæуа, уæд æндæр хъуыддаг у... Æз сын, Уæлгъа, сæхицæн 
дæр загътон, зæгъын мæ ныууадзут мæхи къуымы. Рæстæг куыд 
ивы, афтæ ивы адæмы зæрдæйыуаг дæр. Сымахæн æндæр сты 
уæ царды домæнтæ. Фæнды уæ киномæ, театрмæ, зарын, кафын, 
музыкæ хъусын. Царды гуылфæнтæм тырнут. Цæрут, уæхи куыд 
фæнды, афтæ. Цы мæм уæ зæрдæ ’хсайы. Царды ницы цух дæн, 
алцы дæр мын ис. 
Æхсар мын афтæ: 
- Мах афтæ нæ зæгъæм, гыцци, æхца цух дæ, науæд хæрд, 
дарæс. Раст зæгъыс, æрмæст цардæй цух дæ. Æвзонгæй фæстæ- 
159 

мæ маст æмæ фыдæбойнаг дæ. Нæ нæ фæнды, иунæгæй дæ бон- 
тæ ’рвитай. Адæймаг рынчын дæр зоны, фæтыхсын дæр. Мах дын 
дардæй цы баххуыс кæндзыстæм. 
- Мæ зæрдиаг, æз Мæскуымæ цæрынмæ нæ ацæудзынæн, 
хохы та мын кусынæн уавæртæ нæй. Æвзонгдæр ма куы уаин, уæд 
бæргæ, фæлæ... 
Мæ зæрдæйы хъуыдыты ныдздзæгъæл дæн, зæгъын, ацы лæп- 
путæ афтæ куы кæной амæйфæстæмæ дæр, уæд куыд уыдзæн. Мæ 
кæстæртæн, цыма, маст æмæ уаргъ дæн... 
* * * 
...Рацыд цалдæр азы, фæлæ Мисурæт Палусæй никуыуал ницы 
фехъуыста. 
Уазнойы-иу федта, фæлæ кæрæдзийæн Палусы кой никуыуал 
скодтой. 
Мисурæт-иу йæ куыстæй куы ’рбацыд, уæд, йæ фатеры дуар 
бакæныны агъоммæ, кæддæриддæр асгæрста йæ посты лагъз. Ныр 
дæр та газетты ’хсæнæй фелвæста къонверт. 
«Дæ нывонд мæ сæр, Æхсар, нырма дæ дысон куы райстон 
фыстæг, уæд та абон дæр, - загъта æмæ аджих. - Мæгуыры бон 
мыл, мацы тыхст хабар уа, алыбон цæмæн?..» 
Йæ фатеры дуар фегом кодта. Йæ хызын рагъæныл ацауыгъта. 
Къонверты кæрон аскъуыдта æмæ дзы цалдæр сыфы систа. 
- Дæ хорзæхæй, куыд бирæ мæм фыссы? - загъта йæхицæн 
æмæ æркасти фыстæгмæ. Æнахуыр къухфыст. «Мæнæ диссаг. Па- 
лусы къухфысты хуызæн куы у». 
Йæ зæрдæ йæ риуы схæлбурцъ кодта. 
Телефоны цур бандоныл йæхи æруагъта. Йæ дыууæ къухы йæ 
ныхмæ сбыцæу кодта, афтæмæй хъуыдыты ныдздзæгъæл: 
- Цымæ мæм цы фыссы? Цалдæр азы дзы рох куы уыдтæн, 
уæд та мæ ныр цæмæн æрымысыд? Тæхуды, мæ мæгуырыл мæ куы 
ныууадзид æмæ мын мæ рыстзæрдæ куы нæуал агаид. Ме ’взон- 
джы бонтæй фæстæмæ мын мæ нуæрттæ фехæлдта... Ныр чысыл 
куы ’рсабыр дæн, уæд та - ногæй... 
160 

Исдуг фыстæг аскъуыдтæ кæнынмæ æрхъавыд, стæй та ахъуы- 
ды кодта: 
«Скъуыдтæ нæ, ма йæ бакæсон, афтæмæй йæ нывæрон иннæ 
фыстæджытимæ». 
Аскъуыддзаг кодта: 
«Иннæтимæ». 
Йæ дарæс раивта æмæ кæд уыцы изæр хæдзары бирæ митæ 
кæнинаг уыдис, уæддæр йæ зæрдæ ницæмæуал байрад. Схуыссыд 
нннæ хæттытæй раздæр, фынæй та бацис иннæ хæттытæй фæстæ- 
дæр... 
Мæсты кодта Палусмæ: 
«Нал мæ ныууадза? Зæры бон дæр ма мын хъуамæ мæ зæрдæ 
къаха... Науæд ма йын йæ фыстæджытæ цы æвæрын, уæд та мын 
сæ мæ лæппутæй, кæнæ мæ чындзытæй искуы исчи федта? Кæд- 
дæр мæ зæрдæ фехсайдта, цыма сæ лæппутæ федтой æмæ сæ бака- 
стысты. Иухатт мын Æхсæртæг æнæхъуаджы нæ ракодта «Хæхты 
æмпъузæнты» кой. Æнæмæнг мын уыцы къæбæда мæ боныг ба- 
каст. 
Худинаг у. Æвзонгæй о, цы нæ вæййы, алчидæр йæхирдыгонау 
фæуарзы, алы чызг æмæ лæппуйæн дæр йæхи уарзты сæнттæ вæй- 
йы, мæнæн мæ уарзты райдиан, мæ уарзты æвдисæн хæхты æм- 
пъузæнтæ уыдысты. Фæлæ ма мæ цахъхъæн сылгоймаг искæмæй 
фыстæджытæ иса æмæ сын сусæг æвæрæнтæ кæна, уый аив нæу... 
Уæд та, - аскъуыддзаг кодта, - фыстæг ма бакæсон, афтæмæй йæ 
ног къонверты нывæрон æмæ йæ фæстæмæ арвнтон йæ хицаумæ». 
Сыстад. Ног къонверт райста, хъуамæ йыл Палусы адрес ныф- 
фыстаид. Æркаст зæронд къонвертмæ æмæ йыл Хъæрæдзауты Па- 
лус фыст нæ разынд, фæлæ - Хъæрæдзауты Инал. Аджих: 
«Мæнæ диссаг. Палус ыл йæхи ном цæмæннæ фыссы?» 
Систа фæстæмæ фыстæг. Æркаст æм æмæ разынд Палусы фыс- 
тæг нæ, фæлæ йæ лæппу Иналы. 
Йæ къухфыст уыд Палусы къухфысты халдих. 
Мисурæт иу хатт бакаст Иналы фыстæг, бакаст æй дыккаг хатт 
дæр... 
Бирæ йыл фæрахъуыды-бахъуыды кодта, фæрабар-бабар æй 
кодта, стæй аскъуыддзаг кодта Палусмæ фыстæг ныффыссын... 
•» 161 

Ныр мæнæ æрцыд Палус. Сæмбæлдысты Мисурæтимæ. Кæ- 
рæдзийæн сæ царды хабæрттæ фæкодтой. Стæй Мисурæт Иналы 
фыстæг дæтты Палусмæ: 
- Айс æмæ йæ бакæс, дæ фырты фыстæг у. 
Палус нæ иста фыстæг. Афтæ фенхъæлдта, йæ кæстæр лæппу 
æмæ чызг цахæм фыстæджытæ фыстой Мисурæтмæ, Инал дæр æм 
ахæм ныффыста. 
Мисурæт æй фæхатыд: 
- Айс, бакæс æй æмæ дæхæдæг фæу тæрхонгæнæг. 
Палус райста фыстæг. Райхæлдта йæ, кæсы йæм æмæ йæ къух- 
тæ зыр-зыр кæнынц. 
Мисурæт дæр нымдзаст Палусмæ. Фæстагмæ йæ къухты зыр- 
зыр фæсабыр. Йæ цæсгомы хуыз дæр фæирддæрис... 
Инал йæ фыстæджы фыста: 
«Бахатыр кæн, уæздан, Мисурæт! 
Чи зоны дæм мæ фыстытæ сæнттæ цæгъдæгау фæкæсой. Мæ- 
сты дæр ма мæм суай, худгæ дæр мыл фæкæнай, чи зоны мæ æды- 
лыйыл дæр банымайай, уæддæр дæм фыссын... 
Ацы хъуыды мæ рагæй фæстæмæ уæгьд нæ уадзы, йæ уацары 
дæн. Бирæ хæттыты дæм хъавыдтæн ныффыссын, фæлæ мын ни- 
куы бантыст, растдæр зæгъгæйæ та, мæ ныфс никуы бахастон. Ныр 
дæм, æппынфæстаг, фыссын, цыфæнды æдылы мæ куы фæхонай, 
уæддæр... 
Царды хъысмæтæй æгьатырдæр ницы ис. Уый кæмæ фæхъуы- 
за, уый æнамонд у, хъизæмайраг... 
Хъысмæт фæхæрам мæ фыдмæ дæр æмæ йын йæ удæй фæхъа- 
зыд. Æз зонын мæ фыды биографи йæ райгуырдæй фæстæмæ. Мæ- 
гуыр, сидзæр лæппу - адæмы къæбæртæй хъомыл. Йæ сабибонты 
маст, фыдæбоны йеддæмæ ницы федта. Йæ усгуры кары куы ба- 
цыд, уæд та уарзты зынгæй басыгъд... 
Æз дын мæ фыдæй не ’ппæлын, афтæ мæм зыны, цыма йæ ды 
мæнæй хуыздæр зоныс. Мæн ацы фыстæг фыссынмæ сразæнгард 
кодта мæ фыды абоны уавæр. 
Сывæллонæн ныййарджытæй ницы уæлдай вæййы, фæлæ 
мæнæн мæ чысылæй фæстæмæ мæ ныййарæг мад мæ удхæссæг у, 
йæ ном дзурын дæр мæ нæ фæнды. Искуы искæцы фынгыл ный- 
162 

йарджыты цæрæнбонты тыххæй гаджидау куы расидынц æмæ сæ 
хорзы кой куы райдайынц, уæд сæ ныхæстæ мæ зæрдæйы арцау, 
фæныхсынц. Тынг зын мын у мæ мады кой кæнын. Куыдфæнды 
дæр ма уæд: фараст мæйы мæ йæ гуыбыны уæддæр фæхаста, дард- 
та мын йæ риуы сой, йæ хъарм æхсыр, фæлæ йæ хорздзинæдтæн 
йе ’взæрдзинæдтæ æмбæрзæн фесты. Мæ чысылæй фæстæмæ ме 
’мбæлтты ’хсæн сæргуыбыр æмæ ныхкъуырдæй уый тыххæй цæ- 
уын. 
Мæ зæрдыл лæууы абонау, уæд ма райдиан екъоламæ цыд- 
гæн, фæлæ хорз хъуыды кæнын, мæ мад æмæ мæ фыдæй зылын чи 
уыд, уый. Хорз хъуыды кæнын, мæ мад мæ фыды ’мбал Кирилли- 
мæ цытæ кодта, уыдон, стæй «йе ’мхæрæфыртимæ» дæр. Иу хатт 
Кириллы ус мæ мадмæ нæ хæдзармæ æрбалæбурдта. Тынг хыл код- 
та мæ мадимæ, стæй сæхимæ куы цыд, уæд мæ бафæдзæхста: 
«Инал, мæ лæппу, ды нырма чысыл дæ, не ’мбарыс мæ маст, 
фæлæ дæ зæрдыл дар ацы хыл æмæ куы сыстыр уай, уæд бамбар- 
дзынæ, чи у дæ мад. Бамбардзынæ мæ абоны æрбалæбурды нысан 
æмæ мæ зæрдæйы маст дæр. 
Ныр алцыдæр бамбæрстон... 
Иу хатт та скъолайы иу лæппуимæ фæхыл дæн. Уый мын ме 
’мбæлтты цур бафидис кодта: 
- Æй, къæпдзых, ды та цы дзыхæй дзурыс? Æз дын дæ мады 
талынг уынджы иу нæлгоймагимæ хъæбыстæгæнгæ куы федтон, 
уый лæппу нæ дæ? 
Гъæйдæ-гъа... Сæрра дæн. Иргъæвæг мæ нал иргьæвта. Фи- 
дисгæнæджы мын мæ къухтæй куы нæ скъахтаиккой, уæд ыл 
йæ бон баталынг уыдаид. Æнæхъæн къуыри скъоламæ дæр нал 
акуымдтон. Ме ’мбæлттæ æмæ мæ нæ къласы къухдариуæггæнæг 
тыххæй сразы кодтой. Цы лæппу мын бафидис кодта, уый дæр мæ 
хатыр ракуырдта. фæтæригъæд мын кодта. О, цы æгад мæм зынд 
уыцы хъуыддаг «фæтæригъæд мын кодта». 
Уый фæстæ дæр иу æмæ дыууæ фидисы не ’рцахстой мæ хъус- 
тæ, мæ зæрдæйыл, æхсаргарды цъыччытау, æмбæлдысты, фæлæ сæ 
урæдтон, цы бон мæ уыд, мæнг мын нæ дзырдтой. 
Зонын, мæ мад мæ хо æмæ ме ’фсымæрæн цы фыстæджытæ 
фыссын кодта дæумæ, уыдон дæр. Сæхæдæг сæ фæдзурынц. Бæр- 
163 

гæ ма сыл фæсмон кæнынц, фæлæ... Уыцы фыстæджытæй дæр нæ 
мад йæхи нæ цæсты бафтыдта. 
Мæ зæрдыл ма лæууы, иу хатт нын баба кæцæйдæр æрхаста 
стыр сырхварс фæткъуытæ. Фæйнæ нын дзы радта гыцци, иннæты 
бамбæхста хæринаггæнæндоны скъаппы стыр аджы. Æз æй базыд- 
тон. Кæй сæ федтон, уый гыццийæн нæ загътон, фæлæ йæ бафар- 
стон: 
- Гыцци, фæткъуы мæ хъæуы, нал дзы ис? 
Уый мын тызмæгæй загъта: 
- Кæцæй-ма дын æрхæссон, ахæм бирæ уыдысты? Нал дзы ис. 
Ницыуал загътон, фæлæ сусæгæй мæ хъус дардтон. Кирилл-иу 
нæм куы уыд, уый фæстæ-иу сæ асгæрстон, анымадтон-иу фæткъу- 
ыты. Фæхъуыд-иу дзы. Иу хатт та дзы Кириллы раз стъолыл дæр 
баййæфтон. 
Куыд ис уый гæнæн, дæ хъæбултæй дыргъ басусæг кæн æмæ 
йæ дæ хæзгулæн сусæгæй ратт? Мæнмæ гæсгæ, ахæм ми цы ный- 
йарæг бакæна, уый мад рахонын стыр фыдракæнд у. 
Иу хатт нæм мæ мады ’фсымæр Уазно фыстæг æрæрвыста. 
Фыста дзы: 
«Палус, не скъолайы иу замманайы сылгоймаг кусы ахуыр- 
гæнæгæй. Даухан, зæгъгæ. Дæс азы бæрц фæцард йæ лæгимæ. 
Зæнæг сын нæ рацыд. Ус, мæгуыр, кæдæм нæ фæцыд, цынæ хос 
фæкодта, фæлæ йын ницы баххуыс. Лæг фондз хойæн иунæг æф- 
сымæр уыд. 
Уæд Даухан фидарæй загъта: 
- Æз ацы лæджы тæригъæды нæ бацæудзынæн. Æвæстаг æй 
нæ фæкæндзынæн. 
Уый йæ цæгатмæ цæуыныл ныллæууыд. Лæг æмæ бинонтæ 
сæхи мардтой, нæ йæ уагътой. Хатыдысты йæм сæхæдæг, сусæгæй 
йыл ардыдтой йе ’мбæлтты дæр: 
- Хуыцау нын нæ радта бындар æмæ нæ нæ хъæуы. Искуы- 
цæй æрхæсдзыстæм сывæллон æмæ нын уый бындар нæ уыдзæн? 
Адæймаг кæуыл фæфыдæбон кæна, уый йæ хъæбул. 
Даухан сæм нæ байхъуыста. Сыстад æмæ йæ цæгатмæ фæцыд 
цæссыгкалгæ. 
Палус бирæ рабар-бабары фæстæ сфæнд кодтон, Дауханы дын 
164 

базонгæ кæнон. Афтæ мæм зыны, цыма уæ кæрæдзи бамбардзы- 
стут, стæй цыма дæ сывæллæтты дæр барæвдаудзæн». 
Кæуылты базыдта нæ мад ацы фæнд, уый нæ зонын, фæлæ та 
уый тыххæй дæр æрфыста нæ фыдмæ: 
«Даухан æмæ ме ’фсымæр иу скъолайы кусынц ахуыргæн- 
джытæй. Йæ лæг æй ме ’фсымæримæ хæтгæ баййæфта, йæ би- 
нонтæ æмæ йæ скъолайæ ратардтой Уазнойы тыххæй. Мæ хорз 
æфсымæр дæр ма цы сараза, уый нал зоны, æмæ йæ дæ фыццаг 
кæны...» 
Мæ зæрдæйæ се скъолайы директормæ дæр бахаста хъаст. Фы- 
ста та ардæм дæр Даухан сын сæ бинонты æнгом цард кæй халы, йе 
’ртæ сывæллоны фыд ын кæй исы. 
Æвзæрстой, дам, мæ мады курдиат скъолайы педколлектив. 
Растадысты, дам, ахуыргæнджытæ Дауханы сæрыл, уайдзæф ын 
кодтой: 
«Æдзæсгом! Хахуыр кæныс! Даухан, æмбал кæмæн нæй, ахæм 
сылгоймаг у. Хъысмæтмæ рæстдзинæдтæ куы уаид, уæд сывæл- 
лæттæ дæу бæсты Дауханæн радтаид!» 
Сыбыртт дæр, дам, нал суагъта Даухан Уазнойы. 
Уый фæстæ дæр-иу мæ фыд кæмдæриддæр искæуыл сдзырдта, 
диссаг уыд, кæуылты-иу сæ базыдта. Лæбурдтытæ-иу сæм кодта. 
Ныр, æвæццæгæн, мæ фыд йæ уавæримæ бафидыдта. Уыцы 
темæйыл дзурын, ома ус ракурыныл нал дæр йæхæдæг дзуры, нал 
дæр искæй уадзы кой кæнын. 
Мæ фыдæн царды ницыуал интерес ис. Æвæццæгæн, йæхи- 
мидæг загъта, зæгъгæ, иунæгæй исчердæм батондзынæн мæ царды 
бонтæ. 
Раздæр-иу, бæрæгбонты æмæ йæ улæфтыты рæстæджы, 
цыд куы нæ иумæ, куы не ’ннæмæ. Нæ сывæллæттыл нын бын- 
тон нæ лæууыд, цæрццу сыл кодта. Уыдон дæр ыл тынг ахуыр 
уыдысты. Æнæ баба нæ лæууыдысты, уый цур мах хъуыды дæр 
нæ кодтой. 
Ныр не ’мгæрæтты нал цæуы. Æрмæст ма нозтыл бафтыд. 
Сæмдзæхтон, нозтмæ æмхиц чи у, ахæм адæймæгтимæ сыхы дæр 
æмæ йæ куысты дæр. Бæрæгбон дæр уыдонимæ æрвиты æмæ йæ 
улæфты рæстæг дæр. 
165 

Хæрз æрæджы йæм бæрæгбоны фенхъæлмæ кастæн. Куы нæ 
разынд, уæд æм мæхæдæг бацыдтæн. Тынг æвзæр уавæры йæ бай- 
йæфтон: фынгыл æнæбары хæринæгтæ, нозт... папирозы дымæн- 
тæ... агуывзæты цъæлтæ. Дуæрттæ гом, йæхæдæг тыргъы диваныл 
гомæй фынæй кæны. 
Цалдæр хатты йæ хæдтæхæгмæ дæр нал бауагътой, зæгъгæ, йæ 
комæй нозты тæф кæлы, нырма расыг у. Æмæ раст бакодтой. Утæп- 
пæт адæмы бæрны бацæуын чысыл хъуыддаг нæу... Исты фыдбы- 
лыз æрцæудзæн хæдтæхæгыл дæр æмæ адæмыл дæр. 
Уæддæр нæ саст, нæ лæууыд æнæ нозт. Æппынфæстаг ын фи- 
дарæй загътой «нæ». Нал æй бауагьтой хæдтæхæг скъæрын. Ссæ- 
рибар æй кодтой йæ куыстæй. Уæд ма цæмæй аргъуц кодта? Иунæг 
бон дæр ыл æнæ нозт нал изæр кодта. 
...Кусын та райдыдта аэропорты механикæй. Хæдтæхæгæн 
атæхыны размæ цалцæг æмæ бæрæг кодта йæ цæттæдзинад. 
Иу хатт, зæгъгæ, хæдтæхæгыл ирддзæст экипаж нæ уыд, уæд 
«ТУ-104» æд адæм бабын уыдаид. 
Бæлццæттæ йæ куыд нæ базыдтой, афтæ хæдтæхæг сындæг- 
сындæг зæхмæ æруагътой. Æрбадт æви æрхауд, уый зын зæгъæн 
у. Æххуысмæ сæм фæзындысты æввахсдæр аэропорты механиктæ. 
Куыд рабæрæг, афтæмæй хæдтæхæг атæхынмæ ифтонг нæ уыд, аф- 
тæмæй йын баба бар радта стæхынæн. 
Бабайы ссæрибар кодтой механичы бынатæй дæр. 
Мисурæт, афтæ ма фенхъæл, ома сæ фыд æгуыст у æмæ йæ цы 
фæкæной, уый нал зонынц. Нæ, нæ фыд æппын кусгæ куы никуы- 
уал бакæна, уæддæр уымæн материалон æгъдауæй йæ хъуыддæг 
арæзт у, фæлæ йæ царды æмбал æнæмæнг хъæуы. Йæ зæрдæ куы 
байрайа йæ цардæй, уæд та йæ гаччы сбаддзæн. Нозт дæр ныууадз- 
дзæн æмæ та цардмæ раздæхдзæн. 
Æрвонг куы вæййы, уæд дзы ныхас аркъауæй дæр не сласдзы- 
нæ, фæлæ расыгæй дæ койæ нал фефсæды. 
Мемæ ма йын ницы у, фæлæ мæ хо æмæ ме ’фсымæрæн сæ 
цæстмæ фæдары, зæгъгæ, Мисурæт мын уæ фыстæджытæм гæсгæ 
нал .сразы ис. 
Курæм дæ, Мисурæт, фыссын дæм мæ хо æмæ ме ’фсымæры 
номæй - самондджын нæ кæн. Махæй алчидæр царды йæ къахыл 
166 

слæууыд. Цард цух нæ ничи у. Æз æрæджы бахъахъхъæдтон мæ 
докторон диссертаци. Дæн историон зонæдты доктор. Мæ хо рæх- 
джы каст фæуыдзæн аспирантурæ, ныртæккæ кусы йæ диссерта- 
цийыл. Мæ кæстæр æфсымæр ныллæууыд бабайы хъуыддагыл. 
Уæларвыл уариау тæхы æндон базырджыныл. Гъе, фæлæ нын нæй 
ахстон - фыды артдзæст. Фæнды нæ иу ран нын бацæуæыдон куы 
уаид. Исчи нæ иу ранмæ куы æмбырд кæнид. Фæнды нæ, адæмау, 
мах дæр нæ бæрæгбонтæ иумæ куы ’рвитиккам. Æз дын зонын дæ 
лæппуты дæр. Иумиаг æвзаг ссардзыстæм, нымайдзыстæм, цыма 
цыппар æфсымæр æмæ иу хо стæм. 
Курæг дæ стæм. Сæфы нæ фыд æнæ дæу, æнæ райæ æмæ нын 
æй ма бауадз сæфын. 
Фæстаг хатт ма дæ курæм, Мисурæт, бамбар нæ. Арф ныхъ- 
хъуыды кæн нæ курдиатыл, адæймаджы хъысмæтыл. Ныййарæг 
мады цæстæй дæм кæсдзыстæм. 
Ныфс нæ ис, дæ хъуыдытæ нæм кæй ныффысдзынæ. Дæ дзу- 
апмæ æнæрхъæцæй æнхъæлмæ кæсдзыстæм. 
Хъæрæдзауты Инал». 
Палус Иналы фыстæг каст куы фæцис, уæд фæрсæджы каст 
бакодта Мисурæтмæ. 
Мисурæтæн иу сыбыртт дæр нал хауд йæ дзыхæй, æрмæст йæ 
цæсгомы хуыз фæирддæр... 
<^> 

СÆРЗИЛÆНТÆ 
Фыссæн стъолы фарсмæ бацы саулагъз, бæзæрхыг лæппу. Йæ 
армытъæпæн йæ фæтæн ныхмæ быцæу сæвæрдта. Сатæгсау цæ- 
стытæ згъорынц къухфысты рæнхъытыл. Цæсгомыл зыны цины 
æнгæс. 
Чидæр дуар бахоста. Лæппу йæ не ’рхъуыды кодта. Дуар 
уæззаугай байгом æмæ мидæмæ æрбахызт сау къæбæлдзыгдзык- 
ку чызг. Исдуг æнæсыбырттæй алæууыд, стæй йæ къахфындзтыл 
бацыд æмæ лæппуйы ныхмæ стъолы фарсмæ ’рбадт. Чызг дæр йæ 
арм йæ роцъомæ сбыцæу кодта. Бады, æнхъæлмæ кæсы. Æрæджи- 
ау кърандас стъолæй систа, сындæггай йæ пъолмæ æрæппæрста. 
Къæрцц фæцыд. Хъазбег фестъæлфыд. Фæкаст æмæ Минтæимæ 
фемдзаст сты. Хъæрæй ныххудтысты. 
- Дæ хорзæхæй, хæйрæг дæ æви а бынатыхицау æмæ æргомæй 
рацыдтæ? Кæд фæзындтæ, куы нæ дæ базыдтон, æви дыл, аргъæут- 
ты чызгау, гамхуд уыд æмæ йæ ныртæккæ фелвæстай? - дисгæнæ- 
джы фарст æй акодта Хъазбег. 
- Хæйрæг дæр нæ дæн æмæ а бынаты хицау дæр... Дуар дæм 
æрбахостон, стæй æрбацыдтæн. Æгæр арф хъуыдыты дæ, уый куы 
федтон, уæд дын дæ райсом хорз дæр нал загътон. Зæгъын, уæд та 
дæ уарзон чызгимæ рæсугъд сæнтты дæ... Нæ дæ бахъыгдардтон. 
Куы федтон, мæ къухфыстмæ кæсыс, уæд дын дæ бындз атæхын 
кодТон. 
- Гъы, фæтæрсын мæ кодта... Мæтæй мæ амар, дæ къухфыс^ 
дын уыцы зæрдиагæй кастæн æмæ мæ фæиппæрд кодтай. 
168 

- Уæллæй, Минтæ, хъазын хъазын у, фæлæ дын дæ къухфыст 
знон, фæскуыст, хæдзармæ ахастон, йæ фылдæр æрдæг ын дысон 
дыууæ сахатмæ каст фæдæн, хуыссæг мæ нал ахста, иууылдæр æй 
каст фæуыдаин суанг бонмæ, фæлæ мæм гыцци уатмæ бацыд... 
Бирæ бадын мæ нæ фæуадзы. 
- Дæ рухс ахуыссын кæн æмæ бафынæй у, - загъта. 
Йæ фæхъыг кæнын мæ нæ бафæндыд æмæ уæд рухс ахуыссын 
кодтон. 
Райсом та раджы райдыдтон кæсын. Фæфæуы мын... 
Минтæ фæдисау: 
- Æцæг зæгъыс? - æркаст къухфыстмæ. - Æз ыл æнæхъæн 
цалдæр азы фæфыдæбон кодтон, ды та йæ иу æхсæв ацъыкк код- 
тай... 
- Нæ, Минтæ, æз ыл уый тыххæй стагъд кодтон, цæмæй мын 
де ’рбацыдмæ каст фæуыдаид æмæ йæ иумæ редакци райдайæм... 
Мæ зæрдæ дæ барухси. Дæ разы цы хæс æрæвæрдтай, уый сæххæст 
кæнын дæ къухы бафтыд. Раст дын куы зæгъон, уæд дæ уый æн- 
хъæл нæ уыдтæн. 
- Уый та дын нæ зонын, цы... Хъуыды ма кæныс, Хъазбег? Мæ 
документтæ аспирантурæмæ куы цæттæ кодтон, уæд дæ мидбылты 
бахудтæ æмæ загътай: «Сылгоймагæн цæй аспирантурæйы ахуыр 
кæныны сæр ис? Смой кæн æмæ сывæллæттæ схъомыл кæн, уый 
дын аспирантурæ». 
Дæ ныхæстæ мæ ацæхæраджынтæ кодтой, фæлæ ници сдзырд- 
тон, æрмæст мæхимидæг бартхъирæн кодтон: «Фæлæуу, а чызг дын 
æй искуы æрымысдзæн». 
- Куыд саузæрдæ дæ, Минтæ! - худгæйæ загъта Хъазбег, - 
сомы дын кæнын, Минтæ, уый æнхъæл дæ нæ уыдтæн. Дæ диссер- 
таци бахъахъхъæнын мæнмæ куы хауид, уæд дын тæккæ абон дæр 
радтин хъæууонхæдзарады зонæдты кандидаты ном, тынг хорз 
фыст дын у... 
Куыст фæцæйфæуд кодта, уæдмæ Хъазбег æмæ Минтæ фæ- 
бадтысты, фæредакци кодтой. 
Хъазбег сыстад, аивæзта йæ бæзæрхыг уæнгтæ æмæ рудзынг- 
гæронмæ бацыд. 
- Æллæх, къæвда кæндзæн. Кæуылты баизæр... Айфыццаг дæ 
169 

иу шампайнаг сæны авгыл куы ныууæй кодтаин, уæд мæ абон ацы 
фыдæбон нал бахъуыдаид. 
- Гормон фæуай, Хъазбег, мæ диссертацийæн мын иу шам- 
пайнаг сæны авджы аргъ йеддæмæ нæ кæныс? Фæлтау дын мæ- 
хæдæг балхæндзынæи, иу гогызы мард дæр ма дын йемæ бакæн- 
дзынæн... 
- Нæ, Минтæ, уæддæр дæ уыцы сагсур лæппу аскъæфдзæн 
æмæ ма дзы истытæ уæддæр ратона кæнон. 
- Скъæфгæ, уанцон нæу?.. Дæ сагсур мын зæгъæд: «Уарзын 
дæ, баком мын» æмæ мæхæдæг фæраст уыдзынæн йæ разæй. 
- Хъуыддаг уымæ куы ’рцæуид, уæд та афтæ нæ зæгъис. Мин- 
тæ, куы йæ зонис, цы лæппу у... 
- Куыд зыны, афтæмæй ды хъазгæ нал кæныс, лæппу? Уæдæ 
мын зæгъ, йæ зæрдæмæ цæуын æви нæ? 
- Тынг, тынг. Дæ фæдыл рагæй зилы, аууонау. Ныр мæм цал- 
дæр хатты æрбацыд, Минтæимæ мын хъуыддаг сараз, зæгъгæ. 
Абон æй ардæм хъæуы. Æввахсмæ йæ базондзынæ. 
- Æцæг æй ма ’рбахонай? - тыхстхуызæй загъта Минтæ. 
- Цæмæй дзы фæтарстæ? Уарзгæ дæ кæны... 
Сæ хъазæн ныхæстæй нал æнцадысты Минтæ æмæ Хъазбег. 
Уæдмæ рæстæг дæр цыд. Комендант дзæнгæрæг ныццагъта, куыст 
фæцис, зæгьгæ. 
Хъазбег æмæ Минтæ уынгмæ куы рахызтысты, уæд сыл хæрх- 
æмбæлд фæцис иу хæрзконд лæппу. Минтæ йæ куы ауыдта, уæд йæ 
зæрдæ йæхи къултыл ныххоста, цæсгомыл цырын арт сгуылф код- 
та, басыгьд, бацъыхыры. Уæрджытæ бацон сты: «Мæ худинаджы 
рæстæг æрцыди», - загъта йæхимидæг æмæ ма цы акодтаид, уый 
нал зыдта. Зонд ацахста æнкъарæнты. - Цы мыл æрцыд? Цы код- 
тон?.. - Гъе, уæууай, куыд æдых дæн, - бауайдзæф кодта йæхицæн 
æмæ йæхи фæфидар кодта: 
Лæппу сын уе зæртæ хорз загъта, стæй Хъазбегимæ æрлæу- 
уыдысты, ныхæстæ кæнынц. Минтæ чысыл фалдæр ацыд. Хъазбег 
æм фæдзырдта: 
- Рауай, Минтæ, мæнæ дæ мæ хæларимæ базонгæ кæнон. 
Минтæ сæм хæстæг бацыд æмæ сæ Хъазбег «базонгæ кодта». 
170 

* * * 
Æхсæв Минтæйæн йæ хуыссæг фæлыгъди: 
«Хъазбег мын цы лæппуйы кой кодта, уый ма уа? Нæ, уанцон 
нæу? Уый куыд хъуамæ уа? Афтæ гæнæн куыд ис?» - æрдæгæх- 
сæвмæ йæ сæры фæхæлбурцъ кодтой алыхуызон хъуыдытæ... 
Дыккаг райсом Хъазбег куыстмæ куы бацыд, уæд Минтæйы 
йæ кабинеты цур лæугæ баййæфта. Сæ кæрæдзийæн дæ райсом 
хорз загътой, стæй йæ Хъазбег афарста: 
- Дæ хорзæхæй, Минтæ, дысон ам æхсæвиуат кодтай? Куыд 
раджы æрцыдтæ? 
- Нæ, нæ, мæ бон, мæ фыдыфыд-иу афтæ дзырдта: «Хур ца- 
лынмæ уæлæмæ цæуа, уæдмæ кæй бакусой, уый - мæн, иннæ та - 
дæу». Хæрз чысылæй дзы фехъуыстон уыцы ныхæстæ, фæлæ мæ 
нæ рох кæнынц. 
- Æз та афтæ фенхъæлдтон, мæ хæлар дæ зæрдæмæ фæцыд 
æмæ æмбисæхсæв уый тыххæй æрхæццæ дæ. 
- Уый дæр диссаг нæу... Дæ сагсур хæлар дæр ахæм гуырд куы 
уаид, уæд йæ фæдыл тыххæй дæр алидзин. 
- Уый ацы лæппуйæ сæрæндæр у, - загъта Хъазбег æмæ йæ 
мидбылты бахудт. 
* * * 
Фæкуыстой та бон-изæрмæ. 
Фæскуыст та сыл Хъазбеджы хæлар уынджы хæрхæмбæлд 
фæцис. Сæ кæрæдзийæн та де зæр хорз загътой. 
Хъазбеджы хæларæн «немæ рацу» ничи загъта, афтæмæй 
семæ фæрасти. Хуыдта сæ киномæ. Минтæ нæ акуымдта. «Нæ мæ 
’вдæлы» - загъта. Уæд Хъазбеджы хæлар дуканимæ фездæхт. Чы- 
сыл фæстæдæр сæ раййæфта. Минтæмæ дæтты тæккæ зынаргъдæр 
къафеттæ. Минтæ сæфсæрмы, нæ сæ куымдта... 
Лæппутæ хъазæн ныхæстæ кæнынц. Худынц. Минтæ ницы 
дзуры, нæ худы... 
Хъазбег йæ хæлар æмæ Минтæйæ хатыр ракуырдта: 
171 

- Кæмдæр мæ авд сахатыл хъуыддаг ис, æмæ мын æнæ цæугæ 
нæй, фæлæ мын ныххатыр кæнут. Минтæйы ды фæхæццæ кæн бы- 
натмæ, - афæдзæхста йæ йæ хæларæн. 
Цæуынц æнæдзургæйæ. Ахызтысты иу уынгæй, иннæмæй... 
Минтæйы зæрдыл æрлæууыд, цалдæр азы размæ сæ документ- 
тæ институтмæ куы радтой, уыцы изæр æй мæнæ ам, ацы бынаты 
æрбаййæфта Герас. Ацы уынджы сæргом кодтой сæ уарзондзинад 
кæрæдзийæн. Уæдæй нырмæ цал æмæ цал хатты рацыд ацы уын- 
джы зæрдæрыстæй, цал æмæ цал хатты æрымысыд уыцы мæйрухс 
æхсæв. Ныр та йыл мæнæ ногæй цæуынц. Нæ, уый Герас нæу, кæд- 
дæры Герас, уый æндæр чидæр у... Минтæ ахæм Герасы нæ уарзта. 
Уый дурзæрдæ Герас у. 
Хъуыдытæгæнгæ, æрбахæццæ йæ фысымты цурмæ: «Кæддæр 
мæнæ ам лæууыдыстæм, ацы бæласы цур, ацы къутæрæй ратыдтон, 
мæ чиныджы хуылфы цъæхæй цы сыфтæртæ ныххус сты, уыдон. 
Нæ судзгæ уарзондзинадæн æвдисæн - мæнæ ацы бæлас, мæнæ 
ацы къутæртæ... Уыдон нын хъуыстой нæ ныхæстæ, æрмæстдæр 
уыдон. Изæры сатæг дымгæ сæ æнкъуыста, тылдтой нын сæ сæр- 
тæ. Ныр дæр та сæ æхсæвы уддзæф банкъуыста æмæ сæхимидæг 
басыбар-сыбур кодтой, райхъуыст мæм сæ сусæг ныхас: «Мæнæ та 
сты, мæнæ. кæддæры уарзæттæ, куыд тынг сыл баууæндыдыстæм. 
«О» сын дзырдтам сæ райгæ уарзтæн. Адон та разындысты фæ- 
лывд, мæнгуарзæттæ...» 
Минтæ Герасæн хæрзæхсæв загъта. Фæцæуы. Йæ хъустыл 
ауад: «Минтæ!.. Фæлæуу-ма!» 
«Нæ, мæнмæ нæ дзуры, - ахъуыды кодта Минтæ, - æвæццæ- 
гæн, мæ хъустыл ауад». 
Минтæ цæуы дарддæр. 
Ногæй та фехъуыста: «Минтæ, æрмæстдæр иу ныхас!..» 
Минтæ фæстæмæ фæкаст. Йæ фæстæ цæуы Герас: 
- Лæгъстæ дын кæнын, байхъус мæм. Æрмæстдæр иунæг 
дзырд... 
172 

Фыдрасыгау, йе ’взаг йæ дзыхы нал арæхсы. 
Цæуы дарддæр Минтæ. 
Герас уыцы иу богъ фæкодта: 
-Фæлæуу!.. 
- Цы кæныс? Цы ма дæ ферох?! 
-Хатыр! 
Минтæйы, цыма арв ныццавта, уыйау бандзыг. Йæ цæстытæ 
атарытæ сты, зæрдæ айдзаг фыдæх æмæ хæрамæй. Фездæхт æм 
фæстæмæ: 
- Хатыр?!. Æз дын раджы ныххатыр кодтон... 
Минтæйы фæнцыд, Герасæн алывыд куы акалдтаид. Фæком- 
коммæ йын йæ цæсгоммæ. Мæйрухсмæ йыл бакаст: «Ныххатыр 
мын кæн... Фæсмонгонд фæдæн». Фæтæригъæд ын кодта Минтæ 
æмæ ма йын загъта: 
- Ныр æнафон у, æгæр байрæджы кодтон мæ фысымтæм, ху- 
динаг у. 
Герас та мæм дзуры: 
- Хатыр... 
- Фехъуыстон дæ... Мах ницыуал дзырддаг ис. 
Хæрзæхсæв ын загъта æмæ фæраст йæ фысымтæм. 
Герас бæласы бындзæфхадыл йæхи бакъул кодта. 
Минтæ йæм рудзынгæй каст. Лæууыд Герас, æндæргау, стæй 
æрæджиау уæнтæхаудæй араст. Сæр ныггуыбыр. Йæ цæнгтæ йын 
цыма исчи йæ уæхсчытыл æнæбары афидар кодта - ныззæбултæ 
сты. 
Арвыл мигъы къуыбар фæзынд. Кæддæрау мæйы цæст нæ ра- 
зынд, залиаг калмау æй аныхъуырдта, цыма Герасæн фæтæригъæд 
кодта, цæмæй йын йæ сагсур уæнгтæ ахæм дыдæгътæй ма уыдтаид 
Минтæ. 
Минтæ æрхуыссыд йæ уаты. Сатæг дымгæ йæм гом рудзынгæй 
хаста æхцондзинад... Нал æфсæсти арф комы цæугæдоны рæсугъд 
симфонимæ хъусынæй. Уый йын цыфæнды музыкалон уацмысæй 
дæр йæ зæрдæйæн хуыздæр æхцондзинад хаста... 
173 

* * * 
Йæ райсом та Минтæ, иннæ хæттытау, раджы бацыд рауагъ- 
дадмæ. Хъазбег æй куы ауыдта, уæд ныххудти: 
- Уæллæй, Минтæ, æз та ма милицæмæ цæуинаг уыдтæн. Æн- 
хъæлдтон мæ хæлар дæ аскъæфта. 
- Уæвгæ, Хъазбег, маринаг мын дæ. Ахæм сагсур лæппуйы 
фыццаг мæ фæкодтай... 
Сбадтысты æмæ та дарддæр редакци кæнынц. Ацы хатт изæр- 
мæ нал бахъуыдысты, рагацау сын фæцис. 
- Бæдæйнаг фæу, Минтæ, бæдæйнаг. Бантысæд дын ноджы- 
дæр. Иу хорз лæппу ма дæ хъæуы æмæ дын уый дæр цæттæ у. 
- Чи у, æцæг, уыцы хорз лæппу? - йæхи фæкъæйных кодта 
Мингæ. 
- Чи куы зæгьай, уæд ме ’рдхорд. 
- Æмæ де ’рдхордæн мыггаг, гъе та ном нæй?! Науæд йæ 
куыст, нæ хæдзар кæм сты? 
- Хъазын хъазын у, фæлæ ма æрбайхъус, - загъта Хъаз- 
бег. - Ме ’рдхорд Зонæгаты Герас. - Ацы ныхæстæ фехъусгæйæ, 
Минтæйæн йæ уæнгтæ ныррызтысты, афæлурс, фæлæ йæ Хъаз- 
бег не ’рхъуыды кодта, йæ ныхас кæны дарддæр, - Къутæрджы- 
ны хъæуккаг у. Ахуыр кодта мæнæ нæхи институты æртыккаг 
курсы æмæ... - Хъазбег ферхæцыд, - йæ ахуыр рæстæгмæ ныу- 
уагъта. Ныр та ацы аз сентябры райдыдта ахуыр кæнын. 
Минтæ та йæ афарста: 
- Æмæ цæмæн ныууагъта йæ ахуыр, исты дзы рыст? 
- Нæ, рисгæ дзы ницы кодта, фæлæ йæ хæдзары уавæртæ æв- 
зæр уыдысты. 
Хъазбеджы ныхæстæм Минтæйы маст рафыхт: 
- Дæ хæлары рагæй зоныс? 
- Афтæ рагæй нæ... æдæппæт иу мæйы бæрц. 
- Чи уæ базонгæ кодта? 
- Зонгæ ничи, йæхæдæг базонгæ ис мемæ. Мæ хъус æм дарын, 
арæх æмбæлæм æмæ мæм дзæбæх лæппу зыны. Йæ хæдзары дæр 
иу-дыууæ хатты уыдтæн. 
- Ирон æмбисæндтæ зоныс? - афарста Минтæ. 
174 

- Кæй дзы зонын, кæй нæ... 
- Иу æмбисонд ахæм ис: цалынмæ, дам, адæймагимæ иу пут 
цæхх бахæрай, уæдмæ йæ нæ базондзынæ. Искæмæй куы ’ппæлай, 
уæд-иу уыцы æмбисондыл ахъуыды кæн, æмæ макуы фæрæдиай. 
Хъазбег аджих. Диссаг æм фæзынд Минтæйы ныхас: 
- Цытæ дзурыс, Минтæ? Цæмæн бахъуыд ам уыцы æмбисонд? 
- Цæмæн бахъуыд? Байхъус мæм æмæ йæ базонай. Æрмæст 
мæ ныхасæй куы сфæлмæцай, уæд мæ аххос нæ уыдзæн. 
- Цытæ дзурыс, уанцон нæу!.. 
- Уæдæ мæм байхъус. 
Æмæ райдыдта Минтæ йæ рагбонты сагъæстæ дзурын: 
- Уыди фыццæгæм сентябрь. Тыртыджыны астæуккаг скъо- 
лайы фæндзæм къласмæ æрцыдысты, æнæхъæн хъæусоветы 
райдиан скъолатæ каст чи фæци, уыдон. Æз дæр - семæ. Ахуыр- 
гæнджытæ нæ сбадын кодтой иумæ чызгæй, лæппуйæ, зонгæйæ, 
æнæзонгæйæ. 
Мæн сбадын кодтой иу къæсхуыр, цъæхдзаст чызг Разиатимæ. 
Нæ разы та - дыууæ лæппуйы. Æз æмæ Разиат уайтагъд схæлар 
стæм, фæлæ уыцы дыууæ лæппуйы сæ кæрæдзимæ цæф сæгуыт- 
ты каст кодтой. Уроктыл цымыдисæй хъуыстой ахуыргæнæгмæ. 
Улæфты рæстæджы, хъæугай, чызджытæ кæрты къордтæ-къорд- 
тæй лæууыдысты æмæ цыдæр сусу-бусу кодтой. Лæппутæ та - раз- 
гъор-базгъор. 
Бонтæ куыд цыдысты, афтæ лæппутæ фыдуагæй-фыдуагдæр 
кодтой. Чызджытæм дæр фæкъæйных сты. Нæ ахуыргæнджытæ 
’ппæты фæстаг партæйыл бадджытæн арæх байдыдтой уайдзæфтæ 
кæнын. 
Иухатт æз урокыл мæ хъæлæсыдзаг ныббогъ-богъ кодтон. Нæ 
къласгæс Аннæ Ивановнæ мæм бауад. Мæ тетрад, мæ формæйы 
къаба æмæ мæ цæсгомыл ахорæны ’ртæхтæ куы федта, уæд фæ- 
куыддæр. Мæ размæбадæг лæппутæй мыл иу ахорæн бакалдта, 
æмæ æнæхъæн урокыл ахуыргæнæг уагахасты тыххæй фæныхас 
кодта. Мæн æмæ Разиаты сбадын кодта нæ размæбадæг дыууæ 
лæппуйы бынаты, уыдон та - мах бынаты. 
Иу хатт мæм историйы урокыл афтæ фæзынд, цыма мын чи- 
дæр мæ дзыккуйы быдимæ архайы, размæ сæ раппæрстон, кæсын 
175 

æмæ сæ иу - уылынджы бæрц цыбырдæр. Æз фæгæпп кодтон, фæ- 
стæмæ авнæлдтон æмæ мыл ахорæн чи ныккалдта, уыцы лæппу- 
йыл дзæхст-дзæхст ралæууыдтæн. 
Ахуыргæнæг мæм дзуры: 
- Цы хабар у, чызг?! Æрра фæдæ æви?! 
Æз уæддæр мæ кæнон кæнын. Ахуыргæнæг мæм æрбацыд, мæ 
цонгыл мын рахæцыц æмæ та мæм дзуры: 
- Фæлæуу-ма, чызг, урокыл дæ æви тархъæды?! 
Мæнæн мæ бон дзурын ницыуал бацис, æрмæст ма йæм мæ 
дзыккуйы лыг равдыстон, мæхæдæг партæйыл мæ цæнгтæ авæрд- 
тон, стæй сыл ныддæлгоммæ дæн æмæ кæуын райдыдтон. 
Ахуыргæнæг хъуыддаг куы бамбæрста, уæд мæ басабыр код- 
та, Герасы та йæ урокæй рарвыста. Улæфты рæстæджы ахуыргæ- 
нæг радзырдта Аннæ Ивановнæйæн хабар. 
Аннæ Ивановнæ Герасы бафæдзæхста, цæмæй райсом йæ мад 
æмæ йæ фыдæй искæйы йемæ скъоламæ æркæна. 
Уый фæстæ куыд рабæрæг, афтæмæй хæдзары Герас йæ мад 
æмæ йæ фыдæн ницы схъæр кодта. Йæ райсом, иннæ хæттытау, йæ 
пъартфелы кæрдзын, цыхты къæртт æмæ фæткъуытæ нывæрдта, 
йе ’ккой йæ акодта, афтæмæй йе ’мбæлттимæ фæраст. Йе ’мбæлттæ 
дис кодтой, зæгъгæ, Герас йæ ныййарджытæй йемæ цæмæннæ ис- 
кæйы ракодта, фæлæ сæ æргом зæгъын ничи бауæндыд. 
Хъæдрæбынмæ куы схæццæ сты, уæд Герас йæхи фæстæмæ 
фæстæмæ уромын байдыдта, стæй, фæсвæндаг, иу æхсæры къу- 
тæры аууон æрлæууыди, не ’мбæлттæ куы адард сты, уæд хъæды 
афардæг. Йæ дзыппытæ æмæ йæ пъартфель байдзаг кодта сатæг æх- 
сæрæй. Цас йæ бон уыд, уыйбæрц дзы фæхордта. Хур арвы астæу- 
мæ куы схæццæ, уæд хъæды кæронмæ йæхи райста. Æрæмбæхст 
та къутæрты аууон æмæ йе ’мбæлттæ скъолайæ куы раздæхтысты, 
уæд сæ фæдыл, куыд нæ йæ федтаиккой, афтæ араст сæхимæ. Йæ 
мад ын йæ размæ карчы бас æрхаста. Герас дзидзатæ ахордта, ба- 
сæй æнæбары ахуыппытæ кодта, иннæ ныууагъта. Мад æй тарст- 
хуызæй афарста: 
- Кæрдзын цæмæннæ бахордтай, мæ зæрдиаг? Исты дæ риссы, 
мыййаг? 
- Нæ, мæнæ чысыл мæ сæр риссыгонд. 
176 

Мад нæ бафиппайдта, кæй йæ фæсайдта, уый, фæлæ Герас 
скъоламæ йæ мад æмæ йæ фыдæй куы никæй æркодта, стæй йæхæ- 
дæг дæр куы не ’рцыд уроктæм, уæд фæлтæрд ахуыргæнæгæн цы 
зонын хъуыд, Герас сæ хæдзары кæй ницы схъæр кодта, уый. 
Аннæ Ивановнæ бафæдзæхста пионерты раздзог Дзерассæ- 
йæн, цæмæй изæры Герастæм бацæуа æмæ йын йæ мад, йæ фыдæн 
радзура Герасы фыдуаг митæ. 
Дыккаг райсом Герасы йæ мад æрбакодта скъоламæ, йæ цæ- 
стытæ уыдысты сырх-сырхид, зындис ыл, тынг кæй фæкуыдта. 
Аннæ Ивановнæ мадæн рахабар кодта, Герас мын мæ дзаумæт- 
тæ ахорæнæй куыд фесæфта, уый. Фенын ын кодта, мæ дзыккуйы 
быдæй кæй ралыг кодта, уый дæр. 
Мад дзыккуйы лыг куы федта, уæд бамаст кодта, стæй мæм 
æрбацыд æмæ мын, рæвдаугæ хъæлæсæй, загъта: 
- Ма маст кæн, мæ чызг, тагъд та дын æрцæудзысты. 
Мад æмæ ахуыргæнæг Герасæн къласы ахуыргæнинæгты цур 
фæуайдзæфтæ кодтой. 
Уый, дурдзавдау, лæууыд сæргуыбырæй. Йæ къухтæ сæ зыр- 
зырæй нал æнцадысты. Йæ цæссыгтæ гæр-гæр кодтой партæмæ. 
Мад рацыд къласæй. 
Герас ма дзæвгар фæхæкъуырцц кодта, стæй банцад. Фæлæ йæ 
сæрыл хæрдмæ нал хæцыд. 
Аннæ Ивановнæ йæ сыстын кодта, фæдзырдта мæнмæ дæр 
æмæ нæ стъолы хæдразмæ иу партæйыл сбадын кодта. 
Бадтыстæм иу партæйыл. Иу кæрон æз, иннæ кæрон - Герас. 
Не ’хсæн ма иу адæймаг сæрибарæй сбадтаид. Мæ удхæссæг уыд. 
Куыддæр-иу дзæнгæрæджы цæгъдын райхъуыст, афтæ-иу фæгæпп 
кодтон. Дард дзы лыгътæн. 
Иу хатт мæ ручкæ пъолмæ æрхауд. Герас æй систа æмæ йæ 
партæйыл æрæвæрдта. Æз ручкæ фелвæстон æмæ йæ фæстæмæ 
пъолмæ æрæппæрстон. Нæ мæ хъуыд Герасы ист, уый лæггад. 
Мæхæдæг æй систон. Герас йæ мидбылты бахудт, фæлæ ницы 
сдзырдта. 
Рацыд цалдæр мæйы. Кæрæдзимæ нæ дзырдтам. Нæ, Герас 
мæм дзырдта, нæ æз. Иу хатт мæ ахорæндон, скъоламæ цæугæйæ, 
фæндагыл асаст. Цы ма кодтаин. Ацыдтæн скъоламæ æнæ ахорæ- 
•12 177 

нæй. Уыцы бон нын контролон куыст уыд. Æз нæ фыстон. Герас 
йæ ахорæн партæйыл астæуæй æрæвæрдта æмæ мын загъта: 
«Мæнæ мæ ахорæнæй ныффысс». 
Æз ын йæ ахорæн йæ размæ бассыдтон. Ахуыргæнæг мæ куыд 
нæ фехъуыстаид, афтæ йын загьтон: 
- Фесæф дæ ахорæнимæ, ницæмæн мæ хъæуы! 
Герас ницыуал сдзырдта. 
Ахуыргæнæг мæм фæкомкоммæ: 
- Минтæ, цæмæннæ фыссыс? 
Æз ын загътон мæ ахорæны хъуыддаг. Уый Герасæн бауай- 
дзæф кодта: 
- Худинаг дæм нæ кæсы, Герас, де ’мбалæн дæ ахорæнæй фыс- 
сын цæмæннæ уадзыс? 
Герас нырма фæтыхст, стæй афсон кодта: 
- Аннæ Ивановнæ, хатыр, нæ йæ ’рхъуыды кодтон. 
- Æмæ та нæ ахорæн мæ разы æрæвæрдта. 
Ныффыстон дзы, цы гæнæн мын уыд. 
Улæфты рæстæджы мæ мæстæй мардта: 
- Ничи йæм кæсы, дзургæ мæм нæ кæны, фæлæ мын мæ ахо- 
рæнæй фыссы. 
Æз мæ къух дард фæхастон æмæ йæ русæн - дзæхст. Уый 
уыцы-иу хъæр ныккодта: 
- Дæдæй, амардта мæ! - æмæ худгæ феддæ дуар. 
Æгас зымæджы дæргъы афтæ уыд не «’мбалдзинад». Герас 
мæм рæвдаугæ дзырдта, æз та - схуыстæй. 
Ахуыргæнæг-иу мæ истæмæй куы фарста æмæ-иу æй куы нæ 
зыдтон, уæд-иу мын æй Герас мæ разы гæххæттыл афыста, гъе та- 
иу мын æй сусæгæй загъта. 
* * * 
Фестæм æстæм кълас. Рауагътой нæ сæрды каникулты. Ме 
’мбæлттæй ма æрмæст нæхи хъæуккæгты уыдтон, æндæр никæй. 
Иннæты уæлдай-иу мæ зæрдыл Герас æрлæууыд. Цæмæндæр мæ 
тынг фæндыд, фыццæгæм сентябрь тагъддæр куы ’рцыдаид. 
178 

Иу хатт мæ гыцци Тыртыджыны магазинмæ йемæ акодта. 
Магазинмæ куы бахызтыстæм, уæд дзы фыццаг Герасы 
ауыдтон. Уый дæр мæ ауыдта. Бахудт мæм. Мæнæн мæ цæсгом 
артау ссыгъд. Цы ма акодтаин, уымæн ницыуал зыдтон. Æмæ 
фæстæмæ фездæхтæн. Дис кæнын: «Цы кодтон?» - фæлæ дзу- 
апп нæ арын. 
Æрбадтæн кæрты, чысыл фæстæдæр гыцци мæ фæстæ рауад. 
Куы мæ ауыдта, уæд мыл схъæртæ кодта: 
- Дæ хорзæхæй, хæйрæг дæ? Цæмæн рацыдтæ ардæм? Цæ- 
мæннæ загътай, дуармæ цæуын? Æз та дæ мидæгæй агуырдтон! - 
Мæ цæсгоммæ мын фæкомкоммæ. 
- Мæ къонайыл... цы кæныс? Дæ цæсгом туджы куы зилы, 
исты дæ риссы? - тарстхуызæй мæ афарста гыцци. 
Загътон ын: 
- Нæ зонын... Ницы мæ риссы... 
Фыццæгæм сентябрь куыд æввахсдæр кодта, афтæ мæ зæрдæ 
риуы тынгдæр хæлбурцъ кæнын байдыдта. 
«Райсом... Райсом фыццæгæм сентябрь». - Мæ зæрдæ фырци- 
нæй бынат нал ардта. 
Æхсæв æрцæг нал бафынæй дæн. Уыцы райсом иннæ хæтты- 
тæй раздæр сыстадтæн. Нæ кæрты дидинджытæн сæ тæккæ рæ- 
сугъддæртæ ратыдтон æмæ сæ иу стыр губакк сарæзтон. 
Гыцци мын цай æрцæттæ кодта, мæ разы мын дыууæ рæв- 
дуаны æрæвæрдта, ахæр, зæгъгæ, фæлæ нæй, мæ хъуыры ницы 
ныххызт.. 
- Скъолайы сæ бахæрдзынæн, - загътон. 
Ме скъолайы формæйы къаба скодтон, мæ разыл урс раздарæн 
бабастон, мæ дзыккутыл - дыууæ быдæй урс лентæ. 
Нырма дæр мæ зæрдыл лæууынц мæ сырх туфлитæ æмæ мæ 
урс цыллæ цъындатæ, дзыхъхъынног пъартфель - ног чингуытæй 
йедзаг, афтæмæй ме ’мбæлттимæ араст дæн Тыртыджынмæ. Скъо- 
лайы кæрты уыд сабитæ - дидинджытæ, дидинджытæ - сабитæ 
æмызмæлд кодтой. 
Нæ къласгæс нын загъта: 
- Мæ фæдыл рацæут æмæ уын бацамонон, кæцы хатæны 
ахуыр кæндзыстут, уый. 
179 

Акодта нæ дыккаг æддæгуæлæмæ æмæ нын бацамыдта æстæм 
кълас. 
- Мæнæ ацы къласы ахуыр кæндзыстут. 
Мах багæр-гæр кодтам мидæмæ. Æзфæраздæронæй, алчи бы- 
нат ахста. Æз та абадтæн стъолы раз, фыццаг партæйыл. Мæ фарс- 
мæ - Разиат. Разиаты бирæ уарзтон, фæлæ мæ цуры кæй сбадт, уый 
мын куыддæр хъыг уыди. 
Уалынмæ ’рбацыд Герас. Разиаты мæ цуры бадгæ куы ауыдта, 
уæд загъд самадта. 
Разиат мæм лæгъстæгæнæджы цæстæй æрбакаст. Йæ цæстæн- 
гас мын дзырдта: «Нæ йæ хъусыс? Ме ’вварс рахæц. Нæ дæ фæнды 
дæ цуры бадон?» 
- Ныууадз чызджы, ма йæ хъыг дар, - дзурын Герасæн. Уый 
ноджы скарзи. 
Разиатæн дæр ма цы гæнæн уыд, сыстад æмæ Герас мæ цуры 
сбадти. Уый мæ зæрдæйæн цыдæр æхцондзинад уыд. Уæддæр та 
æнæхъæн аз зулцæстæй фæкастæн Герасмæ, фæлæ-иу къласы куы 
нæ уыд, уæд-иу мæхицæн бынат нæ ардтон. 
Герас хорз ахуыргæнинагыл нымад уыд. Æз дæр, æппæлой га- 
гийау мын ма рауайæд, фæлæ хорз ахуыр кодтон. Абон дæр ма мæм 
афтæ зыны, хорз Герасы фæрцы ахуыр кодтон, цыма æрмæстдæр 
уый тыххæй, цæмæй Герасы цæсты ма фегад уон, йæ зæрдæ мыл 
ма бахуда. 
Иу хатт мын уырыссаг æвзаджы ахуыргæнæг æртæ нывæрдта 
æмæ Герасæн мæхи равдисын мæ цæсгом нал хъæцыд, цыма дзы 
исты радавтон, афтæ дзы æфсæрмы кодтон. 
Исты хорз чиныг-иу куы бакаст, уæд æй æнæмæнг æз æмæ 
Разиат дæр хъуамæ бакастаиккам. Цынæ чиныг-иу æрхаста. 
Уацмыстыл-иу куы тæрхон кодтам, уæд æз алыхатт дæр Герасы 
хъуыдыимæ разы уыдтæн, фæлæ гæнæн кæм уыд, уым æй æмбæх- 
стон. Цардмæ нæ цæстæнгас иухуызон уыд. 
Не скъолайы дæсæм къласы ахуыргæнинæгтæй иу чызг уарз- 
та иу лæппуйы. Чызг æм фыстæг ныффыста. Сæргом ын кодта йæ 
уарзондзинад. 
Айхъуыст æнæхъæн скъолайы. Чызгыл алчи худти. Разиат 
æмæ Герас хылмæ ’рцыдысты. Разиат азымы дардта чызджы. 
180 

- Уый æдзæсгом у, фесæфта ирон сылгоймаджы намыс... 
Герас ын бæлвырд кодта: 
- Уым æдзæсгомдзинадæй ницы ис. Йæ сыгьдæг æнкъарæнтæ 
æргом кæй загъта, къленц митæ кæй нæ кæны, уым диссагæй цы 
ис? Уый дæр уд у. Йæ зæрдæйы фæндон зæгъыны бар ын нæй? Ху- 
динаггаг лæппу у, уый чи раргом кодта. 
Æз дæр мæхимидæг Герасы фарс уыдтæн, Разиаты ныхмæ, 
фæлæ æргом ницы загьтон. 
Иу хатт Герас скъоламæ не ’рцыд. Æз æнхъæлдтон - байрæ- 
джы кодта æмæ æрцæудзæн. Ахуыргæнæг журнал сфарста. Герасы 
комкоммæ «нæй» ныффыста. Æз æй улæфты рæстæджы сусæгæй 
схафтон. 
Дыккаг урокыл æй ахуыргæнæг куы федта, уæд амæсты: 
- Чи мын схафта мæ фыст? Герасыл уæ чи фæзæрдийæ?! 
Кълас ныхъхъус. Бындз куы атахтаид, уæддæр йæ уынæр 
фехъуыстаид. Алкæйы бакаст дæр æвдыста: «Æз ницы федтон, æз 
ницы уыдтæн». 
Æз кæй уыдтæн, уый сæ никæйы хъуыдыйы æрцыд. 
Герас никуы фæстиат кодта. Мæнæн мæ хъуыдытæ ныдздзæ- 
гъæлтæ сты. Мæхимидæг мæсты кодтон, Герас кæм ис, уый тых- 
хæй кæй нæ тыхсынц, ууыл. 
Уроктæ куыд фæуд кодтой, афтæ мын мæ зæрдæ кæрчытæ 
хордтой. Мæхи раппар-баппар кодтон. Куыддæр нæ къласы старо- 
стæ æрбацæуа, афтæ йæ æнæмæнг бафæрсдзынæн, Герас кæм ис, 
уымæй. 
Старостæ æрбацыд. Æз йæ размæ ралыгътæн. Мæ дзых фæхæ- 
лиу кодтон. Аныр æй афæрсон, афтæ мын цыдæр мæ дзых ахгæдта: 
«Макæ, афтæ аив нæу». 
Мæхи фæурæдтон. Мæ зæрдæ та ныггуыпп-гуыпп кодта, ныдз- 
дзынæзта: 
«Ныр ма цы ми бакæнон? Кæй дзы бафæрсон?..» 
Райдыдта урок. Ахуыргæнæг æрбацыд. Ахуыргæнинæгтæ 
181 

сыстадысты. Æз дæр сыстадтæн, сбадтæн. Æппæт дæр арæзтон 
æнæрхъуыдыйæ. Мæ хъуыдытæ Герасимæ уыдысты. 
Фидарæй аскъуыддзаг кодтон: «Куыддæр уроктæ фæуой, афтæ 
Разиаты бафæрсдзынæн. Уымæй та цы æфсæрмы кæнын?» 
Фæстаг урокыл нæм нæ къласгæс æрбацыд. Номхыгъд сфар- 
ста. Герасмæ куы ’рхæццæ, уæд старостæйы афарста: 
- Герас кæм ис? Уый æнæхъуаджы куы никуы ныффæстиат 
кæны? 
Мæ уд æрцыд. Фырцинæй мæ зæрдæ суынгæг. Загътон мæхи- 
цæн: «Гъе, ныр дзы исты бæрæг базондзынæн». 
Старостæ сыстад æмæ радзырдта: 
- Знон, хуыцаубоны, иу лæппуимæ хъæдмæ дзоныгъы хъустæ 
кæнынмæ ацыдысты. Герас йæ къах алыг кодта. Туг фемæхст. Лæп- 
пу йæ фæрабæтт-бабæтт кодта, фæлæ туг йæ цæуынæй нæ банцад. 
Дыууæ лæппуйы тынг фæтарстысты. Цы ма акодтаиккой, уый нал 
зыдтой. Герасæн йæ хуыз фæцыд, ныффæлурс. 
Лæппу йæ хъæлæсыдзаг хъæр кодта: «Баххуыс мын кæнут!» 
Фæстæмæ йæ фæзмыдтой æдзæрæг кæмттæ, æндæр æй ничи фе- 
хъуыста... 
Герасы аккой кодта йе ’мбал, фæлæ цас йæ бон бауыдаид, 
æнæхъæн цыппар версты йæ хъуыд хæссын. Бафæллад лæппу. 
Уадултæ ныссырх сты. Хид ставд фæрдгуытæй схъиудта фын- 
дзыхъæлæй зæхмæ. Иучысыл аулæфыд, фæлæ та Герасы туг къа- 
хæй тæдзгæ куы ауыдта, уæд та йæ ногæй аккой кодта... 
Цыма мыл исчи фæтæген бапырх кодта, стæй мыл спичкæ 
ацагъта, уыйау сгуылф кодтон... Судзынц рустæ, судзы æнæхъæн 
буар. Тыххæй ма бадын. Мæхи фидар кæнын. Зæрдæ уынæргъы, 
хæлбурцъ кæны. 
- Сæ амондæн сæ иу бæхджын лæг æрбаййæфта, - дзуры 
дарддæр старостæ. - Куы сæ федта ахæм тыхстæй, уæд Герасы йæ 
хъæбысы бакодта, лæппуйы та йæ фæсарц авæрдта æмæ сæ Тыр- 
тыджыны хъæуы рынчындоны бамидæг кодта. 
Дыккаг райсом рынчындонæй не скъолайы директормæ æр- 
бадзырдтой: 
- Герас тынг тыхст у. 
182 

Туджы цъыртт дзы нал ис. Йæ пульс ныллæууы. Тыххæй та йæ 
скусын кæнынц. Дыккаг къорды туг хъæуы æмæ сæм нæй. Райцентр- 
мæ фервитынц, фæлæ кæд уыдзæн... 
- Æгас урок æппæт къласы ахуыргæнинæгтæн сæ кой уыд Ге- 
рас. Фæндыд сæ рынчындонмæ ацæуын. Ахуыргæнæг сæ нæ ауагъ- 
та. Загъта нын: 
- Æмбырд куы фæуа, уæд æм иумæ ацæудзыстæм. 
Мæнæн мæ хуыз мæхимидæг нал уыд. Ахуыргæнæг мæм фæ- 
комкоммæ. Афарста мæ: 
- Цы кæныс, Минтæ? 
Æз ын æнæбары дзуапп радтон: 
- Нæ зонын. Мæхи тынг æвзæр хатын. Мæхимидæг та загъ- 
тон: «Рæстæг мын фæцис». 
- Абондæргъы йæ адыл нæу, йæ хъуын саст у, - загъта Разиат 
дæр. 
- Ацу уæхимæ. Æрмæст иунæгæй куыд ацæудзынæ? - батыхст 
ахуыргæнæг. 
- Нæ, нæ, ничи мæ хъæуы. Уыйбæрц рынчын нæ дæн. 
Рахызтæн къласæй. Куыддæр мыл сатæг уæлдæф аныдзæвд, 
афтæ ме ’муд æрцыдтæн. 
Комкоммæ араст дæн мæ фыдыхотæм. Хæдзары сæ ничи 
уыд. Дуар бакодтон, мæ пъартфель авæрдтон æмæ фæстæмæ фез- 
дæхтæн. 
Згъорын рынчындонмæ. Нал хæццæ кæнын. Цыма иу къах- 
дзæф размæ кæнын, дыууæ - фæстæмæ. 
Алыхуызон хъуыдытæ мæ сæры хæлбурцъ кæнынц. Мæ мид- 
бынат фæлæууыдтæн: «Ма ацæуон. - Мæхи афарстон, - кæдæм 
цæуын? Цы зæгъдзынæн? Худинаг у». Фæлæ та мæ цыма размæ 
исчи фесхуыста, уыйау фæцæуыныл дæн. 
Уæртæ... Уæртæ-гъе, дыууæ æддæгуæлæ хæдзар. Не скъолайæ 
чысыл къаддæр. Уыцы хъæуы æппæты стырдæр у не скъола, стæй 
та - ацы рынчындон. 
Иу хатт дзы гыцци хуыссыд. Арæх æм цыдтæн. Дуаргæс дзы 
вæййы. Мидæмæ никæйы фæуадзы. Зæгъдзынæн ын, Герасы хо 
дæн. Уæд мæ бауадздзæн. 
Мæ хъуыдытæй дуаргæсы ныхас фæраздæр: 
183 

- Мачи мæм хатæд. Мидæмæ никæйы ауадздзынæн. Уæззау 
рынчын нæм ис. 
Иу дзæвгар алæууыдтæн. Катай кæнын: «Цы бакæнон?» Мæ 
цæрæнбонты фыццаг хатт уæд загътон гæдыныхас. 
- Ме ’фсымæр йæ къах алыг кодта. Тынг рынчын у. Бауадз 
мæ, - балæгьстæ кодтон дуаргæсæн. 
- Йæ хо дæ? - афарста мæ. 
Æз фæтыхстæн, фæлæ фæцарæхстæн. 
- Мæнæ дын халат. Дыккаг уæладзыджы ис. - Æз урс- 
урсид халат æрбауæлæфтау кодтон. Суанг мæ къæхты бынмæ 
’рхæццæ. 
Асины æппæты уæллаг къæпхæнмæ куы схæццæ дæн, уæд ха- 
латы фæччитæ мæ къæхты бын фесты, фæкалдтæн. Иу урсхалат- 
джын лæг мæ, зæгъгæ, нæ ацахста, уæд мæ исты асастаид. 
Мæ хæрзгæнæг мæ тарстхуызæй афарста: 
- Цы ныццавтай? 
Æз фефсæрмы дæн. Æнæбары худт бакодтон: 
- Ницы ныццавтон. Стыр бузныг. 
Афтæмæй та мæ цонджы фæкъæдзгæнæнæй мæ уд сцæйхауд. 
Асинты сæр чысыл алæууыдтæн. Куыд ничи мæ федтаид, афтæ 
мæ къабайы дысыл цонджы рæбынмæ бахæцыдтæн. Цонджы царм 
астыхстис. Кæмдæрты дзы туг дæр рахъардта. Мæ къухмæрзæн си- 
стон, туг кæм рахъардта, уым æй бавæрдтон æмæ мæ дысыл размæ 
рахæцыдтæн. 
«Ныр цы кæнон?» - мæхи та ногæй афарстон. 
Бахызтæн къæридормæ. Урсхалатджынтæ дыууæрдæм тых- 
стæй рауай-бауай кæнынц. Рынчынтæ къордтæ-къордтæй лæу- 
уынц. 
Дыууæйæ мæ рæзты рацæуынц. Ныхас кæнынцтыхстхуызæй. 
Сæ иу дзырдта: 
- Уæззау уавæры ис ацы лæппу. Йæ туг дыккаг къорд у. Мах- 
мæ цы тугтæ ис, уыдон та фыццаг æмæ æртыккаг къорды сты. Йæ 
хойы туг дæр та йын не сбæззыд. 
Мæнæн мæ зæрдыл æрлæууыд иу аз горæты рынчындоны куы 
хуыссыдтæн, уæд дохтыртæ сбæрæг кодтой, тугцух кæй уыдтæн. 
Ауагътой мæ дыккаг къорды туг. 
184 

Бацин кодтон. Фæраст дæн урсхалатджынты фæдыл. Цы 
кабинетмæ бацыдысты, уый раз æрлæууыдтæн. Мæ къухыл 
схæцыдтæн, ме ’нгуылдзтæ батымбыл кодтон, дуар бакъуырцц- 
къуырцц кæнон куыд загътон, афтæ мæ зæрдæ бахоста йæхи 
риуы къултыл. «Куыд зæгъон ныр гæдыныхас? - афарстон 
мæхи. - Уæд та Герас исты кодта?» - Фæтарстæн мæ хъуы- 
дыйæ. Уæд бахостон дуар. Мидæгæй мæм райхъуыст нæлгой- 
маджы хъæлæс: 
- Рацу, кæцы дæ?! 
Æз дуар бакодтон. Бахызтæн кабинетмæ. Цы ма фæуыдаин, 
уымæн ницыуал зыдтон. Мæ хъустæ агуыппæг сты. Мæ зæрдæйы 
гуыпп-гуыпп фæтынгдæр. 
Хъусын Герасы кой, туджы кой. 
Мæ амондæн мæ афарста иу урсхалатджын: 
- Чызг, цы дæ хъæуы? Кæмæ ’рбацыдтæ? 
Загътон сын: 
- Æз Герасы хо дæн. Мæ туг дыккаг къорд у. Сисут дзы. Гера- 
сæн æй раттут. Фервæзын æй кæнут. Баххуыс ын кæнут... 
Уыдон мæм ракастысты. Иу лæг мæ йæ цæстæнгасæй абарста, 
стæй загъта: 
- Нæ, уый нырма гыццыл у, æстдæс азы йыл нæма цæудзæн. 
Æндæр лæг мæ афарста: 
- Цал азы дыл цæуы? 
Ноджы та мæ бахъуыд гæдыныхасы сæр: 
- Æстдæс азæй мыл фылдæр цæуы, - фæкъæйных сæм дæн. - 
Сисут мын мæ туг... Фервæзын мын кæнут ме ’фсымæры. 
Цыдæртæ аныхæстæ кодтой. Æз сæ нæ бамбæрстон, нæ зонын, 
фырцинæй æви фыртыхстæй. 
Гыццыл чызг мæ чи схуыдта, уый мæ цуры цы ус лæууыд, 
уымæн загъта: 
- Ауай, рынчыны цур - сæ хистæр хо æмæ йæм ардæм фæдзур. 
Ус дуарæй ахызт. 
Мæнæн та мæ зæрдæ сгуыпп-гуыпп кодта. 
Уайтагъд æрбаздæхт иу бæрзонд чызгимæ. Уыдис ын сатæг- 
сау бæзджын æрфгуытæ æмæ стыр сау цæстытæ. Раст Герасы хал- 
дих. Мæ зæрдæ тынгдæр сгуыпп-гуыпп кодта. 
185 

- Зонæгаты чызг, мæнæ дæ хойыл нырма æстдæс азы нæ цæу- 
дзæн, - чысыл мæ чи схуыдта, уый мæм ацамыдта, - æгæр гыццыл 
зыны æмæ афтæ зæгъы Герасæн, дам, мæ туг сисут. Цы зæгъдзы- 
нæ? 
- Цæуы йыл, цæуы. Сисут дзы, - сдзырдта уый æмæ атагъд 
кодта Герасы цурмæ. 
Чызг ныхас «дæ хо» æмбаргæ нæ бакодта, æви ахъуыды кодта: 
чифæнды уæд, Герасæн туг раттæт, уыййеддæмæ... 
- Цæй, фенæм ын йæ туг, - загъта та иннæ лæг. Мæ цуры лæу- 
уæг усæн мæ арвыста æндæр хатæнмæ. 
Хатæны уыд асæй рæстæмбис, ацæргæ ус. Сылгоймаг ын бам- 
барын кодта хъуыддаг. 
Уый мæ бандоныл сбадын кодта. Мæ цонг мын стъолыл æрæ- 
вæрдта. Гыццыл бæмбæджы тула донгонды атылдта, ме ’нгуылдзы 
зæрдæ мын дзы асæрфта, цавæрдæр сисгонды цыргъ цъупп мын ме 
’нгуылдзы зæрдæйы фæцавта. Фесхъиудтон, мæ къухы зæрдæйæ 
мын туг чысыл тæбæгъгондмæ æртахта. Цыдæр сылыгонд ыл æр- 
кодта. Азмæста йæ. Нæ бацахст. 
- Бæззы. Бæззы, чызг, де ’фсымæрæн дæ туг, - цингæнгæйæ 
мын загъта. 
Ныр та мæ йæ фарсмæ æндæр стъолы цур цы ус бадт, уый сба- 
дын кодта йæ цуры. Мæ пульс мын федта. Æз хатын мæ зæрдæйы 
гуыпп-гуыпп. Цавæрдæр судзин мын сарæзта, стæй мæ разы æрæ- 
вæрдта иу чысыл авг, мæ дыс мын басчъил кодта. 
Авгимæ иугонд уыд къухыстæвдæн сырх резинæ хæтæл, йæ 
кæрон - судзингонд. Нытътъыста йæ мæ цонджы тугдадзины. 
Мæн æм кæсын нæ уагъта. Цонг фелхыскъау. Лæууын æдзы- 
нæгæй. Зæрдæ гуыпп-гуыпп кæны. Иу каст авгмæ фæкодтон. Йæ 
хъуырмæ схæццæ туг. Ус хæтæлгонд фелвæста. Мæ цонгыл мын 
хуылыдз бæмбæджы тула авæрдта, стæй мæ урс хъуымацæй фæ- 
лыст тæрхæгыл æрхуыссын кодта. Мæ сæр зылд. Зæрдæ схæццæ. 
Ус мæ цуры æрбадт. Мæ пульс мын асгæрста. Сарæзта та мын су- 
дзин. 
Изæрмæ уым фæхуыссыдтæн. Нæ мæ уагътой хæдзармæ, 
фæлай дзы нал ныллæууыдтæн. Загътон сын, мæхи тынг дзæбæх 
кæй хатын. 
186 

Рахызтæн рынчындоны къæсæрæй. Цæуын, цæуын... Сæр 
зилы, къæхтæ дыдæгътæ кæнынц. 
Бахæццæ дæн мæ фыдыхотæм. Куы мæм фæкомкоммæ, уæд 
фæтарст: 
- Цы кæныс? Дæхи хуызæн куы нæуал дæ? Кæм уыдтæ ныр- 
мæ? 
Æз та гæдыныхас загътон: «Фæскомцæдисон æмбырд нын 
уыд. Фæндагыл мæ сæр разылд, мæхи æвзæр хатын», 
Схуыссыдтæн. Кæрдзын мын хæрын кодта, нæ бакуымдтон. 
Дыккаг райсом растадтæн. Мæ сæр разылд, ахауынмæ мæ 
бирæ нал бахъуыд. Схуыссыдтæн та. 
Мæ фыды хо маст кодта, цы мыл æрцыд. Дохтырмæ фæдзырд- 
та. Рафыста мын хостæ. 
Изæрырдæм фæдзæбæх дæн. Стын мæ не суагътой. 
Дыккаг бон скъоламæ нæ ацыдтæн. Аннæ Ивановнæ нæ 
хъæуккаг лæппуйæн бафæдзæхста мæн бабæрæг кæнын. 
Лæппу нæм хæдзармæ изæры бацыд бæрæггæнæг. Гыццийæн 
куы загъта, знон æнæфæразгæ уыдтæн æмæ уроктæй рацыдтæн, 
зæгъгæ, уæд мад фæтарст. Йæ сæры цынæ хъуыдытæ фæзынд: 
«Кæд мыййаг знон рацыд, фæндагыл йæ бон нал уыд, æхсæвæддæ 
баззад æмæ йæ бирæгътæ бахордтой». Æниу уый размæ дæр арæх 
æхсæвиуат кодтон мæ фыдыхотæм, фæлæ мады зæрдæ цæимæты 
нæ адзуры... 
Гыццийы кæуынмæ æрбамбырд сты сыхæгтæ. Ныфсытæ йын 
æвæрдтой. Куы ’рталынг, уæд мæ мад æмæ нæ сыхæгтæ иу цал- 
дæрæй мæ фыдыхоты къæсæрыл æрбалæууыдысты. Гыццийæн йæ 
рустæ уыдысты тынд. Уаты мæ куы ауыдта, уæд нырдиаг кодта: 
- Саубон мыл куыд æркодта?! Цы дыл æрцыд?! 
Æз фестадтæн айдагъ мидæггæгты. Мæ фыдыхойы лæгæй 
дæр нал фефсæрмы дæн. Ралыгътæн æм къæсæргæронмæ, ныттых- 
стæн ыл. 
- Ницы кæнын, гыцци, ма тæрс. Иу цъус мæ сæр рысти, - аф- 
сон кодтон. 
Æртыккаг бон дæр бынтон дзæбæх нæ уыдтæн, сæр мæ дзæгьæл- 
тæ хаста, фæлæ уæддæр ацыдтæн скъоламæ. 
Разиат мæм йæхи æрбаппæрста: 
187 

- Абон куы не ’рцыдаис, уæд дæм рынчынфæрсæг цæуинаг 
уыдтæн. 
Æз ын бузныг загътон. Мæхимидæгтыхстæн. Фæндыд мæ, Ге- 
расæй исты бæрæг куы фехъусин. Фыццаг урокыл ницы базыдтон. 
Улæфты рæстæджы мын Разиат загъта: 
- Иу æнæзонгæ чызг ын туг радта. Дохтыртæн афтæ: йæ кæ- 
стæр хо, дам, дæн. Герасæн та иу хо йеддæмæ нæй. Уыцы туг дзы 
куы ауагътой, уæд йæ цæсгомыл царды ’нгæс фæзынд. Мæ зæр- 
дæйæ, ницыуал аккаг уыд. Дæс минутмæ, дам, ыл нæ сæмбæлд туг, 
уæд дæ фыдзæрдæ афтæ... 
Мæнæн фырцинæй мæ зæрдæ суынгæг. Разиат мæм фæком- 
коммæ. Афарста мæ: 
- Цы кæныс? Цæмæн асырх дæ? Уыцы чызг ды ма уай?.. 
- Æндæр мæт мæ нæй... Йæ хæрзтæ йын цæмæй бафидон... 
Мæнæ дæ ныхæстæм куыддæр мæ сæрыхъуын барц сбадт. Чи уы- 
даид? Æз æндæрæбон ардыгæй рынчынæй ацыдтæн уæртæ мæ фы- 
дыхотæм. Нæхимæ мæ ныфс нæ ахастон... 
Разиаты бауырныдтой мæ ныхæстæ. 
Урок райдыдта. Æз хъуыдыты адзæгъæл дæн: «Чи мæ хъуамæ 
базона?.. Чи йæ сбæлвырд кæндзæн, Герасæн туг æз радтон, уый? 
Дохтыртæ, медицинон хотæ афтæ ’нхъæлынц, цыма æз Герасы хо 
дæн. Туг мæ куы истой, уæд сын мæхи Зонæгаты Даухан схуыдтон. 
Ныр ацæуæнт æмæ агурæнт Зонæгаты Дауханы»... 
Йæ хо та мæ зонгæ нæ кæны, уыцы тыхстæй мæм рæстмæ кæс- 
гæ дæр нæ бакодта. 
Уый фæстæ Герасы ныййарджытæ тынг агуырдтой уыцы туг- 
дæттæг чызджы. Дзырдтой: 
- Уый гæдыныхасæй загъта «Герасы кæстæр хо дæн», фæлæ 
йæ куы ссариккам, уæд дзы нæхицæн хъæбул зæгъиккам. Уый нын 
байста нæ иунæг бындары мæлæты дзæмбытæй. 
Фæлæ нæй, сæ хæрзгæнæг йæхи нæ раргом кодта. Уый æр- 
мæстдæр иунæг уд зыдта, иунæг уд дзырдта уыцы адæймагæн 
бузныг. Уый йæхи удыхæрзгæнæг уыд. Иунæг уд уайдзæф код- 
та йæхицæн, уый æппæт дохтырты, медицинон хоты раз ахæм 
гæдыныхас кæй загъта. Иунæг уд фæрыст туг куы радта, уæд. 
Иунæг уды зæрдæ уыд рухс, йæ уарзон адæймаджы кæй фервæ- 
188 

зын кодта, кæй йæ байста æгъатыр мæлæты дзæмбытæй, уый 
тыххæй. 
Фыццаг бонты мыл бæстæ гуыр-гуыр кодта. Нæдæр мæм 
скъоламæ цæуын цыд, нæдæр урок ахуыр кæнын. 
Журналы мæ комкоммæ цыппартæ, æртæтæй байдзаг, дыууæ 
дæр дзы фæзынд. 
Иу хатт мæ нæ къласгæс сыстын кодта, фæрсы мæ: 
- Минтæ, цы дыл æрцыд? Ахæм нысæнттæ ма кæд истай? 
Иу дзæвгар æнæдзургæйæ алæууыдтæн, стæй афсон кодтон: 
- Нæ зонын. Мæ урок куы фæкæсын, уæд мæ сæр разилы, ни- 
цыуал ауынын. 
Къласгæсы бауырныдтой мæ ныхæстæ. Уый размæ гæдыны- 
хæстæ никуы кодтон, цæвиттойнаг ахуыргæнинагыл нымад уыд- 
тæн. Бафæдзæхста мæ, цæмæй мæхи дохтырæн фенын кодтаин. 
Рынчындонмæ мæ бæргæ фæндыд, фæлæ тарстæн, куы мæ 
баззыдтаиккой, уымæй. 
Не ’мбæлттæ йæм арæх цыдысты, уæлдайдæр та Разиат. Æз 
Разиатæй нал æфсæрмы кодтон, фарстон æй Герасы хабæрттæй. 
Дыууæ къуырийы фæстæ мæм Разиат дзуры: 
- Хæрзæггурæггаг мын цы ратдзынæ? Герасы знон рынчын- 
донæй рафыстой. 
Дыккаг бон скъоламæ, чиугæ, бацыд. Æз байрæджы кодтон. 
Урок куы фæцис, уæд бацыдтæн къласмæ. Нæ партæйыл ным- 
бырд сты ахуыргæнинæгтæ. Æз уадид базыдтон, Герас кæй æр- 
бацыд. 
Иу дзæвгар мæ бынаты сагъдæй аззадтæн. Зæрдæ та сгуыпп- 
гуыпп кодта, уæддæр бацыдтæн Герасы цурмæ. Фыццаг хатт æм 
бахудтæн мæ мидбылты. Фыццаг хатт æм сдзырдтон комкоммæ: 
«Æнæниз у, Герас». Йæ къухыл ын ныххæцыдтæн. Йæ къух уыд 
мæллæг, фæлурс æмæ уазал. 
Дзæнгæрæджы цæгъдын райхъуыст. Райдыдта дыккаг урок. 
- Минтæ, афтæ æвзæр зæрдæ дын ис, уый æнхъæл нæ уыдтæн. 
Дæуд йеддæмæ мæм не ’мбæлттæй алчи дæр рынчындонмæ цал- 
дæр хатты бацыд, ды та иунæг хатт дæр нæ... - йæ мидбылты худгæ 
мæм сусæгæй æрбадзырдта Герас. 
- Æмæ куы адзæбæх дæ. Цы пайда дын уыд мæ бацыд? 
189 

- Афтæ ’нхъæлыс нæ дæ базыдтон? Туг мын ды нæ радтай? - 
къахæджы фарст мæ акодта Герас. 
Æз мæхи фæмæстыхуыз кодтон: 
- Куыннæ, куыннæ, æхсæв мыл дæ мæтæй хуыссæг нал хæ- 
цыд... 
Рынчындоны куы фæдзæбæхдæр, тугдæттæг чызджы хуызтæ 
йын куы радзырдтой, уæд æм афтæ фæзынд, цыма, æз уыдтæн, 
фæлæ йын ахæм тызмæг дзуапп куы радтон, уæд йæ фæлурс цæс- 
гом асырх ис, уадулты туг ахъазыд, атад йæ мидбылхудт, аскъуыд 
йæ ныфсы таг. 
Бон-изæрмæ бадт æнкъардæй. Мæхæдæг дæр æрæнкъард дæн. 
Йæ мæллæг зæрдæйæн зын цы уыд, зæгъын, ахæм ныхæстæ йын 
цæмæн загътон. 
Фæлæ цы гæнæн уыд, дзырд куы аирвæза, уæд ын æрцахсæн 
нал ис. 
Дыккаг бон æм мæхи æрлæгъз кодтон æмæ та Герас схъæл- 
дзæг. Райдыдта худæн ныхæстæ. 
* * * 
Скъолайы кафыны кружокмæ цыдыстæм. Къæйттæй нæ слæу- 
уын кодтой. Герасы фæндыд, мæ цуры йæ куы слæууын кодтаик- 
кой, фæлæ нæй, Разиатимæ схаудта йæ хал. Æз æрæнкъард дæн, 
афтæ мæм каст, цыма æз æмæ Герас хъуамæ кафгæ дæр иумæ код- 
таиккам. 
Герас дæр нынкъард. 
Разиатæн симгæ-симын сусæгæй цыдæртæ адзырдта. Æз сæм 
аивæй мæ хъус дардтон, фæлæ йæ нæ фехъуыстон. 
Разиат æй мæстæй мардта: 
- Гæртам, гæртам, науæд нæй... 
Уалынмæ «схыл сты» æмæ Герас мемæ симын райдыдта. Сим- 
гæ нæ - тæхгæ кодтам. 
Уæдæй фæстæмæ Герас Разиатимæ тынгдæр схæлар. Кæм- 
фæнды ма уыдаиккам, уый дæр - немæ. Æмуд, хæларæй фестæм 
астæуккаг скъола... 
190 

* * * 
Уыд сæрдыгон мæйрухс æхæв. Мæй Сæрибары фæзуатмæ 
комкоммæ ныккаст. Афтæ зынд, цыма æрмæст ацы фæзуаты цард- 
æфсæст фæсивæдмæ каст æмæ уыдон рæвдыдта æндæр никæйы. 
Гъе, фæлæ сæ чи фæнымайдзæн, цал æмæ цал ахæм фæзуатмæ 
каст, цал æмæ цал адæймаджы цæсгом барухс кодта йæ фæлурс 
тынтæй. Æнæвгъау сæ байтыдта. 
Сæрибары фæзуаты алыварс чындздзон чызгау - хæрзвидыц, 
рæсугъд назбæлæстæ. 
Фæсивæд тезгъо кодтой фæзуатæн йæ иу кæронæй иннæмæ, 
раст цыма хæлттæ хастой. Кæм та къордтæ къордтæй лæууы- 
дысты. Ас адæймæгтæ бадтысты фæзуаты кæрæтты бандæттыл. 
Сæ улæфт уагътой хæрздæф дидинджыты ’хсæн. Нæзыйы сатæг 
уæлдæфæй сæ рæуджыты дзаг улæфыдысты. Лæвæрдта сын æх- 
цондзинад. 
Мах дæр, Тыртыджыны астæуккаг скъола каст чи фæци, уы- 
дон - иу къорд чызджытæ æмæ лæппутæ изæрсарæй рацу-бацу 
кодтам. Дардмæ хъуыст нæ худын. 
Скъолайы ма куы ахуыр кодтам, уæд бадзырдтам, цæмæй не 
’ппæт дæр иу институтмæ бацæуæм. 
Нæ документтæ радтам институтмæ æмæ хъæлдзæгæй тезгъо 
кодтам фæзуаты. Бирæ рацу-бацуйы фæстæ ныддихтæ стæм. Алчи- 
дæр нæ йæ фысыммæ ацыд. 
Æз æмæ Разиатæн нæ фысымтæ кæрæдзимæ ’ввахс цардысты. 
Иумæ ацыдыстæм. Лæппутæ та, иннæ чызджытæй иунæгæй цæ- 
уын кæй хъуыд, уыдон ахизын кодтой. 
Разиат бахæццæ. Мæн ма чысыл ауайын хъуыд. Æвиппайды 
мæ хъустыл ауад кæйдæр къæхты хъæр. Уалынмæ мæм чидæр 
фæлмæн хъæлæсæй сдзырдта: 
- Минтæ, куыд иунæгæй цæуыс? Уæд та дæ исчи аскъæфта? 
Уæды хуызæн никуы фæтарстæн, цыма мæм бирæгътæ фæлæ- 
бурдтой. Ме уæнгтæ ныррызтысты. Мæ бынаты дзыхълæуд фæкод- 
тон. Æрæджиау сдзырдтон: 
- Уый ды куы дæ, Герас? Чи мæ скъæфы? Скъæфын талынг- 
дзинаду... 
191 

- Царды цынæ вæййы, - загъта мын Герас, - тæрсын дын... 
- Цæмæй тæрсыс? Дæуæн цы хъауджыдæр у? - къахæджы 
фарст æй акодтон. 
- У мын хъауджыдæр... Мæ удыйас цы адæймаджы уарзын, 
уый тынг фæзиан кæнид. Мæ туджы ’ртæхтæ де скъæфджытыл 
ныппырх кæнин. 
Æз мæ сæр æруагътон, æрæджиау та сдзырдтон: 
- Герас, цæйнæфæлтау дæуæй иу туджы æртах дæр фæхъæ- 
уа, фæлтау... фæлтау мæн бирæгъ аскъæфæд, - мæ дзыхæй сирвæзт 
къæйных ныхас. Мæ цæсгом артау ссыгъд. 
Герас ацы ныхас куы фехъуыста, уæд ыл, цыма исчи уазал 
доны къус бакалдта, афтæ фæци, æрæджиау загъта: 
- Минтæ... Мæ туджы ’ртах дын афтæ зынаргъ у?.. 
- Зынаргъ. Мæ цардæй зынаргъдæр. 
- Æцæг? Раст зæгъыс?.. Нæ сайыс? 
Фырцинæй ма цы акодтаид, уымæн ницыуал зыдта. 
- Æцæг. Раст зæгъын. Нæ сайын, - мæхи та фæкъæйных код- 
тон æмæ йын загътон: 
- Нæ, Минтæ, раст нæ зæгъыс. Ма хъаз дæ цагъарæй... Кæд 
дын мæ туджы æртах афтæ зынаргъ у, уæд мæ ныр цалдæр азы 
цæмæн фыдудæй марыс? Минтæ... Дæу куы фенын, уæд мын цард 
фæадджындæр вæййы... Уæд мын мæ къухтæ кусынæн нал фæфаг 
кæнынц. Уæд мыл, цæргæсау, базыртæ базайы. Уæд мæ сырдтимæ 
дæр хæларæй цæрын фæфæнды. Æгомыг дуртæ, хъæдтæ, къæдзæх- 
тæ дæр мæм худгæ фæкæнынц... 
- Герас, уый цытæ дзурыс? Уанцон нæу... Худинаг... - æндæр 
зæгъын мæ бон ницыуал баци. 
- Минтæ, дæ зæрдæ мыл ма фæхудæд... Уарзондзинад, дам, 
мæлæтæй тыхджындæр у... 
- Куыд æдых дæ? - загътон ын æз. 
- Раст зæгъыс, Минтæ... Ды мæн нæ бамбардзынæ... 
- Гъе, Герас. Герас... Ды цы зоныс, мæнæй цы риссы, уымæн, - 
загътон та йын æз дæр. 
- Минтæ, зæгъ æй, цы дæ риссы? Хос дын уæларвæй дæр æр- 
хæсдзынæн, дæлдзæхæй дæр. Кæд маргъы æхсыр у дæ хос, уæддæр 
дын æй ссардзынæн. 
192 

- Хос æрхæссын дæ нæ хъæуы. 
- Уæдæ цы? 
- Сыгъдæг уарзондзинад. 
- Кæй уарзондзинад? 
Æз иу дзæвгар, æнæдзургæйæ, алæууыдтæн, стæй та сдзырд- 
тон: 
- Дæ уарзондзинад, - æмæ мæ цæсгом цъæхарт суагъта. 
- Минтæ, сайыс мæ... Цæмæн мæ хынджылæг кæныс? Æгъ- 
гъæд у авд азы хынджылæгæн! 
- Герас, нæ дæ сайын... Æцæг дын зæгъын... 
- Æцæг?! - сонт хъæр фæкодта Герас. 
- Сомы дын кæнын мæ намысæй, мæ сыгъдæг уарзондзина- 
дæй. Герас, хъуыды ма кæныс, авд азы размæ, сæрды каникулты 
рæстæджы, Тыртыджыны магазины куы фембæлдыстæм, уæдæй 
нырмæ æппынæдзух мæ зæрдæ демæ дзуры... Æнæ дæу мыл дуне 
баталынг вæййы... 
- Минтæ!.. Цыма де знаг уыдтæн, уыйау мæ дæхи дардмæ 
цæмæн ластай, æппынæдзух мæм æсхуыстæй куы дзырдтай... Цæ- 
мæн?.. Цæй тыххæй?.. Минтæ!.. 
- Герас, нæ зонын... Дæ зæрдæ мыл ма фæхудæд... Мæнæн дæр 
зæрдæ ис. Æз дæр уарзын зонын... Кæд нæлгоймагæн йæ зæрдæйы 
æнкъарæнтæ раргом кæныны бар ис, уæд мæнæн цæмæннæ ис уый 
бар?.. 
- Ис, ис, Минтæ! Бар дын ис... Æз амондджын дæн... Æхсæв 
мæ фыдæхсæв цы сæнттæ кодтой, бон мыл къуылымпы цы сагъæ- 
стæ æфтыдтой, ныр мын уыдон сæххæст уыдзысты, кæд фыны нæ 
дæн, уæд... 
Арвы риуыл мигъы къуымбилтæ аскъуыдтæ сты æмæ нæм 
мæй се ’хсæнты æркаст, нымдзаст махмæ. Герасы цæсгом мæм ацы 
хатт уæлдай рæсугъддæр фæзынд.Сæ даргъ сау хауты æхсæнæй 
æрттывтой йæ цæстытæ, раст ма хуры тынты æхсæнæй хур фертти- 
вы афтæ. Зындис сæ, Герасы сыгъдæг, æгæрон уарзондзинад куыд 
раивылд æмæ куыд фемæхст... 
Уыцы æхсæв куы хицæн кодтам, уæд мын Герас фæдзæхста: 
- Минтæ, иу цыдæр хъуыддагыл кæддæр фæдызæрдыг дæн. 
Ды мын мæ дызæрдыджы таг аскъуыдтай. Ныр та ацы ’хсæв мæ 
* >з 193 

разы, айнæг къæдзæхау, слæууыд уыцы хъуыды ... Зæгъ-ма, иухатт 
куы фæцæймардтæн, уæд мын туг чи радта? 
Æз иу дзæвгар, æнæдзургæйæ, алæууыдтæн, стæй йын цыбыр 
дзуапп радтон: 
-Æз. 
Герас йæ цæнгтæ дард фæхаста, уысмы бæрц мæ йæхимæ æр- 
балхъывта, стæй мæ æвиппайды феуæгъд кодта, асхуыста мæ йæ- 
хицæй. 
- Минтæ, бахатыр кæн. Куыд фæдæн, уымæн ницыуал базыд- 
тон. 
Мæнæн мæ цæстытæ атарытæ сты. Уæнгтæ бадон сты, мæ 
зонд ма ацахста иунæг хъуыды: 
«Фæхудинаг дæн. Адæм мыл къуыппæн зарæг скæндзысты» - 
æмæ йæ иуварс асхуыстон. 
- Ныххатыр кæн, мæхи нал баурæдтон, - загъта æмæ йæ мид- 
бынат бандзыгау. 
Æз та афтæ фенхъæлдтон барæй мæм февнæлдта. 
* * * 
Иу хатт цалдæр æмбалæй ацыдыстæм Тбилисы уынынмæ. Бон- 
изæрмæ фæрацу-бацу кодтам. Изæры нæ Герас оперæмæ ахуыдта. 
Дыккаг бон дæр фæзылдыстæм горæты фенддаг бынæтты æмæ изæ- 
ры поездыл раздæхтыстæм. Иу станцæйы ме ’мбал чызгимæ по- 
езды рудзынгæй иу зæронд усы къухы ауыдтам замманайы дидин- 
джытæ. Герас нæ куыд нæ федтаид, афтæ перронмæ æргæппытæ 
кодтам. 
Поезд сигнал радта. Фенкъуыст. Йæ цæлхыты дзыгъал-мы- 
гъул райхъуыст... 
Герас аракæс-бакæс кодта. Йæ цуры куы нал уыдыстæм, уæд 
рауад асины цурмæ. Ме ’мбалы къухыл фæхæцыд, фелвæста нæ. 
Æз дæр æм мæ къух дарын, фелвас мæ, зæгъгæ, афтæмæй згъорын 
нæ вагоны фæрсты, фæлæ нал... 
Уæд Герас тæхгæ поездæй йæхи рахста перронмæ. Зæххыл 
сæмбæлд. Хуыссы асфальты хъæбæрыл. Æз ныцъцъæхахст кодтон. 
194 

Балыгътæн æм. Фæгæпп кодта, йæ къахыл нал лæууы. Гыццыл фæ- 
стæдæр къуылых-къуылых цæуы. 
Станцæйы арауай-бауай кодтам, буфетмæ бацыдыстæм. Цай 
бацымдтам. 
«Цы чындæуа ныр ацы талынджы æнахуыр горæты» - хъуы- 
ды кодтам. 
Герас мæ кæны уазæгдонмæ, æз нæ комын: «Станцæйы сбон 
кæнæм» ын дзурын. Бацыдыстæм станцæмæ. Ничи дзы ис. Уыд 
тынгуазал. 
Цы гæнæн уыд, бацагуырдтам уазæгдон. 
- Бынæттæ нæм нæй, - загъта нын иу ацæргæ сылгоймаг-рад- 
гæс. 
Æз басагъæс кодтон: 
- Цы фæуæм ныр ацы уазалы æнахуыр горæты? 
- Уыцы чызг та дын чиу? - радгæс афарста Герасы. 
- Уый мæнæ... - фæтыхст Герас, æрæджиау загъта, - мæ мады 
хо у. 
- Иу номыр мын кæмæндæр æвæрд у, кæд не ’рбацæуа, уæд 
уын æй ратдзынæн, - дуарыл цы гыццыл фæрссаггонд уыд, уыр- 
дыгæй нæм радзырдта радгæс. 
- Нæ, цытæ дзурыс, мæ мады хай! Ацы горæты мæ мады 
’фсымæр цæры. Уазæгуаты йæм æрцыдыстæм. Кæмдæр ко- 
мандировкæйы ис æмæ... - йæ хъуыды кæронмæ нал загъта 
Герас. 
Æз мæ дзых фæхæлиу кодтон, хъуамæ загътаин: «Ницы мын 
бавæййы». Герас мæ фембæрста. Иронау мæм сдзырдта: 
- Мацы зæгъ, науæд ацы уазалы станцæйы ныссæлдзыстæм. 
Акæс-ма, дуармæ бæстæ куыд гæркъа кæны. 
Иу дзæвгар къæлæтджын бандæттыл абадтыстæм. Æз сбустæ 
кодтон Герасыл, цыма аххосджын уый уыд. Кæнын æй станцæмæ. 
Уалынмæ та нæм радгæс радзырдта: 
- Ардæм ма рацыт. 
Мах бацыдыстæм радгæс-сылгоймагмæ. Нæ паспорттæ нык 
айста. Тыхфарстта нæ кæны: 
- Ма мæ фæсайут? 
- Нæ, уанцон нæу, - загъта та Герас. 
195 

Цыдæртæ афыста радгæс, стæй Герасмæ иу гæххæтт æмæ 
дæгъæлтæ радта. Нæ паспорттæ та нын йæхимæ нывæрдта. 
Фæдзырдта иу сылгоймагмæ. Загъта йын: 
- Ацы чызг æмæ лæппуйы акæн фынддæсæм уатмæ. 
Мах ацыдыстæм уыцы сылгоймаджы фæдыл. Ус хатæны дуар 
бакодта. Уыдис дзы дыууæ сынтæджы, скъапп. Фыссæн стъолыл 
рæсугъд электроны лампæ æмæ репродуктор. Дыууæ къæлæтджын 
бандоны. 
Ус нын хæрзæхсæв загъта æмæ ацыд. 
Æз æмæ Герас иу дзæвгар æнæдзургæйæ лæууæм. Æрæджиау 
мын загъта: 
- Минтæ, сбад, - æмæ мын ацамыдта къæлæтджын бандæттæй 
иумæ. Йæхæдæг бацыд репродуктормæ. Сзылдта йæ. Мæскуыйы 
цавæрдæр цытджын æмбырд уыд æмæ сын Колоннон залы дисса- 
джы концерт лæвæрдтой. Байхъуыстам æм. 
Цæмæй æз ма ’фсæрмы кодтаин, уый тыххæй Герас æддæмæ 
ахызт. Къæридоры рухс - хуыст. Бады дзы бирæ адæм. Кæсынц те- 
левизормæ. Герас мæ рахуыдта уырдæм. Иу цалдæрæй кастыстæм. 
Ссис фыццаг сахат. Хæрзæхсæв загъта диктор. Мах дæр ацыды- 
стæм. Герас мын хихсæн бынатмæ ацамыдта: 
- Минтæ, кæд дæ дæхи ныхсын фæнды, уæд уæртæ уырдæм 
бацу. 
Æз фæраст дæн хихсæнмæ. 
- Рухс-иу ахуыссын кæн æмæ схуысс, - адзырдта ма мæ фæ- 
дыл æмæ кæдæмдæр фæцæуæг. 
Æз мæхи ныхсадтон, стæй рухс ахуыссын кодтон æмæ схуыс- 
сыдтæн. Мæ дæндæгтæ кæрæдзийыл хойын. Нæ йæ ’мбæрстон, уа- 
зал мын уыд, æви тасæй. 
Дзæвгар рæстæджы фæстæ чидæр дуаримæ дæгъæлæй ар- 
хайы. Ныхъхъус дæн. Мæйрухсмæ федтон, Герас мидæмæ куыд ба- 
хызт, уый. Февнæлдта фæсдуар электроны рухс иугæнæнмæ, стæй 
ме ’рдæм фæкаст, иу дзæвгар æдзынæгæй алæууыд, къух æруагъта 
рухсгæнæнæй. Æргуыбыр кодта æмæ раласта йæ дзабыртæ. Къах- 
фыйдзтыл бацыд йæ сынтæгмæ. Раласта йæ дзаумæттæ дæр. Йæхи 
æрнуæрста хъæццулæй. Дзæвгар ахуыссыд, базмæлыд йæ сын- 
тæджы. Рабадт. Мæнæн, цыма мæ зæрдæ йæ кусынæй банцад. Нал 
196 

улæфыдтæн. Æрбацыд мæ цурмæ. Мæ уæлхъус алæууыд. Æз ыл 
аныр ныхъхъæр кæнон, афтæ фæстæмæ фездæхт, йæ пъалто райста 
ауындзæнæй, æрбацыд мæ цурмæ, арæхстгай мыл æй æрæмбæрзта. 
Зæгъгæ йæм аивæй нæ кастæн, уæд æппындæр ницы базыдтаин, 
афтæ арæхстгай арæзта æппæт дæр. 
Æхсæв-бонмæ нæ бафынæй дæн. 
Райсом нырма талынг уыд, афтæ та Герас хъавгæ сыстад. Йæ 
дзаумæттæ скодта æмæ та йæ къахкъухтыл ацыд къæридормæ. 
Æз дæр уайтагъд сыстадтæн. Сынтæджытæ бафснайдтон. Ра- 
дио сзылдтон æмæ йæм хъуыстон. 
Хъуыды кодтон: «Кæм уыдзæн Герас?» Фараст сахатыл æрба- 
цыд. Баййæфта мæ къæридоры диваныл бадгæ. Йæ рустæ уыдысты 
сырх-сырхид. 
Æз æй хинæйдзаг фарст акодтон: 
- Дæ хорзæхæй, Герас, дысон кæм æхсæвиуат кодтай? 
Герас мын загъта: 
- Радгæсы цур цы диван ис, уым тынг хъарм уыд æмæ йыл 
æз дæр сфынæй кодтон. Райсом раджы мæ пъалто рахастон æмæ 
горæты азылдтæн. Рæсугъд горæт у. 
Уый фæстæ куыд рабæрæг, афтæмæй Герасмæ ’хца нал баззад. 
Райсом раджы станцæмæ ацыд. Станцæйы иу лæг вагонæй фæй- 
нæджытæ калдта, Герас æм фæкаст æмæ йын уый радта фæндаг- 
гаджы ’хца. 
Уыцы ’хсæвæй фæстæмæ Герас мæ цæсты фæкадджындæр. 
Уæд мæ бауырныдта, Герас мæ, уый размæ, нæхимæ, горæты ба- 
рæй кæй нæ ахъæбыс кодта. 
* * * 
Уыди августы æмбис. Хур бон. Институты кæрты æрæм- 
бырд стæм. Зноны ахуыргæнинæгтæ - райсомы студенттæ, чи 
нæ акъаци бæлæсты бын, аууоны æвæрд, кæрдæгхуыз æмæ сырх 
ахорæнтæй ахуырст фæхсбандæттыл бадт, чи та нæ лæугæ код- 
та. Кæмæн нæ йæ цæсгомыл тасы ’нгæс зынд, кæмæн та - цины. 
197 

Кæрты æппæты кæронæй цы бандон уыд, ууыл бадтыстæм æз 
æмæ Разиат. Æнхъæлмæ кастыстæм Герас æмæ Хазбийы фæзынд- 
мæ, фæлæ никуыцæй зындысты. 
Æз уардийы къутæрмæ бавнæлдтон, мæхирдæм æй æрбата- 
сын кодтон, æргуыбыр æм дæн. Мæ даргъ дзыккутæй иу быд мæ 
уæхсчы сæрты рабырыд æмæ сындзы къутæры ныххауд. Исын æй, 
фæлæ йыл сындзытæ ныйичъи сты, тыххæй йæ рахицæн кодтон. 
Уардийы къуыбылой мæ фындзмæ схастон, мæ рæуджыты дзаг 
дзы сулæфыдтæн æмæ загътон: 
- Разиат, уæвгæйæ дæр куыд диссаг у æрдз. Дысон изæр ацы 
уардийы къуыбылой банысан кодтон, йæ бырынкъ хæрз гыццыл 
зынд, ныр ма йæм ракæс, мæнæ куыд райхæлд. 
- Ай-ай дæр, диссаг у æрдз. Уæдæ куыд æнхъæл дæ. Уар- 
дийы дæр «уд» ис. Дысон-бонмæ уыцы уарди, дæуау, фынæй 
нæ кодта, фæлæ - рæзгæ, - мæ ныхас мын хъазынмæ аздæхта 
Разиат. 
Мæ зæрдыл та æрбалæууыд, кæддæр, нырма астæуккаг скъо- 
лайы куы ахуыр кодтам, уæд мын Герас цы уардийы къалиу радта, 
уый. Нæ кæрты йæ ныссагътон æмæ байрæзт. Уыцы уарди уыд æз 
æмæ Герасæн нæ уарзондзинады фидар мæсыг. Нæ хæдзарæй иу 
куы рахызтæн, уæд мæм афтæ фæзынд, цыма мæм уардийы къу- 
тæр, Герасау, мидбылхудгæ каст. 
Разиат мын, цыма мæ хъуыды бамбæрста, уыйау бахудт: 
- Дæ уардийы къутæр дын Герасы кæд не ’рлæууын кодта дæ 
зæрдыл?.. 
Æз фефсæрмы дæн, мæ рустæ асырх сты: 
- Цæй ныр та Герасмæ фæу, чидæр, дам, арс федта æмæ арс, 
арс кодта... 
Разиат æрбацæуæны ’рдæм ракаст. Герас æмæ Хабийы æрба- 
цæйцæугæ ауыдта æмæ сдзырдта: 
- Куыдзы кой, дам, ракæн æмæ лæдзæг дæ къухмæ райс. 
- Уæ райсомтæ хорз, чызджытæ, æмæ уæ нæ фæстаг экзаме- 
ны хорзæх уæд! - нæ цурмæ куы ’рбахæццæ сты, уæд нын загъта 
Хаби. 
- Сом ацафон уыл хъæлдзæгæй æрцæуæд, - раарфæ нын кодта 
Герас дæр. 
198 

- Бузныг, - загътам сын æмдзыхæй æз æмæ Разиат. Нæ кæрæ- 
дзийы къухтæ исæм, нæ къухтæ фæдзуарæвæрд сты. 
- Чындзæхсæв! Чындзæхсæв! - схынджылæг кодта Хаби. 
- Тæхудиаг, цымæ кæй хал схаудзæн? Æниу кæмæ тæхуды кæ- 
нын, нæ йæ зонын, кæй хал схаудзæн, уый? Кæй, кæ, мæнæ ацы бур 
чызджы, - йæ риу бахоста Разиат. 
- Æй дæ цæсгом та дын зæгъон, Разиат. Цыма дæ фыды уæларт 
дадалитæ ’руагътай, уыйау нæ батæхуды кодтай, - хъазыд Герас. 
Разиат фефсæрмы, фæлæ йæхи нал басаста: 
- Цы диссаг дæм фæкаст? Нана æмæ, дам, бабайæн авдæнмæ 
бафидыдтой, мæныл та ныр дыууæ æмæ ссæдз азы цæуы. 
- Разиат, æнæхъуаджы ма цин кæн, нырма рад дæумæ не 
’рхаудзæн, - загъта Герас æмæ йæ цæст аивæй Хабимæ фæны- 
къуылдта: 
- Цæмæннæ? Æз адæмы фыддæр дæн? 
- Адæмы фыддæр нæ дæ, фæлæ... - сдзырдта Хаби дæр. - 
Нырма Герас æмæ Минтæйы рад у... 
Æз фефсæрмы дæн: 
- Цытæ дзурыс, Хаби? 
Разиат бынтондæр фæкъæйных: 
- Уый бæрæг уыдзæн. Нырма нæ дзымандытæм не ’вдæлы. 
Сымах куадзæн куы уыдаиккат, уæд уæм сывæллæтты цæстытæ 
ныуурс уыдаиккой. Æниу уæм ныр дæр мæнæ иу чызджы цæсты- 
тæ ныуурс сты. 
Герас бахудт: 
- Цыма кæдмæ скъуыинаг уыдзынæ, Разиат? 
Æз тынгдæр фефсæрмы дæн æмæ та загътон: 
- Цæй райдайæм, æнæуый дæр цъус рæстæг нæ фесæфтам. 
- О, не скæнæг, райсыны экзаментæ хорз чи радта, уый æмбал 
мах дæр бакæн, - загъта Герас æмæ фæхсбандоныл æз æмæ Ра- 
зиаты астæу абадт. 
- Фалдæр, мæ къабайы фæччитыл мын сбадтæ, стæй, дадайау, 
кув хуыцаумæ... фæлтау куыд бадзырдтам, афтæ раджы куы ’рба- 
цыдаиккат, уæд ма иучысыл сфæлхатт кодтаиккам. 
- Нæ, фæлæ, нæ хатут, Разиатæн мæн æфхæрын æмæ къафетт 
ахæрын куыд иухуызон сты? Хъусут æм, хуыцауы кой мæ исчи 
199 

фехъуыста? - афарста Хабийы Герас. - Разиат, тæригъæд мыл цæ- 
мæн мысыс? 
- Уæдæ райсомæй нырмæ кæм уыдыстут? Кæд гал чи ба- 
стыгъта æмæ кард йæ къудийыл кæмæн асаст, уый ми махыл дæр 
нс ’рцæуа, уæд фендзыстут, - æртхъирæнгæнæджы загъд та кодта 
Разиат. 
Хаби ныхас йæхимæ айста: 
- Цæуыл тыхсут, цæ? Мæ мард фенут, кæд уæ æз иууылдæр 
институтмæ нæ баппардзынæн. Æрмæст мын институты къæсæ- 
рыл æрлæуут... Æз уæ æхсойын райдайдзынæн æмæ уым бамидæг 
уыдзыстут... 
Иууылдæр ныххудтысты. 
- Цæй ныр æгъгъæд. Райдыдтам. Кæцы хай фæлхатт кæнæм? - 
Немыцаг æвзаджы чиныг рафæлдæхта Герас æмæ райдыдтам фæл- 
хатт кæнын... 
* * * 
Не ’мбæлттæй ничи фæхицæн. Ахуыр кодтам иу курсы. 
Æнæхъæн институты цæвиттойнаг уыд Тыртыджыны курс 
(нæ курсы Тыртыджынæй фылдæр студенттæ кæй уыд, уымæ гæс- 
гæ йæ афтæ хуыдтой). 
Кæм-иу нæ ракодтой нæ хорзы кой, цы хъуыддаджы нæ истам 
хайад? 
Иу хатт не скъоламæ институты дирекци нырвыста фы- 
стæг. Арфæ кодта нæ ахуыргæнджыты коллективæн, ахæм 
хæрзæгъдау, цæттæ ахуыргæнинæгтæ кæй уадзынц, уый тых- 
хæй. 
Мах ноджы нæ уд рауæлдай кодтам, нæ кад ма фæныллæгдæр 
кæнæм, зæгъгæ. 
Алы ран дæр нæ разæнгардгæнæг уыд Герас. 
Куы-иу фæфиппайдтам, не ’мбæлттæй исчи истæмæй фæ- 
тыхст, уæд-иу уырдыг слæууыдыстæм. 
Афтæ дыккаг курс фестæм хорз æнтыстытимæ. Ахызтыстæм 
æртыккагмæ... 
200 

Ам мæ хъуыддаг рауад бынтон æндæрхуызон. Мæ хъысмæт 
мыл рахæтыд. 
Мæ фыд тохы быдырæй йæ риуыл хицауады хæрзиуджытæ 
’рхаста, йæ фæсонты та - знаджы бомбæйы схъистæ. Кады хæрзиу- 
джытæ адæмы ’хсæн бакодтой сæ кады куыст, знаджы «хæрзиу- 
джытæ» та - организмы. 
Кæд мæллæгæй, тыхсастæй æрыздæхт, уæддæр йæ куыст нæ 
ныууагъта. Æхсæв уæд, бон нæ зыдта. Уыцы рæстæджы æгъатыр 
низ дæр йæ кæнон кодта. Уый дæр нæ зыдта æхсæв уæд, бон æмæ 
фæуæлахиз... 
Уыцы рæстæджы институтæн иумæйаг цæрæндон нæма уыд. 
Æртæ чызгæй цардыстæм иумæ æххуырст хæдзары. 
Истон стипенди. 
Арæх мын æххуыс кодта профцæдисон организаци дæр. Цы 
мæм æфтыд, уыдонæй мæхæдæг æххуыс кодтон мæ кæстæр хотæ 
æмæ æфсымæртæн. 
Гыцци мæм арæх хæцыд: 
- Ацы чызг, уый циу, цытæ кæныс? Дæ хъуырмæ ницыуал уа- 
дзыс? Мæ хæдзар мын халдзынæ. 
Иу хуыцаубон ме ’мдзæрин чызджытæ сæхимæ ацыдысты, 
æз та - библиотекæмæ. Бон-изæрмæ, æнæсихорæй, фæцæттæ код- 
тон партисторийы семинармæ. Изæры нæ хæстæджытæм цыдæр 
хъуыддаджы фæдыл бауадтæн. Баййæфтон сæ картофджынтæ 
кæнгæ. Æхсызгон сын уыд мæ бацыд. Алыхатт мын уайдзæфтæ 
кодтой, цæмæннæ нæм цæуыс, зæгъгæ. 
Мæ разы мын авæрдтой тæвд картофджын, йæ астæу ын 
ауагьтой царв. 
Æз нæ комын: 
- Ныртæккæ ахордтон. 
Æфсин мæм тыххатыд кæны: 
- Ау, лæг цæлы фынгæй куы сысты, уæддæр ма æфсæрмæй 
куы ахæры. Ды та тæвд картофджыны къæбæр дæ къухмæ дæр нæ 
исыс? 
Æз дзы иу къæбæр мæ къухмæ систон. Мæхимидæг батæхуды 
кодтон: «Æммыст ма дзы ахæр». Мæ къухтæ ныссæрфтон... 
Изæры нæхимæ куы бацыдтæн, уæд хæдзары баййæфтон ме 
201 

’мбал чызджыты. Семæ æрхастой алыхуызон хæринæгтæ: уæли- 
быхтæ, сойджынтæ, æгæрыстæмæй, уазал дзыкка æмæ хуыйы 
фиуы гæркъатæ дæр. 
Ахъарм сæ кодтой. Фындзыл ауад сæ хæрздæф. Хæрынц. Тых- 
хæй мæм хатынц. Уыдонæн дæр та «ницы мæ хъæуы загътон. Ра- 
сомы сын кодтон, зæгъын, ныртæккæ мæ хæстæджытæм уыдтæн. 
Дзæбæх, тæвд картофджынтæ сæм уыд... 
Нæ сын бакуымдтон. 
Чызджыты æрхæссæггаг хæринæгтæ хæрын мæ цæсгом нал 
хъæцыд æмæ сæ алыхуызон æфсæнттæй сайдтон. 
Мæ хæстæджытæм дæр нал цыдтæн. Картофджынтæй дæр 
уый тыххæй нæ бакуымдтон, афтæ мæм зынд, цыма йæ зыдтой, 
кæй сæххормаг дæн æмæ сæм хæрынмæ бацыдтæн, цыма афтæ 
загътаиккой «йæ гуыбыны фæдыл нæм æрбацыд». 
Мæ уавæр мын Герас æмбæрста. Æнæ мæн ницы хордта. Йæ 
дзыппæй-иу мын куы къафетт фелвæста, куы дыргъ. Хъæуæй-иу 
цы хæринæгтæ ’рхаста, уыдонæй мæ æнæ хай нæ уагъта. Киномæ 
къуыри иу хатт уæддæр цыдыстæм. Æз ын иунæгæй нæ куымдтон. 
Алыхатт дæр æртæ билет æлхæдта. 
Ныр дæр сæ бирæ уарзын, фæлæ уæд мæ уд, мæ дзæцц театр, 
кино æмæ радио уыдысты. Нæ хатæны радио нæ уыд æмæ-иу фы- 
сым искуыдæм куы цыд, уæд ын лæгъстæ кодтон: 
«Уæ радио хъæрæй дзургæ ныууадзут», цæмæй нæ хатæнмæ 
хъуыстаид. 
Герасимæ дыууæ иухуызон чиныг никуы балхæдтам, дыууæ 
æмхуызон конспект никуы сарæзтам. Алцы дæр нын иумиаг уыд. 
Сæрды улæфты нæхимæ ацыдтæн. Уыцы сæрд мын мæ зæр- 
дæйы ныууагъта бирæ нæферохгæнинаг мысинæгтæ... цæстысыг- 
тæ... сагъæстæ... Ныр дæр ма мæ цæстытыл уайы уыцы мæйрухс 
æхсæв. Мæй уыд йæ цалхы дзаг. Арвы риумæ стылд. Афтæ зынд, 
цыма йæм цыдæриддæр рухс уыд, уый комкоммæ мах хъæумæ са- 
рæзта, æрхъавыд ын йæ талынг фæсурынмæ. 
Мусы астæу æрæмбырд сты нæ хъæуы фæсивæд. Бонæй хъаз- 
уат цуысты цæсгомджын фæллой бакодтой. Ныр сæ зарын, сæ 
фæндыры зæлтæ уæларвмæ хъуыстысты. Æмдзæгъд сын кодтой 
стъалытæ, ныкъуылдтой сæм сæ цæстытæ. 
202 

Ас адæймæгтæ-иу бæргæ бахъуыр-хъуыр кодтой: «Уый циу, 
цы хабар у?.. Улæфын нæ нал бауадзой æви?.. - фæлæ-иу сæхæ- 
дæг сæ хъуыдыйы ныхмæ фесты. - Цы гæнæн ис, æвзонгад йæхион 
кæны. - Æрлæууыдысты-иу сæ ивгъуыд бонтæ сæ зæрдыл. - Мах 
дæр уыдон цахъхъæнтæй афтæ кодтам». 
Æз лæууыдтæн тыргъы æмæ хъуыдытæ кодтон. «Уæдæ мах цы 
ракодтам? Мах цæмæннæ стæм цардæфсæст фæсивæды ’хсæн?.. 
Æз цæмæннæ дæн хъазты астæу ме ’мбæлттимæ, кафын, зарын æз 
дæр бирæ куы уарзын, иннæ ахæм фæндыр цæгъдын»... 
Не ’ппæты кæстæр æфсымæр Бæбу, фынæйуарзаг Бæбу, нæ 
хъæуы сæныччытæ æмæ уæрыччытæ хызта. Райсом раджы стын 
нæ уарзта, фæлæ йыл цы бон уыд. Сæрвæты цъæх кæрдæг - йæ 
лыстæн, сæныччытæн цъæх хуымтæ - сæ хизæн. 
Колхозы зæхгæс ын цал хатты фæбарстаид. Æрцахста-иу Бæ- 
буйы уæрыччытæ. Ахæм рæстæджы Бæбу хæдзармæ нал уæндыд. 
Хъæуы мæнгагъуыстытæ æмæ зыгуымдæттæ - йе ’мбæхсæн. Уæд 
дæр та кæмдæр бамбæхсти... Мæ размæ, хъуызæгау, æрбауад нæ 
сыхæгты лæппу Инал. Ныллæг хъæлæсæй мын загъта: 
- Минтæ, уæ Минтæ, ардæм ма рацу, - талынджы балæууыд, 
цыма истæмæй тарст, уыйау. Æз æм бауадтæн, сусæгæй мын дзуры, - 
Бæбу нæ зыгуымдоны ис. 
Бацыдтæн зыгуымдонмæ. Кæсын, уæртæ фисыны Бæбу. Дзу- 
рын æм, фæлæ ницы дзуры, ныхъхъус, тынгдæр нынныгъуылд. 
- Бæбу, рауай, ма ’мбæхс... Гыцци тæригъæд у... 
Бæбу уыцы-иу гæпп ракодта. Дзурын æм: 
- Æрлæуу, кæдæм лидзыс? 
Марадз зæгъ... Хъæдысæры ’рдæм ныййарц. Фæстейæ йæ су- 
рын. Куы схæццæ Хъæдысæрмæ, уæд уым фæлæууыд. Фæхъæр 
мыл кодта: 
- Нал мæ ныууадзай?! Кæдæм мæ сурыс?! 
Куы йæм схæццæ дæн, уæд ын афтæ зæгъын: 
- Цытæ кæныс? Сæрра дæ? 
Уый хъæрæй ныккуыдта: 
- Æз хæдзармæ нал бацæудзынæн. Гыцци та мæ фæнæмдзæн. 
Басабыр æй кодтон. Фидар дзырд ын радтон, гыццийæн æй 
нæмын кæй нал бауадздзынæн. Æмæ йæ мемæ ракодтон. 
203 

Ницыуал æм сдзырдта гыцци, уæдмæ йæ маст æрысыст... 
Бахордтам кæрдзын. 
Бæбу мæ уаты бафынæй. Мах дæр схуыссыдыстæм. Алчидæр 
нæ йæ сæнтты ныдздзæгъæл. Æз афтæ ’нхъæлдтон, мæ мад бафы- 
нæй. Сагъæс кæнын: «Цы бакæнон? Мæ куыствæллад мады арм 
куыд фæрог кæнон? Ныр фыццæгæм сентябры ахуырмæ куы ацæ- 
уон, уæд мæ мад цы кæндзæн?» 
Цавæрдæр хъуыды сæры ныццавта. Фестъæлфыдтæн. Мæхи- 
мидæг багуым-гуым кодтон. Фæтарстæн. «Стæй мæ ахуыр? Инсти- 
тут? Герас?» - Мæ хуыссæг фæхауд... 
Гыцци мæ уынæр куы фехъуыста, уæд фестъæлфыд, йæ сæр 
фæхъил кодта. Ныккаст мæм æдзынæг. Афтæ фенхъæлдта, фы- 
нæйæ дзурын æмæ йæ сæр уæззаугай базыл æрæвæрдта. 
Æхсæв-бонмæ мæ хъуыдытæ кæрæдзи ныхмæ фæтох кодтой. 
Бонырдæм фидарæй аскъуыддзаг кодтон: «Нæ, хъуамæ мæ ахуыр 
ныууадзон». Сулæфыдтæн. Цыма мæ хъуыддæгтæ лæгъз ацыды- 
сты, афтæ тарф фынæй адæн. 
Æрæввахс кæны фыццæгæм сентябрь. Мæ зæрдæ сызнæт, 
фырцинæй æви фырхъыгæй - нæ йæ хатыдтæн. 
Ныр мæнæн горæтмæ ахуырмæ цæугæ нал уыд. Райсомæй 
комкоммæ араст дæн фермæмæ. Нæ колхозы сæрдар мын баныфс 
æвæрдта, зæгъгæ, фыццæгæм сентябры нæ хъугдуцджытæй иу - 
Фари, ахуырмæ цæуинаг у. Кæд бахауа, уæд дæ уый бынатмæ 
райсдзыстæм. 
Фари институтмæ бахаудта æмæ æз мæ ахуыр раивтон фæс- 
аууонмæ. 
Фермæйы гæс мын бацамыдта мæ бæрны уæвæг хъуццыты 
æмæ родты. 
Хъуццытæ нын нæ хъæлæба куы фехъуыстой, уæд сæ хъустæ 
схъил кодтой. Æмхуызонæй нæм ракастысты. Куы мæ федтой, уæд 
сæ сæртæ азылдтой. Афтæ мæм фæзынц, цыма сæ зæрдæмæ нæ 
фæцыдтæн, сæхи мыл атигъ кодтой. 
Бон-изæрмæ фæдæн фермæйы, фермæйы нæ - горæты. Ме 
’ндаррг фермæйы, мæ зæрдæ горæты - институты. Мæ цæстытыл 
уад: æмбырдтæ кæнынц студенттæ. Цинтæ, хъæбыстæ... Герас 
та?.. 
204 

Герас зоны, æз не ’рцæудзынæн, уæддæр мæ йæ цæстæнгас 
агуры æнкъардæй. 
Æмбæлттæ кæрæдзи фæрсынц. Чи та - Герасы, Разиаты: 
«Минтæ кæм ис? Нал æрцæудзæн?» 
Маст кæнынц. Иу хатт иу хъугдуцæг иннæмæ дзуры: 
- Дæ хорзæхæй, ацы чызг уæзхъус у? Цалынмæ йæм цалдæр 
хатты сдзурай, уæдмæ дын дзуапп нæ ратдзæн. 
Иннæ хъугдуцæг ын афтæ зæгъы: 
- Нæ зонын, æз æй къуырмайæ никуы зыдтон. Уый раны æн- 
дæр гæнæн нæй. Йе ’мбæлттæй, йæ ахуырæй фæхицæн... 
- Æцæг, æцæг... Куыд æнæрхъуыды дæн... Æз та йæм мæсты 
кодтон, - загъта бустæгæнæг. 
Фермæйы куыд уыдис, цы уыдис, уыдон дзурыныл дын 
куы схæцон, Хъазбег, уæд мын æнæхъæн къуыри дæр дзырд 
нæ фæуыдзысты. Уыдис дзы бирæ зындзинæдтæ, цымыдисаг 
хъуыддæгтæ дæр... Æрмæст дын дзы иу-дыууæ цауы радзур- 
дзынæн. 
Иу хатт та мын хъуг дуцгæ-дуцын æхсыры уынæр мæ зæрдыл 
æрбалæууын кодта, астæуккаг скъолайы ма куы ахуыр кодтам, уæд 
нæ скъолайæ Никъоты ’хсæрдзæны уынынмæ акодтой. 
- Минтæ, - мæ ныхас мын фæлыг кодта Хъазбег æмæ йæ бапъи- 
рос ссыгъта, - зæгъ-ма, Никъоты ’хсæрдзæн цæмæн хуыйны? 
Дасетæй иу Никъо уыд, бирæ сывæллæтты хицау. Йе ’фсымæр 
куы амард, уæд йæ рынчын чындз æмæ æртæ ’нахъом сывæллонмæ 
дæр фæкæсын хъуыд. Йе ’фсин Гыгыимæ сыл сæхи никуы атигъ 
кодтой, цы сæ бон уыд, уымæй сидзæрты рæвдыдцух нæ уагътой. 
Хойраг цух нæ уыдысты, фæлæ сæм куырой дард уыд æмæ уымæй 
фæлмæцыдысты. Уæд дын иу хатт Никъо бавдæлд æмæ сæ цурты 
цы гыццыл цæугæдон цыд, уымæн йæ фæндаг аздæхта иу бæрзонд 
къуыппы ’рдæм. Цыма стыр фæлтæрд инженер уыд, уыйау-иу ра- 
цу-бацу кодта донбылты. Хъæубæстæ йыл худтысты: «Нæ индзы- 
лер рацу-бацу кæны. Йæ тых цы фæкæна, уый нæ зоны æмæ æды- 
лы хъуыдытæ кæны». 
Æххуысмæ йæм йæ къух ничи фæкодта. 
Фæкъахта йæ æнæхъæн дыууæ сæрды. Куы колхозы куыст, 
куы йæхи зæххы фадыг, куы «йе сфæлдыстадон куыст»... 
205 

Æнахъом сывæллæттæн цы сæ бон уыд? Белы бырынкъæй 
фæкъахта къанау æмæ йæ бахæццæ кодта къуылдыммæ. Хъуыди 
ма йæ дон рауадзын. Уæд æм æрцыдысты канд хъæубæстæ нæ, 
фæлæ ма сыхаг хъæутæй дæр. Кусынмæ нæ - афтид армæй, цымы- 
дис æмæ фырдисæй ирд цæстытимæ, Никъо дон куыд уадздзæн йæ 
куыроймæ, уый уынынмæ. 
Никъо фæкъæртт кодта дондзæуæн. Дон ракалд къанаумæ. 
Згъоры ног фæндагыл. Фылдæрæй-фылдæр кæны. Доны разæй 
згъорынц сывæллæттæ. Йе ’мдзу кæнынц зæронд лæгтæ дæр æд 
лæдзгуытæ. Дон былгæронмæ бахæццæ. Йæхи фехста дзыхъмæ. 
Сывæллæттæ сæмхор-хор кодтой: 
-Æхсæрдзæн! Æхсæрдзæн! 
Никъойæн хъæбыстæ, пъатæ... 
Уæд хъæубæстæ куырой аразынмæ Никъомæ нал фенхъæлмæ 
кастысты. Фæйнæрдыгæй скъæфтой аразæн æрмæг. 
Къуырийы бонмæ куырой ралæхурдта Никъойы номыл куыв- 
дæн арахъхъæгтæ, фæстæдæр та - бæгæныйаг. 
Уæдæй фæстæмæ Никъойы ном нæ хъæуы кæстæртæн баззад 
легендæйау. 
Мæ фыд-иу арæх фæкодта Никъойы тыхы кой. Уæд хæрз чы- 
сыл уыд. Йæхи цæстæй федта, доны разæйлидзджытимæ уыд. 
- Ныр æй базыдтон, - загъта Хъазбег æмæ та йæ бапъирос 
спъæртт кодта, - дæ ныхас дарддæр кæн, Минтæ. 
- О, æмæ дын уый дзырдтон. Не скъоладзаутæ йæм иу хуыцау- 
боны араст сты уынынмæ, æз дæр семæ. Тынг ыл бадис кодтой. 
Чызджытæ йæм æввахс бацæуын нæ бауæндыдысты, доны пыр- 
хæнтæм хуылыдз кодтой, фæлæ лæппуты цы урæдта. Бацыдысты 
йæ тæккæ рæбынмæ. Æз æмæ Разиат дæр нæхи фæхъæбатыр код- 
там, ныххызтыстæм адагмæ, лæппуты цурмæ. Æз фехсыстон Ге- 
расы. Зæгъгæ, нæ фæцырд æмæ иннæ былмæ нæ агæпп кодта, уæд 
æхсæрдзæны хауæны цы стыр уæрмгонд уыд, уым ын æнæ аирвæз- 
гæ нæ уыд. Хорзау нал фæдæн. Лæппутæй кæйдæр аууон амбæх- 
стæн. Герас лæбуры, йæ хæнт фарсмæ цы лæппу уыд, уымæ. Æз 
уыдтæн, уый куы базыдта. уæд йæ мидбылты бахудт... 
Мæ зæрдæ хъуыдыты ныдздзæгъæлтæ. Зæрдæ та ахсайдга Ге- 
расмæ. Мæ къухтæ се змæлынæй банцадысты. Уыцы хъуг нын знæт 
206 

уыд. Фæхаста йæ къуди æмæ дзы мæ русæн - дзæхст. Æз мæ хъуы- 
дытæй фæиппæрд дæн. Мæ цæстытæ цæхæртæ акалдтой. Хъуг та 
йæ къах дард фæхаста æмæ ведрæйы дзыгъал-мыгъул ссыд. Зæхх 
урс адардта. Æрбалыгъдысты мæм ме ’мбал хъугдуцджытæ. Æз 
мæ дзыхыдзаг ныббогъ-богъ кодтон. Абон дæр æй нæ хатын, цы 
мæ скæуын кодта, мæ русы цæф æви мæ худинаг?.. 
Устытæ мæ сабыр кодтой, зæгъгæ, махыл дæр ахæм митæ 
бирæ хæттыты æрцыд. 
Иу хатт та дын, мæ бæрны цы хъуццытæ уыд, уыдоны æхсы- 
ры донхъыл ахсæн ныккодтон. Цъус фæстæдæр загътон, бацахсон 
мæ цыхт. Сызмæстон æй, мæ къухтæ дзы арф ауагътон. Бадын, æн- 
хъæлмæ кæсын, кæд бацахсдзæн мæ цыхт. Æнгуылдзты ’хсæнтæй 
цыхтхæццæ урс-урсид сылы лæдæрсы. Йæ сой йæхимидæг баз- 
зад. Цыхт, зæдхъæн нартхоры кæрдзынау, кæрæдзийыл нæ хæцы. 
Хорзау та нал фæдæн. Æхсыр æгæр схъарм кодтон. Ахсæн дæр ыл 
æгæр бирæ ныккодтон. 
Адæм хорз сты, Хъазбег, ме ’мбал хъугдуцджытæ та мын уæд- 
дæр мæ маст фæсырдтой. 
- Мах дæр ахæм митæй цух нæ уыдыстæм нæ куысты райди- 
аны, - дзырдтой мын. 
Кæд мын мæ куысты исты хорзæй бантыст, уæд æрмæст уы- 
дон фæрцы. Ныййарæг мадау мыл аудыдтой. Амыдтой мын... 
Сындæггай фæцахуыр дæн мæ куыстыл. Бауарзтон æй. Мæ 
бæрны цы хъуццытæ уыд, уыдон цыма мæ ныхæстæ æмбæрстой, 
уыйау-иу семæ ныхас кодтон. Уыдон дæр мыл сахуыр сты. Куы- 
иу сæм бацыдтæн, уæд-иу мæм ракастысты æмæ-иу бауасыдысты. 
Уый уыдис æгомыг фосы иууыл стырдæр цин. 
Рацыдис къуыритæ, мæйтæ, азтæ... Ныр мын уыд мæ куысты 
æнтыстытæ. Æппæлыдысты мæ. Æппынфæстаг мæ сæвзæрстой 
фермæйы гæсæй. Институты та фæсаууонмæ ахуыр кодтон. Бон - 
кусгæ, æхсæв - ахуыр... Фæдæн институт. Бацыдтæн фæсаууонмæ 
аспирантурæмæ. Æппынæдзух нæ хъугдуцджыты арм фæрог кæ- 
ныныл уыд мæ хъуыды. Ныр мæнæ мæ куысты фæстиуæг дæ разы. 
Цас мын бантыст, нæ зонын... 
- Хорз, хорз, Минтæ, мæ зæрдæ мын барухс кодтай, - загъта 
Хъазбег æмæ йе ’нгуылдзтæй стъол, дайра цæгъдæгау, æрхоста. 
207 

Разиат æмæ Герасимæ фыстæджытæ фыстам æппынæдзух 
кæрæдзимæ. Сæ фыстæджытæ мæ разæнгард кодтой мæ куысты. 
Сагътой мыл базыртæ. 
Мæ куыст-иу мæ зæрдæйы фæндиаг куы нæ цыд, уæд-иу 
тынгдæр æфсæрмы кодтон Герасæй. «Уæд та йæ Герас фехъуыста, 
худинаг у», - тыхстæн-иу хинымæр. 
Фæстаг рæстæджы дзы фыстæджытæ арæх нал истон. Разиат 
ма-иу мæм фыста йæ хабæрттæ. Уый дæр, куыдфæстагмæ, цыдæр 
цъар ныхæстæ, стæй бынтондæр нал. 
Æз æррайы хуызæн сдæн. Хæдзармæ-иу æрлыгътæн. 
Афарстон-иу мæ мады: 
- Гыцци, постхæссæг нæма ’рбацыд? Фыстæг мæм никуыцæй 
уыд? 
Иу хатт мæм нал фæлæууыд гыцци: 
- О, дæ мады быныл баззайай, Минтæ, кæд дæ уды знаг цы 
дæ! Цал хатты дын загътон, ацы уазæлтты ардæм ма цу, уым фер- 
мæйы газетты цы фыст вæййы, мах газетты ма уымæй уæлдай цы 
’нхъæл дæ? Иннæ хъугдуцджытæ куыд кæнынц, ды дæр афтæ кæн. 
Бон дæуæн нæй, æхсæв дæуæн! Улæфгæ ма та кæд кæныс? Æндон 
дæ? Куы ныррынчын уай, уæд мæ куы сафыс... 
- Гыцци, фермæйы спорты газет нæ исынц, мæнæн та æнæ 
спорт мæ бон нæу, - афсон кодтон æз. 
- Постхæссæгæн зæгъ æмæ дын æй фермæмæ хæссæд. 
Райстон ног газеттæ. Иннæ хæттытау та сын се ’хсæн ацагуырд- 
тон фыстæг. Газеттæй мæм иу бæзджындæр фæзынд. «Ис дзы, - 
загътон хинымæр. - Уый æнæмæнг Герасæй у. Ацы хатт мын ни- 
кæйыуал къухты бафтыд». - Райхæлдтон газет. Ауыдтон Разиаты 
фыстæг. - Нæ, чидæр сæ ’мбæхсы... Нæ мæ уырны, æнæхъæн сæрд- 
дæргъы мæм Герас иу фыстæг ма ныффысса. Хæрзаг мæсты кæны: 
«Минтæ мæ ферох кодта. Мæ фыстæджытæн мын дзуапп нæ дæт- 
ты». 
- Нæ, Герас, æз дæу никуы ферох кæндзынæн. Уый гæнæн 
куыд ис? Нæ кæрæдзийæн фидар дзырд куы радтам. Цалхыдзаг 
мæй, стъалытæ не стыр уарзондзинадæн - æвдисæн. Æз дæм, Ге- 
рас, мæхæдæг ныффыссин, фæлæ дын дæ ног хæдзары адрес нæ 
зонын. Искæйы дзы куы бафæрсон, уæд зæгъдзæни: «Герас æм 
208 

фыстæджытæ нал фыссы, нал æй хъуыды кæны». Кæд мæ æцæг 
нал хъуыды кæны?.. - Дурдзавдау аззадтæн, кæд мæм æцæг нал 
фыссы, уæд та?... 
Мæ хъуыдытæй фæтарстæн. 
Газеттæ мæ къухы, афтæмæй дзæвгар фæлæууыдтæн. Гыцци 
мæм æрбацыд. Æнкъардæй уæ куы ауыдта, уæд мæ афарста: 
- Цæуыл ныхъхъус дæ, Минтæ? Цы хабар дзы ис? Исты мый- 
йаг æвзæр?... 
- О, гыцци, нæ футболон командæ фембылд Одессæйы футбо- 
лон командæйæн. 
Гыцци йæ уæрджытæ æртъæпп кодта: 
-Уæдæ куы фесæфтыстæм! Азымæджы сыдæй мæлдзыстæм!.. 
Æз æнæбары бахудтæн: 
- Хъыг мын у. 
- О, ацы чызг, -тызмæгæй мын загъта гыцци, - алцæй тыххæй 
афтæ куы маст кæнай, уæд дæ зæрдæ фехалдзынæ. Рауай, уæртæ 
дын дзыкка ацарæзтон æмæ дзы ахæр. 
Гыцци æддæмæ ахызт, мæ агмæ бакæсон, зæгъгæ. 
Æз стыхстæн мæхимидæг: «Ныр мæ хъуыры куы ницы ных- 
хиздзæн, уæд цы акæнон. Гыццийæн зæгъон, нæ мæ хъæуы æмæ та 
уæд уый уайдзæфтæм хъус». 
Бацыдтæн æм. 
Гыцци къусы æркодта ивазгæ дзыкка. Æз дзыккайæ дыууæ 
хæрды акодтон, фæлæ хъуыры масты къуыбар ныццæхгæрмæ, 
комдзæгтæ уырдыгмæ нæ уадзы. Цæмæй гыццийы ма фæхъыг код- 
таин, уый тыххæй йын загътон: 
- Гыцци, ардæм куы цыдтæн, уæд ахордтон. Мæ дзыккайы 
къус мемæ ахæсдзынæн. 
- Ахæсс, фæлæ куы ныууазал уа, уæд ма цæмæн у, - бамæт 
кодта гыцци. 
Разиаты фыстæг нæ райхæлдтон. Атындзыдтон фермæмæ. 
Мæ сихоры куыстытæ кæуылты акодтон, уый зонгæ дæр нæ ба- 
кодтон. Мæ кусæн уаты дуæрттæ рахгæдтон. Райхæлдтон фыстæг, 
бакастæн æй. Мæнæ гъе, Хъазбег, Разиаты фыстæг. Айс, бакæс 
æй. 
Хъазбег райста фыстæг. Кæсы йæ: 
*,4 209 

«Мæ иузæрдион æмбал, Минтæ, дæ зæрдæ де ’вдисæн, ацы 
аз дæм фыстæджытæ стæм дæр хатт райдыдтон фыссын. Афæстаг 
рæстæджы та æппындæр нал. Хорздзинадæй дæм цы ныффыстаин, 
уый нæ уыд. 
Зонын æй, дæу Герасы хабæрттæ базонын тынг фæнддзæн. 
Афтæ мæм зыны, кæд нæ рæдийын, уæд, цыма дæм йæхæдæг нал 
фыссы. 
Цахæмдæр спекулянтимæ сæмдзæхтон, хъуыды ма кæныс, 
агрономийы факультеты куы ахуыр кодта Мысырби, зæгъгæ, йæ 
ном. Дæ рæстæджы дæр арæх цыд уыцы лæппуимæ. Ныр лекцитæ 
уадзын райдыдта. Цалдæр хатты йæ бафæдзæхстой, фæлæ уæддæр 
нæ басаст. 
Æрæджы йын йæ уагахасты тыххæй йæ фарст æрæвæрдтой 
фæскомцæдисон комитеты. 
Алчидæр ын уайдзæф кодта, æз мæхæдæг дæр: зæгъын дæм 
худинаг нæ кæсы? Ахуыр кæнын дæ нал фæнды? Институтмæ дæ 
зонд сафынмæ æрбацыдтæ? Цы дыл æрцыд?.. 
Герас æфсæрмы дæр нæ фæци, афтæмæй растад æмæ дзырдта, 
æз, дам, фарон цы уыдтæн, абон дæр уый дæн. Ардæм, дам, хуыз- 
дæр фæуынæнхъæл æрцыдтæн, сымах та, дам, мæ бонвыддæр хо- 
нут. Кæд, зæгъ, æцæг бонвыддæр фæдæн, уæд аххосджын сымах 
стут æмæ дзуапп ратдзыстут, кæм хъæуы, уым, - мæстæй нæ мард- 
та. 
Æз æм нал фæлæууыдтæн æмæ йын бауайдзæф кодтон, зæ- 
гъын, дæхиуыл ма æрхуд, фæлæ ноджы ныццæхгæрмæ у. Ныхас мæ 
дзыхæй айста фæскомцæдисы комитеты секретарь Инал. Цы нæ 
йын фæдзырдта, кæд, дам, дæ ахуыр кæнын нæ фæнды, уæд табу- 
афси, дуарырдæм ын ацамыдта йæ къухæй, науæд, дам, де ’мбæлт- 
ты дæр сафыс, сæ онг сын марыс. 
Уæд та Герас схъуыр-хъуыр кодта; æз, дам, сывæллон нал дæн 
никæйы сафын æмæ мын мæхи дæр мачи хъыгдарæд, мачи дæр 
мын зонд амонæд æмæ йæ бынаты абадт. 
Йæ мард æрцыд дæр, дам, уый у, сывæллон кæй нал дæ, афтæ- 
мæй дын, сывæллонау, уайдзæфтæ кæнын кæй хъæуы. Хæрз чысы- 
лæй фæстæмæ, зæгъ, иумæ схъомыл стæм, дæ цæст сау дын никуы 
ничи загъта. Хъæубæсты æмæ, дам, скъолайы цæвиттойнагуыдтæ. 
210 

Ныр, зæгъ, мæм стыр диссаг зыны, цы дыл æрцыд? Æнæхъæн ин- 
ститут дæхимæ æркæсын кодтай, бустæ йын кодта Хаби. Уæд дын 
Герас Хабимæ фездæхт: 
- Уый Хаби нæ дæ? Ды дæр та мын уайдзæфгæнæг æмæ зонд- 
амонæгæй агæпп ластай. Æртæ азы дæргъы ахæм зондыкъуыбар 
фестадтæ, уый хъазын хъуыддаг нæу мыййаг. Уагæры институт 
каст куы фæуай, уæд дæ цахæм лæг рауайдзæн? 
Æз, дам, Хаби дæн, фæлæ ды Герас нал дæ? Герасы митæй 
дæм куы ницыуал уынын. Æмæ æцæгдæр: иумиаг æмбырд уа - йæ 
кой партион æмбырд уа - йæ кой. Æнæхъæн институт дзы нал фæ- 
рæзта. 
Уалдзæджы ма йын фæстаг экзамен уыд, афтæ цыдæр фæци. 
Ничи зыдта кæм уыд. Куы æрцыд, уæд сæфсон кодта, хъæумæ, дам, 
ацыдтæн æмæ уым фæрынчын дæн. Кæй фæрынчын, уый тыххæй 
йæм ницы гæххæтт уыд, фæлæ йын уæддæр фæлварæн дæттыны 
бар радтой. Уый фæстæ куыд рабæрæг, афтæмæй базаргæнæг Мы- 
сырбиимæ Тбилисмæ цыдæртæ уæймæ аластой. Октябры бæрæг- 
боны хæд размæ та æртæ боны никуыуал разынд, ничи та зыдта, 
кæм уыд, уый. Куы фæзынд, уæд та сæфсон кодта, мæ мад, дам, 
фæрынчын æмæ хъæумæ ацыдтæн. Уæд та фалæмæ сæн уæймæ 
аластой. 
Ног азы хæд размæ иу къуыри фæтары, уæддæр та йæхи 
сраст кодта: суг, дам, мын нæ уыд æмæ хъæумæ мæ мадмæ ацыд- 
тæн. Æцæгæй та Мысырбиимæ Уырысмæ фæткъуытæ уæймæ 
аластой. 
Цалдæр хатты йæ бафæдзæхстой, фæлæ дурмæ фæнды дзур, 
фæнды - ма. Фæскомцæдисы комитеты æмбырды ма йын æз дæр 
куы бауайдзæф кодтон, уæд дын мæм фездæхт: «Дæуæй дæр та, 
дам, мæ уый схъуыд Разикъа цыдæр, хæйрæджы дæндаджы хуы- 
зæн, ды дæр та, дам, мын зондамонæг сдæ... 
Герас фæгæпп кодта, дуар йæ фæдыл мæсты гуыпп ныккодта 
æмæ уæдæй фæстæи^ институты къæсæрæй йæ къах дæр нал æр- 
бавæрдта...» 
Хъазбег фæцис каст Разиаты фыстæг. Минтæмæ йæ радта. 
Минтæ дарддæр дзырдта: 
- Ацы фыстæг куы бакастæн, уæд дурдзавдæй баззадтæн, 
211 

чысыл ма бахъуыд мæ хъæлæсы дзаг ныббогъ-богъ кæнон, фæлæ 
масты дзæкъул мæ хъуыры фæбадт, кæуын мæ не суагъта. 
Дызæрдыджы рæхыс мæ риуы сæрыди цалдæр мæйы дæргъы. 
Ныр Разиаты фыстæг бакæсыны фæстæ аскъуыд фæйнæрдæм сце- 
нæйы æмбæрзæнтау, фæцыдысты мæ хъуыдытæ æмæ се ’хсæн ир- 
дæй разынд Герасы фæлывд цæсгом. 
Фестъæлфыдтæн. Адæргæй ма цы акодтаин, уый нал зыдтон. 
Скъæтмæ бацыдтæн. Ме ’мбал хъугдуцджытæ мæ куы ауыдтой, 
уæд мæ сæ иу афарста: 
Минтæ, цæмæн фæлурс дæ? Исты дæ риссы? 
- Нæ, ницы мæ риссы... Æвæццæгæн, дысон æвзæр фынтæ 
федтон æмæ уый тыххæй, - хъазынæрдæм ын аздæхтон йæ ныхас 
æмæ архайдтон мæхи схъæлдзæг кæныныл. 
- Ху ыцауы бафæндæд æмæ дæ мацы риссæд, мæ чызг, - загъта 
мын. 
Æнæхъæн къуыри мæ зæрдæ дзæгъæлтæ кодта, мæ зонд - 
хæццæ. 
Архайдтон бæргæ, раздæрау, кусыныл, хъазыныл, улæфыныл, 
фæлæ къухы нал æфтыд. 
Иу хатт та нæ фос бафснайдтам, не ’хсæвæр ахицæн кодтам. 
Ме ’мбæлттæн газеттæй ног хабæрттæ бакастæн, стæй схуыссыды- 
стæм. Мæ хуыссæг фæхауд, нал фынæй кодтон. 
Бонырдæм хъугдуцджытæй иу Дуна, зæгъгæ, йæ ком аивæзта, 
базмæлыд, стæй мæм сабыргай æрбадзырдта: 
- Минтæ, хъал дæ? 
Æз æм ницы сдзырдтон, нæ мæ фæндыд мæ хъуыдытæй фæ- 
иппæрд уæвын, йемæ ныхас кæнын. Уæд та дзуры иннæ хъугду- 
цæгмæ: 
- Хъал дæ, Зæли? 
- О, хъал дæн. Исты дзурыс? 
- Ацы чызг куыд тарффынæй у. Æвæццæгæн та дысон æрæг- 
мæ схуыссыд. Йæ бафынæй йын нал базыдтон. 
- Антыст та йын бадын, - загъта Зæли. 
Ныхас сын бацайдагъ: 
Афæстаг рæстæджы цыдæр кæны, цахæмдæр æбæрæг сагъæ- 
сты адзæгъæл вæййы. Дæ фарсмæ лæудзæн, йемæ ныхæстæ кæн- 
212 

дзынæ, ды йæм дзуапмæ æнхъæлмæ кæсыс, уый та дæ уæд афæр- 
сдзæн: «Мæнмæ дзурыс? Цы зæгъыс?» Хъуыды ма кæныс, фыццаг 
нæм кусынмæ куы ’рбацыд, уæддæр раст афтæ уыд. 
- Мæ мард фен, Зæли, кæд дæ æз дæр фæрсинаг нæ уыдтæн, - 
загъта Дуна. - Иæ хъуын цыдæр саст у. Уый цахъхъæн чызгæн... 
Царды цынæ вæййы, йæ тæккæ чызджы кары ис, чи зоны искæйы 
бауарзта. Фæлæ кæй? Нæ фермæйы лæппутæ аууылдæр йе ’рва- 
дæлтæ сты. Уæртæ нæ ног агрономæй зæгъæм æмæ уымæн та, мæ- 
зæрдииæ, ус æмæ сывæллæттæ ис. 
Зæли дæр ын ралæхурдта йæ сусæг хъуыдытæ: 
- Йæ мард æрцыд дæр уый мидæг ис, усджын æмæ сывæллон- 
джыны куы бауарза... 
- Алæ нæ, йæ тæригъæд мæ нæ хъæуы, цæсгомджын адæймаг 
у... Нази нын бригадирæй куы куыста, уæд нæ фермæйы æвзæры 
кой йеддæмæ ницыуал уыд. Ныр та нæ фермæйы хорзы кой кæ- 
нынц алыбон радиойæ, газетæй, æндæрæй. Æрæджы, дам, областы 
уынаффæ рахастой Мæскуыйы, дам, цыдæр стыр æмбырд хъуамæ 
уа колхозы разамонджытæн æмæ раззагонтæн. Мæ зæрдийæ, Иры- 
стонæй хъуамæ Минтæйы арвитой. Айфыццаг ын Кады гæххæтт 
дæр куы радтой. 
Ног хабæрттæ нын цы фæкæсы газетты, чингуыты, уый дæр 
цасдæры аргъ у. Зымæгон даргъ æхсæвты-иу фыдæхсæв фестæм 
нæ фæрстæ-иу ратул-батулæй фæрыстысты, ныр кæуылты абон 
вæййы, уымæн ницыуал базонæм. Мах куы бафынæй вæййæм, 
уæд ма цас фæфыссы æмæ фæкæсы. Институты, дам, фæсаууонмæ 
ахуыр кæны. Мæ зæрдийæ, йæ каст тагъд фæуыдзæн. Адæймаджы 
мийы йæ къух кæй фæкæны, уый та уæлдай. Нази дын дæ къухæй 
цъылын цал хатты айста? Чи мæ уарзы, уый хæдзары Минтæйы 
хуызæн сылыстæг куы фæмидæг уаид, - кæрæдзи дзыхæй ныхас 
истой дыууæ усы. 
- Бакæс-ма сæ хæдзармæ, йæ мад Сонайæн йæ дарæг куы 
амард, уæд адæм мардыл нæ куыдтой, фæлæ Сона æмæ йæ саби- 
тыл, цы сын кæндзæн, зæгъгæ, уыцы æнахъомтæн. Ныр истæмæй 
фæцудыдта Сонайы хæдзар? Йæ сывæллæттæ иууылдæр дзæбæх 
ахуыр кæнынц. 
- Уæддæр æнæ лæг хæдзар мæгуыр у... 
713 

Дыууæ усæн ууыл фæцис сæ ныхас... Ницы базыдтой мæ са- 
гъæс, мæ мæтæн. 
Иу бон колхозы сæрдар Бибомæ бацыдтæн æмæ йын афтæ 
зæгъын: 
- Мæ цæсгом дæм нæ хъæцы, зонын æй, иу бон дæр заинаг 
хъуццытæн дзæгьæл уадзæн нæй, фæлæ сæ Дуна æмæ Зæрийæн 
тынг бафæдзæхстон, мæ бæсты сæм базилдзысты. Мæн та горæт- 
мæ ауадз. Æрæввахс кæнынц сесситæ æмæ мæ цыдæр чингуытæ 
æмæ пълантæ хъæуынц. Цы гæнæн уа, уымæй, тагъд æрбацæудзы- 
нæн. 
Бибо мын загъта: 
- Табуафси, дæхæдæг зоныс, фæдзæхсын дæ нæ хъæуы. 
Æхсæв-бонмæ никуы бафынæй дæн. Цæуын, фæлæ цы зæр- 
дæйы уагæй... «Мыййаг уæд та... - мæ хъуыдытæй фæтарстæн. 
Загътон «ма ацæуон» - стæй та ахъуыды кодтон, - Бибойæ мæхи 
куы ракуырдтон, цы зæгъдзæнис?.. 
Райсом та, иннæ хæттытау, раджы сыхъал дæн. «Нæ, цæуын 
хъæуы. Уадз æмæ зонон æцæгдзинад». 
Хур ныгуылынмæ бирæ нал хъуыди, афтæ нæ автобус горæт- 
мæ ныххæццæ. 
Комкоммæ бацыдтæн Разиатмæ æмдзæрæндонмæ. Уым æй нæ 
баййæфтон, загътой мын: 
- Разиаты хо рынчын у æмæ йæм сæумæрайсом хъæумæ ацыд. 
Чызджытæ мæм бахатыдысты, цæмæй уыдонмæ æрфысым 
кодтаин. Нæ сæм æрлæууыдтæн. Фæндыд мæ иунæгæй мæхиимæ 
ныхæстæ кæнын. Ацы стыр райдзаст горæты мæ зæрдæмæ рухсы 
цъыртт никæцæй калд. Ничи мæ æндæвта. Мæ зæрдæ æрмæст иу- 
нæг адæймаджы домдта æмæ уыцы иунæг адæймаджы фенын та 
мæ къухы никуыцæй æфтыд. Йæ ног хæдзары адрес ын нæ зыдтон. 
Мæ æмбæлттæй искæйы бафарстаин, уый та мæ сæрмæ нæ хастон. 
Иунæг Разиаты бафарстаин, уымæн раргом кодтаин ме ’рцыды ах- 
хоссаг. 
Æнæхъæн изæр горæты уынгты, Герас-иу арæх кæмыты лæу- 
уыд, уымыты фæрацу-бацу кодтон, фæлæ марадз-зæгъ... Æмбæлт- 
тæ, зонгæтæй мыл бирæ чидæртæ фембæлд. Бацин-иу мыл кодтой. 
Бирæ арфæтæ мын кодтой мæ куысты æнтыстыты тыххæй. Чи мын 
214 

дзырдта: «Газеты дæ æппæлыдысты», Чи - «Радиойæ дæ æппæлы- 
дысты». 
Мæнмæ сæ ныхæстæ никуыцæй хъардтой. Зæрдæ æндæрхуы- 
зон ныхæстæ домдта. Мæхи-иу сæ аиуварс кодтон. 
Изæры талынгимæ мæ зæрдæ дæр нытталынг. Мæ хъуыдытæ 
ныдздзæгьæлтæ сты. «Ныр цы бакæнон, горæтмæ Герасы уынын- 
мæ æрцыдтæн æмæ йæ ма фенон, афтæмæй аздæхон?» 
Æппынæрæджиау сфæнд кодтон адресты стъолы бафæрсын. 
Бацыдтæн адресты стъолмæ. Бирæ æнхъæлмæ кæсын мæ нæ ба- 
хъуыд - æдæппæт фондз минуты. Загътой мын Герасы адрес: «Уæ- 
лахизы уынджы, æртыккаг фæзилæны фæндзæм хæдзар». 
Æз рараст дæн, цæуын комкоммæ Уæлахизы уынджы. Уæртæ 
иу хæдзары фисыныл фыст: «фыццаг фæзилæн». Зæрдæ гуыпп- 
гуыпп кæны... «Дыккаг фæзилæн». Цæуын дарддæр, фæлæ къæх- 
тæ нал коммæ кæсынц... «Æртыккаг фæзилæн...» фыццаг хæдзар, 
дыккаг хæдзар, æртыккаг, цыппæрæм... Зæрдæ йæхи тынгдæр риуы 
къултыл ныххоста, фæндзæм хæдзар куы ауыдтон, уæд мæ уд æр- 
цыд. «Уый Герасы хæдзар нæ уыдзæн, уæртæ æнæхъæн галуан куы 
у, раст мын нæ радтой адрес» - загътон мæхимидæг æмæ æнцонæй 
сулæфыдтæн. Хъуамæ фæстæмæ раздæхтаин. Цыппæрæм хæдза- 
рæй иу ус рахызт. Афарстон æй: 
- Мæ мады хай, бахатыр кæн, ацы хæдзар кæй у? - ацамыдтон 
ын фæндзæм хæдзармæ. 
- Уый, мæ чызг, Зонæгаты Герасы хæдзар у. 
Мæнæн мæ уæнгтæ барызтысты, афтæмæй та афарстон: 
- Мæ мады хай, бынаты ис? 
- Ацы бонты йæ нæ федтон. Райсом æй чидæр фарста, æмæ 
йын уæртæ фаллаг сыхаг - йæ къухæй ацамыдта æхсæзæм хæ- 
дзармæ, -афтæ загъта: райсом, дам, фараст сахаты поездыл æрцæу- 
дзæн, кæмдæр Уырысы ис. Уыцы сыхæгтæм йæ цахъхъæн лæппу 
ис æмæ уыдонмæ арæх вæййы. Йæ хъуыддæгтæ дын уыдон бæл- 
вырддæр зæгъдзысты. 
Æз усæн бузныг загътон, уазæгдонмæ рацыдтæн. 
Хъуыды кæнын мæхимидæг: 
«Цымæ цæмæн ис Уырысы? Науæд уыцы хæдзæрттæ - æнæ- 
хъæн галуантæ, цæмæй сарæзта?.. Ай дын мæ къух, кæд кæцæйдæр 
215 

æхца нæ радавта. Мæ хъуыдыйæ фæтарстæн, куыд æбуалгъ ныхас 
загьтон. Герас давгæ куыд хъуамæ ракæна. Нæ, давгæ нæ, бахатыр 
кæн, Герас, тæригъæд дæ загътон. Тæригъæд дæ загътон, Герас? 
Кæд тæригъæд, уæд мын зæгъ, цæмæй балхæдтай уыцы галуантæ? 
Мæ зæрдæ джитæнтæ кæны. Бацыдтæн уазæгдоны хинайæн- 
мæ, ныннадтон мæхи, стæй схуыссыдтæн, фæлæ мæ хуыссæг фæ- 
хаудта. Цынæ хъуыдытæ фæкодтон Герасы хæдзары тыххæй. Мæ- 
химæ лæвæрдтон алыхуызон фарстытæ. Алы фарсты ныхмæ дæр 
иу февзæрд «нæ». Нæ, афтæ нæ уыдзæн. Раст нæ хъуыды кæнын... 
Герас афтæ нæ бакæндзæн... 
Фынæй кæныныл фæлварын, фæлæ мара-зæгъ. Бонырдæм чы- 
сыл арæдзæ-мæдзæ кодтон, фæлæ та уайтагъд фехъал дæн. 
Кæд суыдзæн фараст сахаты. Авд сахатыл сыстадтæн. Бацыд- 
тæн та хинайæнмæ... Кæд рæстæг тагъддæр ацæуид. 
Фараст сахаты ’рдæг сси. Загътон: цæуон, цæуын афон мын у. 
Нæ, афтæ аив нæу, дард фæндагыл æрцыд, баулæфа уал. 
Комкоммæ араст дæн паркмæ. Назбæласы бын бандоныл 
æрбадтæн. Уым Герасимæ арæх бадтыстæм. Назбæлас уыд, алы- 
хаттау, цъæх, фæлæ мæм ацы хатт æнкъард фæзынд. Стæм хатт-иу 
йæхи базмæлын кодта, цыма афтæ дзырдта: «Нæ, æз дæр ын ницы 
зонын». 
Æгомыг къутæртæ æмæ бæлæстæй дæр ницы зонæнтæ рай- 
стон. 
Фæстæмæ раздæхтæн. Куыддæр Уæлахизы уынджы кæронмæ 
бахæццæ дæн, афтæ кæсын æмæ уæртæ иу лæппу рацæуы. Дардмæ 
мæм Герасы хуызæн фæзынд, уæлдайдæр та йæ цыд. Мæ зæрдæ 
та йæхи къултыл ныххоста, фæлæ йæм куыд хæстæгдæр кодтон, 
афтæ уый хуызæн нал зынд. Афтæ мæм фæзынд, цыма уый Гера- 
сæй бæрзонддæр æмæ нарддæр уыд. Хæрзæввахс æм бахæццæ дæн 
æмæ мæнæ Герас. «Дæ бон хорз» ын хъуамæ загътаин, фæлæ æвзаг 
комы бандзыг. Рахызтæн йæ фæрсты. Уый дæр ахызт мæ фæрсты. 
Æз æм фæстæмæ фæзылдтæн æмæ йæм сдзырдтон: 
- Герас! 
Фæстæмæ фæзылд: 
- Минтæ!.. Уый Минтæ куы дæ, Минтæ æмæ дæ куы нæуал 
базыдтон. 
216 

Мæхи фæфидар кодтон æмæ йын загътон: 
- Хъæздыг кæндзынæн. 
- Кæцæй фæдæ? Цы дæ ’рхаста? 
- Мæ-гъа, - мæ дзыхы æрбабадт. - Колхозæй мæ цыдæр 
хъуыддаджы фæдыл рарвыстой. Мæ хъуыддаг сарæзтон æмæ ныр 
автостанцæмæ цæуын. 
Герас мемæ цыд билет æлхæнынмæ. Æз мæхимидæг хъуыды 
кодтон, зæгъын, дзы абонмæ билет куы нæуал уаид, æфсон мæ куы 
фæуид æмæ райсоммæ ам куы баззаин. 
Хъыгагæн, ма дзы уыд билеттæ... Герас мын балхæдта. Æз ын 
æхца лæвæрдтон, фæлæ мæ нæ айста. 
Автобус ацæуынмæ нырма æнæхъæн фондз сахаты уыд. 
Азылдыстæм горæты. Бацыдыстæм чингуыты магазинмæ. Æз 
дзы равзæрстон иу цалдæр чиныджы, тетрæдтæ, авторучкæ Æхца 
фидын та мын Герас нæ бауагъта. 
Паркмæ азылдыстæм, фæлæ дзы бадгæ не ’ркодтам. 
Æз Герасы цæстытæм комкоммæ бакастæн: 
- Фыстæг фыссын нал зоныс æви?.. Цæуылнæуал мæм фыс- 
сыс? 
Герас ма цы загътаид, уымæн ницыуал зыдта. Стыхст. 
- Ды, ды, Минтæ, зæнджын дæ, цард хорз зоныс бамбардзынæ 
мæ. Цавæрдæр хæйрæгæй æлгъыст фæдæн æмæ... Хъуыды ма кæ- 
ныс, институты фыццаг курсы куы ахуыр кодтам, уæд Гатыгкоты 
Фарийы?.. 
Мæ зæрдæ ныссæххæтт кодта. Ацахстон Герасы хъуыды. Нæ 
зонын, фырмæстæй æви æнæнхъæлæджы уацæй, дзæвгар æнæ- 
дзургæйæ алæууыдтæн, стæй загътон: 
- О, куыд нæ йæ хъуыды кæнын. Хорз чызг уыд. Мæ зæрдæмæ 
тынг цыд... 
Герас дæр мын дзы райдыдта æппæлын. 
Æз ын æргом загьтон: 
Уыцы темæйыл мацыуал дзур. Дæ хъуыды дын бамбæрсгон. 
Мæнæн цæуын афон у... 
Цæмæй Герасæй тагъддæр ахицæн уыдаин, ууыл архайдтон. 
Уый мемæ йæхи сцæуæг кодта автостанцæмæ, æз æй нæ уагътон, 
фæлæ мын нæ аздæхт. 
217 

Куы хицæн кодтам, уæд Герасæн йæ къухыл ныххæцыдтæн 
æмæ йын раарфæ кодтон: 
- Мæ зæрдæ дын зæгъы хорз амонд, цы сфæнд кодтай, уый 
дын хорзæй бантысæд. Сбацтæн автобусыл. Анкъуыст. Герас йæ 
мидбынат лæугæйæ баззад. Кæсы мæ фæстæ. Йæ къух мæм тилы, 
рæствæндаг фæу, зæгъгæ. 
Автостанцæ куы фæаууон, уæд шофырæй хатыр ракуырдтон, 
зæгъын, цыдæр мæ ферох æмæ рахызтæн. 
Бон-изæрмæ горæты уынгты фæрацу-бацу кодтон. Зонгæ-иу 
мыл куы амбæлд, уæд-иу бамбæхстæн. 
Ацы хатт мæ зæрдæ тынг хивæнд разынд. Куы æризæр, уæд 
мæ мæ къæхтæ ахастой Герасы хæдзармæ... 
Дуаргæрон балæууыдтæн, хъуамæ йæ бахостаин, мидæгæй 
мæм кæйдæр ныхас райхъуыст, æруагътон къух. Æз, Хъазбег, 
рагæй дæр цымыдис нæ дæн, фæлæ цæмæн афтæ рауад, уый 
мæхæдæг дæр дзæбæх нæ бамбæрстон. Рудзынгæй йæм сусæ- 
гæй бакастæн. Фынгыл - алыхуызон хæрд æмæ нозт. Герасæн 
папирос йæ дзыхы, афтæмæй къуымты рауай-бауай кæны. Иу 
рæстæджы æдзынæгæй алæууыд, дуарырдæм нымдзаст. Ме 
уæнгтæ бауазал сты «федта мæ, базыдта мæ». Мæ бынаты, уа- 
дзыгау, баззадтæн. Уый дуармæ рауад æмæ асинтыл уырдыгмæ 
æрлыгъд. 
Куыд фæдæн, цы фæдæн, цæуыл ахъуыды кодтон, уымæн 
абон дæр ницы зонын... Æвиппайды хæдзары фæмидæг дæн. Ахст 
цъиуау, къуымты арауай-бауай кодтон, стæй мæ уд æрцыд, æхсыз- 
гон улæфт скодтон, дуаргæрон гардеробы фæстæ æмбæхсæн куы 
ссардтон, уæд. Герас уадид фæстæмæ фездæхт, æхситтæй заргæ. 
Йæ къухы уыд цæхджын джитъриты балон. Авæрдта йæ стъолыл 
æмæ «Гæцийы зарæг» йæхирдыгонау базарыд: 
Герас йæ цардæй 
Æппын нæ цуды, 
Æппын нæ цуды, гъей! 
Фарийы рæсугъд 
Йæ буц хæдзармæ 
Æртеу-теу ксендзæн, гъей! 
218 

Зард куы фæци, уæд къæхты бынæй ныуулæфыд: 
- Ехх, мæнæй амондджындæр нæ уаид, Фари ма мын куы 
бакомид, уæд. Уый дын йæ фыд - колхозы сæрдар, уый дын йе 
’фсымæр - партийы обкомы бæрнон бынаты кусæг... Стæй йæхæ- 
дæгта, йæхæдæг? Уый йæ уынд, уый йæ ас, уый йæ ахуырдзинад... 
Аспирантурæ фæуын мæнæ нæй. Рæхджы, дам, йæ диссертаци дæр 
бахъахъхъæн дзæн... 
Мысырби дуар нæ бахоста, афтæмæй мидæмæ бахызт. Иу- 
дзæвгар Герасмæ фæкаст, стæй йын афтæ зæгъы: 
- Лæппу, дæ хорзæхæй, дæ кæсæныл нæ хъæуккаг ног чындзы 
кæсæны ми ма ’рцæуæд. 
Герас фæстæмæ фездæхт. Мысырбийы куы ауыдта, уæд феф- 
сæрмы, фæтыхст æмæ ма йæ афарста: 
- Уагæры уæ хъæуккаг ног чындзы кæсæныл цы ’рцыд? 
- Цы куы зæгъай, уæд нæ хъæуккаг лæппу ус æрхаста. 
Æхсæв чындзы дзаумæттæ тыргъы æрæвæрдтой, райсом сæ 
раджы бафснайдзыстæм, зæгъгæ. Райсом фос куы рауагътой, 
уæд кæсæн ничиуал æрхъуыды кодта. Фыр кæсæны йæхимæ 
фæкомкоммæ ис. Афтæ фенхъæлдта æндæр фыр у. Дард фæ- 
цыд, йæхи рауагъта æмæ кæсæн лыстæг згъæлæнтæ ныцци. 
Маст дæр куыд нæ уыд, фæлæ адæм фырхудæгæй сæ тæнтыл 
ныххæцыдысты. Ды дæр, мæ бон, дæхи хиз уыцы фыры æм- 
бисондæй. 
Герас йæ хъæлæсыдзаг ныххудт, стæй Мысырбийы афарста: 
- Уазæг æрбакæнинаг куы уыдтæ, уæд дæ уазæг цы фæцис? 
- Мæ уазæг дуармæ ис, бæргæ, фæлæ йын мидæмæ рацу зæ- 
гъæг нæй. 
- Кæс ныр дæумæ, уайих фæуай, ацу æмæ йæ ракæн. Æнахуыр 
уазæджы иунæгæй куыд ныууагътай, - Мысырбийæн бауайдзæф 
кодта Герас. 
Сæ дыууæ дæр рауадысты дуармæ. Уайтагъд бахуыдтой Гу- 
рамийы æмæ йæ фынджы фарсмæ абадын кодтой. Цæл, минас йæ 
тæмæны бацыд. Бирæ былдауæн ныхæстæ фæкодтой Гурамæн. Уа- 
зæггагæй, нуазæнæй йæм тынг фæкастысты: «Ды хорз æмбал дæ, 
Гурам. Махæн нæ хæлардзинад абонæй фæстæмæ æнæфехæлгæ 
уыдзæн». 
219 

Уый дæр сын ард бахордта, æртæ æрдхорд æфсымæры кæй 
уыдзысты. Дзырдта сын: 
- Ме ’фтауцдонæй уæ цы хъæуы, уый æнæфæрсгæйæ исут, на- 
уæд уæм тынг фæхæрам уыдзынæн. 
Бауырнæд дæ, Хъазбег, кæд ма мæхи урæдтон. Бафæлладтæн. 
Уыдонæн сæ бадтæн кæрон нал уыд. Сагъæс кæнын, цы ми ма ба- 
кæнон? 
Мæ амондæн Гурам сыстад æмæ загъта: 
- Бар мын раттут дуармæ ахизынæн. Мæ худ нæ хæссын, ам 
уæд, æз ныртæккæ æрбаздæхдзынæн. 
Мысырби æмæ йын Герас табуафси загътой. Æртæ дæр сыста- 
дысты æмæ дуармæ рацыдысты, дзойтæгæнгæ. Æз ахъуыды код- 
тон; «сæр дæ бахъуыд мæнæуый». 
Æрхызтысты зæхмæ. Куы фæаууон сты, уæд уыцы иу гæпп 
ракодтон æмæ ныййарц дæн. 
Фехъуыстон мæхи хъустæй алцы дæр. Ныр дызæрдыг нал код- 
тон, Герасы тыххæй цы ныхæстæ хъуыстон, уыдоныл. 
Дыккаг бон мæ сихорафон райхъал кодта уазæгдоны радгæс. 
Афарста мæ, зæгъгæ, дæ исты риссы, уæд дохтырмæ фæдзурæм. 
Æз фефсæрмы дæн: 
- Ницы мæ риссы, дысон бирæ фæбадтæн... 
Мæ сæр бафтыдтон мæ куыстыл. Мæ зæрдыл-иу куы ’рлæу- 
уыдысты дæс азы фæзилæнтæ, уæд-иу цыма мæ разы адæм æмæ 
фос нæ, фæлæ бындзытæ æмæ мæлдзгуытæ змæлыдысты, афтæ 
иу мæм фæзындысты... Кæм уыдтæн, цы арæзтон, цы аразын мæ 
хъуыд, уыдон-иу мæ хъуыды нал ахста. 
Иу бон, фермæмæ, мæ куыстмæ нал ацыдтæн. Бон-изæрмæ мæ 
уатæй нæ сыстадтæн. Æррайы хуызæн уыдтæн. Мæ мад, мæгуыр, 
мæ алыварс рауай-бауай кæны: 
- Цы кæныс, мæ зæрдиаг, исты дæ риссы? 
Мæнæй-иу куы фæхибар, уæд-иу мæм æрбайхъуыст йæ уы- 
нæргъын: 
220 

«Саубон кæндзæн мæ мæгуыр сæрыл... Æппынæдзух æнафæт- 
ты рацу-бацу кæны, кæд мын æй исты фæсайдта?» 
Æз мæ сæрыл схæцыдтæн. Хъуысы мæм гыццийы хæ- 
къуырцц. Мæ уаты рабадтæн. Мæ зæрдæ ныккæрзыдта гыццийы 
кæуынмæ. 
Цыма мæм къуымæй чидæр радзырдта: «Хуыздæр фæу, Мин- 
тæ, хуыздæр. Дæ ныййарæг мадæн йæ зæрдæ хорз рухс кæныс. 
Сидзæргæс ныййарæгæн йæ лæггæдтæ афтæ фидын хъæуы, уæдæ 
куыд вæййы?». 
Уыцы минут мæхимæ афтæ рамæсты дæн æмæ цыфæнды фыд- 
ракæндыл дæр нæ бацауæрзтаин мæхицæн. «Уæууай-гъе, мæнæ- 
уый, куыд æдых æмæ æнæсæрæн разындтæ? Æнæхъæн фермæйы 
бæрны цымæ уыцы уагæй куыд бацыдтæ? Науæд мыл колхоз куыд 
баууæндыдысты? Уый мæ куы зониккой, ницы мæ риссы, афтæ- 
мæй схуыссыдтæн æмæ мæ цардыл сагъæстæ кæнын. Еххай-гъе, 
мæнæуый, æгаддзинад...» - мæ хъуыдытæ кæронмæ нæ ахæццæ 
сты, афтæмæй фестадтæн. Мæ дарæс акодтон, сынтæг афснайд- 
тон. 
Æддаг уатмæ рацыдтæн гыццимæ. Йæ цæстытæ уыдысты уы- 
мæл æмæ сырх. Куы мæ ауыдта мæ дзаумæтты, уæд цинæнгас ахъа- 
зыд йæ фæллад цæсгомыл. Кæугæ кодта, уый цыма нæ бафиппайд- 
тон, уыйау æм худгæйæ сдзырдтон: 
- Гыцци, сымахмæ рынчын кæрдзын нæ фæхæры? Абон ницы 
хæринаг сарæзтай? 
- Цард дын фестæд гыцци. Абондæргъы дын цалдæр хатты 
куы загътон, кæрдзын бахæр, - рæвдаугæ хъæлæсæй мын загъта 
гыцци æмæ йæ цæстытæ цины цæхæртæ скалдтой. 
Уайтагъд фынгыл авæрдта хъæрмхуыпп æмæ пъæмидоры 
цæхджынтæ. Æз барæй зыдхæрд кодтон. Гыцци мæм джихæй кæс- 
гæйæ баззад. 
Мæхи фермæмæ куы рарæвдз кодтон, уæд гыцци бадиссæгтæ 
кодта: 
- Цытæ дзурыс? Хуызы мур дæ куы нæ ис. Афтæ рынчынæй 
дæ нæ ауадздзынæн. Цы уынгæджы де знаг у? Мæ хæдзар мын цæ- 
мæн халыс? 
221 

* * * 
Уыцы изæр суанг æмбисæхсæвмæ фæбадтыстæм. Фæхын- 
джылæг кодтон мæ хотæ æмæ ме ’фсымæртимæ. Цæмæйты сæ нæ 
фæфарстон. Архайдтон мæ сусæг маст айрохыл. Мæхицæй артист 
сарæзтон, хынджылæг кодтон. Æцæгдæр мæ айрох сты мæ сагъæс- 
саг хъуыдытæ. 
Мæ хотæ æмæ ме ’фсымæртæм уæды онг мæ хъус никуы æр- 
дардтон, никуы мæ равдæлд уыдонмæ. Уыцы ’хсæв цыма ног дуне 
байгом кодтон. Нырма сæ бафарстон сæ уроктæй, зонынц сæ æви 
нæ, уымæй. Иууылдæр сæ зыдтой. Дзырдтам аивадон литературæ- 
йыл, ног кинонывтыл. Сæ кæрæдзийæн дзырды бар нæ лæвæрдтой. 
Астæуккаг скъолайы ма куы ахуыр кодтон, уæд мыл шахмæттæй 
хъазынæй æппæт скъолайы ничи тых кодта. Ныр чысыл Бæбуи- 
мæ ахъазыдтæн. Æвиппайды фембылд дæн. Кæмдæр фæрæдыдтæн 
загътон æмæ та ногæй райдыдтон хъазын. Дыккаг хатт дæр та фем- 
былды дæн, æртыккаг хатт дæр... 
Нæ мад нæ тыххæй схуыссын кодта, зæгъгæ, сывæллæтты рай- 
сом скъоламæ цæуын хъæуы. 
Уыдон уайтагъд афынæйтæ сты. Æз ма бирæ фæхъуыды код- 
тон сæ сомбоны тыххæй. 
Райсом раджы фестадтæн. Ацыдтæн фермæмæ. Бацин мыл 
кодтой ме ’мбæлттæ. Куыддæр мæ хъуццытæ ауыдтой, афтæ бауа- 
сыдысты æмæ сæ къудитæ батылтой. Уый уыдис æгомыг фосæн сæ 
иууыл стырдæр цин, сæ иууыл стырдæр рæвдыд. 
Уыцы бонæй фæстæмæ мæ куыст бынтондæр æндæрхуызон 
ацыд. 
Хæдзар - фермæ. Фермæ - хæдзар. Æнтыстытæ... Æппæлæн 
ныхæстæ... 
Саккаг мæ кодтой ССР Цæдисы Сæйраг Советмæ депутатæй. 
Ме ’нцойад фесæфт... Мыййаг мæ бон куы нæ бауа адæмæн фаг 
лæггад кæнын... 
Ног газеттæ, журналтæ... хъæууонхæдзарадон литературæ... 
æхсргнадон куыстытæ... Фæсаууонмæ аспирантурæ... 
Рæстæг, дугъон бæхау, тахт. Фæдæн мæ институт фæсаууон- 
мæ. 
222 

Цы литературæ кастæн, уымæн мын фермæ - мæ куысты прак- 
тикæ стыр ахъаз фæцис. 
Дæ разы, Хъазбег, мæ куысты фæстиуæг... 
Герас æмæ йæ «хæлæрттыл» иухатт газеты фельетон ныффы- 
стой, чи зоны йæ искуы кастæ? 
- Фæлæуу-ма, Минтæ, фæлæуу. Кæддæр цыдæр студент-спе- 
кулянтыл фельетоны кастæн. Уый ацы Герас уыд: 
- О, мæ хур, о... Уыцы фельетоны фæстæ иу хатт газетмæ Ге- 
рас ныффыста «Фыстæг ме ’мцахъхъæнтæм», зæгъгæ. Фыстæджы 
æрдийаг æмæ сар кæны. Фæдзæхсы йе ’мцахъхъæнты, мæнау мачи 
фæрæдийæд, зæгъгæ. Уый фæстæ мæ тынг фæндыд Герасы фенын. 
Уынджы йыл никуыуал сæмбæлдтæн. Хæдзармæ йæм бацыдтæн 
уырыссаг æмбарынгæнæн дзырдуат курыны ’фсон. 
Баййæфтон æй бынаты. Мидæмæ мæ бахуыдта. Æз ын æфсо- 
ны «нæ» загътон, стæй йæ разæй фæраст дæн. 
Хæдзары къуымты цæстытæ райвæз-байвæз кодтой. Иууыл 
диссаг та йæ люстрæ уыд. 
Раппæлыдтæн Герасæн йæ хæдзар æмæ йæ дзаумæттæй. Раар- 
фæ йын кодтон, зæгъын, æнæниз æмæ дзы зæрдæдзæбæхæй цæр. 
Герас мын бузныджы бæсты загъта: 
- Сыгъд сыл ссæуæд. 
Æз мæ хъустыл нæ баууæндыдтæн æмæ йæ афарстон: 
- Цы загътай, цы? 
Уый та дыккаг хатт сфæлхатт кодта: 
- Сыгъд сыл ссæуæд... 
Цымыдисæй йæ афарстон, цæмæн афтæ зæгъы, уымæй. Уый 
та мын загъта, мæ удхæссæг, дам, сты, гæнæн мын куы уаид, уæд, 
дам, мæ хæдзар æд фæллæйттæ ныууадзин æмæ æмæхсæвæджы 
искуыдæм фæлидзин... Фæсмойнаджы фæндагыл, дам, ацыдтæн. 
Мысырбиимæ цы бон сæмбæлд, уый æлгъыста, стæй тымбыл 
къухæй стъол æртъæпп ласта, йæ дæндæгты хъыррыст фæцыд, 
къуымгæронмæ бауад, йе ’нгуылдзтæ хъусты сæрмæ хъуынты 
аныгъуылдысты, иу дзæвгар афтæ фæлæууыд, стæй мæм фæстæ- 
мæ фездæхт æмæ та мын дзуры, уыцы цæстфæлдахæг, дам, мæ 
фесæфта, фæиппæрд мæ кодта мæ ахуырæй, мæ сыгъдæг уарзон- 
дзинадæй... 
223 

Бауырнæд дæ, Хъазбег, æз фыццаг хатт федтон уый цахъхъæн 
лæппуйы кæугæ, æдых, тæнзæрдæ сылгоймагау, цæссыгтæ рустыл 
гæр-гæр кодтой. 
Æз ын уайдзæфтæ кæнын, зæгъын, худинаг дæм нæ кæсы, 
куыд кæуыс? Нæлгоймаг куы дæ. Усгур лæппу... 
Уый иу дзæвгар ницыуал сдзырдта, стæй та райдыдта дзурын, 
дæ сыгъдæг ном дзурын дæр, дам, мæнæн фыдракæнд у. Цалдæр 
азы, зæгъ, иумæ фæахуыр кодтам. Уæд та, дам, дыл мæ зæрдæ ис- 
тæмæй куы бахудтаид мисхалы бæрц. Фæсмон кодта, кæй мын 
бафхæрдта мæ сыгъдæг уарзондзинад. 
Адæймаг, дам, фырмæстæй расыг кæны, уый, зæгъ, ныры онг 
нæ зыдтон, мæ развæндаг, дам, нал уынын. Мæ сынтæгыл, дам, 
ныххауын, хуыссæг нæй. Цæстытыл фæуайынц фæсмонгонды 
къахдзæфтæ, фæсмонгонды фæзилæнтæ, фæсмонгонды мысинæг- 
тæ... 
Иу æхсæв, дам, арæдзæ-мæдзæ кодтон. Чидæр дуар æрбахо- 
ста. Æз, дам, æм адзырдтон: 
- Кæцы дæ? 
Мидæмæ, дам, æрбахызт Мысырби. Куы ницы, дам, æм 
сдзырдтон, уæд фæдисы: 
- Цы кæныс, цы, Герас? Исты дæ риссы? Сихорафон куы у, 
уæд цæмæн хуыссыс? 
Герас ыл фæхъæр кодта: 
- Дæ хорзæхæй, ныууадз мæ, мауал цу ме ’мгæрæтты! 
Мысырби нæ бамбæрста Герасы. Афтæ йæм фæзынд, хъазгæ 
дзы кæны æмæ та йæ афарста: 
- Фæлæуу-ма, фæлæуу, дæ тæвд дын абарон. Кæд мыййаг 
сæнттæ цæгъдыс? 
Йæ ныхыл ын йæ къух авæрдта. Герас Мысырбийы къух йæ 
тых, нæ бонæй атъæпп кодта: 
- Ныууадз мæ дын зæгъын! 
Мысырби бамбæрста, Герас хъазгæ кæй нал кæны æмæ йæм 
дзуры: 
- Ау, цы кæныс?! Дæ разы цæмæй аххосджын дæн?! 
- Ацы уагмæ мæ ды æркодтай! - фæхъæр ыл кодта Герас. 
Æввахсдæр мæм æрбацыд: 
224 

- Ацы уагмæ дæ æркодтон æмæ цы фесæфтай? Мæнæ дæхи- 
цæн æлдары цард кæныс. 
- Æцæг æлдары цард... Æлдар дæр сæ удхæссæг уыд адæ- 
мæн... ахуыр кодтон æнцад-æнцойæ. Адæм, æмбæлттæ мæ адæй- 
магыл нымадтой. Ныр та мæм æнæуынон цæстæй кæсынц. Ды 
мæ фæиппæрд кодтай мæ фæндагæй... Базаргæнæг мæ сарæзтай... 
Ме ’мбæлттæй алчи йæ ахуыр фæцис æмæ йæхицæн цæсгомджын 
фæллой кæны... Æз та?... Мæ хъуыры мæ маст стымбыл, дзурын 
мæ нал суагъта. Мæ цæстытæ цармæ æнæдзургæйæ ныццавтон. 
Мысырби дуарырдæм фæзылд. Дуаргæронæй ма мæм æрба- 
дзырдта: 
- Дис кæнын, цæуыл фæсмон кæныс. Дæ фыййау уарзоны та 
æрымысыдтæ? Табуафси. Нырма дын скъæты фаджыстæ мæрзы. 
Никуыдæм дын аирвæзт. Ныццу йæм! Хуыздæр аккаг дæр нæ дæ! - 
æмæ дуар йæ фæдыл ныггуыпп кодта. 
Йæ фæстæ ма радзырдта: 
- Дуар дæр асæтт æмæ дæ бæрзæйы ставд дæр! 
- Ныр бамбæрстон æппæт дæр, Минтæ. Æппæт дæр бамбæр- 
стон, - загъта та Герас æмæ ныххæкъуырцц кодта. 
Æз хорзау нал уыдтæн. Герасы уавæр мæхи цæстæй куы нæ 
федтаин, йæ ныхæстæ йын мæхи хъустæй куы нæ фехъуыстаин, 
исчи мын сæ куы дзырдтаид, уæд ыл ницæйы тыххæй баууæнды- 
даин. 
Йæ тыхстдзинадмæ кæсын мæ бон нал уыд. Уымæй тынгдæр 
мæхæдæг райдыдтон тыхсын. 
Дзырдуат курынмæ кæй бацыдтæн, уый дæр ын нал загътон. 
Кæуылты ма раирвæзтæн, уымæн ницыуал базыдтон. Фæндагыл 
мæхи фарстон: «Ау, Герас афтæ æрфæсмон кодта, афтæ тынг бам- 
бæрста йæ рæдыд?» 
Хъыг мын уыд æви æхсызгон, абон дæр æй мæ бон нæу зæ- 
гъын... Хæрам, фыдæх æмæ уарзт сæ кæнон кодтой. Сæ иу дæр нæ 
чъил кодта æмæ се ’ннæ дæр. 
Загътон-иу: «тæригъæд у», загътон-иу: «афтæ йын хъæуы». 
Фæстаг хатт ахæм хъуыдыйыл ныллæууыдтæн: «Тæригъæд у, фæ- 
рæдыд» æмæ ма ныр дæр мæ зæрдыл арæх æрбалæууынц не скъо- 
лайы ахуыры бонтæ... Фермæйы куысты фыццаг азтæ... 
* 15 
225 

Æнæхуыссæг æхсæвтæ... 
- Нæ, ныр бынтон æндæр у Герас... Цы йæ базыдтон, уымæй 
йыл мæ зæрдæ никуы бахудт, фæлæ ахъуыды кæн, Минтæ, адæй- 
маг иухатт бауарзы æцæгæй, - загъта Хъазбег æмæ Минтæмæ фæр- 
сæджы каст бакодта. 
- Гъе, Хъазбег, Герасы куыд уарзтон, афтæ никæйыуал ба- 
уарздзынæн, фæлæ æз зын уавæры куы уыдтæн, уæд мæм йæ къух 
нæ фæдардта... Диттутгæнæгау, ратæх-батæх кодта. Хъæздыг æмæ 
йæ ахуыргонд чызг хъуыд. Ныр дæр æй чи зоны, цæмæн мæм 
æрыздæхт... Цы дын зæгъон... нæ зонын... 
Ницыуал сдзырдта Минтæ. Йæ даргъ цæстыхаутыл фемæх- 
стысты уарзт æмæ фыдæхы цæссыгтæ... 
1**^ 

ДЫУУÆ ХÆЛАРЫ 
Æхсар æмæ Мила æмбæйттæ сты. 
Сæниат сывæллæтты гуырæн хæдзары куы уыд, уæд Милайы 
Уанкъа кæцæйдæр æрхаста æмæ хъазгæйæ дзырдта: 
- Мæ лæппуйæн æмбал æрхастон, уæдæ кæимæ хъаздзæн? 
Æхсар хуыссыд хæдзары, Сæниаты сынтæджы цур авдæны, 
карчы бумбулийæ конд чысыл гобаныл. Йæ уæлæ та æмбæрзт уыд 
къуымбилæй рæтыд хъæццул. Милайæн та Уанкъа сарæзта кæрты 
къуымы чысыл «хæдзар» æмæ уый та уым хуыссыд. 
Æхсары Сæниат хъарм доны надта, уый фæстæ-иу æй хъæццу- 
лы стыхта, цæмæй дзы уазал ма бацæуа. Милайы та Уанкъа уазал 
донæй æхсадта. Хуылыдзæй-иу кæрты ралидз-балидз кодта, фæлæ 
дзы уазал никуы бацыд, гриппæй дæр никуы фæрынчын. 
Æмæ канд уый нæ... Æхсар нырма кæуын æмæ дзидзи дæйын 
йеддæмæ ницы зыдта, æцæг-иу хаттæй-хатт фынæйæ «тæрхъусти- 
мæ» дæр фæхудти... Мила та рæйын дæр зыдта, хæрын дæр æмæ 
гæппытæ кæнын дæр. 
Уанкъа Сæниаты мæстæй мардта: 
- Æхсары ды ’рхастай, дæ лæппу у, Милайы та æз æрхастон 
мæ «лæппу» у. Бафæлварæм, кæмæн нæ тагъддæр ахъомыл уы- 
дзæн. 
- Фенæм, хъазгæ йын дзырдта Сæниат дæр, мæ лæппу дын дæ 
«лæппуйы» бырсгæ дæр акæндзæн. 
Мила йæ къуди тилгæ уад алкæй фæдыл дæр. Чысыл лæппутæ 
йæ мæстæй мардтой. Цинау сæм каст къæбыла стыр куыдзау кæй 
рæйдта, уый. 
227 

Уанкъа-иу фæдзæхста лæппуты: 
- Ма йæ мæстæй марут, науæд æгæр схъыхъхъаг уыдзæн, ныр- 
ма уæм цинау зыны, фæлæ уæ стæй искæуыл куы фæхæца, уæд та 
тъизгæ кæндзыстут. 
Мила сывæллæттыл нæ хæцыд, семæ хъазынæй не ’фсæст. 
Цал æмæ дзы цалы къух акодта йæ дзыхы хъазгæйæ, фæлæ сæ иу 
хатт дæр никуы никæй буар фæцъæррæмыхст кодта, сæ дзаумæттæ 
дæр ма сын ивæзта, фæлæ скъуынгæ никуы кодта. 
Науæд куыд коммæгæс уыд. Хæргæ-хæрын-иу ын исчи хъаз- 
гæйæ куы загъта, ацу ардыгæй, зæгъгæ, уæд-иу йæ хæрын фæ- 
уагъта, йæ цæстытæ-иу йæ алыварс ахаста æмæ-иу дзы йæ фарс- 
хæцæг куы ничи разынд, уæд-иу дзурæгæй цалдæр къахдзæф ацыд 
æмæ-иу æм уырдыгæй æнкъардæй каст, стæй-иу куы фехъуыста: 
«Бахæр, бахæр, Мила, хъазгæ дæ кæнын», уæд-иу фырцинæй йæ 
хъыс-хъыс райхъуыст. 
Фысымтæй, хъæубæстæй алкæй дæр уарзта, алкæуыл дæр 
узæлыд. Се ’ппæтæй æхсызгондæр та йын чысыл Æхсары фенд 
уыд. Лæппуйыл афæдз куы сæххæст, уæд бамбæрстой кæрæдзи 
æмæ тынг схæлар сты. 
Æхсары цур-иу исчи «Буци, буци» куы фæдзырдта, уæд-иу 
лæппу йæ чысыл базгуытыл схæцыд, цыма тæхынмæ хъавыд. 
Дуармæ-иу йæхи кæнын кодта. Дзурын нæма зыдта, фæлæ-иу куы- 
дзы цæстæнгасæй агуырдта. Куы нæ-иу æй хастой дуармæ, уæд-иу 
йæ кæуынæй нал æнцад. Мад æмæ фыд æрæгмæ бамбæрстой, ахæм 
рæстæджы сывæллон йæхи куыдзмæ кæй хæссын кодта, уый. Хæ- 
ринаг дæр-иу нал куымдта, мад-иу тæрсгæ дæр фæкодта: 
- Мæ сывæллонæй цыдæр риссы, дзырдта тыхстæй. 
Уæд-иу сыхы устытæ дæр алы ныхæстæ кодтой. 
Чи дзырдта: 
- Йæ хъустæ риссынц. 
Чи дзырдта: 
- Æххормаг ын у. 
Чи дзырдта: 
- Фынæй йæм цæуы. 
Фæлæ-иу куыддæр Мила фæзынд Æхсары цурмæ, афтæ-иу 
сывæллон æваст йæ кæуынæй фæлæууыд. Уæд бамбæрстой Æх- 
228 

сары ныййарджытæ хъуыддаг æмæ дыууæ хæлары сæ кæрæдзийæ 
нал хицæн кодтой. 
Сæниаты-иу куы не ’вдæлд, уæд-иу хъæццул кæмфæнды дæр 
авæрдта, хæдзары уыдаид, æви тыргъы, йæ фарсмæ-иу ын хъазæн- 
тæ ’ркалдта æмæ-иу Æхсары Милайы ’вджид ныууагъта. 
Хъазæнтæй лæппу æмæ къæбыла иумæ хъазыдысты. Æхсар- 
иу хъазæн аппæрста, Мила та-иу æм æй йæ дзыхы æрбаскъæфта. 
Уый Æхсармæ цинау каст æмæ-иу худæгæй бакъæцæл. 
Иу хатт Сæниат Уанкъайæн хъугоммæ сихор ахаста. Æхсар 
æмæ Милайы тыргъы хъазгæ ныууагъта. Куыддæр хуыммæ ных- 
хæццæ, афтæ арв æрбаасæста. Мигътæ хуры амбæхстой. Сæниа- 
тæн йæ зæрдæ сывæллонмæ рахсайдта. Къæвдайæ йын фæтарст 
æмæ фæстæмæ фездæхти. Цалынмæ хæдзармæ хæццæ кодта, уæд- 
мæ бæстæ гæрæхтæ æмæ гуыр-гуыр фестад. Сæниат хæдзармæ 
тындзы, згъоры, фæлæ нал хæццæ кæны. 
Зæххыл æхсæрыйас ихтæ сæмбæлынц, стæй портийау фес- 
хъиуынц. Сæниаты сæрæн-иу къæрцц, дыккаг, æртыккаг... Уæддæр 
тындзы, згъоры, фæлæ хæдзармæ нал хæццæ кæны. 
«Саубон мыл æркодта, афонмæ мæ сывæллон цы уавæры ис?» 
Йæ сæрæй нал хицæн кодта ацы хъуыды. 
Сæ хæдзары рæзты къæвдайы дон Леуахи фестад. Кæртмæ ба- 
хизæн нал уыд. Æд дзабыртæ дзы балæгæрста. Сæниат ракæс-ба- 
кæс кодта. Сывæллоны кæм ныууагъта, уым нал ис. Дон дзы сцад. 
Хъазæнтæ доны сæр ленк кæнынц. Мады нырдиагмæ бирæ нал 
бахъуыд, йæ дзых ын ахгæдта Æхсары кæуын. Кæрты та аракæс- 
бакæс кодта. Никуыцæй зыны сывæллон. Хæдзармæ бауад. Кæуын 
æм нал хъуысы. Фæстæмæ фездæхт. Куыдздоны ’рдыгæй хъуысы 
Æхсары кæуын. Бацыд уырдæм. Дуарæй бакаст. Нырма Милаиы 
ауыдта, стæй та Æхсары. Сывæллоны йæ хъæбысы фелвæста. Йæ 
буарыл иунæг къæвдайы æртах нæ уыд. Йæ дзаумæттæ сур. Бан- 
цайын кодта Æхсары. Уый фæстæ та Милайыл райдыдта цинтæ, 
йæ сæр ын йæ хъæбысы ’рбатыхта, фырцинæй йын аба кодта. Мила 
дæр йæ къуди æхсызгонæй тылдта, афтæмæй Сæниаты къух йæ 
чысыл сырх æвзагæй сдæрдта. 
Æхсары куыд ахуыр кодтой дзурын, Милайы дæр афтæ. 
Æхсар базыдта дзурын, дзыхыкъæбæл фестад, фæлæ Мила 
229 

гобийæ баззад. Æрмæст-иу ын азар куы загътой, уæд-иу йæ 
дзых хæрдмæ ныхъхъил кодта æмæ ниудта. Уый уыд йæ иу- 
уыл хуыздæр зарæг. Кафын дæр ма зыдта. Æхсармæ цинау каст 
æмæ-иу ын загъта: 
-Мила, акаф! 
Мила-иу уæд йæ фæстаг къæхтыл слæууыд, раззаг къæхтыл- 
иу фæйнæрдæм ахæцыд æмæ-иу сæпп-сæпп кодта. Уый та йæ кафт 
уыдис. 
Иу хатт Æхсар фæрынчын. Йæ тæвд дыууиссæдз градусмæ 
схызт. Дохтырмæ фæдзырдтой, басгæрста йæ. 
- Рæуджыты судзаг ын у, загъта сын. 
Лæппуйы рынчындонмæ афыста. Рынчындон сæм дард уыд 
æмæ йæ машинæйыл аластой. 
Мила нæ базыдта, Æхсары кæдæм акодтой, уый æмæ куыдз- 
донмæ æнкъардæй бацыд. Къуымы схуыссыд æмæ хæргæ дæр 
ницы кодта. 
Уанкъа дис кодта: «Цы дзы риссы? Цæмæннæ хæры?» 
Иу изæр Уанкъа куыстæй куы ’рбацыд, уæд йæхи арæвдз 
кодта рынчындонмæ. Мила дæр йæ фæдыл ацыд æмæ Æхсаримæ 
кæрæдзи куы федтой, уæд диссаг уыд уыдонмæ бакæсын. Мила 
фырцинæй йæ къуди тылдта, худтис йæ цæстытæй, йæ дзыхæй. 
Сæниаты хъæбысмæ Æхсармæ гæпп кодта. 
Æхсарæн дæр цыма йæ низ фæлыгъд. Стæлтæг. Йæ уæнгтæ 
ивæзта куыдзмæ. Уанкъа Милайы хæдзармæ кодта, фæлæ йын нал 
акуымдта. Рынчындоны Æхсар цы палатæйы уыд, уый рудзын- 
джы раз зæххыл схуыссыд æмæ йæ цæстытæ рудзынгæй нал иста. 
Исчи йæ куы хъыгдардта, уæд рæйдта æмæ-иу æм Сæниат æмæ 
Æхсар рудзынгæй ракастысты. Хæринаг дæр ын лæвæрдтой ру- 
дзынгæй. 
Æхсар куы сдзæбæх, уæд æй иу хатт Сæниат Уæлæсыхмæ 
акодта. Мила дæр та, кæй зæгъын æй хъæуы, семæ уыд. 
Сæниат сыхæгты усимæ кæрты ныхасыл фæцис. Цæмæй зыд- 
та се стыр сырх-сырхид уасæг ахæм тæссаг уыд. Сыхы сывæллæт- 
тæ сæм уасæгæй бацæуын нæ уæндыдысты. 
Æхсар, йæ къухы цы кæрдзыны къæбæр уыд, уый кæрчы- 
тæн згъæлста, уыдон дæр ыл амбырд сты. Кауы кæронæй йæ стыр 
230 

сырхкъоппа уасæг куы ауыдта, уæд æм йæхи рауагъта. Æхсары 
къух ныкъкъуырцц кодта æмæ йæ туг акалд. Лæппу ныккуыдта. 
Уасæг йæ сæр æрбынмæ кодта, йæ базыртыл хæрдмæ схæцыд, 
хъуамæ та дыккаг къуырцц æркæна пух къухæн нæ, фæлæ цæсгом- 
мæ ныхъхъавыд. 
Цалынмæ устытæ сывæллонмæ лыгъдысты, уæдмæ Мила уа- 
сæджы къубал ацахста. Уый ма йæ базыртæ тилы, тъæпп-тъæпп сæ 
кæны, фæлæ йæ куыдз нал уадзы. Уæдмæ устытæ йæ уæлхъус фев- 
зæрдысты. Уасæджы йын йæ дзыхæй байстой. Суагътой йæ. Уасæг 
исдуг ацух-мухтæ кодта, стæй алыгъд хибармæ. 
Сæниат бауайдзæф кодта сыхагæн: 
- Уаих фæуай, дæ хæдзары ахæм хъæрццыгъа ис æмæ мæ куын- 
нæ бафæдзæхстай? Чысыл ма бахъæуа, мæ сывæллоны цæст мын 
ракъаха. 
- Мæ сæр амæлæд, ныхасыл фæдæн æмæ йæ нал æрхъуыды 
кодтон, загъта ус. Æппынæдзух æй хъахъхъæнгæ кæнын. Нæ хæ- 
дзары иу къæбæда лæппу ис æмæ йæ æргæвдын нæ уадзы. Ныр æм 
нал байхъусдзынæн... Лæппу фæкæудзæн æмæ стæй банцайдзæн, 
фидарæй аскъуыддзаг кодта ус. 
Иу хаттта Сæнйат сывæллон æмæ куыдзы кæрты иумæ хъазгæ 
фæуагъта, йæхæдæг сыхæгтæм цæмæдæр бауад. 
Æхсар йæ мады агурæг ацыд. Сæ фæсхæдзар сау хъулон кал- 
мы быргæ ауыдта. Бацин ыл кодта. 
Калм фæтарст æмæ дурты цæнды ’рдæм атындзыдта. Сывæл- 
лон æй басырдта æмæ йын йæ къудийыл фæлæууыд. Калм йе ’взаг 
фелвæста, афтæмæй фæстæмæ фæзылд, аныр Æхсары къах ныкъ- 
къуырцц кæна, афтæ та йын Мила йæ къубал ацахста. Калм йæхи, 
къæлæтау, Милайы бæрзæйыл æртыхта. Мила йæм йæ фæстаг 
къахæй æвналы, æппары йæ. Калм иу рæстæджы йæхи, лæдзæгау, 
араст кодта, куыдз æй уæд иуварс фехста, стæй куы сызмæлыд, 
уæд та йыл йæхи ногæй ныццавта æмæ цалынмæ йæ тæлфынæй 
банцад, уæдмæ йæ нал суагъта. 
Сæниат фæстæмæ куы ’рбаздæхт æмæ калмы Милайы раз 
дæргъæй куы ауыдта, уæд йæ цæсгом цикъæйау афæлурс, афтæ- 
мæй йæхи Æхсармæ баппæрста, мæ сывæллоныл мын ма фæхæ- 
цæд, зæгъгæ. 
231 

Мад цалынмæ Æхсары рауын-бауын кодта, уæдмæ Мила цы- 
дæр фæцис. Сæниат ма йæм сидти, агуырдта йæ, фæлæ куыдз ни- 
куыцæйуал разынд. 
Изæры Уанкъа куыстæй куы ’рбацыд, уæд ын Сæниат æп- 
пæтдæр радзырдта. Уанкъа нырма йæ къæхты бынæй ныуулæфыд, 
стæй дзы райхъуыст: 
- Милайæн кув, не ’фсин, науæд нæ хъæбулæй æнæхъæбул 
кодтам... 
- О, фæлæ йыл, æвæццæгæн, калм фæхæцыд æмæ, дам, хорз 
куыдз йæ мард дардмæ хæссы, фæзæгъынц. Стæй ма афтæ дæр 
фехъуыстон, куыдзыл, дам, калм куы фæхæцы, уæд йæхи хъæд- 
мæ айсы, уым марджы ныхмæ цыдæр кæрдæг фæхæры æмæ, дам, 
цалынмæ сдзæбæх вæййы, уæдмæ хæдзары ’мгæрон нал æрцæуы. 
Лæг æмæ усы кæд уыцы хабар тынг нæ уырныдта, уæддæр 
æнхъæлмæ кастысты Милайы фæзындмæ. Се ’ппæтæй тынгдæр та 
йæм Æхсар æнхъæлмæ каст. «Мила! Мила!» гæнгæ йæ хъæр, йе 
’рдиагæй нал æнцад. 
Уыцы хабарæй къуырийы фæстæ сыхæгты лæппу Сæниатмæ 
хæдзармæ балыгъд æмæ йын загъта: 
- Уæ куыдздоны кæйдæр куыдз хуыссы! 
Сæниат бацин кодта: 
- Ай дын мæ къух, кæд Мила нæу. 
- Нæ, нæ, Мила нæу. Мила стыр у, уый та гыццыл куыдз у, 
загъта сыхæгты лæппу. 
Сæниат бацыд куыдздонмæ æмæ йæ куы федта, уæд йæ цин 
уæгъды фæцис: 
- Дзæгъæл баззай, кæйдæриддæр дæ, кæд дæ ардæм цы ’рха- 
ста! 
Æмæ суры куыдзы. 
Куыдз йæ къуди батылдта. Сыстад æмæ, хъеллæуттæгæнгæ, 
æддæмæ рахызт. 
- Мæнæ диссаг! Мила куы у, Мила! Куыд бахус ис! Куыд ныг- 
гыццыл! - дис кодта Сæниат. 
Æхсар та йын йæ цæссыгкалгæ хъæбыстæ æмæ батæ кодта. 

ФÆСМОН 
Æгас бон операцигæнæн хатæны æмызмæлд кодтой дохтыртæ, 
медицинон хотæ, санитаркæтæ. Чи ма цы баххуыс уыдаид рынчы- 
нæн, ууыл уыдысты. 
Тыхст улæфт ма кодта рынчын. Хатт-иу райхъуыст йæ хъæр- 
зын: «Вайме! Мишвелет! Сада вар?» 
Операцион стъолыл хуыссыд æвзонг лæг, йæ цонг пырх. Мед- 
хотæ цæрдæг лæууынц: дæттынц дохтырмæ, цы фæдомы, уый. Чи 
та йын йæ ныхы хид сæрфы. 
Рынчын хуыссыд æнæзмæлгæ, йæ цæсгом цикъæйæ фæлурс- 
дæр: туджы цъыртт дзы нал баззад. 
- Æнæмæнг æй туг хъæуы, тыхстæй загъта хирург. Кæм ссар- 
дæуа! Адæймагсæфы зæфцы фыдæй. Скæнуттуджы анализ рæвдз. 
Базонут, цавæр къорд æй хъæуы. 
Сбæрæг кодтой: хъæуы йæ фыццаг къорд, фæлæ рынчындоны 
туг нæй. Йæ хиуæттæй исчи уæддæр куы уаид: фæрсынц æй, чи у, 
кæцон у? Ницы дзуры. «Йæ сæр йæ кой у æмæ цы зæгъа?» Чидæр 
афтæ бакодта медхотæй. 
Иу рæстæджы хъавгæ æрбахызт æфснайæг сылгоймаг Санет. 
Хирургмæ бацыд, бадзырдта йæм: 
- Мæнæн фыццаг къорды туг ис. Сисут мæ, цас хъæуы, уый- 
бæрц. Тыхст рынчынæн баххуыс хъæуы. Чи зоны, мæ хъæбул дæр 
афтæ тыхст, афтæ йæ хъуыд кæйдæр æххуыс æмæ зæфцы фыдæй 
фесæфт, йæ цæссыгтæ æруадысты йæ рустыл. 
Чидæртæ йыл бабылысчъилтæ кодтой: «Йæ хъæбул адон къу- 
хæй фесæфт, уый та сын æххуыс кæны». 
233 

- Нæ, нæ, мæ хуртæ, макæй хъæбул амæлæд. Мад ын уы- 
дзæн, макæй мад фæриссæд мæнау, хъæбултæ йын уыдзæн, макæй 
хъæбултæ баззайæнт сидзæрæй, мæ хъæбултау. Мæ хъæбултæ, сæ 
фыды мысгæйæ, къулбæрзæйæ куы абадынц, уæд мæ зæрдæ фæ- 
цæйскъуыйы. 
Куыд уыдис, цы уыдис, скодтой йын операци, ауагътой дзы 
Санеты туг. Æрæджиау йе ’муд æрцыд æмæ бафарста: 
- Сада вар? Санет æм бацыд, йæ арм æрхаста рынчыны цæс- 
гомыл æмæ афтæ зæгъы: 
- Ма тыхс, Ирыстоны рынчындоны дæ. Аварийы куы бахауд- 
тæ, уæд бирæ туг фесæфтай. Нæ дохтыртæ дын æппæтдæр сарæз- 
той, ауагътой дæ туг. Ныр дзæбæх уыдзынæ, мауал тæрс. 
Уыцы рæстæджы рынчындоны хос стæм уыд, кусджытæй 
йын хæдзарæй чи цы хос хаста, чи та цы. Иннæ ахæм хæринаг! 
Рынчынфæрсджытæ хастой карчы фыд, уæливыхтæ, дыргътæ. 
Ацы рынчынæн-иу дзы цалынмæ бахæрын кодтой, уæдмæ сæм æв- 
налгæ дæр нæ кодтой... 
Куы фенгæс, уæд ын хъуамæ анкетæ байдзаг кодтаиккой. Уæд 
рабæрæг ис, чи у, уый: Уæллаг Миндорийы хъæуккаг Къекъелаш- 
вили Малхаз Сандройы фырт, 1960-æм азы гуырд. 
Йæхи дзæбæх куы æрæмбæрста, реанимацийæ иумæйаг па- 
латамæ куы рацыд, уæд бынтон æрæнкъард. Æдзух хуыссыд уæл- 
гоммæ, æнæдзургæйæ каст цармæ. Исчи йæм хæринаг исты куы 
бадары, уæд асырх вæййы, фырæфсæрмæй йæ бон дзурын дæр 
ницы бавæййы, афтæмæй та йæ айсы. Палатæйы дыууæ æхсæвы 
дзæбæх æнцад хуыссыд, фæлæ уый фæстæ куыддæр афынæй, афтæ 
райдыдта рафт-бафт кæнын, стæй фæкъæртт ис дзурынмæ. Æдзух 
фæлхатт кодта уыцы иухуызон дзырдтæ: 
- Æз нæ уыдтæн, æз нæ ралыг кодтон зæронд усы æнгуылдз. 
Сыгъзæрин мондаг нæ дæн. Ихджын доны æз нæ дардтон ирæт- 
ты, нæмгæ дæр никæй кодтон, никæй хæдзар басыгътон, машинæ 
дæр никæмæй байстон. Зæронд лæгæн йæ рихийы хъуынтæ чи ны- 
хъу^рын кодта, уыдон æндæртæ уыдысты. Зары чи бабадт лигъ- 
дæтты раз, уым дæр нæ уыдтæн æмæ Ереды дæр нæ ныгæдтон удæ- 
гасæй ирæтты... 
234 

Йæ цуры цы рынчын хуыссыд, уый дыккаг бон дохтырæн 
загъта, æндæр палатæмæ мæ ракæн, науæд уый утæхсæнмæ кæсын 
æмæ хъусын мæ бон нал бауыдзæн. 
Дохтыр ницы загъта, фæлæ йæхинымæр хъуыды кодта: «Цы 
гæнæн ис? Гиппократы ардбахæрд мæ хæсджын кæны: хъуамæ 
уæззау рынчыны нацийæ ма æвзарон, стæй ма нæхимæ æмбисонд 
дæр ис, æвзæр æвзæрæй ничи фиды, зæгъгæ». 
Къуырийы фæстæ иу райсом палатæмæ куы бацыд медицинон 
хо судзин аразынмæ, уæд ацы рынчыны уат баййæфта æфснайдæй. 
Ацагуырдта йæ, стæй йын йæ пысулты скъапп асгæрста, æмæ уый 
дæр афтид. Фехъусын кодта радгæс дохтырæн, фæлæ йын уый дæр 
цы акодтаид? Уæд палатæйы дзæбæхдæр æркастысты æмæ йын йæ 
тумбочкæйыл ссардтой фыстæг: 
«Ме ’мтуг адæм уын цы фыдмитæ фæкодтой, уый фæстæ, 
ахæм лæггад мын кæнат, уый аккаг нæ дæн æмæ уæ æмæхсæвæ- 
джы уый тыххæй лидзын. Нырæй фæстæмæ ма искуы ироны тых- 
хæй æвзæр исты хъуыды дæр куы акæнон, уæд мæ хуыцауы азар 
афтæ басудзæд, æмæ мæ бирæ хиуæттæй æнæныгæнæгæй куыд 
баззайон. Уегасæй дæр цы стыр бузныг дæн, уый æдзухдæр дзур- 
дзынæн нæ адæмы æхсæн æмæ сын се ’нæсæрфат митæ дардзынæн 
сæ цæстмæ. Курын уæ хатыр». 
* * * 
Æмæхсæвæджы сæ къæсæрыл куы балæууыдис, мад æй ахæм 
хуызы куы ауыдта, уæд йæхиуыл балæууыд: 
- Саубон мыл куыд æркодта! Кæм уыдтæ? Цы дыл æрцыд? 
Æнæхъæн къуыри дæ агургæ куы кæнæм, чи дæ мардта афтæ?.. 
Уайтагъд æгас хъæуыл хабар айхъуыст. Кæрæдзимæ хæрзæг- 
гурæггаг лыгъдысты: «Малхаз удæгас разынд! Малхаз удæгас у!» 
Уайтагъд сæ кæрт адæмæй айдзаг. Мад ставд цæссыгкалгæ 
дзырдта: «Æвæццæгæн, уыцы æнæхайыры ирæтты къухмæ бахауд. 
Уыдон мæ сæфтой!» 
Малхаз йæ мады басабыр кодта æмæ райдыдта дзурын: «Чи 
мæ сæфта, уый ирон нæ уыд. Кæд нæ амæлон, уæд йемæ бафи- 
235 

даудзынæн, зонын æй. Поствæндагыл фистæгæй фæцæйцыдтæн. 
«Жигули» машинæ мæ фæрсты рацæйтахт. Ныццавта мæ, мæ цонг 
мын ныппырх кодта, фæсвæндагмæ асхъиудтæн, мæ цонджы туг 
фæцыд, зæххыл туг, игæрау, бацахст. Цы кодтаин? Мæ бон ницы- 
уал уыд. Уалынмæ иу ирон лæппу машинæйыл рацæйцыд. Куы мæ 
федта, уæд йæ машинæ баурæдта. Ахызт мæм дæлбылмæ, сæвæрд- 
та мæ йæ машинæйыл æмæ мæ сæхи рынчындонмæ баласта. Мæ 
дзыппы ницы документ уыд, мæ бон дзурын нæ уыд, стæй уæнд- 
гæ дæр нæ кодтон, зæгъын, куы базоной, гуырдзиаг кæй дæн уый, 
æмæ мæ куы амарой. Гъе, фæлæ мæм ирæттæ дохтырæй, медици- 
нон хойæ æндæрæй тынг хорз кастысты: чи мын хос лæвæрдта, чи 
хæринаг. Иу зæронд ус, æфснайæг сылгоймаг та мын туг радта. 
Уый куы нæ уыдаид, зæгъы йæ мадæн, уæд абон ды мæн удæгасæй 
нал федтаис, йæ цæстытæ донæй айдзаг сты. Рынчындонмæ мæ цы 
лæппу баласта, уый мæм дыккаг бон хуынимæ бацыд бæрæггæнæг. 
Ахæм дзаджджын уæливыхтæ бахаста, бæхджын лæг сæ нæ фæ- 
зындаид. Кæд нæ амæлон, уæд хъуамæ уыцы лæппуйы ссарон æмæ 
дзы мæхицæн æфсымæр зæгъон. Туг мын цы ус радта, уымæй та 
мад зæгъдзынæн. Уыдон сты мæ ирвæзынгæнджытæ». 
Сыхæгтæ ныссабыр сты, афтæмæй йæм хъуыстой. Се ’хсæнæй 
иу зæронд лæг сыстад, адæмыл йæ цæст ахаста æмæ райдыдта дзу- 
рын: 
- Мах нæхи хорз адæм хонæм, фæлæ махмæ ахæм рынчын 
куы æрбахаудаид, уæд ын мах та цы ми бакодтаиккам? Æниу, цы 
фæрсын, бæрæг нæу Тлиахъанайы ирон Санахъоты лæппуйæн цæ- 
фæй, рынчынæй цы фыдмитæ фæкодтой, афтæмæй йæ амардтой. 
Æмбисонд Германы хæсты немыцаг фашисттæ уыдысты, фæлæ-иу 
уыдонмæ советон рынчын хæстон уацары куы бахаудта, уæд-иу æй 
сдзæбæх кодтой, стæй-иу ыл стæрхон кодтой. 
Æниу, кæй къæхты хъæрмæ кафæм? Нæхи цæмæннæ æмба- 
рæм? Æнæ сыхагæй цæрæн кæй нæй, ууыл цæуылнæ хъуыды кæ- 
нæм? Малхазы хъуыддаг нын цæвиттон, зонд зонæн нæу? 
Æмбисонд афтæ куы у, дард цæрæг хионæй æввахс сыхаг 
хуыздæр у, зæгъгæ. 

ХУЫЦАУ, 
ТАГЪД МÆЛÆТ МЫН РАТТ! 
Бибо кæрты æнгуз бæласы бын бады. Йæ къадзони лæдзæгыл 
æрæнцой кодта, афтæмæй йæ разы иу тæпмæ нымдзаст. Кæцæй- 
дæр йæ фырты студенткæ чызг Азау æрбацыд, кæсы йæм æмæ дис 
кæны: «Зæххы мæлдзгуыты йеддæмæ куы ницы ис, уæд сæм дада 
уыйбæрц цæмæн кæсы?» Зæронд лæг æрæджиау йæ къух систа, йæ 
разы цы фынг уыд, уый мæсты тъæпп æркодта, цыма искæимæ хыл 
кодта афтæ. Азау æм æввахс бацыд æмæ йæ фæрсы: 
- Дада, кæимæ хыл кæныс? 
- Кæимæ кæ, мæхиимæ, мæ хуыцауимæ! - тызмæгæй загъта 
Бибо. 
- Хуыцауимæ цæмæн хыл кæныс? Хъуамæ йын кувгæ кæнис, 
сæдæ азы цæрæнбон дын кæй радта, уый тыххæй, хъазгæйæ йын 
загъта Азау. Адæм бирæ цæрынмæ куы бæллынц. «Дæ цæрæнбон 
бирæ» куы фæарфæ кæнынц. 
- Нæ, мæ хур, мæ цахъхъæнтæн ацы дуджы бирæ цæрын не 
’мбæлы. Адæймаджы зæрдæ куы нæ рухс кæна, уæд ницы у йæ 
цард, æмæ та йæ къух фæйнæгыл æртъæпп кодта. 
- Дада, цы кæныс, цæмæннæ рухс кæны дæ зæрдæ? Бæргæ 
Æна дæр нырмæ куы цардаид. Æнайы та æрымысыдтæ? 
- Нæ, мæ бон, мæ сагъæсы сæр æндæр цыдæр у... 
- Уæдæ цы кæныс, исчи дæм æвзæр исты сдзырдта? 
- Æвзæр мæм ничи сдзырдта, фæлæ царды мæ зæрдæ ницæ- 
мæй райы. 
- Цæмæннæ райы дæ зæрдæ, цы цух дæ? Хорз цард дын ис. 
Сыгъдæгцух нæ дæ, дарæсцух, хæрдцух, кусын дæ ничи домы. 
237 

- Æппындæр ницы цух дæн, фæлæ...æмæ та йæ лæдзæг зæх- 
хыл æртъæпп ласта. 
- Оуу, мæнæ диссаг! Уæдæ цæуыл у дæ сагъæс? - стыхст Азау. 
- Цæуыл сагъæс кæнын цæ, мæ хæдзары æгъдау æмæ æфсæрм 
нал ис. Раздæр-иу мæ уд мæ дзæцц мæ чындзытимæ искуыдæм уа- 
зæгуаты, киномæ, театрмæ, куывдмæ, чындзæхсæвмæ цæуын уыд, 
ныр га? 
- Æмæ ныр цæмæннæуал цæуыс? Нал дæ кæнынц семæ? 
- Кæнынц мæ, кæнынц, фæлæ...Бибо иу дзæвгар æнæдзур- 
гæйæ алæууыд, фæлæ мæхæдæг нал цæуын. Семæ цæугæ мæ чи 
фена, уый мыл фæхуддзæн, фæдодой мыл кæндзæн. 
- Ауу, цæмæн? Уæдæ дыл раздæр цæмæннæ худтысты? Ныр 
зæронд кæй дæ, уый тыххæй? 
- Зæронды тыххæй нæ, сæ фадыварцы тыххæй. Уыцы уынгæг 
хæлæфтæ скæнынц. Сæ буар, се ’гъдтæ бæрæгæй фæзынынц, сæ 
риутæ ’рдæгæй уæлæмæ ныггом кæнынц. Уый ма æфсæрм æмæ 
æгъдау у? Ме сфæлдисæг хуыцауæн цы загъдæуа: мæ цахъхъæнæй 
бирæ уынгæ дæр нал фæкæны, уæд та æз дæр саугуырм куы уаин 
æмæ сæ куы нæ уынин. Цы фæцис нæ ирондзинад, цæмæн фæзмæм 
æнæгьдау митæ? Раздæр-иу ирон сылгоймагзæрæдты цур йæ цæс- 
гом дæр не ’вдыста, æз нæ зæгъын, уый хорз хъуыддаг уыд, раз- 
дæры ’гъдæуттæй дæр бирæ цыдæртæ уыд аппаринаг, фæлæ сæм 
уæддæр æфсæрм æмæ æгъдау уыд. 
Нал дæр мæ куывдтæ, чындзæхсæвтæм цæуын фæнды. Хистæр 
æмæ дзы кæстæр бæрæг нал вæййы, нал уазæг. Сидтамонæгмæ ни- 
чиуал фæхъусы, æрмæст, чи хуыздæр ран сбада, фылдæр баназа, 
бахæра, ууыл ма сты. Ирон музыкæ æмæ ирон кафт йæ сæрмæ ни- 
чиуал хæссы. Мæнæн ма уырдæм цæугæйæ у? Цæрæнбонты ирон 
фарн, ирон æгъдæутты сыгъдæгдзинадыл цырагъау фæсыгътæн, 
ныр та? Адæмы рæгъмæ лæг уый тыххæй фæцæуы - æхцондзинад 
райса, æз та зæрдæниз райсын. Уæууа, цæмæ ’рхаудта нæ фарн? 
Телевизортæ фыццаг куы фæзындысты, уæд мæ цинæн кæрон 
нал уыд, уæлдайдæр дзы ирон ныхас, ирон ралæвæрдтæ куы уыд- 
тон, мæхи-иу аирхæфстон. Ныр та? Чындзытæ æмæ кæстæрты цур 
мæ цæсгом басудзы, уыцы æнæгъдау митæ куы февдисынц, уæд 
сыстын æмæ рацæуын æндæр хатæнмæ. Сымахæн, кæстæртæн та, 
238 

мæнæй фефсæрмы уын йæ хъуыдыйы дæр никæмæн вæййы. Уый 
мæстыйаг нæу? Цæмæн фæзмут уыцы æнæгъдау митæ? Æниу-ма 
бакæс, мæ хур, дæхи фадыварцмæ дæр, дæ сæры хъуынтæ цыхуы- 
зæн ныппыхцылтæ кодтай? 
- Дада, модæ у, модæ! - фæцырд æм Азау. 
- Æнæрай фæуат уыцы модæйæ, ирон фарн æмæ ’гъдау куыд 
тыхджын уыдысты æмæ сæ уыцы æнæгъдау модæ куыд ныххуыдуг 
кодта! - тызмæгæй загъта Бибо. Абондæргъы ам цæмæн бадын? 
Фæсаходæн нæм нæ лæппу (йæ лæппуйы лæппуйæ загъта) иу пых- 
цылсæр чызгимæ ’рбацыд, йæ ибкæ æгъдты сæрмæ, гуыбын гом, 
бикъ бæрæгæй зыны, лæппу чызгмæ ацамыдта æмæ мын загъта: 
- Дада, базонгæ у дæ чындзагимæ. 
Чызг мæм æрбауад, йæ къух æрбадаргъ кодта æмæ загъта: 
- Дедуля, зонгæ уыдзыстæм. Мæ ном Ниночкæ. 
- Цы ма фæуыдаин, уымæн ницыуал зыдтон, ардæм мæхи рап- 
пæрстон æмæ абондæргъы ам бадын. 
Уалынмæ кæцæйдæр райхъуыст зарын. 
- Уыцы зарын та кæцæй хъуысы? - йæ сæр бæрзонд систа, 
афтæмæй афарста Бибо. 
- Нæ хæдзарæй хъуысы, нæ ног чындзаг консерваторийы 
ахуыр кæны, тынг хорз хъæлæс ын ис, - загъта Азау. 
- Агъæца, консерваты ахуыр кæны æмæ нæ Бынатыхицаумæ 
фæлварæнтæ дæтты, æви уый нырыккон «уайсæст» у æмæ мæнмæ 
«уайсады»? - йæ сæр батылдта Бибо. 
Чысыл фæстæдæр сæ «уайсадæг» чындзаг æмæ лæппу хæдза- 
рæй рахызтысты. Чындзаг та бацыд Бибомæ, йæ къух та йæм ба- 
даргъ кодта æмæ загъта: 
- Дедуля, хорзæй баззай! - æмæ ацыдысты, сæ дыууæ дæр æх- 
сынæнтæ æхсынгæйæ. 
- Кæсыс де ’фсымæрмæ, цы дзыккутæ рауагъта, нæ хъуджы 
къудийы хуызæн сæ нæ абаста? - загъта Бибо æмæ та йæ къухæй 
фынг мæсты тъæпп æркодта, 
- Сæдæ азы фæцæр, цæрæнбонты ирон фарнæн табу кæн, стæй 
зæрыбон ахæм æгъдæуттæ уын дæ хæдзары æмæ, дам, быхс, - йæ 
цæнгтæ Бибо уæларвмæ сдардта æмæ скуывта: - Хуыцау, тагъд мæ- 
лæт мын ратт! 

ÆЗ ДÆР АЦЫ ХАТТ... 
«Лæг дыууæ боны цæры æмæ йæ куыст, йæ цардæй хъуамæ 
исты уына», - уыдис Ирбеджы лозунг. 
Иу стæм æхсæвæй фæстæмæ Ирбег йæ бинонтæм афоныл ни- 
куы ’рцыд, стæй йын Чермены цæссыгæй дæр æгæр æнтыст. 
Иæ цардæмбал Мисурæтимæ фыццаг куы бацардысты, уæд 
ын нæ быхста. Ирбег-иу цалынмæ хæдзармæ цыд, уæдмæ-иу бадт 
æмæ дзынæзта. 
Цал æмæ цал изæры аивгъуыдта Мисурæтыл, цал æмæ йыл 
цал хатты суасыд уасæг, Ирбегмæ æнхъæлмæ кæсгæйæ. Цал æмæ 
цал хатты сфæнд кодта йæ цæгатмæ фæцæуын, фæлæ йын ныр фæ- 
зын, йæ дыууæ фырыхъулы хуызæн лæппу æмæ чызг куы фæзын- 
дысты, уæд. Гъай-гъай, фæзын Мисурæтæн йæ цæгатмæ фæцæ- 
уын, фæлæ уыйхыгъд йе уонг амард, йæ зæрдæ нал рад йæ цардæй. 
Бирæ фæтох кодта Ирбегимæ, ма нуаз, зæгъгæ, фæлæ йын нæ ба- 
саст. Æппынфæстаг ыл фæцахуыр. Сывæллæттæ куы фæегъаудæр 
сты, уæд Мисурæт куыстмæ бацыд. Фæскуыст зыдта йæ сабиты 
æмæ йæ хæдзар. Йæ иунæг бæллиц уыд йæ сабиты æнæнизæй 
схъомыл кæнын, уыдон раст фæндагыл бафтауын. Фати æмæ Инал 
ныр студенттæ сты. Æгад сæм кæсы, сæ фыд афтæ кæй нуазы, уый. 
Иу бон Инал урокыл бады æнкъардæй, ахуыргæнæг æй фæг 
фиппайдта, фæлæ ницы загъта. Уый-иу рæстæгæй-рæстæгмæ афы- 
нæй, фестъæлфыд-иу, йæ алыварс-иу аракæс-бакæс кодта, зæгъгæ 
мæ ничи федта? Куы ничи йæ фæфиппайдта, уæд та æхцон улæфт 
скодта. 
Ахуыргæнæг æй фæхатыдта, фæлæ йын ницы загъта. Цæмæй 
йæ хуыссæг алидза, уый тыххæй йæ фыссæн фæйнæгмæ ракодта. 
240 

Изæры Иналтæм хæдзармæ бацыд. Бафарста Мисурæты: 
- Инал дысон цæмæннæ бафынæй? Цæмæн æнкъард у? 
- Гъай-гъай, æнкъард у, хуыссæг дæр æй ахсы, æмæ Мисурæт 
ахуыргæнæгæн рахабар кодта: Дысон дыууæ сахатæй фæстæмæ 
Иналимæ горæты уынгты фæдисы рауай-бауай кæнæм. Хъуыд- 
даг афтæ уыд, æмæ та дзы Ирбег кæмдæр ныххырхта. Рацæйцыд 
хæдзармæ. Фæбырыд æмæ ахаудта. Заводы кусджытæ сменæйæ ра- 
цæйцыдысты æмæ нæм фæфæдис сты. Æз æмæ Инал фæгæппытæ 
кодтам. 
- Мæ арт бауазал, бабын стæм! - ныдздзынæзтон æз. - «Тагъд 
æххуысмæ» лидзгæ, уыдон æй зондзысты, - загътон Иналæн. 
Бахæццæ стæм «Тагъд æххуысы» пунктмæ. Уым нын загътой: 
- Ма тыхсут, ницы йын уыдзæн, йæ сæр, йæ фад не ’мбары, 
фæкалд æмæ йæ сæр аскъуыд, рынчындонмæ йæ аластам... 
Ацыдыстæм та рынчындонмæ къахæй. Цалынмæ мах рацу-ба- 
цу кодтам, уæдмæ сæры скъуыд бахуыдтой, йæ тугтæ йын ныссæрф- 
той æмæ афынæй, æвæццæгæн, йæ расыг нæма æрцыд. 
Уæдмæ бон дæр цъæх кодта. Æнæхуыссæг фестæм. Иналы 
скъоламæ уадзгæ дæр нал кодтон, фæлæ мын нæ ныллæууыд. Æр- 
мæст мæ бафæдзæхста: 
- Гыцци, куыддæр дысоны хабар ме ’мбæлттæ базоной, афтæ 
æз мæ къах скъолайы къæсæрæй нал бавæрдзынæн. 
Йæ фыды иунæг хатт дæр нæ бабæрæг кодта. Фыды рынчын- 
донæй куы рафыстой, уæд Инал йæ цурмæ нал цыд. Скъолайæ-иу 
хæдзармæ æрцыд, изæрмæ-иу хæдзары фæбадт, изæры та йе ’мбал- 
мæ. 
Ирбег бирæ фæхъуыды кодта, цы уавæры бахауд, ууыл, стæй 
йæхицæн загъта: «Мæлон, цæрон, уæддæр мæ дзыхмæ нозты сæ- 
раппонд хуыпп никуыуал схæсдзынæн». 
Изæры-иу фæскуыст æрбацыд. Ног газеттæм-иу æркæстытæ 
кодта. Уайтагъд-иу ныххуыссыд. Æхсæв-бонмæ-иу рафт-бафт код- 
та, удисæг адæймагау. 
Уæд та дын иу изæр, фæскуыст, адзæгъæл. Бинонтæ йæм фен- 
хъæлмæ кастысты. «Райдыдта та», - загътой æмæ æгæр æрæгмæ 
куы цыд, уæд схуыссыдысты, уæдæ цы кодтаиккой. Ныффынæйтæ 
сты мæстæйдзагæй. 
♦16 
241 

Фæсæмбисæхсæв Ирбег хъуызгæ-хъуызгæ бацыд хæдзармæ. 
Йæхиуыл уыйбæрц «бацауæрста», æмæ ма йæ зонд ахста, бинон- 
тæ мæ ма базоной, зæгъгæ. Йæ дарæс куыд ласта, афтæ йæ Инал 
ауыдта. Уый афтæ фенхъæлдта, сбон и æмæ йæ фыд куыстмæ 
цæуы. Афарста йæ: 
- Баба, стгæ кæныс? Мæнæн дæр ма байрæджы уа? - æмæ йæ 
уаты фæбадæг. 
- Дæуæн нырма раджы у, схуысс. Æз командировкæйы цæу- 
ын æмæ уымæн раджы стын, - Инал æрхуыссыд, иннæрдæм азылд 
æмæ афынæй. 
Ирбег фæстæмæ йæ дарæс скодта. Йæхи сæхсадта. Йæ пъарт- 
фель райста æмæ рацыд уынгмæ. 
Хуыснæгау, рацу-бацу кæны уынджы. Иунæг змæлæг дæр 
нæй. Фæсмон кæны. Йæ фырмæстæй нозт дæр цыдæр фæци. Цæ- 
мæй рæстæг тагъддæр ацыдаид, тагъддæр сбон уыдаид, уый тых- 
хæй йæ фæндаг сарæзта горæты кæрон паркмæ. 
Æркæсы йæ сахатмæ. Нæй, æртæ сахаты нæма у. «Кæд, мый- 
йаг, мæ сахат ныллæууыд». Йæ хъусмæ йæ схæссы. Сахат цъыкк- 
цъыкк кæны иухуызон. Кусы... 
- О, сыгъд уыл ссæуа, ацы сахаты фатæгтæ, уæдæ мæ сынтæ- 
джы куы хуыссын, уæд куыд тагъд лидзут! Нал æууæнды сахатыл, 
æнæмæнг фехæлд, науæд ахсæв нал бон кæны? Уалынмæ паркæн 
фалейæ, быдыры совхозы кæрчыты фермæйы уасджытæй нырма 
иу ныууасыд, стæй та иннæтæ фæд-фæдыл. 
Æрдæгæхсæвæй бонмæ Ирбег уæлмит, уæлих фæрацу-бацу 
кодта горæты уынгты. Баргъæвст. Бæргæ ма фæсмон кодта, йæхи 
кæй нал басаста йæ лæппуйы раз, уый тыххæй. Бæргæ ма фæсмон 
кодта, изæры та нозтдзуан кæй адзæгъæл, уый тыххæй дæр. Йæхи- 
мæ фарст лæвæрдта: «Цымæ ма мæ дзыхмæ нозт искуы схæсдзы- 
нæн? Уæд æз...» 
Бон куы цъæх кодта, уæд бацыд йæ куыстмæ заводмæ. 
Хъарагъул æй куы федта, уæд бадис кодта: 
- Дæ хорзæхæй, Ирбег, куыд раджы æрбацыдтæ? Цы дæ æр- 
бахаста? 
- Ацы хатт æз дæр сфæнд кодтон раджы æрбацæуын! 

ФЫДÆЛТЫ ФАРН 
Хадизæт æмæ Бесæйæн сæ куысты къуди никуы скъуыд. 
Уалдзæджы тауыны куыстытæй фæззæджы тыллæг æфснайынмæ 
хурхæй ауыгъдау уыдысты. Зымæджы бонты-иу сын фæцис æру- 
лæфыны фадат. Хæдзары зылдтытæ-иу бакодтой, фосмæ-иу базыл- 
дысты, стæй сбад æмæ телевизормæ кæс. Æцæг сын телевизор дæр 
бирæ маст хаста: æнæгъдау митæ дзы куы уыдтой, уæд-иу сæ маст 
рафыхт. Уыцы пыхцылсæр æмæ-иу дзы гомгуыбын сылгоймæгтæ 
куы разындысты, уæд-иу æм нал кастысты... Хадизæт-иу бадодой 
кодта: 
- Дæ-дæ-дæй, мыййаг дзы иу ахæм махмæ дæр куы æрбахауа! 
- Ма тæрс, Хади (фырбуцæн æй афтæ хуыдта), мæ цæст æрт- 
тивгæйæ уый нæ уыдзæн, - ныфс ын æвæрдта Бесæ. 
Зымæгон даргъ æхсæвты-иу æрымысыдысты се ’взонджы 
бонтæ, кæрæдзи фыццаг куы федтой, Бесæ сæм минæвæрттæ куы 
æрвыста, уыдæттæ: 
- Уæддæр мын мæ минæвæртты цал хатты рарвыстай, куыд 
нæ разы кодтай! Афтæ æнæуынон дын уыдтæн? - хинæйдзаг фарст 
æй кодта Бесæ. 
- Бæргæ мын нæ уыдтæ æнæуынон, фæлæ мæ фыдæй æфсæр- 
мы кодтон. Куы мæ фарстой, фæнды дæ, зæгъгæ, æмæ-иу «нæ» куы 
загътон æфсæрмæй, уæд тарстæн, куынæуал мæ æрцагура, зæгъын, - 
æфсæрмгæнгæйæ дзырдта Хадизæт. 
- Иу æцыхæй, дам, сæгъ дæр не здæхы, зæгъгæ, ацы æмбисонд 
мæ зæрдыл дардтон. Стæй ма иу зарæджы ахæм ныхæстæ куы ис, 
чызгæн йæхи куы фæнды, уæддæр фæдомы лæгъстæтæ, зæгъгæ. 
Æниу мын мæ фыццаг сдзырдæй куы сразы уыдаис, уæд, æвæц- 
цæгæн, афтæ тынг не сцыбæл уыдаин. Ныр та, лæппу чызгыл куы 
243 

сдзуры, уæд дзы иуæй-иутæ йæ разæй фæвæййынц... Æниу, алкæ- 
мæн йæ амонд йæхи, фæлæ иубон дæлæ Хазбитæм куы уыдтæн, 
уæд сæм батæхуды кодтон, цы хорз чындз сын ис. Уæдæ йæ хæд- 
æфсарм сныхас, уæдæ йæ фадыварц. 
Фынг нын куы æвæрдта, уæд йæ дыууæаздзыд лæппу йæ фæ- 
дыл зылд кæугæ, æрис-ма, зæгъгæ, дзургæ. 
Чындз æй иннæ уатмæ акодта. Чысыл фæстæдæр сывæллон 
худгæ рауад. 
- Бафсæстæ, хъæбул? - бафарста йæ Хазби. Æз бадис кодтон, 
уыцы уазал хатæны цæмæй хъуамæ бафсæстаид, æмæ афарстон 
Хазбийы, ам цæуылнæ бахордта, зæгъын? Дыууæаздзыд ма дзи- 
дзи дæйдзæн, уый æнхъæл кæцæй уыдтæн? Хазби мын мæ хъуыды 
бамбæрста æмæ афтæ зæгъы: 
- Мæ чындз æртæ сывæллоны дæр дыгай азтæм нæ баиртæ- 
ста. Ныр бирæтæ сæ сывæллæтты æхсыры ссадæгæй куыд хъомыл 
кæнынц, мæ чындз афтæ нæу. Æмæ раст кæны: сывæллонæн мады 
æхсырæй хуыздæр хæринаг нæй. Нæ сывæллæтты нырма дохтыры 
сæр никуы бахъуыд. 
Бесæ йæ дзырд фæурæдта, стæй баздæхт Хадизæтмæ æмæ йæ 
бафарста: 
- Сылгоймæгтæ уæддæр фæзонынц ахæм хъуыддæгтæ, нæ 
лæппуйæн хъуыддаг бакæнын афон у æмæ ницы йæ хъустыл хæцы? 
- Иу чызг цæуы йæ зæрдæмæ. Мæнæн æй загъта, дæумæ йæ 
цæсгом нæ хъæцы. 
- Чи у? - афарста Бесæ. 
- Нузалтæй иу чызг, радиойы куы фæзары, уый. Хъæлæс ын 
хорз ис, фæлæ йæ уынгæ никуыма фæкодтон. 
- Йæ хъæлæс ын æз дæр арæх фехъусын, фæлæ... 
- Хуыцаубоны, дам, ын сфæлдыстадон изæр ис. Таймураз нæ 
хоны уырдæм. 
- Табуафси! Фенæм, нæ иунæг лæппуйæн рагæй цæмæ бæл- 
лæм, уый, нæ чындзаджы, - бацин кодта Бесæ. 
Æрхæццæ сæ бæллиццаг, сæ чындзаджы уынæн хуыцаубон. 
Ацыдысты Бесæ, Хадизæт æмæ Таймураз концертмæ. 
Адæм ныссабыр сты, æнхъæлмæ кæсынц, сценæ кæд бай- 
гом уыдзæн, уымæ. Уалынмæ сценæмæ тагъдгомау рауад асæй 
244 

рæстæмбис чызг. Дзыккутæ уæхсчытыл уæгъд калд, цæсгом се 
’хсæнæй гæзæмæ зынд. Астæуæй уæлæмæ буар гом. Уыйхыгъд 
къæхтыл уæраджы сæрмæйы онг цырыхъхъытæ. Уырдыгæй агъды 
рæбынтæм дæр уæрджытæ гом. Йæ астæуыл гыццыл юбкæгонд, 
уый дæр фæрсæрдыгæй гом. Ахæм «фæлысты» сценæмæ куы ра- 
хызт, уæд адæмы æмдзæгъдæй къултæ дæр рызтысты. 
- Ай цы хабар у? - Хадизæты хъусы дзуры Бесæ. - Æфсæр- 
мы куы нæ кæнин, уæд ныхситт ласин, цæмæй уырдыгæй алидза, 
адæм та йын æмдзæгъд кæнынц. Ахæм фадыварц фæсарæнты дæр 
нæ фидауы. 
Чызг зары, афтæмæй сценæйыл рауай-бауай кæны. Юбкæйы 
къæртт фегом вæййы æмæ буар быдиттæй разыны, разæй йыл цы 
тымбыл сау гæппæл ис, уый дæр фегом вæййы. 
Бесæ бадзырдта Хадизæты хъусы:. 
- Ацæуæм ардыгæй, цалынмæ мæ зæрдæ не схæццæ ис, уæд- 
мæ. 
Фестадысты сæ дыууæ дæр æмæ тагъд-тагъд рацыдысты. 
Адæм сæм джихæй кастысты, концерт нырма гъеныр райдыдта 
æмæ кæдæм цæуынц, зæгъгæ. Чидæр дзы сæ фæстæ радзырдта, 
кæдæм цæут, зæгъгæ, цы хабар у? 
- Худинаджы хабар у, æндæр цы? - фæстæмæ адзырдта Бесæ. - 
Уæртæ сценæйыл чи ис, уый рæхджы йæ «пысултæ» бынтондæр 
акалдзæн, æмæ йын æмдзæгъд кæнут. 
Ноджы ма чидæртæ сыстадысты æмæ бустæгæнгæ рацыды- 
сты. Сæ фæстæ рауад Таймураз дæр: 
- Баба, цæмæн рацыдыстут? Мыййаг... Исты дæ риссы? - фæр- 
сы сæ Таймураз. 
Хæдзары Бесæ Таймуразы йæ цуры æрбадын кодта æмæ афтæ 
зæгъы: 
- Цы хабар у, уымæй фæрсыс æмæ дын зæгъын: худинаджы 
хабар. Цы мæ риссыйæ мæ фæрсыс: риссы мæ зæрдæ, ирон хæд- 
æфсарм сылгоймаг ахæм уагмæ кæй æрхауд, уый тыххæй. Адæмы 
размæ бæгънæгæй рацæуын худинаг æмæ кæуинаг у, уæдæ цы у? 
Нæ фæрнджын хæдзармæ, мæ лæппу, ахæм æнæфсарм цыдæй куы 
æрбацæуа, уæд ныл не ’гъдауджын фыдæлтæ мæрдтæй дæр фæ- 
худдзысты, фæлæ йæ ацы бынатмæ æрбакæныны фæнд ма скæн. 
245 

Кæд дæ мах нал хъæуæм, уæд дæ бар дæхи. Цæрут, кæм дæ фæнды, 
уым, - цыбырæй, фæлæ фидарæй загъта лæг. 
Уæдæй фæстæмæ Таймураз тынг æрæнкъард ис. Йæхимæ лæ- 
вæрдта фарст Кочысаты Розæйы ныхæстæй: «Мæ уарзондзинад, 
æви мæ фыды ныхас?» Бæргæ йын зын уыдис йæ уарзондзинады 
сæрты ахизын, фæлæ йæхи зæрдæмæ дæр нæ цыдис, ацы чызг канд 
сценæйыл нæ, фæлæ уынджы дæр йæ гуыбын гомæй кæй хаста, 
уый. 
Дунейы фарн зæгъæд, ирон чызджытæ иууылдæр арф цы 
ахъуыды кæной æмæ цы бахъахъхъæной ирон сылгоймаджы фарн 
æмæ æгъдау. 
<^> 

НЫСТУАН ИРОН ЧЫЗДЖЫТÆМ 
Нæ кæстæр хотæ æмæ чызджытæ, мæ ныхас сымахмæ у. Чи 
зоны уæ мæ ныхæстæ искæй зæрдæмæ фæцæуой æмæ сæ хатдзæг- 
тæ сараза (Хуыцау æй зæгъæд), чи зоны исчи зæгъа: «Цас дзурын 
дæм цæуы». Фæлæ, цæйау фæзæгъынц: «Стонг хæраг у, мæстджын 
- дзураг». 
Рагæй фæстæмæ ирон сылгоймаг æндæр нациты сылгоймæг- 
тæй хицæн кодта йæ хæдæфсæрмæй, йæ дарæсы кондæй, хистæртæ 
æмæ нæлгоймæгты ’хсæн, фынгыл, куысты æмæ æхсæнады йæхи 
уæздан дарынæй... 
Раздæр нæ горæты кинотеатрты хъæбыстæ æмæ пъатæ цы 
кинонывты æвдыстой, уырдæм æхсæрдæсаздзыдæй къаддæр чыз- 
джыты æмæ лæппуты нæ уагътой. Ныр та?.. Телевизорты уынынц 
фæсарæйнаг вульгарон кинонывтæ, худгæ сыл нæ кæнынц, се 
’взæрдзинад сæм æвзæр нæ кæсы, фæлæ сæ иуæй-иутæ фæлхатт 
кæнынц, фæзмынц сæ. 
Бинонтæ æмбырдæй бадынц: лæг æмæ ус, ног чындз кæнæ си- 
ахс, сæ кæстæртæ. Кæсынц фæсарæйнаг æнæуаг артистты митæм 
телевизормæ. Зæронд лæг æмæ ус сæфсæрмы сты, сыстадысты, 
иннæ хатæнмæ ацыдысты, кæстæртæ бадынц, цымыдисæй кæ- 
сынц, цыма никуы æмæ ницы. 
Раздæр-иу уæраджы фæкъæдзгæнæнтæй уæлдæр къаба кæуыл 
уыд, ууыл худтысты. Ныр та? Ныр та иуæй-иутæ ахæм цыбыр къа- 
батæ дарынц æмæ сæ хъæбыстæ дæр разынынц. 
Автобусы иу æвзонг чызг бады, йæ уæлæ хæрз цыбыр юбкæ, 
йæ агъды рæбынтæ зынынц. Йæ ныхмæ зæронд лæг бады, чызг йæ 
247 

юбкæ райваз-байваз кæны. Зæронд лæг йæ дзыппæй йæ къухсæр- 
фæн систа æмæ дзы чызджы уæрджытæ æрæмбæрзта!.. 
Кæнæ: уынджы дæ разæй фæцæуы сылгоймаг, йæ уæлæ даргъ 
пъалто æмæ юбкæ, фæлæ фæстейæ-разæй фæзын-фæзын кæнынц 
йæ гом зæнгтæ, суанг сæ рæбынтæм. Кæнæ скæнынц уынгæг хæ- 
лæфтæ æмæ сæм дæ фыдгул бакæсæд. Æвзонг, къæсхуыр чызджы- 
тæн ма ницы у, фæлæ кардзыд сылгоймæгтæ та? 
Дзæнæттаг фыссæг Гулиты Ефимæн ис иу уацмыс «Фынддæс 
азы цъалайы», зæгъгæ. Иу лæппуйæн йе ’мбал бафидис кодта, дæ- 
уæн, зæгъ, дæ хо йæ риутæ ныкъкъуыпп кæны. Лæппумæ уыцы 
фидис афтæ тынг бахъардта æмæ адæмы ’хсæнмæ нал цыд, фынд- 
дæс азы фæбадт цъалайы, цалынмæ фидисгæнæгæй йæ маст рай- 
ста, уæдмæ. 
Ныр та цæвиттонтæ исынц æнæгъдау кинотæ æмæ журналтæй. 
Ахæм вульгарон нывтæ дзы вæййы, æмæ сæ зæгъын дæр адæйма- 
джы цæсгом нæ хъæцы. Нæ нырыккон «хæдæфсæрм» чызджытæн 
суанг сæ риуты æрдджытæ дæр разынынц. Хатт сæ гуыбынтæ дæр. 
Цы ма уа уымæй худинагдæр ирон сылгоймагæн? 
Уынджы рацæуын, мæ ныхмæ æрдæгбæгънæг æвзонг чыз- 
джытæ рацæуы, хъæрæй ныхас кæнынц, худынц. Сæ фæстæ 
дыууæ æвзонг лæппуйы, чызджытæм кæсгæйæ, кæрæдзийæн дзу- 
рынц: 
- Адон нæ сæхиуыл нæ ардауынц?.. 
Науæд тамако нæлгоймæгтæ дæр куы нæ дымиккой, се ’нæ- 
низдзинад дзы куы сафынц. Сылгоймæгтæ та, сылгоймæгтæ? 
Раздæр-иу, тамако дымы, зæгъгæ, цы сылгоймаджы базыдтой, 
уымæ кастысты æлгъаджы цæстæй, ныр та? 
Нæ фыдæлтæм сылгоймæгтæ æмæ нæлгоймæгтæ иу фын- 
гыл нæ бадтысты (æз афтæ нæ зæгъын, уымæй раст кодтой), 
уыйас æфсæрм уыд се ’хсæн. Ныр иуæй-иу сылгоймæгтæ сба- 
дынц нæлгоймæгты фарсмæ æмæ се ’мнуæзт кæнынц. Æгъда- 
уыл ма цы дзурæм, ахæм сылгоймагæй цахæм цот хъуамæ ра- 
цæуа? 
Нæ фыдæлтæм сылгоймаг сæрыхъуынæй фидыдта, ныр сыл- 
гоймаг нæлгоймагæй нал хицæн кæны. Скъоладзау чызджытæ-иу 
фидыдтой сæ дзыккутæй, науæд æмхуызон формæйы къабатæй. 
248 

Ныр сæм бакæс, уæд зæгъдзынæн: мæнæ хæйрæджытæ! Иууыл 
диссаг та уый у æмæ дзы бирæтæн ирон фарн æмæ æгъдæуттæй 
зынаргъдæр фесты, æцæгæлон адæм нын тыххæй кæй хъарынц, 
уыцы æгъдæуттæ. Æртæ кæрдзын сæ ничи скæндзæн, уыйхыгъд 
бирæтæ хауынц Еговæйы æвдисæнты хызы, нал сын бон ис, нал 
æхсæв... 
Уынджы цæуыс, кæдæмдæр тагъд кæныс, дæ разы февзæрд- 
зысты «Хуыцауы минæвæрттæ» æвзонг ирон чызджытæ. Ныхасыл 
дæ ныддардзысты, лекцитæ дын кæсынц: мæрдтæ, дам, раудæгас 
уыдзысты æмæ ’рцæудзысты... Цынæ сæ фехъусдзынæ! Уыдис 
ахæм цау: ацæргæ фыссæг, академик бады кæрты, бацыдысты йæм 
дыууæ æвзонг чызджы, райдыдтой йын дзурын: Хуыцау афтæ 
зæгъы, зæдтæ... хæйрæджытæ... æмæ бирæ цыдæртæ. Академик 
сæм фæхъуыста, стæй сын афтæ зæгъы: «Бирæ цæрат, æз Библи 
раджы бакастæн, уæ ныхæстæ дæр раджы фехъуыстон, фæлæ ныу- 
уадзут, уæ «зонд» искæмæн тыххæй ма хъарут». 
Раздæр дæснытæ æмæ уырнонтæ æгадыл нымад цыдысты, 
ныр сæ фæндæгтæ уæрæх, ма кæ зæгъæг сын нал ис. 
Чъиу æууилын дæр кады хъуыддаг нæ уыд, æууылдтой йæ, 
фæлæ аивæй. Ныр та? Ралæуу æхсæнадон бынаты æмæ де ’фсæр- 
тæ дардыл тил, афтæмæй ныхас кæн кæимæфæнды æмæ цыфæнды 
бæрнон хъуыддагыл дæр. 
Науæд æхсынæнтæ ’хсынын! Ралæуу кæмфæнды дæр, кæй- 
фæнды цур дæр, æмæ пуртт кæн де згъалæнтæ. 
Нæ фыдæлтæ стыр аргъ кодтой адæймаджы удысыгъдæгдзи- 
надæн. Искæмæ-иу къахбайдзинад куы фæфиппайдтой, уæд уый 
уыд стыр худинаг канд бинонтæн нæ, фæлæ æгас мыггагæн. Карз 
тæрхон-иу ын рахастой. Ныр фæйнæрдæм айхъус æмæ цынæ дис- 
сæгтæ фехъусдзынæ! Наркомани цы у, уый никуы дæр хъусгæ фæ- 
кодтам. Афæстаг рæстæджы нын нæ фæсивæды иугай кæй ныхъ- 
хъуыры, уый цымæ нæ уынæм, нæхи афтæ дарæм. Нæ номы лæгтæ, 
нæ фысджытæ сылгоймаджы æгъдауыл бирæ таурæгътæ æмæ кад- 
джытæ фæфыстой. Æммыст абон уыдон ахæм æнæуаг митæм куы 
бакæсиккой, уæд цыма цы зæгъиккой? 
Хæрзаг сæ ингæнты къæйтæ стониккой, цæмæ æрхауд нæ ирон 
æфсарм, зæгъгæ. 
249 

О, нæ фыдæлтæн æндæр ницыуал сæ бон у, фæлæ абон ацы 
æнæгъдау митæ цы ныййарджытæ уынынц, уыдон сæ кæстæртæн 
«ма кæ» цæмæннæ зæгъынц, афтæ худинаг у, фыдæлты æгъдæуттæ 
ма сафут, зæгъгæ?!. 
Мæ ныхæстæ алы сылгоймагмæ нæ хауынц, фæлæ кæй зæр- 
дæмæ бахъарой, уымæн йæ цæрæнбонтæ бирæ уæнт, кæй зæрдæмæ 
нæ фæцæуой, уымæн дунейы фарн ахæм амонд раттæд, нæ фыдæл- 
ты кад æмæ сылгоймаджы ном цы нæ чъизи кæна! 
Хуыцау æй зæгъæд. 
1**^ 

«ХÆХТÆЙ НÆМА СЗЫНД, 
АФТÆМÆЙ АНЫГУЫЛД ХУР» 
(очерк) 
Диссаг у цард. Адæймаг йæ царды циндзинæдтæ дæр æмæ 
хъыгдзинæдтæ дæр цы бавзары, уыдоныл азтæ куы рацæуы, уæд 
сæ рæстæг йæ дæрзæг къухтæй ныссæрфы, ферох сæ кæнын кæны. 
Гъе, фæлæ сын адæймаг сæ кой арæх куы хъусы, уæд та сног вæй- 
йынц, хъæдгомы куы агайай, уæд риссын куыд райдайы, афтæ. 
Стыр Фыдыбæстæйон хæст куы райдыдта, уæд цал æмæ цал 
саби фесты æнæ дарæг, цал æмæ цал ныййарæджы фесты æнæ 
хъæбул, цал æмæ цал уарзæгой зæрдæ фæхицæн кодта æгъатыр 
знаг. Уал азы уыцы дудгæбонтæ рохы амæттаг фесты. 
Гъе, фæлæ, Стыр Фыдыбæстæйон хæсты Уæлахизы 60 азы 
бонмæ алы мадзæлттæ дæр ист куы цæуы, газетты, телеуынынады 
сæ кой куы кæнынц, уæд та, ноджы ма йæ зæгъон, хъæдгомы куы 
агайай, уæд риссын куыд райдайы, афтæ та мысæм æмæ риссæм 
уыцы дудгæбонты. 
Мæн фæнды зæгъын ме ’дзард æфсымæр Багаты Захары (Ша- 
кройы) фырт Евгены тыххæй. Райгуырд 1916 азы Дзауы районы 
Хъемултайы (Хæлиудоны) хъæуы. Хæрз чысыл куы уыд, уæд йæ 
фыд адунейæ ахицæн. Йæ мад Гатыгкуен æвзонгæй идæдзæй баз- 
зад. Йæ цæгат æй ракодта æмæ дыккаг амонд ссардта Иончайы 
хъæуы Джиотæм. 
Чысыл Евген йæ сабибонтæ ’рвыста Багаты æмæ Джиоты, 
Хъемулта, Ионча æмæ Цхинвалы ’хсæн. 
Йæ фыды ’фсымæры лæппутæ Илас æмæ Китъе стырдæр уы- 
дысты, бæргæ йæм сæ хъус дардтой, фæлæ... 
251 

Нæ мад Гатыгкуенæн мах дыууæ лæппуйы æмæ иу чызг - рай- 
гуырдыстæм. Евген нæ тынг уарзта, мах дæр æй бирæ уарзтам. 
Мæ кæстæр æфсымæр Мухарыл ном дæр Евген сæвæрдта. Цхин- 
валæй-иу нæм куы ’рцыд, уæд-иу нын стыр бæрæгбон уыд. Афти- 
дæй нæм никуы ’рцыд, уæлдайдæр мæнæн, куы мын хъуырæгънæг 
(брошка) хаста, куы лентæ, куы къафеттæ. Абон дæр мæ зæрдыл 
лæууынц. Мæ номæй мæм никуы дзырдта, дзырдта мæм «мæ гыц- 
цыл хо». Æз дæр-иу ме ’мбæлтты ’хсæн ныббуц дæн. Мæ мад-иу 
ын уайдзæф кодта, дæ капеччытæ, дам, ма хардз кæн. 
Бæллиццаг кæм уыдысты рахаубахауаг сабийæн йе ’взонджы 
бонтæ, фæлæ уæддæр йæхи рахаста. 
1932 азы каст фæцис Цхинвалы горæты æрмдæсныйады 
ахуыргæнæндон. 1935 азы ацыд Сырх Æфсады рæнхъытæм, йе 
’мбæстагон хæс æххæст кæнынмæ. Службæ кодта Ленинаканы. 
Æфсадæй куы æрыздæхт, уæд йæ фидæны цардæн агуырдта фæн- 
дæгтæ. Ацыд Цæгат Ирыстонмæ. Ахуыр кæнынмæ бацыд Дзæу- 
джыхъæуы финансон ахуыргæнæндонмæ. Фыдыбæстæйон хæст 
дæр æй уым æрæййæфта. Ахуыргæнæндон куыддæр каст фæцис, 
афтæ йæ кусынмæ арвыстой Ленингоры районмæ. Куыста райæх- 
хæсткомы финансон хайады. Уым йæхицæн къайаг дæр равзæрста, 
фæлæ йын йемæ цæрын нæ бантыст, уайтагъд æй хæсты цæхæры 
амидæг кодтой. 
Æнауæрдон тох кодта Керчы æмæ Севастополы. Куыд тох код- 
та, уымæн æвдисæн уыд Мæргъиты Дауыт (дзæнæты бадæт, иумæ 
службæ кодтой). Рауагъдад «Ирыстон» æртæ томы рауагъта «Зæх- 
хыл рæстæгон хæст цыди». Фыццагтомы ис Дауыты очерк Евгены 
тыххæй, æмæ дзы ирдæй равдыста Евгены тохвæндаг. 
Хæсты быдырæй фыста фыстæджытæ. Йæ иу фыстæджы 
мæнмæ афтæ фыста: «Мæ гыццыл хо Катя, райстон дын дæ фы- 
стæг, дæ фыстæгмæ гæсгæ фембаргæ дæр дæ, мæ зæрдæ дæ барухс. 
Рæстæгмæ кæй нæ ахуыр кæныс, уый тыххæй ма мæт кæн, тагъд 
знаджы ныддæрæн кæндзыстæм, æрцæудзынæн æмæ дæ горæтмæ 
ракæндзынæн, уым ахуыр кæндзынæ...» Фæсайдта мæ. 
1942 азы 15 майы, йæ фæстаг фыстæджы та нæ мадмæ афтæ 
фыста: «...Æппындæр мын тæрсгæ мацæмæй кæн, лæппутæ кæм 
уой, уым уыдонæй фæстейæ никуы баззайдзынæн, тæрсгæ ма кæн, 
252 

мæн тыххæй никуы фæхудинаг уыдзынæ, знаджы нæмыг мæн нæ 
ахиздзæн. Иу хабар уый у, æмæ мæм иууыл хыл кæнут: мад, хо, 
æфсымæртæ, фыстæг, дам, арæх æрвит, ома бæргæ иууылдæр куы 
ацæуин æмæ сымах цур куы бадин, фæлæ знаг уый бар нæ дæтты. 
Мæ зынаргъ мад, дæ зæрдæ мæм ма ’хсайæд, æз ницы цух дæн, 
æрмæст ме ’рцыдмæ сæн æвæрд куыд уа...» 
Хъæуы нæхицæн сæндон уыд. Зæххы-иу быркуыты нывæрд- 
там сæн. Мæ мад иу быркуы банысан кодта, Евгены æрцыдмæ, 
дам, æй æвæрын. 
1942 азы, фæззæджы, Севастополæй йæ сау гæххæтт æрцыд, 
фæлæ мæ мады нæ уырныдта. Фын куы федта, цыма, дам, бадтæн 
бандоныл, иу тæрхъус, дам, мæ юбкæйы бын (даргъ юбкæ дард- 
та) фæмидæг. Уый зæгъ, æнæмæнг, Евген уыдис. Мæ хъæбул, дам, 
гæды ныхас никуы кодта, знаджы нæмыг, дам, мæ нæ ахиздзæн. 
Цалдæр азы быркуымæ ’вналын нæ уагъта. Йæ амæлæты фæ- 
стæ дæр цалдæр азы æнæвнæлд уыд. 
Бахардз æй кодтам, Евгены фыды ’фсымæры лæппу Илас куы 
амард, Дзауы уæлмæрды йæ куы ныгæдтой, уæд Иласы фарсмæ 
Евгенæн дæр афтид ингæныл цырт куы ’вæрдтой, уæд. 
Евген цæсгомджынæй сæххæст кодта æфсадмæ йæ куы код- 
той, уæд цы ард бахордта, уый, зæгъгæ, бахъуыды сахат Райгуы- 
рæн бæстæйы сæрвæлтау ратдзынæн мæ цард. 
Радта йæ цард Райгуырæн бæстæйы сæрвæлтау. 
Нафийы загъдау: «Хæхтæй нæма сзынд, афтæмæй аныгуылд 
хур». 
С5*^> 

ИДÆДЗ 
Иу улæфты бон ме ’мбалимæ паркмæ азылдыстæм. Сатæг 
уæлдæфы зæрдæ рухс кодта æфснайд паркæй. 
Иууыл æхцондæр та зæрдæйæн уыдысты музыкæйы зæлтæ. 
Адæм къæйттæ-къæйттæй дыууæрдæм кодтой. Ме ’мбал хъазæгой 
уыд æмæ-иу ныл æнæзонгæтæ куы ’мбæлдысты, уæд-иу дзырдта: 
«Адон æнæмæнг хотæ уыдзысты, адон æфсымæртæ, адон уарзæт- 
тæ...» 
Нæ фæрсты рахызтысты ус æмæ дыууæ лæппуйы. Ус уыд 
бæрзонд, бурхил сылгоймаг. Лæппутæ дæр дæргъæлвæст онгæй, 
асæй - мады хуызæн. 
Мæ цæст сыл цалдæр хатты схæцыд. Æз афарстон ме ’мбалы: 
- Уæдæ ацы ус æмæ лæппутæ та сæ кæрæдзийæн цы бавæй- 
йынц? 
Уый йæ сæр банкъуыста æмæ загъта: 
- Бауырнæд дæ, уæдæй нырмæ мæхимидæг хъуыды кæнын, 
æмæ йæ нæ хатын. Йæ лæппутæ сты, зæгъон, æмæ йын ахæм стыр 
лæппутæ нæ уыдзæн, кæд, уæддæр - йе ’фсымæртæ. Ацы усы 
хуызæй зонын, Мæскуыйы уынджы йæ иу хæдзарæй рацæйцæугæ 
фенын, фæлæ лæппуты никуы федтон. 
Аивæй сæм нæ хъус дарæм, уыдон нæ куыд не ’рхъуыды код- 
таиккой, афтæ сæ фæдыл дæрддзæфгомау рацу-бацу кæнæм. 
Уалынмæ ус æмæ лæппутæ, скверы цур цы фæхсбандæттæ 
уыд, уыдонæй сæ иуыл æрбадтысты. Мах ма иу зылд акодтам, 
стæйбацыдыстæм æмæ сæ фарсмæ ’рбадтыстæм. Уыдон ныхас 
кодтой хъæлдзæгæй. Лæппутæ йæм дыууæ дæр дзырдтой «мамæ». 
Цы зонын ма нын æй хъуыд, сæ мад у. 
254 

Нæ фарсмæ кафæн фæзæй хъуыст зæрдæдзæбæхгæнæн мело- 
ди æмæ ус йæ лæппутæн загъта: 
- Ацæут кафæн фæзмæ æмæ дзы æркæфтытæ кæнут, мæ лæп- 
путæ. 
Лæппутæ атындзыдтой кафтмæ. 
Махæн усимæ ныхас ацайдагь. Уый разынд дзауаг, Санахъоты 
Симоны чызг Луба, рустауаг Харебаты чындз. 
Хæсты размæ куыста Хуыцъейы скъолайы ахуыргæнæгæй. Йæ 
лæг Харебаты Георги та Дзауы партийы райкомы секретарь уыд. 
Адæм сын тæхуды кодтой сæ амондджын цардмæ. Райгуырди 
сын лæппу, фæзынд сын дыккаг фырт дæр. 
Иуахæмы Луба йæ куыст раивта Цхинвалы горæтмæ. Фæндыд 
æй йæ професси раивын. Бонæй кусгæ кодта æнахъом сывæллæтты 
хæдзары, изæрæй та ахуырмæ цыд медицинон техникуммæ. 
Куыст, ахуыр, сывæллæттæ. Ахæм уавæры мадæн æнцад-æн- 
цой цард кæм уыдаид. Фæлæ адæймаг йæ разы хæс куы ’рæвæры, 
уæд йæ тых дæр дывæр кæны. 
- Мæ тых дывæр кодта мæ цардæмбалы æнувыддзинадæй. 
Георги-иу мын арæх дзырдта, дæ куыст кæнæ уал дæ ахуыр рæс- 
тæгмæ ныууадз æмæ дæ сывæллæттæм æркæс, зæгъгæ. 
Æз-иу ын загътон: «Уымæй мæм ма бахат, дæ хорзæхæй, кус- 
гæ куы нæ кæнон, уæд мæ бон нæу. Афтæ мæм фæкæсы, цыма, 
æввонгхор дæн. Æз чысылæй фæстæмæ кусын сахуыр дæн, æмæ... 
Сывæллæттæн дæр ницы у, дæ мад сæм хорз кæсы, мæ бар дæр сæ 
нæ уадзы». 
Луба иу дзæвгар ницыуал сдзырдта. Ахъуыды кодтон, фæцис 
йæ ныхас. Æз тынг сацымыдис кодтон, ныртæккæ йæ лæг кæм ис, 
уымæ, æмæ йæ афарстон. 
Уый къухсæрфæн систа йæ хызынæй, асæрфта дзы йæ цæс- 
сыгтæ. Хорзау нал фæдæн. Мæхицæн бауайдзæф кодтон: «Цыдæр 
мæстджын у, цæмæн ын бацагайдтон йæ рыст зæрдæ». Мæ хъуыды 
фергом кодтон æмæ дзы хатыр ракуырдтон. 
- Нæ, ницы кæны, цытæ дзурыс? Мæнæн æхсызгон вæййы 
Георгийы кой. Мæ лæппутимæ дæр арæх фæкæнæм йæ кой. 
Æмæ та дарддæр райдыдта дзурын: 
255 

- Мæрдты авддæлзæхх ныххауæд Гитлер. Фашистон Гер- 
ман нæм куы ’рбабырста, уæд фехæлд мæнæн дæр мæ цард би- 
рæтау. 
Георги иу изæр иннæ хæттытæй раздæр æрцыд Дзауæй, йæ 
куыстæй. Æргом загъта, йе ’мбалимæ æфсæддон комиссариатмæ 
курдиæттæ кæй радтой æмæ райсом фронтмæ кæй цæуынц. Йæ 
мад Дарикъо йæхи нал баурæдта, скуыдта. 
Мæхи ныффидар кодтон, Георги мын мæ цæссыгтæ федтаид, 
уый мæ нæ фæндыд. Æдых, æнæныфс сылгоймаг мæ фæхуыдтаид. 
Араст æй кодтон тохы быдырмæ хъæлдзæгхуызæй. Цæмæй зыд- 
тон, мæ хъысмæт мæм афтæ æгъатырæй бацæудзæн, фондз æмæ 
ссæдзаздзыдæй мæ сидзæргæс скæндзæн. 
Мæ тиу, фæстæдæр - авиацийы инæлар-лейтенант Харебаты 
Алекси дæр уыцы рæстæджы йæ райгуырæн хъæу Рустауы кæм 
бадтаид. Уый дæр уыд фронты, æмæ йе ’нахъом чызг Женя дæр 
мæнмæ цард. Мæ зæрдæ тынгдæр рыст, ме ’ртыккаг лæппу (рай- 
гуырд, йæ фыд фронтмæ куы ацыд, уымæй дыууæ мæйы фæстæ) 
фыды рæвдыд кæй нæ зыдта, уый тыххæй. 
Хæсты рæстæджы иунæг сылгоймагæн уал уды дарын зын 
уыд. Кæм хæринаг нæ уыд, кæм дарæс, кæм артаг. Мæ лæппутæй 
астæуккагыл цыппар азы куы сæххæст, уæд æрбарынчын, æгъатыр 
мæлæт мын кæй атыдта мæ зæрдæйæ. Дыууæ азы атыдта мæ зæр- 
дæйæ. Дыууæ азы нæма рацыд, афтæ мæм Украинæйы зæххæй æр- 
цыд Георгийы сау гæххæтт, хъæбатырæй фæмард знагимæ хъазуат 
тохы. 
Тых æмæ хъару нал уыд ме уæнгты. Уыцы рæстæджы мæм 
мæ мад быцæу балæууыд, мæ зæдæ мын фидар кодта алыхуызон 
ныфсытæй. 
Ме ’фсин, мæгуыр, йæ уд рауæлдай кодта, куы ам, куы Руста- 
уы æмæ мын æххуыс кодта сывæллæтты хъомыл кæныны. Судзи- 
ны сынкмæ рæвдз уыд æмæ уымæй цыдæр пайдатæ кодта, рæвдыд 
цух дзы нæ уыдтæн. 
Мæхæдæг та куыстон областон рынчындоны медицинон 
хойæ. Искуы-иу сыхы кæнæ зонгæтæй искæмæй судзин аразын 
кæнæ æндæр æххуыс куы бахъуыд, - зивæг нæ зыдтон, - фæцис йæ 
ныхас ууыл Луба. 
256 

Уыцы бонæй фæстæмæ Лубаимæ нæ хæлардзинад нал фе- 
сæфтам. Арæх-иу фембæлдыстæм. Нæ кæрæдзи-иу ног хабæрттæй 
афарстам. 
Сидзæргæс мадæн йæ сидзæртæ скъолайы, æмгæртты ’хсæн 
цæвиттойнаг куы уой, уæд ма ныййарæгæн уымæй стырдæр хæр- 
зиуæг цы уа! Уыцы хæрзиуæгæй никуы фæцух Харебаты идæдз 
суанг абоны онг. 
Луба йæ лæппуты хæрз чысылæй фæстæмæ ахуыр кодта 
куыстыл, фæллой кæныныл. Буц ахуыр сæ никуы кодта. 
Фæцис йæ хистæр лæппу Юрæ астæуккаг скъола сыгъзæ- 
рин медалимæ. Бацыд Цæгат Ирыстоны медицинон институтмæ. 
Ахуыр кодта хорз, иста стипенди. Фæцис та медицинон институт 
дæр. Ныр Лубайæн дохтыр фырт ис, хуыздæр хæрзиуæгмæ нал 
бæллы, фæлæ лæппу йæхæдæг та? Уый зыдта: йæ тых, йæ бæл- 
лицты фаг йæ зонындзинад нæ уыд. Æмæ та бацыд аспиранту- 
рæмæ. Каст æй фæцис 1966 азы, бахъахъхъæдта диссертаци дæр. 
Ныр медицинон зонæдты кандидат у. Кусы Орджоникидзейы ме- 
дицинон институты лекторæй æмæ горæты рынчындæттæй сæ 
иуы та - хирургæй. 
Кæстæр лæппу Марат дæр фæцис каст Цхинвалы дыккаг ас- 
тæуккаг скъола. Ацыд йæ хистæр æфсымæры фæндагыл, ахуыр 
кæны Цæгат Ирыстоны медицинон институты фæндзæм курсы. 
Луба канд хорз мад, канд хорз хъомылгæнæг нæу, фæлæ ма 
у хорз кусæг дæр. Ныртæккæ кусы горæты сывæллæтты фыццаг 
рæвдауæндоны сæргълæууæгæй. 
<^*?>> 
♦17 

ГОГИЙЫ ЧЫЗДЖЫТÆ 
- Бирæ мæ сыгъзæринæй дæр нæ хъæуы... 
- Уастæн æнæхайыр фæуæд йæ хуыцау! 
- Дæ-дæ-дæй, мæ фæрстæ йын фехæлой, Лалионæй ма дзурат. 
Цæмæй тарст, уый та йæ ма баййафа? 
- О, мæ хур, о. Дæлдæр фæуæд сæ раттæг. Æниу уæртæ Чи- 
лæхсиан ронбæгьдæй кувы иу цъæх сылыстæгмæ, фæлæ йын дзы 
хуыцау нæ дæтты. 
- Цæй, хуыцау цы радта, ууыл тæргæйттæ æмæ бустæ кæнын 
нæ хъæуы. Лæппутæ дæр сын цалдæр уыд, фæлæ дзы иуы йеддæ- 
мæ цæрæнбон хуыцауы цæст никæмæн бауарзта. 
- Чызджытæ бирæ сты, фæлæ сæ рæзты рауайæд искæйы лæп- 
путæ, чи зоны сæм цы фарн кæсы! 
Афтæ бацайдагъ ныхас Уелиты суадоны былыл хъæуы усты- 
тæн. Къаддæр «тæфæрфæсгæнæджы» ныхæстæ не ’рхаудта нæл- 
гоймæгты ’рдыгæй дæр фыдмæ, йæ фæндзæм чызг куы райгуырд, 
уæд: «Цы гæнæн ис, хуыцаумæ æрттæтыгъдæй нæ куывтон, чыз- 
джытæ мын ратт, зæгъгæ. Кæд мæ исты амонд уа, уæд ахуырæр- 
дæм рæвдз сты æмæ сæ исты рауайдзæн», - йæхицæн-иу ныфсытæ 
æвæрдта Медойты Гоги. 
Цыдысты бонтæ. Чызджытæ цыма бон уыдисны рæзтысты, 
æхсæв - уылынг, уыйау рахъомыл сты, æмæ куыд рæзтысты, афтæ 
Гогийы зæрдæ рухсæй-рухсдæр кодта. 
Гогийы фондз чызджы æмæ иунæг лæппу ахуырмæ диссаджы 
æвзыгъд фесты. 
Фыццаг Уелиты райдиан скъолайы, стæй Зиулеты астæуккаг 
скъолайы Гогийы зæнæг цæвиттойнагæн баззадысты. 
258 

Хистæр чызг Надя 1922 азы каст фæцис сæ хъæуы райдиан 
скъола, уый фæстæ йæ ахуыр адарддæр кодта Цхинвалы ирон ку- 
сæг фæсивæды скъолайы. Уыцы рæстæджы кадртæ кæм фаг код- 
той, Надя йæ ахуыр нæма фæцис, афтæмæй йæ сæхи хъæуы скъо- 
ламæ ахуыргæнæгæй арвыстой. Дыууæ азы фæстæ, 1930 азы, та 
ацыд Мæскуымæ æмæ уым йæ ахуыр адарддæр кодта педагогон 
институты. Надяйы фыдæн -уал даринаджы хицауæн, Ирыстонæй 
Мæскуымæ йе студент чызгæн цас æххуысы фадат уыд! Чызг тых- 
стис æмæ сфæнд кодта Надеждæ Константины чызг Крупскаямæ 
бацæуын, йæ тыхст уавæр ын радзурын. Крупская йæм лæмбынæг 
байхъуыста æмæ йæ арвыста бонæй кусынмæ Фрунзейы номыл 
Æфсæддон Академийы баиугонд бынæткомы сæрдарæй. Ам ирон 
æвзонг чызг куыста зынгæ адæймæгтимæ, куыд зæгъæм, Æфсæд- 
дон Академийы хистæр Щаденко, Советон Цæдисы Маршал Ша- 
пошников æмæ æндæртимæ. 
Надяйæ нæ рох кæны 1934 азы Æфсæддон Академийы ра- 
уагъды изæр. Уыцы изæры уыдысты: Сталин, Ворошилов, Туха- 
чевский æмæ æндæр номдзыд адæймæгтæ. 
1937 азы Надя йæ амонд ссардта æмæ йе ’мкъаимæ царды- 
сты Алма-Атайы. Миллионгай советон адæймæгтау, Надяйæн дæр 
немыцаг тыхæйисджытæ бахъыгдардтой йæ сабыр цард. Хæст æй 
’рæййæфта Карагандайы. Йæ цардæмбал дæр фæфардæг знаджы 
ныхмæ тугкалæн хæстмæ. Надя уæд мад уыд, дыууæ сывæллоны 
мад. Йæ райгуырæн Ирыстонмæ йын æнæцæугæ нæ уыд. Фæлæ 
куыд?.. Бахъуыд æй товартæласæн поезды бадын. 
Надя, дард фæндагыл бирæ зынтæ бавзарыны фæстæ, цыдæр 
амæлттæй æрхæццæ йæ фыдыуæзæгмæ. 
Тыхст рæстæджы кæм фæбадтаид Надя æгуыстæй æмæ ку- 
сын райдыдта Зиулеты астæуккаг скъолайы уырыссаг æвзаг æмæ 
литературæйы ахуыргæнæгæй. 1945 азы ацыд Тбилисмæ æмæ 
куыста Æфсæддон Комиссариаты. Зæрдæхæлар, куыстуарзаг На- 
дяйæн æнæ скъола, æнæ сабитæ йæ бон нæ уыд æмæ Тбилисы 47 
скъолайы ахуыры хайады гæсæй æмæ 21 скъолайы та директорæй 
фæкуыста 1953 азмæ. Уыцы аз æрвыст æрцыд Хуссар Ирыстоны 
облæххæсткомы рухсады хайады гæсæй. Фæстæдæр куыста пед- 
ахуыргæнæндоны директорæй. 
259 

Надяйæн йæ æнувыд фæллойы тыххæй хицауад аккаг аргъ 
скодта, 1962 азы йын радта сгуыхт ахуыргæнæджы ном. Хорзæх- 
джын у цалдæр майдан æмæ Кады грамотæтæй. Надя пенсийы 
ацыд, фæлæ йæ бирæ хъару æмæ тых æвидигæ сты. Нырма æнувы- 
дæй фæллой кæны Хуссар Ирыстоны паддзахадон педагогон ин- 
ституты кондадон практикæйы хистæрæй. 
Надя хорз хъомылгæнæг мад у. Уымæн йæ хъæбултæ Бекъой- 
ты Феликс æмæ Алик Мæскуы æмæ Краснодары райстой уæлдæр 
ахуырдзинад æмæ ныртæккæ нæ горæты кусынц бæрнон бынæтты. 
Мæскуыйы куы уыд, уыцы рæстæджы йæ кæстæр хо Еленæ 
дæр уым боныгон библиотекæйы куыста, изæрæй та библиотекон 
институты ахуыр кодта. Коммунистон партийы рæнхъытæм дæр 
уым бацыд 1941 азы, стæй йæ амонд дæр уым ссардта. 
1941 азы иугæр йæ цардæмбал тохы быдырмæ куы ацыд, уæд 
йæхицæн сабыр, æдас бынат нæ бацагуырдта, фæлæ æнувыдæй 
фæллой кодта Мæскуыйы тæссаг уавæрты. 
Йæ цардæмбал уæлахизы бон тохы быдырæй куы ’рыздæхт, 
уæд иумæ ацыдысты Дард Скæсæны Хуссар Сахалинскмæ æмæ 
уым куыста библиотекæйы. Æнувыдæй лæггад кодта адæмæн. Уыд 
горæтон Советы депутат, стæй ма тæрхондоны æмтæрхонгæнæг 
дæр. 
Фæлæ Фыдыбæстæ, райгуырæн уæзæджы уарзт æндæр у. Æр- 
цыд Еленæ дæр йæ райгуырæн Ирыстонмæ æмæ ныр цалдæр азы 
æнувыдæй фæллой кæны Крупскаяйы номыл облæстон библио- 
текæйы, фыццаг методистæй, стæй та директоры хæдивæгæй. Йæ 
фæлтæрддзинад æмæ йæ зонындзинæдтæ хæлар кæны æрыгон 
фæлтæрæн. 1962 азы йын нæ республикæйы сгуыхт библиотекæры 
ном дæр уымæн радтой. Уый активон хайад исы æхсæнадон куы- 
сты, къорд хæттыты æвзæрст æрцыд райдиан парторганизацийы 
секретарæй æмæ бынæткомы сæрдарæй. 
Ис ын хицауады хорзæхтæ. 
Еленæ схъомыл кодта дыууæ чызджы, уыдон дæр сæ мадау 
фесты æвзыгъд, куыстуарзаг. Хистæр чызг, Орлова Людæ, каст 
фæци Кишиневы политехникон институт æмæ кусы уым зонад-ир- 
тасæг институты. Кæстæр чызг - Нонæ та Дзауы скъола-интерна- 
ты уырыссаг æвзаг æмæ литературæ амоны. 
260 

Медойты æртыккаг хо Сиранæ 1940 азы тынг хорз бæрæггæ- 
нæнтимæ каст фæцис Зиулеты астæуккаг скъола. Уыцы аз æнæ- 
къуыхцыйæ фæлварæнтæ радта Тбилисы паддзахадон универси- 
теты филологон факультетмæ. Хистæр хотæ - дард, кæстæртæ 
нырма - чысылтæ, мад - уæззау рынчын. Сиранæ йæ ахуыр ныу- 
уагъта æмæ каст йæ мадмæ. Райдианы куыста Залдайы скъолайы, 
стæй та Уелиты астазон скъолайы директорæй. Æхсæвæй-бонæй 
йын æрæнцад нæ уыд, куыста Зиулеты хъæусоветы территориалон 
парторганизацийы секретарæй. Сарæзтой сылгоймæгтæй алы хъæ- 
уы дæр бригадæтæ, бон сæ хæдзæртты куыстытæ кодтой, æхсæв 
та æхсæвбадæнты быдтой хæстонтæн цъында, хæдæттæ, æрмкъух- 
тæ... Фæззæджы скъоладзаутимæ фæсурокты æмбырд кодтой уагъы- 
лы æмæ йæ паддзахадмæ лæвæрдтой. 
Хæст куыддæр фæцис, афтæ йæ ахуыр адарддæр кодта Цхин- 
валы паддзахадон педагогон институты. Уæдмæ цардæмбал дæр 
ссардта, фæзындис сын сывæллæттæ дæр. Йæ ахуыр та йæ рæстæг- 
мæ уадзын бахъуыд, раивта фæсаууонмæ. Куыста Цхинвалы горæ- 
ты сывæллæтты цæхæрадоны гæсæй. Ныртæккæ та кусы иуæндæ- 
сæм астæуккаг скъолайы ахуыргæнæгæй. 
Сиранæ йæ тæккæ цардмæ куы бахæццæ, уæд æм хъысмæт 
фæхæрам, йæ хæдзары рæбинаг цæджындз ын рафæлдæхта, баззад 
идæдзæй. Сывæллæттæ нырма æнахъомтæ уыдысты. Фæлæ уый 
йæ зæрдæмæ нæ ныккаст, царды уæзмæ йе уæхск быцæу радта, нæ 
фæтасыд, хистæр чызджытæ - Джиоты Фелицæ æмæ Аллæ каст 
фесты уæлдæр скъолатæ. Кæстæр чызг - Алеся æмæ лæппу Къоста 
ныртæккæ ахуыр кæнынц Хуссар Ирыстоны педагогон институты. 
Цыппæрæм хо Клавдя Уелиты райдиан скъолайы куы ахуыр 
кодта, уæддæр иннæ чызджыты уæлдай хæдзары куыстытæм уæл- 
дай æвзыгъддæр уыд. Пионер уæвгæйæ 1936 азы йæхи хъæппæ- 
рисæй схъомыл кодта род æмæ йæ балæвар кодта колхозæн. Уыцы 
рæстæджы колхозæн кусæг тых нæ фаг кодта, кæм уыд механиза- 
ци, техникæ. Хуым æмæ най кодтой галтæй. Клавдяйы род сгал^ис 
колхозæн. Уый уыдис стыр цæвиттон иннæ пионертæн дæр. Йæ 
рæстæджы йыл облæстон газетты дæр фыстой. 
Фæцис та иннæ хотау уый дæр Зиулеты астæуккаг скъола. 
1943 азы бацыд Цхинвалы паддзахадон педагогон институты фи- 
261 

зикон-математикон факультетмæ, паддзахадон фæлварæнтæ ма йæ 
хъуыд, афтæ фæрынчын. Куы сдзæбæх, уæд кусын райдыдта нæ 
горæты дыккæгæм библиотекæйы. Библиотекæйы кусгæйæ, тынг 
бауарзта уырысссаг литературæ æмæ бацыд педагогон институ- 
ты æвзаг æмæ литературæйы факультетмæ. Ахуыр кæнгæйæ уыд 
литфачы парторганизацийы секретарь. 1955 азы фæцис институт 
æнтысгæйæ. Уæдæй абонмæ фæллой кæны нæ горæты фæндзæм 
астæуккаг скъолайы æмæ хъомыл кæны йæ дыууæ сывæллоны. 
Уелиты хъæуы сылгоймæгтæ суадоны былыл «фыдуац» куы 
фехъуыстой, уый 1928 азы уыд, Плионæн уæд райгуырд фæндзæм 
чызг Боболкæ. 
Боболкæ дæр иннæ хотæй фæстæдæр кæм баззадаид, кæд 
æмæ йын уыд, цæвиттон кæмæй хъуамæ райстаид, ахæмтæ, хи- 
стæр хотæ. Хъæубæстæй, хиуæттæй иу æмæ дыууæ «зондамонæ- 
джы» нæ уыд Гоги æмæ Лалионæн, зæгъгæ, та уый дæр, иннæтау, 
ма фервитут горæтмæ. Иуы ма дзы уæ цуры ныууадзут, цæмæн ма 
сыл фыдæбон кодтат... 
Уыцы «зондамонджытæн»-иу Гоги уайдзæфгæнæгау фæкод- 
та: «Уаих фæуат, мæ чызджытæй ахуырмæ се ’гасы ’взыгъддæр 
Боба куы у (афтæ йæ хуыдта фырбуцæн), уæд мын æй куыд уадзын 
кæнутам!». 
Боболкæ 1953 азы æнтысгæйæ каст фæцис Цхинвалы паддза- 
хадон педагогон институты æвзаг æмæ литературæйы факульте- 
ты ирон сектор. Институтæй йæ никуыдæм ауагътой, радтой йын 
ирон æвзагæй практикон сахæттæ. Уым кусгæйæ, радта кандида- 
тон минимум. Равзæрста диссертацийæн ирон æвзаджы фæдыл 
вазыгджын темæ: «Фæрссагми æмæ фæрссагмион конструкцитæ» 
æмæ йæ 1969 азы æнтысгæйæ бахъахъхъæдта. 
Боболкæ дыууæ æмæ ссæдз азы бæрц цæсгомджынæй кусы нæ 
институты æмæ йæ нæ хицауад дæр 1970 азы «Кады нысаны» ор- 
денæй æнæхъуаджы не схорзæхджын кодта. Уæлдæр Аттестацион 
къамис ын 1973 азы æркаст æппæт йæ зонадон куыстытæм, йе ’ну- 
выд фæллоймæ æмæ йын саккаг кодта доценты ном. 
Боболкæ, хистæр хотау, канд æхсæнадон, зонадон куыст нæ 
кæны, фæлæ ма у æртæ сывæллоны мад дæр. Йæ чызг Гæбулты 
Индирæ ахуыр кæны Хуссар Ирыстоны педагогон институты æр- 
262 

тыккаг курсы, хистæр лæппу - Вадим та у Киевы æмбæстагон ави- 
ацион институты дыкхаг курсы студент, кæстæр лæппу - Ацæмæз 
нырма IV къласы ахуыр кæны. 
Чи зоны исчи бафæрса, зæгъгæ, уæлдæр сын иунæг æфсымæ- 
ры кой куы ракодтай, цы фæцис? 
Сæ иунæг æфсымæр Вахтанг, йæ хотау, тынг хорз бæрæггæ- 
нæнтимæ фæцис 1941 азы Зиулеты астæуккаг скъола. Немыцаг 
тыххæйисджытæ нæ Райгуырæн бæстæм мæнгардæй куы ’рба- 
бырстой, уыцы ’хсæв сын рауагъды изæр уыд. Йæхи куырдиатмæ 
гæсгæ фæцыд лæгдзинад æвзарæн хæстмæ, фæлæ фæстæмæ нал 
сыздæхт, нывондæн æрхаста йæ цард йæ Райгуырæн бæстæн, йæ 
фондз хойы абоны амондджын царды сæрвæлтау. 
<^> 

ХИСТÆРЫ РÆВДЫД- 
КÆСТÆРЫ МИДБЫЛХУДТ 
- Ацы сылгоймаг мæм дзæбæх адæймаджы хуызæн зыны, 
фæлæ йыл иу хъуыддагæй мæ зæрдæ худы, - йæ цæстæй мын аи- 
вæй ацамыдта Людæ, палатæйы йæ фарсмæ цы ацæргæ ус хуыс- 
сыд, уымæ. 
Æз аивæй бакастæн рынчынмæ. Æваст фетъæлфыдтæн. Фæн- 
дыд мæ рынчынмæ сдзурын, фæлæ фынæй уыд. Людæйы афарстон: 
- Цы дзы риссы? 
Уый мын лыстæггай радзырдта йæ сыхаджы низы хатт. 
Нымдзаст дæн рынчыны фæлмаст цæсгоммæ, йæ улæфт - 
уæззау, рæстæгæй-рæстæгмæ суынæргъы. 
Кæддæры нуарджын, куыстуарзаг цæнгтæ ныр уыдысты æдых 
æмæ фæлурс, сæ тугдадзинтæ цъæхæй зындысты. 
Æз мæ мидзæрдæйы басагъæс кодтон: «Куыд диссаг у адæй- 
маджы цард». 
Æрæджийау арфастон Людæйы: 
- Цæмæй бахудт дæ зæрдæ ацы сылгоймагыл? 
- Цæмæн куы зæгьай, уæд, дæхæдæг зоныс, ацы стыр пала- 
тæйы рынчынтæ бон-сауизæрмæ цæй кой нæ ракæндзысты. Чи йе 
’фсинæй хъаст кæндзæн, чи йæ чындзæй хъаст кæндзæн. Уый дзу- 
рæгтæй нæу, стæм ныхас скæны. Æрмæст арæх фæзæгъы: «О, йæ 
нывонд фæуон мæ чындз Раяйæн, кæд æз уымæй никуы рахъаст 
кæнон. Уый чындз нæу, фæлæ зæд...» - Йæ койæ нал фефсæды... 
- Фæлæуу-ма, Людæ, йæ чындзы бирæ кæй уарзы, уым æвзæ- 
рæй цы ис? 
- Æдзух «Рая, Рая» кæны æмæ йын кæд афтæ хорз чындз у, 
уæд æм иу хатт цæмæннæ æрбацæуы рынчынфæрсæг? Йæ дзауаг 
264 

чындз æм ныр цалдæр хатты куы ’рцыд, уæд уый къæсæрæй-дуар- 
мæ кæм ис? 
Йæ чызджытæ сæ кæрæдзийæн бар дæр нæ фæдæттынц. Цы 
бон уыдзæн, æмæ йæ сæ дыууæ дæр ма абæрæг кæной. 
- Уæддæр чызг, чызг, мæ хур,- нæ ныхæстæм ма баппæрста, 
иннæ сынтæгыл цы рынчын сылгоймаг хуыссыд, уый. 
- Æз хъуыдыты адзæгъæл дæн: «Ау, Катушæйæн æз иу чызг 
йеддæмæ куы нæ зонын, уæд ма йын адон дыккаг чызг кæй хо- 
нынц...» 
Уалынмæ чидæр палатæйы дуар æрбакодта. Æз æй куы ауыд- 
тон, уæд мемæ дзурæгæн ацамыдтон: 
- Дæлæ, кæмæй феппæлы, уыцы чындз. 
Людæ мын мæ ныхас «бараст» кодта, афтæ фенхъæлдта, æз сæ 
хорз нæ зонын æмæ фæрæдыдтæн: 
- Уый йæ чындз нæу, йæ чызг Рая у. 
Уалынмæ Катушæ дæр райхъал. Раисæйы куы ауыдта, уæд та 
йæ цæстытыл цины ’нгас фæзынд, фæлæ йæм тызмæгæй сдзырд- 
та: 
- Рая, дæ нывонд фæуон, цæмæн ма мæм цыдтæ, нырма дысон 
куы уыдтæ ам, науæд Заретæ дæр чысыл раздæр ахызт. 
- Фæлæуу-ма, мамæ, ды та-иу афтæ ма зон. Заретæ йæхи бæ- 
сты уыд, æз та - мæхи. Дысон дæ тыхстæй куы ныууагътон, уæд 
дæ куыд нæ хъуамæ абæрæг кодтаин? 
Мæ зæрдæ лæууыд? 
Катушæ Раисæйы къух райста йæ мæллæг къухтæм æмæ йын 
рæвдаугæйæ дзуры: 
- Фыдæбонæй уæ марын, мæнæ дæ къух куыд уазал у. 
Мах Людæимæ нæ быцæу фергом кодтам. Катушæ бахудт æмæ 
мын хъæрзгæ хъæлæсæй загъта: 
- О, ’мæ цы, йæ нывонд фæуон Раяйæн, уый мæ чындз дæр у 
æмæ мæ чызг дæр. 
Æммыст, Катушæйæн йæ бон дзурын куы уаид æмæ дын куы 
рахабар кæнид, Раисæйы куыд схъомыл кодта, уый. Фæлæ ацы 
хæдзарвæндаджы æз дæр рагæй зонын, ракæндзынæн дын сæ цар- 
ды «таурæгъ», кæд исты раст нæ дзурон, уæд мæнæ Катушæ мæ 
цуры ис æмæ... 
265 

Дзауы комы Дзадтиаты Илыкъты хæдзар рагæй фæстæмæ дæр 
хъуыстгонд у сæ уазæгуарзагæй. Илыкъ сыбайаг у, стæй уырдыгон 
хæрæфырт. Цъалагомы сæ хæстæджытæ æмæ сæ зонгæтæн, базар- 
мæ цæугæйæ дæр æмæ фæстæмæ здæхгæйæ дæр, уыдысты рæдау 
фысым. 
Гъе, æмæ уыдон чындз куы бауаид Раисæ. Уæд ма хæрз æв- 
зонг уыд, ахуыр кодта Цхинвалы дыккæгæм астæуккаг скъолайы, 
цыдис ансамблы æвзонг фæсивæды кафджыты къордмæ дæр. Аф- 
тæмæй фæзонгæ Дзадтиаты Уаккаимæ. Сæ цæст æрæвæрдтой кæ- 
рæдзийыл æмæ... Дыууæ бæлгæ уды баиу сты. 
Раисæйы мад Нинæйæн уыцы хабар мæнæ-мæнæ æхсызгон нæ 
уыд. Тохы быдырæй йын йæ цардæмбал Джиоты Илакъа йæ фæ- 
стаг письмойы дæр Раисæйы фæдзæхста. 
- Мæ чызгæй сæрыстыр уыдтæн, йæ фидæн мæм бæллиццаг 
зынд. Ныр, аргъæутты ехсы цъыккау, мæ бæллицтæ фæтары сты. 
Цæй ахуыр ма скæндзæн. Æппын нæ, фæлæ мын астæуккаг скъола 
каст уæддæр куы фæуыдаид, - арæх-иу бафтыд мидсагъæстыл. 
Æргомæй та йæ чызгæн фæдзæхста: «Симды бацыдтæ, уæд 
сим, дæу тыххæй мæм худинаг куыд никуы ’рхауа. Дзадтиаты нæр- 
гæ хæдзары змæлын хъæуы. 
Уазæгджын хæдзары-иу бинонтæ афоныл кæм схуыссыдаик- 
кой. Раисæ-иу йе ’фсин Катушæйæн æхсæв лæгъстæ кодта: 
- Райсом-иу мæ раджы сыхъал кæн, мæхæдæг мыййаг куы нæ 
райхъал уон, науæд мыл нæ уазджытæ фæхуддзысты. 
- Хорз, хорз, мæ чызг, - ныфс-иу ын бавæрдта Катушæ дæр. 
Афтæмæй та-иу Раисæ цы уаты хуыссыдис, уымæн йæ рудзгуы- 
тæ æддейæ бамбæрзта, цæмæй-иу мидæмæ рухс ма калдаид æмæ 
Раисæ æгæр раджы ма райхъал уыдаид. Йæхæдæг-иу сæумæцъæ- 
хæй фестад, цæмæй йæ мачи федтаид, æмæ-иу чындзы бæсты 
уынгтæ ныммарзта... 
Æнæхъæн палатæйы рынчынтæ ’рыхъуыстой мæ ныхæстæм. 
- Цытæ дзурыс, ма мæ худинаг кæ, ме ’дылы митæ мын мауал 
мыс, - Раисæ фырæфсæрмæй ныссырх. 
- Уæдæ æцæг тæхудиаджы æфсин æмæ чындз куы стут, æцæг. 
Мæныл та-иу райсом чысыл хуыссæг куы фæхæцыд, уæд-иу мæм 
ме ’фсин сыхы устыты ’рæмбырд кодта: «Бакæсут-ма уæртæ, ныр- 
266 

ма нæ ног чындз лоло кæны», - арф ныуулæфыд, къуымы сынтæ- 
гыл цы æвзонг сылгоймаг хуыссыд, уый. 
- Æвзæр чындз дæр нæй æмæ æвзæр æфсин дæр, мæ хур. 
Чындз æмæ æфсин сæ кæрæдзийæн - хорзгæнæг дæр æмæ æвзæр- 
гæнæг дæр... Иу куы рæдийа, уæд ын иннæ хъуамæ фæбара - ба- 
дзырдта йæм Катушæ. 
- Ныр, мæ бон, мæнæн цыппар сывæллоны ис, фæлæ мæм сæ 
фыд йæ мады цур лæгъз ныхас никуы скæны, уæд мад мæсты фæ- 
кæны, фæдзуры, зæгъгæ, мæн нал хъуыды кæны, кæйдæр æркæ- 
нæггаг ын мæнæй фæзынаргъдæр. Дыууæйæ мыздисджытæ стæм, 
фæлæ æз мæхицæн судзин дæр никуы балхæнын, иухатт хицæнмæ 
дæр æрцыдыстæм. Ныр æй ныхъхъуытты кодтон. 
- О, уæ нывонд фæуон, мах рæстæг æндæр уыд, - Катушæ йæ- 
хиуыл рахæцыд, йæ чъылдыммæ Раисæ æрбадт, афтæмæй дзырдта 
дарддæр, - нæ кæстæрты рæстæг та - æндæр. 
Сæхæдæг фыдæбон кæнынц æмæ сæ куыд фæнда, афтæ ара- 
зæнт сæ цард. Кæстæртæй йæ хистæры чи æвæры, уый йæхи сæ- 
рæн кад кæны. 
Афтæ байгом палатæйы æфсин æмæ чындзы тыххæй «диспут». 
Цалынмæ уыцы «диспут» фæуд кæна, уæдмæ æз чиныгкæсæ- 
гæн мæ таурæгъ адарддæр кæнон. 
Цыдысты бонтæ... Раисæ йе ’нæзивæг æмæ уæздан зæрдæ- 
йыуагæй уайтагъд йæхи бауарзын кодта Дзадтиаты бинонтæн. Сæ 
чындз кæй нал ахуыр кодта, уый тыххæй Илыкъ æмæ Катушæ сæ- 
хицæн бынат нал ардтой. Арæх-иу сæ кæрæдзийæн фæдзырдтой: 
«Кæйдæр сывæллон йæ ахуырæй иппæрд кæндзæн». Æнувыд хи- 
цау æмæ ’фсин сæ кæйдæр хъæбулы уайтагъд барвыстой скъола- 
мæ, иу аз дæр нæ фесæфта. Æстæм кълас куы фæцис, уæд бацыд 
Цхинвалы медицинон ахуыргæнæндонмæ æмæ йын кæд чысыл 
сывæллон уыдис, уæддæр æй 1950 азы каст фæцис æнтысгæйæ. 
Кусын райдыдта облæстон рынчындоны лаборанткæйæ. Уыцы рæ- 
стæджы ма цыд Цхинвалы ахуыргæнджыты хæдзары хуыйджыты 
курсытæм дæр. Райста хуыйæг-мастеры ном. 
Иугæр Раисæ кусын куы райдыдта, адæмимæ куы ’мбæлд 
æмæ цард практикон æгъдауæй куы базыдта, уæд сфæнд кодта йæ 
ахуыр адарддæр кæнын. 
267 

1965 азы каст фæцис Хуссар Ирыстоны паддзахадон педин- 
ституты биологон факультет фæсаууонмæ. 
Ахуыр кæнынæн æрæджы никуы у. 1970 азы та Раисæ иттæг 
хорз бæрæггæнæнтимæ каст фæцис Тбилисы дохтырты дæсныйад 
фæбæрзонддæргæнæн институты курсытæ æмæ райста дохтыр-ла- 
боранты ном. 
Ныртæккæ кусы Цхинвалы гуырæн хæдзары. 
Раисæ 1963 азæй фæстæмæ у СЦКП-йы уæнг. Кæмдæриддæр 
æмæ кæддæриддæр у æхсæнадон куыстыты активон хайадисæг. 
Цалдæр азы фæкуыста Цхинвалы гуырæн хæдзары райдиан пар- 
тион организацийы секретарæй, ныртæккæ та у Гуырæн хæдзары 
культ-массон кусæг. 
Бирæ тыхст рынчынтæ фервæзын кодта Раисæ. Цалдæр азы 
рæдауæй фæлæвæрдта йæ туг. Уымæ гæсгæ хорзæхджын æрцыд 
ССР Цæдисы доноры 1-аг къæпхæны нысанæй. 
Иу æмæ йын дыууæ хатты нæ радтой йæ хорз куысты тыххæй 
арфæйы гæххæттытæ дæр. 
Раисæ у æнувыд хъомылгæнæг, хорз мад. Уый зыны йе ’ртæ 
сывæллонæй. Уыдон дæр йæхиау сты фæллойуарзаг: йæ хистæр 
чызг Жаннæ куыддæр астæуккаг скъола каст фæцис, афтæ кусын 
райдыдта æмæ фæсаууонмæ та ахуыр кæны Хуссар Ирыстоны пад- 
дзахадон педагогон институты историон-филологон факультеты 
цыппæрæм курсы. Астæуккаг чызг- Зæлинæ ис Цхинвалы æртык- 
каг астæуккаг скъолайы дæсæм къласы æмæ музыкалон скъолайы 
æхсæзæм къласы. Кæстæр лæппу Ацæмæз дæр ацы аз байгом кодта 
скъолайы дуар. 
Фыды фарн, дам, мæрдтæм нæ цæуы. Уакка æмæ Раисæйæн 
сæ зæнæг дæр рацыдысты сæхиау музыкалон - кафаг. 
Раисæ мæнгæй нæ фæдзуры, хæдзармæ мæ куыстæй фæлла- 
дæй бацæуын, фæлæ Зæлинæ пианинойы амонæнтыл йе ’нгуылдз- 
тæ куы ’руадзы, уæд мæ фæллад цыдæр фæвæййы, зæгъгæ. 
Гъе, стæй Раисæйы мад Нинæ дæр йæ чызджы æд бинонтæ 
амондджынæй куы фены, уæд йæ кæддæры мæстытæ ферох кæны 
æмæ сæрыстырæй фæдзуры: 
- Æгайтма йын мад æмæ фыды бынаты сæхи цы ’фсин æмæ 
хицау æвæрдтой, уыдонæн кад æмæ аргъ кæнын фæразы. 

СÆРГÆНДТÆ 
Разныхас 3 
Урс æмпъузæнтæ 5 
Сæрзилæнтæ 168 
Дыууæхæлары 227 
Фæсмон 233 
Хуыцау, тагъд мæлæт мын ратт! 237 
Æз дæр ацы хатт. 240 
Фыдæлтыфарн 243 
Ныстуан ирон чызджытæм 247 
Хæхтæй нæма сзынд, афтæмæй аныгуылд хур 251 
Идæдз 254 
Гогийы чызджытæ 258 
Хистæры рæвдыд - кæстæры мидбылхудт 264 
1**2>> 

Джиоева Екатерина Нестеровна 
СФÆЛДЫСТАД 
Художественный редактор Т Алипченкова 
Компьютерная верстка Т Казакова 
Корректор Э. Багаева 
Сдано в набор 19.01.19 г. Подписано к печати 23.04.19 г. 
Формат бумаги 60x84 '/|б. Уч.-изд. л. 16,36. 
Печ. л. 17,20. Тираж 100 экз. Заказ № 1878. 
Отпечатано в ОАО «Издательско-полиграфическое предприятие 
им. В. А. Гассиева», 362021, г. Владикавказ, ул. Тельмана, 16, 
тел.: 76-81-97, 76-99-11, е-тай: 1рр§а51еуа@таП.ш 

