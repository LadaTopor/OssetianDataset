Хæблиаты 
Сафар 
Азабæлас 

Отсканировано 
19 июля 2013 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2013 азы 19 июлы 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

Хæблиаты Сафар 
АЗАБÆЛАС 
Роман, уацаутæ, радзырдтæ 
ДЗ?УДЖЫХЪ?У «ИР» 1998 

84 Осет 
Х-22 
ХæблиатыС. 
Х-22 Азабæлас. Роман, уацаутæ, радзырдтæ — Дзæу- 
джыхьæу: Ир, 1998 — 359 ф. 
Хаблиев С. М. 
Древо жизни. 
13ВИ 5-7534-0666-1 
Совремешюсть и прошлое, их иеразрывная связь и противоречия, фило- 
софское осмысление их — вот основные темы произведений. 
47025Ш01-68 ^ 
ХМ131@3Ь98 1*~П ЫО*" 
15ВЫ 5-7534-0666-1 
© Хаблиев С. М., 1998 

РОМАН 
^Р^ 
АЗАБÆЛАС 
Кæд диссаг нæу, уæддæр мæнмæ диссаг кæсы — куыннæ 
сфæлмæцы алы æхсæв уыциу æртæ аргъауæй. Бафынæйы размæ 
сæ цы изæр нæ фехъуса, уый йæ гыццыл зæрдæйæ сæфтыл 
нымад у. Ахæм изæр та йыл стæм хатт скæны — хæдзары куы 
нæ уон кæнæ искуы куы афæстиат вæййын æмæ йæ ме ’рба- 
цыдмæ йæ мад куы бафынæй кæны, уæд. Хæрæджы къæлæу 
— йæ мад æмæ йæ фыдимæ дæр нæ комы, хибар сынтæджы 
хуыссын дæр, æрмæст мæ фарсмæ. Уымæй æхсæв-бонмæ — 
уазал кæны æви æндæр исты у — адæймаджы бынмæ быры, 
æмæ æнæбары фестъæлф-фестъæлфгæнгæ хуысс: мыййаг æй 
куы ныцъцъæл кæнон. Фынæйы размæ мæлæты дзæбæх вæййы 
— йæ хъарм гыццыл къух мæ хъуырыл æрбаппардзæн æмæ 
уайтагъд йæ сым-сым ссæуы; а, æвæдза, мæхæдæг куыддæр 
афынæй уон, афтæ кæмдæр мæ фарсыл нынныхæсы, мæ быны 
аныгъуылыныл хъары йæхи. Сисын æй, базыл ын æрæвæрын 
йæ сæр æмæ та иу афон суанг дæлфæдты онг ахæццæ вæййы. 
Кæд хæрдмæ ницы фæразы, уæддæр æй куыд æмбарын, 
афтæмæй мадæн цъус хъыггомау у, мæнмæ йæхи кæй ласы, 
уый; иннæмæй та йын æхсызгон куыннæ хъуамæ уа: туг ту- 
джы агуры, æгайтма ахæм æнувыд у йæ дадайыл. 
Чингуыты дæр ын фæкастæн, æндæр аргъæуттæ дæр ын 
фæдзырдтон дзæвгар, уæддæр айдагъ ацы æртæ баззадысты 
йæ зæрдæйы. Æрмæст сын иу изæрæй иннæмæ сæ фæтк ивы: 
кæцы дзы кæд радзургæ у. 
— Раздæр уал хорз дадайы æмæ арсы тыххæй. 
— Уый фæстæ гыццыл лæппуйы, тæрхъусы æмæ папæйы 
тыххæй. 
— Стæй та бирæгъ æмæ рувасы тыххæй. 
Иннæ изæр: 
— Раздæр уал гыццыл лæппуйы, тæрхъусы æмæ папæйы 
тыххæй. 
— Стæй та хорз дадайы æмæ арсы тыххæй. 
— Уый фæстæ бирæгъ æмæ рувасы тыххæй. 
Æртыккаг изæр: 
з 

— Раздæр уал... 
— Уый фæстæ... 
— Стæй та... 
Цалынмæ йын æртæ дæр радзурай, уæдмæ ницæй тыххæй 
бафынæй уыдзæн цыфæнды æнафоны дæр. Стыр хорз æрцæуæ- 
гау сæм æнхъæлмæ кæсы иу изæрæй иннæмæ. 
Цæй аргъæуттæ дзурæг ис мæнæй — афтæ, æнæбары. Адæй- 
маг аргъæуттæ кæмæй базоны, уыдонæй иуы не ’рæййæфтон, 
иннæ та, æрмæст мыл дæс азы куы цыдис, уæд амарди. Ра- 
джы кæддæр чингуыты кæй фæкастæн, æрмæст уыдон: чи дзы 
æрдæгрох фæци, чи — фемхæццæ, чи та — дызæгъ-мызæгъы 
мæхи æрхъуыдыгонд. 
Ахсæв аргъæуттæн сæ уæлдай адджындæры — йæхæдæг 
дæр дзы архайæг кæй у, уымæ гæсгæ — рад æрæййæфта. Дыу- 
уæйæ баззадыстæм хæдзары: лæппумæ æртæ къуырийы 
æмгъуыдæй фæсидтысты æфсадмæ æмæ йæ Гуырдзымæ алас- 
той афицерты æрвылазы ахуыртæм; уастæн бафсис куыннæ 
ис ацы паддзахадæн, салдат ын куыннæ фаг кæны æппын — 
дыууæ азы фæфыста йæ хæс æмæ уый æгъгъæд нæу, сидынц 
æм уæддæр; Рейганæй аст азы дæргъы бæргæ аирвæзтыстæм, 
фæлæ ног æвзæрст Буш ме ’мпъызтытæ батинкæтæм куы ба- 
бæлла, уымæй тæссаг у æмæ, мыййаг, куы æрбалæбура, уæд 
æм хъуамæ цæттæ разынæм; чындз йæ куыстæй йæхи раку- 
ырдта æмæ ныр цыппæрæм бон йæ цæгаты ис, чындзæхсæвмæ 
цæттæ кæнынц Джеуæргуыбатæм — чъынды хæдзарвæнда- 
джы миниуæг: адæм хæрдæфсæст, нозтæфсæст уыдзысты æмæ 
сын уæлæнгайдæр сыстдзæн — йе ’фсымæры зæрды кæдæй- 
уæдæй бинонты хъуыддаг æрæфтыди. 
Ардыгæй дæумæ — не ’хсæвæр: доны фых пырындз æмæ 
цай æнæ дзулæй. Лæппыны уарзон хойраг. Мах цал стæм, 
уалæй йæ адджинагæй хизæм, уый йæ уæддæр исты æфсонæй 
самал кæны. Доны фых пырындзыл дæр уымæн фæцалх: 
слæмар æй, нæлхæ йыл æрæппар æмæ йын æй йæ разы æрæвæр. 
Уыцы лæгъстæхуызæй дæм ныккæсдзæн: 
— Æмæ сæкæр та? 
-*- Гыццыл лæппу-иу сæкæр нæ фæхæры. 
— Фæхæры, фæхæры, ма мæ сай. 
— Иу уидыг фаг уыдзæни? 
— Дыууæ уидыджы, мамæ мын дыууæ уидыджы æркæны. 
Марадз æмæ йæ басæтт. Æнæ ратгæ йын кæм ис, дур, мый- 
йаг, нæу адæймаджы зæрдæ. 
Æмбисхæрдыл ын æнæ сдзургæ нæй: 
— Уарзын æз ахæм. 
Мæ зæрдæ алхæнынæн — иннæ хатт ын æнæзивæгдæр куыд 
æрызæрдон, афтæ — кæд æй нæ уарзы, уæд дæр. Ничи йæм 
кæсы ныридæгæн. Ракъахон æй: 
4 

— Æз æхсыры фыхæй уарзын пырындз. 
— Æз та — нæ. 
Бæргæ йæ хорз хордта фароны онг. Фæлæ фарон сæрд 
æнæхъæн дыууæ мæйы йæ мады ’рвадæлтæм куы арвыста, 
уæд фæкъæссавæлдæхт: ногдыгъд æхсыры хъæстæ фæцис æмæ 
йын уый фæстæ уæнгæл фестад дуканийы æлхæд. Зонгæ та йæ 
цæмæй бакæны, уымæй диссагдæр мæм ницы кæсы; а, æхсы- 
ры авг кæнæ дзæкъул фæуæд, фæлæ йæ мад æртæлитруат ба- 
лоны дæр арæх æрбахæссы дуканийы æхсыр нанайы дыгъды 
æфсонæй. Æнæбары дзы æз дæр ма схуыппытæ кæнын, кæд 
æм бацыбæл уаид, зæгъгæ: «Мæнæ цы адджын у, мæнæ!» 
Куыннæ стæй! Йæ хуызæй йæ базоны дардмæ, хъæстæ дзы нæ 
фæуыдзæн, афтæмæй. Кас ын дзы куы сфыцай, уæд дæр дзы 
йæ дзыхмæ не схæсдзæн, лæгъстæ йын кæнай æви æртхъирæнтæ; 
фæлтау бон-изæрмæ æххормагæй баззайдзæн æмæ изæры дæр 
æххормагæй бахуысдзæни, кæд цай æмæ дзулы къæбæр бахæ- 
ра, æндæр. Рæвдауæндоны дæр дзы уыцы хъаст кæнынц: æхсы- 
ры хъæстæ хойраг йæ дзыхмæ нæ хæссы. А, æвæдза, хæдзары 
дыгъд æхсыр æрбафтыд искуы-иу хатт йæ мады ’рвадæлтæй, 
уæд та йын дзы бафсис нæй: хомæй уа, фыхæй уа, йæ сæртæ 
уой, кас ын дзы скæнай. Фермæйы родты ма афтæ фæзмынц 
хъомгæстæ: зайынафон сæм гæппæввонгæй лæууын хъæуы, 
род йæ мады фæздонмæ цæмæй ма баирвæза; иугæр æхсыры 
хъæстæ куы фæуа, уæд æндæр ницуал бакомдзæн, цалынмæ 
хизынхъом фæуа, уæдмæ, фæлтау стонгæй амæлдзæни. Уæд 
æй, цымæ, цæмæй базоны род дæр æмæ сывæллон дæр? 
Фæстаг уидгуытæ дыууæйæ дæр уыциу рæстæг схастам нæ 
дзыхмæ; æнæбары сындæггай хæрын æз дæр сывæллонмæ 
гæсгæ, науæд мæ тæбæгъмæ йæ цæст дары æмæ фæсте баззай- 
ыны тасæй хæлоф-хæлоф байдайы — чи тагъддæр фæуа. Рæвда- 
уæндоны миниуæг. Сæ фарсыл дæр дзы цы бахæцы цымæ 
афтæмæй? 
— Бабуйы уаты ма мын цырагъ ссудз æмæ мæ машинæ 
райсон. 
Æллæх, Бабу, карды рæхуыстау мын куы ссис дæ ном, 
иунæг минут айрох дæ æмæ та мын æй мæ зæрдыл куы æрба- 
лæууын кодта. 
— Хъуыды ма кæныс Бабуйы? 
— Куыннæ. Сымах-иу кусынмæ куы ацыдыстут, уæд-иу 
мах та шахмæттæй хъазыдыстæм Бабуимæ. 
Мæлæты шахмæттæй хъазджытæ. Æнæ хъазгæ дæр ма йын 
цы уыдаид, хъуырмæ йæ куы скæнæй, уæд. Бинонтæ æнæв- 
дæлон сты: иу телевизоры дзыхмæ бады, иннæ чиныджы кæсы, 
æртыккаг къустæ, къоппытимæ архайы, æмæ сывæллоны 
зæрды хъазын æрæфтыд, уæд-иу æй кæрæдзимæ рарвит-барвит 
райдыдтой: «Марадз, уæртæ уыимæ ахъаз», «Марадз, мæн не 
5 

’вдæлы», æмæ-иу фæстагмæ йæ тъæпп Бабуйыл фæцыд; 
йæхæдæг æм фæдзырдтаид: «Рауай, иумæ ахъазæм, уыдоны 
никуы ницæмæ равдæлдзæн». Æмæ-иу шахмæттæ фæйнæгыл 
уæгъд къуппытæ кæныныл схæцыдысты; чи сæ сывæллондæр 
уыд, марадз æмæ йæ равзар. 
Цалынмæ тæбæгътæ æмæ уидгуытæ æнхъæвзтон, уæдмæ 
цæлгæнæны пъолыл дыууæрдæм сцырын хъазæн машинæйы 
фæстæ йæ зонгуытыл. 
— Ахсæв кæцы аргъау дзурдзыстæм раздæр?— афарстон 
æй къранты цур мæ къухтæ сæрфгæ, кæд, зæгъын, йæ зæрдыл 
нал æрлæууид, аст сахатыл сывæллæттæн цы кино февдисы 
телевизор, уый, æмæ рагацау куы афынæй уа, уæд ма кæд 
истытæ акусин. 
Машинæ рауагъта, пъолыл тымбылцъæгæй æрбадт æмæ 
исдуг ахъуыды кодта. 
— Ы-ы-ы... гыццыл лæппуйы, тæрхъусы æмæ папæйы 
тыххæй. 
Аргъауы коймæ уайтагъд хуыссæнмæ фæраст, кино дзы 
байрох. Кæд ма мæнæн дæр исты мæ къухы бафтид, науæд 
цалынмæ хъал уа, уæдмæ нæ чиныг райсдзынæ, нæ фыс- 
сæнгарз: йæ хабæрттæн æмæ фæрстытæн кæрон нæй. 
— Цырагъ уадз æмæ судза, дада. 
— Цырагъы рухсмæ-иу нæ фæдзурынц аргъау. 
— Фæдзурынц, фæдзурынц. 
Ничи йæм кæсы: уыйæндæр йеддæмæ нæма у, афтæмæй 
йæхи фæнд тæрыны фæлтæрæнтæ кæны. Æгæр раджы йын у 
нырма, йæхи бар æй куы ауадзай, уæд фæстæдæр бынтон нал 
бакомдзæн æртасын. 
— Гъемæ кæд исчи фæдзуры, уæд дзурæд, æз нæ зонын 
рухсмæ дзурын. 
— Гъемæ хорз,— сразы нæвæндонæй, цыма мæ ранхъуыд- 
та, уыйау. 
Ныуулæфыд æмæ сынтæджы къуымы æнхъæлмæгæсгæ ба- 
тымбыл, роцъойы онг хъæццулы бын. 
— Æцæг ды дæр дæ дзаумæттæ ралас, дада. 
— Уый фæстæ сæ раласдзынæн, æз нырма тамако дымынмæ 
цæудзынæн балкъонмæ. 
— Гъемæ хорз. 
Дзаумæтты йæ фарсмæ æруагътон мæхи. 
«Раджыма-раджыма тынг бирæ мит ныууарыд æмæ иу гыц- 
цыл лæппу рæвдауæндонмæ фæцæйцыди. Иннæ сывæллæттæй 
чи йæ мады къухыл хæцыд, чи — йæ фыды. Уыцы гыццыл 
лæппу та хорз лæппу кæй уыд, уымæ гæсгæ иунæгæй 
фæцæйцыд, йæ къахыл хъарм цырыхъытæ, йæ уæлæ æфцæггот- 
джын палто, уæлдзарм худы хъустæ роцъойы бын баст. 
— Уый Лæппын уыди. 
6 

Ома, йæхæдæг. Кæй сдзырдта, уый та — куыд зæрдиагæй 
хъусы, уымæн æвдисæн. 
«0. Æмæ тынг уазал кæй уыди, уымæ гæсгæ мит йæ къæхты 
бын хъыррыст кодта. Æмæ иу дынджыр зазбæласы акомкоммæ 
бахæццæ, йæ бинаг къалиутæ миты уæзæй дæлиау æртасы- 
дысты суанг зæххы онг. Æмæ дын...» 
Ныртæккæ цы фехъусдзæн, уый цинæй сабийы къæхтæ 
хъæццулы бын раздæр фæдыдагъ, стæй та сæмраст сты цъæтæй 
фесхойæгау. 
«Æмæ дын бæласæй чидæр куы сдзурид: «Дæ райсом хорз, 
Лæппын!» Æмæ дын гыццыл лæппу дæр бæласы ’рдæм фæкас- 
ти, фæлæ дзы никæй федта æмæ дарддæр араст, æвæццæгæн, 
дам, мæ хъустыл ауади. Уæд та йæм дыккаг хатт дæр сдзыр- 
дæуыд: «Дæ фæндаг раст, Лæппын!» Лæппу кæсы, æмæ дын 
уæртæ зазбæласы бын миты уæлæ иу тæрхъус бады. «Дзæбæхæй 
цæр, Тæрхъус!» — «Кæдæм цæуыс ацы сæумæйæ, Лæппын?» — 
«Рæвдауæндонмæ, рæвдауæндонмæ. Цæуæм ды дæр мемæ æмæ 
сывæллæттимæ хъаздзынæ».— «Нæ, мæнæн цæуæн никæдæм 
ис ацафон: мæ лæппынтæ нырма фынæй сты æмæ куы рай- 
хъал уой, уæд сын хæринаг раттын хъæудзæни. Фæлтау изæ- 
ры куы раздæхай, уæд-иу мæм æрбадзур æмæ демæ ацæу- 
дзынæн». Ууыл лæппу азгъордта æмæ рæвдауæндоны балæу- 
уыди. Бирæ фæхъазыдысты хъарм уаты, стæй сæ хъæдмæ ра- 
кодтой тезгъомæ. Раст уыцы зазбæласы цурты рацæйцыдысты, 
фæлæ йæ быны тæрхъус цæры, уый Лæппын йеддæмæ ничи 
зыдта æмæ йæ иннæтæй никæмæн загъта...» 
— Уымæн æмæ тæрхъусы лæппынты фæтæрсын кодтаик- 
кой. 
Æгайтма йæ гыццыл зонд ахæмтæ ахсы. 
«0. Миты рагъыл бирæ фæхъазыдысты, кæрæдзийы дæр 
бырстой, къуыбæрттæ дæр æхстой, стæй уæд рæвдауæндонмæ 
рацыдысты фæстæмæ, сихор бахордтой æмæ бафынæй сты. Уый 
фæстæ райхъал сты æмæ ахорæнтæй нывтæ кодтой. Уалынмæ 
æризæр æмæ гыццыл лæппумæ йæ папæ бацыд...» 
Уæды онг дыууæйæ дæр уæлгоммæ хуыссыдыстæм, æз — 
хъæццулы уæле, уый — хъæццулы бын. Ныр мæнырдæм ра- 
зылд, хуыздæр æм куыд хъуыса, афтæ, йæ къух хъæццулы 
бынæй систа æмæ йæ мæ хъуырыл æрбавæрдта. 
«Хæдзармæ йæ куы рацæй кодта, уæд папæ разæй цыд, 
лæппу та — фæсте, миты къуыбæрттæ алырдæм æхсгæ. 
Зазбæласы комкоммæ куы æрбахæццæ сты, уæд дын папæ 
фæстæмæ фæкаст — æмæ лæппу нал и. «Æллæх, кæд æй бирæгъ 
адавта! Лæппын, цы фæдæ?!» — «Ма мын тæрс — мæнæ дæн!» 
— зазбæласы бынæй йæм рахъæр кодта лæппу. Йæхæдæг та 
касти бæласы бын фæсалæй лыстæнмæ — тæрхъусы лæппынтæ 
дзы æхсæзæй хъæбыс-хъæбыс фынæй кодтой». 
7 

— Фондз уыдысты,— фæбæлвырд кодта Лæппын. 
Ома, цал бинойнаджы стæм, уал. Ницы дзы ирвæзы: сæрды 
дæр ма фондз уыдысты; уæдæй нырмæ бинонтæй иу фæхъуыд. 
Кæс-ма, дæ хорзæхæй, æз ын йæ заманы æртæ йеддæмæ куы 
нæ загътон æмæ сæ ай хуымæтæджы куы нæ схæццæ кодта 
фондзмæ. Алцы дæр ын нымад у. Мæнæн та мæ хъуыдыйы 
кæрон дæр нæ уыд бинонтимæ сæ абарын. Фæлæуу, фæлæуу, 
æмæ зымæгон аргъау куы у, зымæджы та ма æхсæз куы 
уыдыстæм. Æви уыйонг не ’ххæссы йæ зонд? 
«Уалынмæ дын тæрхъус æмæ лæппу æвæд миты 
гæппытæгæнгæ разгъордтой надвæдмæ кæрæдзийы къухтыл 
хæцгæ æмæ папæйы æрбаййæфтой. Папæ та йын йæ иннæ 
къухыл ныххæцыд...» 
— Йæ рахиз къухыл. 
Уый дæр фæбæлвырдгæнинаг у. 
«0. Æмæ æртæйæ дæр сæ хæдзармæ æрбацыдысты. Дада 
сыл тынг ныццин кодта: «Мæнæ нæм цæй диссаджы уазæг 
æрбафтыд!» Йæхæдæг ауад æмæ уайтагъд дыууæ уырыдзыйы 
æрбадавта къæбицæй, къранты бын сæ хорз ныхсадта тæвд 
донæй, сæ цъар сын хæрынкъайæ астыгъта æмæ сæ насхафæ- 
ны уадзынмæ бавнæлдта. Тæрхъус æмæ лæппу дæр йæ фарсмæ 
бадтысты ныллæг фынджы цур. Уæд тæрхъус уырыдзы фел- 
вæста æмæ афтæ зæгъы: «Æз æй насхафæны уагъдæй нæ уар- 
зын», æмæ йæ мыртмыртгæнгæ ахордта. Лæппу та йæ хай 
гыццыл уидыгæй бахордта. Уалынмæ телевизорæй 
сывæллæттæн кино æвдисын байдыдтой. Дыууæйæ дæр ныллæг 
бандæттыл сбадтысты йæ размæ æмæ йæм дзæбæх сæхицæн 
кастысты. Бирæгъ чи у, уый дын йæ уæлæ æрхуы тас ныккод- 
та æмæ тæрхъусы æфсонæй бацæуынмæ хъавыд спортзалмæ. 
«Тæрхъус дæ?» — бафарста йæ дуаргæс — бегемот. «Тæрхъус, 
тæрхъус»,— лыстæг хъæлæсæй йын дзуапп радта бирæгъ. 
Фæлæ йыл бегемот фæгуырысхо, йæ кæсæнцæстыты бынæй 
йæм скаст æмæ йæ базыдта. Зæгъгæ ницы кодта, афтæмæй 
сыстад æмæ бирæгъы гуыбынæн йæ къахæй — х-х-а-а-афт! 
Бирæгъæн дæр йæ тасы гыбар-гыбур ссыди, сæрбихъуы- 
ройгæнгæ атахт æмæ кæмдæр къæртайы мидæг скуыси. Кино 
куы фæцис, уæд гыццыл лæппу æмæ тæрхъус дæлфæдтæ- 
уæлфæдтæ бахуыссыдысты æмæ хорз фæфынæй кодтой. Рай- 
сомæй тæрхъус тынг раджы æрыхъал æмæ фестад: «Цæуон, 
мæ лæппынтæ цалынмæ нæ райхъал сты, уæдмæ». Ваннæйы 
йæ раззаг къæхтæ æмæ цæсгом сапонæй ахсадта æмæ гыццыл 
лæппуйы сынтæджы цурмæ æрбауад хæрзрайсом зæгъынмæ». 
Цы у, уымæй хъус фестади, йæ буар æнæхъæнæй ныттынг, 
йæ улæфт дæр ма фæурæдта. 
«Гыццыл лæппу та ма фынæй уыд, æмæ йын тæрхъус мæнæ 
афтæ гыдзы-гыдзы акодта йæ гаккæн». 
8 

Худæгæй бакъæцæл сывæллон; хъæццулы бын дыууæрдæм 
стырындз сты йæ къæхтæ æмæ сæ хъыдзыйы тæссæй йæ гуы- 
бынмæ сæлхъывта. 
— Æмæ лифты къæпсыр нылхъивынмæ не ’ххæссыд æмæ 
гæпп-гæпгæнгæ асинтыл уым дæлæмæ азгъордта,— мæ бæсты 
кæронмæ ахæццæ кодта аргъау.— Ныр та хорз дадайы æмæ 
арсы тыххæй. 
— Фæлæуу, тамако уал адымон балкъоны. 
— Гъемæ хорз. Æцæг мын цырагъ ссудз. 
— Æвзæр, цæмæ дæ хъæуы цырагъ, æнæуи дæр фаг рухс 
куы кæлы уынгæй. 
— Ссудз æй уæддæр. 
Цы нæ йын кæнын — нæ уæнды талынджы иунæгæй. Цæй, 
кæд куы фæхъомылдæр уа, уæд сахуыр уаид. 
Тæхуды, тæхуды, ацы тамакойæ чи фервæзы; мæ бон æй 
дымын дæр куы нал у æмæ ныууадзын дæр. 
Æгæр-мæгуыр цæлгæнæны дæр нæ, балкъонмæ фæцыдтæн 
— къæвдайæ, хъызтæй — дымынмæ, цалынмæ Бабу æгас уыди, 
уæдмæ; йæ разы тамако никуы схастон мæ дзыхмæ; æндæр 
ницы, фæлæ йæ уымæй фæбуц кодтон. Йæ цардцæрæнбон дзы 
цы стырдæр маст бауагътон, уый — мæ тамако дымын. 
Ахуыр дæр ыл мæлæты сонт ахуыр адæн — фыццаг сдымдæй. 
Фарæстæм æмæ дæсæм кълæстæм мæ Хуымæллæгмæ цæу- 
ын бахъуыд, Зилгæйы сæ сæхгæдтой, аст къласы каст куы 
фæдæн, уыцы аз; æхсæзæй йеддæмæ нæ бахызтыстæм æмæ 
нын бамбарын кодтой: сымах номыл кълас нæ дардзыстæм, 
чи уæ куыд арæхсы, афтæ — чи техникуммæ, чи та — 
Беслæнмæ кæнæ Хуымæллæгмæ. Хæстæгдæр æнхъæлæй Хуы- 
мæллæг равзæрстон. Уымæй размæ йæ хъæуысæры мæнæу- 
ыссæн куыройæ æмæ хырхæйфадæнæй арфдæр никуы ба- 
цыдтæн. Уым дæлæмæ куы ахæцыдтæн фыццаг хатт скъолайы 
онг, уæд хорзау бæргæ нал фæдæн, фæлæ ма мын цы гæнæн 
уыди. Фондз-æхсæз километрæй хæстæгдæр нæ уыд нæ 
хæдзарæй скъолайы онг — æнæхъæн сахаты цыд. Ахæм 
æнæкæрон уынг Зилгæйы нæ, фæлæ горæты дæр — уæвгæ та 
цастæ æфтыдтæн горæтмæ — никуы федтон уæды онг. Дыууæ 
зымæджы дæргъы хæцъил дзабырты æмæ æмпъызтытæ къалос- 
ты æвæд мит фæнадтон дыууæ хъæуы æхсæн. Ноджы ма, 
æнæхайыр фæуинаг, æртæ радæй уыдысты ахуыртæ: райсомæй, 
фæссихор æмæ изæронтæ. Дыууæ къласы дæр мæ райсомы рад 
æрæййæфта: авд сахаты æмæ дæс минутыл — фыццаг урочы 
райдайæн. Ома, æхсæз сахаты æмæ фынддæс минутæй 
фæстæдæр куы рахизай хæдзары къæсæрæй, уæд нал баййаф- 
дзынæ, байрæджы дын уыдзæн. Уæдæй фæстæмæ мын уæнгæл 
У Мæскуыйы радиойы сæумæрайсомы дзæнгæрæг: тæккæ ад- 
джындæр фынæймæ-иу куы бахæццæ дæн, уæд-иу райхъуыст 
9 

мæ сæрмæ. Æмæ цъындæй фæтæррæтт лас, талынг уаты стъолы 
тигътыл æмæ бандæттыл къуырццытæгæнгæ пецмæ бацу, йæ 
уæхскæй йын спичкæтæ райс æмæ фæтæгены цырагъ ссудз; 
пецы фæрстæ ма кæд цанæбæрæг хъарм дарынц, уæддæр уат 
ныууазал, комытæф дзы зыны, дуары зыхъхъыртæ мидæджыр- 
дыгæй зæрдæ мæгуыргæнæн салф сæвæрдтой. Æхсæв-бонмæ 
пецы уæхскыл æвæрд къуымбил цъындатæ фырхусæй 
ныхъхъæбæр вæййынц æмæ сæ къахыл скæныны размæ дыу- 
уæ къухы æхсæн аууæрдын хъæуы; гæзæмæ чъыры тæф фын- 
дзыл сæмбæлы: бонцухæй пец цæгъдынмæ зивæг дæр нæ зоны 
мамæ, алайы фæд ыл æппындæр бæрæг куыд нæ уа, афтæ; 
мæнæн та уыцы тæфæй æнаддæр ницы ис, æмæ куы бахъуыр- 
хъуыр кæнын, уæд мæ сдзырд нæ бауадзы: «Нæла-сыла ма у. 
Дæу уыдæттимæ ницы хъуыддаг ис æмæ сæм дæ хъус дæр ма 
дар». Айдагъ дзабырты цалынмæ пецмæ уайай, цырагъ су- 
дзай æмæ фæстæмæ сынтæджы цурмæ здæхай, уæдмæ къæхтæм 
уазал хъарын байдайы æмæ сæ цъындаты куы атъыссай, уæд 
хъарм суанг æнгуылдзты кæрæттæй уæраджы кæхцмæ куыд 
сцæйхилы, уый адæймаг дзæбæх фенкъары; суанг скъолайы 
онг фаг разыны, кæд дзабырты хъустæй мит ныккæлы, уæддæр; 
цæугæ-цæуыны мæм нæ хъары, фæлæ иугæр къласы æрбадтæ, 
уæд стайы æмæ хъарм уаты дæр зæвæтæй, æнгуылдзæй 
æлхыскъ байдайынц. Ныр та уал хихсæны æрдæгих донæй дæ 
цæсгом сæнхъæвз, кæд скъаппы исты комдзаг разына, уæд æй 
æрдæгæууылдæй аныхъуыр, науæд дæр дæ тæнтæ хафгæ дуар- 
æдде фæу, куыддæр Гордеев райсомы гимнастикæ амонын бай- 
дайа, афтæ. Ардыгæй Хуымæллæгмæ æвæд миты куы афсæ- 
рид, уæд ын хорз гимнастикæ уаид, бæргæ. Суанг куыйтæ дæр 
ма зивæг кæнынц уыцафон сæ хъарм лыстæнæй рахизынмæ, 
æрмæст дзы алчи æнæбары хæпп-хæпп кæны мæ къæхты бын 
миты цъæхснаг хъыррыстмæ йæ кæртæй. 
Иунæгæй фæцыдтæн фыццаг аз Хуымæллæгмæ. Дыккаг аз 
мын æмбæлттæ фæцис. Беслæны скъоламæ фарæстæм къласмæ 
чи цыдис, уыдонæн цы сæ зæрдæмæ нæ фæцыдаид — мæ-гъа, 
æмæ Хуымæллæгмæ раивтой. Бæлвырд мын фенцондæр: иуæй 
æмбæлттæ — æнæхъæн цыппар, иннæмæй та Кан Валентины 
(корейаг лæппу, йæ ныййарджытæ фарон æрбалыгъдысты 
Зилгæмæ æмæ быдыры пырындзы куыст кодтой) англисаг 
æфсæддон батинкæтæ — сæ хъустæ уæраджы бынмæ — ахъаз- 
заг разындысты миты фæд лæгæрдынæн; уый — разæй, мах 
та-иу йæ фæстæ ныххал стæм; быдираг налат дымгæ нын нæ 
цæсгом хоста, кæцырдыгæй фæнды куы дымдтаид, уæддæр. 
Валентин мæ фæхъæстæ кодта уыцы æнамонд хорæй. 
Изæргæрæтты бахуыссыдтæн уыцы æхсæв, цырагъ дæр нал 
ссыгътон, уынгмæ дæр нал акастæн — хъуамæ хорз фæфынæй 
кæнон; райсом, ссæдзæм майы мæм фæлварæнты ахсджиагдæр 
10 

æнхъæлмæ кæсы: сочинени. Кæд мæ зæрдæ цыфæнды тынг 
æхсайдта — куыд уыдзæн, цы уыдзæн,— уæддæр мæлæты ад- 
джын фынæй адæн. Цафон уыдаид, мæ-гъа, афтæ мидфынæйæ 
хæрдмæ фесхъиудтон: сынтæг мæ бынæй фæиртæст, мæхæдæг 
та цыма ауыгъдæй аззадтæн уæлдæфы, æмæ уыцы тæккæ уыс- 
мыл хъусты ныццарыдта арвы дывæр цæлхъ. Стæй та но- 
джыдæр æмæ ноджыдæр. Æмыр æхгæд рудзынджы зыхъ- 
хъыртæй мидæмæ лæбурынц цæсткъахæг ирд рухсы хъаматæ. 
Ахæм сонт къæвда рацæугæ никуыма федтон, æцæгдæр, куыд 
загъдæуы, арв æмæ зæхх кæрæдзийы хойынц. Уайтагъд цалдæр 
раны тæдзын райдыдта царæй: кæдыккон хæрог бæлæгъдурæй 
æмбæрзт у хæдзар æмæ ахæм тыхджын уарынтæ нæ уромы, 
кæм тас, кæм къæрта æвæринаг фæвæййынц цалдæр тæдзæны. 
Дыууæ уаты æхсæн дуары хъинц фæцыди æмæ мамæ мæ 
уæлхъус æрбалæууыд: «Фынæй дæ?» Цæй фынæй æмæ цæй 
æндæр! Йæ халаты дзыппæй спичкæтæ систа æмæ цырагъ 
ссыгъта, кæцæй къус исы, кæцæй къæрта æмæ сæ тæдзæнты 
æвæры, уайтагъд сæ цъыкк-цъыкк ссыди æмæ куыд дзагдæр 
кæнынц, афтæ мынæгдæрæй хъуысы. Æдде та арвы иу æрттывд 
иннæйы æййафы, йæ чыххытт фæцæуы, арв иу кæронæй 
иннæмæ къабазджынæй афæды æмæ хуылфыдзаумæттæ 
рæдувæг цæлхъæй зæхх баризы. «У-у, иунæг цытджын Хуы- 
цау, бахатыр нын кæн»,— лæгъстæгæнгæ мæн дæр æмæ йæхи 
дæр фæдзæхсы мамæ. Цафон уа, цымæ? Марадз æмæ йæ базон 
— хæдзары сахат нæй. Цавæрфæнды афон уæд, æрмæст ма 
ацы гыбар-гыбурæн, уæззау цæлхъытæн æмæ къæвдайæн кæрон 
куы ралæууид. Нæй, тыхджындæр цы кæны, æндæр æм бан- 
цайыны зонд нæй. Ноджы ма дымгæйы футтытæм бæлæсты 
къæс-къæс адæймаджы уæнгты тас æфтауы. Цырагъы рухсмæ 
арвæрттывды цыргъ хъаматæ фæмынæгдæр сты, уæддæр ма 
уаты къулыл бæлвырд бæрæгæй стыбар-тыбур кæнынц ру- 
дзынджы акомкоммæ. Уæлхæдзар, рудзынджы фæйнæг, саман- 
дур къултæ хойынц къæвдайы сахатæ, сæ гуыр-гуыр æмæ сыф- 
сыф хъæрдæрæй райхъуысы арвы иу цæлхъæй иннæйы æхсæн. 
Къус-къоппытæ кæрæдзийы дзыхæй исынц тæдзæнты 
«цъыкк-цъыкк». Арвы уæлдай уæззаудæр цæфтæй цырагъ 
батыбар-тыбур кæны ахуыссынæввонг. Æртæхтæ фæйнæрдæм 
куыд хауынц, афтæ къустæ-къоппыты алыварс пъол 
тардæргæнгæ цæуы; мамæ сæм æргуыбыр кæны, чысыл сæ 
фæрсырдæмдæр фессоны, тæдзæны бæстастæумæ куыд 
æййафой. Хорз æмæ уæддæр мидæггаг уаты иу ран дæр нæ 
тæдзы, йæ сæрмæ æмбæрзæн дур æнæхъæндæрæй баззад. Ас- 
тæуккаг уаты сæрмæ та æхсынцъыйы къабæзтæ ныддæлгом 
сты, сæхи йыл æруагътой. Садзгæ йæ куыд хъуамæ ныччын- 
дæуыдаид хæдзары тæккæ рæбын чъылдымырдыгæй; 
хæдæвзæрдæй ссыд, æвæццæгæн, йæ заманы, æмæ йæ фыдæл- 
11 

ты цæст акалын нал бауарзта: замманайы ставд бургага 
æхсынцъы, раст дзыхы тайы рæгъæдæй. Йæ сыфтæр та 
афæдзæй-афæдзмæ уæлхæдзарыл гуппаргай баддзæн æмæ 
æмбæрзæндур схæрог уыдзæн аууонварс йæ уымæлæй, ууыл 
хъуыдыгæнæг ничи фæцис. Стыр хъизæмæрттимæ йæ бæргæ 
бахсæстон мæйы размæ йæ тæккæ къуыбар æфтаугæйæ: зы- 
нархайæн, сындз-джын; ноджы ма кæройнаг лыстæг къали- 
утæй бирæтæ æмбæрзæндурты дæр нынныхстысты фæрсыр- 
дыгæй. Цалынмæ лыггонд пыхцыл къалиутæ райваз-байваз 
кодтон, уæдмæ дурты хæрогдæртæй цалдæр асаст, бирæ та дзы 
фæиртæстысты. Тыхамæлттæй ма бампъызтытæ кодтон кур- 
æггаг дурæй — чи нарæгдæр, чи фæтæндæр, чи даргъдæр, чи 
цыбырдæр; хорз æмæ ма мын уæддæр мамæ ацамыдта — мæхи 
сæр æй не ’рцахстаид — кæройнаг фæлтæр сисын æмæ 
æмпъузинæгтæ уымæй сæхгæнын, курæггæгтæ та кæроны ауад- 
зын, æмæ ныр даргъдæр-цыбырдæрæй зынынц æвидауцæй. 
— Мæ хъустыл ауад æви нæм æцæг исчи хойы?— ру- 
дзынгмæ хæстæгдæр балæууыди æмæ ныхъхъуыста мамæ. 
Æз дæр ма ахæм гуырысхо куы фæдæн. Ау æмæ — афон 
цыфæнды фæуæд, фæлæ ахæм къæвдайы чи хъуамæ хойа? 
Рабадтæн æмæ мæ дзаумæттæ тагъд-тагъд акодтон. 
— Ма байгом кæн дуар, арв нæргæйæ нæ фæтчы,— бæргæ 
ма мæм сдзырдта мамæ, фæлæ уæдмæ къæпсыр фæлвæстон 
æмæ тыргъмæ рахызтæн. 
Арвы нæрын нæ, фæлæ къæвдайы сыф-сыф йæхæдæг дæр 
фаг у хъустæ æмыр кæнынæн. Арвæрттывды æмвæтæн 
æнæнцой тыбар-тыбурæй бæстæ бонау рухс. Кæрт иу кæронæй 
иннæмæ малæй лæууы: цалдæр æмæ дыууиссæдз азы дæргъы 
йæ раздæр æфсин, стæй та чындз фæрывтой æмæ йын йæ сы- 
джыт кæрдæгæмхæццæйæ кæфойыдзыггай чъылдыммæ фæкал- 
дтой; кæрт бæлвырд фæлæнкау æмæ дзы донбадæн рауад. 
Хæдзары дурастæрд рæбынтæ кæд бæрзонддæр сты, уæддæр 
доны бын фесты уыдон дæр. 
Иунæгæй дæр ма куы хоид кæртыдуар, фæлæ цалдæрæй 
тъупп-тъупп самадтой чи армытъæпæнæй, чи тымбылкъухæй, 
цыма сыл стыр хорз æрцыд, уыйау цины хъыллистытæ кæнынц. 
— Йе, Сафар, цавæр фынæй бадæ уагæры?! Уæд та ма дæ 
исчи æд сынтæг систа æмæ къæвдамæ æрæвæрдта! 
Мæхиуыл сæнæууæнк дæн — ау, Æхсарбеджы бæзджын 
хъæлæс уа? Ацы къæвдайы Хуымæллæгæй ардæм? 
— Чи сты, чи?— тарстхуызæй мæ чъылдыммæ сдзырдта 
мамæ. 
Мæнæн куы фæдзæхста, нæ фæтчы, зæгъгæ, æмæ йæхæдæг 
дæр куы нал фæлæууыд, дуары хъинцъ куыд фæцыди, уый 
дæр нæ фехъуыстон уарыны сæх-сæхæй. 
12 

— Дуар бакæн, Сафар, цалынмæ йæ нæ барæмыгътам, 
уæдмæ! 
Æмæ та — тъупп-тъупп: армытъæпæнæй, тымбылкъухæй. 
Æнцонты йæ бæргæ ничи æрбарæмудздзæн, ставдгомау тæрс 
хъил дзы ис цæхгæрмæ тъыст. 
Уатмæ фездæхтæн æмæ пинджак мæ сæрыл æрбаппæрстон. 
— Фæлæуу, кæдæм цæуыс, чи сты, уый бæрæг куы нæ у?— 
мæ къабазыл ныддæвдæг мамæ. 
— Ме ’мбæлттæ сты. 
— Цавæр æмбæлттæ, иуы хъæлæс дæр дзы куы нæ зонын? 
— Стæ-ма, суадз мын мæ цонг — мæ хуымæллæггаг 
æмбæлттæ сты. Сæ хойынмæ сых цалынмæ нæ фæфæдис код- 
той, уæдмæ сæм акæсон. 
Бæгъæмвадæй, фадгуытæ стылдтон — цы феххуыс уыдзыс- 
ты ацы малы дзабыртæ? Æнахуыр хъарм разынди къæвдайы 
дон æмæ рæбыны дурастæрдыл хъавгæ нæ, фæлæ комкоммæ 
кæртыты суых-суыхгæнгæ араст дæн фадхъултæй уæлдæр 
доны, мæ сæрмæ пинджакыл хæцгæ. Дуары хъил райстон, 
æфсæн къæпсыр сæппæрстон. 
Æзраздæрæй сарамæ ныййарц сты. Нæ фæрæдыдтæн, йæ 
хъæлæсæй базыдтон Æхсарбеджы. Йемæ Таймураз, Хадзы- 
мырзæ, Мурат — нæ къласы лæппутæ. Се ’ппæтæн дæр сæ 
дзабыртæ сæ къухы, фадгуытæ — кæмæн цас уæрæхдæр сты, 
уымæ гæсгæ — уæраджы сæрмæ кæнæ уæраджы бынмæ 
фæлдæхт. Сæ бецыччытæ æмхуызон уымæл, арвы рухсмæ 
æрттивынц. 
— Цы уæ расырдта ацы тыгъдызæйы? 
— Темæтæ, темæтæ!— кæрæдзи дзыхæй исгæйæ.— Райсом 
цы темæтыл фысдзыстæм, уыдон базыдтам. 
Хынджылæг сæм цæуы — æркалдтой сын темæтæ рагацау, 
сæ хъустыл уæлдæр схæцæд! Хорз æй зонын уыцы темæты 
хабар. Фæлварæнты размæ бон директортæм фæсидынц рай- 
оны ахуыры хайадмæ æмæ сын сургуч-бецъебейæ æхгæд къон- 
верттытæ байуарынц фысгæ куыстыты темæтимæ. Паддзаха- 
дон стыр сусæгдзинад. Бавзарæд ма искæцы директор 
æмгъуыдæй раздæр йæ сыгом кæнын. Куыстæй фæхаудзæн, 
уый æдде ахæстоны дæр не сбада, уый мæ нæ уырны. Хъуамæ 
дæсæм кълас куы æрбамбырд уой фæлварæн фыссынмæ, уæд 
къамисы уæнгты цур — бецъебе æнæхъæн у, уый сæхи цæстæй 
куыд феной, афтæ — сыгом кæна къонверт, ахуыргæнæгмæ 
йæ радта æмæ уый темæтæ ныффысса фæйнæгыл. Уæд сын 
кæм фæцис ахæм хæрзгæнæг адонæн, чи хъуамæ бахæсса йæ 
ныфс къонверт рагагъоммæ сыгом кæнынмæ? Разынд, разынд 
ахæм хæрзгæнæг: къонверт проекцион цырагъы баифтыгъта 
æмæ афтæмæй бакаст темæтæ. 
— Æцæг æй макæмæн схъæр кæн. 
13 

Уалыл цы сусæгдзинад ахæлиу, уый ма цас сусæггаг у? 
Куыддæр æй базыдтой, афтæ дыууæ къордыл фæдих.сты: иутæ 
— хъæуы бынмæ, иннæтæ — хъæуы сæрмæ, дыууæ дæсæм 
къласæй иуы дæр рохы нæ ныууагътой, хæдзари-хæдзар сыл 
фæзылдысты. Стæй уæд сæ зæрдыл æрбалæууыд: ау, æмæ нæ 
ахсджиагдæртæ Зилгæйæ куы цæуынц, уæд тæригъæд не сты? 
Куыд сæ хъуамæ æнæ хайæ ныууадзæм? Уæдæ Бæтæхъойы- 
хъæуы дæр Саукуыдзæн куыд ис ферохгæнæн? 
— Мах та уымæй æдылыдæр,— мæстæлгъæдæй дзуры Тай- 
мураз.— Нæ хорз зæрдæйæ йæм хæрзæггурæггаг фестæм, уый 
нæм хомæй мидæггаг хæлафы ракаст: «Темæ, зæгъут, базыд- 
там? Гъы, æмæ цы?» Ома, ахъуыдты ут, цæй охыл мæ раба- 
дын кодтат мæ адджын фынæйæ. Куыдзæй гуырд, уымæ куы 
нæ баздæхтаиккам, уæд нæ къæвда бæргæ не ’рцахстаид. Ныр 
ныл дыууæ хъæуы астæу тыгъд быдыры ныккалдта. 
Бæрæг у сæ бакастой — донласт цы уа, уый. Къæвдайы 
бын сæм нæ хъардта, фæлæ сыл ныр сарайы бын ризæг бахæ- 
цыд. Таймураз дзургæ-дзурын йæ хæдон майкæимæ иумæ ра- 
ласта, здухгæ сæ ныллæмæрста, риуыгуыдыр, фæсонтæ æмæ 
дзы цæнгтæ асæрфта, ногæй сæ ныллæмæрста, мæ къухы сæ 
фæсагъта, йæхæдæг хæлиу алæууыд, æргуыбыр æмæ бецыкк 
дæр ма размæ-фæстæмæ алæмæрста дыууæ армæй æмæ йæ 
хæдæттæ йæ уæлæ скодта. Иннæтæ дæр æй бафæзмыдтой. 
Цал сты, уалæй уаты куы балæууыдысты, уæд дзы 
фезмæлæн нал уыд. Мамæ сзилахар, сæ хæдæттæ сын фелва- 
сын кодта æмæ — кæмæн мæ хæдон, кæмæн мæ бæмбæджджын: 
къабазджын Æхсарбеджы аккаг нæм ницы разынди æмæ 
уымæн та æмбæрзæн хъæццул æрбаппæрста йæ уæхсчытыл. 
Къæвда фæсабыр, искуы ма иу цъыкк райхъуысы къустæ- 
къоппытæй, стæм гæрæх ма ныккæны арв иу кæронæй иннæмæ, 
æрмæст йæ мæстыгæр хъуыр-хъуырæй не ’нцайы, кæд 
мынæггæнгæ цæуы, уæддæр. 
— Сымах уал, къæвда цалынмæ банцайа, уæдмæ банхъæлмæ 
кæсут, æз та лæппутæн фехъусын кæнон,— загътон ме ’нафо- 
ны уазджытæн. 
— Афтæ нæ,— не сразы Таймураз.— Хæдзар уынаффæйæ 
фидауы... — Иннæтæ ныххудтысты. Кæй та фæзмы, марадз, 
базон æй.— Хæдзар уынаффæйæ фидауы, æмæ ардæм хъусут. 
Лæппутæм махæй исчи ацæудзæн, ды та сбад æмæ фысгæ кæн. 
— Ацафон?!— базмæлыдысты мæ сæрыхъуынтæ. 
— Ацафон, ацафон. Уæдæ куыд загътай? Æнхъæлыс, 
дзæгъæлы фæцыдыстæм æмбисæхсæв, арв æмæ зæхх кæрæдзи 
куы хойынц. 
— Æмæ лæппутæм та чи фæцæудзæн? 
— Уый мæ быгъдуан фæуæд,— йæ ныхасы хай æрбаппæрс- 
та Мурат, нæ къласы тæккæ фыдцъылыздæр, бæсты иблис.— 
Ды сбад æмæ фысгæ, рæстæг мауал саф. 
14 

Цы хъуамæ загътаин, куыд хъуамæ фæфыдæнхъæл кодта- 
ин, ахæм æбуалгъы рæстæг хъæуæй-хъæумæ чи нæ фæзивæг 
æмæ мæныл йæ зæрдæ чи дардта, уыцы æмгæртты? Уый дæр 
ма дын ахъаззаджы фынæй фæлварæны размæ. 
— Цæй, цæй, гæххæтт рахæсс рæвдздæр, стæй уæд дæхи 
ныссих кæн,— рæмбыныкъæдзæй мын мæ фарс басхуыста 
Хаджи.— Иу Хуыцау, дам, сыдзтæ кæнын зыдта æмæ йæ иннæ 
хуыцæуттæн нæ амыдта. 
Æртæ темæйы. Толстой. Фадеев. Маяковский. Кæцы дзы 
равзæрстæуа? Нæхи зæронд Толстойæн дзы æмбал нæй. 
Цырагъмæ хæстæгдæр бабадтæн æмæ сыгъдæг тетрад райс- 
тон. Мурат æмæ Хаджи хъуырхъуыргæнгæ — «Ахæм рæстæг 
йæ куыдзы дæр æддæмæ ничи атæры!» — фæраст сты лæппу- 
тыл æрзилынмæ. Уарын банцад, уæддæр кæрт малæй лæууы 
— кæд ахъардзæн нырма утæппæт дон зæххы. 
Бадын. Фыссын. Мæ фарсмæ — Таймураз. Уый фарсмæ — 
Æхсарбег. Таймураз мæнæй фыссы, Æхсарбег — Таймуразæй. 
Конвейер. Сыфæн мын йæ иу фарсыл йеддæмæ нæ уадзынц 
фыссын. Куыддæр кæройнаг рæнхъмæ æрхæццæ вæййы, афтæ 
йæ ратонын тетрадæй æмæ йæ сæхимæ айсынц. 
Таймураз йæ дзыппæй бапъерозтæ систа — «Норд». Ныл- 
лæхъир сты, сæ гæххæтт алæбырд. Дзургæ ницы скодта — 
мидæггаг уаты йæ мамæ куы фехъуса: кæд дуар æхгæд у, 
уæддæр ын чи цы зоны, фынæй уа æви хъал,— фæлæ йæ сæр 
додойгæнæгау ныттылдта. Йæ сагъæс мæнмæ дæр æмæ Æхсар- 
бегмæ дæр нымады нæу — ничи нæ дымы. 
Иннæты разæй Кан фæзынди. Цыма йæ тынг рагæй нæ фед- 
там, уыйау ыл ныццин кодтам: «Уæуу, мæнæ ма кæдæй-уæдæй 
Хъантемыр!» (Уыцы ном ыл сбадти). «Банцай!» — уыди йæ 
дзуапп. Цалдæр ирон дзырды зоны. 
Хабар ын æмбæрстгонд у æмæ æнæ уæлдай рафæрс-бафæрсæй 
фыссыныл сбадт, тетрад дæр æмæ фыссæнгарз дæр йæхимæ 
разынд. 
Цалынмæ иннæтæ — Арсен, Елæмырзæ, Геннадий (уый дæр 
корейаг лæппу) — æмбырд кодтой, уæдмæ фæстаг стъæлф 
сæвæрдтон. Сыстадтæн, мæ къабæзтæ айвæзтон. Стъол сын фаг 
нал у, уæддæр уыцы къуындæджы хъуыддагхуызæй хыртт- 
хыртт кæнынц. Урочы дæр афтæ сабыр никуы бадтысты. 
Искæмæй иу ныхас куы схауы кæнæ цæуыл у, уый бæрæг 
нæй, афтæмæй куы ныппыррыкк ласы, уæд ыл иннæтæ кал- 
мау ссыф-сыф кæнынц: «С-с-с»... Муратæн бынат нал разынд 
æмæ рæстæг дзæгъæлы сафыны, науæд хъыгдарыны бæсты 
мæ хуыссæны батымбыл æмæ уайтагъд афынæй. Йæ цурмæ 
бацыдтæн æмæ йæ басхуыстон. 
— Уадз æй, цæмæ йæ хъал кæныс?— сдзырдта мæм Æхсар- 
бег. 
15 

— Куыд цæмæн? Уадз æмæ рафысса йæхицæн, уæртæ мæ 
бынат суæгъд. 
— Куыд суæгъд? Æмæ иннæ темæтæ та?— схор-хор код- 
той, цал сты, уалæй. 
— Цавæр иннæ темæтæ ма? Иу уын фаг нæу? 
— Кæцæй?! Фæгуырысхо ныл уыдзысты, æмхуызон куы 
разыной нæ фыстытæ иууылдæр, уæд, æмæ нын «дыууæтæ» 
нысхойдзысты. 
— 0, æндæр сæ мæт нæй. Уыцы хуызæнæй уын темæтæ 
дæр нæ радтаиккой. 
— Сывæллон дæ æви цы?— Таймуразы тæккæ карздæр 
фидис.— Чи нын сæ радта, нæхæдæг самал кодтам, æндæр. 
Æхсæвгæс Илушæйæн хуын бахастам — графин, ноджы ма 
æвгъайуаджы æфтаугæ карк дæр сæргæвдын бахъуыд. Æмæ 
куы ныффынæй, уæд директоры стъолы лагъзæн дæгъæл ссар- 
дтам. Физикæйы кабинетæн та, дæхæдæг æй зоныс, йæ дуар 
æнцон сыгомгæнæн у. 
— Омæ нал кусы мæ сæр къодахæй уæлдай æппындæр. 
— Ницы дын уыдзæн — лæг фыдæбонæн у. 
Фыссын ма, чи зоны, мæ бон бауид, фæлæ райсоммæ ауæр- 
дын мæхиуыл, афынæй мæ фæнды. Нæ мæ ныууадздзысты, 
куыд кæсын, афтæмæй. 
Дуар байтыгътон æмæ тыргъмæ рахызтæн. Арв расыгъдæг, 
йæ бæстастæу былкъахыр мæй æрцауындзæг. Кæрты мал 
фæтæнæгдæр, хæдзаррæбыны дон нал ис, æрмæст ма 
фæткъуыйы сыфтæрæй иугай æртæхтæ лæдæрсы æмæ кулгон- 
ды сæ цъыкк фæцæуы. Сыбыртт никæцæй хъуысы, æрмæст 
цæхæрадоны чъылдыммæ дæлбылы цъымарайы хæфсытæ 
нæуæндонæй æвзарынц сæ фæскъæвдайы фæсус хъæлæстæ, 
мынæг хъырру кæнынц. 
Чи куыд раздæр фæвæййы фыст, афтæ мæ фæдыл тыргъмæ 
рацæуы — иннæты ма хъыгдара. Æнæ сдзургæ дæр кæм и, 
æмæ нæм мидæгæй рахъæр кодтой: 
— Ма нæ хъыгдарут! 
Хæдзаррæбыны сурдæрыл сарамæ рацыдыстæм: Таймураз, 
Æхсарбег, æз. Нæ тæккæ фæстæ рахæццæ Кан дæр. Йæ дзыппæй 
«Мокко» сигаретты къопп систа, хæрздæф, сыгъзæрин 
тæлмджын; тамако уæнгæл кæмæн у, уый дæр бацыбæл уыдзæн 
сæ уындмæ æмæ гæзæмæ какаойы тæфмæ. Ахæм хорз дын рак- 
æнай Таймуразæн: 
— Уæллæй, мæ хъустæ ныддæнгæл сты изæрсарæй. 
Адджын пъæрттытæ кæны, фæздæг фындзыхуынчъытæй 
уадзы. 
Мæнмæ дæр æрбадардта къопп Валентин: 
— Сдым дзы. Хуыссæг фæсурынæн йæхицæй хуыздæр хос 
нæй. 
16 

Цæмæн æй райстон — мæ-гъа. Æвæццæгæн, мæхимæ лæгдæр 
фæкæсынæн. Хъæугæ мæ ницæмæн кодта, уæды онг куы 
фæцардтæн æнæ уымæй. Сомыгонд кæд нæ уыдтæн, уæддæр 
дзы мæхи дæрдты ластон, дымджытæм хæстæг никуы ба- 
цыдтæн Къоддоры фæстæ. Æхсæзæмты æви æвдæмты уыдаид 
хабар? Уалдзыгон уыди, уый бæлвырдæй хъуыды кæнын. 
Фæссихоры хъарм хурмæ-иу куы раирвæзтыстæм, уæд адæй- 
магæн урокмæ дзæнгæрæг йæ тъæнгтæ цагъта. Уæддæр-иу 
кæрты алы кæрæттæй скъолайы бæстыхаймæ ныххал стæм. 
Афтæ рауад ацы хатт дæр. Цанæбæрæг нын айрæджы Къоддо- 
римæ дыууæйæ; тыргъмæ куы бахизай, уæд тæккæ кæройнаг 
къласæй сыбыртт кæй нал хъуысыд, уымæй бамбæрстам, Ас- 
лæнбег, ахуыргæнæг, нæ разæй кæй фæцис. Æллæх, ныр та 
йæ уайдзæфтæм чи хъусдзæн! Куыддæр тыргъы фæмидæг стæм, 
афтæ рудзынджы тæрхæгыл фæкомкоммæ стæм фæздæгкалгæ 
сæвджынгомау «сæгъы къахмæ». Хуыцауы æлгъыст Къоддор 
æм фæлæбурдта æмæ адджын пъæрттытыл схæцыд. Бæргæ ма 
йæм сдзырдтон: «Ныууадз æй, байрæджы нын!» Раст уыцы 
тæккæ уысмыл Аслæнбег къласы дуарæй ракаст (уый 
æрæвæрдта, æндæр чи, судзгæ тамако рудзынгыл, урочы размæ 
йæ куыд адыма) æмæ Къоддоры куыннæ ауыдтаид: «Цæй куыд 
у, æгæр хъæбæр дæм нæ кæсы?!» Урокмæ нæ, фæлæ скъоламæ 
дæр нал фæзынд уыцы бонæй фæстæмæ Къоддор. Йæхи 
æфсармæй, æндæр сæ куыннæ зыдтой ахуыргæнджытæ, 
æнæхъæн скъолайы дæр чи дымы, уыдоны, бонцухæй нын нæ 
дзыппытæ куы фæлдæхтой. Уæд... уæд ныр... Сонтæй йыл афтæ 
фæцалх уыдзынæн, уый æнхъæл чи уыди. Сдымдтон æй. 
Хæрзад, фæлмæнгомау. Дзæгъæлы-иу куы нæ ракалд алы 
урокæй-урочы æхсæн кæрты фæскъуым уазæгдонæй сæ фæздæг. 
— Сулæф æй,— амоны мын Валентин.— Æнæ сулæфгæйæ 
ницы æххуыс у. 
Баулæфыдтæн æй. Сæр сындæггай разылди, ныхъхъуыс- 
тон мæхимæ. 
Валентин мæм чырчыргæнгæ ныккомкоммæ. Æнхъæлдта: 
ферхæцдзынæн, цæссыг акæлдзæни æмæ хъуыххыхъуых- 
хыгæнгæ сигарет дард ныззыввытт ласдзынæн, цард-цæрæнбон 
æй мæ дзыхмæ нал схæсдзынæн. Кæцæй хæйрæг уыди, фарас- 
таздзыдæй дзы кæй фæхъæстæ дæн æмæ суанг уæд кæй сул- 
æфтытæ кодтон æфсæддонтæй давæггаг тамакойæ скъолайы 
чъылдыммæ бæзджын бæрæзедоны. Фæлæ мын уæд мæ фы- 
дымады хос — пысырайы гуцъулайæ бæгъæм счъилтæн — 
хорз феххуыс, æнæхъæн аст азы дæргъы йæм æмгæрон нал 
бацыдтæн. 
Сæуæхсиды тæлм бæлвырд куы фæбæрæг æмæ ме ’мбæлттæ 
куы ныххæлиу сты, æрмæст мын уæд фæци мæхи æруадзыны 
амал. Цастæ ма бафынæй уыдаин æмæ райсомæй бынтон 
17 

къодахсæрæй араст дæн фæлварæнмæ. Фæндагыл та дзы иу 
бадымдтон уыцы «моккотæй» æмæ цыма сæр бæлвырд 
фæсыгъд æгд æр. 
Фæсфæлварæн скъолайæ нæхимæ рацыдыстæм стыр сих- 
æрттыл. Дыууæ хъæуы æхсæн доныбылмæ баздæхтыстæм нæхи 
найынмæ. Донмæ бахизыны размæ змисыл ныддæлгоммæ 
стæм, фæсонтæ хуры судзгæ тынты æвджид бакодтам. Зноны 
къæвдайы фæстæ змисæн нырма айдагъ йæ уæлцъар ахус æмæ 
цæхæртæ калы, гуыбыныцъарæй йын йæ бинаг фæлтæры уазал- 
гомау уымæл æнкъарын. Хуыссæгхъæлдзæгæй уайтагъд бæргæ 
афынæй уыдаин, фæлæ æвиппайды цæстытæ тартæ кæнын 
байдыдтой, сæр разылдис æмæ зæрдæ схаста. Змисæй 
кæрдæгмæ ахылдтæн мæ цыппæртыл, мæ развæндаг мæм нæ 
зындис, афтæмæй, æмæ чысыл фалдæр мæ артæнтæ фæкалд- 
тон. Амбырд мыл сты. Чи мын мæ тæрныхыл хæцыд, чи мын 
мæ фæсонтæ армытъæпæнæй сæрфта, чи дыууæ армыдзаггай 
змæст дон скъæфта æмæ мын æй мæ къæбутыл калдта. Диссаг 
у, уыцы тыхлæмæрстæй сæры дадзинтæ куыннæ атыдтой. 
Дзæвгар фæстæдæр æй базыдтон — тамакойы марг йæхимæ 
æмгæрон нæ уагъта буар, лæгъстæ мын кодта: бахиз мæ уыцы 
емынæйæ. Фæлæ йæ ницæмæ æрдардтон. Къуыри. Дыууæ 
къуырийы. Боны дæргъы куы иу тамако, куы цалдæр. Курæг- 
гаг æмæ хуыснæггагæй, куыд ничи мæ фена, афтæ. 
Фæгуырысхо мыл мамæ — тамакойы фæздæг кæнæ тæф йæ 
фындзыл сæмбæлди, æндæр цы. Зæгъгæ мын ницыма кодта, 
фæлæ цалдæр райсомы мæ тарф фынæйæ бамбæрстон: мæ 
цурмæ йæ къахфындзтыл æрбахъуызы æмæ комытæфмæ сму- 
ды; диссаг мæм кæсы, йæ хъуызгæ къахдзæфтæм куыд рай- 
хъал вæййын, æнæуи уæлкъæй кастрункæйы кæнæ тебæйы 
гыбар-гыбурмæ, рудзынджы тæккæ фарсмæ фæрæты къупп- 
къупмæ куы нæ хъал кæнын, уæд; сысмуды, сысмуды, стæй 
мæ хæлаф сынтæджы къухæй райсы æмæ йын йæ дзыппытæ 
сфæлдахы — тамакойы рыг дзы ис æви нæй? Никуы дзы ницы 
ссардта, фæлæ мæ уæддæр тæфæй базыдта. Лæгъстæйæ, 
æртхъирæнæй, цæссыгæй — нæй, ницæмæй мæ бацис йæ бон 
баиргъæвын. 
Уæд уагæры цавæр æнамонд хор разынд, афæдзы фæстæ 
мæ цард æмæ мæ марды бæрæггæнæн куы ссис. 
Уæд ма нæ чъылдыммæ Хуымæллæджыдоны рагон фæд 
цъымарайæ бæрæг дардта, скъолайыл дæрдты æркъæлæт. Йæ 
фæйнæ фарс — незамантаг хæристæ, Дзагъулаты Зауырбег сæ 
йæхи хуыдта, кæд сæм æндæр ничи дардта бар, уæддæр; ца- 
лынмæ йæ хъаруйы уыди, уæдмæ сæ афæдзцухæй хъæдуры 
михæн цагъта. Цæй хъæдуры мих у хæрис — иунæг сагъды 
фаг, дыккаг аз æй нал нытътъысдзынæ, кæд ма сугæн бабæз- 
за; стæй суг дæр цастæ суг, æндзарæн, æндæр дзы тавс нæй. 
18 

Зауырбег куы æрхæлддзаг æмæ йæ бон бæласы рагъмæ хизын 
куы нал уыди, уæд хæристæ дæр уæларвмæ æмæ фæйнæрдæм 
ныццавтой, сæ зæнгтæ та се ’ппæтæн дæр æмхуызон гуыбыр; 
сæ ныссадзынæй фæстæмæ афтæ рахастаиккой æви Зауырбегмæ 
гæсгæ фæгуыбыр сты, науæд Зауырбег уыдонмæ гæсгæ фæ- 
гуыбыр, мæ-гъа; цæмæй цардысты æмæ куыннæ фæлдæхтысты 
уыцы къабæзты уæзæй, уый æгæр диссаг дæр ма у: тутт мæра, 
æмбæхсгуыты хъазынæн — агургæ æмæ æнаргæ, сау 
хъæндилæй æмæ æнгуылдзы стæвдæн æлгъаг уырынгтæ къуы- 
дыр кæлмæй æмыдзаг куы нæ уыдаиккой, уæд. 
Цæмæдæр гæсгæ цъымарайæн æрмæст йæ иуырдыгæй фарс 
гуырыди æнхъизгæ суадæттæ — Хуымæллæджыдонæн йæ фæд 
кæддæр ауылты кæй уыд, уый бæлвырд æвдисæн. Цал уыдыс- 
ты, цал? Гуыдиаты дæлбыл, Дзгойты дæлбыл, Бесæгъуыры 
æмæ нæхи Ефæндыйы дæлбыл, Дзагъулатæн сæхи дæлбыл, 
Дзиуаты дæлбыл; раст цыма сæ хæдзæрттæ, суадон кæм ис, 
уымæ гæсгæ æрæвæрдтой, уыйау. Змис фæйлаугæ æнхъызтыс- 
ты суанг тъæнджы мæй дæр, сæхицæн фæд лæгæрстой миты 
æмæ ихы астæуты, цъымара æрхус нæ уагътой. Нуазынмæ та 
афтæ хæрзад, æмæ сæм канд ног чындзытæ æмæ чындздзон 
чызджытæ нæ, фæлæ зæронд устытæ дæр дыгай къæртатимæ 
зивæг нæ зыдтой цалдæр уынджы сæрты. Сæ уазалæн дæндаг 
суанг сусæны мæй дæр нæ фæрæзта. 
Йæ заманы доны бын, æвæццæгæн, дур æмæ хуыр уыдаид, 
фæлæ ныр лæхъир æлыг, куы дзы æрлæууай, уæд былгæрæттæм 
хæстæг кæм фадхъултæм аныгъуылдзынæ, кæм уæрджытæм, 
астæуæй та — ронбастмæ. Сæрд — къогъобадæн. Къогъойы 
мондагмæ та — хæфсбадæн; иугæр къæвда ма уæд, æндæр сæ 
уасынæй æхсæв-бонмæ хъустæ æнцой нæ зыдтой. Цæмæдæр 
гæсгæ боныгон нæ зарыдысты. Фынæй уыдаиккой, æмæ уый 
зæгъæн дæр нæй: цъымарайы былты адæймаг фæцæуы кæнæ 
куыдз фезгъоры, уæд-иу гæрзæй-гæрзмæ тъыллуппытæгæнгæ 
доны багæппытæ кодтой. А, æвæдза, æризæр, уæд иугай сæ 
хъæлæстæ фæлварын байдыдтаиккой, раздæр згæхæрд хъыр- 
рыстимæ, кæрæдзимæ нæ хъуыстой, афтæмæй, стæй куыд- 
фæстæмæ иу иннæйы дзыхæй исын байдыдтаид: чи дзы за- 
рæгамонæг, чи хъырнæг. Кæд тæфсæг æцæгдæр къогъойæ 
хæцы, уæд цагъды та куыннæ фесты къогъодзуанæй, адæмæй 
дзы иу куы ничи ирвæзт алы сæрд фæрынчынæй. 
Фыццаг курс каст фæдæн уыцы сæрд. Уæды онг Шолоховы 
зыдтон, дæсæм къласы хрестоматийы «Фæлдæхт нæудзарæй» 
цы сæргæндтæ кастæн, æрмæст уыдонмæ гæсгæ. Ныр та чин- 
гуыты чиныг — «Сабыр Дон» — мæ къухы бафтыд æмæ æхсæв- 
бон нал нымадтон. Хурхæтæны фæстæ кæд хæмпæл хæрдмæ 
ныццавта, уæддæр мæ цæхæрадоны мæт нал уыди, сæумæйы 
сатæгæй цалдæр æнæбары къуырццы кæд ракодтаин рувæнæй, 
19 

æндæр, æмæ рувгæ-рувын дæр мæ хъуыдытæ Григорийы 
æвирхъау здыхтытæ хъысмæтимæ уыдысты. 
Æлыгбын сара сатæгæнхъæлæй бæргæ бапырх кодтон гого- 
ныдзаг донæй, фæлæ цалынмæ йæ иу кæронæй иннæмæ 
цыдтæн, уæдмæ фæдбæрæг нал баззади — сусæны æиудмæ 
уайтагъд айсысти. Уагæр ма бон йæ тыхы ауы бацæуа, уæд цы 
уыдзæни? 
Сарайы къулы рæбын — чъылдымджын дæргъæй-дæргъмæ 
бандон йæхи æмдæргъ стъолимæ. Бæстон бадт æркодтон æд 
чиныг стъолы уæлхъус æмæ та аныгъуылдтæн диссаджы ду- 
нейы. Цас фæкастаин, нæ зонын, фæлæ мыл иуафон æнахуыр 
хуыссæг стыхджын. Уый дын гъе! Цæсты уæлтъыфылтæ мæ 
коммæ нал кæсынц, схæцын сыл нал фæразын. Дзæгъæлы нæ 
вæййы, дзæгъæлы, мамæйы загъд, дæ цæстытæй бынтон ба- 
куырм уыдзынæ, уыцы æмбисæхсæвмæ цырагъы рухсæй сæ 
сфизонæг кодтай, зæгъгæ. Степан хæстæй йæ хæдзармæ кæм 
сыздæхт, уырдæм куы бахæццæ дæн, уæд чиныджы рæнхъытæ 
æддæг-мидæг уайын байдыдтой, нал сæ æвзæрстон. Мидæмæ 
цæуон, уым иугæр рудзынджы фæрстæ куы бахгæнай, уæд 
замманайы сатæг вæййы цыфæнды æнтæф бон дæр. Фæлæ 
сыстыны æмæ уатмæ бацæуыны бæсты бандоныл мæхи уæл- 
гоммæ куыд æруагътон æмæ куыд фæтыгуыр дæн, уый уæвгæ 
дæр нал бамбæрстон. 
Хурныгуылды мамæ быдырæй куы æрбацыд, уæд мæ, кæм 
æрфæлдæхтæн хъæбæр бандоныл, уым æрбаййæфта. Æнхъæл 
уыд æмæ афтæ æнæуи афынæй дæн. Йæ хъуыр-хъуыр цæуы: 
— Гъы, нæ йæм кæсут — кæркуасæнтæм фæбады æхсæв, 
ныр дыууæизæрастæу йæхи ауагъта. Ахæм цард ын æрцыди. 
Цымæ ахсæв та ма куыд бафынæй уыдзæн? 
Йæхæдæг йæ зилæнтæм бавнæлдта. Уаты дуары хъинц 
фæцыд. Стæй та мæ тæккæ фарсмæ мæнг хæдзары — пецы 
къæйы цæстыты æнад хъыррыст, æртысгæнæй сæ иуварс ас- 
сыдта. Хъуджы мынæг «æм-му» дуары æдде. 
Цас рæстæг рацыдаид — мæ-гъа. Мæ номæй мæм куыд дзу- 
ры мамæ, уый бæргæ хъуыстон, æрмæст æрыхъал мæ бон нæ 
уыд. Стæй мæ уæд уигъын байдыдта. Æллæх, цымæ мæ цæу- 
ылнæ ныууадзы, куыннæ йæ æмбары, куыд тарф фынæй дæн? 
Йæ уд та мыл фæхауди, æндæр цы... 
Мигъ нæу, мигъæй тардæр æмæ бæзджындæр лæууы мæ 
цæстыты раз, ирд стъæлфытæ дзы æнæнцой зилдух кæнынц 
куы сындæгдæрæй, куы цырындæрæй, æрмæст кæрон нæй сæ 
зилдухæн, куы æрбаввахс вæййынц, куы — адæрддзæф; 
куырдадзы дзæбугты æнæнцой æнахуыр цъæхснаг зылангæй 
хъустæ æмыр кæнынц. Мæ уæхсчытыл мын схæцыди — ра- 
бад, рабад, мæ къона,— фæлæ ма чи у рабадынтæн; мæ сæры 
къупп бандоныл фæцыд æмæ цæстытæ цæхæртæ акалдтой; 
20 

цыдæр фæлмæн мын мæ нывæрзæн авæрдта. Мæнæ цы хорз у 
афтæ хуыссын, куыннæ йæ æмбары! Нæ мæ ныууагъта уæддæр, 
рабадын мæ кодта тыххъуырдухæнæй, мæ дæларм бацыд æмæ 
мæ уатмæ фæхоны. Нæ коммæ кæсынц къæхтæ, зæхх мæ 
йæхимæ æлвасы, уæрджытæ фæдыдагъ вæййынц, куы иу дза- 
быры фындз фæныхсы, куы иннæ. Сабийы йæ афонæй раздæр 
къахæй ауайыныл куы ахуыр кæнай, уыйау. 
— Фæстаг дæ нуазын нал хъуыди, æфсымæр!— Цыфæнды 
фæлладæй æмæ тыхстæй дæр йæ хъазын нæ уадзы — йæхицæн 
ныфсы хос. 
Цæстытæй ракæсын æмæ та æрцъынд вæййынц. Арвмæ 
скæсын чи фæразы, фæлæ нæ размæ цудтытæгæнгæ дыууæ 
аууонæй бæрæг у — цалхыдзаг мæй дзæвгар суади. Цæй даргъ 
у, æвæдза, сарайæ уатмæ фæндаг, кæрон ын никуал уыдзæн, 
æвæццæгæн. Куы размæ цудын, куы фæрсырдæм, æмæ мамæйы 
дæр мемæ фæцæйхæссын, тыхамæлттæй мæ уромы. 
Нæ йæ зонын, мæ хуыссæныл куыд сæмбæлдтæн. Хъæццу- 
лы бын бæргæ дæн, уæддæр мæ гæртт-гæртт цæуы. Куыннæ 
йæ æмбары мамæ, куыд тынг уазал мын у, ноджыдæр ма мыл 
иу хъæццул куыннæ æрæвæры, ихæнæй йын куы амæлдзынæн. 
Цы ма фæуон — афтæ уазал мын куы никуы уыдис 
æппындæр. Пецы арт сæндзарын дæр куыннæ ахсы йæ сæр 
мамæйæн? 
Мæнæ цы мæгуыр дæн, мæнæ, сдзурынæн чи нæу. Уæд уаг- 
æры æгомыг хайуан та цæй мæгуыр у, йæ зæгъинаг зæгъын 
чи нæ фæразы. 
Кæимæдæр ныхас кæны мамæ, фæлæ чи у, уый равзарынæн 
нæ дæн йæ хъæлæсмæ гæсгæ. Сыхæгтæй исчи æрбауад, 
æвæццæгæн. Мæнæ мын мæ сæрыл схæцыдысты æмæ æхсыры 
агуывзæ — йæ тæф фындзы смидæг — мæ былтыл андзæвыд. 
Нылхъывтон сæ æмæ сæр батылдтон: нæ мæ хъæуы. 
— Дон та? Дон дæр дæ нæ хъæуы?— æргуыбыр мæм кодта 
мамæ, йæ комытæф мæ цæсгомыл сæмбæлд. 
Сæры батылдæй та бацамыдтон: ницы мæ хъæуы. 
— Æдылы дæ, æмæ æдылыйæ дæхи хæрыс, æндæр ницы.— 
Йæ хуыздæр хæлар Уæлинка. Хъæлæсæй йæ нæ базыдтон, фæлæ 
йæ ныхасæй: раджы кæддæр, скъоламæ куы нæма цыдтæн, су- 
анг дзы уæд цытæ фехъуыстон, уыдæттæ мæ нал ферох сты. 
Æмæ та ныр дæр уыцы ныхасмæ бавнæлдта: — Гъер амæ аирвæ- 
зын æнхъæлмæ кæсыс, мæкъуылы цъиуау? Бæргæ дын дзырд- 
тон тæккæ райдайæнæй: цæринаг нæу, фæлтау дæхи сæры кой 
бакæн. Ныр марадз, йæ цуры тъиз бонцухæй стъæлфгæ. 
Куыд ницы дзуапп ын дæтты мамæ? Æви йæм раст кæсынц 
йæ ныхæстæ? 
Мæхи цымадæй цæстытæй бæргæ ракæсын, æрмæст æго- 
мыг тары ницы уынын уыцы зилдухгæнгæ стъæлфытæй 
21 

дарддæр. Афтæмæй та йæ цæмæдæр гæсгæ хорз зонын, уаты 
цырагъ кæй судзы. 
Сынтæг мæ бынæй фæиртæсы сындæггай æмæ ауындзæгæй 
аззайын мылазон тар мигъы, буары уæз нал вæййы бумбу- 
лиау. 
Цы бон у абон? Цас рæстæг фæдæн уыцы тар мигъы 
ауыгъдæй? 
— Сафар, хъусыс мæ? 
Фæрсæгмæ скастæн, æмæ та уæлтъыфылтæ уайтагъд сæхи 
уæзæй æрæхгæдтой. Елæмырзæ æмæ Арсен. Цыбырдыс 
хæдæтты æмæ итувæрд хæлæфты. Кæдæм рабалц сты, цымæ, 
уыцы бæрæгбонарæзтæй? Елæмырзæ нывæрзæнырдыгæй бады, 
Арсен — дæлфæдтырдыгæй. Уазал сын нæу æви, айдагъ 
хæдæтты? Цыдæртæ дзурынц кæрæдзийæн, мæнмæ та æмыр 
гуыв-гуывæй хъуысы сæ ныхас, мыдыбындзытæ мæнæргъы- 
йыл дидинæгафон куы æрæмбырд уой, уыйау. 
— Цы дæ риссы, Сафар? 
Елæмырзæ. Дохтырыл ахуыр кæны, фыццаг курс каст 
фæцис. Ахуыры азы дæргъы иу уаты фæцардыстæм, стыр 
хъазарæй йæ баххуырстам. 
Ихы къæртт — термометр — мын мæ дæларм фæтъыста. 
Фестъæлфыдтæн æмæ цæсгом банхъырдтæ. Уæхск базмæлын 
кодтон — куы дзы фервæзин. 
— Бауадз æй,— мæ уæхскыл мын æрхæцыд. 
Ногæй та мыдыбындзыты гуыв-гуыв, бынтон æввахсæй. 
Ракастæн æмæ цæст уаты царыл ахастон. Æмбисбонæй 
дзæвгар фæфалдæр, хуры тынтæ рудзынгæй аивгъуыдтой. 
Дыууæ хъæццулы мыл æмбæрзт, сæ æдде ма къæхтыл та баз 
æвæрд. Охх, уæдæ коммæ куыннæ кæсынц цæсты уæл- 
тъыфылтæ, сисын сæ куыннæ фæразын, уайтагъд сæхи уæзæй 
ахгæнынц. 
— Цас амоны?— Арсены хъæлæс. 
— 40,6 градусы. Дыууæйыл у. 
Елæмырзæйы тæрхон. Ау, афтæ æдзардæй дыууæйыл сдæн? 
Цæссыг хъусрæбынмæ æрлæдæрст судзгæ фæд уадзгæ. 
— Тамако дымыс? 
«Нæ дымын»,— батылдтон мæ сæр. 
— Уæд та дын дæ нывæрзæны бавæрон бапъерозтæ? 
Сæры æнкъуыстæй та бамбарын кодтон: нæ хъæуы. 
— Иугæр æй тамако кæм нал хъæуы, уым дзы пайда нал 
ис. 
Дохтырыл ахуыр кæны æмæ йæ зоны. Дзæгъæлы дзы кæм 
загътаид нæ фатеры хицау: «Дохтыр æй дæуæй хуыздæр зоны». 
Елæмырзæйæн дæр æмæ мæнæн дæр нæ институтты 
æмдзæрæнты бынат нæ разынди — дард рæттæй, Уæрæсейæ 
чи æрбацыд ахуырмæ, æппæты разæй уыдонæн æмбæлы; кæд 
22 

ма дзы баззайа, уæд та — нæхионтæн. Нал дзы баззад. Æмæ 
нæ фатер æххуырсын бахъуыди. Нæ фысымтæ разындысты 
æнæзæнæг зæронд лæг æмæ ус, раджы кæддæр Оренбурджы 
’рдыгæй цардагур æрбафтыдысты. Лæг — дæлæмæдзыд, 
тæнтъихæг, фæсус; куыройы барæныл æй æрæвæр æмæ æртæ 
путы æххæст не ’рластаид; æфсæнвæндаджы типографийы 
æхсæвгæсæй куыста; цастæ гæс уыдаид, мæ-гъа: а, æвæдза, 
хæдзары мидæг истæмæн бахъæудзæн, уæд ын йæхиуыл дæр 
схæц, давинаг цы разына, уый уæлæмхасæн, æмæ йæ рогæн 
дæ дæлармы рахæсс. Хылычъи. Алы сæумæрайсом куыддæр 
куыстæй æрбаздæха, афтæ йын йæ бинойнаджы æнæ ра- 
къахгæ нæй æмæ кæдмæ уыдаид сæ загъд, нæ зонын: мах-иу 
ахуырмæ ацыдыстæм, уыдон та-иу хъæлæбагæнгæ баззадыс- 
ты. Иугæр путæй барын кæм райдыдтам, уым ус та — æппын 
мацы — аст, фараст путы ластаид; лæгæн уæлæ кæуылты æмæ 
кæуылты йæ сæрты касти; кусынæн нæ, фæлæ йæхи айсынæн 
дæр нал уыд æмæ йæ рæстæг фылдæр сынтæджы æрвыста æд 
дарæс. Лæг æфсæнвæндаджы кусæгыл нымад уыд æмæ йын 
æвзалы лæвар æмбæлди. Æмæ, тæхудиаг, æндзарыныл нæ ауæ- 
рстой; мах нæхи уаты рудзынджы æмбис æхсæвæй-бонæй гом 
дардтам, уæддæр дзы æнтæфæй сулæфæн нæ уыди. Нæ зонын, 
уыцы тæвды суазалгæнæн куыд уыдис, фæлæ дзы нæ хæдзары 
хицау суазал, æхснырсæг æй йæ быны снорста. Уымæй 
æхснырсæг дæр æхснырсæджы хуызæн куы уыдаид: цал хат- 
ты æхснырста, уал хатты-иу дыууæ уаты æхсæн дуары бæсты 
ауыгъд кæддаджы пæр-пæр ссыд пъолæй цармæ. Елæмырзæ 
йын хостæ бæргæ æрбахаста, фæлæ сæ нæ бакуымдта. Цалынмæ 
фæллойхъом уыди, уæдмæ рынчындоны æфснайæгæй фæ- 
куыста, афтæмæй цæмæдæр гæсгæ афтеччы хостыл былысчъил 
хаста. «Адæймаджы уазал куы бацæуа, уæд ын банкæтæ 
йеддæмæ хос нæй». Ноджы ма йæм дохтыр — афтæ схуыдтой 
Елæмырзæйы фыццаг бонæй фæстæмæ — куы æрцард, уæд 
ыл банкæ чи сæвæра, уый агурæг сыхæгтæм цæуын дæр куы 
нал хъуыд. Сынтæджы дæлгоммæ æрхуыссыд æмæ æртæйæ 
бавнæлдтам хос кæнынмæ; æртæйæ, зæгъгæ, æртыккаг, ома, 
йæ мой кæмдæр арф æвæрд хъæбæр гæххæттæй къоппы дзаг 
банкæтæ цы æрбахаста, æндæр хъыгдарынæй уæлдай æххуыс 
ницуал уыд. Гуцъулаздыхт «Правдæйыл» арт сæндзæрстон 
æмæ Елæмырзæйæн йæ къух цалынмæ фæрæзта, уæдмæ банкæ 
судзгæ газеты сæрмæ дардта дæлгоммæ фæлдæхтæй, стæй йæ 
зæронд усы дыууæ уæны æхсæн æртъæпп ласта. «Æллæх, ба- 
сыгътай мæ!» — зæвæттæй къæбуты онг фесхъиудта рынчын. 
«Банцай, зæронд!— хæрхæргæнаг фæсус хъæлæсæй йыл схъæр 
кодта лæг.— Дохтыр æй дæуæй хуыздæр зоны!» Ссæдзæй 
къаддæр дзы нæ бахъуыд æвæрын уыцы бызычъиджын фæсон- 
тыл — цалдæр газеты æртхутæг баппæрстон пецы дзыхмæ — 
23 

æмæ алы банкæйæн дæр: «Æллæх, басыгътай мæ!» æмæ фæсус 
уайдзæф: «Банцай, зæронд! Дохтыр æй дæуæй хуыздæр зоны!» 
Тыххæйты-ма бакуымдтой сæфтауын дæр — тугæрхæм сау 
зиллаччытæ баззад сæ фæстæ зæронд усы лæхъир буарыл; 
дыууæ къуырийы уыдаид æви фылдæр, фæсонтыл æрхуыс- 
сын йæ бон нал бацис. Стæй æппынфæстаг рабадти, афтæмæй 
йæхицæн аирвæзын æнхъæл нал уыди. 
Уæд æй искуыдæр ма нæ зоны дохтыр? Гуыв-гуыв мын- 
æгæймынæгдæргæнгæ цæуы, цæстыты раз стъæлфæнты зил- 
дух та — цырындæр. 
Уæд уагæры цавæр æнамонд хор разынд? Иунæг хабарæй 
бузныг дæн мæхицæй — æстдæс æмæ ссæдз азы дæргъы ни- 
куы сдымдтон Бабуйы цур, цыфæнды уазалы дæр балкъонмæ 
кæнæ уынгмæ ацыдаин. Йæ цуры нæ, фæлæ куы амарди, уæд 
дæр дыууиссæдзæм боны онг, йæ дзаумæттæ цалынмæ сын- 
тæджы уæлæ биноныг æвæрд уыдысты, уæдмæ йæ уаты тама- 
ко мæ дзыхмæ не схастон; дымгæ-дымыны мæ мидæмæ бауай- 
ын бахъуыди, уæд фæлтау тамако тæрхæгыл æрæвæрдтаин. 
Йæ цардæгасæй нæ, фæлæ суанг мæрдтæм дæр æфсæрмыйаг; 
мæрддзыгойы кæнæ йæ ингæны хæмпæл стонынмæ куы сæфтай 
уæлмæрдмæ, уæд цырты чъылдыммæ айс дæхи æмæ уым ба- 
дым, йæ къам дæ куыд нæ фена, афтæ. 
Иуæй, мæ уыцы ахуырæн фехалæн нæй, иннæмæй та 
мæхицæн дæр æнад у уаты мидæг фæздæг, уæлдайдæр дзы 
сывæллон куы уа, уæд. 
Балкъонмæ рацыдтæн. 
Охх, Бабу, Бабу, кæдæм акъахдзæф кæнай, уым алы ран 
дæр зæрдæриссæнæн куы баззадысты дæ дзаумæхтæ, уæд сын 
цы чындæуа? Фесафин сæ, æмæ йын фæстаг хæррæгъы онг 
æмхуызон зынаргъ куы уыдысты, сæ алкæцы дæр — исты 
мысæн, сæ аппарын сæ йæ цæст куы нæ бауарзта хæррæгъ 
æмæ хæлддзагæй дæр. Уæлдайдæр, чи аивгъуыдта, уыдоны 
номимæ баст дзаумæттæ — гæххæтты гæбаз уа, зæронд зы- 
лындæндаг пирæн, хуынчъытæ сасир, саст пецы дуар, лæбырд 
рудзынгæмбæрзæн, хъуымацы нарæг хауæццæгтæ — нæдæр 
дзаумайæн сты, нæдæр æмпъузæнæн, æрдæгконд цыллæ хыз... 
— Бабу, ацы зæронд хæбырæгътæ царды истæмæн ба- 
хъæудзысты, цæуылнæ сæ аппарыс? 
— Омæ зæронд æз дæр бадæн æмæ æххæст мæн дæр аппа- 
рут семæ, кæй ма хъæуы зæронд? 
Гæвзыккæй кæй фæцард, уымæ гæсгæ сæ нæ уарзта йæ цæст 
аппарын æви фыдæлтимæ баст кæй сты, уый тыххæй сыл 
фæстæмæ хæца? 
Балкъоны къуымы — йæ хуыйæн машинæ. Къахæйзилгæ 
«Зингер». Йе стырдæр хæзна. Кæдыккон æмæ кæдыккон у — 
мæ фыдымад Зали чындзы куы цыди, уæд ын æй йæ цæгат 
24 

балæвар кодтой: дыууæ æмæ цыппарыссæдз азы размæ. Æлхæд 
та уымæй дæр раздæр кæд уыди, уæддæр æй марадз æмæ ба- 
зон. Уæдæй нырмæ æгæр-мæгуыр йæ судзин дæр ивд нæма 
æрцыди. Хуыйгæ дæр дзы цастæ фæхуыдтаиккой йæ хицæуттæ 
æфсинæй чындзмæ, уыцы хъуымацы мæгуырæй арвыстой цард- 
цæрæнбонтæ. Хъуымац куы сарæх, уæдмæ та хуыйын кады 
нал уыди. Цалынмæ дуканийы дарæс парахатæй фæзынди 
уæййаг, уæдмæ мын дзы Бабу йæхæдæг фæхуыдта хæдон дæр 
æмæ хæлаф дæр, суанг дзабыртæ рæтауыны онг. Цыппар æмæ 
ссæдз азы размæ горæтмæ куы ралыгъди, уæд дæр æй йемæ 
раласта, йæ цæст æй нæ бауарзта Зилгæйы ныууадзын, нæ 
йыл баууæндыд — исты куы фæуа, мыййаг. Хуыйгæ дæр ма 
дзы цастæ кодта; фæлæ афтæ уæддæр, уадз æмæ йæ цуры уа. 
Хæсты азты дæр æмæхæстыфæстæйы азты дæр-иу йæуæз- 
зау хъалонтæ — æхцайæ, æйчытæй, æхсырæй, дзидзайæ, 
къуымбилæй — фидын куы нал æййæфта, уæд-иу финагенттæ 
æппæты разæй уыцы «Зингер» ныффыстой сæ акты: зынаргъ 
дзаумайæ æндæр ницы уыд хæдзары мидæг; уымæй йын иу аз 
иу аргъ кодтой, иннæ аз та—бынтон æндæр, куы къаддæр, 
куы фылдæр, финагент йæ хорз æви æвзæр зæрдæйыуагыл ра- 
зына, уымæ гæсгæ, хъалоны хыгъдмæ йæ аласыны æмæ ныу- 
уæй кæныны æртхъирæнтимæ. Цы сæ бон уыд финагенттæн 
дæр — закъон цы домдта, уый кодтой. Уæйы онг никуы æру- 
агъта йæ «Зингер» Бабу æмæ уый тыххæй стыр бузныг уыд 
йæхицæй дæр æмæ финагенттæй дæр. Куыд хъуамæ рахъаст 
кодтаид Æццийæ: йæхи зондæй нæ — закъон цы домы, уый 
кодта. Æнæуый та... 
Мæхæдæг æй нæ федтон — Бабу мын радзырдта хабар. 
Джиппæйфыст хъуымац æрластой хæсты размæ зымæг 
Зилгæйы дуканимæ. Ома, цас дæ хъæуы, уыйас балхæнай — 
куыннæ стæй! Бæрæгбæрцæй йæ уæй кодтой — алкæмæн дæр 
æхсæз метры. Куы нæ мæ дзы фæуайы тасæй суанг фыццаг 
кæркуасæнты æрлæууыдысты сылгоймæгтæ — нæлгоймæгтæй 
дын уыцы афон йæ хъарм хуыссæн мачи ныууадза! — рады. 
Бонивайæнты йæ дукани байгом кодта Æцци. Йæ рад цалынмæ 
бахæццæ, уæдмæ дзæвгар фæлæууыд Бабу. Йæ æхсæз метры 
йæ къухы куы бафтыдысты, уæд рацæуынмæ хъавыди, фæлæ 
йæ Оля — йе ’фсины æфсымæры чызг — сусæгæй баййардта: 
— Дыккаг хатт æрлæуу мæнæ мæ разæй æмæ ноджыдæр 
райс! 
— Худинаг у. 
— Уымæй стырдæр худинаг ныл макуы æрцæуæд. Æрлæуу, 
æрлæуу, иууылдæр афтæ кæнынц — нæ сæ уыныс нырмæ? 
Æртæ хатты чи райста, суанг ахæмтæ дæр дзы ис. 
Æфсæрмытæгæнгæ æрлæууыд Бабу дыккаг хатт. Кæд æмæ 
кæд бахæццæ йæ рад, уæддæр æй базыдта Æцци, дыккаг хатт 
25 

кæй лæууы. Иннæты дæр куыннæ уыдта, фæлæ ницымбарæг 
скодта йæхи, чи дзы къабаз, чи сыхаг, чи зонгæ; уадз æмæ 
исой, сæ кæрæдзиимæ хъаугъа ма самайæд, æндæр. Æрмæст 
Бабумæ ныккомкоммæ утæппæт адæмы æхсæн: 
— Ды та дыккаг хатт цæмæн æрлæууыдтæ? 
— Куы нæ, нырма ныр куы æрбæхæццæ мæ рад. 
— Фыццаг хатт лæууы, фыццаг,— æвдисæн фæлæууыд Оля 
дæр. 
— Ныр цæстæй хъусмæ кæй багæды кæнынмæ хъавут, тынг 
дзæбæх æй куы бахъуыды дардтон, уæд? — Оляйы ’рдæм фæцис 
Æцци. — Чи у, чи, куы нæ йæ зонын æз? 
— Залийы сидзæргæс чындз у. 
— Залийы чындз, зæгъут? Æ, Хуыцау уын æй куыннæ 
ныббарста! Æмæ мын æй раздæр цæуылнæ бацамыдтат уæд? 
Рацу-ма хæстæгдæр, Залийы чындз, дæ мой мæнæн ахуыргæнæг 
куы уыди. Сидзæрæй куы баззадтæн, уæд мын Залийæн ай- 
дагъ дзабыртæ цы фæхуыйын кодта, уыдоны аргъ куы нæ дæн 
мæхæдæг. Рацу, рацу, ма ’фсæрмы кæн. Мæнæ дын æхсæз 
метры, ноджыдæр æхсæз метры та — мæ лæвар. Дæ мой куы 
нæ уыдаид, уæд ахуыр дæр не скодтаин æмæ ам дæр нæ лæу- 
уин. Уæдæ мын Залийы хæрзтæ та ингæны бонмæ дæр фиди- 
наг сты. 
Уæд ма уæздандзинад та цы вæййы? 
Уатмæ йæ байсын хъæудзæн машинæ, хуры тынтæй хызт 
куыд уа, афтæ. Уæвгæ, ауал азы чи ныддæвдæг, уый уæлдай 
хус нал бауыдзæн, фæлæ йæ хицæуттæй — чындзæй-æфсинæй 
— уæлæуыл куы ничиуал баззад, уæд ноджы буцдæр даринаг 
у. 
Уый та циу? Кæс-ма, дæ хорзæхæй, бæстæ урс-урсид куыд 
адардта. Дзæгъæлы нæ уыд абонсарæй уыцы уазал къуыс- 
къуыс, цæсгом æлхысчъытæ кодта. Ноджы ма арв æмæ зæхх 
баиу сты æмвæтæн уæззау æврæгътæй. Сывæллонимæ рæвда- 
уæндонæй куы æрбацæйцыдыстæм, уæд райдыдта сæлфынæг, 
фæлæ йæ ницæмæ æрдардтон: сæлфынæгæй арæхдæр цы вæййы 
æрæгвæззæг. Хорз сæлфынæг нæ разынд, уæллæй. Хæцгæ дæр 
мæлæты æвиппайды фæкодта зæххыл, уаргæ-тайгæ нæ рауад. 
Амæй бонмæ дæр банцайа — хæссы æмæ хæссы тъыфылæй; 
кæрты цырæгъты бурбын рухсмæ зилдух самадтой миты 
гæлæбутæ, нæвæндонæй хауынц дæлæмæ, ноджы ма хъæды 
’рдыгæй куы æрбацæвы дымгæ æмæ уæладзыджы бæрзонд 
къулыл куы сæмбæлы, уæд сæ зæхмæ нал æруадзы, фæлæ 
хæрдмæ фæхæссы, раст цыма уæле дæлæмæ нæ, фæлæ дæлæ 
уæлæмæ уары, уыйау. 
Тæккæ хъæдрæбын ис хæдзар. Хъæд, зæгъгæ йæ парк схо- 
нын растдæр уаид, æмæ йæ хонгæ дæр афтæ кæнынц. Кæм 
бæзджын, кæм тæнæг нæ ауадысты йæ бæлæстæ æддæг-мидæг, 
26 

кæм пыхс, кæм æрдуз, кæм фæрв, кæм æхсæр, кæм кæрдо, 
кæм хуымæллæг, мыййаг, нæу: дæргъмæ дæр æмæ цæхгæрмæ 
дæр уыцы æмраст нæзыйы рæнхъытæ. Мæ хидвæллой дæр дзы 
ис. Хидвæллой, зæгъгæ, уæд дзы цастæ хид рауагътаин, фæлæ 
уæддæр фыдæбон цы бакодтон, уый бакодтон. Институты 
фыццаг курсы куы ахуыр кодтон, уæд нæ иу уалдзыгон рай- 
дзаст бон зиумæ рарвыстой горæтгæроны тыгъд быдырмæ 
æнæхъæн курсæй; ардыгæй-ардæм хай нын æрнымадтой æмæ 
загътой: ныр садзгæ кæнут. Горæтаг буцхаст фæсивæдæй 
чидæртæ бахъуыр-хъуыр кодтой: ацы уæззау куыст махмæ 
цæмæн æрхауд? Худæгæй сыл амард нæ физкультурæйы 
ахуыргæнæг: уагæр ма уæм куыстæн йæ зын æцæгдæр куы 
æрхаудаид; атæппæт тъæпæн бындзæфхадæй æмæ къудзитæй чи 
асыгъдæг кодта фарон фæззæджы, зынау зын уыдоны куыст 
уыди. Мæнмæ дзы йæ ракойы бæрц зын ницы фæкаст: цæст 
кæйонг æххæссы, уыйонг, суанг хохрæбыны хъæды онг фаты 
хуызæн æмраст рæнхъытæ; тала кæм садзгæ у, уый сардзинæй- 
сардзинмæ къæбæлтæй амынд. Чызджытæн æнцондæр куыст 
— тала æрбахæссын, дзыхъхъы йæ æрæвæрын æмæ цалынмæ 
сыджыты фыццаг белгæмттæ уидаг æрцахсой, уæдмæ йыл 
æмраст фæхæцын. Лæппутæ та — дзыхъхъытæ къахгæ æмæ 
сыджыт калгæ. Хъазгæ-худгæ нæ хай изæргæрæттæм сагъд 
фæци. 
Дзæгъæл фыдæбоныл нымадтам нæ фæллой: зын бауырнæн 
уыд, уыцы мæллæг тихалджытæ фæхæцой, уый. Фыдæнæны 
хуызæн дзы иунæг дæр нæ фæмæнг. Институт каст нæма 
фæдæн, афтæ къох къæйттæ-къæйттæ фæныгъуылынæн ахъ- 
аззаг разынд, уæлдайдæр та фæндагæн йæ галиу фарс, 
зазбæлæстæ сагъд кæм уыдысты, уым. Зазбæлæсты хæрдмæ 
нæ бауагътой, сæ хъысмæт рагацау лыггонд уыди: фидауцæн 
куыддæр фæбæззыдысты, афтæ сæ ногбонæй-ногбонмæ фæцагъ- 
той. 
Нæзытæ амондджындæр разындысты, бæллæг сæм нæ фæцис 
æмæ уыцы æмгуыппæгæй хæрдмæ фæцыдысты, сæ цъуппытæ 
æддæг-мидæг ауадысты, зæхмæ хуры цъыртт нæ уадзынц, кæд 
сæ зæнгтыл сæумæйы æмæ изæргæрæтты тæссармæ тынтæ 
ауайой, æндæр; сæрд арæхдæр, зымæг гæзæмæдæр хих 
згъалынц æмæ сæ бын гауызау фæлмæнæй лæууы. Мæнæ ныр 
дæр сæ пыхцыл сæртæ урс-урсид адардтой митæй, сæ бын та 
уыцы сауæй баззад. Æви талынджы афтæ зыны? Нæ, фыццаг 
мит цасфæнды куы рауара, уæддæр ын бæлæсты бын фæхæцæн 
нæй. Иуæй йæ уыцы бæзджын æддæг-мидæг хих зæххы онг 
нæ уадзы, иннæмæй та ма зæххæн йæхи мидæг баззайы 
фæхæцын æй нæ бауадзыны фаг хъарм, сæрддон-сæрды дæргъы 
цы хихтæ фезгъæлынц, уыдон бæзджын гауызæй лæууынц, 
кæдмæ æмæ кæдмæ нæ ныхъхъардзæн хъызт сæ бынмæ. 
27 

Хæдзарæй хъæды онг зæххыл урс пæлæз тыд, хъæдгæронмæ 
куы бахæццæ, уæд та бæлæстæн сæ рагъмæ схызт. 
Афонмæ Бабуйы ингæн дæр миты бын фæцис. Фыццаг 
сыгъдæг миты бын. Фыццаг мит та ног марды ингæнæй 
рамæрзгæ вæййы, уыимæ дæр хуры цæст цалынмæ нæма скæса, 
уæдмæ. Цас мыл цыди, мæ фыд куы амарди, уæд? Фондз азы 
æмæ дыууæ мæйы. Мæнæ Лæппыныл цас цæуы, уымæй æртæ 
мæйы фылдæр. Майы кæрон, сæрды тæккæ къæсæрыл амар- 
ди. Бабу уæд Бабу нæма уыди — мамæ. Фыдымад Зали та — 
Яи; гыццылæй йыл уыцы ном сæвæрдтон — Зали зæгъын нæ 
зыдтон — æмæ йæм уыцы номæй фæдзырдтой бинонтæ йæ 
адзалы онг; уæвгæ та мын æй Хуыцауы цæст бирæ нæ бауарз- 
та — дæсаздзыдæй дзы бавдæлон дæн. Цалынмæ æгас уыди, 
уæдмæ дыууæ мады рæвдыдæй бæргæ хъуаг нæ баййæфтон. 
Фыд куы нæма æруатон, уæд мамæ хъугдуцæгæй куыста 
колхозы, фæлæ йæ сæрыхицау куы æруæззау, уæд фермæ ныу- 
уагъта æмæ рынчынмæ касти. Куы ахицæн, уæд та йæм тæккæ 
дыууиссæдзæм боны фæстæ — фагæй фылдæр уæздан разын- 
дысты — ногæй дуар æрбахостой: кусынмæ рацæуыны афон 
у. Фондз азы дæргъы дыууæ мады хъæбысы фæхуыссыдтæн: 
иуы хъæбысы-иу бафынæй дæн æмæ иннæйы хъæбысы æрыхъ- 
ал дæн, сынтæг та — уыциу, незамантаг, кæддæр цъæтджын 
бæргæ уыд, фæлæ цъæты згæ бахордта, цардгæмттæ фæцис, 
æмæ йыл уæд æртæ бæзджын тæрс фæйнæджы дæргъмæ ауагъ- 
той, сæ уæлæ та — фист гобан. 
Изæр-иу мады хъæбысы бæргæ бафынæй дæн, фæлæ-иу рай- 
сомæй та фыдымады хъæбысы æрыхъал дæн. Мад куыстмæ 
цафон цыди, уый никуы базыдтон, æвæццæгæн, зымæгон — 
сау талынгæй, сæрдыгон та — бонивайæнты. Æмæ-иу уæд йæ 
бæсты фыдымад æрбахызт нæ сынтæгмæ. Суазалæй мын тар- 
стаид æви фæтæркæй? Æнхъæл нæ дæн. А, зымæг фæуæд уаза- 
лы тыххæй. Æмæ сæрд та? Нæ, фæлæ йын æдзардæй мæрдтæм 
чи фæфардæг, уый мондæгтæ мæ иста. Фыдæлтæй мæнгæн нæ 
баззад: хъæбулы хъæбул хъæбулæй адджындæр у. Чызг йæ 
амонд ссардта — кæйдæр хæдзары цыргъ æхсырф. Æртæ 
фыртæн сæ хистæр аивгъуыдта, йæ фæдыл бындарæн мæнæй 
уый баззад; дыууæ кæстæрæн бинонтæ нæма ис, куысты фæдыл 
сæ иу Уæлладжырмæ афтыд, иннæ — дард Невинкæмæ; ныр- 
ма кæд æмæ кæд фæзындзæн уыдонæн цот. Æмæ уал чи ис, 
уымæй рæвдауы йæхи, æрхъæцмæ йыл нæ хъæцы. Зыбыты 
тихалæг, дæ-дæ-дæй, исты йыл куы æрцæуа æмæ йæ зæнæджы 
хистæры мыггаг куы сыскъуыйа... 
Йæхи хъустæй фехъуыста, цæгатмæ фæцæуыны тыххæй 
чындз йе ’фсымæрты цы мæстæлгъæд дзуаппимæ арвыста, уый, 
фæлæ йæ уæддæр нæма уырны: сидзæргæс æрбадыны фаг 
æфсарм æмæ йæм хъару разына? Фæхудæн дæр ыл нæй — 
28 

цыппар æмæ ссæдзаздзынæй ацы тихалæгæн — цалдæр ма куы 
уаиккой, уæд дæр — куыд фæбада? Ноджы ма ацы цъаммар 
хицауад сЪшгоймагæн йæ цæсгом бахæрын кодта — нæлгой- 
магимæ йын æмхуызон бартæ радта. Æндæр сæ цæмæй бабуц 
кæна, уый нæ разынд, æмæ æфсинтæм дæр, сæ лæгтæм дæр 
æмæ суанг хæдзары хицау зæрæдтæм дæр сæ цæсгом суагъ- 
той. Чындзмæ ахæм дау æрхæссын тæригъæд уыдзæн, фæлæ 
нырма йæ ахæцæнтæ æмæ рахæцæнтæ фæсте сты: йæ сывæлло- 
ны къухыл куы ахæца, уæд ын никæй бон ницы у. Чи ма 
нымайы фыдæлты æгъдау, æндæра уыдонæн алцыдæр бæлвырд 
лыггонд уыди: æрыгон сылгоймагæн йæ мой амарди, уæд дыу- 
уиссæдзæм боны фæстæ йæ хæдзармæ куы фæцæуа, уæд фидис- 
саг нæ разындзæн: дыууæ мыггаджы сæ фадæттæм æркæсдзыс- 
ты æмæ сæ тæрхон рахæсдзысты — кæм цæргæ у сывæллæттæн: 
мады куы фæнда, уæд ын ис чызджыты йемæ акæныны бар, 
лæппутæ та хъуамæ баззайой, кæй мыггаг хæссынц, уыдоны 
æхсæн, сæ фыды хæдзары. Æмæ ныр Яи йæхи хъары, мый- 
йаг, йæ æвджид куы баззайон, уæд ыл рагацау цæмæй фæца- 
хуыр уон, мады къаддæр куыд мысон, афтæ... 
Иннæ хæттытæй хъауджыдæр цæмæн афтæ раджы рай- 
хъал уыдаин? Цырагъы рухсæй? Æмæ мад талынджы кодтаид 
йæ дзаумæттæ алы сæумæйæ? Æви мæ фарсмæ кæй ничи ис, 
сынтæджы иунæгæй аззадтæн, уый бамбæрстаин? Дæлиау зылд 
фæтæген цырагъы мынæг рухс æнхъæвзы уаты къултыл, гуыр- 
гуырæй судзы пецы мидæг арт, йе ’взæгтæ къæйы зыхъыртæй 
царыл хъазынц. Уыдонæй дзæбæхдæр мæм ницы кæсы, уæ- 
лдайдæр та зымæгон изæр цырагъ куы ахуыссын кæнынц, пецы 
та ма арт куы фæсудзы, уæд. Дзæвгар кæрæдзийы фæсурынц, 
арт куыд мынæггæнгæ цæуы, афтæ æнæбары тæппытæм раи- 
вынц. Стæй уæд зынджы сабыр фæд зиллакк-зиллакæй баз- 
зайы царыл æмæ иу афон бæрæг нал вæййы. Æмæ уæд æз дæр 
мады æмæ фыдымады фæзмгæ арф ныуулæфын æмæ æнæфын 
тары аныгъуылын. 
Яи мидæггаг уатмæ бахызт æмæ дуары хъинцъ фæцыди. 
Уыцы хъинцъмæ райхъал уыдаин, уыцы, æвæццæгæн ма йæ 
уымæй размæ дæр бакодта. Йæ чырынтæ бæзджын кæлмæрзæн 
рахаста цалдæр дыдагъæй, райхæлдта йæ, дыууæ къухæй йæ 
бæрзонд систа æмæ йæм цырагъы рухсмæ кæсы: кæрæттæ 
бæзджын тар, астæуæй дзы рухс хъары. 
— Пуй, налат, рæмпæг æм куыд фæхæццæ. Æмæ, дам, æнгу- 
зы сыфæй дардмæ лидзы,— сабыргай дзуры йæхицæн. 
Кæлмæрзæн æрцагъта, ноджыдæр ма йæм иу хатт рухсмæ 
акаст æмæ йæ пецы сæрмæ уагъд синагыл дыууæ дыдагъæй 
æрцауыгъта. 
— Райхъал дæ, Зазар? Æ, мæ къона æрбауай, æз та ма дæм 
зивæг куы кодтон райхъалмæ. Не суазал дæ? 
29 

«Нæ-ы»,— ацамыдтон ын сæрæй, мæхæдæг дыууæ къухæй 
фындзы хуынчъыты онг хъæццулыл хæцын æмæ æцæгдæр кæй 
не суазал дæн, куыд фæразон разындтæн, уый равдисыны охыл 
хъæццул уæхсчыты онг æрæппæрстон. 
— Мит рауарыди, мит, мæ хъæбул. Урс-урсид адардта 
бæстæ,— кæд мæнмæ дзуры, уæддæр йæхицæн сты йæ 
ныхæстæ.— Афонмæ дæ фыды мæгуыр ингæн дæр миты бын 
фæцис æмæ йæм фæд амæрзын хъæуы, науæд хæдзармæ фæндаг 
куы нæ ссара. 
Дзургæ-зилгæ кæны хæдзары къуымты. Къамодæн куы йæ 
иу лагъз раласы, куы иннæ, цыдæр дзаумæттæ дзы сисы, куы 
та чырыны сæр сыгом кæны æмæ дзы гуыбырæй цыдæртæ 
фæйлауы. 
— Фест, мæ къона, æмæ дæуæн дæр дæ дзаумæттæ скæнон. 
Иумæ цæуæм уæлмæрдтæм рагацау, хурыскаст нæ куыннæ 
æрæййафа, афтæ. 
Фæтæген цырагъы фител сзылдта æмæ уат фæрухсдæр. 
Чырынæй æмæ къамодæй цы къабатæ, ибкæтæ, куатæтæ сис- 
та, уыдон йæ сынтæгыл амадæй лæууынц. Фадхъултæм мид- 
æггаг хæдоныл уæлдæр схæцыд æмæ йын йæ астæу алдымбыд 
уадздзагæй бабаста. Йæ уæлæ къаба æркодта. Стæй та ибкæ. 
Худæг у æмæ худæг: хæлафæй æмæ ибкæйæ уæлдай ницы ис, 
афтæмæй дзы къæхтæ атъыссыны бæсты йæ сæрырдыгæй 
æркодта. Ноджыдæр ма иу къаба. Итувæрд райс-бавæрды ку- 
атæ. Уый æдде та йæ арфдзыпджын иударон куатæ. Куывдмæ 
кæнæ хистмæ куы ацæуы, уæд мæ каст уыцы куатæйы дзыпмæ 
вæййы: хъуамæ дзы исты хай разына — кæнæ карчы сгуы, 
кæнæ халвайы къæртт гæххæтты тыхтæй, куы кæрдо, куы 
адджинаг, куы æнгуз. 
— Яи, дыууæ куатæйы та цæмæн скодтай? Фылдæр дзып- 
пытæ дын уа, уый тыххæй? 
— Яи дæ фæхъхъау æрбауа, кæд мын кæуылты дæ гыццыл 
сæр æххæссы. Дзыппыты мондагæн бæргæ не скодтон дыууæ 
куатæйы. Сылгоймагыл авд æддæгуæлæйы куы нæ уа, уæд ын 
хурныгуылдæй хурыскастмæ уæлмæрдтæм бацæуæн нæй. Ра- 
бад, мæ къона, дыккаг кæркуасæнтæй ахызти æхсæв æмæ нал 
баййафдзыстæм. 
Мæ цуры æрбалæууыд æмæ мæм йæ къухтæ æрбадардта. 
Хъæццул асхуыстон, сынтæджы уырдыг алæууыдтæн æмæ йæ 
хъуырыл атыхстæн, мæхи йæм нылхъывтон. Æппæтæй ад- 
джындæр адæймаг. Æдылы фæрстытæ фæкæнынц стыртæ, 
æндæр ницы: «Зæгъ-ма, Яийы фылдæр уарзыс æви мамæйы?» 
Ме ’нæуынон — хæргæ мæ кæны — цъында хæлаф мыл 
скодта, фæсмын цъындатæ. Джиппæйфыст тæнæг хæдоны æдде 
— бæзджын цъында хæдон, хæцъил дзабыртæ æмæ æрттиваг 
арфхъус къалостæ. Урс æмæ сау къуымбил æмхæццæйæ фæуæ- 
30 

фта æмæ дзы фæныкхуыз хъуырбæттæн рауад. Хæргæ ма куы 
нæ кæнид уый дæр, уæд мæлæты хъарм вæййы. Палтойы 
æддæты мыл æй æрбабаста æмæ йын йæ дыууæ кæроны фæсон- 
ты ’рдыгæй æруагъта. Цыдæр йæ зæрдæмæ нæ фæцыд æмæ йæ 
фæстæмæ райхæлдта. Тæрхъусдзарм худ — диссаджы фæлмæн 
æмæ хъарм, æрмæст къуындæгад кæны,— мæ сæрыл æркодта, 
йæ хъустæ йын роцъойы бын бабаста æмæ уый фæстæ пал- 
тойы æфцæгготыл худы æддæты хæрдмæ схæцыд, 
хъуырбæттæн æрбабаста æмæ та йын йæ кæрæттæ фæсонты 
’рдæм аппæрста. 
Уый дæр æм фаг нæ фæкаст æмæ хуынчъытæ зæронд тин- 
тычъи кæлмæрзæн — даргæ йæ ничиуал кæны, кæд ма йæ 
кæрты мидæг змæлгæйæ сæ уæхскыл баппарой, æндæр — рай- 
ста æмæ ма мыл уый дæр æрбабæттынмæ хъавы, фæлæ йæ нæ 
бауагътон, кæуьгахъæлæсæй мæхи сцагътон: 
— Ма мыл æй скæн! Лæппутæ йæ куы феной, уæд мыл 
худдзысты. 
— Цæмæн дыл хъуамæ худой? Хъалæй хъарм хуыздæр у, 
мæ къона. Ничи дыл худдзæн. 
— Худдзæн, худдзæн! Зонын æй æз! — цагътон мæхи. 
— Ничи дыл худдзæн: лæппутæ ацафон сæ тæккæ адджын 
фынтæ уынынц. 
Сайы мæ. Æмæ нæ акомкоммæ Батмырзæ та? Алы хатт дæр 
мæнæй раздæр куы сысты æмæ йæ уынджы куы раййафын. 
Афонмæ дæр та сæ дуармæ лæууы æмæ мæм æнхъæлмæ кæсы. 
— Нæ уынынц, нæ!— цыма дзы басудзынæй тæрсын, уыйау 
иуварс схойын кæлмæрзæн. 
Зонын æй: куы ныффæрск уон, уæд та йæ зæрдæ нæ 
фæлæудзæн. 
— Ахæм ма дзы æнæбасæттон уа,— хъуырхъуыргæнгæ 
æрæвæрдта кæлмæрзæн сынтæджы къухыл.— Афтæ фæлæуу, 
æз ныртæккæ æрбауайдзынæн. 
Пецы гуыр-гуырмæ хъусгæ аззадтæн уаты иунæгæй. 
Фæтæген фанаримæ уайтагъд фæстæмæ фездæхт Яи. Ба- 
тылдта йæ æмæ гæзæмæ цæллахъ йæ зæрдæмæ нæ фæцыди. 
Æддæмæ та рахызт, тыргъы къуымæй фæтæгены банкæ æмæ 
хъуырдзæвæн æрбахаста, фанар байдзаг кодта, цыдæр 
хæррæгъæй фæтæгены фæдтæ асæрфта. Уæлиау æй систа æмæ 
йын цырагъы рухсмæ йæ авгмæ акасти — милайæдзаг разынд. 
— Æххæст æй асæрфон. 
Къамоды лагъзæй сыгъдæг хæцъил райста, æлхуыйы 
уæдæртт рафтыдта æмæ йын йæ хъæдыл хæцъил стыхта, фа- 
нары авг систа, комытæф æм бауадзы æмæ та йæ асæрфы. 
Æппынфæстаг фанар куы срæвдз, уæд æй ссыгъта, цырагъы 
авджы сæрмæ йæ арм бæлæгъæвæрдæй ныффу кодта, фæлæ 
цырагъ нæ ахуыссыд, йæ æвзаг хæрдмæ цы фæцыд, æндæр. 
31 

Дыккаг фуйæн дæр та нæ ахуыссыд æмæ йæ уæд бынмæ 
æрзылдта æмæ йыл иунæг фу йеддæмæ нал бахъуыд. 
— Цæуæм ныр, мæ къона. 
Кæртмæ рахызтыстæм. Бæстæ миты бын фæцис. Фанары 
мынæг рухсмæ раиртæстон: хæдзары къæсæрæй кæрты дуары 
’рдæм марзт у, уисойæ дыууæрдæм куыд амарзтæуыд къах- 
вæндаг, афтæ цанæбæрæг рагъгæндтæй лæууы дыууæрдыгæй. 
Æвæдырдæм бахызтæн — фадхъултæм дæр мын нæу. 
— Рауай, мæ къона, рауай, ды мын цырагъ дардзынæ, æз та 
фыййагæй калдзынæн. Æз — разæй, ды та — мæ фæд-мæ фæд. 
Фанар мæнмæ радта, йæхæдæг сарайы къуымæй фыййаг 
райста æмæ кæрты дуарæй рахызт. 
— Ды уал афтæ фæлæуу. 
Кæрты дуарæй уынджы бæстастæуадæ мит ахафта. Фæстæмæ 
раздæхт æмæ дуарæй сисрæбын тигъы онг хафгæ ацыд. 
— Рауай ныр мæ фæдыл. 
Хафгæ-хафын тигъыл галиуырдæм фæзылд. Фанар зæххыл 
куыннæ æндзæва, афтæ йыл хæрдмæ хæцын. Уæззау дæр ницы 
уадиссаг уæззау у, уæддæр къух уайтагъд афæллайы æмæ та 
йæ уæд иннæ къухмæ райсын. Йæ рухсмæ мит æвзисты рыгау 
тæмæнтæ калы. 
— Ирдгæ у,— сдзырдта Яи.— Бæгуы уазал фæкæндзæн, 
уый бæрæг у. 
Фыййаджы хыртмæ Гæбылайы куыдз сæ кæртæй æнæбары 
схæпп-хæпп кодта. Йæ рæйынмæ сыхы иннæ куыйтæ чи 
бæзджындæр, чи лыстæгдæр хъæлæстæй бафарстой: «Цы ха- 
бар у? Фынæй не стæм мах дæр». 
Дзиуаты тигъмæ куы схæццæ стæм, уæд Яи фыййагæнцой 
æрлæууыди йæ фæллад суадзынмæ. 
— Не суазал дæ? 
— Нæ-ы. Мæнæ-ма кæс — кæцы къухы йæ хæссын, уый 
мын куыд хорз тавы. Куы схъарм вæййы, уæд та йæ иннæ 
къухмæ райсын. 
— Хорз, Яийы хъæбул, æрмæст æй дæ фадгуытыл ма фæхаф, 
науæд дын фæтæгены тæф скæндзысты. 
Дарддæр араст стæм. Фыййаджы хъæд йæ гуыбынмæ быц- 
æугондæй хафы Яи, цыппар-фондз къахдзæфы фæстæ мит 
фыййагыл багуппар вæййы æмæ та йæ уæд фæрсырдæм 
фæфæлдахы, мит иууылдæр куы нæ æркæлы, уæд фыййаджы 
тигъ зæххыл æрхойы. 
Яийы аууон йæ разæй цæуы, куы та — æз æвæдмæ куы 
бахизын, уæд — фæрсырдыгæй фæвæййы. Фæстиаугомау куы 
аззайын, уæд ма йæ цæст тыхамæлттæй фæахсы: нарæг æмæ 
даргъ, кæмдæр атайы; бынтон æввахс æм куы бацæуын, уæд 
та ма æрмæст къæхты аууон фæзыны, астæуæй уæлæмæ та 
æнæхъæн уынг цæхгæрмæ сæхгæны æмæ йæ цæст уæвгæ дæр 
нал фæахсы, кæйонг хæццæ кæны, уый. 
32 

Уыцы æмраст фæд фыййаджы фæтæнæй уадзы йæ фæстæ. 
Æрмæст хатгай, бæхы салд къуыбæрттæ куы фæвæййынц йæ 
размæ, уæд æй фæрсырдæм фæзилын бахъæуы. Иу тигъæй 
иннæмæ — йæ фæлладуадзæн. Æмæ уæд æз дæр фанар зæххыл 
æрæвæрын. Мæнырдæм куы разилы, уæд йæ цæстыты 
уымæлмæ фæкомкоммæ вæййын. 
— Кæугæ кæныс, Яи? 
— Уастæн цы зæгъон... Бæргæ сæ уромын, фæлæ сæхæдæг 
хъарынц. 
Фæдджийæ асæрфы цæстытæ, æмæ йæ æз куыд нæ уынон, 
афтæ иннæрдæм аздæхы. Исдуг алæууы æмæ та дарддæр араст 
вæййы хафгæ. Куы иу кæртæй, куы иннæмæй райхъуысы 
куыдзы рæйын. Мах дзæвгар адард вæййæм, уæддæр сын бан- 
цайæн нæй. Хорз æмæ æддæмæ нæ лæбурынц. 
— Уæртæ Жапханаты хæдзар. 
Лæгты номæй нæ, фæлæ сæ устыты номæй амоны Яи, æмæ 
сæ æз дæр афтæ хонын; уайсадгæ кæны йæ тиуты æмæ мыг- 
гаджы æппæт нæлгоймæгты нæмттæ сывæллæттæй фæстæмæ. 
Æхсæвыгон сæм кæд никуы уыдтæн, уæддæр æй базыдтон: 
хæдзары фæйнæ фарс дыууæ кæрты дуары уыдонæн йеддæмæ 
никæмæн ис. 
— Бæгуыдæр, Жапханаты,— лæугæ не ’ркодта, афтæмæй 
мæм радзырдта Яи.— Хионты зонын хъæуы, мæ къона. Сæ 
уæле тигъыл та — Разетæтæ. 
Зонын уыдоны дæр, куыннæ сæ хъуамæ зонон, фæлæ мæм 
Жапханатæм хуыздæр кæсы — мæхи æмгар лæппу сæм ис — 
Мурик, сабыр, зæрдæхæлар, йæ мидбылхудт æппындæр 
цæсгомæй нæ цух кæны, истæй тыххæй йæм загъд куы самай- 
ынц, уæд дæр. 
Æнæхъæн æхсæз сты Яийы тиутæ, цыппар та — йæ фай- 
нустытæ, йæхæдæг — сæ хистæр. Ноджыдæр ма дыууæ мой- 
мæдзыд ходыгъды, сæ иу, Жамка, нæхи хъæуккаг — Азиаты 
— чындз у, иннæ Здокка, уæртæ комбинатаг — Абайты — 
чындз. Комбинатмæ стæмдæр æфтæм, фæлæ файнустыты æмæ 
Жамкайы алы къуыри дæр бæрæг кæны радгай æмæ йын уыцы 
фæтк нæдæр сæрд, нæдæр зымæг ис фехалæн, арв æмæ зæхх 
кæрæдзи хойой æви цыфæнды хъызт уа, æппындæр æй куы 
нæ æвдæла, уæд дæр: мады, æфсины бæсты сын баззад. Кæмæн 
арфæ, кæмæн — уайдзæф, кæимæ уынаффæ. А, æвæдза, исты 
ахсджиаг хъуыддаджы тыххæй бакъуылымпы, уæд йæ рад 
кæмæн æрæййæфта, уый йæм йæхæдæг фæдисы æрхæццæ 
вæййы изæрырдæм. Мамæ йын бустæ дæр ма байдайы: 
— Тæхуды, уæртæ ус, зивæг дæр куыннæ кæныс алы бон 
уыдоныл зилынмæ. Хæрзаг ма зæгъой, исты æнхъæлæй сæм 
цæуыс. Ноджы ма сывæллон дæр къæбылайау фæцалх демæ. 
— Æмбæлгæ мын афтæ кæны мæнæн: хистæр файнуст дæн, 
2 Лзабæлас 
33 

æфсины бæсты дæр сын æз баззадтæн. Сывæллон та уадз æмæ 
хиуæтты зона, уыдонæй хæстæгдæр æм ничи ис. Йæ хотæ æмæ 
æфсымæртæ, мыййаг, куы нæ æрбалæудзысты бахъуыды за- 
ман йæ фарсмæ. 
Разиаты тигъмæ дæр йæ фæллад суагъта Яи. Æз дæр цы- 
рагъ æрæвæрдтон æмæ мæ уæззау уаргъæй улæфын. Фæллай- 
ынц къухтæ æрдæгдыдагъæй, уæдæ цы. Йе æз даргъдæр куы 
уаин, йе та фанар цыбырдæр, уæд мæм йæ уæз нымады дæр 
бæргæ нæу. Уадулты цанæбæрæг хъыдзы кæны ирдгæ уазал, 
æндæр фиутыхт буармæ кæуылты фæхъуыза, уый йын нæй. 
— Бафæлладтæ, мæ лæппу? 
— Æппындæр нæ. Ноджыдæр ма иу уыйас куы фæцæуæм, 
уæд дæр нæ бафæллайдзынæн. 
Ницы мæнг зæгъын. 
Хъæугæронмæ рахæццæ стæм. Уæртæ уым, кæройнаг 
зæхбын хæдзары Аминæтатæ цæрынц, уый дæр Яийы фай- 
нуст у, мæныйас лæппу дæр сæм ис, Хадзымурат, стæй ма 
Дзыгко, Фуккæ æмæ Джабраил, уыдон та дынджырдæртæ. 
х æккæ знон сæ бабæрæг кодтам Яиимæ. Сæ хæдзар бынтон 
ныллæг, хæрз гыццыл рудзынгимæ. Яи æмæ Аминæт фæхт 
радыгай хойгæ ныхас кодтой. Аминæт махæн дæр ма радта 
дзæрнайаг, йæ куатæйы фæдджийы йæ æрхаста Яи нæхимæ. 
Бирæ фæдзырдтой Хадзымураты фыд Гадзыбейы тыххæй. 
«Архангелмæ йæ фæхастой»,— загъта Аминæт. Архангел циу, 
уымæн ницы зонын, фæлæ йæ мæ зæрдыл хорз бадардтон — 
цалдæр хатты йæ ской кодтой. Хъæбысы йæ хастаиккой, æндæр 
цы. Науæд æккойы. Тæхудиаг. Йæ къухтæ куы æвдæликкой 
Яийæн, уæд мæ митыл цæуын нæ бауадзид — «Дæ къæхтæ 
схуылыдз уыдзысты» — йæ хъæбысмæ мæ æнæ сисгæ нæ фæ- 
уид. Æмæ дынджыр лæг куы у Гадзыбе — федтон æй уынгæ 
дæр, цалдæр хатты нæм уыдис,— уæд æй цымæ чи сфæрæзта? 
Сæрды хъуырнизæй куы фæрынчын дæн, уæд мæн дæр Яи йæ 
хъæбысы фæхаста суанг комбинатмæ, стæй мæ уым дохтырмæ 
бакодтой Здоккаимæ. Кæд Гадзыбе дæр рынчын фæцис æмæ 
йæ уый тыххæй фæхастой кæмæдæр. 
— Яи, Гадзыбейы та Архангелмæ чи хаста? 
Æрлæууыд æмæ фæджихау: 
— Кæс-ма, дæ хорзæхæй, йæ цуры куыд ницы ис срæдийæн. 
Мæнæй куы айрох, уæд æй йæ зæрдыл цæй хорз бадардта, 
нырма зæххæй хæрдмæ нæма зыны, афтæмæй.— Стæй уæд 
ныддодой кодта:— Уастæн сæ быныхъæр рацæуа бынтон, мæ- 
гуыр лæг кæй дзыхæй бабын! Кæм цы æнæхæдзар ис, уыдон 
нын хицæуттæ æмæ уынаффæгæнджытæ систы, иу дæр сæ 
мауал баззайа! 
Дзуапп мын нæ радта, фæлæ кæй смæсты, уый бамбæрс- 
тон, æмæ мæ кæд базонын тынг фæндыд, уæддæр æй дыккаг 
34 

хатт бафæрсын нал бауæндыдтæн. Ахæмæй куы ницы загъ- 
тон, уæд цымæ йæ маст цæуыл уа? 
Йæ фыййаджы хыррытт дæр цыма мæстыдæрæй райхъуыст: 
раздæрау цыппар-фондз къахдзæфы фæстæ нал калы 
фæрсырдæм, фæлæ уыциу риуыгъд размæ акæны æмæ та фый- 
йаг фæфæлдахы. 
Йе знæт ныхасыл, æвæццæгæн, фæфæсмон æмæ мæм рæвда- 
угæ хъæлæсыуагæй сдзырдта: 
— Цæуæм, мæ къона, рæвдздæр, науæд скæсæн фæфæлурс. 
Бирæ нæ нал хъæуы, нæ фæллад уый фæстæ суадздзыстæм. 
Суанг уæлмæрдты онг нал æрлæууыд. 
Уæлмæрдмæ бацæуæны дыууæ дурыл æвæрд дзæнхъа къæйы 
онг куы схæццæ стæм, уæд ыл фыййаг банцой кодта, цыр- 
тытæ бæрæг бæлвырдæй кæм разындысты, уыцырдæм азылд 
æмæ сабыргай загъта: 
— Рухсаг ут иууылдæр. Хуыцау уын бахатыр кæнæд — 
æдзардæй ацæуæгæн дæр, тыхмардæн дæр, хистæрæн дæр, 
кæстæрæн дæр. Рухс дзæнæты уæ бынат. Рæхджы уæхимæ 
макæйуал бацагурут. 
Ногæй та фæдгæнгæ ахæцыд фыййагыл. Ныггуыбыр, цыма 
йæ хæкъуырцц тыххæйты уромы, афтæ мæм фæкаст, фæлæ 
йæм сдзурын нæ бауæндыдтæн. 
Уæлмæрдрæбыны кæройнаг ингæнтæм хæстæджыты у нæ 
фæндаг. Сæрды дзы цалдæр хатты уыдтæн Яиимæ, стæй ма 
нæ сыхæгты æмæ æнæзонгæ устытимæ: чи мын дзы адджинаг 
лæвæрдта, чи алтъами, чи кæрдо, чи сгуы. Раст уæлæ уыцы 
тутайы рæбын — ныр быгъдæгæй лæууы — бадтысты цъæх 
нæууыл. Мæн йеддæмæ сывæллæттæй ничи уыд семæ. Ца- 
лынмæ устытæ дæргъвæтин хабæрттыл схæцыдысты, уæдмæ 
æз та цыртытыл зылдтæн. Алы санчъехæн дæр мæ къæхты 
бынæй кæрдæджы сыбарсыбургæнгæ фæйнæрдæм лыгъдысты 
гæккуыритæ, чысыл æддæдæр-иу æрлæууыдысты æмæ-иу мæм 
сæ хъоппæг цæстытæй ныккомкоммæ сты сæ лæф-лæф цæугæ. 
Бæргæ сæм-иу фæцæйхъуызыдтæн сабыргай, фæлæ, а, ныр æй 
рацахсон, зæгъгæ, афтæ-иу æддæдæр асыффытт ластой. 
Æмæ цы нæ диссæгтæ федтон цыртытыл нывгондæй: ли- 
вортæ, зæнгæйттæ, хъуывгъæттæ, камаритæ, хуыйæн ма- 
шинæтæ, бæрцытæ, хъаматæ, хуымпъыртæ, разгæмттæ. 
Æнæ æрзилгæ та сыл нæ уыдзæни ныр дæр. 
Мæнæ кæроны цыртытæй иу. Яи йæ цурмæ куы бахæццæ, 
уæд фыййаг иуварс аппæрста, йæ къæхтæ фæдыдагъ сты, зон- 
гуытыл æрхауд æмæ ингæныл ныддæлгом, цыртæн æрбахъæ- 
быс кодта: 
— 0, ме ’нхъæлцау æдзард хъæбул, цæй тагъд бакодтай 
сау ингæнмæ, дæ сау ныййарæджы дзыназгæ куы ныууагъ- 
тай! 0, цæй фидар сты дæ ингæны къæйтæ, куыннæ сæ стоныс 
35 

æмæ дæ иунæг сидзæрыл куыннæ баузæлæнтæ кæныс, мæнæ 
дæм сæумæ-сæууонæй карз миты рагъыл куы слæгæрста йæ 
гыццыл къæхтæй! 
— Яи, Яи, ма ку, тæрсгæ кæнын æз!— фанар æрæвæрдтон 
æмæ йын йæ дысыл рахæцыдтæн. 
Яи æвиппайды фæхъус, цырт суагъта, зонгуытыл слæууыд 
æмæ рæдзæ-мæдзæ кæны. Цыма сыстын нал фæразы, афтæ 
мæм фæкасти æмæ йын йæ цонгмæ февнæлдтон феххуысмæ. 
— Æ, дæ цæрæнбон мын бирæ уа, ныридæгæн мын æнцой 
куы фæлæууыдтæ. 
Сыстад æмæ йæ миттæ æрцагъта. Йæ æддæгуæлæтæй иуы 
дзыппæй къухмæрзæн систа æмæ дзы йæ цæстытæ ныссæрф- 
та. Сæвнæлдта æмæ кæлмæрзæны æлхынцъ фидардæр бабас- 
та. 
— Ме ’гæрыл куыд фæдæн, сывæллоны дæр ма куыд 
фæтæрсын кодтон,— сдзырдта хатыр курæгау.— Цæй, кæд 
мын æй ныббариккой, мæ хъалæй, мыййаг, нæ уыдтæн. 
Фыййаг систа, ингæны миттæ дзы хъавгæ æрсæрфта æмæ 
йæ сыджыт разынди. Æд фыййаг ингæны алыварс æрзылди 
æмæ мит æддæдæр акалдта. 
— А, мæ хъæбул, дæ ингæн — сыгъдæг, дæ фæндаг — бæрæг, 
фæдзæгъæлæй дын тас нал у. Мæн ма цы хъæуы — мæ цард 
ницуал у, фæлæ мæнæ дæ иунæг сидзæрыл рæстмæ бацауд. 
Йæ иу къухмæ фыййаг райста, иннæмæй мæ къухыл рахæ- 
цыд: 
— Цæуæм ныр нæхимæ. 
Фанар систон æмæ рараст стæм. 
— Æри йæ мæнмæ, науæд æй зæххыл хафгæ цæуыс. 
— Æмæ йæ æз бæрзонддæр сисдзынæн. 
— Æри, æри, мæ къона, хорз мын фæрухс кодтай нæхицæй 
ардæм. . 
Нæ мæм æй ныууагъта. 
— Цу ды разæй. 
Уæлмæрдтæй нæма рахызтыстæм, афтæмæй бон дзæбæх 
æрбарухс. 
Уæдæй нырмæ мæ дæлæвзаг цы фарст рауай-бауай кæны, 
уый сфæрæзтон: 
— Яи, æмæ кæд æрцæудзæн папæ нæхимæ? Махимæ æви 
фæстæдæр? 
— Уый Барастырæй аразгæ у — бар ын куы радта, уæд. 
Бæлвырддæрхъуаг дзуапп у бæргæ, фæлæ уæддæр — 
æнхъæлмæ кæсынваг. 
Мидæмæ цæугæйæ фыййаг цы къæйыл банцой кодта, уый- 
онг куы рахæццæ стæм, уæд та Яи фыййаг æмæ фанар 
æрæвæрдта, ингæнты ’рдæм разылд: 
— Рухсаг ут, иууылдæр. 
36 

Æз дæр йæ фарсмæ æрлæууыдтæн. Æ^цзæм дунейы æгомыгæй 
лæууынц дурын æмæ хъæдын цыртытæ, мæнмæ та цæмæндæр 
афтæ кæсы, цыма улæфгæ кæнынц. Æмæ Яийы бафæзмыдтон: 
— Рухсаг ут иууылдæр. 
Яи йæ къухтæ ме уæхсчытыл æрæвæрдта, стæй мæ йæ 
хъæбысмæ фелвæста, йæ уымæл уазал уадул мæ русыл авæрд- 
та, тыхбонæй мæ йæхимæ нылхъывта: 
— Рæстаудæн дыл кæнæд, Яийы гыццыл къона. 
Йæ хъæбысæй куы æрхауон æмæ тæнæг авджын дзаумайау 
куы базгъæлæнтæ уон, уымæй мын цыма тарсти, уыйау мæ 
хъавгæ зæххыл æрæвæрдта. 
Фанарыл уæлиау схæцыд, иуцасдæр æм джихæй баззад æмæ 
кæд рухсæн ницуал æххуыс уыд, уæддæр æй нæ ахуыссын 
кодта; фыййаг дæр систа æмæ араст стæм. 
Æз аивæй æртæ-цыппар къахдзæфы фæфæстæдæр дæн, æмæ 
уæлмæрды къуыбырæй цалынмæ нæ фæдæле стæм, уæдмæ ма 
иу каст фæкодтон фæстæмæ: кæд нæ, мыййаг, папæ раййафид. 
Нæй, никæцæй зыны. 
Яи гуыбыр-гуыбыр, лыстæг къахдзæфтæй цæуы разæй. Æз 
дæр къæбылайау йæ фæдыл уайын... 
Æнæхъæн дæс æмæ дыууиссæдз азы куы рацыд уæдæй 
ардæм, уæд цæмæн афтæ ирдæй лæууы мæ цæстыты раз уыцы 
зымæгон бонивайæн, бирæ æндæр ахсджиаг хабæрттæ мæ бын- 
тон куы байрох сты, уæд? 
Тамакойы сыгъдон астæуккаг æмæ стыр æнгуылдзтæй ныл- 
вæстон æмæ йæ балкъонæй дардмæ фехстон. Уары æмæ уары, 
зивæггæнгæ зилдухимæ сындæггай дæлæмæ хауынц урс 
гæлæбутæ. Рудзынг ассыдтон æмæ уатмæ бахызтæн. Кæс-ма 
уыцы æнæнтыстмæ! Æдзух ын афтæ дзурын — «Ма кæн, на~ 
уæд асхъиудзынæ», уæддæр йæ кæнон нæ уадзы: хуыссыны 
размæ хибарæй аззади, уæд хъæццулыл сынтæджы иу кæронмæ 
ахæцдзæн, йæхæдæг сынтæджы бæрæг астæу гæппытыл схæцы 
— цъæт æй хæрдмæ куыд схойы, уымæй хуыздæр æм ницы 
кæсы. Мæнæ та ныр дæр уæлиау схъиуы. Хъазæд, уыйас дæр 
цин кæнæд, фæлæ афтæмæй иуварс куы атæха, уæд æмбисон- 
ды хъæр нæ хъуысы мæ хæдзарæй? Дæлæ хъахъхъæдуйраг 
зæронд лæджы ми бакæнин æз дæр. Паддзахы стыр фæнда- 
джы тæккæ был ис йæ хæдзар. Цыппараздзыд сывæллоны йын 
йæ бæрны ныууагътой бинонтæ æмæ сæ алчи йæхи хъуыдда- 
джы фæдыл ацыди. Зæрондæн та хæдзары мидæг зилинæгтæ 
кæд нæ разындзæн — лæппу дуарæдде куыд фæцис, уый нæ 
бафиппайдта. Иуахæмы уынгæй сылгоймаджы 
зæрдæскъуыйæн цъæхахст æрбайхъуысти. Удаистæй дыууæ 
гæппæн кæрты дуармæ рахæццæ зæронд. Дæ балгъитæг дæр 
ахæммæ бакæсæд — йæ хъæбулы хъæбулы йын машинæ сцав- 
37 

та. Бæргæ ма йæ фелвæста йæ хъæбысмæ сæ сыхæгты чындз, 
бæргæ ма дыууæ къухæй ныххоста шофыр йæ сæр. Йæ ад- 
джындæрмæ æркæсыны хъару нæ разынди зæрондмæ. 
Фæстæмæ фездæхт кæртмæ. Сарайы фæмидæг, йæхиуыл дуар 
æрæхгæдта, хъомдоны къуымы арф сагъд рельсмæ фидаргонд 
галбæттæн ставд синаг райхæлдта æмæ йæ хъайваныл 
цæгæвæрдæй æруагъта. Иу ингæны мидйвг баныгæдтой сæ дыу- 
уæйы дæр. Тобæ, Хуыцау, тобæ! 
— Лæппын, Зилгæмæ дæ нæ фæнды? 
Къæхтыл нал — уæрджытыл, стæй та гуыбыны цъарыл 
æруагъта йæхи, фæрсырдæм мæм æнæууæнкæй æрбакаст: 
хъазгæ кæнон æви æцæгæй дзурон хуыссынафон, йæхæдæг 
фестад æмæ сынтæджы кæрон абадт, йæ къæхтæ дзабырты 
атъыссынæввонгæй æруагъта: 
— Кæд, мæнæ гъер? 
— 0, мæнæ гъер. 
— Фæнды. 
Йæхи загъдау: «нæхи Зилгæмæ». Дыууæ-æртæаздзыдæй 
Бабуйы къæдзилыл хæст уыди æдзухдæр. Йе ’мгар сывæ- 
ллæттимæ ахъазыны бæсты йемæ бадтаид æмæ бадтаид ус- 
тыты æхсæн. Йу цыдæр афон йæ сæры цы фæкуыси уыдаид, 
мæ-гъа, æмæ-иу уæд сагъуыди: . 
— Цом Зилгæмæ! 
— Фæлæуу-ма, Зилгæйы куы стæм, уæд ма мæ цавæр 
Зилгæмæ кæныс? 
— Не стæм, нæ, ма мæ сай. Цæуæм нæхи Зилгæмæ! 
Ома, хæдзармæ. 
Мæ уд дæ фæхъхъау æрбауæд, дæ фæхъхъау. Кæддæриддæр 
æй фæнды Зилгæмæ. Дзæбæхæй мын бахъомыл уæд, æндæр 
дзæгъæл нæ уыдзысты мæ фыдæбæттæ, хæдзар æвæгæсæгæй 
дæр нæ баззайдзæн, æцæгæлон къухтæм дæр нæ бахаудзæн. 
Сахатмæ æркастæн. Æллæх, мæлæты æнафон у: автобус дæр 
нал уыдзæн Беслæнмæ æмæ такси дæр. Уыйхыгъд электричкæ 
— аст сахаты æмæ ссæдз минутыл. Фараст гыццылхъуаг 
ныххæццæ уыдзæн. Фараст сахаты æмæ фондз минутыл та — 
фæстаг автобус Зилгæмæ. Æнафон, бынтон æнафон, уæлдайдæр 
та ахæм рæстæг. 0, фæлæ мит, фыццаг мит Бабуйы ингæныл. 
— Цæуæм?— йæ цæстытæ мæм ныззынг кодта, æнхъæлмæ 
кæсы Лæппын. 
Æмæ уæд мæнæн дæр мæ гуырысхотæ æрбайсæфтысты. 
— Цæуæм! 
Уыциу схъиуд ракодта сынтæгæй, йæ къах дзабыры атъыс- 
сынмæ дæр нал арæхсы фыртагъдæй, бандоны къухыл цы- 
бырдыс хæдонмæ фæлæбурдта. 
— Фæлæуу, фæлæуу, ахæм сæрдыгон фæлыст нæ ацæудзæн 
хъуыддаджы: цъында мидæггæгтæ хъæуы, бæзджын хæдон. 
Мит рауарыди. 
38 

— Мæнæ ам сты мæ хъарм дзаумæттæ,— йæ сæр шифане- 
ры фæцавта æмæ ауыгъд дзаумæтты бынмæ чумæданы сæрыл 
схæцыди. 
— Мит, зæгъын, рауарыди. 
Ницы сдзырдта. Ферох дзы, æвæццæгæн, зымæгæй ардæм, 
мит циу, уый. Нæ, рох дзы куыд хъуамæ фæуыдаид, йæ ар- 
гъæуттæн сæ уарзондæры йæм миты рагъæй куы сдзуры алы 
изæр тæрхъус. 
Мæн æххуыс дæр æй нал бахъуыд, йæхæдæг фелвæста йæ 
хъарм дзаумæттæ. Æрмæст æм уæлæ скæнынмæ фæкастæн. 0, 
æрмкъухтæ та? Чумæданæн йæ тæккæ бын разындысты 
хъуырбæттæн æмæ къуымбил худимæ. 
Уайтагъд фæрæвдз стæм. Фатеры къуымты æрзылдтæн. 
Къранттæ æхгæд, цырæгътæ ахуыссын кодтон. Бынмæ æрхыз- 
тыстæм. Фадхъултæм дæр нæу мит, æрбацæуæны йæ къæхты 
бын сызмæстой. 
— Дада, дада, мит-иу цæмæн рауары, уый зоныс? 
Абырыны фæлтæрæн акодта æмæ фæцæйкалд. 
— Гъы, дæ хорзæхæй? Ницы йын æмбарын æз. 
— Цæмæй йæ адæм сæ къæхты бын ныннæмой æмæ дзы 
сывæллæттæ бырынты хъазой, уый тыххæй. 
— Акъуырдтай йæ, бæгуыдæр. 
Куы мæ разæй кæны змæст митыл абырыны фæлтæрæнтæ, 
куы фæрсырдыгæй, фæлæ ницы, фаг над нæма у. 
А-гъа, æнхъæлмæ кæсын нæ æппындæр нæ бахъуыди трол- 
лейбусмæ, йæ æрлæууæнмæ куыддæр бахæццæ стæм, афтæ нæ 
æрæййæфта. 
Аст сахаты æмæ дыууæ минуты. Баййафдзыстæм. 
— Дада, дада, уæлæ-ма кæс: а. 
Вагзалы сæрмæ тæмæнтæ калынц неонæй фыстытæ: «1917 
октябрь— 1988 перестройка». Дамгъæтæй «а» йеддæмæ ни- 
цыма зоны, кæд йæ мад йæхи тынг хъары, уæддæр. Бæргæ 
йын дзурын: «Ныууадз сывæллоны, цæуыл æй хурхæй ма- 
рыс? Йæ афон куы ралæууа, уæд ын скъолайы бацамондзыс- 
ты «а» дæр æмæ «б» дæр. Рагацау æй ма зæрдæцъæх кæн. 
Фæлæ та сусæгæй дамгъуатимæ йæ фарсмæ абады. 
Вагоны — æнахуыр мынæг рухс, йæ иу кæронæй иннæмæ 
адæймаджы цæсгом нæ равзардзынæ. Уыйхыгъд — хъарм. 
Адæм дæр дзы нымадæй — цалдæр: иуæй боныхъæд рагацау 
алкæмæн ссарын кодта йæ хæдзар, иннæмæй æнафон. 
Куыддæр æрбадтыстæм, афтæ рудзынгыл йæ ных аныхæс- 
та Лæппын, хуыздæр æм цæмæй зына, уый тыххæй дыууæ 
армытъæпæнæй йæхицæн аууон акодта. Æмæ йæм дзы цы ра- 
зына уæзласæн вагоны фарсæй дарддæр? Уæддæр æдзынæг 
кæсы æддæмæ, тæссармæ бадгæйæ, йæ къæхтæ тилгæ. 
Цæй охыл сцоппай кодтон ацы æнафоны мæхи дæр æмæ 
39 

сабийы дæр? Мардæн ма цы уæлдай у, йæ ингæны мит ын 
рамæрзай æви нæ, хæдзармæ йын афæд кæнай æви нæ? Адæ- 
мы æфсæрмæй, ома, рох нæу йæ ингæн, йæ ном? Æмæ дæм 
джигул исчй кæндзæн, ингæнмæ бæрæггæнæг ссæудзæн? Нæ, 
мæнæй куыд нæ ферох сты дæс æмæ дыууиссæдз азы размæйы 
хабæрттæ, уадз æмæ уайтагъд мемæ чи фæрæвдз, уый дæр ацы 
изæры балц цардцæрæнбон йæ зæрдыл афтæ бадара. Æндæра 
мардæн та ма цы уæлдай у? Нæ, уый ма зæгъ. Æвзæртæ, ницы 
йын зонынц, афтæмæй рагацау сæхи стæрсын кодтой: талынг 
ингæнæй дарддæр, дам, дзы ницы ис. Мæнау сæ æрдæгфæндагæй 
исчи куы раздæхтаид, уæд æндæр зондыл лæуд уаиккой. 
Рынчындонмæ ма мæ бæргæ фæхæццæ кодтой, бæргæ ма 
сæнкъуыстысты дохтырты хуыздæртæ. 
Ницуал. 
Фæраст дæн уæлæмæ. 
Мæзджыты алыварс ма æртæ зылды æркодтон, стæй 
мæзджыт дæр æмæ хъæу æнæхъæнæй дæр бынæй аззадысты, 
мигъы аныгъуылдысты, мигъы аныгъуылдтæн мæхæдæг дæр 
астæуæй бынмæ, афтæмæй хæрдмæ цæуын æмæ цæуын. Ау, 
æмæ горæтаг рынчындоны куы æрцыд хабар, уæд Зилгæйы та 
цæмæн февзæрдтæн? 0, хæдæгай, кæм ныгæнгæ уыдзынæн, 
уый тыххæй мæ фæнд рагæй зындгонд уыди бинонтæн дæр, 
æмгар хæлæрттæн дæр. Сæ цæрæнбон бирæ, сæххæст мын код- 
той мæ фæдзæхст. 
Æмæ ныр фæцæуын. Тæхгæ нæ, тæхгæ раджы кæддæр, 
æвзонгæй кодтон мæ фыны æмæ-иу цæнгтæ базыртау тилын 
хъуыдис, тынгдæр батил æмæ уæлдæр стæхдзынæ, къаддæр 
— æмæ фæныллæгдæр уыдзынæ; ныр та тæхгæ нæ, фæлæ 
цæугæ, буары уæз нæй æппындæр. Хуымæтæджы нæ загъдæ- 
уыд Чырыстийæ дæр æмæ Мæхæмæт-пехуымпарæй дæр: уæ- 
ларвмæ фæцыдысты, тæхгæ не скодтой, фæлæ. 
Мæ алыварс æнахуыр фæлмæн рухс, мæ сæрмæ — цъæх- 
цъæхид арв. Арвыл нæдæр хур зыны, нæдæр мæй, афтæмæй 
бынтон рухс; нæдæр зæрæхсиды фæд бæрæг дары, нæдæр сæуæ- 
хсиды, нæдæр ныгуылæн бæрæг, нæдæр — скæсæн. Иу каст 
ма бынмæ бæргæ æркодтон, фæлæ хъæу иууылдæр, хъæугæрæт- 
ты æртæ уæлмæрды дæр урс-урсид мигъы бын фесты. Мæзджы- 
ты алыварс æртæ зылды кæй æркодтон, уый цы амоны? Кæд 
мын Хъуыддæгтæ Аразæг ме ’ргом Чабæйы ’рдæм сарæзта, 
æмæ уæлдæр куы схæццæ уон, уæд мæм хурсыгъд змисджын 
быдырты æхсæнæй разындзæн? 
0, бæгуыдæр Чабæйы ’рдæм. 
Дæлæ ис уыцы хибар æхсынцъы бæлас дæр Беслæнæй га- 
лиуырдæм. Дыууæйæ йæм фæцæуæм æркæрдынæввонг мæнæуы 
хуымы астæуты цалхвæдыл; дыууæйæ дæр бæгъæмсарæй; 
40 

мæнæн мæ пинджак ме уæхсчытыл æппæрстæй, уый та 
бæгъæмвадæй, æхгæдхъуыр сырх кофтæйы, йæ уæхскыл 
къаннæг сæрак хызыны бос æппæрст, йæ иу къухы дæр æмæ 
иннæйы дæр — фæйнæ цъилзæвæты; мæнæ ныртæккæ 
бахæццæ уыдзыстæм æхцон сатæг аууонмæ. Кæс-ма, дæ 
хорзæхæй, цæры нырма. Цъаммар у, æвæдза, цæрынмæ, 
иуæндæс æмæ ссæдз азы йæм нымады дæр не сты. Цæй 
æхсынцъы æмæ цæй мæнæуы хуым — дурфыцæн завод дзы 
раджы куы сарæзтой. Сарæзтой, фæлæ фæстæдæр. Уыцы 
æхсынцъы у, æнæкарст мæнæуы астæу, дыууæйæ йæм 
фæцæуæм. Фæстаг зæххон нывæн мын кæд уыцы ныв бауарз- 
та Хуыцауы цæст, уæд, æвæццæгæн, æназым дæн йæ разы. 
Фыццаг хатт æй Беслæнæй Дзæуджыхъæумæ поезды фед- 
тон. Зымæджы кæрон уыдаид æви рагуалдзæджы? Цыдæр 
уæддæр палтоты мидæг уыдысты йæхæдæг дæр æмæ йе 
’мбæлттæ дæр, стæй ма сæ кæмæн тинтычъи кæлмæрзæн йæ 
уæхсчытыл, кæмæн къуымбилæй быд худ йæ сæрыл. Кæмæн 
сæ йе ’ргом мæнырдæм, кæмæн йæ чъылдым, фондз-æхсæзæй. 
Æмæ йæ фыццаг фендæн нал ферох кодтон. Рæсугъдæй кæд 
хъуаг нæ уыди, уæддæр дзы мæнæ-мæнæ диссаджы рæсугъд 
нæ загътаин, йе ’мбæлттæ дæр æнæдæр нæ уыдысты. Гъе фæлæ 
йæ æрмæст йæ сæрыхилы тыххæй нал уыди ферохгæнæн. 
Уымæй размæ дæр æмæ уымæй фæстæмæ дæр дыккаг ахæм 
сæрыхил никуал федтон. Куыддæр уыциу къордæй хъæлдзæг 
ныхасгæнгæ æрбахызтысты, афтæ фыдæндзæрст вагоны сæ пал- 
тотæ ласынмæ фесты. Йе ’ргом мæнырдæм здæхт фæцис æмæ 
дзы мæ цæст атонын нал бафæрæзтон. Кæлмæрзæн йæ сæрæй 
систа æмæ йæ уæхсчытæм æруагъта. Æмæ вагон æнæхъæнæй 
дæр бæлвырд фæрухсдæр, фæрайдзастдæр. Нæдæр бур, нæдæр 
мыдхуыз — сыгъдæг сыгъзæринæнгæс сырхбын, тæрныхы 
сæрмæ уылæнтæ-уылæнтæ, къæбæлдзыг дадалитæ; бæзджын, 
хъæддыхбыд дзыкку разырдæм раппæрста. Фæстæдæр цынæ- 
хуызон ахорæн федтон, ахæм нал баззади, фæлæ дзы уый 
хуызæныл никуал фембæлдтæн. Æрдзæй лæвæрдæн бæгуыдæр 
нæ вæййы æмбал. Нæ, цардæгас æрду сын уæвæн нæй, 
сыгъзæрин лыстæгуагъд æндæхтæ уыдзысты. Фæндаг даргъ 
уыди, цыбыр — чызгмæ хъуаджы каст фæкодтон, афтæмæй 
мыл ахицæн. Дзæбæх мæм зындысты йæ цæсты гагуытæ дæр. 
Уыдон дæр сыгъзæринхуыз, саубын тæппытимæ. Хъоп- 
пæгдзаст. Цалынмæ хæццæ кодтам, уæдмæ мæм цалдæр хат- 
ты æхсгæ кастæй фемдзаст. Хæрзаг загъта: ахæм ма дзы 
æнæфенд уа, хъæддаджы хуызæн мæм куыд ныккомкоммæ. 
Дзаеуджыхъæуы уыциу къордæй куы рахызтысты вагонæй, 
УЗД дæр ма йæ фæдыл дзæвгар фæкастæн, цалынмæ трамвайы 
бабадтысты, уæдмæ. 
41 

Цалдæр боны фæстæ та тæккæ уыцы поезды æмæ вагоны 
бадт фæдæн. Абон дæр мæ рох нæу: дæс сахаты æмæ æхсæз 
минутыл-иу араст Беслæнæй, вагон та — дыккаг. Уæды заман 
ма вагæттæ тамакодымæг адæмæн æмæ нæдымæгæн дихгонд 
уыдысты: æнæкъай — дымджытæн, къайджын — нæдым- 
джытæн. Цалынмæ Дзæуджыхъæуы ахуыр кодтон, уæдмæ 
æнæкъæйтты уыдис мæ фæндаг — фарæстæм вагоны, 
къæдзилмæ хæстæг, йæ бæлццæтты фылдæр хай — ахуырдзау 
фæсивæд; рæстæгмарæнæн къамæй цъыкк кодтам тамако 
пъæртгæнгæ. Æллæх, æллæх, куыд фæрæзтам, уæдæ, уыцы 
фæздæгмæ, уырысы загъдау — фæрæт æрцауындзæн дзы уыди; 
цы нæ дзы дымдтой: хикарст тамакойæ кæнæ æлхæнгæ ма- 
хоркæйæ сæгъы къæхтæ, лулæтæ, аслам бапъерозтæ, хъылма 
сигареттæ. Кæд мæхæдæг цыфæнды дымаг уыдтæн, уæддæр 
дзы æрмæст æрдхæрдты æмæ къамæй хъазыны мондагæн 
фæрæзтон. Ахуыр куы фæдæн, уый фæстæ дзы никуал ба- 
бадтæн. Уый æмæ дын дыккаг вагон: сыгъдæг, райдзаст, но- 
джы дзы ацафон цæуджытæ дæр цанæбæрæг. 
Ацы хатт сæ вагоны бадгæ баййæфтон — æрæджиаугомау, 
поезд куы фæраст, уæд схызтæн. Амæй размæйы къорд. Ба- 
дтысты тæккæ бацæуæны купейы. Бурдзыкку — рудзынджы 
рæбын. Мæ акомкоммæ куыд уыдаид, афтæ купецухæй æруа- 
гътон мæхи. Уагæры сæм цастæ дзуринаг ис? Раст зæгъын 
хъæуы, бурдзыккуйæ искуы-иу ныхас йеддæмæ нæ хаудй, 
худæнбылæй лæмбынæг хъуыста иннæтæм, æрмæст хатгай 
æхсгæ каст фæкæны мæнырдæм. Ахуырмæ цæуой æви ку- 
сынмæ? Æмæ ацафон ахуырмæ чи цæуы -— дæс сахатыл? Ку- 
сынмæ та æгæр æвзонг сты. Стæй сихортæм чи цæуы кусынмæ 
— нæдæр боны радмæ, нæдæр æхсæвы? Уæдæ киномæ рараст 
уыдаиккой æмæ сæ Беслæнæй Дзæуджыхъæумæ кинойæ 
дарддæр ницы сагъæс уа иу хаттæй иннæмæ? 
Уæдæй фæстæмæ Дзæуджыхъæумæ мæ алы цыд дæр дæс 
сахаты æмæ æхсæз минутмæ сарæзтон — раджы мын уыдаид 
æви æрæджы кодтаин. Æмæ алы хатт дæр нæ цыд иумæ 
æййæфта. Диссаг у: дæлæмæ цæугæйæ сыл никуы бамбæлдтæн. 
Цæй, уый æгæр уыдаид — иуырдæм дæр мын фаг. Бадтæн, 
кастæн æм, бæллицтæй мæхи рæвдыдтон. Искуы-иу хатт 
мæм-иу уыцы æнæкъæмдзæстыг æргомæй куы æрбакаст ком- 
коммæ, уæд мын-иу бонтæ æмæ къуыритæ фаг уыди. Дзæнæты 
бадæгау бæргæ уыдысты æхсæрдæс æмæ дыууиссæдз минуты, 
фæлæ-иу мæлæты тагъд атахтысты. А, æвæдза, поезд цалдæр 
минуты æрæджы кæнæ фæстиат кæны, уæд-иу мыл дыккаг 
хур скасти. 
Цыфæнды зæрдиаг куы уыдаид сæ ныхас, уæддæр 
рæстæгæй-рæстæгмæ мæнырдæм æнæ фæкæсгæ нæ фæцадаид: 
хъуамæ базона — хъуаджы хуызæн уымæ дзагъырæй лæууын 
42 

æви мæм æ.ндæр искæмæ фæкæсыны ныфс разынди? Йæ 
цæстæнгас, иуæй, тæргайхуыз, иннæмайй, æртхъирæнгæнæг: 
уæдæ ма дæм æндæр чызгмæ бакæсыны нæ, фæлæ рудзынджы 
æдде хъуынтъыз æнæзмæлæг быдыртыл дæ цæст ахæссыны 
ныфс дæр разынæд. Мæхицæн зæрдæтæ æвæрдтон, æндæр цы, 
кæд æм нымады дæр нæ уыдтæн, уæддæр. Фæндгæ мæ афтæ 
кодта, æмæ фæндонæй куы уаид алцы, бæргæ. 
Мæй аивгъуыдта, дыууæ мæйы. Дзæуджыхъæумæ мын алы 
балц дæр бæрæгбон ссис, иу хаттæй иннæмæ æнхъæлмæ кастæн — 
кæд та мæ бахъæудзæн цæуын, æмæ алы хатт дæр тарстæн — 
мыййаг, вагоны куы нæ разына. Фæлæ мын Хуыцауæй ахæм 
хорзæх лæвæрд уыди. 
Мит сыстади, уалдзæг æмæ уалдзæг. Уалдзæг та ма цы 
вæййы — иуæндæс æмæ ссæдз азы рацыди уæдæй ардæм, 
уæддæр æй абоны хуызæн хорз хъуыды кæнын — фæндзæм 
апрелы æртахтысты зæрватыччытæ. Дыккаг уæладзыгмæ 
схызтæн, мæ кусæн уатмæ дæр нæма бацыдтæн, фæлæ йæ 
фарсмæ Зояйы уатæй машинкæйы къуырцц-къуырцц хъуы- 
сыди æмæ уал уырдæм батагъд кодтон цины хабаримæ: 
— Зоя, дæ хæрзæггурæггаг мæн — зæрватыкк искуы афтæ 
раджы æртæхгæ федтай?— дзургæ бахызтæн дуарæй. 
Æмæ фæсыкк дæн. Машйнкæйы уæлхъус, Зояйы бынаты — 
йæ чъылдым рудзынджы ’рдæм — бадти мæ уд, мæ цæст, йæ 
сыгъзæрин сæрыхилы хъазыдысты сæууон хъæлдзæг хуры 
тынтæ. Æууæндон æви ма æууæндон мæ цæстытыл? Дуарæй 
куыд бахызтæн, афтæ сагъдауæй лæууын. Мæ цæстытæ мæ 
сайынц, æндæр кæцæй хъуамæ ам фегуыра, йæ кой æппындæр 
куы никæцырдыгæй уыд, Зояйæн дысон фæскуыст хæрзизæр 
куы загътон æмæ йæм махæй цæуыны зонд дæр куы нæ уыд 
æмæ ног кусæг райсыны ныхас дæр куы никæмæй фехъуыс- 
тон. 
Уæдмæ чызг йæ бынатæй сыстад æмæ фæрсырдæм иу 
къахдзæф акодта стъолы уæлхъус: 
— Сымахмæ уазæгæн æгасцуай нæ фæзæгъынц?— фыццаг . 
хатт ын хæстæгмæ фехъуыстон йæ хъæлæс. 
Хæрзаг’æдылыхуыз уыди ме ’нгæс. 
— Искуыдæр ма нæ!— балæууыдтæн йæ цуры æмæ йын йæ 
къух мæ дыууæ армæй фæлмæн æрæлвæстон комкоммæ йæ 
дыууæ цæстмæ кæсгæ. Уый дæр мæм комкоммæ кæсы, йæ 
сыгъзæрин стъæлфæнджын цæстытæ худынц.— Алæбон æгас 
нæм цу! 
Цас æмбæлы, уымæй фылдæр афæстиат йæ къух мæ дыууæ 
армы æхсæн æмæ базмæлыд, æз дæр æй æнæбары суагътон. 
Нæ ныцъцъæхахст ласдзæн æмæ алырдыгæй нæ фæфæдис 
уыдзысты, уымæй мæ ныфс куы уыдаид, уæд æй мæ хъæбысы 
æнæ æрбакæнгæ нæ фæцадаин, кæд цыфæнды хъæддаг ми 
43 

уыдаид, уæддæр. Мæ уадул мын ныддзæхст ласа, ууыл дæр 
разы уыдаин. Афтæ дæр уыдаид, æвæццæгæн, фæлæ уæдмæ — 
мæ амондæн уыдаид æви ме ’намондæн — Зоя дуарæй æрба- 
хызт — тъæпæнгомау, тымбылтæ, ирдцъар, гæркъæраг: 
— Базонгæ стут? 
— Æххæст нæма. 
— Ритæ у йæ ном,— уазæджы цурмæ бацыди, йæ дæларм 
ын æрхæцыд æмæ йæм бынæй уæлæмæ скасти, мидбылхудтæй 
йæ тыппыр уадултæ банхъырд сты.— Машинисткæйыл саху- 
ыр кодта æмæ практикæйы æрбацыд махмæ. Æнæхъæн мæй 
нæм уыдзæни,— цингæнгæ йæм йæхи нылхъывта; фырдис- 
сагæй иу къахыл слæууыд, иннæ æрдæгдыдагъæй сабиау йæ 
чъылдыммæ тилы. 
Саби дæр у, уæдæ нæу — уазæджы æмгар, науæд дзы 
фылдæр-фылдæр афæдз хистæр. Цæуыл уа, цымæ, йæ цин? 
Мæгуырæг, йæ фæсонæрхæджы дæр нæй, мæнæн ныртæккæ 
фырцинæй мæ зæрдæ мæ риуæй кæй схаудзæн. Æниу, цас ницы 
бамбара, уыйас хуыздæр. 
— Кæс-ма,— уазæджы хъæддых быд дзыкку фæсонтæй 
размæ раппæрста:— Ахæм сæрыхил искуы федтай — сыгъдæг 
сыгъзæрин! 
— О-ох, Зоя,— цæмæндæр ныфсæрмхуыз Ритæ, йæ уадултæ 
бынтон сырх-сырхид афæлдæхтысты. 
— Федтон, Зоя, федтон — цыппар боны размæ,— гæдыйæ 
ницы, æцæг цы уыди, уый загътон.— Бæгуыдæр сыгъзæрин. 
Зоя йын цы зыдта, фæлæ мæ Ритæ æнæ бамбаргæ кæм фæца- 
даид. Мæ къух мæ нал бафарста æмæ æз дæр чызджы дзык- 
кумæ бавнæлдтон хъавгæ. 
— Æдзæсгом!— мæ къух мын æркъуырдта Зоя.— Ды та 
йæм цæмæн æвналыс? 
— Нæ дыл æууæндын, Зоя, æмæ йæ мæхæдæг басгарон. 
Цæй сыгъзæрин у? Лыстæгуагъд сыгъзæрин телы бæсты — 
цардæгас фæлмæн хил, цыллæйау лæзæры æнгуылдзты æхсæн. 
— Цы у?— кæдæй уæдæй та мæм сдзырдта Ритæ. 
— Дзыкку,— цыма цæмæйдæр фæфыдæнхъæл дæн æмæ мын 
тынг хъыг уыди, уыйау арф ныуулæфыдтæн æмæ æнкъардæй 
дзуапп радтон æз. 
Ех-х, æвæдза, цы хуыздæр арфæ зæгъон мæ амонд 
скæнæгæн! 
Нæ, ницы хуызы мæ бауырндзæн, æнæнхъæлæджы æрбаф- 
тыдаид, æз кæм куыстон, уырдæм, уый. Æнæ мах дæр фыссæн 
машинкæтæ бирæ къанторты куы ис, уæд комкоммæ махмæ 
куыд æрбарæдыд? Нæ зонын, нæ зонын, хуымæтæджы уа. 
Базыдта йæ, æвæццæгæн, мæ куысты бынат, мæлæты зын ба- 
зонæн куы нæ у. Йе ’мбал чызджытимæ сæм мæ кой æнæ 
рауайгæ нæ уыдаид. Ау, нæ йæ уыдтой, дыууæ мæйы дæргъы 
44 

йæм дзагъырæй куыд фæкастæн, уый? Æз æй нæ зонын, фæлæ 
дзы, æвæццæгæн, мæн чи зоны, ахæм разынди. Æмæ йын 
куыддæр фадат фæцис, афтæ мæ бацагуырдта Ритæ йæхæдæг. 
Уæд уый ницæуыл дзурæг уа? 0, уæлдæр схæц дæ хъустыл, 
дæу мæтæй мæлы. 
Уыцы бон нæ бахастон мæ ныфс, фæлæ йæ цалдæр боны 
фæстæ сæхимæ афæндараст кодтон фæскуыст; кæцырдыгæй 
цæры, уый куы базыдтон, уæд дызæгъ-мызæгъы æфсон ссард- 
тон, цыма мæ хъуыддаджы фæдыл цæуын хъуыди, уыйау йемæ 
фæраст дæн бетонгæнæн заводы ’рдæм. Хуыцауы куы бафæн- 
да, уæд ын зын ницы у: æнæфенд цæстмæ тагъд нæ бакодта 
сæхимæ, фæлæ æндæр уынгыл дæрддзæфты æрзылдыстæм 
уæлæмæ дæр, дæлæмæ дæр. Ницæуылты æмæ мацæуылты 
дзæвгар фæныхас кодтам, уый — фылдæр хъусгæ, æз — 
фылдæр дзургæ. 
Хæрзизæр зæгъыны афон куы æрхæццæ, уæд æнæбары 
сфæрæзтон, уæдæй нырмæ мын æнцой чи нæ лæвæрдта, хæссын 
кæй нал фæрæзтон æмæ мæ зæрдæ кæмæй æрцæйскъуыд, уыцы 
уаргъæй фервæзын æнхъæл: 
— Ус мын ис, Ритæ. 
Æмæ зæрдæ æрыскъуыд, тугдадзинтæй феуæгъд, æнахуыр 
æнцон мын фæцис æвиппайды: æнхъæлмæгæсæн ницæмæуал 
ис. 
— Æмæ уый цы диссаг у? Æнхъæлыс, дæуæн йеддæмæ 
никæмæн и ус? Фæрнæй цæрут, фæрнæй. 
Йæ къух мæм æрбадардта, ома, фæхицæн афон у, æмæ мын 
йæ армытъæпæнæй мæ арм рог æркъуырдта: 
— Сылгоймаджы зæрдæйыуагæн ницы æмбарыс æмæ йын 
уæвгæ дæр никуы ницы бамбардзынæ. Усджын! 
Цалынмæ тигъæй фæаууон, уæдмæ æмбаргæ дæр нæ бакод- 
тон, иунæгæй кæй аззадтæн. 
Беслæны хъæуысæрæй Зилгæйы онг æнæкæрон даргъ 
фæндагыл мæ зæрдæ цы кодта, уый знаджы зæрдæ дæр макуы 
фæкæнæд. Ныр райсом зынгæ дæр нал фæкæндзæн æмæ ма йæ 
уынгæ дæр кæм фендзынæн? Хорз уыди æмæ ахуырмæ ца- 
лынмæ цыди, уæдмæ бабад дæс сахаты æмæ æхсæз минуты 
поезды. Ныр та? Ахуыр фæцис æмæ кæцырдæм йæхи айсдзæн, 
марадз æмæ йæ базон. Стæй ахæм уындджын чызг фæстиат 
дæр бирæ кæй нæ бауыдзæн, уый хъуамæ хорз æмбарай, кæд 
ма дыл фындзыхуынчъытæ ис, уæд. 
Диссæгтæ, ай æцæгæй æппындæр куы ницы æмбарын! Дык- 
каг бон иннæ хæттытау мæнæй раздæр фæзынд куыстмæ. Цыма 
æппындæр ницы æрцыд, уыйау йæхицæн æнцад къуырцц- 
къуырцц кæны. Йæ бакаст, йæ ныхасыуаг мисхал нæ фен- 
дæрхуызон сты. Фæлæуу, фæлæуу, уæдæ цы æнхъæлдтай, 
Цæуыл дæ зæрдæ дардтай? Ома, йæхи къахæй æрбацыд, 
45 

йæхæдæг дæ бацагуырдта æмæ уый хуымæтæджы нæу? Дæ 
хъуагхуыз ракæс-бакæсæй йæ зæрдæ атади æмæ нал бафæрæз- 
та æнæ дæу, йæ æфсармы сæрты ахызти. Æдылы, æдылы, 
фæзондджындæр афон дын бæргæ у. 
Æнæхъæн бон æддæмæ нал ракастæн, сихор хæрынмæ дæр 
нæ ацыдтæн. Хорз æмæ мæ бæрæггæнæг арæх фæцис, минут 
иунæгæй никуы аззадтæн, иу нæма ахиздзæн, афтæмæй иннæ 
йæ сæр æрбадары дуарæй. Æмæ иунæгæй куы аззадаин, уæд 
мæм цыма йæ размæ бацæуыны фаг ныфс разындаид? Цæй, 
ныр ма йыл цы мæ сæр риссын кæнон — разындаид, нæ ра- 
зындаид? Цымæ йæ æмбара, абонсарæй мæ зæрдæ цы кæнæг 
у, уый? Æндæр æй мæт дæр нæй. 
Æхсæз чысылхъуаг уыдис, афтæ йæхæдæг æрбахызт мæ 
уатмæ: 
— Бирæ ма кусыс? 
Æрбахызт, зæгъгæ, хуры судзгæ цалх æрбатылд æмæ дуар- 
гæрон æрлæууыди. Цъилзæвæт урс туфлиты, фæлурс кæрдæг- 
хуыз ибкæйы, æмыр æхгæдхъуыр сырх свитеры — рæхснæг, 
æлвæст, æнæ уæлдай фыды мур, бæлвырд бæрæг дарынц йæ 
роны кæрæдзимæ дæрддзæфгомау æмбæхст дыууæ хъæбæр 
джиранка фæткъуыйы. Мæстæймарæн. 
— Хæрæгæй фылдæр ничи фæкуыста æмæ уый дæр амард,— 
нывылдæр дзуапмæ нæ сарæхстæн æмæ гæххæттытæ мæ цурæй 
иуварс асхуыстон. 
— Цæуæм, уæдæ. Æгайтыма йæ зоныс хæрæджы хабар. Æз 
дæм тигъы фале фæлæудзынæн. 
Марадз æмæ йæ бамбар — хынджылæг мæ кæна æви къахгæ. 
Æви йæ нæ бауырныдта усы хабар? Куы нæ йæ бауырна, 
уæддæр Зояйæн йæ хъустæ куы рачындæуыд, ма дын æй адзу- 
ра. 
Фæсвæд æмæ дæрддзæф уынгты фæзылдыстæм æнафонмæ. 
А, мæныл худæн нæй: мæ сæрызонд фæцыд æмæ фæцыд, фæлæ 
Ритæ та йæхи цавæр артмæ æппары барвæндæй, уый не ’мба- 
ры? Адæмæй куы ницы басусæггæнæн ис, абон куы нæ уа, 
уæддæр æй райсом хъус-хъус ауадздзысты: кæйдæр лæгимæ 
талынг уынгты фæцæйцыд. Омæ, цас диссаг у, куы 
фæцæйцæуой, уæд? Нæ, мæ хур, ахæмтæй никæй асайдзынæ 
æмæ дзы дæхи дæр ма сай. 
’ Æмбæхсай, ма æмбæхсай изæрдалынгты — исчи дæ æнæ 
фенгæ нæ фæуыдзæн. Ныронг мæ уарзæттæ æргом уыдысты, 
никæмæй сæ сусæг кодтон. Ныр мын уыцы бар нал ис. Куы 
райхъуыса, уæд — аба-бау. 
Боныгон æнæгуырысходæр у. Уæдмæ Ритæйæн йæ прак- 
тикæ ахицæн, къанторы бадын æй нал хъуыди. Æнæ кæрæдзи 
фенгæ та нын фæцæрæн нал ис. Уæд цы æрхъуыды чындæуа? 
А, иу хатт æрбацæуæд æнæ фæгуырысхойæ, дыууæ хатты. 
46 

Фæлæ æртыккаг, цыппæрæм хатт та? Æмæ дарддæр та? Но- 
джы ма — ме ’намондæн, æндæр цы — бон дæр мæлæты даргъ 
ныццис. Кæд æмæ кæд æризæр вæййы. Уæд æй хæдзары фæрсæг 
нæ фæуыдзæн — ацафонмæ кæм уыдтæ? Уæдæ мæхицæн дæр 
нæ алы фембæлд мæ фарсæй фæвæййы — цалынмæ хæдзармæ 
цæуай, уæдмæ хъуыды кæн: цы æфсон æрæмыстæуа? Олгин- 
скæйы бафæстиат дæн æмбырды. Зæронд Бæтæхъойыхъæуы. 
Беслæны. Ног Бæтæхъойыхъæуы. Комбинаты. Ау, æмæ алы 
бон æмбырдтæ аразынæй дарддæр ницуал кусынц? Æмæ 
фæскомцæдисæн йæ хуыздæр куыст циу уæдæ? Иу бон — 
скъолайы, дыккаг бон — колхозы, æртыккаг бон — депойы, 
цыппæрæм бон — фермæйы. Æмбырдтæ дæр куыннæ, фæлæ 
сæ æз æгæр сарæх кодтон. Сайынæй æнаддæр мын бæргæ ницы 
ис, фæлæ хуыздæр цы æрхъуыды чындæуа? 
Бæгуыдæр, боныгон æнæгуырысходæр у. Сихормæ 
фæбадтæн куысты, стæй мæ хицауæн загътон: цæуон, Олгин- 
скæйы фæсивæдон звенотæ цы гæнæг сты, уый базонон, 
истæмæй сæм фæкæсон. Бæгуы æхсызгон ын уыдис. Ноджы 
ма æнæгуырысходæрæн мæ дæларм гæххæтты тыхтон фæцав- 
тон: фæсивæды æппæтдунеон фыццаг фестивалмæ сидæг аив 
плакаттæ, ахъаззаджы бæзджын гæххæтты егъау сыфтæ. Уæл- 
дай бузныг мæ фæцис мæ хицау: тынг сфидаудзысты Олгин- 
скæйы хъæусоветы къулыл, скъолайы тыргъы, клубмæ бац- 
æуæны, фермæйы къулыл. Бынтон сразæнгард уыдзысты 
фæсивæд, куы сæ феной, уæд райдзаст фидæны сæраппонд 
нардуат фæллоймæ. 
Рагацау куыд бафидыдтам, афтæ дыууæ сахаты поездæн 
рацыдтæн йæ размæ. Дыккаг вагоны æрлæууæнмæ. Цыма 
чысыл æддæдæрмæ кæрæдзи нæ федтаиккам. Адæмæн се 
’ппæты фæстæ рахызт — хинымæр тыхсгæ дæр ма бакодтон: 
ау, цæуылнæ æрцыдаид? Æви æндæр вагоны бабадт? Уалынмæ 
дуарæй разынди. Куы мæ ауыдта, уæд йæ цæсгом фæрайдзас- 
тхуыз. Зымæджы йыл иунæг дзыгъуыр дæр нæ раиртæстон. 
Ныр уадулæй, тæрныхæй — хуры тынтæ комкоммæ 
кæдæмдæриддæр хауынц, уым æмхуызон хъулон афæлдæхт. 
Цы нæ сын кæны — джитърийы донæй, афтеччы хосæй: 
фесæфæн сын нæй. Цæуыл тыхсыс, цы дæ хъыгдарынц, зæгъгæ 
йыл худæгæй фæмæлын, уый та фырмæстæй йæ хъуырмæ 
свæййы. 
Перрон фæсте аззади, спъалытæ нымайгæ Дæллаг- 
хъæуы’рдæм араст стæм, рельсытимæ фæрсырдыгæй 
æмдзугæнæг фæлмæн къахвæндагмæ рахызтыстæм. Рахизыр- 
дыгæй — тыгъд быдыр, галиуырдыгæй — дæргъæй-дæргъмæ 
Фыхдурæй быру. Быруйы фале — иугай хæдзæрттæ, чи цæттæ, 
чи æрдæгарæзт. Уыдоны фале — Ног Бæтæхъойыхъæуы 
мæнæуы хуым. Фæззæджы гутонæй куы фæлдæхтой, уæд баф- 
47 

тыдтæн трактористтæм — хъæддаг æхсынцъыйы бын сихор 
хордтой — æмæ йæ суанг уæд бадартон мæ зæрдыл: сæрдыгон 
хæрзаг удæнцой у быдырдзаутæн. Хæдзæртты фале — фос- 
хизæн, уый æдде — мæнæуы хуым, йæ астæуты — уæрдон- 
вæндаг: кæдæм у — мæ-гъа. 
Быдыры змæлæг нæй — чи дзы хъуамæ цы архайа бонрæф- 
ты? Æрмæст уæртæ дæрддзæф кæмдæр стуртæ ривады хуыс- 
сынц къанауы был æмæ фæрсырдыгæй зыны хъомгæсы урс 
нымæтхуд. 
Хæдзæрттæй куы адæрддзæф стæм, уæд Ритæ фæйнæрдæм 
афæлгæсыд æмæ йæ уæраджы сæртæм февнæлдта: 
— Æллæх, мæ бон сæ нал у! 
— Цы кодтай?— æрлæууыдтæн æз дæр. 
— Мæ туфлитæ мын мæ къæхтæ фергæвдынц. 
— Феппар сæ. 
Æнæууæнкхуызæй мæм æрбакаст: æцæг дзурын æви хъазгæ 
кæнын? 
— Бæгъæмвадæй ацæуон? 
— Æмæ цы диссаг у? Мæн куы хъыгдариккой мæ дзабыртæ, 
уæд сæ раласыныл мæ цæст дæр нæ фæныкъулин. 
Хъуыдытæгæнгæ лæууы йæ уæраджы сæртыл хæцгæ: нæма 
мыл æууæнды. Кæд æй, мæгуырæг, æппындæр ницы хъыгда- 
рынц, уæддæр сыл ауæрды, æндæр цы. Æмæ йыл куыд хъуамæ 
бахудон: горæтаг асфальтыл йеддæмæ быдираг къуызыртæ 
фæндæгтыл цæуынæн не сты цъилзæвæттæ. 
— Цæй, фелвас сæ; кæд исчи фæзына, уæд сæ акæндзынæ, 
æмæ фæци. 
Йæ иу къухæй мæ цонгыл фæхæцыд æнцойæн, афтæмæй 
феппæрста йæ туфлитæ. Ай йын æцæгдæр куы аргæвстой йæ 
къæхтæ: сæ хъустæ æнгуылдзты сæрмæ гæрзæй-гæрзмæ нын- 
ныхстысты, туг дзы тæлмæй фæбадт, зæвæттæ — дондæппал. 
Æргуыбыр æмæ тугтæлмытæ уырзæй асæрфтытæ кодта; æн- 
гуылдзтæ ма кусынц æви нал, уый бæрæггæнæгау базмæлдыс- 
ты; æвæццæгæн сын кæрæдзийæ фæхицæн æнхъæл нал уыд, 
афтæ сæ нылвæстой туфлитæ. 
— Æллæх, æллæх, бæгъæмвадæн æмбал дзы нæй,— удæ- 
нцойæ сулæфыд, цалдæр къахдзæфы куы акодта, уæд.— Исчи 
горæты уынгты бæгъæмвадæй куы ацæуид, уæд æй фыццагдæр 
æз бафæзмин. 
— Æмæ дыл цы мæгуыры бон ис ахæм æнгом дзабыртæ 
дарынмæ? 
— Ха! Хæрзуынд уай, уый куы фæнда сылгоймаджы, уæд 
цы нæ хъизæмарæн бафæраздзæн, ахæм нæй. Уымæ чи нæ 
бæллы, ахæм сылгоймаг та агургæ дæр ма кæн; никуы йæ 
ссардзынæ. 
48 

Куы фæндаджы бæрæг астæу рыгыл йæ къахы ныв уадзгæ 
цæуы, куы фæндаггæрон кæрдæгмæ бахизы æмæ йæ фасæгау 
æхсызгонæн уадзы æнгуылдзты æхсæнты. 
Хуымы астæуты уæрдонвæдыл дзæвгар бауайын хъæуы, 
цалынмæ æхсынцъымæ бахæццæ уай, уæдмæ. Стæй уæд уæ- 
рдонвæдæй цæхгæр фæзил æмæ ссæст мæнæуыл иу-ссæдз къах- 
дзæфы бацу. Æфсир йæ тæккæ нæрсгæ у, сыг нæма фæдæрзæг, 
афтæмæй йæ тæф æмбисонд у, фындзыхуынчъытæ хъыдзы 
кæны. Адæймаджы буар бамбарынхъом кæй нæу, ахæм уддзæф 
æй уылæнгай фæйлаугæ ацæуы æмæ цалынмæ дард кæмдæр 
атайы, уæдмæ дзы марадз æмæ дæ цæст атон. Иу уылæн 
кæронмæ нæма ахæццæ вæййы, афтæ йæ иннæ фæцæйсуры. 
— Цигайнаджы къæхтæ,— йæ сæр ныттылдта Ритæ. 
Бæгуыдæр, цигайнаджы — рыг сыл бæзджын фæлтæр 
сæвæрдта; цалынмæ цыдыстæм, уæдмæ сæ рæсыд æрбадти, 
æнгуылдзтæ хъæлдзæгхуызæй фæпака сты. 
— Куыд ма скæндзынæ уыцы чъиллон къæхтыл дæ туф- 
литæ? 
— Исты амал сын уыдзæн,— æнæмæтхуызæй ауыгъта йæ 
къух. 
Цалхвæдыл æхсынцъыйы акомкоммæ бахæццæ стæм. 
Фæндагæй бæласы онг мæнæу разынди æрдæгссæст — чидæр 
дзы уыди æрæджы. Йæ быны дæр мæнтæгæмхæццæ цæвæгхос 
над æмæ ссæст. Сывæллæттæ йæм фæцалх сты æнæмæнг: йæ 
рæгъæдафонмæ нырма дзæвгар бонтæ ис, афтæмæй йыл иу гага 
нал ныууагътой; хорз зындгонд мын сты ацы тъæпæнтæ: 
мæнæуы хуымы фале дæлбылы халсарты хуымтæ, уырдæм 
фæкæнынц скъоладзауты рувынафон, æмæ сæ фæндагыл цæу- 
ыл бамбæлой, уымæн æрмæст йæ дидинæг азгъæлæд, æндæр 
æй уайтагъд æрфистæг кæнынц. Ацы æхсынцъы дæр сæ куыд 
хъуамæ аирвæзтаид? Йæ къалиутæ йын æхсæдæг никуы фæцис 
æмæ суанг зæхмæ æрхæццæ сты уыцы пыхцылæй, мусонг дзы 
рауад, йæ бынмæ дæ фистæг дæр нæ фендзæн æмæ барæг дæр 
канд сæрдыгон бæзджын сыфтæрафон нæ, фæлæ фæззæджы 
быгъдæгæй куы аззайа, уæд дæр, цалынмæ комкоммæ æрбац- 
æуа æмæ дæ уæлхъус æрлæууа, уæдмæ, афтæ бæзджын у йæ 
пыхс: хуры тын æм нæдæр уæле хъары, нæдæр фæрсырдыгæй. 
Гæххæттытæ æрытыдтон æмæ бæласы æнцой æрбадтыстæм 
уæхски-^æхск. Йæ арм ын мæ къухмæ райстон æмæ кæрæдзимæ 
кæсæм. Йæ сыгъзæрин стъæлфæнджын цæстытæ иуæй цымы- 
дис, иннæмæй тарстхуыз, æнæмæт æмæ сагъæсæйдзаг. Уый 
дæр ницы дзуры, æз дæр, йæ хъарм уæхск мын ме уæхск су- 
дзы. Уæды онг никуы бауæндыдтæн, фæлæ ныр мæхи нал баур- 
æдтон æмæ нæ былтæ кæрæдзийыл андæгъдысты. Æмæ нику- 
ал æмæ ничиуал ис æгас дунейы, æрмæст мах дыууæйæ. Кæд 
искуы арв нæры, уæддæр мæм мæхи зæрдæйы гыбар-гыбурæй 
49 

дарддæр ницы хъуысы. Цымæ йын схауынæй тас нæу? Науæд 
ныллæууынæй? Цæй судзаг сты уæдæ йæ хъæддых былтæ, 
улæфт дæр мæм куы нал ис, суадзын дæр сæ мæ бон куы нæ у. 
Йæ цæстытæ æнгом æхгæд, йæ буар æнæхъæнæй дæр зыр-зыр 
кæны, афтæмæй дыууæ цонгæй мæ хъуырыл ныттыхсти, йæхи 
мæм æнгомæй-æнгомдæр æлхъивы. Сыгъзæрин дадалиты бын 
къæмисæны тугдадзин арæмудзынæввонг цæлхъытæ кæны 
æнæнцойæ. Цас рæстæг ис æнæ сулæфгæйæ фæцæрæн? Ми- 
нут? Сахат? Æви царды æмбис? Йæ цæнгтæ æрлæмæгъ сты 
æмæ йын йæ былтæ суагътон, риу сонтæй айдзаг сатæг 
уæлдæфæй. Йæ цæстытæ байгом сты, æмæ мæ фыццаг хатт 
цыма уыны, уыйау мæм джихæй кæсы. Стæй уæд йæ цæнгтæ 
мæ хъуырæй суагъта, дыууæ къухæй мын мæ сæр нылхъывта, 
æмæ йын бæрзæйы хъултыл хæцын æнхъæл цыма нæ уыд, 
уый хуызæн æй хъавгæ йæ зæнгтыл æруагъта, æргуыбыр æмæ 
мæм æдзынæг кæсы, æрдæгæхгæд былты æхсæнæй зынынц 
йæ фырурсæй цъæхбын дæндæгтæ; æрфгуытæй куы иу фестъ- 
æлфы, куы иннæ, иу къух мын йæ зæнгтыл нывæрзæнæн 
сæвæрдта, иннæмæй мæ тæрных сабыргай сæрфы. Стæй мыл уæд 
ныддæлгом, тымбыл къухæй мын мæ риуы гуыдыр ныххоста: 
— Худинаг кæй хъуамæ уа, уый куы зонын, уæд мын цæу- 
ылнæ у худинаг?! Хорз æй куы зонын, уæд мын цæуылнæ у 
худинаг?— ныххоста та мын мæ риу.— Зæгъ-ма, цæуылнæ мын 
у худинаг, худинаг мын хъуамæ куы уа, уæд? Цæуыл ныхъхъус 
дæ, цæуылнæ исты зæгъыс? Æви мыл хинымæр худыс? 
— Афтæтæ ма дзур, Ритæ. Худинаггагæй ницы уынын æмæ 
дыл цæмæн хъуамæ худон? 
— Æцæг зæгъыс? 
— Ау, æмæ дæм уæдæ гуырысхойаг кæсы? 
Йæ цæсгом фæрайдзаст. Йæ былтæ фæцъæхтæ сты. Хорз 
бæргæ нæу æмæ ма сын ныр цы хос ис? Цæй, кæд цалынмæ 
ардыгæй цæуæм, уæдмæ сæ хуыз ссариккой. Йæ дзыкку йын 
суанг рæбынмæ райхæлдтон æмæ цардæгас хъыдзыгæнаг 
цыллæ уылæнтæ мæ цæсгомыл æркалдысты. 
— Цæй худæг дæ! 
— Гъемæ уыйас дæр худ. Дæ зæнгтæ нæ бафæлладысты? 
— Нæ-ы. Хуысс æнцад. 
Йæ зæгъын бæргæ æнцон у. Хуыссын, уæдæ цы, уæлгоммæ. 
Пыхсæвæрд къалиуты æхсæнæй лыстæг сыхырнайæ зыны арвы 
цъæх, сыгъдæг, æнæкъæм. Дымгæйы цъыртт никæцæй кæлы, 
уæддæр сыфтæртæ — цæст æй тыххæйты ахсы, ахæм æнæба- 
ры зына-нæзына змæлд бакæнынц. Ритæмæ скастæн. Мад йæ 
сабийыл куыд узæла, афтæ мыл дæлгомæй лæууы, йæ хъæбу- 
лы уындæй куы нæ æфсæда — тынгдæр кæй æнгæс у: мæн æви 
йæ фыды? — уыйау мæ йæ цæст нал исы, йæ былтæ стъæлфæгау 
цанæбæрæг базмæлынц, уæлдайдæр уæллаг был. 
50 

Сæр зилыны онг æнхъæвзы, тугмæ хъары æмæ уæнгтæн 
æнахуыр хъару æмæ æнцой дæтты мæнæуы хус тæф. 
— Уæрцц былдыхъ,— цæвы куы хæстæгдæрæй, куы 
дарддæрæй.— Уæрцц былдыхъ,— дзурынц кæрæдзимæ. Ома, 
мæнæ дæн æз дæр, дард никæдæм атахтæн, кæм мæ цы хъуыд- 
даг ис зад хуымы астæу ахстонæй дарддæр; тæхгæ дæр бæргæ 
не скæнин, æнæ стæхгæ дæр мын нæй: æгæр фиу сæвæрдзынæн, 
базыртæ мæ нал сфæраздзысты, æмæ фыццагдæр цы 
дзæгъæлдзу рувас æрбамбæла, уый амæттаг бауыдзынæн. 
Ахæм æнтæф бон адæймаг йæхицæй дæр куы тыхсы, уæд 
мæ цымæ цæуылнæ хъыгдары чызджы тæвд буары андзæвд? 
Йæ зæнгтæй æмæ къухтæй мæм хъары цавæрдæр æнахуыр 
хъарм, ме уæнгты иннæрдæм хизы, цыма мæ зæххæй фæир- 
тæста æмæ уæлдæфы ауындзæгæй лæууын, афтæ мæм кæсы. 
Рæстæг лæугæ ныккодтаид? Нæ, мæхи сайын уымæй. 
Мæныл дæлгомæй бафæллад, йæ астæустæг срыст, 
æвæццæгæн, Ритæйæн æмæ йæхи фæстæмæ ауагъта, бæласыл 
банцой, йæ къух мæ нывæрзæнæй райста, уæддæр иннæ къух 
мæ ныхыл дары. Мæ фæсонтæй æнкъарын зæххы хус хъарм, 
чызджы къух мæ ныхæй райстон æмæ йæ мæ уадулмæ ныл- 
хъывтон. 
— Цæуын афон нын нæма у? 
Дзуапп ын нæ.радтон, æрмæст сæры батылдæй бамбарын 
кодтон: нæма. Æмæ къух мæ уадулмæ тынгдæр нылхъывтон. 
— Мæн ницы мæт ис, фæлæ дæумæ кæм куыст кæсы, кæм 
хæдзар. 
Сыгъд сыл ссæуæд куыстæй дæр æмæ усæй дæр, мæлæты 
райгонд куы нæ дæн сæ иуæй дæр æмæ иннæмæй дæр. 
— Афонмæ...— цыдæр зæгъынмæ хъавыд, фæлæ йæ ныхас 
кæронмæ нæ ахæццæ; сусæгæй бæргæ ныуулæфыд, æмæ йын 
бамбæхсæн ис? 
— Зæгъ æй. 
— Ницы, афтæ æнæуый цыдæр мæ зæрдыл æрбалæууыд. 
Цы уа, цымæ? Баййарынмæ дæр мæ ныфс нæ хæссын, мæ 
уавæр мæ рох нæу. Заууат фæуинаг, куы æгæр тагъд бакæ- 
нын, куы мын æрæджы бавæййы æдзух. 
Нæ, уыдæттыл цас нæ хъуыды кæнай, уыйас хуыздæр. Æмæ 
сыл æнæ хъуыдыгæнгæ куы уаид, уæд бæргæ. 
Æнцад лæуу дæхицæн, æгæр мæнгæфсон у дæ амонд, ма 
къах дæ Хуыцауы хайы. Амонды тыххæй.æгæр загъд у. Æмæ 
йæ уæвгæ та цы схуындæуа уæдæ? Мæ-гъа, мæ-гъа, уый куы 
зонин, уæд бæргæ. Мæнгæн нæ загъта йæхæдæг: «Сылгойма- 
джы зæрдыуаг никуы бамбардзынæ æппындæр. Усджын!» 
Уæдæй ардæм усджыны кой никуал схауд йæ дзыхæй. Мæн та 
сагъæсы бафтыдта: цы сты нæ фембæлдтытæ? Масты хос ма 
разыной? Куыддæр рахъæр уа, афтæ мын хатыр никæцыр- 
51 

дыгæй уыдзæн: сывæллон чызджы сайы. Нæ сайын, ницæмæй 
сайын, Хуыцау ме ’вдисæн, ницæмæй йын зæрдæ æвæрын. 
Сывæллонæй йæ амондзысты иууылдæр, йæ нудæс азы нымад 
никæмæ уыдзысты. Æз та дзы дæлæмæдæр, уæлæмæдæр фондз 
азы хистæр — кæуылты зæронд! Хуыцау æвдисæн, йæ фæдыл 
нæ зылдтæн, йæхæдæг мæ бацагуырдта. Æмæ йæ уæд ссонгæ 
хъуамæ акæнон, мæхицæй гуырымыхъ саразон? Никуы æмæ 
ницæй тыххæй! Кæд мæнæн йемæ куыд хорз у, уымæн дæр, 
мыййаг, кæд мемæ афтæ хорз у. Уæд æй куыд хъуамæ ассо- 
нон? Нæ, уыцы тæригъæд нæ райсдзынæн мæ удмæ. 
Ритæ базмæлыд. 
— Цы кæныс, бафæлладысты дæ зæнгтæ? 
Æнæрхъуыды къодах, бафæллайынафон дæр сын у уæдæй 
нырмæ. Мæхиуыл сцæйхæцыдтæн, фæлæ мæ нæ бауагъта. 
— Хуысс æнцад, нæ бафæлладтæн, æрмæст бæласы къуы- 
зыр мæ тæккæ астæуыхъæдмæ арæзт фæцис. Ницы мын уы- 
дзæни, бафæраздзынæн. 
— Æмæ ныл бафæразыны бæрц цы хæс æвæрд ис? 
Сыстадтæн. Чызг бадгæ баззад, йæ къæхтæ æрбатым- 
былцъæг кодта æмæ сæ ибкæйæ дæлиау æрæмбæрзта. 
Бæласы æнхъырдтæ æмæ скъуыдтæ зæнгыл мæ къух æрхас- 
тон. Хуымæтæджы къуызыр дæр ма куы разындаид, фæлæ 
чъиуы къуызыр. 
— Стæ-ма, дæ фæсонтæ. 
Лыстæг халæй уæфт тæбын кофтæйыл ныххæцыдысты 
хъуынайы муртæ, бæласы цъары хихау лыстæг схъистæ, 
æфцæгготæй уылынджы бæрц бындæр та — чъиуы гуппар. 
— Æллæх, Ритæ! 
— Циу?— тарстхуызæй фесхъиудта чызг. 
— Дæ (] чюнтыл чъиу ныххæцыд. 
— Кæм?— цыма къубал уый бæрц азилдзæн, уыйау йæ 
фæсонтæм акæсыны фæлтæрæнтæ кæны, кофтæйы уæхсчытæ 
куы галиуырдæм ивазы, куы рахизырдæм, къухтæй куы уæ- 
хсчы сæрты сгары, куы уæны бынты æмæ йæм иуырдыгæй 
дæр нæ арæхсы.— Тынг хъулон у? 
— Гæды мын ма зæгъын кæн — фаг. 
Æмæ та ногæй уæхсчы сæрты куы рахизырдæм ивазы 
кофтæ, куы галиуырдæм. 
— Стæ-ма, мæ бар æй бауадз. 
— Нæ, нæ, мæхæдæг. 
— Омæ йæм дæхæдæг иуырдæм дæр куы нæ арæхсыс. 
Раиваз-баивазæй кофтæйæ ибкæйы æхсæн разынд фæлурс 
сырхбын цыллæ хæдоны тæлм. 
— Фæлæуу, уæдæ, афтæ бакæнæм,— йæ былтæ размæ ра- 
цъупп сты, ахсыдта сæ.— Цæйбæрц аргъ мын кæныс, уый 
ныртæккæ базондзынæн. Хорз? 
— Зæгъ уал æй, циу? 
52 

— Нæ, раздæр уал бафидауæм,— йæ арм мæ армы фæцав- 
та, мæ къух мын нылхъывта. 
— Цæуыл фидауæм? 
— Цæуылы кой дзы нал ис — бафидыдтам, дæ къух мæм 
куы радтай. 
— 0, разы дæн, фæлæ йæ зæгъæн нæй — цæуыл бафиды- 
дтам? 
— Дæ цæстытæ бацъынд кæн æмæ иннæрдæм азил. Æз дын 
цалынмæ зæгъон, уæдмæ ма ракæс. 
— Омæ дзы уыдæттæ цæмæн хъæуынц? Фæлтау æз фæнда- 
джы ’рдæм ацæудзынæн æмæ мæм цалынмæ фæдзурай, уæдмæ 
уым лæудзынæн. 
— Нæ, нæ! Ам лæуу, иунæгæй нæ уæндын. 
— 0, гæппæй дæм бадынц бæласы чъылдыммæ. 
— Нæ, нæ, ма ацу. Æз дын куыд зæгъын, афтæ бакæн. 
Хорз? 
— Хорз, уæдæ цы? Дæхæдæг куы бафидыдтай мæ бæсты 
дæр. 
— Цæй-ма, æз дын æцæгæй зæгъын. 
Мæ хъæбысы йæ æрбакодтон. 
— Мæнг фидыдтытæ æмæ мæнг сомытыл мæ цæмæн ардау- 
ыс? Дæ фæнд мын æмбæрстгонд у: æз цъынд цæстытимæ 
иннæрдæм азилон, ды дæ кофтæ раласай æмæ йæм æркæсай. 
Стæй уæд цалынмæ йе ссыгъдæг кæныны фæлтæрæнтæ ахицæн 
уой, уæдмæ æз чъылдымвæлдæхтæй æнхъæлмæ кæсон. Цавæр 
зæрдæимæ? Дæумæ гæсгæ, удæгас адæймаг нæ дæн? Æви мæ 
туг бынтондæр амарди? Æмæ дзы утæппæт хабæрттæ 
кæцырдæм хъæуы, хъуыддаг йæхæдæг йæхи куы амоны, уæд? 
Кофтæйы фæдджийыл схæцыдтæн. 
— Нæ! Нæ!— ныддæвдæг мæ къухтыл.— Фæхæрам дæм 
уыдзынæн! 
— Нæ фæхарæм уьщзынæ. 
— Нæй, нæй уый гæнæн. Хæрзаг зæгъыс, айонг мемæ ра- 
цыди, уæд... 
Йæ дзых ын мæ армæй ахгæдтон: 
— Куыддæр ма исты сдзурай, афтæ мын мæ фæд дæр нал 
фендзынæ. Истæмæй мыл дæ зæрдæ фæхудт ныры онг? 
— Омæ худинаг нал ис? 
— Куыннæ! Худинаг кæддæриддæр худинаг у, мах та йæ 
демæ нæ сæрмæ не ’рхæсдзыстæм. 
— Нæ мæ фæнды,— ныддæвдæг ис кофтæйы фæдджийыл. 
Фæлæ йын йæ къухыл æд кофтæ схæцыдтæн æмæ йæ уæд 
йæхæдæг раласта, сонтæй дзы йæ риу ахгæдта æмæ йæ роцъ- 
омæ æлхъывдæй дары, йæхиуыл ризæг бахæцыд. 
— Мæнæ æркæс,— равдыстон æм чъиуы къуыбар. 
Хорз æмæ фæлмæн нæ разынд, æндæра тæбыны иннæрдæм 
53 

ахызтаид. Уæддæр ыл фаг ныддæвдæг. Хъавгæ, иу хал дæр 
йемæ куыннæ ратона, афтæ йæ суæгъд кодтон æмæ тæбыны 
уæлæ фæд бæрæг дæр нал баззад. 
— Цæй тынг хъуыддагхуыз дæ, уымæ фæрсырдыгæй куы 
бакæсис,—бахудт мæ цæстытæм мын æдзынæг кæсгæ.— Цыма 
нæ цард, нæ мард уыцы чъиуы мурæй аразгæ у, уыйау. 
Йæ роцъомæ æлхъывдæй дары кофтæйы гуыр. Йе 
’нгуылдзтæ йын иугай-иугай суагътон æмæ кофтæ кæрдæгыл 
иуварс æрæвæрдтон. Йæ хъуырылразынд бæхсныгæй лыс- 
тæгдæр сыгъзæрин рæхысыл ауыгъд къаннæг дзуар. Уый 
тыххæй куы цæуы, уый, æдзухдæр æхгæдхъуырæй. 
— Ритæ, Хуыцауыл æууæндыс?! — хъавгæ бавнæлдтон 
дыууæ риуы æхсæн къуырфгондмæ, дзуар мæ армытъæпæнмæ 
райстон, мæлæты рог у. 
— Тынг дæ хъыгдары? А-а, ды фæскомцæдисы куы кусыс, 
айрох мæ,—- йæ ныхасыуаг фæдæрзæг.— Куы йæ зыдтаис, уæд 
мемæ нæ рацыдаис, зæгъынмæ хъавыс? 
— Цæмæн мæ æфхæрыс, æхсызгон мын куы у, уæд. 
Хуыцау ме ’вдисæн — мæнг нæ зæгъын. Фæлæ мыл, 
æвæццæгæн, нæ баууæндыд, дзуар мæ армæй райста æмæ йæ 
рæхысыл къæбуты ’рдæм азылдта. Æз æй фæстæмæ йæ бына- 
ты сæвæрдтон — дыууæ риуы æхсæн къуырфы. 
Ноджыдæр дзы разынди дунейы мидæг тæккæ адджындæр 
æрдæгцъæх мыртгæйы дыууæ гагайы. 
Æмæ та рæстæг ногæй ныллæууыди. 
Æнхъæлдæн æмæ цыдæр кодта, æмæ бабын дæн: мæлæты 
æндæгъд сты æфсæртæ кæрæдзийыл, мæлæты цъынд — йæ 
цæстытæ. • 
— Ритæ! Ритæ! 
Нæ мæ хъусы — мард æмæ мард, мæрдон фæлурс йæ 
уадултæ, туджы цъыртт нал ис былты, сæ цъæхтæ ноджы 
фæбæрæгдæр сты. Æмбисонды хъæр мæ хъуысы æнхъæлдæн 
æмæ. Мæнтæджы сыфтæн се стырдæр ратыдтон æмæ йын дзы 
йæ цæсгомæн дымгæ кæнын тыхбонæй. Нæй, ницы æмæ ницы. 
Мæ хъус йæ галиу риуыл авæрдтон — зæрдæйы цæф бæрæг 
нæу, æрмæст æнæнцой тыбар-тыбур. 
— Ритæ! Ритæ! — ныууыгътон ын йæ уæхсчытæ. 
Оф-ф... Табу дæхицæн, иунæг цытджын Хуыцау: йæ цæсты 
хаутæ зына-нæзына базмæлдысты. 
— Ритæ,— лæгъстæгæнгæ йын йæ тæрныхыл мæ арм 
æрæвæрдтон. 
Йæ цæстытæ æрдæггом раисты, мынæг æрттивынц; хъусæй, 
æнæзмæлгæйæ лæууы. 
Æппынфæстаг фестъæлфыди, цæстæй ракаст, фæйнæрдæм 
фæлгæсы; къухæнцойæ рабадт æмæ та фæстæмæ рæмбыны- 
къæдзыл æрхауди. 
— До-он... 
54 

— Æллæх, Ритæ, кæцæй дын æрхæссон дон, æмгæрон куы 
никуы ис, уæд? 
Фæкомкоммæ мæм, чи дæн, уый æрхъуыды кæныныл цыма 
фæлтæры, уыйау йæ ных фенхъырдтæ, мæ уæхскыл йæ сæр 
æрбанцой кодта. Иуцасдæр афтæмæй фæлæууыд. Йæ уадулыл 
мæ былтæ авæрдтон — ихы къæртт æмæ ихы къæртт. Йæ сæрыл 
схæцыд æмæ кæдæй-уæдæй йæ дзыхæй ныхас схауд — уый 
æнхъæл ын нал уыдтæн: 
— Цæмæн мæ райхъал кодтай? 
Уыцы знæтхуызæй. 
Афтæ мын хъæуы. Æз ын тæрсгæ фæкодтон, уый та... 
Йæ риутæ бафснайдта, хæдоны уæхскбæстыл уæлдæр 
схæцыд. Æмæ та кæрдæгыл тыд гæххæттыл йæхи æруагъта. 
Æз дæр йæ фарсмæ. 
Абон мæ бон у, бынтон бæлвырдæй йæ зонын: дыккаг ахæм 
бон никуал уыдзæн мæ царды. 
Нæй, кæрæдзийæ æфсис нæ зонынц былтæ. 
Ногæй та амард æмæ райгас. 
Æмæ та ногæй уыцы уайдзæф: 
— Цæмæн мæ райхъал кодтай?! 
...тæккæ адджындæр æрдæгцъæх мыртгæйы дыууæ гагайы. 
Æмæ та райгас. 
— Ныссæфыдуынд кодтай!— сцагъта мыл йæ къухтæ. 
— 0, бæргæ йæ зонын, фæлæ аххос дæхи аххос у — цæмæн 
афтæ æгæр адджын разындтæ? 
Хорз æмæ йын кæрон нæй абоны даргъ бонæн. 
Нæ, мæ къона, дæхи сайыс уымæй: дзæвгар акъул хур. 
Цудтытæгæнгæ сыстади Ритæ, мæ уæлхъус æрлæууыд æмæ 
мæм уæле дæлæмæ кæсы, йæ былтæ худынц, худы йæ рæхснæг 
æрыгон буар иууылдæр. Йæ кофтæмæ æрæвнæлдта, фæлæ йæм 
æз фæраздæр дæн, нæ йын æй дæттын. 
— Суадз æй, цы мын дæ зæрды ис? Абоны фаг мæ скæнынмæ 
хъавыс æви дæ райсом нал хъæуын? 
— Иу хъæбыс ма, науæд дын æй нæ ратдзынæн. 
Хорз æмæ нын бæлас æнцой разынди: искуы дæр ма афтæ 
зилгæ уыдаид адæймаджы сæр? 
Кофтæ скæныны размæ ма иу каст ныккодта хæдоны 
хъуырмæ æмæ та мыл йæхи сцагъта: 
— Ныссæфыдуынд кодтай бынтон! 
Мæ аххос зонын æмæ ныхъхъус дæн, цы дзуапп ын хъуамæ 
раттон? Æрмæст хатыр курæгау мæ рус йæ русыл асæрфтон 
æдзæмæй. 
Худæг сты йæ уайдзæфтæ: цыма йæхи нæ фæндыд, уыйау. 
Хур дзæвгар акъул, бæндæнбæрц цы фæзæгъынц, уый ма 
баззадаид йæ аныгуылынмæ, уæддæр йæ судзаг тынты хъару 
нæма асаст, парахатæй сæ тауы мæнæуы æнæкæрон — цæст 
55 

алырдæм дæр кæйонг æххæссы, уыйонг — хуымыл, æхсыз- 
гонæй сæ ахсы æмæ нæрсы æфсир, фæбурбын, йæ сыг 
фæдæрзæг; зæххы сойæ æмæ хуры хъармæй цы райсинаг у, 
уый йæхирдыгæй фæцис, нырма æхсырдзæф у, фæлæ ма йыл 
абоны хуызæн бонтæ нымадæй æртæ-цыппар куы скæна, уæд 
æрнайæввонг фæхъæбæр уыдзæн; ранæй-рæтты дзы бæрæг да- 
рынц цæвæгхосы сæнтбур тæппытæ — куы æрбацæйцыдыстæм, 
уæд сæ уынгæ нæ фæкодтаин æви уæдæй ардæм дидинæг ра- 
калдтаиккой? 
Цалынмæ мæнæуы адджын хусæсмаг риуы дзагæй æхсыз- 
гонæн улæфыдтæн, уаёдмæ Ритæ та бæласы бын йæхи дзæбæхтæ 
кодта. 
— Гъеныр цы бакуыстай уый?! — райхъуыст йæ кæу- 
ынæмхæццæ уынгæг ныхас. 
— Цы у, Ритæ?— бауадтæн йæ цурмæ. 
Армыйас айдæнмæ æдзынæг кæсы йæхимæ, сæр куы 
иуырдæм азилы, куы иннæрдæм, къухмæрзæн куы йæ был- 
тыл авæры, куы йæ æрисы. Бинаг был ницы уыйас, фæлæ 
уæллагыл бæлвырд бæрæг дары дондæппал, фæцъæхбын. 
— Ныр афтæмæй нæхимæ куыд бацæудзынæн? 
Хорз нæу, бæргæ, æмæ ма йын цы гæнæн ис? Дзæгъæлы 
мыл йæхи цæгъды, цыма аххос æрмæст мæн у, уыйау. Кæцæй 
хæйрæг уыдтæн, æмæ ахæм лæмæгъ разындзысты йæ былтæ, 
уыцы хъæддых куы уыдысты, уæд. 
Сæхимæ дæр куыннæ, фæлæ уынгты та? Адæм цы бан- 
хъæлдзысты? Цас зын бамбарæн сын уыдзæн, ацы чызг ад- 
джын пъатæ кæй фæкодта кæйдæр лæппуимæ. 
— Былтæ ахорæнæй сæ ацахор уæд та æмæ æппындæр бæрæг 
нал уыдзысты. 
Айдæн йæ риуыл æрæвæрдта æмæ мæм йæ хъоппæг 
цæстытæй ныккомкоммæ: 
— Æмæ дæм ис былтæ ахорæн? 
— Ау, æмæ дæхимæ нæй? Æз та æнхъæлдтон, иунæг сыл- 
гоймаг дæр æнæ ахорæн никуы вæййы. 
— Ахорæнхъуаг нæма дæн нырма, фæстæдæр мæ кæд ба- 
хъæуа, æндæр. Æви дæм афтæ зæронд кæсын? 
Айдæн та ногæй систа æмæ йæхимæ лæмбынæг кæсы, цыма 
фæзæронды æнхъырдтæ агуры йæ цæсгомыл, уый хуызæн. 
Ахæмæй дзы куы ницы ссардта, уæд фæрайдзастхуыз, амонæн 
æнгуылдзы кæрон æвзагæй асдæрдта æмæ дзы йæ æрфгуытæ 
радыгай адзæбæхтæ кодта. Былтæм та æдзынæгдæр бакаст æмæ 
ногæй фæхъуынтъыз: 
— Афтæмæй куыд ацæуон ныр? 
— Цалынмæ æризæр уа, уæдмæ нæ æнхъæлмæ кæсын ба- 
хъæудзæн, Ритæ. Хуыздæр хос ницы мæ сæр ахсы. 
56 

Цыма стыр диссаг æрхъуыды кодтон, уыйау мæм бузныг- 
хуызæй æрбакаст. 
— Æндæр гæнæн дæр ма цы ис?—ныуулæфыд йæ къæхты 
бынæй. 
Цæуылнæ нын ис бафсис кæрæдзийæ? Цыма ныл райсом 
нал сбон уыдзæн, цыма фæстаг хатт уынæм кæрæдзийы... 
— Ма фынæй кæн, рынчын, нал æрыхъал уыдзынæ. 
Мæнмæ дзырдæуы æви æндæр искæмæ? Мæнмæ, мæнмæ, 
йæ комытæф мæ цæсгомыл куы сæмбæлди. Рынчын? Æмæ мæ 
куы ницы риссы. Æрмæст мæ бон цæстæй ракæсын нæу. Уæдæ 
мæ буары дæр уæз бынтон куы нал уыд, афтæмæй куы 
фæцæйцыдтæн уæларвмæ, уæд ныр цæй уæззау æрис, нæдæр 
къух, нæдæр къах сисын куы нал у мæ бон, цыдæр мæ хъыг- 
дары. Æви сыл хъадамантæ æвæрд ис? Рынчын. Æмæ кæдæм 
фæцæйцыдтæн, уым дæр кæд рынчынтæ ис, уæд ма йæм цæугæ 
та цæмæн кодтон? 
— Йæ цæсты уæлтъыфылтæ бæргæ базмæлдысты,— мæ 
тæккæ хъусы рæбын та сдзырдта уыцы хъæлæс. 
Куы нæ мæ хъыгдарид, куы мæ ауадзид мæ фæндагыл, уæд 
дзы уымæй хуыздæр бæргæ ницы уаид. 
Кæд афтæ ахсджиаг у цæстæй ракæсын, уæд — гъа... Æнцон 
куы нæ у, æнцон, куыройы фыдтæ фæлдæхт куы ис цæсты- 
тыл. Къухæй сыл схæцын бавзарон. Нæй, баст сты къухтæ 
дæр. 
— Иæ цæссыг рахъардта, мæгуырæг. 
Е-и, дохтыр, дохтыр, дзæгъæлы мын тæригъæдтæ кæныс: 
се ’ппæтыл дæ зæрдæ афтæ куы рисса, уæд бирæйы фаг не 
суыдзынæ, рæхджы дæм мæ хуыссæн æрхаудзæн. 
Ницы йын бамбæрстай, дохтыр: мæхиуыл нæу мæ маст, 
мæ зæронд мад кæй фæфыдæнхъæл, ууыл калын цæссыг. Афтæ 
мын куы фæдзæхста: мæ разæй дæхи фæкæныны зонд дæм 
макуы æрцæуæд. Стæй мæхæдæг дæр Хуыцауæй уыцы тæккæ 
стырдæр хорзæх курæг куы уыдтæн; мæрдтæм мын 
цæссыгхъуагæй куы аирвæза, мæ фæстæ йыл зæрдиаг богътæ 
куы ничи ныккæна, уымæй йын куы тарстæн, æмæ йæ ныр 
йæ сидзæр сидзæргæс сæр кæй баййæфта, мæн та мæрдтæ дæр 
сæхимæ куы нæ бауадзой, ууыл куы у мæ хъыг. 
Уыцы рæхойæг хъуыды мын радта, æвæццæгæн, скæсыны 
фаг хъару. 
Мæрдон фæлурс цармæ бынæй кæцæйдæр цæвы мынæг рухс. 
Дыууæйæ лæууынц мæ уæлхъус. Хæстæгдæр мæм чи лæууы, 
уымæн йæ сæрыл гопгонд урс-урсид худ, сатæгсау бæзджын 
æрфгуытæ, сау цæстытæ, гуыбыр фындзы рагъыл цалдæр 
дæрзæг хъисы бæрæг дарынц, æнахуыр бæзджын æмæ фæтæн 
рихитæ иугай урс æрдутимæ. Мæ фындзыл сæмбæлд нурыйы 
карз тæф. Дохтырæй дзы ахæм тæф куы нæ кæла. Цæй, кæд 
57 

æй йæ зæрдæ агуры, уæд дохтырæн дæр æмбæлы. Иннæйыл 
дæр ахæм гопгонд худ, бынтон æрыгон, йæ цæсгом биноныг 
даст, къухтæ риуыл дзуарæвæрдæй уыцы æнæзмæлгæйæ 
лæууы. 
— Хъусыс мæ æви нæ?— тыхстхуызæй фæрсы рихиджын. 
Цы уæлдай у — хъусон дæ, нæ хъусон? 
Астæуæй уæлæмæ урс мигъы ныгъуылдæй араст дæн ногæй 
хæрдмæ, хъарм рухсмæ. Нырма мæ æгасыл кæм нымайынц, 
уым афтæ раджы кæм уыдзæн мæ балц. Æрмæст, дам, дыу- 
уиссæдзæм бон сæмбæлы адæймаджы уд йæ бынатыл. Æмæ 
ныридæгæн ахæм рухсмæ кæм фæхæццæ дæн, уым уагæры 
дыууиссæдзæм бонмæ цавæр диссаг уыдзæн? Иугæр æй бонгай 
кæм нымайынц, уым дзы, бæлвырд у, æхсæв нæ вæййы. 
Мæнæй раздæр чи бацыди, уыдоны, цымæ, се ’ппæты иу 
ран баййафдзынæн? Кæмæн сæ цавæр тæрхон уыдаид? Фыц- 
цаджы-фыццаг алкæмæн йæхи уæлион цардæй аразгæ у, кæмæ 
цавæр бынат æрхаудзæн, уый. Мæнæн та мæ къух цы амыдта, 
уымæй сын сæ ном зæрдиагæй фæардтон мæ цины бон дæр 
æмæ зианы бон дæр. Хуыцауæй сын сыгъдæджытимæ бынат 
фæкуырдтон, номæй-номмæ сæ кæй нæ зыдтон, уыдонæн та 
сæхицæй хатыр курæг уыдтæн. 
Æппæты разæй мæ гыццыл хо Зинæ разгъордзæн мæ размæ. 
Уæлæуыл æй цæугæйæ нæ хъуыды кæнын, æрмæст згъоргæ; 
кæд йæ ингæнмæ тагъд кодта, æнæнтыст, æндæр уый цавæр 
згъорд уыди æдзух, цыма йæхи йеддæмæ а дунейыл къахæй 
уæвгæ дæр никуы ничи ауад, уыйау: йæ мады хъæбысмæ дæр 
згъоргæ, кæрты дуар æрбахойæгмæ дæр згъоргæ — уыцы бар 
та æппын никæмæнуал лæвæрдта, кæд-иу æз фæцæйуадтæн 
йæ разæй, уæд-иу цъæхахст самадта; йæ сынтæгмæ дæр 
згъоргæ. Мæ хъæбысмæ йæ фелвасдзынæн, мæ риумæ йæ 
нылхъивдзынæн æмæ дзы хатыр ракурдзынæн, Яийы хъæбы- 
сы ахсæв æз хуысдзынæн, зæгъгæ-иу кæрæдзийы нæмынмæ 
куы æрцыдыстæм, уæд ын йæ къæбæлдзыг сæрыхъуынтæ кæй 
ивæзтон, уый тыххæй. Кæд мыл хистæрты зæрдæ нæ фæхудид 
— раздæр уал уыдонмæ цæуылнæ бауадтæн? Ме ’рбацыдмæ 
дæр æй рæвдыдхъуаг кæм уагътаиккой, фæлæ уал ууыл бацин 
кæнон — уымæй æдзарддæрæй сæ ничи ацыд. Худинаг кæд 
уыдзæн хистæртæй, уæддæр нæ зонын; худинаг дæр цæмæн 
хъуамæ уа — табу Хуыцауæн, мæ цотæй ничи у, мæ хо куы у 
æмæ мæ размæ куы разгъордта, уæд нæуынæг скæнон мæхи 
æмæ йæ цурты баивгъуыйон? 
Цымæ куыд уыдзæн нæ фембæлд? Базондзынæн сæ цымæ 
се ’ппæты? Науæд мæ сæхæдæг базондзысты? Базондзысты, 
базондзысты, уыдонæн сæ тæрхон ахæм у, зæрдæйæ зонынц 
алцыдæр. Фыдыфыдмæ дæр æмæ фыдымадмæ дæр мæхи хæс 
уыдзæн бауайын. Цин мыл бакæндзысты æви сын хъыг уыдзæн 
58 

мæ фенд? Адæймаг уæлион цардæй куы ахицæн вæййы, уæд 
афтæ куы фæзæгъынц: сæхимæ йæ бацагуырдтой мæрдтæ. Æмæ 
йæ се ’ппæт иумæ бацагурынц æви йæ фендмæ тынгдæр чи 
бæллы, уыдон? Æви айдагъ Хуыцауы фæндæй у алцыдæр? 
Кæд уыдонмæ хъусæг разыны Хуыцау дæр? Æмæ йæм уæд, 
уæлæуыл чи ис, уыдон та ма цæмæ фæкувынц, се стырдæр 
курдиат бирæ цæрæнбон цæмæн вæййы? Цæй, уыдæттæ бам- 
барыны фаг зонд лæвæрд нæй адæймагæн æмæ дзæгъæлы мæ 
сæр та ма цæмæн риссын кæнон. Бынатмæ куы фæхæццæ уон, 
уæд алцыдæр йæхи амондзæн. 
Куыд мыл хъуамæ ма бацин кæна Яи, уæлæуыл мыл 
æрхъæцмæ чи нæ хъæцыд? Уый куы нæ уыдаид, уæд кæй 
размæ у мæ фæндаг, уымæн уæвгæ дæр нйцы æмбарин, номæй- 
номмæ мын сæ ничи бацамыдтаид. 
— Дæ фыд къахыл нæма ауади, Даде хадзыйы хæдзарæй 
куы сыстади, уæд. 
Мæ-гъа, цæмæн уыцы хабар æрæмысыдаид Яи. Кæд æй 
йæхицæн дзырдта, уæддæр бæрæг нæй, уымæн æмæ æз ахæмтæ 
æмбарынхъом нæма уыдтæн. Цастæ мыл цыди — дæлæмæ дæр, 
уæлæмæ дæр фараст азы. Бæгуыдæр йæхицæн дзырдтаид: 
æхсызгон ын уыди йæ рагбонтæ мысын. 
Зымæгмæ æвæрынæн цы фæткъуытæ æртыдтам, уыдон рав- 
зарынмæ иумæ схызтыстæм цармæ. Фæткъуытæн се ’мбис 
æвæрд уыди тæсчъыты, кæфойты æмæ асыччыты, сæ иннæ 
æмбис та — уæгъдæй калд. Цар цы уыди, уым æнæхъæнæй 
дæр — тохынайы алыварсæй фæстæмæ: зымæджы арт æндза- 
рын куы райдайæм, уæд, мыййаг, куы ссудза — Яи байтыдта 
бур-бурид хъæмпы бæзджын фæлтæр, къæхты бын йæ хус 
сыбар-сыбур цыди. Фæззыгон ирд арвыл мигъы тæпп никæцæй 
зынди æмæ нæхимæ ирон бæлæгъ æмбæрзæндуры зыхъыртæй 
фаг рухс хæццæ кодта цармæ, уæлдайдæр та хур ныгуыл- 
æнырдæм фæкъул æмæ йæ тынтæ фæрсырдыгæй калдысты. 
Яи ныллæг бандон æрæвæрдта чыргъæды цур æмæ дзы 
фæткъуытæ иугай иста, лæмбынæг сæм-иу æркаст алырдыгæй 
— мыййаг ыл сау ыстъæлф куы фæзына, уæд æвæрынæн нал 
бæззы, æнæ бамбийгæ йын нæй æмæ иннæты дæр ма фесафдзæн; 
зæрдæхсаинаг-иу дзы кæцы разынд, уымæн йæ бынат уыди, 
хицæн кæфойы, æнæсахъæттæ та мæнмæ лæвæрдта иу 
фæлтæрæй æртæнæг кæнынмæ. 
— Куыддæр иу хъайванæй иннæмæ æвæрд фæуæм фæлтæр, 
афтæ йæ хъæмпæй æрæмбæрздзыстæм,— амыдта мын Яи.— 
Стæй та дыккаг фæлтæр. Фæткъуы мæнгæфсон у, гыццылдæр 
куы фæхъæн кæнæ цъæррæмыгъд уа, уæд æмбийынмæ 
фæвæййы. Махмæ йын ахæм буц митæ чи кæны, фæлæ, дам, 
гуырдзыйæн сæ чызджытæ сæ къухы ныхтæ цалынмæ рæбы- 
ниау ракæнынц, уæдмæ сæ дыргъдонмæ æмгæрон дæр нæ уа- 
59 

дзынц тонынафон: мыййаг, фæткъуы кæнæ кæрдо куы 
фæцъæррæмыгъд уа. Ды дæр сæ, мæ къона, хъавгæ æвæр, 
кæрæдзийы къуырын сæ ма уадз. 
— Тынг хъавгæ сæ æвæрын. Кæс-ма, мæнæ кæрæдзийыл 
дæр куы нæ æндзæвынц. 
— Гъемæ дæ цæрæнбон бирæ. Æз дын цалынмæ æгас дæн, 
уæдмæ истæуылты ахуыр кæн. Иу фæлтæр — фæткъуы, иу 
фæлтæр — хъæмп, афтæмæй сæвæр æртæ фæлтæры, æрмæст 
цыппæрæм фæлтæрæн сæвæрæн нал ис, уымæн æмæ йæ уæзæй 
бинаг дыууæ фæлтæрæн фæхъæнæй тас у. Хъæмп та сын, 
улæфгæ цæмæй кæной, уый тыххæй хъæуы. Кæс-ма, дæ 
хорзæхæй, искуыдæр ма ацафон хур афтæ зæрдиагæй тавгæ 
фендæуыд,— æмбæрзæн дуртæм скаст Яи. 
Цары æцæгæй дæр зын сулæфæн уыд иуæй дурты тæвдæй, 
иннæмæй та раджы кæддæр хъармы хосæн кæй ныччындæ- 
уыд æмæ уæдæй ардæм æртхутæг чи фестад, уыцы хъæдфад- 
æнты рыгæй. 
— Фæткъуы дæр адæймаджы хуызæн хид кæны тæвдæй. 
Йæ тæвд хъæмпмæ бахиздзæн æмæ куы фæуазалтæ уа, уæд æм 
хъаргæ дæр ницуал бакæндзæн. Уæвгæ, ардыгæй зымæгмæ 
цытæ æрцæудзæн æмæ кæй амæттаг бауыдзысты, Хуыцау йæ 
зонæг,— æнæнхъæлæджы фæиннæрдæм Яийы ныхас. 
Уыцы амæттаджы койыл сахуыр дæн æмæ йæм ницы уый 
бæрц мæ хъус æрдардтон. Фæткъуы зымæгмæ куыд æфснайгæ 
у, стæй йæ немыц иу æрбадтæн бафтъæрдзысты æви йæ зымæг- 
зымæджы дæргъы сындæггай хæрдзысты, уымæй мæм дис- 
сагдæр Дадейы хабæрттæ кастысты. Уæды рæстæгмæ æры- 
хъусæггагæй зыдтон: æз куы райгуырдтæн, уымæй æртæ азы 
раздæр, колхозтæ сæ тæккæ аразгæйæ куы уыдысты, уæд пад- 
дзахад адæмæн сæ хордæттæ бынтон равдæлон кодта æмæ хор 
вагæтты бавгæдта. Беслæнæй йæ Дзæуджыхъæумæ цы æхсæв 
хъуамæ ластаиккой, уыцы æхсæв хоры хицау мæстджын 
адæм бавдæлдысты æмæ поезды фæндаг фехæлдтой. Сæ зæрды 
уыдис, поезд куы æрлæууа, уæд вагæтты дуæрттæ басæттын 
æмæ сæ хор фæстæмæ сæ хæдзæрттæм куы нæ уа, уæддæр 
бæлвырд рæттæм фæласын æмæ йæ уым бамбæхсын. Уæдæ 
хъызт зымæджы къæйыл сæ бинонтæ сыдæй дæр цæмæн 
хъуамæ амардаиккой, сæ удвæллойæн хицау исчи цæмæн 
хъуамæ суыдаид? Хуыцау сын æй макуы ныббарæд, адæмы 
фæллой чи байста, уыдонæн дæр æмæ фæндаг фехалджытæн 
дæр: хорласæны разæй фæндаджы хæлдмæ талынджы уыцы 
тындзгæ æрхæццæ адæмласæн поезд æмæ фæфæлдæхт. Æнах- 
хос мæгуыр бæлццæттæ цагъды фесты. Фæдисæттæ дзоныгъæй 
йæ мард кæмæн æрластой, уыдонæй иу уыди мæ фыдыфыд 
дæр. Иæ дардыл амад фæндтæ цыбыр лыггонд баййæфтой. 
— Яи, æмæ Даде йæ фыды хæдзарæй куы рацыди, уæд та 
цы фæци? 
60 

— Куыд цы фæци? Мæнæ ацы тæккæ ран æрбынатон. Доны 
былы тыгъд быдыр уыди ам, бæрæзедон. Йæ хæмпæл ын ныс- 
сыгъдæг кодта, кауæй йæ æрæхгæдта, гутонæй йæ афæлдæх- 
та. Стæй уæд хæдзары бындурæн дойнаг дуртæ галуæрдонæй 
ласынмæ бавнæлдта. Сæ цæрæнбон бирæ — лæппутæ йæм тынг 
фæкастысты, мæ тиутæ. Галуæрдоны уæззау хъыррыст æмæ 
дурты гыбар-гыбур абон дæр ма мæ хъустыл уайынц. Мæ- 
гуырæг, цас фыдæбон бавзæрста йæ уд, уымæн зæгъæнтæ дæр 
нæй. Æгæрмæгуыр судзин дæр нæ рахаста йæ фыды хæдзарæй, 
йæ къухтæ йæ дзыппы тъыстæй рацыди. Уæд афтæмæй æнцон 
у хæдзар кæнынтæ? Фæлдахгæ бæргæ акодта утæппæт тъæпæн, 
фæлæ дзы æрмæст иунæг аз цы ныссагътам лыстæг хуымтæ 
æмæ хъæдур, æндæр дыккаг аз ницæмæуал рантыст. Тæккæ 
уыцы фæззæг Уыналмæ фæцыдй. 
— Уынал та циу, Яи? 
— Хъæуы ном. Дард у ардыгæй, тынг дард, авд хохы æмæ 
авд доны фале. Кæддæр æм, лæппу ма уыди, афтæмæй хуын- 
дзау бафтыд æмæ йæ диссаджы дыргъдæтты йæ цæстытæ базза- 
дысты. Æз дæр сæ никуы федтон, фæлæ, дам, махырдыгæй 
ахæм дыргъдæттæ никуыма уыди. Уыцы кой йеддæмæ дзы 
ницуал фехъуыстаис. Æмæ йæхицæн зæххы хай куы фæцис, 
уæд хъуымыхъы баххуырста самандур кæнынмæ. Фæззæгмæ 
нæ хæдзар срæвдз. Хæдзар, зæгъгæ, уал иунæг уат. Иннæ дыу- 
уæ уаты дыккаг аз срæвдз сты. Йæхæдæг тæккæ уыцы фæззæг 
Петкайы æмæ Адзумайы бацыбæл кодта æмæ Уыналмæ фæцы- 
дысты талатæ ласынмæ. Цæхæрадон цы уыди, уый æнæхъæнæй 
дæр бæлас ныссагъта, иу гæбаз дзы хъæдындзы хуымæн уæд 
та куы ныууагътаид. Мæнæ картоф кæм ныссадзæм, уыцы 
гæбаз дæ фыд фæстæдæр, Цæлыччы нын нæ зæххытæ колхоз 
куы байста, уæд уый фæстæ асыгъдæг кодта бæлæстæй. 
Фæткъуытæ Уыналæй фæласта, кæрдотæ — Уæллагирæй, 
лыстæг хабæрттæ та — балтæ, чылауитæ — быдыры хъæуты 
дæр фаг самалгæнæн уыди. 
— Куы акæсай, уæд алкæмæн йæ цæхæрадоны картоф æмæ 
нартхорæй дарддæр ницы ис, махæн та — айдагъ бæлæстæ. 
Уæд æй утæппæт бæлæстæ садзын цæмæн бахъуыди?— загъ- 
тон мæ рагон маст. 
Маст дæр куыннæ: адæмы сывæллæтты цъæх нартхорафон 
æндæр ницы хæргæ фендзынæ, æз та дзы курæггагæй куыд 
хъуамæ мæ мондаг суадзон? Кæд сыхæгтæй искæмæ бафтон 
æмæ иу хъуыдыды кæнæ уæларты фыхæй, кæнæ цæхæрыл 
арыдæй мæ къухы раттын йæ сæр æрцахса, уæд хорз. 
— Æвæццæгæн, æгас хъæуы сывæллæттæ скъоламæ 
æнæзивæгдæр цæмæй уайой, уый тыххæй,— бахудæнбыл Яи.— 
Уæды онг лæдзæгæй дæр тæрын нæ куымдтой скъоламæ. Фæлæ 
иугæр нæ бæлæстыл гага зынын куы байдыдта, уæд сæ марадз 
61 

зæгъын никæмæнуал бахъуыд. Мæ сæрæн сæ нал дæн, ба- 
иргъæвæн сын æппын ницæмæй ис. 
Иугæр уыйонг кæм æрхæццæ, уым та сæ номæй-номмæ 
нымайын байдайдзæн, роныдзагæй, худы дзагæй, голлаггай 
чи хæссы, уыдоны. Æмæ сæ æз мæхæдæг дæр хорз куы зонын, 
цалынмæ сæ нымайынмæ нæма бавнæлдта, уæдмæ фæразæй 
дæн: 
— Æмæ йæ фыды хæдзарæй цæмæн рацыди Даде? 
— Цæмæн та цы хоныс? Фыдæхæй, мыййаг, нæ рахицæн 
стæм мæ фæлмæн æфсин Моргоны æмæ зæронд лæджы 
хæдзарæй — æндæр гæнæн нын нæ уыди. Мæ сæры хицауæй 
дæлæмæ авд фырты уыди хадзыйæн. Уый ныртæккæ нал у 
уæлдай — кæмæн цы сахат йæ зæрды æрæфты, уыцы сахат 
бинонты хъуыддаг кæныныл ныллæууы. Уæды заман та 
æрмæст хистæрæй кæстæрмæ хастой æфсымæртæ, йæ хистæ- 
ры сæрты ахизыны зонд дын макæмæ æрцæуа — аба-бау!— 
зарæггаг фæуыдаид. Дæ фыдыфыд се ’ппæты хистæр уыд æмæ 
иннæты разæй бакодта æгъдаумæ гæсгæ хъуыддаг. Уалынмæ 
Аминæты лæгæн йæ рад ралæууыд. Уæдмæ дæ фыд дæр гуырд 
уыди æмæ хадзыйы кæрты нæ каст ницæмæуал уыди, нæхицæн 
ахстоны амал хъуыд. Мæ дзæнæты фæбадинаг æфсин раст 
тæрхон рахаста: дыууæ файнусты дуарыл хизгæйæ кæрæдзийæн 
цалынмæ æгъдау дæттынц, уæдмæ фæхицæнгæнгæ сты, иугæр 
знæт ныхас иунæг хатт куы сфæразой, уæд сæ хъаматæ уымæй 
фæстæмæ фæцъорттæввонгæй дардзысты. Науæд сæ устыты 
дзыхæй иу æмæ дыууæ æфсымæры фестадысты кæрæдзийæн 
тугзнæгтæ? 
Кæд ын йæ хъуыдыты нывæзт дзæбæх нæ ахсы мæ сæр, 
уæддæр æм хъусгæ тынг зæрдиагæй кæнын. Йæхи фыртты æмæ 
чызджы разæй мæ хъулон уарзтæй уарзы Яи, уæлдайдæр 
ныртæккæ, иунæгæй йын куы аззадтæн, уæд: фырттæ кæм 
сты, марадз æмæ йæ базон, чызг та йæ хæдзар раджы ссардта. 
— Яи, хадзыйæн йæ ном та цы хуынди? 
— Тобæ, Хуыцау, тобæ!— йæ къухтæ мыл сцагъта Яи.— 
Цытæ дзурыс уый? Йæ ном мын хъæрæй нæ, фæлæ хинымæр 
зæгъын дæр не ’мбæлы мæнæн. 
— Мæн та йæ базонын фæнды, Яи! 
— Цы дын загътон, уый нæ фехъуыстæй æви? Нæ мын 
æмбæлы йæ ном зæгъын — искуыдæр ма уый фендæуыд, æмæ 
чындз сæ зæронд лæджы ном йæ дзыхæй суагъта? Уæвгæ, 
мæнæй йæ куы нæ базонай, уæд æй зонгæ та кæмæй ба- 
кæндзынæ. Стæй адæймаг йæ фыдæлты куы нæ зона æмæ сæ 
рох куы кæна, уæд ничийæ уæлдай ничи у.— Яи рогæн фестад 
йæ бандонæй.— Хатыр мын бакæнæд мæрдты бæстæйы æмæ 
бумбулиау рог уæд йæ сыджыты хай: Дзаххот хуынди нæ 
зæронд лæджы ном, Дзæхциу-хадзы дæр æй хуыдтой. Дзæнæты 
62 

бæстæйы йæ фæлмæн къæлæтджынæй рæстаудæн кæнæд дæ 
сидзæр удыл; мæнæн та ме ’взаг мæ къæбутмæ баст фæуæд, йæ 
ном мæ дзыхæй кæй суагътон, уый тыххæй. 
Йæ бандоныл бæстон нæма æрбынатон, афтæ та йæ хын- 
цфарст акодтон: 
— Уый фыды ном та? 
— Тобæ, иунæг цытджын Хуыцау, ныббар мын мæ 
тæригъæдтæ иууылдæр!— фесхъиудта ногæй йæ бандонæй æмæ 
сæрбæттæн бынтон дæлиау æруагъта йæ цæстытыл.— Æна- 
хъом сабийы сæр уыдæттæ нæма ахсы, æмæ йын хатыр курæг 
дæн уе ’ппæтæй дæр. Ме ’взаг мæ къæбутмæ баст: Бибо уыди 
йæ ном хадзыйы фыдæн, мæрдты бæстæйы рухсдæр бынатæй 
йын хай уæд, мæнæн та хатыр бакæнæд мæ къæйныхы тыххæй. 
Мауал сдзур, мауал,— стылдта мыл йæ къухтæ; бамбæрста, 
дарддæр æй кæй фæрсдзынæн, уый.— Иугæр дыууæ зæронды 
нæмттæ кæм сфæрæзтон, уым мын уæлдай нал у, ме ’взаг мæ 
къæбутмæ баст: Таджи хуынди хадзыйы фыды фыд. Уымæй 
раздæр ничи æрцард дæ дард фыдæлтæй Зилгæйы. Иннæтæй 
мæ фæрсгæ дæр мауал кæн — нæ сæ зонын æз дæр. Се ’ппæты 
хорзæх дæ уæд, мæнæн та хатыргæнæг фæуæд мæ къæйных. 
Бандоныл æруагъта йæхи æмæ нæ куыстмæ ногæй бавнæлд- 
там. Æвæццæгæн, æнæмæт нæ уыди, чи не ’мбæлы, ахæм 
истæмæй та куы бафæрсон, уымæй, æмæ ныхас æндæрырдæм 
аздæхта: 
— Нæ зонын, нæ зонын, ацы аз æнæ ихвæткъуыйæ куыд 
уыдзыстæм. Ницы сьга æмбæрстой салдæттæ, афтæмæй сыл 
фæхæлоф кодтой. Уæд сæ цæмæ хъуыдысты, уымæй сæ бафæрс. 
Дурæй хъæбæрдæр уыд уыцы ихвæткъуы. Бæласæй йæ 
æртон æмæ йæ ныррус кæн, ахæм дæндæгтæ никæуылма æрзад. 
Буц митæ ахуыр нæ уыди иннæ фæткъуытау, ома йæ хъавгæ 
æртон, хъавгæ йæ бафснай, уæлдæф æм куыд хæццæ кæна, 
сийгæ дæр куын.нæ бакæна, афтæ. Нæ, ахæмæй ницы. 
Фæззæджы кæдмæ ирвæза сывæллæттæй, уæдмæ йæ бауадз 
бæласыл, а, иугæр æм фæкомкоммæ сты æмæ дарддæр нал 
аирвæздзæн, уый бамбæрстай, уæд схиз æмæ йæ ныууигъ, 
æрмæст дзы дæ сæрыл куыннæ сæмбæла, ууыл бацархай; цæфтæ 
æмæ хъæнтæй йын ма тæрс, зæххыл кæм æрхауа, уым йæ фæд 
цы баззайа! æндæр йæхицæн ницы тас у. Стæй йæ уæд, мыг- 
гаджы картоф кæм ныгæндзынæ, уыцы дзыхъы ныккал æмæ 
уалдзæгмæ йæ тæккæ хорзæй уыдзæн хæрынæн; фæззæджы 
йæ куыддæриддæр сæвæрдтай, афтæмæй лæудзæн уыцы 
æнæхъæнæй — æрмæст æрлæхурæг уыдзæн. 
Уыцы аз дыргътæм бырсæг сывæллæттыл бафтыдысты 
салдæттæ дæр ма. Нæ чъылдыммæ дæлбылы, цæхæрадонæй 
скъолайы фæзы æхсæн æрбынатон æфсæддон абана æмæ-иу 
Уырдыгæй æрбацыдысты мадард бæгънæгæй, бæлæсты цъуп- 
63 

пытæм хылдысты. Абана, зæгъгæ, тар кæрдæгхуыз кæттагæй 
цатыргонд, йæ бын — кæрæдзимæ хост фæйнæджытæй. йæ 
фарсмæ уæзласæн машинæ, гуыффæйы бæсты йыл артагласæн 
боцкъа æвæрд. Боцкъайæ ставдгомау тъанг ауагътой суадонмæ 
æмæ уырдыгæй цъиры дон, хъармгондæй хæтæлыл згъоры 
цатырмæ æмæ уым цыхцырæй хауы. Роныдзаг фæткъуытæ 
кæнæ кæрдотæ бахæсс æмæ дæуæн дæр уыдзæн дæхи цынай- 
ыны бар. Сæрд-сæрды дæргъы абанахъуаг нæ уыдыстæм, доны 
былæй нæ æгæрмæгуыр хæрынмæ æрбатæрын дæр нæ фæрæзтой 
мадæлтæ, фæлæ октябры хур кæд йæ тæккæ тавгæйæ у, уæддæр 
марадз æмæ ныххиз цъæх-цъæхид уазал донмæ. 
Яийы цæсгом ныссау фырмæстæй. Ома, йæ дыргътыл, 
мыййаг, нæ ауæрста — куатæйы æмæ кæфойы дзагæй сæ 
лæвæрдта зонгæтæн æмæ æнæзонгæтæн, сывæллæттæн æмæ 
æфсæддонтæн. Бæлæсты бынмæ куыд хъуамæ рацыдаид, фæлæ 
сын кæртæй уайдзæф кодта æрдæгцъæррæмыгъдæй: 
— Штиднæй, чалавек, штиднæй! 
Салдæттæ йын хъазгæмхасæн дзуапп лæвæрдтой: 
— Цы сыл ауæрдыс, нæ мады хай, уæддæр дын Гитлеры 
амæттаг бауыдзысты; нæхæдæг ма дзы цы ахæрæм, уый нæхи. 
Цастæ зыдта уырыссагау, фæлæ иугæр Гитлеры кой кæм 
кодтой, уым ма йын цы бамбаринаг уыди ныхасы сæр, æмæ 
загъд амадта: 
— Æмæ мын Гитлеры мæ бæлæстæм æрбауадзинаг стут? 
Уæд ма уын паддзах уæ къухтæм хæцæнгарз та цæмæн радта? 
Гитлерæй мын мæ зæрдæ балхæнут! Стæй Гитлер æрбацæуы, 
зæгъгæ, уæд худинаг æмæ æфсарм æппындæр нал æмбарут? 
Бæлæстæм хилæг бæгънæг салдæттыл сахуыр дæн æмæ мæм 
нымады дæр нал уыдысты: сбырыд æмæ сбырыд, марадз æмæ 
йæ чи баиргъæвдзæн? Уæд цымæ ацы хистæр сержантæй 
цæмæн фæтарстаин? Хæлаф æмæ йыл хæдон, астæу ронæй 
æнгом æлвæст; æфсады куыд домынц, афтæ аив æфснайд йæ 
хæдоны фæдджитæ, разырдыгæй дзы иунæг æнцъылд дæр нæ 
зыны, йæ æфцæгготы æртæ æрттигъоны; абанайæ рацыд, уый 
дардмæ дæр бæрæг у: хæрдмæ биноныг фаст сæрыхъуынтæ 
æххæст нæма бахус сты, бæрæг сыл дарынц ставд сæрвасæны 
фæдтæ. 
Кæртæй цæхæрадоны æхсæн къутуйы тæрхæгыл бадтæн 
чъылдымырдыгæй, аууондæры мондагæн, æмæ дзыппыдаргæ 
фанар — нæ рæбинаг уаты цы булкъон æрбынатон, уый лæвар 
— ссудз-ссудз кодтон; æрталынгмæ йæм нал хъæцыдтæн, кæд 
мын Яи дзырдта: «Ма йæ дзæгъæлы судз боныгон, нал дын 
бæздзæн», уæддæр. 
Иуахæмы бæлæсты тæккæ егъаудæрмæ — сæрдыгон 
кæрдомæ фæкомкоммæ дæн æмæ мæ дзых бахæлиу: бæласы 
зæнг æнæнхъæлæджы нæрсын байдыдта, фæдывæр æмæ цыма 
64 

йæ хуылфæй рахызт, афтæ йæ фарсмæ февзæрд бурдзалыг, 
бурæрфыг къабазджын æфсæддон. Йæ бакасты тæрсинагæй 
мисхал нæ уыди, уæддæр дзы диссаджы тарст фæкодтон: бын- 
тон æнæ уынæрæй кæй фæзынд, уымæн уыдаид, æвæццæгæн. 
Бæзджын сыфтæры æрдæгтар аууоны мæ размæ æрбацæйцыд, 
йæ къухы кæрдæгхуыз гæххæтты уадздзаг, цыдæртæ дзырд- 
та, фæлæ йын фыртарстæй йæ ныхас нæ хъуыстон, æрмæст 
йæ былтæ куыд змæлынц, уый мæм зынди. Мæ цурмæ ма йæ 
иу-æхсæз къахдзæфы хъуыдаид, афтæ мæ бынатæй фесхъиуд- 
тон æмæ цъæхахстгæнгæ кæрты кæуылты смидæг дæн, уый 
мæхæдæг дæр нæ бамбæрстон. Мæ цъæхахстмæ Яийæн дæр йæ 
уд куыннæ фæхаудаид, хыссæйæдзаг къухтимæ мæнгхæдзарæй 
рауади; уыциу тахтæй йæ цуры балæууыдтæн æмæ йæ раздар- 
æны мæ сæр фæцавтон, ризæг мыл бахæцыд. 
— Тобæ, тобæ, цы кодтай?! 
— Уæртæ уым... уæртæ уым... — æндæр ницуал бадти мæ 
дзыхы, æрмæст ма къухæй амыдтон чъылдымы дуары *рдæм: 
— Уæртæуым... 
— Ма тæрс, цы кодтай? 
Мæ къухыл мын æрхæцыд æмæ кæцырдæм амыдтон, 
уыцырдæм æнæууæнкхуызæй араст. 
Уæдмæ хистæр сержант чъылдымы дуары онг æрбæхæццæ 
æмæ дызæрдыггæнгæ æрлæууыд: кæртмæ бахиза æви нæ. Йæ 
бакаст æнæхъæнæй дæр дзурæг уыди: Хуыцау ме ’вдисæн — 
фыдвæндæй мæ хъуыдыйы кæрон дæр ницы ис. Йæ къухы цы 
гæххæтт уыд, уый разынди дыдагъгонд æртæ сомы. 
— Ахæм ма диссаг уа,— сдзырдта къæмдзæстыгæй.— 
Цæмæн мæ фæтарстаид цымæ саби? Зæгъын, фæткъуытæ дзы 
балхæнон, ай та ныцъцъæхахст ласта æмæ афардæг. 
Йæ хатыркурæг хъæлæсыуагæй мæ тарст æвиппайды ссы- 
ди, мæ зыр-зырæй æрсабыр дæн. 
Яи уырыссагау нæ зыдта, æфсæддон та иронау кæм 
æмбæрстаид, уæддæр кæрæдзийæн сæ зæгъинæгтæ загътой ацы 
æнамонд рæстæджы тыххæй. Йæ æрбацыды сæр ын куы бам- 
бæрста Яи, уæд къутумæ бахызт æмæ, зымæгмæ сæвæрынæн 
цы фæткъуытæ æрцæттæ кодта, уыдонæй йын куатæйы дзаг 
рахаста. Æфсæддон дзы йæ хæлафы дзыппытæ байдзаг кодта, 
Яи та ма йын йæ худы дзаг дæр раттинаг уыди, фæлæ не сра- 
зы: 
— Æгъгъæд мын сты адон дæр,— æмæ йæ къухтæ йæ дзып- 
пытыл æрхаста. 
Æхцайы тыххæй йæ кой дæр не суагъта Яи, йæхицæн æй 
стыр æфхæрдыл банымадта. 
— Дæ дзыхæй дæр æй ма суадз! Ау, куыд хъуамæ уыцы 
тæригъæд мæ удмæ райсон, кæд уыцы капеччытæм не ’рхауд- 
3 Азабæлас 
65 

тон. Хуыцаумæ дæр мын раст нæ фæкæсид.— Æмæ йæ ху- 
ыздæр цæмæй бамбара, уый тыххæй амонæн æмæ астæуккаг 
æнгуылдзтæ фæсаджил кодта:— Два шин... война! 
Омæ, зæронд адæймаг куы дæн, дæ мадæй дæр хистæр, уæд 
мæ цæмæн æфхæрыс, мæхицæн дæр мæ дыууæ фырты хæстмæ 
куы фæцыдысты; хистæр дæр куыннæ, фæлæ йæм уæддæр ницы 
мæ зæрдæ уыйас æхсайы — зæйы бын дæр нæ фесæфдзæн, 
фæлæ мæ ацы кæстæр мары, мæ хуыссæгуарзаг хъæбул: дард 
Невинкæйы йæм фæсидтысты афæдзы размæ æмæ дзы уæдæй 
ардæм хабар нæй; чи зоны æмæ афонмæ кæмдæр Уæрæсейы 
уый та дæ мадмæ базылд йæ хæстон фæндаггагæн дыууæ 
фæткъуыйы кæнæ æхсыры агуывзæ курæг. Уæд мæ цæмæн 
афтæ тынг æфхæрыс? 
Хистæр сержант æм фæхъуыста, фæхъуыста, цыма зæрон- 
ды ныхæстæм йæ зæрдæ суынгæг, уыйау йæ цæстыхаутæ ты- 
бартыбургæнгæ, армытъæпæнæй мын мæ сæр æрсæрфта, стæй 
уæд сонт фæзылди æмæ чъылдымы дуарыл ахызт, тагъдгомау 
санчъехтæй абанайы ’рдæм араст, къалиуты бын-иу йæ сæр 
фæгуыбыр. 
Цалынмæ дæлбыл фæаууон, уæдмæ йæ фæдыл фæкаст Яи 
æмæ куы нал зынди, æрмæст уæд загъта йæхицæн дзурæгау: 
— Уæздан адæймаг кæмдæриддæр уæзданæй баззайдзæн. 
Суанг тар хъæды астæу дæр фæмизыны размæ фæйнæрдæм 
афæлгæсы, халæттæ мæ куы феной, уæд уыдонæй дæр худи- 
наг у, зæгъгæ.— Мæнырдæм разылд æмæ йæ хъуыды 
фæбæлвырддæр кодта:— Гуыргæ куы нæ ракæна адæймаг уæ- 
зданæй, уæд æй стыр мулкæй дæр нал балхæндзæн. 
Цыма уæзданæн дæр æмæ æнæуæзданæн дæр бирæтæ 
æмбæрстон. Уæвгæ та мын уæзданы тыххæй æдзух алыхуы- 
зон æмбисæндтæ хаста. Иу хæдзармæ, дам, уæзданыл нымад 
хъæздыг лæджы фырт æндæр комæй усгур бацыд йæ фæсдзæу- 
ин мæгуыр лæджы фыртимæ. Фысымтæ сæ куыннæ суазæг 
кодтаиккой, æхсæвы дæр сæ нал рауагътой, уæд та ма искуы 
фæндагыл абырджыты амæттаг баисты, зæгъгæ. Куы бафынæй 
сты, уæд кæддæр дыккаг кæркуасæнтæм хæстæг чызг сусæгæй 
уазджыты уатмæ рудзынгæй бакасти: стæма, мæ сæры хицау 
чи уыдзæн, уый дзæбæхдæр фенон. Хуыррытт кæнынц, уæдæ 
цы, комæй коммæ бон-изæрмæйы балцы фæстæ дыууæ фæллад 
фæндаггоны. Хъæздыг лæджы фырт хъæццул иуварс асхуыс- 
та, афтæмæй хуыссы дыууæ къухæй йæ цæмæйцæратыл хæцгæ. 
Мæгуыр лæджы фырт та аив æмбæрзт, йæ дыууæ къухы 
хъæццулы уæлæты йæ риуыл дзуарæвæрдæй фынæй кæны. 
Уыйадыл чызг дыккаг бон цæхгæр ныллæууыд: кæд мæ дæттут, 
уæд æрмæст мæгуыр лæджы фыртæн — йæ хуыстмæ гæсгæ 
уый у æцæг уæздан. 
66 

Ахæм æмбисонды фæстæ цыфæнды уазал уаты дæр марадз 
æмæ дæ къухтæ хъæццулы æдде ма сæвæр, афтæмæй бахуысс. 
Хъæстаг мæ хъуамæ ма разына Яи: цæуылты мæ ахуыр 
кодта æмæ мын цытæ фæдзæхста, уыдæттæ мæ рох никуы 
уыдысты, мæхи зæрдæйы нымадæй йæм уайдзæф никуы æрхас- 
тон йæхимæ дæр, æмæ мын кæй номæй дзырдта, уыцы 
хистæртæм дæр. Сыгъдæг цæсгомимæ бæргæ æрлæудзынæн 
Яийы цур. 
Кæд мæ дзуапп уæвгæ бадомой, уæд мын тæккæ уæззаудæр 
дзуапп Зауырбеджы раз дæтгæ уыдзæни, уымæн æмæ уый уыд 
хæдзары бындурæвæрæг. Æназымыл нымайын мæхи уый цур 
дæр. Хъуамæ йæм йæ бæрзонд къæлæтджынæй зындаиккой 
мæ фыдæбæттæ. Æппын мацы, уæд ын йæ къона æцæгæлон 
къухтæм нæ ауагътон æмæ мын уый хъуамæ уа нымады фыц- 
цаджыдæр. 
Суанг институтмæ куы бацыдтæн, уæдæй фæстæмæ 
æнæхъæн æртындæс азы дæргъы æххуырсгæ къуымты рахау- 
бахауæй мæ бон куы нал уыд Дзæуджыхъæуы æмæ мæ куыст 
ныууадзыны онг куы æрцыдтæн, уæд дзы мæнмæ дæр кæдæй- 
уæдæй иу уат æрхауд. Уæдмæ горæтæй хъæумæ, хъæуæй гор- 
æтмæйы дыууæрдæмæй мæ уд æрдуйæ нарæгдæр ссис. А, сæрд 
ма цыфæнды фæуæд, фæлæ зымæгон — аба-бау!— талынгыл 
дæ рацыд, талынгыл дæ ныццыд, фынæйæ ныууадз дæ сидзæр 
сабиты райсомæй æхсæз сахатыл æмæ та сæ фынæйæ ныййаф 
изæрæй аст сахатыл, хуыцаубонæй хуыцаубонмæ дæ фенæд 
æрмæст. Нæ, дарддæр мæ бон афтæ нал у. 
— Æз никæдæм цæуинаг дæн,— цæхгæр ныллæууыд Бабу.— 
Зæрондæй дын мæ къодах горæтмæ куыннæ фæласдзынæн. 
— Омæ, мæныл дæр ахъуыды кæн иугыцЦыл: кæдмæ 
уыдзæн мæ дыууæрдæм цоппай? 
— Æз уæ алкæуыл дæр фаг фæхъуыды кодтон, ныр уæ цы 
фæнды, уымæй уæ бар уæхи. Æз мæ сæрызæдæн кæм æркуыв- 
тон, уыцы мæгуыр къона ныууадзинаг нæ дæн. Дæдæдæй, дæ 
дзыхæй та йæ куыд суагътай! Цыма мæ ме ’фсины раз, науæд 
сæ зæронд лæджы раз æрлæууын нæ хъæудзæн, уыйау. Тобæ, 
тобæ, Хуыцау! Ме ’взонг сæр ам куы басыгътон, æмæ ныр 
зæрондæй мæ къодах искæдæм куы фæхæссин. Науæд дæ фыд 
та цы зæгъдзæн? 
— Омæ, Бабу, æз дæр афтæ нæ зæгъын, æмæ нæ фыдæлты 
хæдзар суæлдай кæнæм. Æрмæстдæр зымæджы... 
— Нæ, нæ, кой дæр æй ма кæн. Уæд та ма сæ исчи фæзынд 
æмæ хæдзар сындзæрхæй æрæййæфта. Хæрзаг мæ сæхимæ 
æмгæрон дæр нал бауадзиккой мæрдты бæстæйы. Ахæц мæнæ 
дæ цоты къухыл æмæ цæугæ, мæн та æнцад мæ мæгуырыл 
Уадзут. 
67 

Хорз æй куы зоны, никæй къухыл ахæцдзынæн, уый, уæд 
ма дзы уыцы зæрдæкъахæн ныхæстæ та цæмæн хъæуынц? 
Сыхбæсты дæр, хионты дæр, йæ цæгаты дæр æм фæминæвæрттæ 
кодтон æмæ æнæбары сразы уалдзæгмæ æмгъуыдæй. 
Уæддæр цы нæ æфсон агуры: 
— Æмæ уæд нæ хъугæн та цы уынаффæ уыдзæн? 
— Уæйгæнгæ æрцæудзæн, æндæр ын цы уынаффæ хъуамæ 
уа? 
— Дæдæдæй, æмæ уæд цæргæ та цæмæй фæкæндзыстæм? 
Ауал азы нæ урсаджы сагъæсы никуы бафтыдта, ныр æй суæ- 
лдай кæн, уæд нын Хуыцауы зæрдæмæ дæр нæ фæцæудзæн. 
Мæлæты хъуг, йæ тæригъæды тыххæй раст цы зæгъы, 
æндæр. Дзарасаты Батырæй йæ балхæдта йæ заманы. Канд 
Зилгæйæн нæ — æгас Ирыстонæн дæр æмбисондаг даргъ Ба- 
тырæй. Йæ уæраджы хъултæй æрмæст адыли уæлдæр йеддæмæ 
нæ уыди нæ сикъо. Стыр худæг касти Бабумæ — тæхуды, 
рæгъаумæ-иу æй куы рацæйтардта, уæд æй макуы фен. Уæвгæ 
та æнæмастдæр хайуан нæ кæрты никуы уыди. 
Ахæмтæм нæ хæстæгдæр сыхаг Алийæ рæвдздæр ничи ра- 
зындаид, æмæ иу хуыцаубоны — раст нартхортонæнты — нæ 
сикъойы йæ уæрдонмæ бабаста, афтæмæй Беслæны базармæ 
фæцыдысты. Йемæ æз куы ацыдаин, уый бæргæ фæндыд 
Алийы, мæнæн та, марадз-зæгъай, мæ зæрдæ бакома. Бабу 
йæхæдæг мæлæты хорз фæрæвдз, стырзæрдæйæ нæ — хъуамæ 
йæхи цæстæй фена, йæ бинонты дарæг цавæр адæймаджы 
къухмæ бахаудзæн: кæд æм фыдæхæнгæс фæкæса, уæд æй 
фæстæмæ æрласдзæн, кæд дзы райгондæй баззайа, уæд аргъы 
тыххæй дыккаг ницуал зæгъдзæн: цы райса, уый райсæд. 
Райгондæй æрыздæхт базарæй: 
— Зæды хуызæн æнæзæнæг дыууæ зæронды. 
Кæс-ма, кæйонгты йæ сбæлвырд кодта æмæ цæмæй рай- 
дыдта хабар. 
— Утæппæт фосы æхсæн мах сикъойы равзæрстой. Йæ 
æнцондарæнмæ бабæллыдысты — цастæ холлаг, дам, ын бахъ- 
æудзæн, кæд цæхæрадоны хъæллæгъæй ирвæзид зымæг-зым- 
æджы дæргъы, уæдæ ма, дам, ын луарæнтæ дæр змæнтдзыстæм 
райсомæй райсоммæ. Æмæ йын, зæгъын, буцдæр хабæрттæ 
нæхимæ дæр нæ уыди. Дыууадæс æмæ ссæдз туманыл сын æй 
радтон. Али уым дæлæмæ йæ хъуыр=хъуырæй нæ банцади, 
лæвар дæттæгау загъта, фæлтау æй хъæугæронмæ аскъæрдта- 
ис æмæ йæ исчи йæхицæн баздæхтаид загъта. Æгайтымæ мын 
ахæм фæлмæн адæмы къухмæ бахауд. Уæддæр ыл мæ зæрдæ 
куыддæр уынгæг кæны. 
Мæхæдæг дæр хуыздæр ран бæргæ нæ дæн. 
— Кæрчытæн та цы уынаффæ бачындæуа ныр?— бафарста 
мæ Бабу. 
68 

— Цæй, кæд æндæр бæстæм нæ лидзæм. Ныронг алы бон 
кæм фæрæзтон, уым ныр къуыри иу кæнæ дыууæ хатты куы 
æруайон, уæд мын ницы уыдзæн. Дуцыны фыдæй, мыййаг, 
куы нæ баззайдзысты. 
Кæд Бабуйæн дæр æмæ мæнæн дæр хæдзар суæлдай кæнын 
нæ хъуыдыйы кæрон дæр нæ уыди, уæддæр уайтагъд нæ фæдыл 
айхъуысти: алыгъдысты. 
Мæстæймарæн дзæбæх рæстæг скодта æрæгвæззæджы æмæ 
Бабу фæстæмæ хæдзары балæууыд сывæллæттимæ. Æмæ иугæр 
кой кæм айхъуысти, уым æй кæд сæхи цæстытæй уыдтой 
хæдзары змæлгæ, уæддæр æлхæнджытæ сарæх сты Зилгæйæ 
дæр æмæ æндæр хъæутæй дæр. Хæдзар уæййаг нæуы дзуап- 
пыл ничи æууæндыд: стырдæр аргъæй йын зæрдæ бавæрдæу- 
ыд æмæ фæливы, æндæр ницы. 
Æгæр куы сарæх сты æлхæнджытæ, уæд мæ Бабу иуахæмы 
дызæгъ-мызæгъы бафарста: 
— Нæ дуар нын чи нæ æрбахоста, ахæм, æвæццæгæн, æгас 
Иры нал баззад. Цы фæнд дæм ис, цы дзуапп сын радтон, чи 
ма нæм æрбадзура, уыдонæн? 
Къахгæ мæ кæны æви æцæг фæрса? Ау, æмæ йæм ахæм 
гуырысхо уæвгæ та куыд хъуамæ сæвзæрдаид? 
— Иунæг дзуапп: махмæ хæдзар уæййаг нæй. 
— Гъемæ дæ цæрæнбон бирæ,— сулæфыд удæнцойæ. 
Уалынмæ фæуазалтæ æмæ горæты æрбынатон Бабу. Бæргæ 
ма йæ зæрдæ æхсайдта, фæлæ кæм уазал, кæм цъыфы ницуал 
уый бæрц хаста йæ ныфс сывæллæттимæ цæуынмæ. Уыйхыгъд 
æз бæрæг кодтон, мæ амал куыд амыдта, афтæ. 
Кæд хæдзар æхгæд уыди, уæддæр æлхæнджытæ дуæрттæ 
хостой. Сыхбæстæ сын бæргæ дзырдтой, уæййаг, нæу, зæгъгæ, 
фæлæ марадз æмæ кæй уырныдта: горæтмæ чи алыгъд, 
уыдонæй ма кæцы фæстæмæ æрыздæхт? 
— Гъемæ уæ кæд нæ уырны, уæд хуыцаубоны абæрæг кæнут, 
хæдзары хицау йæхæдæг æнæ фæзынгæ нæ уыдзæн. 
Иу нæ, фæлæ цалдæр разындысты æлхæнджытæ. Се ’ппæтæн 
дæр мæ дзуапп цæттæ уыд: 
— Аразгæ йæ æз не скодтон, йæ ауæй дæр мæнмæ нæ кæсы. 
Уыйадыл мæ æппынфæстаг æнцой ныууагътой. 
Хуыцау æвдисæн, хуыздæр цард агурæг мæ алыварс сæ 
фыдæлты фæллæйттыл сæ къух куы ауыгътой æмæ сæхи уд- 
æнцойыл куы бацархайдтой, уæд мæнæн та мæ фыдæбон 
фæдывæр. Горæтаг удæнцой цардмæ чи фæтындзыдта, йе 
стырдæр бæллиц хъарм пысунæ кæмæн ссис, уыдоны бафæз- 
мын нæ бафæрæзтон. Хъарм пысунæ! Дæ цæрæнуаты бæстаст- 
©у. Хъуызгæ æмæ ныгъуылгæ — уæдæ мæ мацы уынæр 
райхъуыса. Барвæндæй. Гъе уæууæй, уæууæй! Уый æмæ дын 
Зилгæйы: цæхæрадоны фаллаг кæронмæ фæцу мæнтæджы 
сыфтæ тонгæ æмæ уым кауы дыууæ михыл фидар æрхæц. 
69 

Удæнцой дæр куыннæ у, куыннæ, уæд цымæ мæнæн цæ- 
уылнæ фæадджын уыцы горæтаг хъарм пысунæ, иунæг хатт 
дзы чи æрбады, уый хъæумæ йæ къах куынæуал фæхæссы. 
Худæн никæуыл ис, алчи хуыздæр æмæ удæнцойдæрмæ 
бæллы, фæлæ цымæ сæ фæлмæн хуыссæны — фыццаг уæла- 
дзыджы уа æви æхсæрдæсæмы, уæлдай нæу — адджын фынæй 
куы бавæййынц, уæд сæм ничи фæзыны? Фæзыны, æнæ 
фæзынгæ йын нæй, æрмæст æй рахъæр ничи уæнды. Искуыдæр 
ма æнæ фæзынгæ ис Бынаты Хицауæн; кæдæмфæнды дард куы 
фæцæуай, уæддæр дæ ссардзæн æмæ æрфæрсдзæн. 
Райгуырæн къона чи суæлдай кодта, уый йæ рæзты куы 
æрцæйцæуы, уæд æм цымæ цавæр хъуыдытæ фæзыны? 
Фæсмон? Æфсæрмы? Æви йын уæлдай нæ вæййы? Къуымы 
сыхæй иу кæйдæр куы афарстон, уæд сонтæй фæсырх: «Цы?! 
Фæсмон, зæгъыс? Ме ’нæуынон куы фæуид — хорзæй та дзы 
цы федтон, зиантæ ныгæнынæй дарддæр?» Гъеи-и, мæ лымæн, 
дзæгъæлы хъулон нæ афæлдæхт дæ цæсгом, нæ йыл сæттыс, 
æндæр. 
Апрелы тæккæ райдайæны скодта фыццаг уалдзыгон хъарм 
бон, æнæ дымгæйы къуыс-къуысæй, сыгъдæг арвимæ. Миты 
пæлæз бынтон аппæрста зæхх, риуыдзагæй улæфыд æмæ йæ 
тæф хæрæмигъау уылæнтæй ивылди сындæггай. Бæлæсты 
къуыбар нытътъæппæввонг ныннæрсти, кæрдæг æрыхъал, 
фæлурс судзины сæртæ сæппæрста хурвæрсты, æхсæвæй бонмæ 
се ’ппæты разæй фæцис хъалгъæны къудзи æмæ цъæхбын адар- 
дта; уæдæ дæлбылты хæрис дæр сыфтæр ракалынæввонгæй 
лæууы, йæ пыхцыл къабæзты æхсæн рухс иннæрдæм нал хизы. 
Афæдзæн йæ тæккæ бæллиццагдæр афон, кæд ма йын 
æрмæст зымæгон хурхæтæнимæ уа абарæн, æндæр ницæимæ; 
адæймагмæ афтæ фæкæсы, цыма иугæр боныл æфтын байдыд- 
та, уæд йæхи цæрæнбонтæ дæр къахыргæнгæ нæ, фæлæ 
фылдæргæнгæ цæуынц. Хисайæн. 
Цыдæр мын нæ фаг кæны, цыдæр, ацы диссаджы бон æмæ 
йæ мæ сæр нæ ахсы. Цы уа, ууыл хъуыдытæгæнгæ кæрты 
фаллаг кæрон зæронд фæткъуыбæласмæ фæкомкоммæ дæн, 
Дадейы сагъд бæлæстæй æндæр нал баззади. Диссаг мæм кæсы, 
иннæтæй хъауджыдæр куыд аирвæзт? Фæцардаиккой, ку- 
ыннæ фæцардаиккой ныронг иннæтæ дæр, хъыгдарæг сæ куы 
нæ уыдаид, уæд. Æфсæйнаг разындысты уæддæр: сæрддон- 
сæрддæргъы сывæллæттæ — сывæллæттæ, зæгъгæ, усгур æмæ 
суанг усджын лæппутæ — сæ рагъæй нæ хызтысты къалиу 
сæтгæ, зымæг-зымæджы дæргъы та адæмы фос сæ быны зыл- 
дысты кæм къалиу ивазгæ æмæ хæргæ, кæм та суанг уидæгтæй 
сæнкъуысыны онг сæ фæрстæ бæласы зæнгыл хафгæ, уæ- 
лдайдæр æнамонд къамбецтæ — иугæр райсомæй куы æрлæууа 
70 

йæ фæрстæ хафыныл, уæд суанг стыр сихæрттæм, цалынмæ 
бæлас бындзарæй сызмæла, уæдмæ нæ ныууадздзæн. 
Бæласы бын куы æрлæууыдтæн, уæд ноджы тынгдæр 
стыхстæн: цы хъуаг уа цымæ абоны дзæнæты бон? Хæрдмæ, 
къалиуты æхсæнты сыгъдæг арвмæ скастæн æмæ хинымæр 
Хуыцауæй ракуырдтон: дæ диссæгтæн æмбал нæй, æмæ абоны 
бон цы хъуаг у, уымæй йæ баххæст кæн. 
Æмæ мæ куывд Хуыцаумæ фехъуысти. 
Мидæгæй, хæдзары гом дуарæй фараст сахаты «бипп-бипп» 
куы райхъуысти радиойæ, уæд фæзындысты æнæнхъæлæджы. 
Æвзалыйы къæрттæй сæнтсаудæр — Африкæйы дудгæ хурмæ 
басыгъдаиккой афтæ тынг, æндæр цы — æрбадтысты Рубайты 
дуармæ акъациты бæрзонддæрыл, тæмæнтæ калынц сæууон 
хуры хъæлдзæг тынтæм. Бæлас цы у, уымæй маргъ фестади 
æнæхъæнæй дæр, иу уысм æнцой нæ зонынц, сæ базыртæ 
пæрпæргæнгæ иу къалиуæй иннæмæ гæпп кæнынц æмæ уымæ 
гæсгæ зынынц, цас сты, уымæй фылдæрæй. «Чырр-чырр» — 
исынц кæрæдзийы дзыхæй, цæуылдæр тæрхон кæнынц. Иу 
къай дзы фæхицæн, кæрты дуары сæрты æрбатахт æмæ мæ 
тæккæ сæрмæ фæткъуыйы мæрайы цур, фарон сæ ахстон кæм 
уыди, уым æрбадт. 
Цæмæй цæры ацы бæлас, уымæй диссагдæр ницы ис: 
зæххæй суанг кæм фæсаджил, уыйонг йæ фарс байгом, 
æнæхъæнæй дæр мæра, мидæгæй дзы æртхутæгæй дарддæр 
ницуал ис, айдагъ цъарæй ма уырдыг лæууы. Яийы амындæй 
мæ фыды æмгар у, ома йыл иуæндæс æмæ æртиссæдз азы цæуы. 
Акалын афон дæр ын бæргæ у, фæлæ йæм кæй къух тасы — 
фыды фыды сагъд у цыфæндыйæ дæр, уадз æмæ кæдмæ лæууа, 
уæдмæ лæууæд. Сæрдыгон тæрккъæвдаты гыбар-гыбурмæ йæ 
къæс-къæс куы ссæуы, йæ пыхцыл къабæзтæ йын фыддымгæ 
куы фæрæдувы, уæд ын аирвæзын æнхъæл нал вæййын æмæ 
та аирвæзы. Азæй-азмæ дзы куы иу къабаз бахуыскъ вæййы, 
куы иннæ, уæддæр ног æмæ ног талатæ уадзы, мæлын æй ницы 
хуызы фæнды. Уæд æм куыд хъуамæ сисон хырх кæнæ фæрæт? 
Сæ бумбули æнахуыр пыхцылтæ — мæнæ ма сырддонцъиу 
рыджы куы фæбæгъдулæг кæны, уæд афтæ ныппыхцыл 
вæййы,— дард фæндаджы фæстæ йæм нæма базылдысты, фæлæ 
уыцы æнæвдæлонхуызæй цалдæргай хæттыты мæрайы 
фæмидæг сты радгай; цыдæртæ ацъыбар-цъыбур кæнынц æмæ 
та ахстонмæ батæхынц; цалынмæ сæ иу мидæгæй вæййы, 
уæдмæ иннæ къалиуæй-къалиумæ рагæпп-багæпп кæны. Цæу- 
ыл уа сæ тæрхон? Ахстон æгæр æдзæллагмæ кæй æрцыд æмæ 
йæ бафснайын кæй хъæуы, ууыл? Æви ма бæлас ацы аз 
аирвæздзæн, нæ аирвæздзæн, мыййаг, сæ фыдæбон куы 
фæдзæгъæлы уа, уымæй тæрсынц? 
71 

Ма атæхут, ма атæхут, базилут уæ ахстонмæ, ма тыхсут, 
суыдзæни та ацы азы фаг дæр. 
Дыууæкъахыг асин ме ’ккойы, иукъухыг хырх мæ дæларм, 
афтæмæй æндзыгæй баззадтæн бæласы бын, зæгъын, куы фез- 
мæлон æмæ сæ зæрдæмæ куы нæ фæцæуа, куы фæтæргай уой. 
Уынгæ та мæ куыннæ кодтой, фæлæ сæм нымады дæр нæ 
уыдтæн: хъуыддагхуызæй сæ куыст скодтой мæра. Се ’мбæлттæ 
сæм акъацийыл æнхъæлмæ кастысты; «чырр-чырр-чырр», ома, 
уæхи хабарыл фестут, фæлæ мах дæр ма рох кæнут, нæ 
ахстæттæ нырма бацагуринаг сты. 
Æппынфæстаг мæ уазджытæ дæр акъацимæ атахтысты æмæ 
уырдыгæй сæ цъыбар-цъыбур ссыд: 
— Куыддæриддæр æй ныууагътам фарон, афтæмæй лæууы, 
дзæбæх хус у, æрмæст расыгъдæггæнинаг: мах фæстæ дзы 
сырддонцъиутæ кæй арвыстой сæ зымæг, уый бæрæг у се 
’дзæллаг фæдтæй. Цæй, йæ расыгъдæггæнын бирæ фыдæбон 
нæу. Хуыцауæн табу, æгайтма уæддæр бынатыл 
сæмбæлдыстæм. Хуыздæр ма цы вæййы: бæлас — æгас, мæра 
— йæ бынаты. 
Алырдыгæй сын уайдзæфтæм фесты: 
— Мæлæты кадджын уæм у уыцы зæронд бутъро, цыма 
хуыздæр ссарæн нæй, уыйау. 
— Иу дзæбæх дымгæ йыл куы рацæуа, уæд бындзарæй 
сфæлдæхдзæн æмæ уæ фыдæбон фæдзæгъæлы. Фæлтау æрзилæм 
æмæ уын хуыздæр бынат искуы разындзæн: не ’рцыдмæ къала- 
титæ ногæй-ногмæ ивд куы вæййынц. 
— Нæ, мæ хуртæ, чи кæм райгуырди, уымæн дзы æмбал 
нæй цыфæндыйæ дæр. 
Стæй уæд цал уыдысты, уалæй уыциу пæр-пæрæй атахтыс- 
ты кæдæмдæр, æвæццæгæн, чи кæм æрцæрдзæн, уый фенынмæ 
æмæ зæрдыл бадарынмæ. 
Бæласæн йæхимæ схизын нæ бауæндыдтæн: цы нæ вæййы, 
уæд та ма мæ уæзæй куы афæлдæха, фæлæ асин сарæзтон æмæ 
хус къалиутæ æмæ уæлдæйттæ æхсæдын байдыдтон 
фæйнæрдæм фæкæсфæкæсгæнгæ — мыййаг, куы фæзыной мæ 
уазджытæ æмæ куы нæ æрбауæндой. Цалынмæ æрхызтæн, 
уæдмæ никæцæй фæзындысты. 
Зæронд бæласы фæйнæ фарс — мæхи сагъд фæткъуы æмæ 
кæрдо, сæ тæккæ тыхы бацыдысты, уыдон дæр алы аз æхсæди- 
наг бæргæ сты, æмæ се ’ппæты адæймаг куы баййафы, куы та 
къухы нæ бафты. Кæрдойы бын æрцарæзтон асин æмæ мæ 
куыст æххæст нæма фæдæн, афтæ мæ уазджытæ дæр ногæй 
æрбахæццæ сты. Стыр фæдис самадтой, кæрдойы цъуппæй 
зæронд бæласы цъупмæ ратæх-батæх кæнынц мæ сæрты. Мæ 
куыст æрдæгыл ныууагътон æмæ зæхмæ æрхызтæн. Цъиутæ 
сæ ратæх-батæх ныууагътой, мæрайы сæрмæ къалиуыл æрбад- 
72 

тысты æмæ мемæ загъд-замана самадтой цъæхснаг хъæлæстæй. 
Куы ницы сæ хъыгдарын, уæд мæ цы домой? Æддæдæр 
ацыдтæн, уæддæр не ’нцайынц. 
Нæй, нæ мæ бауадздзысты, куыд кæсын, афтæмæй. Цæу- 
он, фæлтау чъылдымы бæлæстæ бахсæдон. Асин систон æмæ 
йæ сарайы цæджындзы æнцой æрæвæрдтон. Куыддæр æй ахас- 
тон, афтæ æрсабыр сты цъиутæ. Æвæццæгæн, загътой: айс, 
айс уыцы æнæхайыры дзаума æддæдæр; æууæнк дыл нæй 
æппындæр, æнæ асинæй нæ сæххæсдзынæ ахстонмæ, фæлæ 
йыл куы алæууай, уæд ма дын цастæ зын уыдзæн сæвналын. 
Асинæй куыддæр сæнæмæт сты, афтæ уыцы хъуыддагху- 
ызæй ахстонмæ зилыныл фесты. Мæрайæ æддæмæ калдтой 
хъуынайы муртæ, чъизи пакъуытæ, æруад бæмбæджы бын- 
дзыгтæ, синаджы гæбæзтæ. Сæ февнæлд уыцы æнæзивæг, 
æдзæмæй архайынц, рæстæггай фæрсырдæм акæстытæ кæнынц 
— кæд, мыййаг, исты знаггадгæнæг искæцæй фæзынинаг у. 
Куы сæ иу, куы сæ иннæ кæдæмдæр фæтæхы æмæ та цасдæр 
рæстæджы фæстæ ногæй фæзыны, æвæццæгæн, искуы доны 
был, науæд цъымарабыны хъæндил кæнæ зулкъ рауидзынмæ. 
Фароны сауцъиутæ кæй бацагуырдтой сæ зæронд ахстон, 
уый мисхал дæр гуырысхойаг нæу. Æцæгæлæттæ афтæ ком- 
коммæ не ’рбатахтаиккой мæрамæ, сæ зæрдыл хорз бадард- 
той, бирæ азты дæргъы кæм уыди сæ цæрæн, уый; тындзыдтой 
Африкæйы хурсыгъд былгæрæттæй. Зæххастæу денджызы 
сæрты фæтахтысты мин æмæ дыууæсæдæ километры, æнæ 
хойрагæй, æнæ донæй, сæ фæндагамонæг боныгон хур, æхсæвы- 
гон стъалытæ, мигъ рæстæджы та — зæххы магнитæй тæлм; 
тындзыдтой ардæм, сæ фæсте фæуагътой зæрватыччыты, бул- 
æмæргъты, дыгоппæтты; æхсæв-бон нæ нымайгæ тындзыдтой 
æмæ тындзыдтой ахстæттæ кæнынмæ, зарынмæ, цъиутæ уа- 
дзынмæ нæ, фæлæ сæ уындæй мæнæн цы цин æрхастой, 
æрмæстдæр уый æрхæссынмæ. 
Куыстæгтæ мæ ферох сты, афтæмæй кастæн æмæ кастæн 
сауцъиуты хæдзардзин фезмæлдмæ. Цалынмæ сæ иу мæрайы 
мидæг цъылынæй архайдта, уæдмæ иннæ та хæстæгдæр къалиу- 
ыл бадти, йæ базырты сис, риуыгуыдыры бумбули, дæлæрмтты 
пакъуы бырынкъæй дзæбæхтæ кодта. Стæй та-иу йæ къайы 
радралæууыд. 
Æмбисбонмæ мæра сыгъдæггонд фæцис. Сæ фæллад дæр не 
суагътой, афтæмæй ахстоны хабармæ бавнæлдтой. Сæ дзыхы 
хастой фароны хус кæрдæджы хæлттæ, бæхы хъис, хæцъилы 
гæбæзтæ, æндахы хæлттæ — хæдзаргæнæгæн цы нæ бабæздзæн, 
ахæм нæй. Æнæ сыбырттæй, æнæ уæлдай фезмæлдæй сæ ку- 
ыст, кæд сæм хæлæг нæ бакодтон. 
Кæсынæй сæм бæргæ нæ бафсæдин, фæлæ мæхи дæр бирæ 
куыстытæ ис. Суанг стыр сихæрттæм цæхæрадоны фæцархай- 
73 

дтон. Иугыццыл мæ фæллад суадзынмæ кæртмæ æрбацыдтæн. 
Сугсæттæн къодахыл мæхи æруагътон мæнæргъыйы къудзийы 
фарсмæ. Мæлæты пыхс свæййынц иу азæй иннæмæ; цалынмæ 
ахсджиагдæр куыстытæ нæма æрбаййæфтой, уæдмæ ат- 
æнæггæнинаг уыдзысты. 
Рæмбыныкъæдзтæй уæраджы сæртыл æнцойгæнгæ цас абад- 
таин, мæгъа, фæлæ уæдмæ сыхæгтæй кæйдæр хъомыл бур гæды 
мæнæргъыйы астæуты мæ цурмæ æрбацæйцыд хъуызгæ. Са- 
уцъиутæ йæ куыддæр ауыдтой, афтæ сæ ахстон фæуагътой æмæ 
фæдисгæнгæ зилдух самадтой йæ сæрмæ. Цæуыл уа, цымæ, 
сæ фæдис? Куы ницы сæ хъыгдары; цыма сæ уынгæ дæр нæ 
кæны, афтæ йæхицæн сындæггай мæнырдæм æрбацæуы, бæла- 
сы ’рдæм фæзилын æмæ йæм схизын йæ хъуыдыйы кæрон 
дæр нæй. Бынтон ныллæг æм æруагътой сæхи, цъыбар- 
цъыбургæнгæ йæ тæккæ сæрмæ зилынц, цæуылдæр æм загъд 
кæнынц, цæуыл уа — марадз æмæ йæ равзар; сæ ныфс хæссынц, 
зæгъгæ, уæд æй сæ цыргъ бырынчъытæй ныццæвыныл бæгуы- 
дæр нæ бацауæрдиккой. Мæнмæ куы æрбахæстæг сты, уæд 
цъиутæ уæлдæр спæр-пæр кодтой æмæ гæдыйы сæрмæ 
ауындзæгæй баззадысты. Дыууæ санчъехы æддæдæр æрлæуу- 
ыд гæды йæ къæдзил дæлиау уагъдæй, йæ тæнтæ мидæмæ хауд; 
æнæбарыгомау слæмæрста: 
— Ми-аы... 
Йæ рихитæ базмæлдысты, цъæх-цъæхид дыууæ цæстæй мæм 
ныккомкоммæ, хуры ирд рухсмæ йæ гагуытæ карды комæй 
тæнæгдæр. Йæ тæккæ фист ивыны афон, йæ фæрстыл æмæ йæ 
рагъыл æрхауынæввонг бындзыгтæй æнæбары хæцы. 
— Цы зæгъинаг дæ, бурой? 
— Ми-аы,—загъта ногæй æмæ йæ цъæх цæстытæ æрцъынд сты. 
Марадз æмæ йæ равзар, цы зæгъынмæ хъавы. Йæ тæнтæм 
гæсгæ сæ бынтон æфсæстытæй нæу, æмæ мæ къухы дæр куы 
ницы уыны хæринагæй. Æви афтæ зæгъы: ис, нæй — мæ 
хъуыддаг нæу, марадз æмæ рахæсс. Æнхъæлмæгæсæгау ал- 
æууыд, стæй уæд мæнæргъыйы рæбынмæ сысмыста, цыдæр 
хус халыл дзы схæцыд æмæ йæ æнарæхстæй æууилы, йæ 
цæстытæ фестъæлфынæввонг цъындæй. Къæбæр ын радавон, 
зæгъгæ, сцæйстадтæн æмæ мæ фезмæлдæй фæтарст, æрдæгæуу- 
ылдæй фæуагъта кæрдæджы хал æмæ йæ фæд-йæ фæд фæстæмæ 
араст, дæуæй ницы пайда фендзынæн, зæгъгæ. Мæнæргъыйы 
сындзджын зæнгтыл йæ фист баззади. Цæсты зулæй йæ хъус 
дардта цъиутæм, кæд йæхи нæуынæг скодта, уæддæр; йæ 
къæдзилы фестъæлф-фестъæлфæй бæрæг уыдысты йæ фæлæбу- 
рыны фæндтæ. Фæлæбурыныл дæр бæргæ нæ бацауæрстаид, 
фæлæ хорз æмбæрста: худинаг цы фæуа, æндæр йæ къухы ницы 
бафтдзæн æмæ ма йæхи цæсты та цæмæн æфтауа, фæлтау 
æндæр, хуыздæр рæстæгмæ банхъæлмæ кæсæм. 
74 

Кæртæй цæхæрадоны æхсæн быруйы фале фæцис гæды йæ 
къæдзил фестъæлф-фестъæлфгæнгæ, уæддæр ма сауцъиутæ мæ 
сæрмæ зылдысты мæстыгæр цъыбар-цъыбуримæ. Сæ иу æппын- 
фæстаг фæныфсджын, зæххы онг йæхи æруагъта æмæ, гæдыйы 
фистæй мæнæргъыйыл цы бындзыг фæхæцыд, уый йæ дзыхы 
фелвæста. Ууыд куы уыди, ууыл, уæдæй нырмæ сæ катай. 
Къодах систон æмæ дæрддзæфдæр мæхи æруагътон. Дыууæйæ 
дæр уыцы ныфсджынæй февнæлдтой æмæ уайтагъд гæдыйы 
фистæй бындзыг нал аззади къудзитыл, иууылдæр æй 
лыстæнæн фæхастой мæрамæ. 
Цæст цалынмæ уыдта, уæдмæ фæкуыстон цæхæрадоны, 
изæрдалынгты мæ мæгуыргомау æхсæвæр — къуыдырфых 
æйчытæ къæбæримæ — ахицæн кодтон, æмæ цырагъ дæр не 
ссыгътон, афтæмæй бахуыссыдтæн. 
Абонсарæй хуыссæнтæ æдде сты: гобан æмæ баз — тыргъы 
тæрхæгыл, хъæццул — кæрты иу кæронæй иннæмæ уагъд 
гæрзтауындзæн телыл тыгъдæй, æмæ сæ хур иннæрдæм ахыз- 
ти, сæ хус тæф кæлы, куыствæллад буар рæвдауынц; дуарæй, 
рудзынгæй дæр сæ парахат байтыгътон æмæ абонсарæй уаты 
дымгæ бæргæ фæзылди, фæлæ уæддæр зымæджы уазал æх- 
хæстæй нæма асырдта æмæ ныр къуымтæй хъары. Хъарæд. 
Мондаг тыхт бакодтон хъæццулы мæхи æмæ мын ницы уыдзæни. 
Диссаг та куыннæ у: горæтаг райдзаст фатеры куы бахуыс- 
сын, уæд æхсæв-бонмæ мæ рафт-бафтæн кæрон нæ вæййы, мæ 
хъуырдухæнæй гобаны æмбис иуафон зæхмæ æрбыры æмæ буар 
сынтæджы уазал цъæтыл куы андзæвы, уæд та фехъал вæййын, 
уæдæ прастина дæр цыма удæстæй сисыны фæстæ слæмæрстæу- 
ыд, уый хуызæн здыхтытæ разыны. Ам та йæ куыд байтыд- 
тон, афтæ лæгъзæй лæудзæн, æнæ иу æнцъылдæй; райсомæй 
мæ сынтæгмæ исчи куы æркæса, уæд зæгъдзæни: дысон дзы 
ничи хуыссыд. Æгæр æрæджиау мæм бахъардта: мæ фыдæл- 
ты хæдзары цы бонтæ æмæ æхсæвтæ арвитын, æрмæст уыдон 
сты æцæг царды бонтæ. Гъе æрмæст мæм Хуыцау цæуылдæр 
фæфыдæх æмæ мæ ахуырыл сардыдта, хæдзарæй афтыдтæн. 
Цæй ахуыртæ æмæ институттæ мæ хъуыди? Цыппуйæ растдæр 
ничи загъта. Зилгæмæ куы æрлыгъди, уæд зæххы хай райсы- 
ны бæллицæй æнæхъæн фынддæс азы æхсæны хъомгæс фæцыд. 
Куыннæ цин кодтаид, йæ æмгъуыд куы ахицæн, уæд: замма- 
найы — уалдзæджы дзы рæтæнагъд ныссадз æмæ дзы 
фæззæгмæ уæрдон æрзайдзæн — саумæры фондз дæсæтины йæм 
æрхауд Цæлыччы быдыры. Фæлæ мæгуырыл дур хæрдмæ 
дзæгъæлы, мыййаг, тулы? Раст тæккæ уыцы аз колхозтæ ара- 
зынмæ бавнæлдтой. Лæг хъуахъдзыхæй аззад æмæ зæрдæдзæф 
куыннæ фæцадаид: уый дæр ма дын фондз дæсæтины Цæлыч- 
чы саумæрæй. Йæ кæстæр фыртæн уыцы аз æрæййæфта 
скъоламæ цæуыны афон. Фыд æй ской дæр нæ бауагъта: «Цæй 
75 

ахуыртæ æмæ скъолатæ дæ хъæуы ацы фæлывд паддзахады? 
Куы рахъомыл уай, уæд дын кæмфæнды дæр хицау разындзæн, 
ахуыргонд уай æви æнахуыргонд, æмæ дæ бæсты хъуыды 
кæндзæни. Дæ хицаумæ хъусдзынæ æмæ дын цы зæгъа, уый 
æнæмæтæй араздзынæ. Цæмæ дæ хъæуы ахуыры сæр?» Уыйау 
æз дæр æнцад-æнцойæ цардаин мæхицæн. 
Сæрра сты адæм, æндæр ницы, ахуыр йеддæмæ ницуал 
хъæуы сæхи дæр æмæ сæ цоты дæр. Æрæджиауы зондæй стæм 
иууылдæр зондджын, æндæра мæм амæй размæ куыд никуы 
æрцыд фæсмон мæ ахуырыл? Цыма æнæ горæтаг мызд нæ 
фæцардаин. Мæлæты мыздтæ. Ме ’мгæрттæй ахуыр чи нæ скод- 
та, уыдонæй иу дæр мæнæй цауддæр нæ цæры, æнæмæтдæр 
æмæ æнæмастдæр цы сты, æндæр. Бабуйы уынаффæтæ мын 
сты иууыл, цæмæдæр гæсгæ йæм стыр кадджын уыди сахуыр 
кæнын, æмæ æз дæр йæ зæрдæхуыдты нал бацыдтæн. Уæддæр 
ма хорз æмæ мæм Хуыцау æмгæрон никуы æруагъта фыдæл- 
ты къонайыл стырзæрдæйы фæнд. Бæгуыдæр сты, ам кæй ар- 
витын, уыцы æхсæвтæ æмæ бонтæ æцæг царды бонтæ, æрмæст 
мын уыдон уыдзысты мысинаг æмæ нымаинаг Тæрхоны бон, 
иннæтæ иууылдæр — сæфт. 
Уыцы хирæвдауæн хъуыдыимæ адджын фынæй куыд адæн, 
уый æмбаргæ дæр нæ бакодтон. 
Мæ мидфынæйæ хъусын: чидæр мæм мынæг хъæлæсæй сиды 
— «чырр-чырр-чырр». Рудзынджы фæрсæгтæ уыдысты æмыр 
æхгæд, æнæбары рухсы цъыртт дзы калди æмæ йæ дзæбæх не 
’мбæрстон, бон ралæууыд æви мæйрухс у. Сынтæджы цур бан- 
донæй сахат систон æмæ тыхамæлттæй равзæрстон: æхсæз дæс 
минуты хъуаг. 
«Чырр-чырр-чырр»... Цыма мидæггаг уаты чидæр уымæл 
спичкæтæ ссудзыныл архайы æмæ мæнæн райхъалæй тæрсы 
æви фынæй нал дæн, уый базонын æй фæнды. Сауцъиу!— цастæ 
зын бамбæрæн мын уыди. Ахæм сæумæйæ кæм базмæлыд, уым 
бæрæг у — ахъаззаджы хурбон уыдзæн. 
Рæвдзгомау фестадтæн æмæ рудзынг парахат байтыгътон. 
Мæ тæккæ акомкоммæ хуры фыццаг тынтæм цæсткъахгæ 
тæмæнтæ калдтой цъитиджын хæхтæ. Уæнгроггæнæг сæууон 
дфдгæ уæлдæфæй айдзаги риу. 
Мæ дзаумæттæ скодтон æмæ кæртмæ рацыдтæн. Цъиутæ 
бадтысты зæронд фæткъуыйы тæккæ цъуппыл. Куы мæ ауыд- 
той, уæд сæ «чырр-чырр» фæцырддæр, сæ базырты стæхын- 
æввонг пæр-пæр сцырын, фæлæ сæм стæхыны фæнд нæй. Цыма 
мын фæстæмæ уатмæ баздæхынæй æмæ сæ хабæрттæ радзу- 
рын куы нæ баййафой, уымæй тæрсынц, уыйау æзраздæрæй 
исынц кæрæдзийы дзыхæй; маргъæй, фосæй, сырдæй се ’ппæты 
фæзмынц: 
76 

— Уæртæ фаллæгтæм та къæбыла фæзынди, фарон сæм нæма 
уыд, худæгæй мары, фисты къуыбылой; каркæй, родæй кæу- 
ыл нæ рæйы, ахæм нал баззад, иууылдæр дзы куы тæрсиккой, 
уый йæ мæлæты тынг фæнды; йæ хъæлæс æнæнцойæ мæнæ 
афтæфæлвары: «æу-æу-æу». 
— Холлагæй бæстæ нырма мæгуырау у, бæлæстыл зулчъы 
мыггагæй ницыма фæзынди, бар-æнæбары дардмæ тæхын бахъ- 
æуы быдырмæ, похцийы фæстæ кæм уаллон схауы, кæм исты 
хъæндил; сæ трактор ныллæууыд æмæ сын скусын нал æмæ 
нал куымдта: «тырр-тырр-тырр»; бирæ йыл фæхъуырдухæн 
кодтой, фæстæгмæ куы фæрæстмæ, уæд бæстæ ахæм гуыр-гуыр 
æмæ къыбар-къыбур сси, æмæ æмгæрон батæхын нал уæнды- 
дыстæм; уалынмæ йыл фæцахуыр стæм: йæ уынæр цас у, уыйас 
æм тæрсинагæй ницы ис, æрмæст куы скуса, уæд ын банцайæн 
нал вæййы, хъустæ дзы æмыр кæнынц: «тырр-тырр-тырр». 
Мæргъты фæзмынæй хуыздæр хорз та сын уæвгæ мацы 
ракæн: 
— Ацы сырддонцъиутыл кæм нæ бамбæлдзынæ, ахæм нæй, 
кæрæдзийæн бар æппындæр ницæмæй дæттынц — «чик-чи- 
рик, чик-чирик»; кæд, мыййаг, зарæггæнджытимæ нымайынц 
сæхи се стыр зæрдæйæ, афтæмæй сæ загъд æмæ хъæлæбайæ 
дарддæр ницы фехъусдзынæ; ацы парахат дуне цыма не ’ппæты 
фаг дæр нæу, уыйау иннæтимæ нæ, фæлæ сæхимидæг дæр ба- 
фидауынæн не сты, сæ алы хабар дæр — цæсгомы руаджы; 
уæд цæуыл у æдзух сæ хыл — «чик-чирик, чик-чирик»? 
— Боныцъæхæй гугукгæнаг дæр æрхæццæ; мæлæты за- 
рæггæнаг, дæлæмæ дæр, уæлæмæ дæр «гу-гу-гу» зоны, йæ рай- 
дайын дæр æнцон æмæ йæ фæуын дæр, кæронмæ йæ ахæццæ 
кæнай, ма ахæццæ кæнай — никæцæй разындзæн. 
— Булæмаргъмæ ницы фау æрхæсдзынæ, æрмæст æм иу 
аипп ис: иннæтæ иууылдæр сæумæйæ бавналынц зарынмæ, 
уый та йæ æхсæвмæ аргъæвы; хиуарзон у тынг, æмæ йыл худæн 
дæр нæй — се ’ппæты цъыбар-цъыбур æмæ хъæлæбайæ куы 
нæ райхъуыса йæ хъæлæс, уымæй тæрсы. Кæд искæмæ хæлæг 
кæнæм, уæд æрмæст уымæ; йæ афæзмыныл фæлваргæ дæр 
бæргæ акæнæм, фæлæ нæй, ничи йæ аййафдзæн. Уæд куыннæ 
хъуамæ ныббузныг уа йæхицæй? 
Цъыбар-цъыбур кæны, хуры фыццаг тынты йæхи найы 
цины сæнтсау къуыбар, армыдзаг йеддæмæ нæу, афтæмæй 
йæхимæ æрыхъусын кодта адæмы дæр, фосы дæр, мæргъты 
дæр — йе ’ргом скæсæнмæ арæзтæй, хуры хорзæхмæ кувы, йæ 
гыццыл уд ыл фæдзæхсы. 
Мæ кусинæгтæ æгæр бирæ куы нæ уаиккой, уæд сæм бæргæ 
нæ бафсæдин хъусынæй. Æмæ кæм ис ахæм фадат: лыстæг 
хуымты зæхх къахинаг, халамæрзæнæй лæгъзгæнинаг, 
бæлæстæй знон кæй нæ баййæфтон, уыдон æхсæдинаг, 
77 

мæнæргъыйы пыхс тæнæггæнинаг, уæдмæ картоф дæр садзи- 
наг; уæдæ фæззæджы трактор фынджыйас къæйтæй кæй аф- 
æлдæхта, уыцы хуым дæр иуæй нартхоры бындзæфхæдтæй 
асыгъдæггæнинаг, иннæмæй та уыцы уæззау къæйтæ кæд зым- 
æджы ныссæлыны фæстæ æрызгъæлдысты, уæддæр сын кæм 
рувæнæй, кæм фæрæты цæгатæй æнæ æрхойгæ нæй, уымæн 
æмæ йыл тракторы похци куы ауадзай, уæд æй нæмгæ цас 
ныккæна, йæ пайда уыйас нæ разындзæн. Се ’ппæтыл адæй- 
маг иу бонмæ кæм аххæсдзæн, æмæ зæхкусæджы фыдæбон 
иугай бонтæй та кæд хицæн кодта. Нæй, æргъæвæнтæ æмæ 
æмгъуыдтæгæнгæ нæу. 
Хуыссæнтæ мæ куыннæ айрох уой, афтæ сæ рагацау хурмæ 
раппæрстон æмæ æххормагæй — доны хъуырттæй дарддæр 
къæбæр кæй хъуыры цæуы ацафон — цæхæрадонмæ рахызтæн 
æд халамæрзæн, æд бел. 
Адæмæн алы къуыри дæр фæлладуадзæн дыууæ боны, мæнæн 
та мæ куыстæгтæ уыдонмæ кæсынц. Раст зæгъын хъæуы, 
æнтысгæ дæр мын дзæвгар бакодта, фæлæ изæрмæ фæхты хос- 
ты хуызæн уыди мæ буар æнæхъæнæй дæр. Ницы кæны — уый- 
хыгъд тарфдæр æмæ адджындæр фынæй бауыдзынæн. 
Хур цалынмæ касти, уæдмæ æрбайстон хуыссæнтæ мидæмæ, 
сæ хъарм сæ хуылфы куыд баззайа, афтæ сæ гобаны мидæг 
æнгом æрбатыхтон æмæ сынтæджы æрæвæрдтон. Изæры сæ 
куы райхæлдтон, уæд дæр ма дзæбæх фæлмæн рæвдаугæ хъарм 
уыдысты. Тас тæвд донæй байдзаг кодтон æмæ цалынмæ æру- 
азал, уæдмæ дзы фæдардтон хуыссыны размæ мæ къæхтæ æмæ 
сын дон сæ фæллад йæхимæ куыд цъиры, уый мæм дзæбæх 
хъардта. 
Æгæр тагъд куы нæ æруазал уаид дон, уæд бад æмæ бад 
кæрты астæу, зæрæхсидмæ кæс æмæ хинымæр нымай: 
хъуынтъыз у æви райдзаст, хур кæсдзæн райсом æви къæвда 
уыдзæн? Фидын дæр ын нæ хъæуы æмæ дзуапп дæттын дæр 
— дæхи тыххæй нымайыс. Кæд фæрæстмæ уа, уæд хорз, кæд 
нæ, уæд дæр дæ ничи бафхæрдзæн. Абон нæ фæрæстмæ дæ 
нымад — хурбон уыдзæн æви къæвдабон, уæддæр райсом, 
иннæбон, къуыри-дыууæ къуырийы фæстæ — дыууæ къуы- 
рийæ фылдæр никуы ахæссынц фæд-фæдыл къæвдатæ — 
фæрæстмæ уыдзæн. Æмæ цас фылдæр фенхъæлмæ кæсай, уый- 
ас райгонддæр æмæ рæвдыддæр уыдзынæ царддæттæг хуры 
рухс тынтæй. Горæты та уыцы сагъæстæ дæ хъуыдыйы кæрон 
дæр никуы уыдзысты, райсом дæ балцы цæуын куы нæ хъæуа, 
уæд. 
Ацы изæр дæр та æнæ цырагъæй бахуыссыдтæн — иугæр 
æй куы ссудзай, уæд адæймаг кæнæ чиныг, кæнæ газет йæ 
къухмæ æнæ райсгæ нæ фæлæудзæн æмæ уæд райсомæй æгæр 
ныууæззау вæййы рагацау сыстынмæ. 
78 

Хуыссæнты мынæг хъарм мæлæты дзæбæх рæвдауы куыс- 
твæллад буары, сæ хусæсмаг æхсызгонæн улæфынæй нæ 
бафсæстæн, афтæмæй уайтагъд афынæй дæн. Удæнцой æмæ 
æнæмæт тарф фынæй, мæ къах дæр нæ атилдзынæн ардыгæй 
бонмæ, иу фарсæй иннæмæ дæр нæ рафæлдæхдзынæн. 
Æхсæв йæ тæккæ æмбисыл уыдаид, афтæ чидæр мæ сын- 
тæджы кæрон æрбадт æмæ йæ уæзæй цъæты хъинцъ фæцыди; 
къулмæ рæбындæр цы бахуыссыдтæн, æндæр хъал нæ радæн. 
Йæ уæз сынтæджы кæроныл бæрæг дары, мæнæн райхъалæй 
тæрсы, æвæццæгæн, æмæ æнцад бады. Цас фæбадтаид, мæ- 
гъа. Фынæй дæр нал дæн, хъал дæр нæма дæн, æмæ йæ хорз 
æнкъарын. Фыны у, уæдæ цы, æндæр уанцоны сынтæгыл бадт 
нæ уыдзæн. 
— Æй, мæ фæрстæ дын куыд æрбайхæлдысты: фыдæбонæй 
уæлдай куы ницы æвзары дæ уд,— дæрзæг хус къухæй мын 
æрсæфта мæ сæр, æмæ йæ ныхасмæ æххæстæй райхъал дæн. 
Уымæ куы æнхъæлмæ кастæн, уымæ, цардцæрæнбон: кæд 
мæнæн дæр мæ сæрыл исчи рæвдаугæ йæ къух æрхæссид, æмæ 
мын дзы æрмæст зæрондырдæм куы фæцис хай. Æниу, рæвдыд 
кæуылты æмæ кæуылты амонд у, æппæтæн дзы кæм разыны 
хай; мæнæн та цард-цæрæнбон æндæр уыди мæ бæллиц: тæху- 
ды, тæхуды, йæ фыдæй æмæ фыды фыдæй рæвдыды бæсты 
лæдзæджы кæнæ ехсы дзæхст уæд та чи бавзæрста йæ фæсон- 
тыл. Æмæ ныр фырæхсызгонæй мæ зæрдæ æрбауынгæг. Мæнæ 
куыд адджын у, мæнæ, уыцы рæвдыд; мæхи æмбарынхъом 
куы фæдæн, уæдæй фæстæмæйы хъуæгтæ æппындæр куы ницы 
сты йæ цуры, уæд мын æй афтæ æрæджиау цæмæн бауарзта 
Хуыцауы цæст? Фырамондджынæй мæ зæрдæ æрбауынгæг. 
— Æ, мæ фæрстæ дын æрбайхæлой,— загъта дыккаг хатт 
мæ сæр рæвдаугæ æмæ йæ къух айста: кæй райхъал дæн, уый 
базыдта. 
Æз ын йæ къухмæ февнæлдтон — ноджыдæр, ноджыдæр 
ма мын æрсæрф мæ сæр,— фæлæ йыл нæ фæхæст дæн; фестад 
æмæ та сынтæджы хъинцъ фæцыди, æрмæст ма йæ куырæты — 
о, о, бæлвырдæй йæ зонын — куырæты фæлмæн фæдджи ан- 
дзæвыд мæ уадулыл. 
Даде! Даде уыди,— æнæгуырысхойæ мын загъта мæ зæрдæ, 
кæд æй къамтæм гæсгæ йеддæмæ нæ зыдтон, уæддæр; цы дыу- 
уæ къамы дзы баззад, уым дыууæйы дæр цухъайы æмæ куыр- 
æты ист у. «Яи, йæ роны сæрмæ та æмпъызт цæмæн у? Афтæ 
мæгуыр уыдыстæм?» — «Яи дæ фæхъау æрбауа, уый мæгуы- 
ры æмпъузæн нæу, сæрачы гæбаз æвæрд ыл ис, науæд хъамайы 
фистон цухъайы хафы æмæ уайтагъд фæхуынкъ вæййы». 
Рæвдзгомау рабадтæн, мæ къæхтæ сынтæгæй æруагътон. 
Диссæгты диссаг: рудзынджы фæрсæгтæ æнгом æхгæд, рух- 
сы цъыртт дзы нæ кæлы; уыйхыгъд уаты дуар быгъдæг гомæй 
79 

лæууы, ногдзыд мæй, æвæццæгæн, аныгуылд æмæ дзы æрмæст 
стъалыты мынæг рухс мидæмæ хъары. А, зæгъæм, иу-дыууæ 
арахъы ануæзтон, уæд ма сдызæрдыг уыдаин, кæд мын гомæй 
баззади, зæгъгæ, æмæ дзы ахæмæй дæр куы ницы уыди. Гомæй 
ныууадзыны бæрц хъарм нæма вæййы æхсæв, ризæг куы бах- 
æцы йæ уазалæй адæймагыл. Нæ, дызæрдыгæн дзы бынат нæй, 
хорз æй хъуыды кæнын: æхгæд уыди дуар, æхгæды æдде ма 
— къæпсырæвæрд. 
Къæхтæ дзабырты атъыстон æмæ кæртмæ ракастæн. Ни- 
куы æмæ ницы: нæдæр дзы æндæрг ахсы цæст, нæдæр аууон, 
уæдæ хъусыл дæр ницы сыбыртт уайы. Ногдзыд мæйæн ар- 
выл йæ кой нал ис, æрмæст уæлиау тыбар-тыбур кæнынц, 
кæрæдзимæ сæ цæст ныкъулынц хъоппæг ирд стъалытæ. 
Мидæмæ баздæхтæн æмæ уаты дуар рахгæдтон, æцæг 
къæпсыр нал сæвæрдтон: уадз æмæ йын æнцондæр уа æрбац- 
æуын. 
Бахуыссыдтæн æмæ хъуыдытæгæнгæ æнхъæлмæ кæсын. 
Иннæтæй хъауджыдæр мæм Даде цæмæн фæзындаид? Цы 
амыдтой йæ ныхæстæ? Æвæццæгæн мæ райгонд у, æндæра дзы 
исты уайдзæф фехъуыстаин. 
Ногуард митыл Яиимæ куы фæцыдыстæм мæ фыды 
ингæнмæ, уæдæй цалынмæ дзæбæх æмбарынхъом фæдæн, мæ 
фындзыбын куы фæмил, суанг æм уæды онг æнхъæлмæ куы 
фæкастæн, уæд мæ уый цæуылнæ бабæрæг кодта? Æви мæм 
истæуыл хæрам у? Æмæ цалынмæ æгас уыди, уæдмæ маст бау- 
адзынхъом куы нæма уыдтæн. Уæдæ мæхи куы фембæрстон, 
уымæй фæстæмæ та дзы мæрдтæм дæр æфсæрмы куы кодтон. 
«Тæхуды, ныр ын йæ фыстытæм йæ фыд куы æркæсид,— æдзух 
хъуыстон хионтæй.— Скъоламæ фæцæйцæугæ йæ куы фенид, 
уымæй тынгдæр ын куы ницæмæ бæллыд». Æмæ уæд æз дæр 
мæ удыл нал бацауæрстон, скъолайæ уайдзæф никуы æрба- 
цыд хæдзармæ. 
Æрмæст иунæг азым хæссын мæ зæрдæмæ: мыггаджы уæ- 
лмæрды мидæг йæ ингæн кæцы у, уый нæ зонын. Мæгуырху- 
ыз æнæцырт цалдæр ингæны, чи дзы дойнаг дурæй, чи та 
фыхдурæй амаддзагимæ. Кæцы уа? Яиимæ йæ куы бабæрæг 
кодтон, уæд кæройнаг бæргæ уыди, хъæдын цыртимæ. Æмæ 
уæдæй ардæм мыггагæй цал æмæ цал фæхъуыди, иу нæ, фæлæ 
дыууæ рæнхъы куы бацахстой. Бабуйы дзы бæргæ фæфарс- 
тон, æмæ йæ уый дæр нал зоны. «Ау, уый та куыд?» — «Ме 
’дылыйæ, мæ фырнымдæй. Майрæмæхсæвы уа, æндæр исты 
кæнды уа, уæд-иу уæлмæрдмæ сæфтгæйæ алчи йæ зианы ин- 
гæныл йæ къух æнæ авæргæ нæ уыди, æз та æфсæрмы кодтон, 
худинаг мæм каст уæлмæрддзаутæй дæр æмæ мæрдтæй дæр, 
хæрзаг ма зæгъой сæ зæрæдтæ: «Гъы, йæ моймæ басхъæл нæ 
астæуты. Ахæм ма дзы цæсгом суадзгæ уа». Уаих æрбауай, 
80 

уаих, Бабу, дæ фырнымдæй æз дæр ма къæмдзæстыгæй куы 
баззадтæн. Кæд ын йæ ингæнмæ кæй нæ базылдтæн, уымæн 
мæм фыдæх хæссы, бæрæг дæр мæ уый тыххæй кæд нæ бакодта. 
Рæдзæмæдзæгæнгæ æрдæгфынæй, æрдæгхъалæй фенхъæлмæ 
кастæн суанг бонмæ, кæд мæм Даде ногæй фæзынид, зæгъгæ, 
фæлæ нал. 
Райсомæй цæхæрадоны куыстыл хъуыдытæгæнгæ æрлæу- 
уыдтæн: дысоны диссаг искæмæн радзургæ уа æви нæ фæтчы? 
Фæтчы, нæ фæтчы фыны тыххæй куы фæзæгъынц: цалынмæ, 
дам, дæ цæсгом ныхсай, уæдмæ не ’мбæлы фын радзурын. 
Мæнæн та фын куы нæ уыди. 
Нæ цæхæрадоны æмкъул — Надиаты хъуджы зымæгон 
бонхæрæн, йæ фæрстæ зæронд фæйнæджы хæррæгътæй конд, 
йæ сæр шиферæй æмбæрзт, дымгæйæ æмæ къæвдайæ ирвæзæн. 
Фосы рæгъаумæ нæма скъæрынц — ницыма хиз ис быдыры. 
Нади се стурæн къæртайы цыдæр рахаста — цъатайы змæст 
кæнæ дон. Цæхæрадоны кæронмæ рауадтæн йæ цурмæ, 
кæрæдзийæн райсомхорз загътам æмæ йын хабар радзырдтон. 
Диссаг дæр æм нæ фæкаст, фæрсгæ дæр мæ ницæмæйуал 
бакодта, æрмæст хæлæггæнæгау загъта: 
— Тæхудиаг, йæ дуаг афтæ æргомæй кæмæ фæзыны. 
Фыдæлтæй баззад ныхасæн: мардæй, зæдæй, дам, хъауджы 
нæй, æмхуызон аудæг сты. Йæ хорзæх дæ уæд, йæ хорзæх. 
Уæдæй фæстæмæ хуыссæны цал хатты мæхи æруагътон, 
уал хатты æнхъæлмæ кастæн, кæд та мæм фæзынид, зæгъгæ, 
фæлæ фæфыдæнхъæл дæн: нал фæзынд. Æмæ цы? Иунæг хатт 
мæ кæй бабæрæг кодта, уый дæр мын фаг у: фыды кæнæ фыды 
фыды рæвдыдæй хайджын нæ. фæдæн, фæлæ йын уыйхыгъд 
йæ ад базыдтон. 
Даде æмæ Яиимæ хабар дызæрдыггаг нæу, уæдæ уыдонæй 
хистæртимæ дæр афтæ — кæстæр æмæ кæстæр, цы хæс æвæрд 
мыл ис сæ цуры,уый кæндзынæн. Фæлæ мæ фыдимæ та куыд 
уыдзæн хабар? Йæ цуры бынтон зæронд лæгæй куы балæу- 
дзынæн. Æппын мацы, уæд дзы ныридæгæн дыууæ хатты хистæр 
куы дæн. Дæдæй, Хуыцау, дæдæй, уагæры йæ цæмæн фæ- 
хуыдтай дæхимæ фараст æмæ ссæдзаздзыдæй? Сывæллон лæппу, 
æндæр ницы. Нæ, кæд цыфæнды æрыгонæй баззад, уæддæр 
мæхицæн уыдзæн йæ размæ бауайгæ. Фондзыссæдз азы куы 
фæцæрон æмæ цъæх хъуына куы сæвæрон, уæддæр фыд хистæр 
у йæ фараст æмæ ссæдз азимæ æмæ мыл зæрондæй дæр хъæбу- 
лы лæггæдтæ кæныны хæс уыдзæн, цумагæнæг ын уыдзынæн, 
цумайы гыццыл лæппуйæ йын — цы кары мæ ныууагъта, 
уыцы кары баззайдзынæн. 
Мæ буары æппындæр уæз нæй, афтæмæй астæуæй дæлæмæ 
цы мигъы ныгъуылын, уый мæ хæссы уæлдæрæй-уæлдæр, 
фæлмæн æмæ хъарм рухсмæ; арвы тыгъдадыл цæст кæйонг 
81 

æххæссы, уыйонг æмхуызон фæлмæн, нæдæр ирддæр, нæдæр 
мынæгдæр никæцырдыгæй у; зæххæй афтæ тынг адард дæн, 
æмæ мæм дзы ницуал зыны æппын, мигъы аныгъуылд пых- 
цылсæр æхсынцъы дæр уылæнгай æнхъæвзгæ æркæрдынæввонг 
мæнæуы хуымы æхсæн... 
— Райхъал у, рынчын. Хъусыс мæ?— лæгъстæгæнæг удайст 
хъæлæс.— Ма фынæй кæн, науæд нал æрыхъал уыдзынæ. 
Хъусыс мæ — нал æрыхъал уыдзынæ. 
Дыууæ армæй мын фæриссыны бæрц нæ, фæлæ бахъарыны 
фаг радыгай цæвы мæ уадултæ. 
— Ма фынæй кæн, рынчын, нал æрыхъал уыдзынæ. 
Æллæх, æллæх, цæй зын мын сты уæдæ йæ ныхæстæ! Цы 
мæ баййардта, цæуылнæ мæ ауадзы мæ фæндагыл, цæуылнæ 
мын уарзы йæ цæст уыцы æвидигæ удæнцой? Æнхъæл куыд 
нæ уыдтæн, афтæ æнцонæй куы фервæзтæн зæххон сагъæстæй, 
уæд ма мæ кæдæм фæстæмæ здахы? 
Æз кæм балæууйдтæн, кæд-иу, мыййаг, Ритæ дæр уыйонг 
фæхæццæ æмæ, мæнæн куыд зын у æрдæгфæндагæй здæхын, 
уымæн дæр афтæ зын уыд æмæ-иу уый тыххæй ахæм знæт 
уыдис йæ ныхас: 
— Цæмæн мæ райхъал кодтай?! 
Фæлæуу, фæлæуу, нæ хъæуы мæсты дохтырмæ — йæ хæс 
цы у, уый кæны. Æмæ науæд дæхæдæг та — фæлидзынмæ 
хъавыдтæ, цыма а дунейыл дæ кæнинæгтæ иууылдæр ахицæн 
сты, уыйау? Афтæ нæ вæййы, афтæ. Адæймаг дунемæ айдагъ 
йæхи тыххæй куы фæзынид, уæд бæргæ — алчидæр сфаг уаид 
йæхи фæдарынæн. Фæлæ ма йыл би-и-ирæ хæстæ æвæрд разы- 
ны, се ’ппæтыл уæвгæ дæр ничима аххæссыд, фæлæ, дам, дзы 
цас фылдæр сæххæст кæнай, уыйас дын бæрзонддæр бынат 
лæвæрд æрцæудзæн Ахæрæты Бон. 
Дзæгъæлы дохтырмæ ныккомкоммæ дæ: дохтырæй аразгæ 
куы уаид, уæд иуы дæр никуы ауадзид, ома, йæ хæс ахæм у, 
уый тыххæй нæ, фыццаджыдæр — йæхи кадæн. Хуыцауы фæнд 
уыди, æндæр ницы: бахъардта йæм дæ катай æмæ дæ фæндагæй 
раздæхта: марадз, зæрдæхсайгæ кæмæ фæцæуыс, уыцы хъуыд- 
даг баххæст кæн — дæ зæронд ныййарæджы уал бафснай, стæй 
уæд æркæсдзыстæм, кæд дæм уыдзæн фæсидгæ. 
* * * 
Æллæх, æнхъæлдæн æмæ та Калонкæйы фæстиат кæны 
поезд. Куы ницы къуылымпы уа, уæд дзы минут-дыууæйæ 
фылдæр нæ бафæстаит вæййы: цалынмæ хизинаг чи у, уыдон 
рахизынц æмæ бадинаг чи у, уыдон сбадой, уæдмæ. Хъуыды- 
тыл фæдæн æмæ сахатмæ не ’ркастæн, фæлæ фондз минутæй 
къаддæр нæ лæууы. 
82 

Йæ хуыссыны афон аивгъуыдта Лæппынæн æмæ вагоны 
къулыл æнцойæ бафынæй, уæдæ цы, йæ къæхтæ зæбулæй. 
Поезд куы рараст, уæд рудзынджы хид йæ æрмкъухæй адау- 
адау фæкодта æмæ йæм дзы талынджы куы ницы разынди, 
уæд хъарммæ уайтагъд æрлæмæгъ. Йæ уадултæ сырх-сырхид 
афæлдæхтысты. Йæ дзабыртæ йын раластон æмæ сæ пъолыл 
æрæвæрдтон, йæ къæхтæ йын бандонмæ систон, йæ худæй йын 
нывæрзæн ацарæзтон æмæ йæ æрхуыссын кодтон. Нæ райхъ- 
ал, æрмæст æй куыддæр æрæвæрдтон, афтæ йæ цæсгом бандо- 
ны чъылдымырдæм азылдта, æвæццæгæн æй цырагъы рухс 
хъыгдары. Æххæст ын йæ палтойы цæппæртæ дæр суагътон, 
хъуырбæттæн райхæлдтон, науæд уыцы фиуы тыхтæй рахид 
уыдзæн æмæ вагонæй куы рахизæм, уæд куы суазал уа. 
Рудзынг асæрфтон æмæ æддæмæ ракастæн. Иу змæлæг нæй 
перроны, цырæгъты мьгаæг рухсмæ зивæггæнгæ хауынц урс 
гæлæбутæ, ногуард миты уæлæ бæлвырд бæрæг дарынц, по- 
ездæй чи ахызт, уыдоны къахвæдтæ. Фæрсæй-фæрстæм сагъд 
дыууæ зазбæласы бын сатæгсауæй зыны зæхх, иунæг миты 
гæлæбу дæр ыл нæ фæхæцыд. Æниу ахæм фыццаг мит нæ, 
фæлæ сæм зымæг-зымæджы дæргъы мит дæр нымады нæу, сæ 
бынмæ йæ тымыгъ ма бахæссæд фæрсырдыгæй, æндæр æм уæле 
æрхæццæйæ тас нæу, афтæ æнахуыр бæзджын æмæ — цы сæрд, 
цы зымæг — æмхуызон тар у сæ хих. Мæнæ уæларвмæ фæцы- 
дысты, уый зæгъæн сæ нæй — рæстæмбис бæлас цы уа, уый; 
сæ фарсмæ сæ сæрты кæсынц сусхъæд æмæ акъаци. Уæдæ 
сырæзинаг дæр нал сты, куы сæ зонын, уæдæй нырмæ сыл 
уылынг дæр нал бафтыд. Бæзджыны æдде ма теманæй даргъдæр 
у сæ хих; уыцы æнахуыр хъæддых къалиутæ: миты уæз сæм 
нымады дæр нæу, уыцы æмраст пакайæ лæууынц. Немыцæй 
баззадаиккой, æндæр цы. Сæ гыркъомæ куыд ничи фæком- 
коммæ вæййы æмæ сын сæ мыггаг цæуылнæ сарæх кæнынц, 
фæндаггæрæтты, скъолайы кæрты æмæ уæлмæрдты зазбæлæстæ 
садзынмæ куы фемхиц сты, уæд? 
Лæууы поезд, фенкъуысыны зонд æм нæй. Кæй дзы бафар- 
стæуа, цæуыл у йæ фæстиат? Кассæйæ рухсы цъыртт нæ кæлы, 
æрмæст иннæрдыгæй иу рудзынджы цырагъ судзы, радхæссæ- 
джы уат у, æвæццæгæн. Уæд та йæм бауаин фæрсынмæ — 
кæдмæ уыдзæн нæ лæуд? Æмæ цалынмæ уырдæм цæуон, уæдмæ 
поезд куы фенкъуыоа, мыййаг? Хæрзаг зæрдæскъуыд фæуид 
Лæппын, райхъал æмæ йæ уæлхъус нæ разындтæн, уæд. Тобæ, 
тобæ, йæхиуыл æй бавзара, уый нæ, фæлæ йæ цæстытыл фы- 
дызнагæн дæр макуы ауайæд ахæм. 
Ацафоны поезды размæ вæййы фæстаг автобус Зилгæмæ. 
Æвæдза, дæс минуты дæр байрæджы кодта, уæд æм нал 
банхъæлмæ кæсы. Æмæ кæй зæрдæ хъуамæ фæхуда шофы- 
рыл — уымæн дæр хæдзар, бинонтæ ис. 
83 

Сахатмæ æркастæн: бирæ нал ис фарастмæ. Нæй, нал баййа- 
фдзыстæм. Цы чындæуа ныр, фæстæмæ раздæхиккам? Цæ- 
уыл сывæллоны дæр фыдæхсæв кæнын, тæригъæд нæу? Цæй, 
машинæтæн æнæ уæвгæ нæ уыдзæн вагзалы цур фæзы, бах- 
хуырсдзынæн. Нæ, фæстæмæ здæхынæн йæ кой дæр хъуамæ ма 
уа. Худинаг у Бабуйæ, фæндаг ын куы нæ асыгъдæг кæнон, 
уæд. Исчи афтæ дæр хъуамæ зæгъа: гъы, кæсут, фæндæгтæ 
йын мæрзы æрæджиау; фæлтау йæ уд йæ мидæг цалынмæ уыди, 
уæдмæ йæ куы дардтаид буц. Цы уын зæгъон, мæ-гъа. Буцтæ 
ахуыр никуы уыди, мæгуырæг. Æз та... Мæнæн та... Æмæ чи 
кæд бафыста мады хæс? Гъе-и, мæнæй уый, иугæр дæхи 
рæстытæ кæнынмæ кæм бавнæлдтай, уым... 
Æгæр сонтæй асыгъди, æвæдза. Æз та æнхъæлдтон, иунæгæй 
никуы аззайдзынæн. Зонгæ йæ куыннæ кодтон, раджы уа, 
æрæджы, кæй мæ ныууадздзæн, фæлæ зæрдæ разы нæ уыди, 
ницы хуызы йæ уырныдта. 
Йæ цыртыл фыстмæ гæсгæ Борыхъуаты Пуцыр дыууадæс 
æмæ цыппарыссæдз азы фæцарди. Фыстытыл се ’ппæтыл æу- 
уæндæн дæр нæй, раст зæгъын хъæуы — ацы паддзахады уæз- 
зау хъалонтæй исты амалæй фервæзыны бæллицæй кæмæн 
куыд амал уыди, афтæ фефтыдта йæ азтыл: чи дæс, чи 
фынддæс, чи та ноджы фылдæр. 
Фæлæ Пуцыры цырт баууæндинаг у йæ цотмæ гæсгæ — 
кæдыккон æмæ кæдыккон сты. Куы æруæззау, уæд йæ уæлхъ- 
ус бадын байдыдтой хионтæ æмæ сыхæгтæ, куыд вæййы, афтæ. 
Æмæ иуахæмы фæстаджы бадт ракодта йæ хуыссæны æмæ 
йæхиуыл сау æрдиаг байдыдта: 
— Цæмæн мæ цымæ ахæм æнамонд фæкодта мæн Хуыцау 
иннæ адæмæй се ’ппæтæй хъауджыдæр? 
Йæ цуры чи бадти, уыдонмæ диссаг куыннæ фæкастаиккой 
йæ ныхæстæ. 
— Цæмæй дæхимæ æнамонд кæсыс, Пуцыр, цæрынхъуаг 
дæ æви буцхъуаг? 
— Æмæ фидиссаг сты мæ бирæ цæрæнбонтæ? Хуыцауæй сæ 
давгæ ракодтон, мыййаг?— сбустæ кодта рынчынфæрсджы- 
тыл.— Æви искæй хыгъдæй цæрын? Уæдæмæ æнамонд дæн 
æмæ æнамонд, æндæр ницы. 
— Кæс-ма, дæ хорзæхæй, ауал азы йыл цæуы, афтæмæй йæ 
зонд мисхал нæ фæкъахыр. 
— Омæ цæмæй æнамонд дæхи хоныс? Акæс-ма дæ дæлемæ — 
цал æмæ цал фæлтæры сты дæ кæстæртæ: цот зæгъай, цоты 
цот зæгъай, уыдоны цот зæгъай. Уæд цæмæй дæхимæ æна- 
монд кæсыс адæмæй хъауджыдæр? Цæмæй мæгуыр дæ? 
— Бауырнæд уæ, хъæды халæттæй дæр мæнæй мæгуырдæр 
æмæ æнамонддæр ничи разындзæн — мад кæмæн нæй. 
84 

Уæдæ! Марадз æмæ ды уыимæ дзур: йæ бирæ цотæй цалдæр 
йæхи разæй кæй бацыдысты мæрдтæм, уымæй нæ хоны йæхи 
æнамонд, фæлæ йын мад кæй нал ис, уымæй. 
Æз та ма цы зæгъон уæд: цас рацардтæн, уымæй мæ бирæ 
фылдæр ацæрын куы хъæуы нырма Пуцыры аййафынмæ. 
Ставд нымадæй афæдзы фаг дæр нал ссис Бабу, куы æруа- 
тон, уый фæстæ. Æруатон, зæгъгæ, ома, мæнæ бынтон хуыс- 
сæнæй æддæмæ мауал хиза, ахæм бонтæ йыл æрмæст фæстаг 
дыууæ мæйы бакодта. 
Низтæн се ’намонддæры амæттаг цæмæн бацис цымæ, 
Хуыцауæй йын хуыздæр амонд куы æмбæлди, уæд? Уæвгæ, 
йæхи загъдау, сидзæрæн Хуыцау амонд куы дæттид, уæд-иу 
æй сидзæрæй дæр нæ ныууадзид. 
Кæд уыди сæ фыццаг, ингæнмæ йæ чи батардта, уыцы 
æнæхайыры зæрдæхъæрмттæн? Цыппор æхсæзæм æви цып- 
пор æвдæм азы? Æви цыппор æстæмы? Нæ, цыппор æстæмы 
нæ уыди, уæдмæ къæбæр парахатæй кæд нæма фæзынди, 
уæддæр æххормагæй амæлыны тасæй фервæзтысты адæм. 
Цыппор фæндзæмы та æппындæр нæ уыди — уæд ма нæ Дода- 
ны дзулы гæххæтт ирвæзын кодта: Фыдæлон стыр хæсты сахъ- 
атæн бон æхсæзсæдæ граммы дзул æмбæлди, æмæ кæд алы бон 
нæ, уæддæр кæм бон, кæм дыууæ цухæй æфтыди къухы. 
Уалынмæ кусынæн сбæззыд Додан æнæбары æмæ Дербентмæ 
афтыди, йæ дзулы хайæ дæр нæм ницуал хауди. Хорз нæ аир- 
вæзын кодта уæддæр. Цыппор æхсæзæмы æви æвдæмы уыда- 
ид? Мæлæты тынг ыл стыхстæн, цыма бирæ уæлдай у. Нæ-ы, 
фыдæнæн ыл ныттынг дæн, куыд хъуамæ ферох уа? 
Æрхъуыды йæ кодтон — цыппор æвдæмы уыди. 
Бæлвырдæй, цыппор æвдæмы. Уыцы аз фæдæн авд къласы 
æмæ æфсæнвæндаджы техникуммæ скарстон мæхицæн. Иннæ 
техникумты разæй цæмæн уырдæм? Æрыхъусæггагæй зыдтон: 
дарæс дзы лæвар дæттынц иннæ техникумтæй хъауджыдæр. 
Йæхи мидæг аслам хæрæндон. Уый æдде дын Беслæнæй Дзæу- 
джыхъæумæ поезды лæвар билет: кæд дæ фæнды, уæд дзы бон- 
изæрмæ дæс хатты дæр ацу. Уæд ма уымæй бæллиццагдæр цы 
уа? Зилгæйæ Беслæнмæ та цастæ быдыр у фистæгæй цæуынæн. 
Раст зæгъын хъæуы, ахуырмæ баййафыны тыххæй райсомæй 
фондз сахатыл сыстын хъæудзæн. Мур дæр мын нæу. Уый- 
хыгъд фæсурокты сихор скæн хæрæндоны, фæссихоры поез- 
ды рафардæг у æмæ хæдзарыл изæргæрæттæй дзæвгар раздæр 
сæмбæлдзынæ, уыйас дæр бад дæ уроктыл фæтæгены цырагъы 
рухсмæ. 
Æвдæм къласы фæлварæнтæ куыддæр ахицæн сты, афтæ 
техникуммæ цæттæ кæныныл æрбадтæн. Чингуытыл бæргæ 
бадын, хынцинæгтæ бæргæ хынцын, фæлæ хæринаджы сагъæс 
æндаер хъуыды æмгæрон нæ уадзы сæры магъзмæ. 
85 

Æртæ боны дæргъы нæ цард цъиудзæхæрайы хуыппагæй 
у, æнæ къæбæры хъæстæ. Уымæй размæ-иу мамæ йæ 
хъæбæрхорæмхæццæ магары кæрдзыны хай — армытъæ- 
пæныйас — быдырæй æрбахаста, дыууæ дихы-иу æй бакодтам 
æмæ афтæмæй ирвæзтыстæм. Æнахуыр дæрзæг æмæ хус — 
æнæ ахуыйæнæй йæ ницыхуызы аныхъуырдзынæ. Æмæ сын 
уый да&р нал радтой фæстаг æртæ боны. Афтæмæй, дам, кусут; 
йæ фæллойбонтæ чи нæ сæххæст кæна афæдзы кæронмæ, уыдон 
адæмы знагыл нымад уыдзысты; знагæн та йæ бынат кæм ис, 
уый алкæмæн дæр хорз зындгонд у. 
Нæ мæгуыр æхсæвæр ахицæн кодтам дысон хурныгуыл- 
дыл, хуыссынæн æгæр раджы у æмæ хæдзары къæсæрыл 
бадæм. Бахордтон, нæ бахордтон — никæцæй мыл фæзынд. 
Цъиудзæхæра æмæ футæг рагацау æрцæттæ кодтон мамæйы 
æрбацыдмæ, тæрс фæйнæджы гæбазыл сæ хойгæ дæр мæхæдæг 
ныккодтон къуымыхгомау амайæн фæрæтæй. 
— Нæ та нын радтой абон дæр кæрдзын,— æнкъард хабар 
æрбахаста быдырæй мамæ æмæ цæхæра уæларт сæвæрдта.— 
Къуыри, дыууæ къуырийы куы аирвæзиккам истæмæйты, уæд 
картоф бæргæ фæзынид уалынмæ. 
Къуыри, дыууæ къуырийы. Куыд атæхдзысты, уый æфсæст 
адæймаг æмбаргæ дæр нæ бакæндзæн. Фæлæ футæгабмхæццæ 
цъиудзæхæрайы æвджид адæймагмæ та афæдз, дыууæ азы 
фæкæсдзысты. Уæлдайдæр дын райсомы бон дæр уæлдай ницы 
æрхæсдзæн, уый куы зонæй, уæд. 
Æрталынгмæ æнхъæлмæгæсгæ бадæм къæсæрыл. Ахсæв дæр 
та цырагъ ссудзыны зонд нæй мамæмæ: фæтæгеныл зымæгмæ 
ауæрды. Стæй нæ хъæугæ дæр цæмæ кæны рухс, хæрдгæ, мыйй- 
аг, куы нæ бийæм. Фæлтау рагацау ныффынæй у æмæ дæ де 
стонг байрох уа. 
Цæмæйдæрты мæ фарста мамæ, фæлæ йын иуафон йæ ны- 
хас нал хъуыстон. Ау, адæймагæн бадгæйæ дæр фæзилы йæ 
сæр? Уæдæ уый циу. Зæрдæ æвиппайды схæццæ æмæ ма — 
къæсæрыл аив нæу! — тыхамæлттæй чъылдыммæ ахæццæ дæн, 
мæ артæнтæ дзы бындзарæй фæкалдтон. Ахсæны мур ницуал 
баззад, уæддæр ма лæмарын æмæ лæмарын, сæры мæсчъытæ 
фæйнæрдæм рæдувынц. 
Мамæ мæ фæдыл фæфæдис, мæ ныхыл мын армытъæпæнæй 
æрхæцыди: 
— Де ’нгуылдзтæ дæ дзыхы арфдæр атъысс. 
Мæ сæр ныттылдтон: цæмæ ма йæ тъыссон æнгуылдз, ах- 
сæны куы ницуал ис, уæд, æрмæст ма дзы комыкъултæ æмæ 
фындзыхуынчъытæ арауæг маст хъары алы слæмæрстæн дæр, 
рату-рату йæ бæргæ кæнын, уæддæр ын фесæфæн нæй. 
Уаты фаллаг къуымы йæ хъæццулы бын сусæгæй куыд 
кæуы мамæ, уый мæм дзæбæх хъуысыд. Мæныл кæй кæуы, 
86 

уый хорз æмбæрстон — ахæм æнæмбаргæ сывæллон нал 
уыдтæн, æнæхъæн цыппæрдæс азы мыл цыди. Æмæ йын кæд 
тæригъæдæй мæ зæрдæ фæйнæрдæм скъуыди, уæддæр æм ницы 
сдзырдтон, мæхи ныхъхъус кодтон фынæйы æфсонæй, уымæн 
æмæ иугæр куы сдзырдтаин, уæд мæхицæн дæр мæ кæуын 
фемæхстаид. Стыр аххосджын кастæн йæ цуры мæхимæ. 
Афтæмæй та мæ аххос уыд, дунемæ кæй фæзындтæн, æрмæст 
уый мидæг. 
«Никуы, æппындæр æм никуы æрхæсдзынæн маст,— ард 
хордтон, сомытæ кодтон мæхицæн.— Мæн тыххæй, æрмæст 
мæн тыххæй æвзары ацы хъизæмæрттæ. Æз та ма йын фи- 
зикæйы фæлварæнмæ нæ куымдтон. Цыма мæ йæхицæн исты 
агуырдта. Æнæ ахуырæй куы баззайон, уымæй тынгдæр мын 
куы ницæмæй тæрсы. Уæд дзы куыд хъуама? исты маст бауа- 
дзон? Никуы, æппыйдæр.никуы...» 
Æмæ уыцы хйсайæн хъуыдыйæ мæ рыст буар æппынфæс- 
таг æрæнцад, адджын фынæй бадæн. 
Дыккаг бон быдырæй кæрдзыны армытъæпæныйас хайимæ 
æрбаздæхт. Куыддæр дуарæй æрбахызти, афтæ йæ фелвæста 
йæ куатæйы дзыппæй æмæ мæм æй æнкъард мидбылхудтимæ 
æрбадардта. 
— Хæц, лæппу, мæ хай дын,— фæзмы кæйдæр. 
Кæйдæр, зæгъгæ, гыццылæй-иу хисты кæнæ куывды за- 
ман кæрты науæд уынджы кауы рæбын куы ралæууыдыстæм, 
уæд-иу нын кæфойы мидæг чъирийы кæрстытæ чи рахаста 
æмæ сæ рæдауæй чи уæрста, уыцы нæлгоймаг æфсинты. 
Уыцы хус магары кæрдзыны æрмытъæпæныйас хай. 
— Æмæ дæхицæн та? 
— Мæхæдæг та йын йе ’мбис быдыры бахордтон. 
Дысоны цæхæрайæ ма цы баззади, уый цугуны мидæг уæ- 
ларт сæвæрдта ахъарм кæнынмæ. Мæ артæнтæ дзы куы фæкал- 
дтон, уый фæстæ йæм мæ бон кæсын дæр бæргæ нал у, фæлæ 
дæрзæг кæрдзын хуыппагимæ дæр хурхы сæртæ куы ныхха- 
фы, уæд ма æнæ ахуыйæнæй та хъуыры куыд ныццæудзæн? 
Тæбæгъы дзаг дзы мæ разы бæргæ æрæвæрдта, æмæ йæм дысо- 
ны зæрдæцъæхæй æрæвналын чи уæнды. 
— Ма тæрс, къæбæримæ дын ницы кæндзæни,— мæ гуы- 
рысхотæ мын фембæрста мамæ. 
Æнæбары хуыппытæм бавнæлдтон, кæрдзыныл ауæрдгæ, 
фылдæры фаг мын куыд суа, афтæ. Уæд та йын райсоммæ 
фæцауæрдин йе ’мбисыл? Бæргæ хорз уаид. 
— Æз дæр дзы хъармæй куы ахуыппытæ кæнин æххæст,— 
сарайы дæргъæй-дæргъмæ стъолы иннæ кæрон æд тæбæгъ 
æрбадти мамæ. 
Кæрдзынæй ма цы аззад, уый æрсастон æмæ йын йе ’рдæг 
мамæйы раз æрæвæрдтон. 
87 

— Хæргæ, хæргæ дæхæдæг,— радта мæм æй фæстæмæ. Æз 
та йæ ногæй æрæвæрдтон, уæддæр æй нæ бакуымдта.— 
Хæрдджынæй æрбацыдтæн быдырæй, æрмæст мæнæ мæ ком 
абонсарæй ныххус æмæ цæхæра дойныйæн хуыппытæ кæнын. 
Цæй райсоммæ æмæ цæй æндæр — цæхæрайы тæбæгъимæ 
фæдæле кæрдзын. 
Тæбæгътæ сæнхъæвзта æмæ уынджы ’рдæм фæрасти мамæ, 
дуары цурæй мæм æрбадзырдта: 
— Æз устытимæ абадон иугыццыл. 
Нæхи дуармæ дæр хæристæ, нæ акомкоммæ Рубайты дуармæ 
дæр. Хъæдуры хъилы мондагæн сæ ныссагъдæуыдаид йæ зама- 
ны, æндæр сæм цы бæллиццаг ссардтаиккой, нæ зонын. Уæвгæ, 
иннæ бæлæстæй се ’ппæтæй раздæр кæй раппарынц сыфтæр, 
айдагъ уый дæр фаг бæллиццаг у. Сæ аууоны абадынæй хуыздæр 
хорз мацы ракæн сыхы устытæн сæ бирæ дзуринæгтимæ. 
Арæхдæр — Рубайты дуармæ. Иу бæласæй иннæмæ дзы дыууæ 
фæйнæджы ныххоста Али: иу — æрбадынæн, иннæ — фæсонтæй 
банцой кæнынæн. Куы бабирæ вæййынц, уæд та бандон фаг 
кæмæн нал вæййы, уый йæхи кæрдæгыл æруадзы. 
Æз дæр та æд чиныг æрбадтæн сарайы стъолы уæлхъус. 
Æмæ-иу æрмæст чиныгимæ куы уаиккой мæ хъуыдытæ, уæд 
бæргæ. Гуыбыны сагъæс дæ æрбайрох, уæд та æндæр исты 
сагъæс фæмидæг вæййы зæрдæйы. Ныр техникуммæ тыхбонæй 
цæттæ кæнын, фæлæ мын ардыгæй уæдмæ дзабыртæ куы нæ 
уа, уæд та? А, нæхимæ скъолайы ратт бæгъæмвадæй дæр 
фæлварæнтæ, фæлæ горæты та куыд? Худинаджы тыххæй нал 
дзурæм, фæлæ дæ чи бауадздзæн бæгъæмвадæй техникумы 
къæсæрæй бахизын? Дыууæ дзабыры ма мæ исты амалæй куы 
фæуид, уæд сæ дарын бæргæ базонин. Хъæууынгты ницы ху- 
динаг у, дæ дæларм сæ бакæн æмæ афтæмæй араст у Беслæнмæ. 
Станцæмæ куы нæма схæццæ уай, уæд æфсæнвæндаджы тæккæ 
был доны кърант, уым дæ къæхтæ сæнхъæвз æмæ дæ дзабыртæ 
скæн. Стæй та сæ фæстæмæ дæр дæ дæлармы æрхæсс. Уæллæй, 
дыууæ хатты фылдæр сфаг уыдзысты афтæмæй. 
Иæ цæгатыл тынг йæ зæрдæ дары æрчъиагæй мамæ, фæлæ 
йын Джызæлмæ ницуал æмæ ницуал æнтысы. Барæй уыдзæн, 
æндæр цы: ома мын рагацау куы бахуыйа дзабыртæ, уæд уай- 
тагъд аихсидзысты. 
— Душинка! Душинка! — æрбайхъуыст уынгæй Бабийы 
тарст хъæр. 
Цавæр фæдис уа? Чиныг фæуагътон æмæ тагъдгомау дуар 
’рдæм рауадтæн. 
— Душинка! Душинка! — цалдæр хъæлæсы баиу сты. 
Дуарæй ракастæн æмæ — ничи. Æрмæст уынджы фаллаг 
фарс, Рубайты бæлæсты бын устытæ цæйдæр алыварс æрты- 
гуыр сты. Сæ кæртæй дзаг къæртаимæ рауади Рабиат æмæ се 
’хсæн фæмидæг. 
— Душинка! Душинка! 
88 

Мæ зæрдæ ныссæххæтт ласта. Уынджы фаллаг кæрон ус- 
тыты раз куыд балæууыдтæн, уый æмбаргæ дæр нæ бакодтон. 
Се ’хсæн кæрдæгыл хуыссы мамæ, йæ цæстытæ цъынд, цæсгом 
мæрдон фæлурс. 
— Мамæ!— мæ цъæхахст бауромын нæ бафæрæзтон, айрох 
мæ: мæ кары лæппуйæн ахæм цъæхахстытæ нал фидауынц. 
— Ма тæрс, ма йын тæрс,— мæн сабыртæ кæнынмæ фæцис 
Баби.— Хур æй ныццавта, ницы йын уыдзæн.— Йæ ныхас 
баууæндинагдæр цæмæй уа, уый тыххæй иннæтæм разылд: — 
Абоны хуызæн судзаг хур искуы федтат уæ дунейыл? Мах ын 
бæлæсты аууон куы нæ фæрæзтам, уæд уагæры быдырдзаутыл 
цавæр бон уыдаид. 
Бадинæт мамæйы хъуыры æгънæджытæ суагъта, доны 
къæртайы йæ арм атъыссы æмæ йын дзы йæ хъуыртæ æмæ 
ных пырх кæны, устытыл сбустæ: 
— Акæнут ма сывæллоны иуварс, йæ зæрдæ фæтæрк 
уыдзæн, мæлæты халтахъ куы нæ у æнæуый дæр. 
Æмæ сын чи комы иуварс? Зырзыргæнгæ лæууын мамæйы 
уæлхъус, мæ уæрджытæ æрлæмæгъ сты æмæ мæ тыххæйты 
уромынц. 
Фæтæригъæд мын кодта Хуыцау: йæ цæстытæй ракасти мамæ, 
исдуг джихæй алæууыд, йæ къух уæзбынæй систа æмæ дзы йæ 
хъуыры æмæ ныхы уымæлтæ асæрфта. Сыстыны фæлтæрæнæй 
йын ницы рауад æмæ йæм фæйнæрдыгæй февнæлдтой, æнцой 
йын фæлæууыдысты, фæйнæгыл æй æрбадын кодтой. 
— Цы кодтон, цы?— къæмдзæстыгхуызæй афæлгæсыд 
алырдæм. 
— Цы кодтой, уымæй дын дæхи бафæрсын хъæуы,— бауай- 
дзæфау ын кодта Бадинæт. 
Йæ алыварс удæнцойæ сулæфыдысты — æгайтма æрыгас. 
Се ’ппæтæй æрхъуыдыджындæр разынди Баби: 
— Хæргæ исты бакодтай абон? 
Ницы дзуапп дæтты. Айдагъ цъиудзæхæрайы хуыппагæн 
цæй хæринагыл банымайæн ис? Басæттын æм цæмæдæр гæсгæ 
худинаг кæсы. Ноджы худинагдæр та — гæды ныхас зæгъын. 
Фæлтау ницы дзуры. Æмæ цастæ зын бамбаринаг у Бабийæн, 
кæд æмæ йæ бирæ царды дæргъы æртыккаг æххормаг рæстæг 
æрæййæфта. Бустæгæнгæ йæхи сцагъта мамайыл: 
— Æ, Хуыцау дын æй куыд нæ ныббарста, кæд цавæр фыр- 
нымд разындтæ! Афтæмæй дæ сидзæр æххæст сидзæрæй куы 
баззайа, уымæй дæр нæ тæрсыс? Уæд цавæр диссаг уыди иу 
кæрдзынхор ссад ракурын?— Цымæ йæ æнæхъуаджы 
фыдæфхæрд кæй бачындæуыд, уымæн æвдисæн фæлæууынмæ 
сæм сидæгау иннæтæм разылд: — Нæ худинаджы хъæр куы 
хъуысыд æнæхъæн сыхæй дæр, се ’хсæн адæймаджы сыдæй 
мæлын бауагътой, зæгъгæ. 
89 

Уыдон дæр стыр азымджын цыма сты, уыйау сæ сæртæ 
æруагътой. 
— Марадз-ма,— бадзырдта Баби йæ чызг Рабиатмæ,— иу 
къус ссад радав. 
Йæ доны къæрта æрæвæрдта чызг, мидæмæ бауад æмæ уай- 
тагъд фæстæмæ фæзылди. Къус нæ — хæдзары мидæг стырдæр 
цы кæхц разынди, уый нартхоры ссадæй цъупдзагæй рахаста. 
Бадинæт æй куы ауыдта, уæд йæ зæрдыл æвиппайды цыдæр 
цыма æрбалæууыд, уыйау сæхимæ фæрæвдз. 
— Марадз, марадз æмæ сызмæнт кæрдзинаг. Æмæ ма дæ иннæ 
хатт афтæ бакæнгæ куы фенон, уæд мын сар дæ сæр уыдзæни,— йæ 
мæллæг æнхъырдтæ тымбылкъухæй бадодой кодта Баби. 
— Мæхæдæг дын æй бадавон,— мамæйы разæй фæцис Ра- 
биат æмæ кæхц нæ сарайы стъолыл æрæвæрдта, йæхæдæг фед- 
дæдуар. 
— Хуыцау куы фæдæтты, уæд, дам, рудзыгæй æрбадæт- 
ты,— гæзæмæ мидбылхудтимæ сдзырдта мамæ æмæ кæхцы 
цур æрбадти, ссадæй уырзыдзаг систа æмæ йæ æнгуылдзты 
æхсæн æууæрста æмæ æууæрста. — Цу æмæ æндзарæн æрба- 
дав, æз та хыссæ азмæнтон. 
Чьфгъæдимæ рауадтæн сугдонмæ. Каухалæнтæ, лыстытæй йæ 
æмбис бакодтон. Фæрæт райстон æмæ суг сæттыныл балæууыдтæн. 
Артваг нæма æрсастон, афтæ мæм мамæ сарайæ радзырдта: 
— Ныууадз сæ æмæ рауай ардæм, нал нæ хъæуынц ахсæв. 
Ау, уый та куыд нал хъæуынц? Мæхи мæт мæ нал ис — 
йæхæдæг куы ахæрид иу кæрдзыны къæбæр. 
Сарамæ бацыдтæн. Ссады кæхцы цур стъолыл ауыдтон пецы 
къулыл фых кæрдзыны фылдæр æмбис, æртысгæны фæдтæ 
йыл дыууæ тæлмæй бæрæг дарынц — æнæхъæнæй лæгуæрдоны 
цалхыйасæй къаддæр нæ уыдаид. Йæ фарсмæ — хæцæнджын 
цыбырхъуыр дурын, хæстæгдæр куы балæууыдтæн, уæд 
æрдæгтуаг хуырхы мондаггæнаг тæф фындзыл сæмбæлди. 
— Бадинæт сæ æрбалæвæрдта,— бамбарын кодта мамæ. — 
Сæ цæрæнбон бирæ Рубайтæн: фесæфынæй нын тас нал у. 
Ссæндгæ дын бакæнон æви хуыппæй ахæрдзынæ? 
— Хуыппæй. 
Фыдæлтыккон литруат æрхуы кружкæ мын байдзаг кодта. 
Кæрæдзийы акомкоммæ æрбадтыстæм æхсæвæрыл. Сыгъдæг 
урс нартхоры кæрдзын. Кæдæй æмæ дзы кæдæй нал фæхъæстæ 
дæн, йæ ад мæ фæцæйрох кодта. 
Сындæггай æууилы, зæрдиаг хуыппытæ кæны мамæ. Нæ 
иу дæр æмæ иннæ дæр ницы дзуры. 
Равдæлон мæ кружкæ, иуварс æй æрæвæрдтон, мæхæдæг 
ма афтид къæбæр гыццыл комдзаггай æууæрдгæ æууилын; 
мæ рагон ахуыр — цыфæнды ахуыйæны фæстæ дæр ма хъуамæ 
афтид къæбæр æууилон. 
90 

— Ма йыл ауæрд, æркæн ноджыдæр хуырх. 
— Нал мæ хъæуы — бафсæстæн. 
Фæстаг комдзаг куы аныхъуырдтон æмæ мæ къухтæ 
кæрæдзийыл куы асæрфтон, æрмæст мæ уæд бафарста мамæ: 
— Тынг мын фæтарстй? 
Ницы сдзырдтон, кæрæдзийæн буц ныхæстæ æмæ митæ 
ахуыр нæ уыдыстæм. Æрмæст ын фындзы сым-сымæй дзуапп 
радтон æмæ фынгæй сыстадтæн. 
... Сæрдыгон мигътæ Сау денджызы ’рдыгæй куы 
слæгæрдынц æмæ Зилгæйы сæрмæ куы æрбатар вæййы, уæд 
дард кæмдæр райдайы арв мынæг æрттывд кæнын; йæ гуыр- 
гуыр Æрджынарæджы рæгътæй нæма сыхъуысы, фæлæ йæ 
зон: раздæр-фæстæдæр схæццæ уыдзæн, тæрккъæвда 
фемæхсдзæн, арв фæркдихтæ хаудзæн дæ сæрмæ, йæ гыбар- 
гыбурæй æмæ уæззау цæлхъытæй хъустæ æмыр кæндзысты, 
кæд нырма цыфæнды дард у, уæддæр. Раст уыцы мынæг арвы 
æрттывдау уыди мамæйы зæрдæхъарм дæр. Æмæ кæцæй 
хъуамæ бамбæрстаин, æппынфæстаг цæмæ расайдзæн, уый. 
Куы бахуыссыдтæн, æрмæст мæм уæд бахъардта, зыбыты 
иунæгæй аззайынмæ мæ бирæ кæй нал хъуыд. "Мæн тыххæй, 
мæн тыххæй ныууагъта йæхи æххормагæй, мæн тыххæй стыдта 
йæ комдзаг йæ хъуырæй. Уæд куыд хъуамæ иунæгæй аззай- 
он? Нæ, уымæн уæвæн нæй, уый никуы уыдзæн. Куы уа, 
уæддæр æрмæст рæдыдæй. Æнæхъæн сыхмæ куы акæсай, стæй 
фаллаг сыхмæ дæр, уæд дзы мад кæмæн нæй, иу дæр ахæм 
куы нæ ис. Бирæтæн та мад æмæ фыд дæр. Фæлæ йын мад 
дæр æмæ фыд дæр ма уа — ахæм ничи. Дардмæ цæмæ цæуон — 
мæнæ Али нæ тæккæ акомкоммæ гъæйтт, зæгъгæ, лæг куы у 
æмæ уымæн дæр мад куы ис, Баби. Бабийæн йæхицæн та? 
Æмæ уый зæронд у, бынтон зæронд, афон дæр ын нал у, хъæугæ 
дæр ма йæ цæмæн кæны мад? Нæ, афтæтæ ма дзур уæддæр: 
куыд хъуамæ уа, мад кæй нæ хъæуы, ахæм? Хорз ус у, æвæдза, 
Баби, мад дæр ын мæ цæст уарзы. Федтай, куыд рæдауæй нын 
авæрдта ссад. 
Бирæ нæ ахаста мæ тарст, байрох мамæйы зæрдæхъарм. 
Æмæ цымæ бирæ уыдзысты, хæсты фæстæйы азты фырæххор- 
магæй зæрдæхъæрмттæ чи нæ бацис, уыдон? Байрох æмæ та 
бирæ азты фæстæ мæ зæрдыл æрлæууыд. 
Куы базæронд сты Бабу æмæ сыхы мидæг йе ’мгар устытæ, 
низтæ сыл тыхсын куы байдыдтой, уæд уартæ Цæцæны зæххыл 
Бæрæгъуыны хъæрмæдонмæ фæцалх сты. Æндыснæгæн æмæ 
ахсæны низтæн æндæр ран, загътой, а бæстыл хос нæй. 
Кæрæдзимæ гæсгæ, æндæр ницы. Нæма сæ уырныдта, нæ сæ 
фæндыд басæттын, сæ бирæ фыдæбæттæ æмæ азтæ сыл кæй 
^ртыхстысты æмæ сын хос кæй нал ис, ууыл. Дыууæ хатты 
иæ нæхимæ Хохы Хъæрмæдонмæ арвыстон, иу хатт — 
91 

Тæмискъмæ, иннæ хатт — Урсдонмæ, æмæ дзы-иу адæмæй 
уæлдай хуыздзыд æмæ тæнхаудæй æрхæццæ фæстæмæ. Дыу- 
уæ-æртæ хатты йæ бæрæг кодтон алы хъæрмæдоны дæр, кæм 
дыргъимæ, кæм адджинагимæ, кæм харбызимæ, æрмæст 
Бæрæгъуынмæ никуы афтыдтæн. Цы уа, цæуылнæ йын у исты 
æххуыс, хуыз ыл уымæй уæлдай цæуылнæ фæхæцы иннæтæй 
хъауджыдæр, зæгъгæ, дисы æфтыдтæн. Иу бынат дæр зын 
ссарæн уыди, уæлдайдæр сæрдыгон, æз ма-иу дыууæ дæр са- 
мал кодтон, сыхæгтæй искæимæ куыд ацæуа æмæ æцæгæлон 
адæмы æхсæн куыннæ тыхса, афтæ. Æмæ-иу куы æрыздæхтыс- 
ты, уæд сæм дохтыртæ куыд зылдысты, сæ цæрæнуат куыд 
райдзаст æмæ удæнцой уыд, уый кой-иу сæ нæ фехъуыстаис, 
фæлæ дзы куыд дзæбæх æмæ уæздан адæмтæ æрбамбырд Иры 
алы кæрæттæй, æрмæст уыцы кой. Уæд ма цымæ цы хъуаг 
æййæфтаиккой? Рацæй-рабон æмæ мын хабар нæхи хъæуккаг 
чызг — Урсдоны сæйраг дохтырæй куыста — бамбарын код- 
та: 
— Макуал сæ рарвит ардæм. 
Куыннæ фæкуыддæр уыдаин. 
— Ау, Зилгæйæн сæ тæккæ уæздандæр устытимæ нымад 
куы сты, уæд ам равдисынмæ нæ бæззынц æви дæм æнæфенды 
уайдзæф æрхастой? 
— Цытæ дзурыс! Иннæтæ дæр уыдоны хуызæн куы уаик- 
кой иууылдæр: уæ се сныхас, уæ сæ къахайст, уæ сæ алы уаг. 
— Уæдæ ма сæм цы аипп разына, нæ зонын. 
— Хæринаджы аиппæй дарддæр ницы. 
— Ау, ахæм гуыбындзæл разындысты? 
— Бæргæ, бæргæ, гуыбындзæлы ном сыл куы сбадид 
фæлтау. Хæринаг дæттæг сылгоймæгтæ мæм хъаст æрбахас- 
той, дæ хъæуккаг дыууæ усы, дам, цай æмæ къæбæрæй дарддæр 
ницы бахæрынц. Мæ зæрдæ уайтæккæ фæкъапп ласта æмæ 
фæссихор сæ уатмæ бауадтæн. Дæрдты фæрафæрс-бафæрсы 
фæстæ мын басастысты: сираджы хъæстæйæ, дам, нæхи 
хъахъхъæнæм. 
Æрбамæсты дæн: 
— Мæлæты пысылмæттæ! Ламаз кæнынæй мын сæ уæрджы- 
ты сæртæ ныддур сты. Уагæр ма сæхæдæг чырыстæттæ куы 
нæ уаиккой дыууæйæ дæр. 
— Зонын æй, зонын, сæ хабæрттæ мын радзырдтой: чызгæй 
кæцон сты, сæ мойæгтимæ куыд базонгæ сты, хæдзары мидæг 
цавæр æгъдæуттæ æрбаййæфтой. Дæ мад афтæ зæгъы, 
минæвæрттæ, дам, нæм куы ссыдысты æмæ сæ сыхбæстæ куы 
бамбæрстой, Зилгæйæ сты, уæд алырдыгæй дзырдæппарæн бай- 
дыдтой: чи сæ пысылмон хуыдта, чи — сурсымылла. Пысыл- 
мæтты кой, дам-иу уымæй размæ дæр куыннæ хъуыстон, фæлæ 
сурсымылла — фыццаг хатт. Лæппумæ, дам, ницы фау ард- 
92 

той, пысылмонæй дарддæр. Мæхæдæг дæр, дам, ын цы зыд- 
тон, дæлæмæдæр, уæлæмæдæр æй иунæг хатт федтон, 
Бæтæхъойыхъæумæ хуындзау куы фæцыдтæн, уæд; кæцæй мæ 
фæсонæрхæджы уыдаид, минæвæрттæ кæй æрбарвитдзæн. Нæ 
хæрæфырт, дам, сæ сыхаг чындз уыди Зилгæйы æмæ уый 
хæстæджытæм æрбафтыдысты Бæтæхъойыхъæумæ æмæ мæ 
нымудзгæ дæр уый бакодта. Пысылмон, зæгъгæ, уæд 
æнхъæлдтон, се ’взаг дæр æндæр у, æмæ, дам, стыхстæн, куыд 
сæ æмбардзынæн, зæгъгæ. Уæд мын æй цавæр хæринæгтæ 
æвзарыны æфсарм ис? Стæй нæм сираджы дзидза кæд æмæ 
кæд уыди, уый мæнæй уæвгæ дæр ма куы байрох. Ноджы ма 
сæ куы бамбæрстой, уæд сæм алчи хъазгæйæ дзырд æппары, 
адон та йæ æцæгмæ æмбарынц. Æмæ афтид цай æмæ дзулы 
æвджид баззадысты. Мæ ныхасыл дæр не ’ууæндынц, ома> 
дам, фæуæд стуры фыд, фалæ, дам, уыцы аджы амæй размæ 
искуы сираджы дзидза æнæ сфыцгæ нæ уыдаиккат. 
— Ма дæм диссаг кæсæд. Нæ хæдзары Бабуйæ пысыл- 
мондæрæй никæй æрæййæфтон чырыстон бинонтæй рац- 
æугæйæ, фыды ’фсымæрæй, фыды хойæ. Æмæ хуымæтæджы 
бузныг у йæхицæй: чырыстон чызг, дам, пысылмон дин куы 
райса, уæд комкоммæ дзæнæтмæ йæ фæндаг цæттæ у. Кæмæй 
йæ фехъуыстаид, нæ зонын, фæлæ æгæр пысылмон дæр ма ссис. 
Бæгуыдæр. Иуахæмы фæскуыст нæхимæ куы æрбацæй- 
цыдтæн, уæд мыл фатермæ хæстæг дыууæ æмгары æрбам- 
бæлдысты. Мидæмæ сын æнæ зæгъгæ нæ уыди. Афтæмæй та 
хæдзары сывæллæттæй дарддæр кæй ничи ис, уый зыдтон. 
Уæд ма дуне хъæздыгдæр уыдис æмæ дуканийыл нæ фæндаг 
ракодтам. Метры æрдæджы бæрц ставдгомау тахынæг æмæ 
къуыртваг æйчытæ балхæдтон. Тебæтæн сæ егъаудæры 
æнæцагъд хъайла куыддæр фæбæзджын, афтæ йыл тахынæг 
æркарстон хъæдындзимæ æмæ ахъаззаджы аходæйнаг разынд. 
Уæдæ уæларынг дæр куыд балæууыдаин мæ уазджытæн? Уый- 
хыгъд ма сын бадырджантæ цывзыджынæй куы æркарстон, 
уæд ма сæ хуыздæр цы хъуыди? 
Хъæстагæй нæ баззадысты, иу дзырдæй, мæ уазджытæ. 
Дыккаг бон Бабу хъæуæй куы сыздæхт, уæд ын сывæллæттæ 
кæрæдзийы дзыхæй исгæйæ диссаджы хабар ракодтой: тебæйы 
мидаг тахынæг сфыхтон. Диссаг дæр сæм куыннæ фæкастаид 
— уæды онг нæзæгъинаджы хъæстæ нæ хæдзары никуы уыд; 
зыдтон æй: Бабуйæн уымæй зындæр ницы уыдзæн, æмæ йæ 
æмгæрон нæ уагътон. Куыдзæй гуырдтæ, æз та æнхъæл уыдтæн, 
»мæ ницы бафиппайдтой. Уайдзæф дæр дзы нæ фехъуыстон, 
кой дæр, æрмæст лæппуты бафарста: кæцы тебæ уыди? Баца- 
мыдтой йын æй. Къух ыл куыннæ андзæва, афтæ йыл куатæйæ 
ныххæцыд, рахаста йæ æмæ йæ быронкалæны ауагъта. Æфсæн 
къултæ хойгæ фæтахти æвдæм уæладзыгæй уым дæлæмæ æмæ 
93 

бынæй йæ фæлмæн тъупп ссыди бырæттыл. Уæууа, йæ буцдæр 
чъиригæнæн тебæ; мæ уазджытæ куы ацыдысты, уæд ма йæ 
уыцы зæрдиаг æхсæдтытæ æмæ сæрфтытæ фæкодтон, 
æппындæр ыл фæд куыннæ баззайа, афтæ. Уый дæр æм фаг 
нæ фæкаст, фæлæ ма куатæ йæ астæуæй райхæлдта æмæ йæ 
тебæйы фæдыл быронкалæны ныппæрста.Уæд сæ цы домыс 
уыцы пысылмæттæй? 
Худæг дæр цас уыд, нæ зонын, фæлæ худæг фæкаст до- 
хтырмæ. 
— Уымæй уæлдай хойраг сæ дзыхмæ куы нæ хæссой, уæд 
ам уадзгæ не сты, сæ хъæрмæдон дæр сын ницы феххуыс 
уыдзæн. 
Тæккæ уыцы бон сæ мемæ раластон алывыдтимæ, кæд сæ 
нæма фæндыд, уæддæр. 
— Ардæм уæ сыдæй мæлынмæ нæ рарвыстон, фæлæ уæхиу- 
ыл фæхæцынмæ. 
— Уыйадыл Бæрæгъуынмæ фæцалх сты алы аз сæрды 
тæккæ тæмæны. Цавæр заууаты Бæрæгъуын у, нæ зонын, ни- 
куы дзы уыдтæн. Картоф, сойаг, ссад, цыхт, суанг хуыссæны 
цъæрттæ семæ ластой, афæдзбалцы цæуæгау. 
— Цавæр уаргъ у уый, кæд мын Туркмæ нæ лидзут. 
Куыд æй фæзмынц, афтæмæй æдзæрæг бæстæ дæр куы нæ 
у, уæд æм къус-къоппы онг семæ ласын цæмæ хъæуы — ницы 
йын æмбарын. Йе дзы дохтыр хъусдарæг нæ уыди, йе иу. 
Уæд сын уагæры цавæр æххуыс уыдаид уыцы цъымарайы 
бæгъдулæг? Æмæ дын дзы фæстаг хатт йæ фындзы рагъ 
хъæдгом хæлмагæй куы æрбаздæхид Бабу, цæсты бынтæ 
цъæхæй. 
— Уый та циу? 
— Æгæр дзы ануæзтон æмæ телыхъæдыл мæ фындз бацав- 
тон. Уæдæ куыд æнхъæлдтай, æдзух сымах нуазат?— 
хъазынмæ здахы ныхас. 
Фæлæ мæнæн уайтагъд мæ зæрдæ фæкъæпп ласта. 
— Æппындæр мæм хъазын куыннæ цæуы, уый куы зонис. 
Цы уыди, дæу фæрсын? 
— Бауырнæд дæ, мæхæдæг дæр ын ницы зонын. Нæхи 
цынадтам æмæ нæ фысымтæм куыд фæцæйцыдыстæм, афтæ 
тæккæ фæхæрдгæнæны хуыртыл дæлгоммæ куыд ахаудтæн, 
уымæн ницы бамбæрстон. Тæвд доны æгæр афæстаит уыдаин, 
хуры аххос уыдаид, мæ-гъа. 
Æнхъæлдæн æмæ раст дыууиссæдз азы фæстæ феввахс 
Æрджынарæджы мынæг арвæрттывд æмæ йæ гуыр-гуыр 
æргомæй райхъуыст. 
Цалынмæ йæ хæлмаг бадзæбæх, уæдмæ йæ сыхæй дарддæр 
къахдзæф никæдæмуал ауагътон: чи йæм бакæса, уый хæрзаг 
ма зæгъа, йæ фыртæй, йæ чындзæй йæ кæцыдæр фæнадта. 
94 

Кæуыл æмбæла, уыдонæн се ’ппæтæн йæ хабар дзурыныл дæр 
куыд слæудзæн. Æмæ уæд та се ’ппæты уырнгæ нæ бакодта. 
Се ’ппæт нæ, фæлæ иунæг фыдæх адæймаг куы разына, уæд 
уый дæр фаг у кой ауадзынæн. Æмæ иугæр куы айхъуыса, 
уæд ма мæ цард цæй цард у? 
Æрмæст дыууæ къуырийы фæстæ сбæззыд дуканимæ ацæ- 
уынæн. Дæс иуæндæсæмыл æрбаласынц дзул. Æрæгмæгомау 
зынди, фæлæ йæм ницы мæ зæрдæ æхсайдта: кæнæ дзул нæма 
æрбаластой, кæнæ та искæимæ ныхасыл фæцис. Уалынмæ нын 
нæ дуар уæздан хост æрбачындæуыд. Ракастæн æмæ — Хади. 
Кæд иу сыхы цæрæм, уæддæр сонтæй никæй дуармæ 
æрлæудзæн. 
—Мидæмæ, Хади. Кæдæй-уæдæй нын нæ дуар куы æрба- 
хостай. 
— Мидæмæ нæ цæуын. Тæрсгæ ма фæкæн, фæлæ Душинка 
февзæр. Иумæ уыдыстæм дзул æлхæнынмæ. Куыддæр дука- 
нийы асинтæй æрхызтыстæм, афтæ дын уым куы æрхауид. 
Иу мæхъæлон машинæ дзы лæууыд æмæ йæ уыцы фæдыл до- 
хтырмæ бадавтам. Йæ цæрæбон бирæ, нæ базиваг кодта. 
— Æмæ ныр цы фæцис? 
— Мацæмæй йын тæрс: судзин ын скодта дохтыр йæ цонджы 
æмæ фæдзæбæх. Ныртæккæ йæ ардæм хъæуы. Мæнимæ рацæуынмæ 
хъавыд æмæ йæ Римæ нæ рауагъта, тъахтиныл, дам, йæ фæллад 
иугыццыл суадза æмæ уый фæстæ иумæ ацæудзыстæм. 
Римæ — нæ сыхаг чындз, дохтыртимæ кусы. 
— Мæнæ уæ хызын айс. 
Нырма ныр фæкомкоммæ дæн йæ къухы Бабуйы базар- 
мæдзæуæн хызынмæ. 
— Цæуон æз,— фæрæвдз Хади.— Нæхимæ дæр нал ба- 
кастæн, мæ дзул бæласы къалиуыл ацауыгътон æмæ йæ гæды 
исты куы цæнаккаг кæна. 
— Бузныг, Хади, батыхсын дæ кодтам. 
— Цæй-ма, бузныгтæ мын куы нæ зæгъай. Мыййаг, зæгъын, 
дæ зæрдæ куы æхсайа — кæм ис нырмæ? 
Суаин æм дохтыртæм, æмæ уæдмæ æндæр уынгыл куы рацæ- 
уой? Æцæгдæр ын ницы у æви мын зæрдæтæ авæрдта Хади? 
Æмæ мын æй сусæг дæр цы æгъдауæн хъуамæ бакæнид? Кæцы 
уынгты цымæ æрцæуы Римæ куыстæй? 
Дызæрдыггæнгæ кæрты астæу цалынмæ лæууыдтæн, уæдмæ 
Бабу йæхæдæг æрбахызт дуарæй. 
Æввахсæй-æввахсдæр кæны Æрджынарæджы ’рдыгæй арвы 
гуыр-гуыр. 
Тæккæ дыккаг бон фæссихор уыдаид, афтæ искæмæй 
æфсæйнаг лыггæнæн хырх курæг уынгмæ рацыдтæн. Кæсын 
æмæ кæрты ’дуарæй чысыл æддæдæр дойнаг дурыл бады Бабу. 
Йæ цæсгом æнахуыр фæлурс. Бахъуыр-хъуыр ыл кодтон: 
95 

— Уымæй хуыздæр кæм сбадай, уый не ссардтай? Стæй та 
зæгъдзынæ: мæ фæсонтæ риссынц, мæ астæу риссы. 
— Уæртæ Зарæимæ ныхæстæ кодтам. Уый сæхимæ ацыд, 
æз та ма тыхамæлттæй ардæм æрбахæццæ дæн. Мæ хъусты 
гуыр-гуыр æмæ сæры зылд баиу сты. Мидæмæ куы нал бахæ- 
ццæуоны адæргæй ам мæхи æруагътон, æндæр, æнхъæлыс, мæ 
хъалæй бадын уазал дурыл. 
Æнцой йын балæууыдтæн æмæ йæ хæдзармæ бакодтон. 
Тыргъмæ тæккæ бахизæны мын йæ къæхтæ фæдыдагъ сты 
æмæ æрлæмæгъ. Йæ дæларм бацыдтæн æмæ йæ тыхамæлттæй 
диванмæ бахæццæ кодтон, йæ нывæрзæны йын баз авæрдтон. 
— Бабу! Бабу! 
Куыннæ стæй: мард дæр мард æмæ уый дæр, йæ цæстытæ 
æнгом цъындæй. Æнхъæлдæн æмæ хорз нæу хабар. 
— Бабу, Бабу! Нæ мæ хъусыс?— бауыгътон ын йæ уæх- 
счытæ. Нæй, ницы дзуапп дæтты, æнæзмæлгæйæ хуыссы. 
Æппынфæстаг цæстæй ракаст. 
— Цы кодтон, дæ хорзæхæй, цы мыл æрцыд? 
— Мæ уд мын фæхауын кодтай, æндæр цы. 
— Ахæм ма диссаг уа, знон ма раст дуканийы афтæ фæдæн. 
Цы уа, цымæ? 
Хорзæй исты уа, уый мæ нæ уырны. Исты æфсон ын сса- 
рын хъæуы, æмæ йæм загъдмæ фæдæн: 
— Хуыцау дæ уыцы дыргътыл скодта æмæ хойраг дæ хъуы- 
ры нал уадзыс. Уæддæр ма къахыл куыд лæууыс, уый дæр 
мæм диссаг кæсы. 
— Омæ дыргъ уарзын æмæ йын цы кæнон? Гыццылæй йæ 
рахастон æмæ. Мах кæрдоты разæй Къуындзихаты бæлæстæм 
кæсгæ дæр ничи кодта. 
— Цæй, æгæр сæ ма ’ппæл. 
— Уæдæ ма сын сæхицæй искæй бафæрс. 
Цы сæ фæрсон — дыргъафон мæ мады ’рвадæлтæм куы 
сæфтын, уæд сæ цæхæрадонмæ æнæ бауайгæ нæ вæййын. Раг- 
фыдæлтаг бæлæстæ, дыууæфондзыссæдзгай азтæ сыл ма цæуа, 
уый зын бауырнæн у, уæддæр нырма сæ тыхы сты, Джызæл- 
доны тæккæ былыл. Дыргъæй та кæрдойæ æмхицдæр никæцы 
у донмæ, фаг ын куы уа, уæд цæрдзæн æмæ цæрдзæн. 
— Нæ мæ уырны, Къуындзихы кæрдо исчи аййæфтаид. 
Къуындзихы æрцыдмæ фæцæрæд алчидæр — раджы амар- 
ди, фæлæ кæрт абон дæр ма йæ номæй баззад. 
— Гъемæ дæ æппындæр макуы бауырнæд. Æз та дын цы 
уыди, уый зæгъын. Хæлæгæй мæм мардысты сыхы чызджытæ 
уынгæн йæ дæллаг кæронæй йæ уæллагмæ. Æдзух мах 
бæлæстыл æмбырдтæ кодтой. Уалынмæ куырдуаты куы ба- 
бадтæн, уæд мæ мæстæй марынмæ бавнæлдтой: «Ныр дæр-иу 
æппæл дæ кæрдотæй. Куы ацæуай, уæд махæн бæргæ баззай- 
96 

дзысты. Схæр-иу ныр Зилгæйы». Мæхæдæг дæр бæгуы катайы 
бацыдтæн — куыд цæрдзынæн ныр уыцы дыргъахуырæй 
æцæгæлон адæмы æхсæн, акъаци æмæ хæрисæй дарддæр дзы 
ницы зайы, куы зæгъынц, уæд? Рацæй-рабон, æмæ æмбис- 
æндты баззаинаг дыргъдон ам разынди. Мæстæй мæ чи мард- 
та, уыдон мæ фæдыл хуындзау куы æрцыдысты, уæд хæлæгæй 
бынтрн куыннæ атъæппытæ ластой — бæлæстæ раст сæ тæккæ 
дидинæг æфтаугæ æрæййæфтой, фырхæлæгæй сæ цæсты фиу- 
тæ куы атайой, уымæй сын старстæн: «Гауыр, гауыр, ам дæр 
та йæ хъуыддаг куыд ацыди!» 
— О, уыцы рагон таурæгътæ хорз сты, фæлæ айдагъ 
дыргъæй цæргæ дæр никæйма федтон. 
— Омæ, хæринаг мæ зæрдæ куы нæ агура, уæд мын æй 
тыххæй бадарынмæ хъавыс? 
— Зæрдæмæдзæугæ хæринæгтæ мæнæн дæр нæй, фæлæ 
хæдзары цы æрæййафай, уый хорз. Мæнæн дæр сæ мæ зæрдæ 
тынг-тынг бæргæ нæ агуры, фæлæ йæ уæддæр зонын: æнæ хой- 
раг фæцæрæн нæй æмæ йæ бахæрын цыфæнды зæрдæцъæхæй 
дæр. 
— Ныууадз-ма мæ, дæ хорзæхæй — куы мæ хъæуа, уæд 
къæбицыл гуыдыр æвæрд нæй, бахæрдзынæн. 
Акса, дæ хорзæхæй, уыцы бустæ ныхас та йын цы мини- 
уæг у æрæджыйæ нырмæ? Цыма дзы мæхицæн исты агурын. 
Горæты куы æрбынатон стæм... Æрбынатон, зæгъгæ, цас 
бынатон уыдыстæм: Джеуæргуыбайы æртæ чъиримæ сыхбæс- 
ты цалынмæ æрхуыдтаиккам алы аз дæр, уæдмæ ницы хуызы 
акуымдтаид горæтмæ. Зымæджы нымад æртæ мæйы дзы кæд 
тыххæйты бафæраза, уæд хорз. Мит æххæст нæма сыстдзæн, 
афтæ йæ нал бауромдзынæ: хъæумæ æрфардæг вæййы. Æмæ 
та уæд мæнæн дæр мæ цард цоппайаг: къæвдайæ, хурæй дыу- 
уæрдæм кæн Зилгæйæ Дзæуджыхъæуы æхсæн. 
Ныр ацы фæд-фæдыл зæрдæхъæрмтты фæстæ Джеуæргуы- 
бамæ дæр нал банхъæлмæ кастæн: горæтмæ йæ фæхæццæ код- 
тон дохтыртæм равдисынмæ. Мæхæдæг дæр ыл кæд гуырысхо 
кодтон, уæддæр ма цæмæдæр æнхъæлмæ кастæн, нæ мæ уыр- 
ныдта, фæлæ мын дохтырты тæрхон ме уæнгтæ асаста: скле- 
роз. Низты æбуалгъдæр. Сабийæн суанг авдæнæй фæстæмæ йæ 
зондыл бонæй-бонмæ æфтгæ фæкæны, уыцы низ кæмæ 
фæхæццæ уа, уымæн та мынæггæнгæ цæуы æмæ фæстагмæ 
сабийæ уæлдай нал вæййы. Дзæгъæлы куы нæ дзырдта, дзæ- 
гъæлы, йæхæдæг дæр фæстаг заман: 
— Ахæм ма диссаг уа, цыдæр æнахуыр рохзæрдæ сдæн. 
Дзæгъæлы куы нæ уыдысты мæ гуырысхотæ дæр: цымæ 
цы ’гъдауæн сау æвзалы баисты нæ кастрункæтæ иууылдæр? 
Уæларт хæринаг сæвæрдтаид æмæ дзы-иу байрох, йæхæдæг 
кæнæ уынгмæ афтыдаид, кæнæ цæхæрадоны исты куыстыл 
4Азабæлас 07 

фæцадаид. Уæллæй, хорз хъуыддаг нæу уый: суджы пец ма 
цыфæнды фæуæд, фæлæ газ ахæмтæ нæ бары, æмæ не ’мби- 
сонды хъæр хъуысдзæн. Уæдæ йæ горæтмæ куы схæццæ код- 
тон, уæд уым дæр афтæ. Бинонтæ иууылдæр бон-изæрмæ куы- 
сты, хæдзар та Бабуйы æмæ Лæппыны æвджид. Хæринаг ахъ- 
арм кæныны тыххæй электрон пецы цыппар къæйæ иу 
ссудздзæн, тебæ кæнæ кастрункæ та æндæрыл æрæвæрдзæн. 
Сæрæн цалынмæ уыди, уæдмæ йæм стыр удæнцойы хос касти: 
æркъæпп æй кæн æмæ ссудздзæн, нæдæр æй сæндзарын хъæуы, 
нæдæр алайы фæд уадзы, мигæнæн куыд цæхæркалгæйæ 
æрæвæрай къæйыл, афтæ сыгъдæгæй йæ фæстæмæ дæр рай- 
сдзынæ. Ныр та йæ хъуыр-хъуыр æмæ бустæйæн кæрон нал 
ис: цæмæ хъуыди ацы пец, æгæрмæгур ыл цай стæвдгæнæн 
куы нæ ис, уæд? Цыма æнæхъæн авдуæладзыгон хæдзары 
иннæтæй хъауджыдæр мæнмæ газ æрбауадзинаг сты, науæд 
дзы цыма нæхимæ ирон суджы пец самайæн ис. 
Октябры тæккæ кæрон диссаджы фæлмæн æмæ хъарм 
рæстæг скодта; раст зæгъын хъæуы, изæрыгон айдагъ хæдоны 
уынгмæ нал рацæудзынæ, фæлæ уыйхыгъд боныгон сæрд 
вæййы æмæ сæрд, хуры судзгæ тынтæ алкæй аууонмæ тæрынц. 
Фæстаг хъæрмттæ сты, æвæццæгæн, иугæр фæкъæвда куы баф- 
æраза, уæд фæззæг йæхионтæм бавналдзæн æмæ æддæ зæрдæйы 
фæндиаг нал абаддзынæ. Æмбарынц æй зæрæдтæ, æмæ сæ горæ- 
таг цанæбæрæг зылдтытæ куы ахицæн вæййынц хæдзары 
мидæг, уæд кæртмæ сæхи райсынц. Иугæр сæ иу йæхи æруа- 
дзæд æнгузы бын дæргъæй-дæргъмæ бандоныл, æндæра уай- 
тагъд бакъорд вæййынд. Бабу дæр сæм рудзынгæй куыддæр 
фæкоадкоммæ уа, афтæ йæ мидæгæй бастæй дæр нал бауром- 
дзынæ. Цалынмæ устытæ æвдæлон дæргъвæтий ныхас 
фæкæнынц, уæдмæ Лæппын та змисæй фæхъазы чысыл 
æддæдæр. 
Уыцы бон дæр дзæвгар фæбадтысты бæласы бын. Лæппынæн 
дæр дзы хъазыны æмбæлттæ фæцис æмæ йæ мидæмæ нал хас- 
та йæ къах. Фæлæ иугæр устытæ куы рахæлиу сты, уæд ма 
йын æнæ цæугæ цы уыд. Лифтмæ бахызтысты æмæ къæпсыр 
балхъывта Бабу: кæцы уæладзыгмæ уыдаид, мæ-гъа, нæхи 
къæсæрыл æви искæй дуармæ — сгуырысхо Бабу. Уæладзыгæй 
уæладзыгмæ фистæгæй зилын байдыдтой кæрæдзи къухтыл 
хæцгæ: нæ фатер кæцы у, уый нал ардтой; алы уæладзыджы 
дæр бынтон æмхуызон дыууæ дуары, бынтон æмхуызон дуа- 
ры хæцæнтæ дар — марадз æмæ йæ равзар, кæцыйы цæрæм; 
æрмæст ын уæладзыгмæ кæнæ дуарыл фидаргонд нымæцмæ 
гæсгæ ис базонæн; Лæппыны сæр нæма ахсы, Бабуйы сæр та 
ахсгæ нал кæлы уæладзыггай нымайын; сывæллон ын куы иу 
дуармæ бацамоны, куы иннæмæ, æмæ бынтондæр сдызæрдыг, 
суанг ма — цæй æнхъæлæй, марадз æмæ йæ базон — лифты 
98 

фæскъуыммæ дæр бакæсынц, афтæмæй асинтыл куы уæлæмæ 
хизынц, куы дæлæмæ; дуар бахойын та чи йæ сæрмæ хæссы 
— куы йыл фæхудой, мыййаг. 
Кæдмæ афтæ фæзылдаиккой, Хуыцау йæ зонæг, хорз æмæ 
уæдмæ мæхæдæг æрбахæццæ дæн. Фатеры дуар бакодтон — 
æмæ дзы ничи. Ау, уæдæ кæм хъуамæ уой? Кæрты æмæ уын- 
джы дæр сыл куы нæ бамбæлдтæн. Уæттæм, балкъонмæ, хæри- 
наггæнæнмæ, уазæгдонмæ, суанг къæбицы къуыммæ бакастæн. 
Никуы æмæ ничи. Сыхæгтæй искæмæ бадой? Æмæ сыхæгтæм 
дæр мæлæты цæуаг куы нæ у. Дзæбæхдæр акæсын хъæуы 
кæртмæ, нырма дзы чидæртæ куы бадынц. Нæ, куы æрбацæй- 
цæуын, уæд мæ æнæ ауынгæ никуы фæвæййы Лæппын — 
йæхæдæг куы нæ фена, уæддæр ын йе ’мбæлттæ ацамонынц,— 
«дада, дада!» хъæргæнгæ æрбатæхы æмæ мыл атыхсы; фыр- 
диссагæй йæ дзыхы ныхас нал фæбады, афтæмæй мын хабæрттæ 
кæнынмæ фæвæййы: «Дыууæ халоны быруйы сæрыл фæхыл 
сты æмæ дзы иу иннæйы сæр йæ бырынкъæй ныкъкъупп лас- 
’та», «Бертикæн йæ папæ велос балхæдта æмæ йыл мæн дæр 
бауагъта абадын», «Динкæ къæбылатæ ныййардта уæртæ бы- 
ронуадзæны фарсмæ, цæуæм-ма, фен сæ». Ацы Динкæйы 
диссæгтæ та бонæн диссаг сты: куы гæдыйы бæласмæ басырд- 
та æмæ йæ æрхизын нал уагъта, куы лæппутæй чидæр 
фæздæгдзæф тахынæг бахордта æмæ йæ тæфæй базыдта, йæ 
фæдыл зылдис æмæ зылдис, йæхи дæр ахæм хъуыди. 
Къæсæрæй рахызтæн æмæ сæ ныхас мæ хъустыл ауади. 
Бынæй кæмдæр, асинтыл. Ныр цымæ цæуыл зæрдæхауд 
фæдæн, уымæй мæ бафæрс, уæд цы дзуапп раттин? Цæй 
æрæгмæ хæццæ кæнынц, дæ хорзæхæй? Æнхъæлдæн æмæ 
дæлæмæ фæцæуынц. Цы хъуыддаг ма сæ ис изæрыгон æдде? 
Асинтыл рæвдзгомау æруадтæн æмæ сæ дыккаг уæладзыджы 
фатертæй иуы дуармæ кæрæдзи къухтыл хæцгæ æрæййæфтон. 
— Мах та нæ хæдзар нал арæм,— фæхæрзæггурæггаг мæм 
Лæппын. . 
Бабуйæн дæр йæ цæсгомы тыхстхуыз æнхъырдтæ æрлæмæгъ 
сты, фæлæ йæм хардзау æркаст сывæллоны ныхас: 
— 0, нал арæм, уæдæ. Хæрзаг ма банхъæла, æцæгдæр 
фæдзæгъæл дæн. 
— Нал арæм, нал,— комдзог ыл рацыд, ныффæрск Лæппын. 
— Знон дæр ма афтæ нал ардтам æмæ фæстæмæ кæртмæ ахыз- 
тыстæм, цалынмæ Блу æрбацыд, уæдмæ фенхъæлмæ кас- 
тыстæм. 
Кæс-ма, мæнæн та кой дæр ницы скодтой. Æмбæхсгæ йæ 
бакодтаид æви йæ хъус не ’рдардта? 
— Сымахимæ фæнды дзур, фæнды ма — ничи уæ 
басæтдзæн,— тæргайæ йæ къух ауыгъта Бабу. 
Тæккæ дыккаг бон хицауы стъолыл курдиат æрæвæрдтон: 
99 

мæ хæдзары уавæртæм гæсгæ мæ куыстæй суæгъд кæнут. Нал 
мæ хъæуы мызд дæр, куыст дæр, иу дæр. Рынчынгæс æрбад- 
дзынæн, æндæр гæнæн нæй. Мæнæй фылдæр хæс никæуыл ис 
йæ разы æмæ йæ уæлхъус дæр æз хъуамæ бабадон. Кæдмæ? 
Кæдмæ бахъæуа, уæдмæ. Ау, уый йе ’взонг сæр мæн тыххæй 
куы сфизонæг кодта, ныр мын фараст æмæ дыууиссæдз азы 
куы бады сидзæргæс. Цæттæ дæн æз дæр — æрмæст мын цæргæ 
кæнæд — фараст æмæ дыууиссæдз азы æмæ ноджы фылдæр 
рынчынгæс фæбадин. Æмæ куыд уыдзæн æнæ мыздæй? Æнцон 
нæ уыдзæн. Хæргæ та цы кæндзыстæм? Стыр фыдæбæттимæ 
кæй ралæгтæ кодтам, уыдон кæд мах фæхæссынхъом нæ ра- 
зыной, уæд нæ-иу Хуыцау стонгæй амарæд. 0, хæдæгай, тынг 
буц кæмæй у æмæ стыр æхцайыл кæй нымайы, йæ уыцы пен- 
си та: æнæхъæн цыппар туманы. Гъе уæууæй, мæнæ паддза- 
хад, цымæ дæлдæр цæуылнæ ныххауыс — фылдæр туджы- 
зæйтæ дæ ныккалын хъуыди цыппар туманы тыххæй. Уæвгæ 
йын райдайæны цыппæрдæс сомы куы уыдысты, стæй та аст 
æмæ ссæдз сомы. Æмæ фæстагмæ цыппар туманы. Уæлбыл. 
Уыдонмæ нæ Хуыцау макуы архауын кæнæд, фæлæ уыдоны 
æвджидæй чи баззад, ахæмтæ дæр дзæвгар куы сты, æндæр 
куы ницæмæ у се скаст. Уæд цымæ сæ цармы цæуылнæ бабы- 
ры Уæрæсе, кæй цæсгомæй рацæуы паддзæхты рæгъмæ? 
Æртæ уатæн се стырдæры — йæ хуыссæн, фæтæнгомау ди- 
ваныл. Йæ хуыздæр бонты дæр æм — иугæр хæринаггæнæны 
ма змæлæд æмæ йæ зилæнтæ ахицæн уæд, æндæр æм уыцы 
диваныл йæхи æруадзынæй дзæбæхдæр ницы каст, куыддæр 
ын-иу амал фæцис, афтæ. Йæ уæлæ чырынтæ бæзджын 
кæлмæрзæн æмбæрзтæй-иу батымбыл. Йæ куыстытæ йæ ни- 
кæцырдыгæй домдтой, уæдæ зымæгон кæрты дæр нæ абаддзынæ 
устытимæ. Кæд æй бафæнда, уæд рæстæг марынæн æмæ йæ 
зæрдæйы дзæбæхæн исты мигæнинаг райстаид. Йæ уарзондæр 
куыст — къуымбилимæ архайын. Кæд сæ даргæ ничи кодта, 
уæддæр цъындатæ бийынæй не ’фсæст. Кæд сæ зымæг-зымæд- 
жы дæргъы исчи дыууæ-æртæ хатты скодтаид йæ къахыл, уæд 
хорз. Стæй уæд цы къуыммæ бахаудзысты, хæйрæг йæ зонæг. 
Уалынмæ афæдз, дыууæ азы фæстæ искæцæй разындзысты, 
æцæг конд кæмæн уыдысты, уымæн нал фæбæззынц æмæ та 
сæ райхалы хъуырхъуыргæнгæ. 
— Гъер марадз, æз сыл фыдæбон фæкодтон, адон та сæ ар- 
фгомау баппарынц. 
Æмæ та ногæй бавналы бийынмæ. Æрмкъухтæн ма ницы у 
— дарæм сæ, цалдæр азы фаг дæр свæййынц. Уæдæ къуымбил 
хæдон дæр афтæ. Уыцы бæзджынгомау æй сбийдзæн — кæрц 
вæййы æмæ кæрц. Хистæрæй кæстæрмæ хауы, дарынц æмæ 
йæ дарынц, уæддæр ын сихсийæн нæй. Æмæ та боныфæстагмæ 
халгæ æрцæуы цъындайагæн, хъуырбæттæйнагæн, 
100 

æрмкъухагæн. Уыдæттæм йæ зæрдæ куы нал. фехсайы, уæд та 
гобæттæй искæцы райхалы. Ваннæйы йæ цалдæр боны фæу- 
дайдзæн, уый фæстæ йæ слæмары æмæ лоджæйы æрытауы. 
Ницуал æмæ ницуал ын фентысы уыцы уазалы схусмæ. Иугæр 
куы бахус уа, уæд диваны цур ныллæг бандоныл сбаддзæн 
æмæ уырзæй æхсæдынмæ бавналы. Кæрон нал æмæ нал вæййы 
уыцы куыстæн. Йæ каст уымæ нæу æмæ йыл тагъд дæр нæ 
фæкæны — æвæджиауы рæстæгмарæн, цалынмæ бинонтæ куы- 
стæй æмæ скъолайæ æрбамбырд уой, уæдмæ. 
Ныр дзы байрох сты уыдæттæ. Хуыссæн æй йæхимæ æлва- 
сы æмæ æлвасы. 
Ногбонтæм бынтон æруатон. Æз та ма йæм фæсæрæндæрмæ 
æнхъæлмæ кастæн. Дохтырты ныхæстыл æууæндгæ у, æндæр 
цы. Уæддæр мын се ’ппæт кæм схъæр кодтаиккой. Хæрзаг 
зæгъынц: багъæц, æвзардзынæ сæ дæхæдæг, цæуыл дын рага- 
цау дæ зæрдæ сæттæм. Чи зоны, æмæ раст дæр сты. Хосæй 
цыдæриддæр рафыстой, уыдон се ’ппæт дæр бæргæ самал код- 
тон. Аскорбин, аминалон, но-шпа. Æмæ исты æххуыс куы 
уаиккой. Уæддæр уадз æмæ зæрдæ ма ’хсайа, искуы афтæ куы- 
ннæ фæсмон кæнон: æххæст ма уыцы хос дæр самал хъуыди, 
уæд та ма йын æвдадз разындаид. Цымæ сыл дохтыртæ 
сæхæдæг æууæндой? Куы нæ æууæндой, уæддæр дын нæ бас- 
æтдзысты. Дохтыры хæс — йæ рафыссын, феххуыс уа, ма 
феххуыс — уый та йæ æрхъуыдыгæнæджы хъуыддаг у. 
Йæ хæрд æппындæр мæ зæрдæмæ нæ цæуы. Афтæмæй, дам, 
ахæм рынчынæн хæринагæй æппын нæ вæййы бафсис. Бабу 
та хæргæ цас нæ кæны, уыйас æм бон-изæрмæ хæринаджы 
кой вæййы. Йæ царды стырдæр сагъæсæй баззад, нæ дзы фе- 
рох сты æххормаг азтæ æмæ та ногæй искуы куы ралæууой, 
уымæй тынгдæр ницæмæй тарст, уыцы хъуыды фæсырдта йæ 
сæрæй иннæ хъуыдыты æмæ дзы иунæгæй ныффидар. 
Нал æм ис хъаруйы цъыртт. Йæ зæрдæйæ, цæмæ сысты, 
марадз æмæ йæ базон, фæлæ фатеры иу кæронæй иннæмæ йæ 
бон ацæуын нал у æнæ æнцойæ, цалдæр хатты хаугæ дæр æркод- 
та. Хъуыддаг дæр æй кæм цы ис — æрмæст бахæрынмæ кæнæ 
йæхи хъуыды цы сыста, æндæр. 
<Æ]дзух йæ фарсмæ дæр куыд хъуамæ лæууон — фаллаг уаты 
исты акусыныл бæргæ æрбадьш, фæлæ зæрдæ æдзух рынчынмæ 
æхсайы, чысыл сыбыртмæ дæр æм рауайын. Ноджы ма поро- 
лонæй диванæн нæдæр йæ хъинцъ фæцæудзæн, нæдæр исты; 
куы рахиза, уæддæр цалынмæ дзабырты чыртт-чыртт ссæуа, 
уæдмæ йæ нæ базондзынæ. Боныгон — зæрдæхсаинаг, æхсæвы- 
гон та — бынтон сагъæсаг. 
Йæхиимæ ныхас кæна, мæнмæ дзура—иу уатæй иннæмæ йын 
равзарæн нæй, фæлæ куыддæр сдзуры, афтæ йæм рауайын. 
— Исты дæ хъæуы, Бабу? 
101 

— Мæн бæргæ ницы хъæуы, фæлæ уыцы лæппуты мæстæй 
адæймаг куыннæ ныддæнгæл уа. 
—Кæцы лæппутæй зæгъыс? 
— Фаллæгтæй, æндæр кæцытæй. Гæмос æмæ Мысостæй. 
Бинонты хабар сæ афоныл иу дæр цæуылнæ бакодта, уымæй 
сæ бафæрсæг нæй. Æппын цыма уыдоны аккаг Иры зæххыл 
ничи разындаид. Ныр дын бон-изæрмæ уыцы судзгæ хурмæ 
трактор дæ уыргтæ фæхрйæд, фæскуыст фæлладæй æрбацу æмæ 
дын хъарм хойраг дæ цуры мачи æрæвæрд, фæлæ дæ аходæн 
дæр æмæ æхсæвæр дæр айдагъ хус къæбæрæй ахицæн кæн. 
Мæхиуыл дæр лъæззы цыма ныххæцыд, уыйау мын бауай- 
ынмæ ницуал æнтысы. Алывыд сын акалин, кæд цæуыл æнæ 
устытæй сæхи ныззæронд кодтой. 
Йе ’фсымæртæй зæгъы. 
Бæргæ, бæргæ, Бабу, æнæусæй дæр дын бæргæ куы рацар- 
даиккой. Фæлæ сæм хæсты тæккæ фыццаг бонты куыд фæсид- 
тысты, афтæ æвæдæй фесæфтысты, сæ кой, сæ хъæр нал 
райхъуысти, йæ сидзæрты фæдыл дзыназгæ, æнæ ныгæнæгæй 
баззади йæ зæронд фыд. 
Гæмосæн бæргæ æрхастой бинойнаг, Зинæ йæ ном, хæсты 
тæккæ хæдразмæ. Дыууæ мæйы ацардаиккой æви æртæ, 
бæлвырд æй нæ зонын.Уалынмæ лæг хæстмæ ацыди, ус та 
æнхъæлмæ кæсынтæ байдыдта. Æнæхъæн авд азы фæбадт, æнæ 
зæрдæхудтæй, "а" æмæ "о"-йæ фæцард йæ зæронд хицау æмæ 
æфсинимæ. Уæдмæ мард чи фæци, уымæн йæ марды хабар 
сыхъуысти, сыздæхинаг чи уыди, уый та здæхгæ скодта. 
Кæдмæ хъуамæ фенхъæлмæ кастаид Зинæ? Йæ бон куы ба- 
зыдта æмæ куы бамбæрста, йæ бадт дзæгъæлы кæй у, уый, 
уæд æнæхъинцъæй сыстад æмæ цæссыгæй йæхи æхсгæ йæ 
цæгатмæ фæцыди. 
Цард-цæрæнбон нымадæй æрмæст цалдæр хатты федтон 
Бабуйы кæугæ. Уыдонæй иу хатт — Хъæрмæдоны фæстæ. Йе 
’рыздæхыны дыккаг бон мидæггаг уатмæ йæхи байста иуафо- 
ны. Ницы йæм мæ хъус æрдардтон, зæгъын, æвæццæгæн та 
æд дзаумæттæ йæхи диваныл æруагъта. Дуарæхгæд уаты рæзты 
куыд фæцæйцыдтæн, афтæ мæ хъустыл гуырысхойаг фуртт- 
фуртт ауади. Мидæмæ бахызтæн. Диваныл бады æмæ йæ 
цæссыгтæ къухмæрзæнæй сæрфы. Ау, ныртæккæ дæр ма 
дзæбæх куы ныхæстæ кодтам, уæд дзы æвиппайды цавæр маст 
бацыдаид? 
— Кæугæ кæныс, Бабу?— æрлæууыдтæн йæ разы. 
— Ницы кæуын,— багæды мæ кодта цæстæй хъусмæ, йæ 
къухмæрзæн армытъæпæны æууæрдгæ. 
— Куыд ницы кæуын у, дæ цæссыгтæ куы хъарынц, уæд? 
— Ныууадз-ма мæ, ацу æмæ дæ куыстытæ кæн. 
Уыцы бустæхуызæй. 
102 

Рагæй дæр мын йæ цæссыг уынынæй зындæр ницы ис, 
мæхиуыл сгуырысхо вæййын: кæд дзы æнæбары маст бауагъ- 
тон æмæ йæ мæхи сæр нæ ахсы. Æви дзы мæ фæсаууон би- 
нонтæй искæцыйæ маст бацыдаид? Æниу дын æй ма схъæр 
кæна — ардауынау æм фæкæсид. 
— Хорз æй куы зоныс, нæ дæ ныууадздзынæн, уый, уæд ма 
мæ цæмæн бирæ дзурын кæныс? Ницы мæ сæрæн зонгæйæ 
мæхиуыл сдызæрдыг вæййын иу хаттæй иннæмæ. 
— Æнæмæт дæ Хуыцау уадзæд. Ацу стæ, сфæлмæцын дæ, 
куы мæ баййарыс, уæд. — Цæсты хаутыл ауыгъдæй цы 
æртæхтæ баззади, уыдон ныссæрфта æмæ хæкъуырццæмхæццæ 
арф ныуулæфыд. — Зинæйы ма кæцæй хъуыды кæндзынæ? 
— Цавæр Зинæйы? 
— Гæмосы ус Зинæйы...— йæ хъуыртæ ахгæдтой æмæ та 
цæссыг рахъардта. 
— Ау, куыд æй хъуамæ ма хъуыды кæнон?! Джызæлмæ 
бафтгæйæ мæ-иу фырцинæй куы фæцæй ныхъуырдта: 
буцдæрæн мын цы хæринаг акæна уыцы мæгуыр заманты, 
цæмæй мæ барæвдауа. Кæцæй ма дæ зæрдыл æрлæууыд? 
— Æмæ мæ рох та кæд уыди? Хъæрмæдоны амбæлдыстæм. 
Хæринаггæнæгæй дзы кусы. Æз æй зонгæ дæр ма кæцæй ба- 
кодтаин, фæлæ мæм йæхæдæг æрбауади, диссаджы цинтæ мыл 
ныккодта. Æз та йæм уыцы уазалæй фæтигъ дæн æмæ йæ ныр 
мæ зæрдæмæ хæссын æрæджиау. 
— Уанцоны тигъ нæ уыди, Бабу. Ахæм хъæбæр зæрдæйы 
хицауæй дæ куы нæ зонын. 
’— Мæ-гъа, мæхæдæг дæр æрæджиау дисы бафтыдтæн 
мæхиуыл. Фæлæ мыл уыцы сахат цы ’рцыди, уый абон дæр 
не ’мбарын. 
Мæгуырæг, Зинæ. Мæнæн дæр ма куы фæхъыг сты Бабуйы 
ныхæстæ. 
— Æмæ йæм дзургæ дæр исты фыдæх скодтай, мыййаг? 
— Ницы йæм фыдæхæй сдзырдтон, фæлæ мæ зæрдæ сонтæй 
фæдур æмæ йын йæ бæстон рафæрс-бафæрсæн æнæбары "о" 
* æмæ "нæ" дзуаппытæ фæлæвæрдтон. Æппæты разæй мæ дæуæй 
афарста. 
Фæстаг хатт æй куы федтон, уæдæй цыма æнæхъæн 
æхсæрдæс æмæ ссæдз азы нæ рацыди, фæлæ тæккæ знон уыд, 
афтæ бæлвырдæй ауад мæ цæстытыл. Тыхст æмæ уырыдæй 
дарддæр ницы федта царды мидæг, уæддæр æдзух худæнбыл, 
хъæлдзæг, йæ фезмæлдыл цæст нæ хæцыди, дыууæ зæронд 
къодахы — сæ мæгуыры æдде ма немыцы заман хъæдмæ куы 
фæлыгъдысты, уæд уырдыгæй фæстæмæ хъæумæ бынтон 
куырмæй æрыздæхт Гацыр — ныфс æмæ удæнцой. Цал хатты 
æфтыдтæн мадырвадæлтæм, уал хатты: "Мæн-нæ-ма нæ 
хæрæфырт цæйас лæг ссис!" Æртындæс-цыппæрдæс азы мыл 
103 

цыди, уæддæр мæ-иу гæдыйы лæппынау рогæн йæ хъæбысы 
фелвæста. Уайтагъд-иу асин цармæ ацарæзта æмæ-иу ыл, йæ 
къухы фысæлвынæн хæсгард, афтæмæй сфардæг, хъайвантыл 
уæгъдæй æвæрд фæйнæджыты гыбар-гыбур йæ къæхты бын 
ссыдаид. Дыууæ уафсхор æрчъиагимæ-иу фæстæмæ æрхызт 
æмæ-иу æй удайынмæ бавæрдта. Стæй уæд йæ къухы чиныг 
февзæрдаид, кæцæй-иу æй райста, уый никуы бафиппайдтон. 
Зыдта йæ: уымæй зынаргъдæр мын никæцы лæвар у, æмæ йæ 
алы цыдæн дæр цæттæйæ дардта. Æз дæр ыл-иу хъæрццыгъайау 
мæхи ныццавтон, сывæллæтты чиныг уыдаид æви æппындæр 
кæм ницы æмбæрстон, ахæм; уырыссагау æви иронау, æмæ-иу 
мæ дыргъ дæр æмæ адджинаг дæр байрох. 
Раст зæгъын хъæуы, цины хос мын цас уыди чиныг, маст 
дæр мын уыйас æрхаста. Немыцы Джызæлæй фæсурыны ха- 
бар куыддæр фехъуыста мамæ, афтæ йæ цæгат бабæрæг кæны- 
ныл скатай: "Цы фæцадаиккой уыцы дыууæ мæгуыр зæрон- 
ды?" Ской йæ нæ уагъта Яи: "Куыннæ стæй, фæсырдтой сæ! 
Цы нæ дам-думыл баууæнддзынæ, ахæм цæй. Раст сабийау. 
Дæ разы дуар байгом кæн æмæ байхъус, куыд сæ фæсырдтой, 
уымæ. Айонг чи схæццæ, уыдоны ма исчи фæсура, нæ зо- 
нын". Дуарæхгæдæй дæр хæдзармæ дзæбæх хъуысыдысты сар- 
мадзанты уæззау гуыппытæ æмæ минометты цæлхъытæ, пу- 
леметты мынæг къæр-къæр. Кæм сты, уымæн æз цы зыдтон, 
фæлæ хистæртæ дзырдтой: Къардоны фале Æрыдоны æмæ 
Нартыхъæуы уыди хæст йæ тæккæ цырынæй, уырдыгæй хъуы- 
сыдысты гæрæхтæ — фæззыгон дымгæ кæцырдæм фæзила, 
уымæ гæсгæ — куы хъæрдæрæй, куы мынæгдæрæй. Цалдæр 
боны фæстæ сындæггай адард сты, стæй сæ æппындæр нал 
хъуыстам. Æмæ та уæд мамæ дæр ногæй райдыдта йæ цæгаты 
кой. Уæдмæ Дзагъулаты Зауырбеджы ус Зези — уый дæр 
джызæйлаг чызг — куыддæр амæлттæй йæ цæгатмæ фæхæццæ 
æмæ æрхаста бæлвырд хабар: хъæу æцæгдæр суæгъд, фæлæ 
тынг пырхытæ у, кæд дзы немыц æрмæст къуыри фесты, 
уæддæр; ма ’хсайæд уæ зæрдæ, сымахонтæ иууылдæр сæрæгас 
сты; хъæдæй куы æрыздæхтысты, уæд хæдзар куыд ныууагъ- 
той, афтæ йæ æнæхъæнæй æрæййæфтой. Уæддæр мамæйæн йæ 
зæрдæ æхсайдта æмæ йæ Яи дæр нал бакъуылымпы кодта: 
ацу, фен сæ дæхи цæстæй æмæ дæм алы сахат уыцы кой мауал 
уа. Æз дæр бæргæ сагъуыдтæн, фæлæ мæ ской дæр нæ бауагъ- 
той, иннæ хатт ацæудзынæ, зæгъгæ. Зонын æй уыцы иннæ 
хатт хабар — асаинаг мæ куы вæййынц, уæд фæдзурынц афтæ. 
Æмæ та ралæууыд иннæ хатт дæр, æрмæст æм дыккаг азы 
æмбисмæ æнхъæлмæ кæсын бахъуыд. Горæтæй Джызæлмæ нын 
фистæгæй цæугæ рауади, афтæмæй-иу хæсты размæ та 
кæддагæй æмбæрзт автобусы бабадтыстæм. Бабадтыстæм, 
зæгъгæ дзы бадæн мæнмæ нæ, фæлæ мамæмæ дæр никуы æрха- 
104 

*Уд> уымæн æмæ дзы æгъдау раттын кæмæн хъуыди, ахæм 
хистæртæ æнæ разынгæ нæ фæцадаид. Цыдæр-уæддæр нæ-иу 
бынатмæ фæхæццæ кодтаид дзыхъытæ фæндагыл гыбар-гы- 
бургæнгæ æмæ хойгæ. Ныр та джызæлдзауты къорд фистæгæй 
араст; зæронд уæлмæрды фале сосайæ рахизырдæм фæсаджил 
къахвæндаг æмæ суанг Джызæлы онг йæхи амыдта астæумæ 
кæрдæджы æхсæнты. Уæды онг сæм афтæ æрæгмæ никуы 
фæдæн æнæ бафтгæ æмæ мыл уæлдай цин бакодтой мæ мады 
’рвадæлтæ; мæнæн та мæ гыццыл зæрдæ, æвæццæгæн, фыц- 
цаг хатт срыст адæймаджы мæгуыры уындæй; куырмы кой 
хъусгæ нæ, фæлæ йæ уынгæ дæр нæ фæкодтон: Ефæндыйы; се 
’мкъул Дзагъулаты тутамæ-иу куы схызтыстæм, уæд нæм 
уырдыгæй дзæбæх зынди — армыдзаджыйас урсбоцъо зæронд 
лæг, йæ сæры тенка йын тыххæйты æмбæрзы гыццыл сау 
тымбыл худ; сæ кæрты йын хæдзары рæбын урс кæддагæй 
цатыргонд æмбæрзæн, йæ быны — ерджен, йæ алыварс — базтæ 
æмæ мутакатæ, йæ къухы — боннымайæнтæ, рæстæггай сæ 
йæ куырæты фæдджийы æрæвæры æмæ сау сæракцъар егъау 
Хъуыран райсы æмæ йæ сыфгай фæлдахы; æнæнцойæ сабыр- 
гай цыдæртæ дзуры æмæ дзуры араббагау; ламазафон æм йæ 
ус Госæнагъуæ хъуывгъан æмæ тасимæ рацæуы, къæхтæ, 
къухтæ, цæсгом æрæнхъæвзы, ердженыл сæгъдзарм æрытауы 
æмæ ламаз райдайы. Æмæ уый, Ефæнды уыди, Хуыцаумæ мын 
тæригъæд ма фæкæсæд, æрмæст ме ’рвад, куырмæй йæ 
æрæййæфтон; ам та мæнæ мæхи Дада уаты къуымты, хæдзарæй 
кæртмæ, кæртæй чъылдыммæ кæнæ уынгмæ йæ развæндаг 
лæдзæгæй сгаргæ цæуы; хъæдмæ куы фæлыгъдысты немыцæй, 
уæды онг йæ цæстытæй хъастгæнæг никуы уыди, хъæды ны- 
мад цалдæр бонмæ бынтон куырм бацис, афтæмæй æрыздæхт, 
æмæ ныр кæм æрбынатон уа, уым йæхимæ хъусгæйæ бадгæ 
баззайы; минут æнцой чи нæ зыдта æмæ кæдæмдæриддæр 
фæкомкоммæ уыдаид, уым куыстаг чй ссардтаид, йæ цума 
сæххæст кæнынмæ æхсызгонæй кæмæн згъордтон, уыцы Да- 
дайæн стыр зивæджы хос ссис йæ къах айсын. Дада мæхи 
Дада куы у, уæд ын уагæры ахæм карз тæрхон хаст цæмæн 
æрцыдаид? 
Мæ хъынцъым мын æнæ бафиппайгæ кæм фæцадаид Зинæ 
æмæ мæм сабыргай фæсидт уаты дуарæй: "кыс-кыс-кыс..." — 
^кæд цæстæй нал уыны Дада, уæддæр æфсæрмы кæны уæлдай 
хатт йæ рæзты ауайынмæ; куы йæм фæкастæн, уæд мын ра- 
хиз къухы амонæн æнгуылдзæй ацамыдта: ардæм рауай, га- 
лиу къух та йæ чъылдыммæ дары; бæрæг у — цыдæр дзы 
аембæхсы. Базгъордтон æм. Нæ фæрæдыдтæн: йæ къухы ра- 
зынд чиныг — "Куыд æхсыстис æндон". Уæды онг мын. ахæм 
бæзджын чиныг никуыма радта. Ноджы ма иронау. Тыргъмæ 
схизæн фæйнæгæй къæпхæныл æрбадтæн æмæ йæ рафæлдах- 
105 

бафæлдахыл фæдæн. Нывтимæ. Нывтæ дæр куыннæ, фæлæ 
ахæм бæзджын уæвгæ дæр никуал федтон, фарон сæрд Оляйы 
ардыдæй Яи папæйы чйнгуытæ пецы куы басыгъта, уæдæй 
нырмæ. Ардыгæй скъоламæ цалынмæ цæуон, уæдмæ мын 
кæсыны фаг уыдзæн, æндæр цы. 
Æртыккаг бон нæхимæ рараст стæм; ногæй та уыцы ас- 
тæумæ кæрдæджы æхсæн къахвæндагыл. Къæбылайау разæй 
рæвдзгомау уадтæн, чиныг мæ дæларм, афтæмæй; мæ фæстæ 
мамæ æмæ Зези, ноджы ма цалдæр усы. Сырддонцъиуыйас 
гæлæбутæ — хъуынджын сау базыртæн сæ бæстастæу цæсты 
гагуыйы æнгæс бур зиллаччытæ, базырты кæрæттыл тарсырх 
æмæ сæнтурс аив тæппытæ; ставдгомау рихитимæ — пæр-пæр 
кæнынц фæндаджы сæрмæ; æртæх æххæстæй нæма сыстад æмæ 
фæндаггæроны алыхуызон дидинджытæ сæ тæккæ ногæхсад 
хъоппæгæй лæууынц, гæлæбу сыл куы æрбады, уæд йæ уæзæй 
зына-нæзына банкъуысынц æмæ цалынмæ дидинæджы мыд 
цъиры, уæдмæ сæ зыр-зыр цæуы. Æнæ æрцахсгæ дзы нæй — 
Зилгæйы æхæмтæ никуыма федтон æмæ сæ лæппутæм дис- 
сагæн æвдисдзынæн. Сæ базырты базмæлд уæзбынгомау бæргæ 
у, фæлæ æнæнхъæлæджы рог стæхынц, дыууæ армы йæм 
æрæхгæнынæввонг куыддæр бахæссай, афтæ. Ноджы ма мын 
чиныг дæр хъыгдарыны хос у дæлармы æлхъывдæй — гуыл- 
мызау æнарæхст у иу къух. Мæнæ ацы гæлæбуйæн ауадзæн 
нал ис: хъавгæ йæм хæстæг байстон мæхи, дыууæ армы 
æрæхгæнынæввонг куы æрбавæрдтон дидинæгыл, уæд чиныг 
мæ дæлармæй фæбырыд æмæ рыгыл æрхауди. Рæвдзгомау æй 
фелвæстон, фæлæ гæлæбу аирвæзт. Нæй, нæ рæстмæ кæны мæ 
цуан. Цалдæр къахдзæфы фæстæ та ногæй æрхауд мæ чиныг. 
— Рыджы æвдулынмæ дæм æвгъау нæ кæсы уыцы чиныг — 
стыр буцæн дын æй куы балæвар кодтой дæ мады ’рвадæлтæ? — 
сдзырдта мæм мамæ. — Æри-ма, æз æй мæнæ мæ хызыны 
сæвæрон æмæ мауал æрхау-æрхау кæна. 
Раттон æм æй. Гæлæбудзуанæй мыл нæ даргъ фæндаг фæцы- 
быр. Горæтмæ куы æрбахæццæ стæм, уæд ма Зези цавæрдæр 
хæстæджыты æрхъуыды кодта, ацы фæдыл æххæст уыдонæн 
дæр æнæ бабæрæггæнгæ нæй, зæгъгæ. Мамæйæн фæндон бæргæ 
нæ уыди, фæлæ нæ уæддæр нæ ныууагъта. 
Нæ фысымтæн разынд парахат кæрты мидæг ныллæггомау 
хæдзар: къуындæг дыууæ уаты æмæ тыргъ. Дуне сынтæджытæ, 
скъаппытæ, стъолтæ æмæ бандæттæ — истæуыл хи æнæ 
скъуыргæ дзы къахдзæф ничи кодта сæ лæппуйæ фæстæмæ. 
Мæнæй стырдæр, цыдаид ыл Дыууадæс-æртындæс азы, 
хæнкъуытæ, зыхъырдæндаг, дзæргъдзæсгом, йæ сæрыхъуынтæ 
уызыны судзинтау ныттынг сты; сæ къæсæрыл куы бахыз- 
тыстæм, уæд мæм иунæг былысчъил каст фæкодта, стæй мæ 
уæвгæ дæр нал уыдта, æрмæст йæ зилахарæн кæрон нæ уыди 
106 

тыргъæй суанг рæбинаг уатмæ. Сылгоймæгтæн сæ хъæрæй ны- 
хас хъуысти тыргъы пецы цурæй. Куыд æй бамбæрстон, 
афтæмæй сæм цавæрдæр ахсджиаг уазджытæ æрбацæуинаг 
уыдысты — минæвæрттæ сæ хуыдтой — æмæ уыдонмæ сæхи 
цæттæ кодтой, махмæ сæ не ’вдæлди, къуылымпыйы хос сын 
разындыстæм. Æддаг уаты мæ сынтæгæй шифанеры æхсæн 
бандоныл куыд сбадын кодтой, афтæ дзы бадгæ баззадтæн, 
æмæ мамæ æмæ Зези сæ дзуринæгтæ кæд фæуыдзысты æмæ 
дарддæр нæ фæндаг кæд адардзыстæм, уымæ æнхъæлмæ 
кастæн. Зыхъырдæндаг та тыннывæндæгау æнæкæронæй дыу- 
уæрдæм кодта мæ рæзты мидæггаг уатæй тыргъмæ, тыргъæй 
— мидæггаг уатмæ. Мæ акомкоммæ къулыл ауыгъд айдæнмæ 
мæм дзæбæх зынди, мæ чъылдыммæ, миддæггаг уаты цы ар- 
хайæг сты, уый. Йæ бæстастæу парахат стъолыл æрытыдтой 
чырынтæ æмбæрзæн. Дыууæ бынтон хæрзæнгæс чызджы — 
æмхуызон къабаты, æмхуызон куатæты æмæ æмхуызон дза- 
бырты, æмхуызон фæтæн синтæ; сæ иу æддæмæ, иннæ мидæмæ, 
афтæмæй стъолыл æвæрын байдыдтой тæбæгътæ, агуывзæтæ; 
кæд-иу стъолы цур баиу сты, уæд кæрæдзийы æвæрдмæ исты 
аипп æнæ ссаргæ нæ фæцадаиккой æмæ дзыхъхъынногæй 
æвæрынмæ бавнæлдтаиккой, сынтæджы къухтыл, буфеты 
тигътыл, бандæттыл æмæ кæрæдзяйыл сæхи къуырттытæгæнгæ 
æмæ кæрæдзи хъыгдаргæ. Æппынфæстаг се ’вæрдæй райгонд 
разындысты æмæ сæ мидæмæ æрбахизгæ нал федтон. 
Уалынмæ æндæр сылгоймаг — къуырттытæгæнгæ — уатмæ 
егъаугомау тæбæгъы бахаста цыдæр хойрæгтæ æмæ сæ фын- 
гыл æвæрын байдыдта. Айдæнæй мæм разындысты: мæймæ 
булкъ, цъæх хъæдындзтæ, къуыдырфых æйчытæ дыгай 
дихтæй. Æвæрд сæ куы фæцис, уæд мæ рæзты æддæмæ ра- 
ивгъуыдта. Йæ хæдфæстæ фæмидæг хæнкъуытæ æмæ фын- ’ 
джы алыварс æрзылди. Хъæдындзты бынæй цыдæр урс карст 
фелвæста — цыхт кæнæ булкъ — скомдзаг дзы кодта æмæ йæ 
зæрдæмæ нæ фæцыд, дæндагдзæфæй йæ фæстæмæ хъæдындз- 
ты бын авæрдта. Стæй уæд æйчытæм ныдздзагъыр. Февнæлдта 
æмæ се ’ппæтæн дæр сæ буртæ фелвæста, нынныхъуыр-нын- 
ныхъуыр сæ кæны, æвæццæгæн, æгæр сурфых уыдысты, цæххы 
атъыссынмæ та йæ фыртагъдæй не ’вдæлы; бур дзы ис æви 
афтид сты, уый бæрæг куыннæ уа, афтæ сæ иууылдæр 
дæлгоммæ фæфæлдæхта, йæхæдæг æнæуынæрæй феддæ æмæ 
уымæй уæлдай нал фæзынд. Джихæй баззадтæн: ау, фынг уаз- 
джытæн куы цæттæ кæнынц, уæд искуыдæр ма афтæ вæййы? 
— Цæуæм, байрæджы нын уыдзæн,— дуарæй мæм æрба- 
дзырдтамамæ. 
Фысымтæ нæ фæдыл рацыдысты хатыртæ кургæ: сбуцгæни- 
наг нын бæргæ стут, не ’мхæрæфырты лæппу кæдæй уæдæй 
нæ къæсæрыл æрбахызт, цæй, иннæ хатт кæд хуыздæр 
рæстæджытæ скæнид. 
107 

Уый мæнæ уæ уазджытæ фынгыл куы æрбадой, уæд бæрæг 
уыдзæни. Æниу, уæвæн ис, æмæ æйчытæм уæвгæ дæр ма бав- 
налой æмæ ницы базондзысты. 
Калонкæйы онг уырдыг фæлæууыдыстæм æнуд вагоны, 
фæлæ уым дзæвгар адæм ахызт æмæ нæм бынат æрхауди. 
Куыддæр æрбадтыстæм, афтæ мæ къух мамæйы хызыны 
фæтъыстон. Афтидармæй та нæ рауагъта Елмæсхан йæ уаз- 
джыты ацы мæгуыр заман дæр. Æппын мацы — хъæдур æм 
æдзух разыны. Хъæдрæбыны михарæх Джызæлы. Хъæдæй 
дæрддзæф Зилгæйы та æрмæст уæрдонджынты бон у Бæтæхъойы- 
хъæуы кæнæ Заманхъулы рæгътæм фæцæуын æмæ мих æрла- 
сын; уæрдон кæмæ нæй, уымæн та кæд йæ цæрæнмæ хæстæг 
хæрис уа, уæд ын — михаг. 
Газеты мидæг — фиу; хуыздæр рæстæджытæ куы уыди, 
уæд Джеуæргуыбайы æнæ уæныг кæнæ гал никуы ныууагъта 
бинонты Гацыр.— Иу Стырбонæй иннæмæ-иу æй сæ бон ба[хæ- 
рын нæ бацис æмæ афæдзгæйттæ тыхтæй лæууыд цары. 
"Цъылынæй мæрзæгау ныккодтой немыц хæдзар, æгæр-мæгу- 
ыр нартхоры ссады тæпп нал ныууагътой, æрмæст ацы фиумæ 
нæ бацыбæл сты; салдат æй тыргъы хъайваныл ауыгъдæй цы 
банхъæлдтаид, нæ зонын, цымыдисхуызæй йæ райста, сыс- 
мыста йæм æмæ йæ цæсгом банхъырдтæ, раст бæхы хуыррытт 
ныккодта,— худгæйæ радзырдта хабар Елмæсхан фиу газеты 
тухгæ: — Насджынæн замманай у". Уарзын æз дæр фиуимæ 
насджын, æрмæст цалынмæ тæвд уа, уæдмæ. 
Хызын сфæйлыдтон. Зинæйы хуыд дзабыртæ. Цалдæр 
æнгузы, мамæйы тæбын кофтæ —- æнуд вагонмæ куы бахыз- 
тыстæм, уæд æй раласта. Чиныг дзы нæ разынд. Мæ зæрдæ 
уайтагъд фæкъæпп ласта æмæ кæуындзастæй мамæмæ скастæн: 
— Мæ чиныг! 
Цыма мæныл нæ баууæндыд, уыйау мамæ дæр хызын сга- 
рынмæ фæци. 
— Мæ хæдзарыл, мæхи къухтæй йæ куы сæвæрдтон, уæд 
цы хъуамæ фæцадаид? — джихæй скасти Зезимæ. 
— Кæд фæндагыл, мыййаг, схауди, æндæр цы хъуамæ фæуа. 
— Куыд хъуамæ схауа арф æвæрдæй? Кæс-ма, æнгузтæ дæр 
æнæхъæн.къусы дзаг куы уыдысты æмæ дзы мæнæ фондз, 
æхсæз йеддæмæ куы нал ис. Диссæгтæ æмæ æмбисæндтæ! 
Кæд хызын хуынкъ фæци, зæгъгæ йæ бандонæй уæлиау 
систа æмæ йæм бынæй хæрдмæ скаст. Цыма æнгузтæ хъæду- 
ры разæй æркалдаиккой, уый хуызæн. 
— Хæнкъуытæ! — æрбалæууыд мæ зæрдыл. — Хæнкъуытæ 
сæ адавтаид, æндæр ничи! 
Æгæр хъæрæй фæци мæ ныхас æмæ нæм адæм сæ хъус 
æрдардтой. 
— Сухырæй зæгъыс, æви? — мæнырдæм ныттар Зези. — 
108 

Ма дын бавнала Сухыр — йæхицæй уæздандæр лæппу æгас 
Иры зылды куы нæ разындзæн. Æниу ын сыгъзæрины кæритæ 
куы ныккалис йæ къæхты бын: сæ сæрты ахиздзæн æмæ сæм 
гуыбыр дæр не ’ркæндзæн. Ахæм лæппу нæу Сухыр — ма дын 
бавнала. 
Бынтон та мын уый мæ тъæнгтæ ныццагъта. Ома, Сухыр — 
зæды къалиу, аз та йыл тугтæ мысын. 
— Уæдæ! Мæхæдæг æй фæдтон: уазджыты æрбацыдмæ 
стъолыл цы æйчытæ æрæвæрдтой, уыдонæн сусæгæй сæ буртæ 
ахордта иууылдæр æмæ сæ дæлгоммæ фæфæлдæхта. 
Æнуд вагоны фæлвых адæм бахъæлдзæг сты. Худæджы хос 
сын фæцис æмæ алырдыгæй дзырдæппарæн байдыдтой. 
— Æфсины аххос уыди — кæдæм рагацау æвæры къуы- 
дырфых сур æйчытæ? Фæлтау дзы æнæцагъд хъайла скæн æмæ 
йæ тебæйы мидæг цъысцъысгæнгæ æрæвæр дæ уазджыты раз. 
— Бæркады тыххæй уыдаиккой дыгай дихтæ. 
— Æмæ цал айчы уыдысты, цал: дыууæ æви фылдæр? 
— Ха-ха- ха! 
Цæуылнæ худой, исты сæ, мыййаг, "Куыд æхсыстыс æндон" 
искæмæй фесæфт? Мæнæн та фырмæстæй мæ хурхыуадындзтæ 
ныддæнгæл сты æмæ сдзурын ницуал фæразын, уымæн æмæ 
йæ зонын: куыддæр сдзурон, афтæ ныккæудзынæн æмæ мыл 
алырдыгæй худгæ цы фæкæной, æндæр мæ маст никæмæ бахъа- 
рдзæн. Зезийы аххос у — æнæ Сухыры фенгæ фæцæрын нал 
фæрæзта. Æ, куыдзæй гуырд Сухыр! Афонмæ æйчыты хабар 
мæныл баххуырстаид, æндæр цы. Æмæ йын иууылдæр 
къæссайы комыл хæцæг фæлæудзысты; мæнæ йыл Зези къæм 
абадын куы нæ уадзы, уæд ма йæ бинонтæ та куыд хъуамæ 
цæсты бафтауой. Зезийы аххостæ сты иууылдæр — йæ фæдыл 
нæ куы нæ баластаид, уæд чиныг дæр мæхимæ уаид, æйчыты 
дау дæр мыл не сбадид. А, æйчытæ фæуæд; фæлæ чиныг 
мæхицæй ддрддæр никæй аххос у: цæй гæлæбутæ ахсыны мæт 
мæ уыди? Æнцад æй нылхъив дæ дæлармы æмæ цалынмæ 
нæхимæ ныххæццæ уай, уæдмæ йæ ма суадз. Зезийы нæ, фæлæ. 
мæхи аххос: цæмæн æй бакуымдтон хызыны æвæрын? Æмæ 
уый хæйрæг чи уыди ? Ницы кæны, зонды хос мын уыдзæн 
иннæ хатт. Иннæ хатт... Дæ хъустыл уæлдæр схæц — алы 
хатт дын "Куыд æхсыстис æндон" дæтдзæни Зинæ. Дæ хæлиу- 
дзыхыл басæтт æмæ... 
"Стæ-ма, дæ къах. Куы ницуал та дæ хъæуы чиныгæй уæл- 
дай". Газеты гæбазыл мæ æрлæууын кодта — дзабыры ныв 
скæрда. "Ахæм ма дзы къах рæзгæ уа. Хæрæджы къах у æмæ 
хæрæджы!" Æз дæр-иу мæхицæй ныббузныг дæн, цыма 
истæмæй тынг фесгуыхтæн, уыйау. Æнæ ногхуыд дзабыртæй 
мæ никуы рауагъта. Æмæ уæд куыд аив уыдысты, уый та. Сау 
кæнæ сырх сæракæй сыл разæй-фæсте уадздзæгтæ: разæй — 
109 

аивдæрæн, фæсте — фидарæн; кæд йæ къух амона, уæд ма 
сыл фæрсырдыгæй дæр аивы хос нывæфтыд гæппæлтæ. "Абар 
сæ",— куыддæр хуыд фæцадаид, афтæ. Нæдæр æлвасгæ 
кæнынц, нæдæр уæгъдад. "Цæмæн сæ раластай?" Нæ, нæ, кæй 
цæст сæ уарзы иударонæн. Фæлтау сæ скъоламæ скæндзынæн 
æмæ уадз алырдыгæй хæлæггæнгæ æркæсой. 
Сæрбæттæн æдзухдæр æрфгуыты онг æнгом æлвæстæй дар- 
дта. Алы цыдæн дæр-иу йæ дзыккутæ æхсын мæнмæ æрхаста. 
Уазал рæстæг у, уæд —- хæдзары, мидæггаг уаты, дуарæхгæдæй, 
сæрдыгон — кæрты, хордоны чъылдыммæ. Тасы мидæг-иу 
хуырх стæвд кодта æмæ-иу æй фæскъуыммæ ахастаид, куыд 
ничи йæ уына, афтæ. Нæлгоймæгтæй нæ, фæлæ йæ суанг сыл- 
гоймæгтæй дæр исчи йæ сæр æхсгæ фена, уый йæм стыр худи- 
наг касти. Цалынмæ йæ сæр æхсадтаид, уæдмæ-иу уæларт цы 
доны къæрта æрæвæрдта, уый рафыцынмæ бирæ нал хъуыд. 
Стæй-иу уæд йæ мынæг "кыс-кыс" хъус тыхамæлттæй ацахс- 
та. Мæнмæ-иу сидти: рахæсс, афон у. Æз дæр-иу къæрта пецы 
сæрæй райстон, йе ’мбис ын-иу æндæр къæртамæ рауагътон 
æмæ йыл-иу уазал дон — буарыл æхсызгонæй куыд æмбæлда- 
ид, афтæ — бафтыдтон, иннæ та фæстæмæ пецы сæр тæвдæй 
лæууынмæ сæвæрдтон. Кæцæй мæм сидтаид, уырдæм-иу фæраст 
дæн. Тас-иу бандоныл æвæрд нал уыд, фæлæ йæ зæххыл 
æрæвæрдтаид, афтæмæй мæм-иу æнхъæлмæ каст йæ астæу 
къæдзæй, дзыккутæ къæбутæй размæ æппæрстæй. Æмæ-иу 
литруат æрхуы кружкæйæ къæбуты дзыхъы хъавгæ æртагъ- 
тон: "Æгæр тæвд нæу?" — "Йæ тæккæ ахъаззагæй у, уадзгæ 
кæн". Æмæ-иу дыстæ арф фæлдæхтæй æнхъæвзта æмæ 
æнхъæвзта — цалынмæ дыууæ къæртайы дæр фæстаг æртахы 
онг фæцадаиккой, уæдмæ — йæ цыллæйы хуызæн фæлмæн 
сæнтсау бæзджын дзыккутæ. Уый фæстæ та-иу сæ фасынæн 
кæрон нал уыди; сæрвасæны фæлмæн сыф-сыфмæ-иу мæ 
хуыссæг фæцæйахста, уæддæр-иу цалынмæ фаст фацис, уæдмæ 
йæ уæлхъус лæууыдтæн. Уый дæр мæм йæ сæр фæрсырдæм 
къулæй цæстытæй худтаид: "Ды куы нæ уай, уæд мын мæ 
сæрыл дон чи æркæна, ахæм æнæхъæн Джызæлы нæ вæййы". 
0, нæ. Æмбарын æй: мæ зæрдæ æлхæнынæн дзуры, уæддæр 
мæхицæй ныббузныг вæййын. Йæ бæзджын сау дзыккуты иу 
хаттæй иннæмæ урс хилтæ цыма фылдæрæй-фылдæр бæрæг 
дарынц. Æви мæнмæ афтæ кæсы? Цал азы йыл цыдаид, фæстаг 
хатт æй куы федтон, уæд? Æхсæз æмæ ссæдз? Æви авд æмæ 
ссæдз? Мæлæты арæх куы нæ æфтыдтæн мæмады ’рвадæлтæм, 
уæд мыл куыннæ хъуамæ цин кодтаиккой, куыннæ мæ рæвдыд- 
таиккой Гацыр æмæ Елмæсхан — дада æмæ нанайæ сæм мæн 
йеддæмæ чи хъуамæ сдзырдтаид, уæддæр мын Зинæйы рæвдыд 
æмæ цин — "мæнæ цæйас лæг ссис нæ хæрæфырт!" т- уæлдай 
æхсызгондæр уыди. Æмæ мын æй Хуыцауы цæст кæронмæ нæ 
бауарзта. 
110 

— Амардтай мæ, Бабу! Мæ астæуыстæг мын асастай! 
— Мæн йеддæмæ уæ маргæ дæр ничи кæны сымах, уæ ас- 
тæуыстæг дæр уын ничи сæтты. 
— Омæ, куыннæ, куыннæ, Бабу, кæй зæрдæйæ атигъ код- 
тай Зинæмæ дæхи? Куыд дæ байрох, дæ зæрæдтæм дын хи 
хъæбулау кæй фæкаст, уый? 
— Хуыздæр каст ма цы вæййы — дзыназгæ сæ фæуагъта 
дыууæ зæронд къодахы. Мæнæй уæлдай моймæ дæр куы нал 
фæцыди, уæд ма сын цымæ уыцы зæрдæниз та цæмæ скодта? 
— Рьер дын цымæ æндæр бузньнтаг цæуылнæ разынд йæ авд 
азы фыдæбон, куъфдуаты бадæгау? Кæдмæ йæ бадын кодтай? 
— Бадтаид. Йæ сæрыхицау цалынмæ ссæуа, уæдмæ. 
— Æй, Бабу, Бабу, бадынтæй куы здæхиккой хæстонтæ, 
уæд бæргæ бирæ чидæртæ абон дæр ма бадиккой æнхъæл- 
мæгæсгæ. 
— Куы йæм фæбадтаид, уæд бæгуыдæр ссыдаид. Сæ марды 
хабар кæмæн сыхъуысти, уыдон дæр ма куы ссыдысты. — Йæ 
цæссыгтæ та ногæй æргæр-гæр кодтой. — Ацу-ма, стæй мæ 
уæд дæ ныхтæ ныссадз, цыма дын æндæр куыст нæй, уыйау. 
Æнæуый дæр мæ зæрдæмæ рухсы цъыртт никæцæй кæлы æмæ 
ма мæ ды дæр баййар. 
Цалдæр боны уыцы хъуынтъыз ахаста æмæ уæдмæ йæ маст 
ссыди: рæстæг — хосгæнæг. 
Уæд йеддæмæ никуы скуыдта йе ’фсымæртыл. Стæй куыд 
хъуамæ скуыдтаид æнæ бæлвырд хабарæй? Бонтæ æмæ азтæ 
ивгъуыдтой, уæддæр æнхъæлмæ касти, йæ зæрдæ дардта: кæд 
фæзыниккой; нæ йæ уырныдта, иу хæдзарæй дыууæйæн 
фесæфæн ис, уый. Дыууæйæн нæ, Бабу, фæлæ æхсæзгæйттæ 
æмæ æвдгæйттæн дæр. 
Сойын цырагъау мынæггæнгæ батади йæ ныфсы цъыртт. 
Æмæ йын ныр Зинæйы фенд æхсызгоны бæсты йæ зæрдæ ныр- 
рæхуыста, æвиппайды йæ сæрызонды фæрттывта: æрыхъал у, 
мауал дæхи сай, æнхъæлмæгæсгæ нал у. Æгъгъæд, ахицæн. 
Ферох дæ уæд дæ сæнттæ: «йæ марды хабар кæмæн сыхъуыс- 
ти, уыдон дæр ма...» 
Ауал азы йæм сæ кой куы никуал уыди, уæд ныр куы 
æруатон, уæд сæ бон цалдæр хатты цæмæн цымæ мыса? 
— Ныр уыцы лæппутæ куыствæлладæй куы æрбацæуой, 
уæд, цымæ, цы бахæрдзысты? 
— Кæцы лæппутæй зæгъыс, Бабу? 
— Гæмос æмæ Мысостæй, æндæр кæмæй. 
Уæлдай нæу — райсомæй уа æви изæрæй. 
Мæ алыггæнинаг сæр æй уæддæр не ’рцахста, цалынмæ 
нæм йæ чындз рынчынфæрсæг æрбацыд, уæдмæ. Чындзæй йæ 
бацамонон Токоны, æндæр цы, кæд ыл цыппарыссæдз азы цæуы, 
уæддæр. Хæстæгдæр ничиуал баззад Бабумæ цæгатырдыгæй 
111 

— йæ фыды ’фсымæры фырты бинойнаг. Кæд йæхи айсынæн 
нал у, уæддæр æй йе ’фсарм сæнкъуысын кодта, сæ чызгмæ — 
æндæр номæй йæм никуы сдзырдта — йæхи æрбаласын кодта. 
"Сæ чызг..." Полийы куы æрхастой, уæд цас цыдаид Ба- 
буйыл? Дыууадæс æви æртындæс азы? Сывæллон, æндæр ницы. 
Уæддæр æм йæ номæй сдзурынмæ нæ атасыд йе ’взаг. Æгъдау 
афтæ домдтаид æви йæхи æфсармæй? Гъа, нæлгоймаджы ном 
уайсадын æмбæрстгонд у, фæлæ сылгоймаджы ном та: сыл- 
гоймаг, зæгъгæ, сывæллон чызджы ном? 
Кæс-ма, кæс. Полийæ куы райстаид Бабу дæр, æвæццæгæн, 
уыцы миниуæг: номæй йæм никуы сдзырдта йæхимæ дæр æмæ 
фæсаууонмæ дæр, æрмæст Токонæй. Йæ тиуты амыдта, æз сыл 
цы нæмттæ сæвæрдтон, уыдонæй — Даду æмæ Додан, сæхимæ 
сын дзуры, уæд та — уæртæ лæппу; йæ ходыгъд — сæ чызг, 
йæхимæ йын дзуры, уæд та — уæртæ чызг; йе ’фсины мыггаг 
Бæтæгатæ зæгъынмæ нæй, нæ тасы æппындæр æвзаг — 
Мæнтæгатæ; йе ’фсицы æфсымæры ус — дæрддзæфдæр æмæ 
фæлмæндæрæй амынд: йæхимæ дæр æмæ фæсаууонмæ дæр — 
Тамарæйы мад. Уый æмæ дын ныры чындзытæ: хæдзары 
хистæр уа æви мыггаджы хистæр — йæ тæккæ номæй йæ 
ныццæлхъ ласынц сылгоймаджы дæр æмæ нæлгоймаджы дæр; ацу 
æмæ мæстæй ма атон. 
— Бадын дæр мæ бон нал у. Цу-ма, баз мын радав, æз сæ 
чызджы дæлфæдтæм мæхи æруадзон æмæ истытæ дзурæм. Ды 
та марадз, кæд дæ искуы, мыййаг, исты хъуыддаг ис, æз уал 
æм фæкæсдзынæн. 
— Æлхынцъгонд æрцыдысты, Токон, мæнæн мæ 
хъуыддæгтæ æмæ фæндæгтæ. Бинонтæ куы ’рбамбырд 
вæййынц изæрырдæм, уæд ма мын фæвæййы æрмæстдæр 
æддæмæ акæсыны фадат, æндæр нал. 
Хуыцауы салам дыл сæмбæла, Токон, мæ уавæр мын чи 
бамбæрста. 
Изæргæрæттæм ахицæн сты мæ кæнингæгтæ æмæ фæстæмæ 
æрбаздæхтæн. Куыд сæ ныууагътон, афтæ сæ дæлфæд-уæлфæд 
æрбаййæфтон. 
— Ахъаззаг фæхабæрттæ кодтам абонсарæй сæ чызгимæ,— 
загъта Токон æмæ диванæй уæззаугомау рахызт. 
Хæринаггæнæны стъолы фæйнæ фарс æрбадтыстæм. То- 
кон амонæн æнгуылдзæй стъолæмбæрзæн дзæвгар фæрасæрф- 
басæрф кодта дыууæрдæм, йæ æнцъылдтæ йын лæгъзгæнæгау, 
стæй æппынфæстаг арф ныуулæфыд: 
— Мæ фæрстæ йын æрбайхæлой, æз ма йын хуыздæр 
æнхъæл куы уыдтæн, æмæ бынтон дзæгъæлтæ кæнын куы бай- 
дыдта. Рагæй афтæ у? 
— Цы дын зæгъон, нæ зонын, Токон. Йæ рохзæрдæйæ 
цалдæр азы дæргъы йæхæдæг дæр тынг тыхсти, йæхимæ-иу 
112 

смæсты. Ницы йæм уадиссаг мæ хъус æрдардтон райдианты, 
фæдисаг мæм нæ фæкасти: зæронд кæны, зæронд та кæм рохзæрдæ 
вæййы, кæм цы. Иу æмæ дыууæ сты, мыййаг, рохзæрдæтæ, суанг 
ма мæнæ мæхæдæг дæр. Фарон нæ, æндæраз мæм фæкасти фыццаг 
хатт гуырысхойаг. Уæлинкайы марды фæстæ. 
— Уæлинка амарди?! — фестъæлфыд Токон. 
— Бауьфнæд дæ, амарди, æндæраз сæрды тæккæ райдайæны. 
— Рухсаг уæд, мæгуырæг,— йæ бандоныл банкъуысыд 
Токон, армытъæпæн сыстыны æнцойæн стъолыл æрæвæрдта. — 
Нæ йæ фехъуыстон, æндæра мæнæн дæр ме хæс уыди йæ зиа- 
ны сæмбæлын. Сæ чызг дæр мын куы ницы загъта. 
— Ферох дзы, æвæццæгæн. 
— Æвæццæгæн. Ау, æмæ цы кодта, мæгуырæг, нырма мæлы- 
ны зæронд куы нæма уыди? Сæ чызгимæ æмгæрттæ уыдысты, 
æнхъæлдæн. 0, æмгæрттæ, цæугæ дæр иу азыл æркодтой. 
— Зæрондæй куы уаид æдзух, уæд бæргæ, Токон. Йæ хъулон 
уарзт кæстæр лæппу куы фæмард Уæлинкайæн, уæдæй 
фæстæмæ нал снывыл. Бæлвырд низæй дæр æм ницы иртæс- 
той, æрмæст æдзух йæхимæ хъуыста, сындæггай тади. Сæрды- 
гон ма уынджы цы абадтаид, æндæр цæугæ дæр куы никæдæм- 
уал кодта. 
— Бауырнæд дæ, йæ рынчын дæр ын никуы фехъуыстон. 
Кæс-ма, дæ хорзæхæй, афтæмæй махоны зианы гъæйтт, зæгъгæ, 
сæрæн сылгоймагæй сæмбæлди. Æфтгæ дæр никæдæмуал 
кæнын, æмæ... 
— Мауал фæсмонтæ кæн, Токон. Дæ разы дæхи айсынæн 
куы нал дæ, уæд ма дæм цæй мæрддзыгойты кой ис? 
— Афтæ бæргæ у, фæлæ адæймаг куы никæдæм цæуа, уæд 
ын йæхимæ дæр ничи æрцæудзæн. 
— Хуыцау дæ дзæбæх уадзæд. Бирæ фæцыдтæ, цалынмæ 
цæуынтæн уыдтæ, уæдмæ, зонæм æй иууылдæр. 
— Омæ, уæддæр Уæлинкамæ... Æгæр-мæгуыр ын йæ рын- 
чын ма фехъус. 
— Кæцæй йæ хъуамæ уал хъæуы сæрты фехъуыстаис? 
Рынчын, зæгъгæ, дыууæ-æртæ къуырийæ фылдæр нæ ахаста 
сынтæджы. Бабу йæ уæлхъус фæбадти сæрæй-кæронмæ; 
æрмæст-иу хуыссынмæ цы æрбацыди хæдзармæ, æндæр йæ 
рæстæг иууылдæр рынчыны цур æрвыста. Уæлинка йæ уд дæр 
.Бабуйы къухыл хæцгæйæ систа. Уый бæрц адджын уыдысты 
кæрæдзийæн. 
— Диссаг дæм ма кæсæд. Æмгæрттæ уыдысты, сыхæгтæ. 
Уæдæ куыд вæййы? . 
— Диссаг та ма куыд нæ у — уагæры сæм цас дзуринæгтæ 
уыди бон-сауизæрмæ? Уæлинкайы фæстæ нал сси Бабу дæр 
йæ сæрæн. Ноджы ма бафæдзæхста: æрмæстдæр æй Бабу куыд 
цынайа, афтæ. Стæй, дам, уæларынг дæр Бабу балæууæд. Бæргæ 
113 

дзырдтон Бабуйæн йæхицæн дæр, сыхы устытæн дæр: куы ни- 
куы цынадта мард, мæлæты фидар зæрдæйы хицау куы нæ у. 
Ской дæр мæ нæ бауагътой: удисæг адæймаджы фæдзæхстæн, 
дам, æнæ сæххæстгæнгæ нæй, иугæр адæмæн се ’ппæты æхсæн 
Бабуйы равзæрста, уæд. Бæргæ мын фæндон нæ уыди, фæлæ 
мæ бон ницы бацис. 
— Цы гæнæн ис, хуымæтæджы нæ бафæдзæхстаид афтæ 
бæлвырдæй. 
— Æмæ ницуал загътон æз дæр. Гъе, æрмæст уæдæй 
фæстæмæ æргомæй байдыдта дзæгъæлтæ кæнын. 
— Адджын уыдысты кæрæдзийæн. Дæлæмæ ныфтгæйæ сæ 
æдзух иумæ бадгæйæ æййæфтон. 
Дæлæмæ, ома, Зилгæмæ. 
Токоны зæрдыл цыдæр æрбалæууыд æмæ йæ сæр додой- 
гæнæгау банкъуыста: 
— Кæс-ма, дæ хорзæхæй, уайтагъд дæр ыл фæгуырысхо 
дæн, фæстаг хатт нæм куы æрбафтыди, уæд. 
— Исты кодта? 
— Кæнгæ та цы хъуамæ кодтаид, фæлæ мын ахæм хъыг 
уыдис, ахæм, æмæ йæ мæ бон зæгъын дæр нæу. Æнаддæр бон 
нæ вæййы, ахæм рæстæг скодта: куы митфæлдзæгъдæн хаста, 
куы та-иу фæсæбыр. Сихæрттæм хæстæг уыдаид, афтæ 
сывæллæттæ хъазынæй бафæлладысты æмæ сыл хуыссæг стых- 
джын. Афынæйгæнинаг сæ уыдтæн, фæлæ мæ иу заман раст 
цыма ардаугæ счындæуыди, уыйау рудзынджы цурмæ бауа- 
дтæн. Кæсын æмæ дæлæ сæ чызг уынджы бæрæг астæуты фæд 
лæгæрдгæ ссæуы, йæ кæлмæрзæн æмæ палтойы уæхсджытæ 
митхъæпæн сæвæрдтой. Нæ хæдзары акомкоммæ куы схæццæ, 
уæд иу æхсгæ каст фæкодта æмæ дарддæр йæ фæндаг дары. 
Ай, зæгъын, цавæр диссаг уа, зæгъгæ, мæхиуыл сгуырысхо 
дæн. Кæсын æмæ уынджы дзæвгар сивгъуыдта. Цалынмæ 
кæлмæрзæн ме уæхсчытыл æрбаппæрстон, цалынмæ къалостæ 
кодтон, уæдмæ Хъодзаты тигъы онг схæццæ. Сурæгау йæ 
фæдыл алæгæрстон: "Уæ, сæ чызг!" Куы мæ фехъуыста, уæд 
сонтæй фæлæууыди, сындæггай мæм разылд. Сбустæ йыл код- 
тон: "Дæ хорзæхæй, сæ чызг, дæ хæдзар нал зоныс æви кæйонг 
фæцыдтæ? Цыма ацы митфæлдзæгъдæны дæу ссурынмæ мæ 
былыцъæрттæ хæрын". Барæй, дам, сивгъуыдтон: фендзыс- 
тут мææви нæ. Æмæ нæ, зæгъын, уынгты цæуджыты хъахъхъ- 
æныны мæт тынг ис? Абон дæр мæ нæ уырны, барæй сивгъуыд- 
таид, уый. Афтæ мæм кæсы, цыма дзæгъæл фæцис. Кæд барæй 
уыдаид, уæд иу хæдзар дæлдæр ныццу, дыууæ хæдзары, æмæ 
фæстæмæ раздæх, тигъы онг дзы æнæ фæцæугæ нæй? 
— Цы дын зæгъон, Токон? Æнхъæлыс, мæ фырхъалæй 
йын гæс æрбадтæн æнæ мызд, æнæ æндæрæй? Хуыздæр гæнæн 
мын нал уыд, бауырнæд дæ. 
— Ма йыл фæсмон кæн. Уый дæуæн фæбадти, ныр та йын 
114 

ды æрбадтæ. Цард афтæмæйты у. Уæдæ йын чи хъуамæ æрба- 
да дæуæй раздæр? 
— Раст мæ нæ бамбæрстай, Токон. Фæсмоны кой мæм куы 
нæ ис мæнмæ дæр. Бауырнæд дæ, мæхи разæй йыл æууæндгæ 
дæр никæимæ бакæнин бинонтæй. Ома йæм мæнæй æвзæрдæр 
фæкæсыны тæссæй нæ. Мæхæдæг куы бадон йæ цуры, уæд 
бынтон æнæ зæрдæхсайгæ уыдзæн. Афонмæ куыд у, афонмæ 
цы у хъуыдытæ кæныны бæсты йæ уадз æмæ мæхи цæстæй 
уынон. Афтæмæй æнæмæтдæр уыдзынæн. Стæй, дæхи загъ- 
дау, мæнæй раздæр никæуыл æвæрд ис уыцы хæс. Мады 
фыдæбæттæ чи кæд бафыста, æмæ сæ æз бафиддзынæн, мый- 
йаг, нæ зæгъын, фæлæ уадз æмæ йæ уæлхъус бадон йæ фæстаг 
фæндагыл. 
— Ахæм æвзæр зæрдæ ма ис дæхимæ, адзæбæх уыдзæн 
нырма — Хуыцауæн зын ницы у. 
— Бæргæ, бæргæ, Токон, Хуыцаумæ æцæгдæр куы фехъуы- 
сиккой дæ ныхæстæ. Фæлæ нæ зонын, нæ зонын, раздæха ма 
нæм, уый æнхъæл нæ дæн. Куыннæ йæ зыдтон зонгæ та — 
мыггагмæ мын нæ цæрдзæни, раджы уа, æрæджы, ацы бон 
мыл акæндзæн, æрмæст æм афтæ тагъд æнхъæлмæ нæ кастæн. 
Токоны цæстытæ доны разылдысты. Æмбаргæ сылгоймаг у, 
ницуал сдзырдта. Уæдæй нырмæ стъолæмбæрзæны æнцъылдтæ 
расæрф-басæрф кодта, ныр. йæ къухтæ дзуарæвæрдæй дыууæ 
уæраджы æхсæн æруагъта æмæ йæ зæрдьы æрбалæууыд: 
— Цалдæр хатты йе ’фсымæрты кой скодта, мæгуырæг, 
кæд, дам, афонмæ æххормаг сты. 
— Дæуæн дæр æй рахабар кодта, Токон? Кæд у, уæдæй 
нырмæ сæ мысы, загъд сдмайы семæ, цыма, дам, уыдрнæй 
æгуыдзæгдæр ничи у, уый хуызæн сæхи æнæ устытæй ныз- 
зæронд кодтой. Мæ зæрдæйы тугтæ ныккæлынц, Токон, ба- 
уырнæд дæ; кæцы сæ тæригъæддагдæр уа, нæ зонын: йæхæдæг 
æви йе ’намонд æфсымæртæ. 
— Сæ иу дæр ницы федта цардæй æмæ иннæ дæр. А, 
йæхæдæг ма, табу Хуыцауæн, бынтон æдзард æмæ æвæгæсæг 
нæу, фæлæуыдон бынтон сабитæй куы бабын сты, сæ акæнæг 
сæ тæригъæд фæхæсса. Амæндтæ дæттæгæн цы хуыздæр зæгъон 
уастæн, нæ зонын. Искуы сын цымæ сæ ном истæмæй ссардта, 
йæ сæрæн ма куы уыдис, уæд? . 
Йæ ныхас ын дзæбæх нæ бамбæрстон æмæ йæм фæрсæджы 
каст бакодтон. 
~г Фынджыдзаг сын, зæгъын, искуы ныххæлар кодтат? 
— Æнхъæл нæ дæн. Мæ цуры никуы. Уæдæ мæ фæсаууон 
дæр æнхъæл нæ дæн. Никуы йæ дзыхæй ахæм кой схауди, 
æмæ уæд æз дæр ской нæ бауæндыдтæн. 
Уырны мæ, уырны. Æнхъæлмæ сæм куы касти, уæд сын 
115 

куыд хъуамæ фынджыдзæгтæ арæзтаид. Бауырнæд дæ, 
дзæгъæл хуымæтæджы йæм нæй сæ кой. Бавдæл æмæ дæ къух 
цæмæй амона, уымæй сын сæ ном ссар; кæд, мыййаг, сæрæгас 
сты искæцы ран, уæддæр Хуыцауæн кæд нæ фæхъыг уаид, 
хатыр дзы-иу ракур.Куыд дæм кæсы мæ ныхас? 
— Тынг раст уынаффæ у, Токон. Кæд ма сæ уд сæ мидæг 
ис, уæд, ау, куыд никæцæй фæхабар кодтой æнæхъæн авд æмæ 
дыууиссæдз азы дæргъы? Кæд сæ сæртæ, мыййаг, хъахъ- 
хъæнынц, уæд сæ хуыздæр цæмæн хъуамæ бахъуыдаиккой сæ 
зæронд фыды баныгæныны разæй, нæ зонын. Хуыцауæн зын 
ницы у, дæхи загъдау, фæлæ мæ нæ уырны, исчи ма сæ æгас уа. 
— Æз дæр афтæ æнхъæлын. Зæрдæмæ хæссыны бæсты сын 
иу фынджыдзагæй сæ ном ссар. 
— Бауырнæд дæ, Токон, тæккæ иннæбон. 
— Иннæбон цыппæрæм у. 
— 0, о, майрæмæхсæв. 
— Майрæмæхсæвы пысылмæттæ хæлар кæнынц, махмæ 
та — сабатизæры. 
— Æмбарын æй, æмбарын, фæлæ кæд тынг ламазгæнæг нæ 
дæн, уæддæр хæдзар пысылмоныл нымад у, æмæ... 
— Ницы кæны, хорз хабæрттæ дыл цауæд кæддæриддæр, 
фæлæ кæмæй зæгъæм, уыдон та чырыстон сты, æмæ кæд 
мæрдтæм фæндаг иумæйаг у, фæзæгъынц, уæддæр сабатизæр 
аивдæр уыдзæн. 
¦— Куыддæриддæр дæ фæнды, афтæ, Токон. 
— Гъемæ дæ цæрæнбон бирæ æмæ дыл хæрзаудæн кæнæд. 
Нæ фæсайдтон мæ ныхас. Фынджыдзаг куы срæвдз 
хæларæввонг, уæд Лæппын мæ уæлхъус æрбалæууыд: 
— Æз «оммен, Хуыцау» зæгъдзынæн. 
— Цу, Бабуйы размæ уал ауай, «оммен, Хуыцау» иннæ 
хатт зæгъдзынæ. 
Нæ йæ бамбæрста, иннæ хæттыты йæм мæхæдæг куы фæдзу- 
рын «оммен» зæгъынмæ, уæд æй ныр цæмæн арвыстон, уый 
æмæ тæргайхуызæй ацыд, йæ роцъо фестъæлф-фестъæлфгæнгæ. 
Кæдæй уæдæй йын «ахæр» зæгъын нæ бахъуыд, афтæмæй 
ма адджынæн скомдзæгтæ кодта Бабу. 
Уыцы бонæй фæстæмæ дзы нал фехъуыстон йе ’фсымæр- 
ты кой. Дзæгъæлы куы нæ кæнынц, дзæгъæлы, адæмтæ 
иууылдæр хæрнæджытæ æмæ фынджыдзæгтæ, дзæгъæлы нын 
куы нæ баззадысты дзæнæты фæбадинаг фыдæлтæй. 
Ау, афтæ тынг сæм фæхæстæг уыдаид фаллæгтæм Бабу, 
æмæ йын æргомæй æмбарын кæной? 
Зицæйыл куы куыдта, уæд æй фæстаг хатт федтон кæугæ. 
Фыццаг хатт та? 
Райхъал дæн — æвæццæгæн, сæ ныхасмæ,— фæлæ мæ 
цæстæй ракæсын нæма фæнды. Рудзынджы фæрсæгтæ — 
116 

æрдæгæхгæд, уаты дуар та — бынтон гом, мидæмæ кæлынц 
æмбисбоны ирд тынтæ. Сихоры фынæй куы æрвæййын, уæд 
мыл Яийы зæронд чырынтæ кæлмæрзæн æрæмбæрзынц: фынæй 
адæймаджы буар, дам, цыфæнды хъарм рæстæджы дæр уазал 
кæны. Хъармæй мæлæты дзæбæх хъарм у, æрмæст ма йæ 
дæрзæг хаутæ хъуыр куы нæ хæриккой. 
Фыд хуыссы. Сæйгæ рынчын у. Хæрынмæ кæнæ йæхи 
хъуыды чъылдыммæ акæсынмæ цы рабады, æндæр сынтæгæй 
нал хизы. Стæй ма йæм исчи курдиат кæнæ хъаст ныффыс- 
сынмæ куы æрбацæуы, уæд дæр рабады æмæ æрбафтæгæн æгас- 
цуай фæзæгъы, йæ къæхтæ сынтæгæй æруадзы æмæ сæ дза- 
бырты атъыссы, æцæг хизгæ нæ ракæны, стъол ын йæ цурмæ 
байсынц. Æмæ уæд мæ тæккæ амондджындæр рæстæг ралæууы. 
Бандон стъолы цурмæ бахæр-хæр кæнын æмæ йыл уæрджытæй 
æрлæууын. «Гъы, нæ писырыл дæр та хур ракасти. Стæ-ма, 
мæнæ ацы хæррæгъ дæ уæрджыты бын бакæн. Нæ мæ уырны, 
дæ уæраджы кæхцытæ ма фæсахъат уой зоныгыл лæу- 
уынæй»,— хъуыр-хъуыр кæндзæни Яи, фæлæ мæм æрбацæуæ- 
джы æфсæрмæй тызмæг сдзурын нæ фæразы. Æрбацæуæг та 
цалынмæ йæ хъасты-курдиаты сæр æмбарын кæны, уæдмæ æз 
мæ риу стъолы тигъмæ быцæуæй уæрджытыл лæууын; сæ 
ныхасы сæр цæуыл у, уымæн ницы хатын, уæддæр чи сдзуры 
сæ дыууæйæ, уый дзыхмæ æдзынæг кæсын. Мæ фыды цур — 
чернилæдон, фыссæнгарз æмæ сыгъдæг гæххæтты сыфтæ. 
Мæнæн дæр мæ разы — гæххæтты сыф, мæ къухы кърандасы 
гæбаз — айфыццаг мын чернилæ Яийы буц къæлæтджын 
бандæттæй иуы бур хъæдабæйыл куы æркалди æмæ хъулонæй 
куы баззади, уæдæй фæстæмæ мын чернилæмæ бавналыны бар 
нал ис; Яи афтæ смæсты, æмæ мын мæ къухы уæларм ра- 
цъыччытæ ласта; бирæ æмæ зæрдиагæй фæкуыдтон ставд 
цæссыгæй, мæ сæрыл рахæцæг дæр ничи фæцис æмæ са- 
быргæнæг дæр; цæссыг куы байсысти, уæд та ма хæкъуырццæй; 
ома, уадиссаджы рыст мын фæкодта, уый тыххæй нæ, фæлæ 
Яийы къух мæн ныццæвынмæ батасдзæн искуы, уый мæ нæ 
уырныдта æмæ кæй фæфыдæнхъæл дæн, уый тыххæй. 
Мæлæты дæргъвæтинæй дзуры æрбацæуæг йæ хабар, æз 
та, мæ фыд фыссын кæд райдайдзæн, уымæ нал хъæцын; уæ- 
рджытæ фæллайын байдыдтой æмæ куы рахизыл æруадзын 
мæ уæз, куы галиуыл. «Æмбæрстгонд у,— фæзæгъы æппын- 
фæстаг фыд.— Æмбæрстгонд у». Æмæ фыссынмæ бавналы. Æз 
дæр. Æрбацæуæг арæхдæр-арæхдæр, кæсын æмæ фыссын чи 
нæ зоны, ахæм вæййы æмæ исдуг хæлæггæнгæ йæ цæстытæ 
айсын нал фæфæразы, къæдзилджын, къахджын, сæрæмбæрзт 
аив дамгъæтæ рæнхъ рæнхъы фæдыл сыгъдæг гæххæтты сы- 
фыл куыд æвзæрынц, уымæй. Иуафон æмбæхсгæ арф ныуулæ- 
фы æмæ мæнмæ фæкомкоммæ вæййы. Цалынмæ фыд æнæхъæн 
сыф фæфыссы, уæдмæ мæнæн дæр иу кæнæ суанг дыууæ 
117 

рæнхъы дæр бантысы. «Кæс-ма, дæ хорзæхæй, ацы сабимæ, 
æз ын зылын-мылын хæххытæ кæнын æнхъæл уыдтæн, ай та 
æцæгдæр дамгъæтæ куы фыссы»,— дисгæнгæ, йæ цæстытыл 
не ’ууæндæгау, дыууæ армы кæрæдзийыл ныццæвы æрба- 
цæуæг. Фыд мидбылхудгæ мæ сыфмæ æрбакæсы; æмбарын æй: 
æхсызгон ын сты æрбацæуæджы дистæ, æмæ фæзæгъы: 
«Мæлæты фыссæг. Иууылдæр та дын кæрæдзийыл куы баны- 
хæстысты». Раст зæгъы. Дамгъæтæ мын иууылдæр кæрæдзи- 
йыл фидар хæцынц, цыма фæхицæнæй æмæ ахауынæй тæрсынц, 
уыйау. Уæддæр ма хорз æмæ раздæрау рæнхъы кæронмæ 
уæлæмæ дæр нал адзæгъæл вæййынц æмæ дæлæмæ дæр. Цæмæ 
сæ хъæуы хицæнтæ кæнын та, иу иннæйыл хæцгæйæ 
кæрæдзийæн ныфсы хос куы сты. «Цал азы йыл цæуы, цал?» 
— «Фондз».— «Æмæ йæ æгæр раджы нæ сахуыр кодтай фыс- 
сыныл? Фæзæрдæцъæхæй йын нæ тæрсыс, мыййаг?» — 
«Йæхæдæг базыдта. Æз ын æрмæст фыссæнгарзыл куыд хæцгæ 
у, уый бацамыдтон, дарддæр та йæхæдæг фæцахуыр. Дзæбæх 
æм кæсы æмæ уадз æмæ фысса. Мæлæты фыстытæ: дамгъæтæй 
чи кæцы у, уый дæр куы нæада зоны. Æрмæст æз куыд фыс- 
сын, афтæ сæ кæрæдзийы фæдыл æвæры — иунæг дæр ын дзы 
нæ фæцух». Йæ цæстытæ худьгац, фæлмæн рухс сæ хъары. 
Фæстаг заман æм арæх нал цæуынц хъæстытæ фыссынмæ, 
æвæццæгæн, зæгъынц: йæхи тыхст дæр ын фаг куы у, уæд ма 
йæ мах та цæуыл хъыгдарæм? 
Уый иу сынтæджы хуыссы, æз — иннæйы. Мамæ та уат 
мæрзы — уынгæ йæ нæ кæнын* фæлæ цъылыны сыф-сыфæй 
бæрæг у. Стæй йæ хуылыдз голладжы зæрондæй тагъдгомау 
рахсдзæни. 0, тасы доны йæ атъыста æмæ йæ лæмары: кæд æй 
нæ уынын, уæддæр æй йæ уынæрæй зонын. 
Цыдæртæ дзурынц, фæлæ цалынмæ мамæ ныккуыдта, 
уæдмæ сæм мæ хъус не ’рдардтон-, сæхæдæг мын фæзæгъынц: 
хистæрты ныхасмæ дæ хъус ма дар. 
Яи дæр æмæ мамæ дæр мæлæты арæх кæуынц фæстаг за- 
ман кæрæдзийы сусæгæй. Фæлæ æз сæ иуимæ куы нæ уон, 
уæд та — иннæимæ, æмæ йын мæнæй бамбæхсæн нæй. Ахæм 
ма диссаг уа: хъæр дыл мачи скæнæд, дæ къахы сындз ма 
бауайæд, куыдз дæ ма расурæд, мачи дæ фæнæмæд,афтæмæй 
ку. Уыимæ хибарæй, дæхи кæмæн бабуц кæнай, уый дæр дæ 
разы ма уæд. 
Мамæйы кæуын куы айхъуыстон, уæд дæрзæг кæлмæрзæны 
бын бампылдтæн, дуне мыл бакъуындæг æмæ батар: мæ кой 
сæм ис. 
— Хуыздæр ныфс мын ма бавæр, адзæбæх уыдзынæн, 
зæгъгæ, фæлæ мын уымæй мæ зæрдæ балхæн,— мамæйы 
кæугæ-дзургæ хъæлæс. 
Фыды къæмдзæстыгхуыз, лæгъстæгæнæг ныхас: 
— Ау, уæдæ æцæгдæр дæ зæрды ис сидзæргæс æрбадын? 
118 

Иу цæстæй ракастæн сусæгæй. Мамæ уаты бæстастæу 
лæууы, голладжы хæррæгъ тасæй куыд систа, афтæмæй йыл 
хæцы, нал æй æрлæмæрста, йæ дон лыстæг цыхцырæй пъолмæ 
тæдзы æмæ йыл сындæггай фæйнæрдæм æнхъæвзы. Мæнырдæм 
сæ ничи кæсы, сæхи ныхасыл сты, мамæ мæнмæ чъыл- 
дымздæхтæй лæууы æмæ кæуынхъæлæсæй дзуры: 
— Къахгæ мæ кæныс æви æцæг у дæ ныхас? 
— Къахынтæ æмæ хъазынтыл ма куы уаин, уæд бæргæ. 
Дæ разы уый номыл дæр куыд сбаддзынæ уæдæ? Дзыхы 
ныхæстæй у, дæумæ гæсгæ, сидзæргæс? Нырма дын мæ цæстæй 
кæсын, фæлæ дыл бонтæ иунæгæй куы адаргъ уой, уæд хорзау 
ныл уыдзынæ. Нæу, бауырнæд дæ, дзыхы ныхæстæй. Бирæ 
фæбадынвæнд дæр-иу ма скæн: æгъдау куыд амоны, афтæ — 
дыууиссæдз боны, стæй дæ уæд дæ цæгат сæхæдæг агурдзысты. 
— Хорз зæрдæтæ мын æвæрыс, хорз,— ныккуыдта мамæ. 
Голладжы хæррæгъ тасы æрæппæрста æмæ йæ пæллахъ фæцы- 
ди. Йæхæдæг куатæйæ йæ хуылыдз къухтæ асæрфта, ныллæг бан- 
дон райста æмæ йыл фыды сынтæджы цур йæхи æруагъта. Ку- 
атæйы кæронæй йæ цæстытæ дæр асæрфта дыууæрдæм. 
— Кæугæ ма кæн, дæ разы сывæллон райхъал уыдзæни. 
Мæнырдæм ракæсынмæ куыд рацæйзылд мамæ, уый ауыд- 
тон æмæ мæ цæстытæ ацъынд кодтон. 
— Кæугæ ма кæн, фæлæ мæнмæ хъус, цалынмæ та ничи 
фæзынди, уæдмæ. Куы цæуай... 
—- Никæдæм цæуинаг дæн æз, мæ мæгуырыл мæ ныууадз. 
— Дæхæдæг куы нæ цæуай, уæддæр дæ нæ ныууадздзысты 
дæ цæгат. Æмæ куы цæуай... 
— Никæдæм цæуын æз! 
— Æз дæр дæ тыххæй, мыййаг, не ’рвитын, фæлæ ардæм 
хъус. Куы цæуай, уæд-иу лæппуйы йæ фыды хæдзары ныу- 
уадз, йæ мыггаджы æхсæн. Исты амæлттæ йын кæд кæниккой 
хадзыйы байзæддаг. Яи йæ æфхæрын нæ бауадздзæн. Ис мыг- 
гагæй цæмæн йæ мадырвадæлтæм дæр ахауа? Æндæр мыггагмæ 
йæ демæ акæныны зонд дæм-иу макуы æрцæуæд. 
— Гъер æндæр цы зæгъай, уый дын нæй?— хæкъуырц- 
гæнгæ сфæрæзта мамæ. 
— Никуы никæй бахъæудзæн, уый дын бæлвырдæй зæгъын. 
Æмæ мын искæй фæсдуæртты куы рахау-бахау кæна мæгуыр- 
хуызæй, исчи йæм тызмæгæй куы сдзура, науæд æй куы ас- 
хойа, уæд мæрдты дыккаг мард кæндзынæн. Фенамонд код- 
тон дæу дæр, æмæ ма ныр цы зæгъон æрæдж.иау? Хуыцаумæ 
мын тæригъæд ма фæкæсæд, фæлæ дæ разы уыцы сабийы уæвгæ 
куы нæ раттаид, уæд хуыздæр уыди, бæргæ. Науæд æй кæд 
лæвæрдта, уæд ын йæ хойы цæуылнæ бауарзта йæ цæст? 
Мамæйы богъ-богъмæ æз дæр ныккуыдтон æмæ сынтæ- 
джы рабадтæн дыууæ тымбылкъухæй мæ цæстытæ æууæрдгæ. 
119 

Никæйуал хъæуын, æмæ сынтæгæй дæр цæмæ хизон? Кæд 
æрмæст Яийы æмæ уый дæр æмгæрон куы нйкæцæй зыны. 
— Нæ дын дзырдтон — сывæллон райхъал уыдзæн? Гъер, 
марадз, скуыдта уый дæр. 
— Кæуæд. Цы йын кæнон? Уадз æмæ рагацау кæуын 
ахуыр кæна, нырма фæсте сты йæ кæуæн бонтæ. 
— Ма ку, басабыр у. Науæд дæ исчи куы фехъуса, уæд 
хæрзаг зæгъдзæн: йæ уд йæ мидæг куы ис нырма, уæд ыл 
кæдæм хъарджытæ кæны. 
— Никæдæм цæуинаг дæн æз. Цæрдзыстæм мæнæ дыууæйæ, 
кæд нын ацы кæрты бынат разына, уæд. Мæхи сидзæр мын 
æгъгъæд фæуæд, ууыл сидзæры ном сбадын нæ бауадздзынæн, 
цалынмæ мæ цæст æрттива, уæдмæ. 
— Гъемæ уæ дыууæйы цæрæнбон дæр бирæ уæд. Марадз, 
басабыр кæн сывæллоны. Мæлыны фæнд мæм нæй нырма; 
къахгæ дæ кодтон. Ныр мæ зæрдæ ницæмæуал æхсайдзæн. 
Мауал ку, хъазгæ кодтон. 
— Æмæ хуыздæр хъазинаг не ссардтай? 
— Цымæ дæм, зæгъын, цавæр зонд ис. 
Сæ ныхас куы фæфæлмæн, уæд æз дæр басабыр дæн. 
— Рауай, папæйы хъæбул, папæйы хъæбысмæ. 
Сынтæгæй æрцæйхызтæн, фæлæ мæм мамæ фæцырд: 
— Хуылыдз пъолыл ма бацу. 
Йæ хъæбысмæ мæ фелвæста æмæ мæ фыды фарсмæ æрæвæрдта. 
Хъæццулы бын аныгъуылтæн æмæ йæм мæхи нылхъывтон. 
Мамæ пъол æхсад фæцис. Тасы дон æддæмæ рахаста. Гыц- 
цыл дурыны дзаг донимæ æрбаздæхт уайтагъд. 
— Исчи уæ дон нуазы? 
Ничи. 
Ногæй та феддæдуар æмæ сирены æргъом æрбахаста, ду- 
рыны йæ æрæвæрдта. 
— Уый та дын сирень — абонсарæй йæ куы мысыдтæ. 
Фыд нйцы сдзырдта, æрмæст мидбылты бахудт. 
— Æз уын уæ дуар дæр сæхгæндзынæн æмæ рудзгуытæ 
дæр æрбассондзынæн — уадз æмæ суанг йзæрмæ сатæгæй лæууа 
уат. Ды та-йу тæлфгæ ма кæн, папæйы ма хъыгдар. 
Кæртмæ рахызти. 
Талынг уаты уайтагъд сирены тæф анхъæвзта. 
Асайдта нæ дыууæйæ дæр, хинæй ныл рацыд папæ: мæлы- 
ны фæнд, дам, мæм нæй нырма. 
Дыккаг бон уыдаид æви æртыккаг бон мæ Яи бафарста: 
— Дзиуатæм дæ нæ фæнды? 
— Куыннæ! 
Æдзухдæр мæ фæнды Дзиуатæм. Цыппар уынджы фалдæр 
цæрынц. Нæхимæ мын чингуытæм æвналыны бар нæй — 
аскъуындзынæ, дам, сæ. Цыма сæ цæмæн хъуамæ аскъуы- 
нон? Кæддæр, гыццыл ма куы уыдтæн, уæд — кæд уыди, уый 
120 

хъуыды дæр нал кæнын — иу чиныг аскъуыдтон æмæ сæ нал 
æмæ нал рох кæны. Хæцыдысты мæм æмæ йæ базыдтон: чи- 
ныгæн скъуынæн нæй. Уæддæр сæ нæ уырны. Ноджы ма дзы 
алыхуызон тæрсæн нывтæ æмæ сæм куы æркæсын, уæд æхсæвы 
æвзæр фынтæ фæуынын æмæ хатгай мæ цъæхахстмæ бинонты 
æдде мæхæдæг дæр ма райхъал вæййын. 
Дзиуатæм та бынтон æндæр хъуыддаг у. Кæимæ ахъазай, 
уый сæм сывæллон нæй, фæлæ мын уæддæр æнкъард нæу. Сæ 
дæлæмæдзыд зæронд зæхбыны фарсмæ æрдæгконд ног бæрзонд 
хæдзар, хъæдын къæпхæнтыл æм схизын хъæуы. Йæ къултæ 
тарсырх фыхдурæй амад, йæ сæр та бæлæгъдурæй нæ, фæлæ 
даашинæйы æнгомæвæрд дурæй æмбæрзт. Уæттæн дуæрттæ æмæ 
рудзгуытæ нæма ис, гæмттæй лæууынц, бынхъæдтæ дзы æвæрд, 
иу уаты пъол æмбисы онг хост, фæйнæджытыл цалдæр асыч- 
чы æвæрд, цавæрдæр чиныггæндтæй сæ тæккæ дзаг. Чи- 
ныггæндтæн се ’мбисæй фылдæр — сыгъдæг сыфтæ, нæдæр 
дзы тæрсæн нывтæ, нæдæр ахæм исты. Цасдæриддæр дæ 
фæнды, уыйас сæ фæлдах, ма кæ дæр дын ничи зæгъдзæн, 
хæцгæ дæр дæм ничи кæндзæн. Чи дæм хæца, уый дзы уæвгæ 
дæр нæй: бинонтæ цал сты, уалæй — мæ фыдыхо Корæ, йæ 
лæг Гиуæрги, æз æй Гиуа хонын æмæ йæм иууылдæр уыцы 
номæй дзурын байдыдтой, йæ тиу Мæхæмæт — кусынмæ 
вæййынц бон-изæрмæ; хæдзар та сæ зæронд нанайы æвджид. 
Æмæ дын уый та мæ мæтæй мæлы, цы: къæркъæргæнаг ер- 
джен рахæсдзæн æмæ йæ хæдзары рæбын аууоны æрытауы, 
сæгъдзарм æмæ мутака йыл æрæвæры æмæ йæхи æруадзы; 
цалынмæ йæ исчи райхъал кæна, уæдмæ йæхи зондæй нæ ра- 
баддзæн. Сæ зæронд хæдзары рæбинаг къуымы лæууы дын- 
джыр чырын, æфсæйнагæй тæлмытæ йыл. Йæ сæр мæлæты 
уæззау у — сыгом кæнын æй нæ фæраз.ын, æмæ нанайæн 
лæгъстæ бахъæуы: «Нана, чырын ма мын байгом кæн».— «Цы 
дзы сæвæрдтай чырыны, цы дæ дзы ферох?» — «Кърандас». 
Хъуыр-хъуыргæнгæ йæ байгом кæны: «Уый æндæр йеддæмæ 
нæма у, афтæмæй йын йæ фыды хуызæн кæсынтæ æмæ фыс- 
сынтæй бафсис нæй». Чырыны лагъзы — дуне кърандæстæ: 
иутæ цыргъгонд, иннæтæ æнæхъæн. «А, мæнæ дын цыргъ- 
гонд кърандас. Æцæг æй куы фесафай, уæд дын иннæ хатт 
нал ратдзынæн. Тиуа та дæумæ дæр æмæ мæнмæ дæр 
хæцдзæни». Йæхæдæг ацæуы æмæ сæгъдзармыл æрхуыссы йæ 
ком ивазгæ: «Бисмиллагъи рæхман-æр-рæхим, де уазæг, иунæг 
цытджын Хуыцау». Æз та мæ кърандасимæ æрдæгконд 
хæдзармæ бацæуын æмæ — мæ бар мæхи: цас мæ бафæнда, 
уыйас мæ бон у уыцы чиныггæндтæ рафæлдах-бафæлдах, куы 
мæ бафæнда, уæд та асыччытæй иу равдæлон кæндзынæн æмæ 
йæ дæлгоммæ æрфæлдахдзынæн: цæттæ стъол, йæ фарсмæ 
тымбылцъæгæй сбад æмæ чиныггонды сыгъдæг сыфтыл дæ 
121 

мондæгтæ суадз фыссынæй. Уæд мæ куыд хъуамæ ма фæнда 
Дзиуатæм? 
Схæццæ мæ кодта Яи. Дыууæ зæронды хæдзары аууон, кæрты 
’рдæм рудзгуыты бын, сæгъдзармы фарсмæ ныллæг бандæттæ 
равæрдтой æмæ дæргъвæтин ныхасыл схæцыдысты. 
Æз та, куыддæр схæццæ стæм, афтæ æрдæгконды фæмидæг 
дæн. Сæ бынаты разындысты хæзнатæ — чиныггæндты асыч- 
чытæ. Иуы фарсмæ дзы тымбылцъæгæй æрбадтæн æмæ фæйлау- 
ынмæ бавнæлдтон. Куы равдæлон, уæд æй дæлгоммæ 
æрфæлдæхтон — замманайы стъол. Мæ зæрдыл æрбалæууы- 
дысты кърандæстæ. Зæронд устыты размæ бацыдтæн. 
— Нана, чырыны сæр ма мын байгом кæн. 
— Цы дæ хъуыддаг ис кæйдæр чырыны, кæд къулбадæг 
нæ дæ, уæд?-— тызмæгæй мæ бафарста Яи. 
— Ма йæм хæц,— мæ сæрыл радзырдта нана.— Йæ ахуыр 
нæ халы: кърандас æй хъæуы. Уадз æмæ йæхицæн хæххытæ 
кæна, цъиуты ахстæттæ къахыны бæсты. 
Йæхæдæг армытъæпæнтæй уæраджы сæртыл æнцойæн 
æрхæцыд æмæ уæзбынæй сыстад. Æз дæр йæ фæстæ бацыдтæн 
уатмæ. Чырыныл æвæрд нарæгхъуыр дурынæй систа, чи 
фæгæмæл, ахæм сирены æргъом æмæ йæ мæнмæ ралæвæрдта: 
— Марадз, бырæттæм æй аппар чъылдыммæ. • 
Йæ фæдзæхст ын сæххæст кодтон æмæ цæсты- 
фæныкъуылдмæ фæстæмæ фæзылдтæн. Мыййаг та сын сæ ны- 
хас куы бакъуылымпы кæнон, уый тæссæй мæлæты рæдау 
разынди ацы хатт: иу нæ, фæлæ мын дыууæ цыргъ кърандасы 
радта. Дæлгоммæ фæлдæхт асыччы цур зонгуытыл æрлæу- 
уыдтæн, чиныггæндтæй йыл æрæвæрдтон æмæ, мæхицæн 
æвзагæй æххуысгæнгæ, фыссыс ма — нал. . 
— Ам лæууыс æви дæ нæхимæ фæнды?— иуафон мæм 
æрбадзырдта Яи. 
— Нæ-ы,— ме ’нæвдæлонæй йæм нæ разылдтæн, афтæмæй. 
Дыууæрдæм дзуапп фæкасти Яимæ: лæууын дæр ын ис 
бамбарæн æмæ фæнды дæр. 
— Нæхимæ нæ сагъуыйдзынæ? 
. — Нæ-ы. 
— Куыддæр сагъуыйай, афтæ дын де счъилтæ уисæй 
нæмдзынæн. 
Æртхъирæнтæ сты, æндæр ницы — нæ батасдзæни йæ къух. 
— Дæ зонгуытыл æгæр ма фæлæуу, фæрисдзысты дын. 
Нæ фæрисдзысты, радгай сыл куы уадзай дæ уæз, стæй 
фылдæр рæмбыныкъæдзтыл куы æнцой кæнай, уæд. 
Дыууæ зæронды ныхасы гуыв-гуыв дзæвгар фæхъуысти, 
стæй бамынæг, уæддæр ма æз фыстон æмæ фыстон: хъыгдарæг 
мæ нæ уыди. Яи нæхимæ куыд ацыди, уый зонгæ дæр нæ ба- 
кодтон. 
122 

Хуры ныгуылдмæ бирæ нал хъуыд, афтæ йæ куыстæй 
æрцыди Гиуа æмæ мæ чъылдыммæ æрлæууыд: 
— Ам дæ, мæ гыццыл каис? Цытæ кусыс уый? 
— Фыссын. 
— Стæ-ма, æз дæр æй фенон, цымæ цытæ фыссыс,— дзуц- 
цæджы æрбадт мæ цуры.-— «Ветеринарный паспорт». Кæс ма, 
дæ хорзæхæй, æнæ иу рæдыдæй йæ куыд рафыста! Уæллæй, 
дæуæй ахуыргонд лæг кæй рауайдзæн, уый бæрæг у. 
Йе ’нгуылдзтæй мын мæ сæрыхъуынтæ рæвдаугæ хæрдмæ 
сфаста. 
Мæхицæй ныббузныг дæн. 
— Кæрæдзийыл та дын цæмæн баныхæстысты? 
Иууылдæр та мæ уымæй фæрсынц. Дынджыр сты, афтæмæй 
йæ ма ’мбар: рæнхъыл гæрзæй-гæрзмæ цыдæриддæр фыссыс, 
уыдон кæрæдзийæ хицæнгонд куы нæ уой, уæд бирæ аивдæр 
у. Æз дæр ма йæ куы зонын, уæд ахæм хуымæтæг хъуыддаг 
куыннæ ’мбарынц? 
— Дæ кърандæстæ бынтон куы ныкъкъуымых сты уый. 
Сыстад æмæ йæ хæлафы дзыппæй хæрынкъа систа, йе ’взаг 
ын армытъæпæныл дыууæрдæм адаудта æмæ уыцы зæрдиагæй 
цыргъ кæнынмæ бавнæлдта. 
— Хæц, адон дын мæ лæвар,— æрбадардта мæм аив цыргъ- 
гонд кърандæстæ. 
Цымæ мæнæй хъæздыгдæр разындзæн æгас дунейы? 
Æхсæвы Гиуайы хъæбысы хуыссыдтæн. Кърандæстæ дæр 
базы бын бавæрын уыдис мæ зæрды, фæлæ мæ нæ бауагъта: 
— Асæтдзысты дын. Уæртæ сæ рудзынгыл сæвæр. 
Бæргæ мæ нæ фæндыд,.фæлæ йæ коммæ дæр æнæ бакæсгæ 
кæм уыди. Цы нæ вæййы, зæгъгæ, æххæст рудзынг дæр ма 
æрбахгæдтон. 
— Цæмæ йæ æхгæныс? Ма тæрс, ничи сæ айсдзæн. 
Æхгæд рудзынгимæ бынтон æнæзæрдæхсайгæ уаиккой 
бæргæ. 
Дыккаг бон дæр æрдæгконд хæдзары арвыстон. Хæрынмæ 
дæр бынтон æнæбары ракуымдтон нанайæн. Йæ дисæн кæрон 
нал уыд: 
— Ахæм ма дзы æнувыд уа чиныгыл. Мæнгæн нæ 
фæзæгъынц: чи кæмæй уа, уымæй вæййы. Хуыцауы цæст дын 
æй кæронмæ хорзæй бауарзæд. 
Дзæгъæлы мын тарсти нæхимæ сагъуыйынæй Яи: хæдзар 
дæр мæ ферох æмæ бинонтæ дæр. 
Æртыккаг бон райхъал дæн Корæйы зилахармæ. Мæнæй 
рох дæр ма фæцис, хъуыды дæр ыл нæ акодтон — хæдзары 
цæуылнæ ис? Ныр тагъд-тагъд рауай-бауай кæны шифанерæй 
къамоды æхсæн, цыдæртæ агуры. Къамоды лæгъзтæй куы иу 
раласы, куы иннæ. Æппынфæстаг дзы райста тар къаба, йæ 
123 

уæхсчытыл ын æрхæцыд, рудзынджы ’рдæм дзы акаст æмæ 
йæ æруагъта. Кæртæй йæм нана цыдæр æрбадзырдта, фæлæ 
цы, уый нæ равзæрстон. 
— Ахицæн,— радта йын цыбыр дзуапп. 
Æндæр ницы загъта, уæддæр æй бамбæрстон. Фондзаз- 
дзыд сывæллоны зонд цастæ ахсы, фæлæ йæ зæрдæ базыдта, 
ахицæн цы амоны, уый дæр æмæ, чи ахицæн, уый дæр. 
Корæ йæ хъулон къаба раласта, тар къаба æркодта æмæ 
йæ разæй-фæсте армытъæпæнтæй æрсæрфта. Ногæй та 
къамодæн куы йæ иу лагъз раласы, куы йæ иннæ. Сау цъын- 
датæ ссардта, уыдонмæ дæр рухсмæ акасти. Къамоды сæрæй 
хуыйæнгæрзты къопп райста. Цъындайы йæ къух атъыста æмæ 
йæ тагъд-тагъд рæхсы. Цъындатæ скодта æмæ æддæмæ рахызт. 
— Нана, дæ сау сæрбæттæн мын куы нæ авæрæй, уæд 
мæхицæн нæй. 
Уатмæ уымæй уæлдай нал баздæхт. Фæхæрам æм дæн: 
дзургæ нæ, фæлæ мæм кæсгæ дæр нæ ракодта. Æмæ уæд æз 
дæр — æрæджиау — тæргайæ къулы ’рдæм азылдтæн. 
Хуысгæйæ баззадтæн. Хур уæлиау ссыд, сыстыны афон 
раджы ахицæн, уæддæр æнцад мæхицæн хуыссын. Кърандæстæ 
мæ зæрдыл æрбалæууыдысты æмæ сæм ракастæн: сæ бынаты 
сты, куыд сæ бавæрдтон дысон, афтæмæй лæууынц фæрсæй- 
фæрстæм. 
— Дæ хорзæхæй, уыцы саби кæуылты феддæдуар?— 
æрбайхъуысти иуафон нанайы ныхас кæртæй.— Чындзимæ 
дæр куы нæ ацыд. Æнæуи уынгмæ акæсын куы нæ уæнды йе 
’мгæрттимæ ахъазынмæ, уæд сæхимæ иунæгæй йæ ныфс куыд 
бахастаид? 
Йæхиимæ ныхасгæнгæ уатмæ æрбахызти. Мæн куы ауыд- 
та, уæд къæсæргæрон сагъдæй аззади. 
— Мæ къонайыл, нырма хуыссæны куы дæ! Стыр сихæрттæ 
куы ссис, уæд дын стонджы дæр нæу? Сыст æмæ истытæ бахæрæм. 
— Нæ мæм цæуы. 
— Уый та куыд нæ мæм цæуы у? Æйчытæ дын афыцон 
æви дæм æхсыры сæндæг хуыздæр кæсы? 
— Нæ мæ хъæуы. 
— Уæд та дын хъайла скæнон, хъæдындзтимæ? Ахæм куы 
уарзыс. 
— Нæ мæ хъæуы. 
— Уæд та дæ зæрдæ цы агуры, уый мын зæгъ. 
— Ницы. 
Æппындæр мæм нæ цæуы хæрын. 
— Уæхимæ дæ фæнды, мыййаг? 
Нæхимæ дæр мæ нæ фæнды. 
Къæсæргæронæй мидæгдæр нал æрбахызти нана. Иудзæв- 
гар хъуыдытæгæнгæ алæууыд æмæ кæртмæ ацыди. 
124 

— ... цыма йæ æмбаргæ бакодта, уыйау,— гом рудзынгæй 
мæм æрбайхъуысти йæ ныхас. 
Суанг изæрмæ æрмæст иунæг хатт рахызтæн хуыссæнæй — дон 
бануазынмæ. Нана мæ цалдæр бæрæджы акодта, алы хатт дæр хæри- 
наджы койимæ. Мæ сæрыл-иу йæ армытъæпæн авæрдта: 
— Кæд дæ исты риссы? 
— Ницы. 
— Уæдæ цæуылнæ бахæрыс? 
— Нæ мæм цæуы. 
Æрталынг. Гиуа æмæ Корæйæн куыстæй æрцæуыны афон 
раджы аивгъуыдта, уæддæр сæ ничи зыны. 
Цырагъ ссыгъта нана. Сæгъдзарм мидæмæ æрбайста æмæ 
йæ къуымы æрæвæрдта. Уаты къæсæрыл æрбадт. 
— Рауай, мæ къона, дон мын æркæн. 
Æнæбары сыстадтæн æмæ хъуывгъан райстон. Йæ цæсгом 
æрæнхъæвзта, къæхтæ æмæ къухтæ цæхсадта. 
— Дынджыр лæг дæ Хуыцау акæнæд. 
Сæгъдзарммæ бацыд, йæ дзабыртæ раласта, уæрджытыл 
æрлæууыд æмæ ламаз кæны. Рæстæгæй-рæстæгмæ йæ ных 
зæххыл андзæвы æмæ та гуыр сæмраст вæййы, сабыргай 
цыдæртæ дзуры. 
— Нана, Гиуа æрæгмæ цæмæн цæуы? 
Ницы дзуапп мын радта. Нæ мæ фехъуыста, æвæццæгæн. 
— Гиуа æрæгмæ цæмæн цæуы, нана?— бафарстон æй 
хъæрдæрæй. 
Нæ та мын радта дзуапп. Зоныгыл лæууы, сæр пъолыл 
андзæвы æмæ та гуыр сæмраст вæййы. Уалынмæ ар- 
мытъæпæнтæй радгай йæ цæсгом æрсæрфта, сыстад æмæ дза- 
бырты къæхтæ атъыста. Мæнырдæм разылди. 
— Цыдæр мæм цыма сдзырдтай? Афтæ макуал бакæн — 
ламазгæнæгмæ дзурын не ’мбæлы. 
— Гиуайæ дæ фарстон. 
’ — Гиуамæ æнхъæлмæ ма кæс — æхсæвбадæны ис. Мæнæ 
ныртæккæ иумæ хъæбыс-хъæбыс бахуысдзыстæм. 
Æхсæвбадæн та цы уа? Ламазгæнæгмæ дзурыны тыххæй 
нанайы уайдзæфы фæстæ йæ бафæрсын нал бауæндыдтæн, 
æрмæст бамбæрстон: иугæр йемæ хъæбыс-хъæбыс хуыс- 
дзыстæм, уæд Гиуамæ æнхъæлмæгæсгæ нæу. Æмæ æнцад 
мæхицæн ныхъхъус дæн. Нана цырагъы авджы сæрмæ йæ къух 
бадардта æмæ дзы ныффу кодта. Цырагъ ахуыссыд æмæ ру- 
дзынгæй уатмæ сындæггай æрбакалд мæйы рухс. Нана мæ 
фарсмæ æрхуыссыд. Йæ ком ивазгæ «бисмиллагъи рæхман- 
æр-рæхим» загъта æмæ оффытæ æмæ улæфтытæгæнгæ иу 
фарсæй иннæмæ бирæ фæрафт-бафт.кодта, йæ алы фезмæлдæн 
дæр-иу сынтæджы цъæты хъинцъ фæцыди. Æппынфæстаг ба- 
сабыр, уыцы иугæндзон мæллæг хуыр-хуыр ауагъта. 
125 

Куы райхъал дæн, уæд фыццагдæр цы ауыдтон, уый уыд 
мæ райсбавæры фæлыст: æмхуызон тарцъæх уæраджы сæртæм 
хæлаф æмæ матросы хæдон фæтæн æфцæгготимæ сынтæджы 
цур бандоны къухыл æвæрдæй. Мæ цæстытæ æууæрдгæ сæм 
бирæ фæкастæн: ам кæцæй фегуырдысты, Дзиуатæм мæ иуда- 
рон дарæсы куы ссыдтæн — æнæдыс даргъ цъында хæдон, йæ 
фæдджийы бæстастæу цæппæрæй æвæргæ — хæлафæн дæр æмæ 
хæдонæн дæр. Æви мæ фынæйæ нæхимæ ахастой? Нæ, уат 
Дзиуаты уат у: уæртæ сæ къамод æмæ чырын, рудзынгæй та 
зыны пæлæхсар сирень, йæ дидинджытæ æмпылын байдыд- 
той, фæбур сты. 
Бæрзонд сынтæджы кæрон мæ гуыбыны цъарыл æрхуыс- 
сыдтæн æмæ къæхтæ бынмæ æруагътон. Мæ хæцъил дзабыр- 
ты бæсты дзы разындысты мæ сæрак туфлитæ, цæппæрæй 
æвæргæ бостæ сын. Æнгомад кæнынц æмæ мын æнад сты. 
Сынтæджы бынмæ бакастæн, уаты къуымты цæст ахастон, 
æмæ дзабыртæ никуы разындысты. Æнæбарыгомау скодтон 
туфлитæ, сæ цæппæртæ сын сæвæрдтон. 
Цæхæрдонмæ ахизæн дуары фарсмæ фæйнæгæй быруйыл 
фидаргонд æрхуы хихсæнмæ бацыдтæн. Уæлиаугому — би- 
нонтæн сæхимæ гæсгæ — фидаргонд у æмæ йæм дзæбæх не 
’ххæссын: хихсæны бикъыл хæрдмæ схæцын дыууæ уырзæй 
æмæ та дон лыстæг цыхцырæй рæмбыныкъæдзтыл хъы- 
дзыгæнгæ æртæдзы; къухтæ æмæ цæстытæ æууæрдын. 
— Гæдыйы лæппыны æхсæдтытæ куы кæныс уый,— 
цæхæрадоны дуарæй æрбахызт нана.— Донæй тæрсгæ ма кæн, 
науæд дыл лæппутæ худдзысты; дзæбæх скæлдтытæ кæн ар- 
мыдзагæйдæ цæсгомыл. 
Фæлæ мын дон дыууæ къухы æхсæн нæ лæууы, цалынмæ 
йæ цæсгоммæ сцæйхæссын, уæдмæ рæмбыныкъæдзтæй 
æркæлы, суанг дæлæрмттæ хъыдзы кæны. 
— Стæ-ма, уыдон ницы æхсæдтытæ сты,— мæ чъылдыммæ 
æрбалæууЫд нана.— Дæуыл ничи худдзæн, фæлæ иууылдæр 
мæныл худдзысты. 
Хихсæны сæрæй сапон райста, мæ къухтæ мын дзы 
дæлæрмтты онг сæууæрста, стæй сыл уæд дон парахатæй æр- 
уагъта; уый фæстæ йæхи къухтæ сæууæрста сапонæй æмæ дзы 
мæ цæсгом æхсынмæ бавнæлдта; зонын æй — сапонæй цæстытæ 
дуддзысты æмæ сæ рагацау бацъынд кодтон. Мæ цæсгом мын 
цалдæр хатты æрæнхъæвзта æмæ йæ уырынгтæ дæрзæг 
хисæрфæнæй бæстон куы ныссæрфта, æрмæст уæд ракастæн 
мæ цæстытæй. Фæстагмæ ма мын хуылыдз армытъæпæнæй 
мæ сæрыхъуынтæ æрлæгъзытæ кодта. 
— Марадз ныр, уæртæ дын сæрдыгон хæдзары гыццыл 
стъолыл хъæдындзджын хъайла. Æцæг æй иууылдæр куыд 
бахæрай, афтæ. 
126 

Фæстаг комдзæгтæ мæ хъуыры бæргæ нал цыдысты, фæлæ 
мæм нана дуаргæронæй йæ къухтæ йæ риуыл дзуарæвæрдæй 
йæ хъус дардта, æмæ уæлдай ныууадзын нæ бауæндыдтæн. 
— Уый дын сæрæн лæппу: дзæбæх æй куы амерс кодтай 
хъæддзау лæгау,— мæ былтæ куы ныссæрфтон, уæд мæ рап- 
пæлыди нана.— Дæ дзаумæттæ скæнын дæхæдæг базондзынæ? 
— Æз сæ мæхæдæг фæкæнын алы хатт дæр. 
— Уый æнæхъæн лæг куы дæ æмæ йæ куы нæ зыдтон æз. 
Марадз, скæн сæ уæдæ, æмæ дæ æз уæхимæ фæхæццæ кæнон, 
мæ тæнæг фæрстæ дын æрбайхæлой. 
Кæрты дуар къæбæлæй сæхгæдта нана æмæ нæхирдæм араст 
стæм. 
Тигъæй скастыстæм æмæ нæ хæдзары цур уынг лæгтæй 
йæ тæккæ дзаг, къордтæ-къордтæй лæууынц, чи та нæ сарайы 
рæбын, кæрты дуары фæйнæ фарс дæргъæй-дæргъмæ æвæрд 
фæйнæджытыл бады. Нæ акомкоммæ Рубайты дуармæ дæр 
бæлæсты бын дуне адæм, чи — бады, чи — лæууы. Цæмæй 
фæтарстæн, нæ зонын, æмæ нанайы фæдджийыл ныддæвдæг 
дæн, æрурæдтон æй. 
— Ма тæрс, мæ къона, ма тæрс,— мæ армыл мын æрхæцы- 
ди æмæ мын зæрдæтæ æвæры нана. 
Фæлæ æз мæ зæвæттæ ныссагътон æмæ йын размæ нæ ко- 
мын: 
— Цом фæстæмæ Дзиуатæм. 
— Фæстæдæр... фæстæдæр ацæудзыстæм Дзиуатæм,— 
ахæцыд мын мæ къухыл. 
Æмбарын æй: сайгæ мæ кæны, æмæ æз дæр ныцъцъаммар 
дæн. 
Адæм цы уыдысты, уымæй иууылдæр махмæ кæсæг сис- 
ты. Уæды онг дæр цы богъ-богъ æмæ хъарæг хъуысыди, уыдон 
фæтыхджындæр сты. 
Махмæ кæсынц адæм, уый куы федта нана, уæд мын мæ 
къух суагъта, æргуыбыр мæм, мæ сæр йæ хъæбысы æрбанорс- 
та æмæ мæ уадулыл йæ судзаг цæссыг æртагъди: 
— Æ-æ, мæ тæнæг фæрстæ дын куыд æрбайхæлдысты, дæ 
сидзæры дугмæ дæ зæвæттæ бæргæ ныббыцæу кодтай, де ’дзард 
фыд дæ тæригъæдæй йæ быны хъиутæ æхсынгæ фæцæуа... 
Чидæр мын мæ уæраджы бынтыл æрхæцыд æмæ йæ хъæбы- 
сы февзæрдтæн. Нæ акомкоммæ сыхаг Дабетт, хъæлдзæг æмæ 
хъазаг Дабетт. Цалдæр хатты папæйы бæрæггæнæг ма 
æрбауайа, ахæм бон ыл никуы скодта. Куыддæр къæсæрæй 
æрбакастаид, афтæ мæ хъуамæ йæ хъæбысы фелваса, цары 
онг мæ сæппара, стæй уæд иу къухæй мæ дыууæ къахыл ных- 
хæца æмæ мæ сæрбынмæ æрцауындза; мæ къухтæ пъолмæ не 
’ххæссынц æмæ хъыллистгæнгæ йæ фадыгмæ лæбурын, фæлæ 
127 

йæ къух æддæуæз айсы æмæ йыл нæ хæст кæнын; хъыллист 
кæнын тыхбонæй, уæддæр мæ нæ уадзы: «Ды ма искуы мæнæй 
æмбæхсдзынæ æви нæ? Зæгъ æй ныртæккæ мæнæ адæмы раз!» 
— «Суадз æй, сæрхъæн! Йæ ахсæн йæ хъуыры фæбаддзæн».— 
«Нæ фæбаддзæн, нæ: ахсæн ын уæвгæ дæр куы нæ ис». Гъопп, 
æмæ йæ дæларм февзæрын, йæ астæуыл бæндæн тухæгау мæ 
зилдзæн æмæ зилдзæн; æппынфæстаг мæ куы æруадзы зæхмæ, 
уæд къахыл лæууынæн нæ вæййын сæрызылдæй æмæ пъолыл 
тыгуырæй баззайын дзæвгар рæстæг; афтæ мæм фæкæсы, цыма 
мæ зилынæй нæма æрлæууыдтæн. 
Ныр мæ йæ риумæ нылхъывта хæкъуырцгæнгæ, йæ 
хæкъуырцмæ æз дæр фестъæлф-фестъæлф кæнын. 
Нана нæ разæй дзыназгæ æмæ йæ уæрджытæ хойгæ цæуы, 
афтæмæй нæ дуармæ фæхæццæ кæнæм. Мамæйы æфсымæр 
Гæмос дæр ныл æрбафтыд, йæхимæ айсинаг мæ уыди, фæлæ 
мæ Дабетт нæ радта. Нæ дуармæ лæгтæ фæйнæрдæм алæууы- 
дысты æмæ нанайæн фæндаг радтой. Богъ-богъ æмæ хъарæг 
ноджы хъæрдæрæй райхъуыстысты. 
Нанайы фæдыл бæргæ фæцæйцыдыстæм мах дæр кæртмæ, 
фæлæ Асæмо нæ размæ æрлæууыд: 
— Кæдæм æй хæссут? 
— Мидæмæ. 
Зæхмæ мæ æруагъта Дабетт æмæ мын мæ къухыл хæцы. 
Цыма мын мæхи атонынæй æмæ алидзынæй тас у, уыйау мын 
мæ иннæ къухыл та Гæмос æрхæцыд. 
— Цы хъуыддаг æй ис мидæгæй?— размæ нæ акъахдзæф 
нæ уадзы Асæмо. 
Адæм иууылдæр махмæ æркастысты. Æз дæр сæм кæсын, 
æмæ дзы иу зонгæ нæй. Кæртæй чи зыны, уыдон дæр æцæгæлон. 
— Дæ Хуыцауы хатырæй, йæ фыды йæ фæстаг хатт фенын. 
нйв уадзыс æви?— Асæмойыл йæхи сцагъта Дабетт. 
— Кæд ын йæ фыды уынын кодтат, уæд раздæр кæм уыдыс- 
тут? Ныр ма дзы сынты уæлæ цы хъуамæ фена? Цикъæйы 
тыхтон? Фæтæрсынмæ? Зæрдæдзæф куы фæуа, уæд та? Акæ- 
нут сывæллоны, ницыма æмбары фенынтæн дæр æмæ нæфе- 
нынтæн дæр. 
— Раст у. Раст зæгъы Асæмо. Акæнут æй, хистæртæм 
хъусут,— схор-хор кодтой алырдыгæй æмæ Дабетт дæр ниц- 
уал сдзырдта. 
Цалынмæ хъæлæба кодтой, уæдмæ æз та адæмы къæхты 
æхсæнты мидæмæ, кæртмæ кастæн. Æрлæууæнтæ дзы нал 
уыди, фæлæ дзы бинонтæй мæ цæст никæуыл æрхæцыд. Яи та 
мæм куыд никæцæй рауайы? 
— Мæрддзыгой. Мæрддзыгойæн фæндаг раттут,— Дабет- 
ты цырыхъыл йæ къæдз лæдзæджы кæронæй иуварс ахæцыд, 
дуармæ чи бадт, уыцы зæронд лæгтæй иу. 
128 

Фаллаг. Рубайты, Апполаты дуармæ мæ бахæццæ кодта 
Дабетт; Уым æмбырдæй уыдысты сыхы сывæллæттæ æмæ мæ 
уыдоныл бафæдзæхста. Иннæ хæттытæй хъауджыдæр уыдыс- 
ты æнахуыр сабыр, сæ хъыллист дæр нæ хъуысыд æмæ 
кæрæдзийы дæр нæ расур-басур кодтой; чи дзы кæрдæгыл 
æртъæпæн, чи г— дурыл æмæ уыцы сабырæй.кастысты мах 
дуары ’рдæм; алы мæрддзыгойы дæр хъамаджынтæ ис æви 
нæ, уый нымадтой, кæд ис, уæд — цал. 
Адæм та цыдысты æмæ цыдысты къордтæй: лæгтæ — 
хицæнæй, устытæ —хицæнæй; æмæ та-иу ноджы тых- 
джындæрæй райхъуыстысты богъ-богъ, дзыназын æмæ хъар- 
джытæ. 
Нымайынц, хъамаджынты нымайынц мæ алыварс. Мæнæн 
та хæдзаронтæй искæй фенынмæ æнхъæлмæ кæсынæй мæ 
цæстытæ ныуурс сты. Æмбарын æй: дзæгъæлы не сты уыцы 
богъ-богъ æмæ хъарджытæ иннæтæй уæлдай мах кæрты, 
дзæгъæлы нæ уыди Корæйы «ахицæн». Зæрдæ скæуьш- 
æввонгæй уынгæг кæны, фæлæ мæ алыварс ничи кæуы æмæ 
æз дæр нæ уæндын. 
Ничи зыны хæдзаронтæй. Мæ кæуындзæг мын уромы 
мынæг ныфсы цъыртт: Гæмос æмæ Дабетт мæ нæ бауадздзыс- 
ты фесæфын утæппæт адæмы æхсæн. 
— Рахæссынц æй,— сдзырдта лæппутæй чидæр. 
Рахæссынц. 
Рахастой. 
Фæхæссынц. Астæй. Сынты уæзæй сæ уæхсчытæ фæтасы- 
дысты. Сынтыл — кæрдæгхуыз тар æмбæрзæн. 
Зæрдæ аскъуыйыны фаг богъ-богъ. 
Уынджы цыдæриддæр лæгæй уыдис — иууылдæр сынты 
фæдыл аивгъуыдтой. Æппæты фæсте йæ къухы æрхуы 
хъуывгъанимæ фæцæуы æнæхъæн сыхæн цумайы æнæзивæг 
Али. Хъуывгъан хурмæ цæхæртæ калы. Æвæццæгæн та йæ 
фæныкæй ныххафта Яи; куы фæтар вæййы, уæд æнæхъæд 
къæдз белмæ пецæй фæнык ракалы, къæхтæхсæн тасы дон 
æркæны æмæ сæ сугдоны цурмæ ахæссы. Уым къодахыл æрба- 
ды, хæцъил доны атъыссы, ныллæмары йæ, стæй та йæ фæны- 
чы атъыссы æмæ хъуывгъаны фæрстæ хафынмæ бавналы. Цы 
уыди, уымæй чъиллондæр свæййы. Фæлæ йæ къæртайы 
сыгъдæг донæй цалдæр хатты куы æрæнхъæвзы, уæд тæмæнтæ 
скалы. 
Æмæ йæ тæмæнкалгæ фæхæссы Али. 
Уæртæ ис, уæртæ ис Яи йæхæдæг дæр. Дыууæрдыгæй йын 
йæ цæнгтыл хæцынц, иргъæвынц æй æмæ йæ иргъæвын нæ 
фæразынц, йæ сæр хойы, йæ цæсгоммæ лæбуры: 
— Ныр дæ фæдыл дзыназгæ цы сабийы ныууагътай, уый 
райсом йæ фыды куы бацагура, уæд æм кæй равдисдзынæн? 
5 Азабæлас 
129 

Ауадзут мæ! Ауадзут æмæ йæ бæсты ингæнмæ æз ныххизон! 
Асайдта Яийы дæр, мамæйы дæр, йе ’фсымæрты дæр, йæ 
хойы дæр, суанг мæн дæр асайдта папæ: мæлыны фæнд, дам, 
мæм нæй нырма. 
Стæй нæм уæд мамæйы цæгат цæуын байдыдтой. Иу хатт. 
Иннæ хатт. Æртыккаг хатт. Æмæ алы цыдæн дæр стыр хъæлæба 
æмæ загъд бакъахынц. Мамæ мидæггаг уаты бамбæхсы. Æз 
дæр йемæ. Ныхас æм дзæбæхдæр куыд хъуыса, афтæ дыууæ 
уаты æхсæн дуармæ хæстæг слæууы. Фæлæ æнæуи дæр хорз 
хъуысы: мæстджынæй æмæ хъæрæй у ныхас. 
— Хорз уын æмбарын, бæргæ, Хæблиатæ, уæ уавæр,— дзу- 
ры Солтан, мамæйæн йæ фыдыфсымæры лæппу. Мамæйы 
æфсымæртæ дæр йемæ сты, фæлæ Солтан уыдонæй бирæ хистæр 
у æмæ сæм йæ разы ныхасы бар нæ хауы.— Ахæм уæззау 
бæллæхæй фыдызнаг дæр хызт уæд. Хуыцау æвдисæн: махæн 
дæр тынг адджын уыди не сиахс. Æмæ цæуылнæ — зондæй 
зæгъай, æгъдауæй зæгъай. Уæдæ йæ уæздан æмæ æфсармæй 
та æнæхъæн сыхы зæрдæ балхæдта. Фæлæ Хуыцауы тæрхоны 
ныхмæ лæууæн нæй: рухсаг уæд. Уæхæдæг æвдисæн: æгъдау 
куыд амоны, афтæ цалынмæ дыууиссæдз. боны ахицæн сты, 
уæдмæ йæ нæ дзыхæй дæр не суагътам. Исты мæнг зæгъын? 
— Ницы, Хъассохы-фырт, дæ салам бирæ,— дзуапп ын 
радта Асæмо. 
Даду æмæ Додан, папæйы æфсымæртæ, стæй Яи дæр æддаг 
уаты сты, фæлæ уазджытимæ цæмæдæр гæсгæ æрмæст Асæмо 
ныхас кæны. 
— Уæдæ иугæр нæ чызгæн йæ сæры хицау нал ис, афтæмæй 
искæй хæдзары бада, уый фидаугæ дæр нæ кæны æмæ раст 
дæр никæмæ фæкæсдзæн. 
— Хъусгæ дæм лæмбынæг кæнын, Хъассохы-фырт, фæлæ 
— хъыг дын ма уæд — демæ æппындæр разы нæ дæн,— фæкарз 
Асæмойы ныхас.— Искæй хæдзар цæмæн зæгъыс? Фыдæлтæй 
нырмæ куыд баззад царды фæтк? Чызг райгуыры, йæ мад, йæ 
фыды фæндиаг бахъомыл вæййы, стæй йын æрдз куыд скарс- 
та, афтæ йæ амонд ссары. Уæхæдæг æвдисæн, Хæблиатæ 
лæбургæ нæ бакодтой Хъассохатæм, уæ чызджы уын бирæгъ- 
тау скъæфгæ нæ ракодтой. Уæллæй, мæхæдæг дзы минæвар 
уыдтæн. Кæд дæуæй, мыййаг, ферох, уæддæр æй æз тæккæ 
абоны хуызæн хорз хъуыды кæнын: иу фынджы уæлхъус бад- 
тыстæм демæ; хъуыддаджы фæрæстмæйы æртæ чъирийы иумæ 
скуывтам. Афтæ нæ уыди? 
— Афтæ бæгуыдæр. Фæлæ... 
— Фæлæуу, фæлæуу, мæ ныхас мын кæронмæ бауадз. На- 
уæд ды мæнмæ куы нæ хъусай, æз та — дæумæ, уæд кæрæдзийы 
дæр никуы бамбардзыстæм. Æгъдауыл æмæ аивæй нæм куы 
’рцыди уæ чызг, уæд æм кæйдæр хæдзайраджы дау цæмæн 
130 

хæссут? Ды куыд зæгъыс, афтæ куы хъуыды кæнæм иууылдæр, 
уæд мæнæ Бæтæгонæн дæр кæйдæр хæдзарыл банымайгæ у. 
— Бæтæгоныл нæ цæуы ныхас: уый хæдзары хицау у, йæ 
дæле домбай цот рахъомыл, хъæддых цæджындзтæ. 
— Нæ, мæ хур æрбакæнай, ацы хæдзарæн Бæтæгонæй, 
Хъассохонæй уæлдай нæу: сæ иу дæр чындз æмæ иннæ дæр. 
Кæмæ цы амонд кæсы, уый та Хуыцау йеддæмæ ничи зоны. 
—- 0, кæуылты- у нæ чызджы амонд: раздæр дæ хъæбулы 
баныгæн, афæдзы фæстæ та — дæ мойы. 
— Дæ ныхæстæм дын мæсты байдыдтон, Хъассохы-фырт. 
Дæумæ байхъус, уæд уын стыр фыдæнæн бакодтам, уæ чыз- 
джы уын кæй ракуырдтам, уымæй. Раст æй цыма зианты бын 
фæкæнынмæ æрхастам, уыйау. 
— Цæмæн зæгъыс, Асæмо! Куы ницы фыдæх арæм дæумæ 
дæр æмæ Хæблиатæм дæр. Фæлæ мах цармы дæр бацу. Адæм 
цы нæ уынынц, ахæм нæй. Ныридæгæн нæ хъусыл уайын бай- 
дыдта: кæсут, сæ чызджы йæ цæгатмæ ракæнын сæ хъуыдыйы 
кæрон дæр нæй. Йæ мад æгас куы уаид, уæд æй афтæ бæргæ 
нæ ныууадзиккой. Уæдæ, æниу, фыдыусмæ хуыздæр истæмæ 
æнхъæлмæгæсгæ у? Цæмæн уæздан Елмæсханыл уыцы даутæ 
бадой? Тыбау-Уациллайыстæн, мæхи цæстыты раз сæ схаста 
æмæ искуы йæ дзыхæй схуыст ныхас дæр схауди, уый нæ 
хъуыды кæнын. Уæллæй, ныййарæг мад дæр афтæ фæлмæн 
нæ фæрæвдаудзæн. 
— Куы ницы зæгъæм уый тыххæй, йæ цæрæнбон бирæ 
уæд, сидзæртыл баузæлыны хъару кæмæ разынди. Тынг 
фæлмæн сылгоймагæй йæ хъусæм мах дæр. 
— Бузныг уæ цæстуарзоц ныхасæй, фæлæ æгæр дард 
ахæццæ стæм. Цы хъуыддаджы фæдыл у нæ цыды сæр, уый 
кой бакæнæм. 
— Бахатыр кæнут, нæлгоймæгтæм дзырдæппарæн аив нæу 
æмæ,— райхъуыст Яийы ныхас— Йæхи фæнд ын базыдтат 
чындзæн? Йæхи йын бафарстат? Кæд ын фæндон у йæ цæгатмæ, 
уæд æй мах бон дæр тыххæй бауромын нæ бауыдзæн. 
— Йæхи та йын цæмæ хъæуы фæрсын?— тызмæг дзуапп 
радта Солтан.— Æгъдау цы домы, мах дæр уымæй дарддæр 
ницы домæг.стæм. Рахæцæд йæ сывæллоны къухыл æмæ йæ 
цæгатмæ рацæуæд. Уыцы сабийы фаг суыдзыстæм. Уæллæй, 
зул цæстæй бакæсын дæр ма йæм-иу исчи бафæлварæд. 
— Ау, ис хæдзар, ис мыггагæй куыд хъуамæ фæхæтæн- 
хуаг уа нæ мадызæнæджы иунæг бындар?!— ныронг ницы 
дзырдта Даду, фæлæ ныр йæ ныхас æгæр хъæрæй дæр ма 
фæцис.— Æви мах лæгтыл нæ нымайут? Æви дыууæ æфсы- 
мæрæй уыцы сидзæры фаг не суыдзыстæм? 
— Гъе-и, мæ хуртæ, сымах куыд æнхъæлут, афтæ хуы- 
мæтæг нæу цард,— уынæргъæгау ныуулæфыд Солтан.— Уый 
131 

нырма хъæддыхæй дзурыс, фæлæ уæ алкæмæн дæр бинонтæ 
æмæ цот куы фæуа, уæд æндæр х:ъæлæсæй зарын байдайдзыс- 
тут. Фæлтау рауадзут сывæллоны дæр йæ мадимæ; бауырнæд 
уæ, йæ мадæй йæ хуыздæр ничи барæвдаудзæн, ничи йыл 
тынгдæр баузæлдзæн. Куы фембаргæ уа æмæ йæхионты куы 
æрцагура, уæд æй мах дæр уромынтыл не схæцдзыстæм. 
— Нæ, Хъассохы-фырт,— фæцырд æм Асæмо.— Ис. мыг- 
гаг, ис хæдзарæй цæмæн хъуамæ æндæр мыггаджы æхсæнмæ 
афта? Нæ уыд æмæ нæй ахæм æгъдау ирон адæммæ. Чызгæн 
ма кæд фидыдта йæ мадимæ фæцæуын, уæддæр лæппуйæн 
æгъдауы нæ баззад. 
— Йæхи фæнд уал ын базонут чындзæн, йæхи фæнд,— 
ногæй та сæм бадзщрдта Яи.— Æндæр хъæуы куы нæ ис, мый- 
йаг: уæртæ мидæггаг уаты дуарæхгæдæй бады. 
— Цы ’мбары йæхæдæг та? Тыбау-Уациллайыстæн, Зали, 
дæуæй тынгдæр никæмæй æфсæрмы кæнын. Зонын æй, бæргæ: 
дæуæй тынгдæр ничи фæрысти. Бауырнæд дæ, æз дæр мæхи 
зондæй не ’рцыдтæн ардæм: мыггаджы уынаффæ ахæм у. 
— Раст зæгъы Бæтæгон, раст,— ныхас та йæхимæ айста 
Асæмо.— Кæд тæккæ абон фæраст уыдзæн нæ чындз йæ 
цæгатмæ, уæддæр ын исты зонæм? Уæд ма кæрæдзийы масты 
хай та цæмæ кæнæм æнæхъуаджы? Марадз-ма, лæппутæ, исчи 
йæм ардæм фæдзурæд. 
Ныхъхъус сты. 
Мамæ дуарæй æддæдæр алæууыди. Цасдæры фæстæ дуар 
хъинцъгæнгæ сындæггай байгом. Æрбахызт дзы Додан æмæ 
иуварс кæсгæйæ сдзырдта: 
— Агурынц дæ. 
— Цæмæ? Асæмрйы дзуаппæй уæлдай мæм æндæр дзуапп 
нæй мæнмæ дæр. Хорз æй куы зонут иууылдæр. 
— Омæ уæддæр сæ размæ ацу. 
— Никæдæм цæуинаг дæн æз. 
Додан азылди æмæ дуар куыд хъавгæ æрбайгом кодта, . 
искæмæн фæцъистæй тæрсæгау, афтæ хъавгæ йæ фæстæмæ 
ахгæдта. Цалынмæ йæм æнхъæлмæ кастысты, уæдмæ æддаг 
уатæй сыбыртт нал ссыди. 
— Нæ комы,— æрбайхъуыст Доданы ныхас. 
Æмæ та сæ дзолгъо ногæй стынг. 
— Æфсæрмы кæны æмæ йæ уадзут,— дзуры сæм Яи. 
— Раст зæгъы Бæтæгон. Мæнæ йе ’фсымæртæ мемæ ра- 
цæуæд æмæ йæ уыдоны раз æз мæхæдæг бафæрсдзынæн. 
Дуар парахатæй æрбайгом. 
— Æмбæлы дæм, чындз?— мидæмæ æрбахызт Асæмо. Йæ 
фæстæ Даду æмæ Гæмос. 
Дуар гомæй ныууагътой сæ фæдыл æмæ йæ мамæ ассыдта, 
фæсдуар æрлæууыд сæргуыбырæй. 
132 

— Дæ цæгатæн сæ цыды сæр цæй фæдыл у, уый æмба- 
рыс?— бафарста йæ Асæмо. 
О, зæгъгæ, йæ сæры æнкъуыстæй дзуапп радта мамæ. 
— Кæнынмæ дæ хъавынц. Æд сывæллон. Æмæ дæм цы 
фæнд ис, уый мæнæ де ’фсымæр æмæ дæ тиуы раз зæгъ. 
Æфсæрмыйагæй дзы ницы ис. Уавæр иууылдæр æмбарæм, ды 
та йæ уæдæ махæй хуыздæр æмбардзынæ. Дæхи фæхъæддых 
кæн æмæ дæ дзуапп зæгъ. 
Мамæйæн йæ кæуындзæг йæ хъуыры абадт æмæ ты- 
хамæлттæй сдзырдта: 
— Никæдæм цæуинаг дæн æз. Цалынмæ нын ацы кæрты 
бынат уа, уæдмæ дзы цæрдзыстæм, кæд нын, сыстут æмæ цæугæ 
ут, зæгъой, уæд та нæ сæрæн исты хос агурдзыстæм. 
— Фаг зæрдæрыст куы стæм æнæуи дæр, уæд ма уыдон та 
цавæр ныхæстæ сты артæнты хъама ныссадзæгау?— йæ 
цæссыгтæ æркалдысты Дадуйæн æмæ сæ раздæр иуырдæм, стæй 
та иннæрдæм асæрфта йæ хæдоны дысалгъæй,— Нæ мадызæнæг 
иунæг хойæ адджындæр нын куы фæдæ, уæд дæм зул цæстæй 
дæр чи бакæса, уый мæрдты бæстæм цæуын æмæ йæ фыд, йе 
’фсымæры раз æрлæууын куы хъæудзæн. 
Ногæй та фæрсы Асæмо мамæйы: 
— Дзæбæх ахъуыды кодтай дæ цардыл? Сидзæргæс æрба- 
дын дзыхы ныхæстæй нæу, бирæ уæззау схæцæнтæ дзы’ис. 
Фыдæлтæй ардæм дзæгъæлы нæ баззад: сидзæрхæссæг тугдзых 
у, родхæссæг та — æхсырдзых. Дæ ныфс бахæсдзынæ сидзæргæс 
æрбадынмæ, бонтæ дыл куы адаргъ уой, уæд? Æндæр зонд 
дæм не ’рцæудзæн? 
— Цы загътон, уымæй уæлдай мæм æндæр дзуапп нæй. 
Бамбарын сын кæнут: ацы хъуыддаджы фæдыл сæхицæн 
сæрниз дæр æмæ дзæгъæл цоппай дæр ма кæнæд. 
— Гъемæ дæ цæрæнбон бирæ. Æндæр дзуапмæ дæм 
æнхъæлмæ дæр нæ кастæн — дыккаг мардæрцыд уыдаид би- 
нонтæн,— загъта Асæмо æмæ дуары хæцæнмæ æрæвнæлдта. 
Æдзæмæй фæлæууыд æвдисæнæн Гæмос, сæргуыбырæй 
куыд æрбахызт мидæмæ, уымæй уæлдай хæрдмæ не скасти. 
Бирæ ма фæхъæлæба кодта Солтан. Фæстагмæ æрт- 
хъирæнгæнгæ загъта: 
— Тыбау-Уациллайыстæн, æгады æрвыстæй нæ æрвиты нæ 
чызг æмæ йын æй амæлæты бонмæ дæр нæ ферох кæндзынæн. 
Бонтæ йыл куы адаргъ уой, уæд ма бæргæ йæ къухы фыдтæ 
æхсындзæн, фæлæ мын-иу йæхи ма фенын кæнæд: æппæты 
разæй йæ мæхæдæг фæтæрдзынæн æгады тардæй. 
Йæ масты фæдыл уыдысты йæ ныхæстæ; куыдфæстæмæ 
©рфæлмæн йæ зæрдæ, æз та йын — рацæй-рабон æмæ — 
хæрæфыртты адджындæр разындтæн... 
133 

* * * 
— Цымæ сæ куыйтæ хæцаг сты?— фæрсы Бабу. 
Куыддæр фыццаг дзырд схауд йæ дзыхæй, афтæ фехъал 
дæн. Кæмæ дзуры, уый бæрæг нæу. Æрдæгталынг уаты фал- 
лаг къуымы рæстæгмæ æвæрд сынтæджы кæйдæр æндæрг йæ 
цæст ахсы, фæлæ чи у, уый равзарынæн нæу. Æрæджыйæ 
нырмæ йыл иунæгæй нал æууæндын æхсæв æмæ мæ сынтæг 
йæ уатмæ рахастон. 
— Кæмæй зæгъыс, Бабу? 
— Уæллæгтæй. 
Уыдон та ма дзы чи уыдзысты, йæ цæстытыл чи ауадаид? 
Кæцы дуг? 
— Кæцы уæллæгтæй? 
— Доййатæй, æндæр кæмæй? 
Йæ мадырвадæлтæй зæгъы. Æййафгæ йæ бæргæ æркодта 
йæ мады, фæлæ йæ цæсгомæй нæ хъуыды кæны. Чындзытæ 
цалдæр уыдысты æнæуæрст хæдзары мидæг: кæмæн дзы цот 
уыдис, кæмæн — нæма. Сæхи зæнæджы иннæтæй уæлдай ничи 
ницæмæй хъулон дардта. Сывæллæттæй исчи скуыдта — чи 
фæраздæр уа, уый йæ барæвдыдтаид, сагъуыди — уæд дæр 
афтæ. Иууылдæр сын мадæлтæ, суанг æнæзæнæг чындзыты 
онг. Æмæ дзы йæ мад кæцы уыди, уый цæсгомæй кæй нæ 
бадардта йæ зæрдыл, ууыл æдзух хордта Бабу йæхи. Йæ мад 
куы амарди, уæд уый фæстæ арæх æфтыд йæ мадырвадæлтæм 
æхсæвæддæты æмæ къуыригæйтты; мадыфсымæртæ йæ 
кæрæдзийæ скъæфтой: æз буцдæр барæвдауон сидзæры. 
Æвæццæгæн, сæ искæцытæм куыдзæй фæтарст æмæ дзы ауал 
азы нæ ферох. Зноны, знон цы хонын — фондз минуты раз- 
мæйы хабæрттæ дзы куы айрох вæййынц, уæд дæс æмæ 
æртиссæдз азы размæ цытæ федта, уыдæттæ цæй хорз йæ 
зæрдыл лæууынц, цавæр диссаг уа? Тæхудиаг, куыдзы хæца- 
джы сагъæс адæймаджы стырдæр сагъæс куы вæййы, уæды 
дугыл кæмæн æрæнцади йæ зонд. 
•— Кæцæй дæ зæрдыл æрлæууыдысты, Бабу, Доййаты 
куыйтæ, чындзы куы рацыдтæ, уæдæй нырмæ сæм куы нал 
сæфтыдтæ, уæд? 
— Кæд, зæгъын, хæцаг сты сæ куыйтæ. 
— Æмæ дæ цы хъыгдары сæ хæцаг дæр æмæ нæхæцаг дæр? 
Æви дæ дæхи хъуыдыйы ауайын фæнды? 
— Бæргæ мæ фæнды, фæлæ мыл, зæгъын, куы фæхæцой. 
— Ма тæрс, уæдæ. Рабад, æз дæ фæхæццæ кæндзынæн. 
Рабадынтæн ма куы уаид, уæд бæргæ, æрмæст йæ къæхтæ 
цы æруадза хуыссæнæй æндæр. Æнцой-æнцой, фæлмæн дза- 
бырты зæвæттæ фæчопфæчопгæнгæ. 
Фæстæмæ дæр æй æнцой-æнцой æрбахæццæ кодтон йæ 
134 

хуыссæнмæ. Диваны кæрон æрбадт, фæлæ йæм йæхи æруа- 
дзыны зонд нæй. 
— Æрхуысс, Бабу, цæмæ бадыс æмбисæхсæв? Æви ма дæ 
зæрдæ истæмæ æхсайы? Хæрын дæм цæуы, мыййаг? 
— Уанцоны хæрд нæу! Нырма ныртæккæ куы бахордтам. 
Замманайы фæлмæн картофджынтæ акодтон æмæ дзы мæлæты 
адджынæн ахордтой бинонтæ. 
Кæнынтæй дæ бæргæ нал домæм, æрмæст ма нын дæхæдæг 
хæрынæн куы уаис æмæ... 
Ауылты-ууылты, æмæ та йæм хæринаджы кой рауайы. Йæ 
цард-цæрæнбоны тас æмæ сагъæс: мыййаг та æххормаг 
рæстæджытæ куы скæна. Мæхи дæр кæд тынг нæ уырныдта, 
уæддæр ын æдзух зæрдæ февæрдтон: ма тæрс, Бабу, нал 
скæндзæн æххормаг заман, фаг æвæрæнтæ ис паддзахадмæ, 
стонджы онг нæ никуал æруадздзæн. Хъусгæ мæм бæргæ код- 
та, æхсызгон ын уыдысты мæ ныфсæвæрæнтæ, фæлæ йæ ха- 
тыдтон: нæ йæ уырны мæ ныхас, нæ мыл æууæнды æххæстæй. 
Худæн дæр ыл нæй — æгæр арф ахъардта стонджы тас йæ 
туджы, æгæр карзæй йæ бавзæрста æртæ хатты йæхиуыл. Æмæ 
ныр йæ зонд куыд мынæггæнгæ цæуы, афтæ дзы ирдæй-ирддæр 
кæны уыцы тас. Зыгъуыммæгондæй. Бон-изæрмæ къæбæр нæ 
бакомдзæн, лæгъстæтыл ын схæцæм: «У-у, Бабу, иу комдзаг 
уæд та скæн, цæуыл дæхи сыдæй марыс?» Хуыздæры бæсты 
дæ масты хай бакæндзæн: «Нал мæ ныууадздзыстут æви? 
Нырма ныртæккæ куы бахордтон». Нæй, нал агуры йæ зæрдæ 
хойраг. Хорзы нысан нæу уый. Æмæ уæд марадз æмæ бинонтæн 
дæр сæ хъуыры комдзаг ацæуæд. Æнæбары æууил, æууил 
кæрæдзимæ гæсгæ, стæй йæ уæд тыхамалæй нынныхъуыр, 
кæмдæр хурхыуадындзты сæрмæ нынныхсы. 
— Бабу, цæй-ма æрхъуыды йæ кæн, адджындæрæн цы 
ахæрис, цы дæ зæрдæ зæгъы хуыздæр? 
Исдуг ницы дзуры. Цармæ ныккомкоммæ, афтæмæй хъуы- 
дыты аныгъуылд. Мæ фарстыл уа æви æндæр истæуыл? Йæ 
уæлхъус лæууын æнхъæлмæгæсгæ. 
— Цæй-ма, Бабу, цы хуыздæр ахæрис? Ау, æппын ницы 
мысыс? 
— Ногтынд пæмидортæ. 
Гъæйда-гъа, сæ тæккæ афон у ногтынд пæмидортæн: 
цæрвкъахæны къæсæрыл. Æцæг зæгъа æви фыдæнæн: кæд мæ 
нал ныууадздзыстут, уæд сæ марадз æмæ ссарут. Фæлæуу, 
фæлæуу, цæмæй фæтарстæ, æцæг куы уа йæ ныхас, уæд дæр: 
базары афæдзæй-афæдзмæ куы нæ цух кæнынц. Райсоммæ дæр 
æй цы æргъæвон: цæуон æмæ фæцæуон, цалынмæ базар гом у, 
уæдмæ. 
Мæ дзаумæттæ скодтон æмæ йæм уаты дуарæй мидæмæ 
Дзурын: 
135 

— Бабу, иу сахат уынджы ’рдæм куы ауайон, уæд дæм 
куыд фæкæсдзæн? 
Разылди мæм: 
— Дæхи куы рарæвдз кодтай, уæд ма мæн та цы фæрсыс? 
Марадз æмæ дæ хъуыддæгтæ кæн, мæнмæ дæзæрдæ мацæмæ 
æхсайæд: иугæр мæм удхæссæг куы фæзына, уæд æй ды дæр 
уæлдай нал баиргъæвдзынæ. 
Кæс-ма, дæ хорзæхæй: уæззау зондджын ныхас. 
Зыбыты иунæг ран разынди æнæхъæн базары пæмидортæ 
уæййаг. Æрдæгцъæх, згæхуыз, æнгузыйас. Ахæмтæ мæхи 
цæхæрадоны æрæгвæззæг баззайынц, адæймаг сыл æртонынмæ 
дæр нал фервæссы; кæд фæлвыхæй цывзыйы сыфтимæ бабæз- 
зой, æндæр цæхджынæн дæр ницуал вæййынц, арæхдæр- 
арæхдæр сæ халас æрцæвы æмæ æнæтындæй фесæфынц. Ау, 
адонæй хуыздæр нæ разындзæн ацы стыр базары? Ноджыдæр 
ма иу хатт æрзылдтæн сæрæй кæронмæ. Нæй, æрмæст иунæг 
ран. 
— Дас у сæ фæстаг аргъ?— æнгуылдзæй амонгæ афарстон 
уæйгæнæджы; пæмидор сæ схонынмæ æвзаг нæ тасы. 
— Туман, мæ къона. 
Кæсгæ дæр мæм нæ ракодта. Ныллæг, фыдцъылыз, 
æнæдаст. Æвæццæгæн, йæ æрдуйыл хæсгард цы суадза, æндæр 
æм сæрдасæнæй бавналæн нæй: цæсгом æмвæтæнæй цъутхал у 
æви лыстæг бызычъи — нæ йæ равзардзынæ. Дзойдзойгæнгæ 
лæууы тæрхæджы фале, йæ нозт йæ цæстытæй æддæмæ хъары. 
Йæхи хуызæн ныллæг саурихи лæппу-лæгимæ персайнагау 
цæуылдæр быцæу кæнынц æви тæрхон — марадз æмæ йæ бам- 
бар. Фылдæр дзуры лæппу-лæг; уæйгæнæгæй рæстæггай æрмæст 
«арæ»схауы, хæлафæн куы йæ галиу, куы йæ рахиз дзыпмæ 
нывналы æмæ дзы армы мидæг тыххæйты чи цæуы, ахæм ставд 
æхцаты барджи фелвасы æмæ сæ лæппумæ дæтты: «арæ», фæлæ 
йын сæ уый нæ комы, фæстæмæ йын сæ йæ дзыппы нытътъы- 
ссын кæны, æмæ та сæ цасдæры фæстæ фелвасы æмæ йæм сæ 
дæтты: «арæ»; афтæ сæ цалдæр хатты систа æмæ йын сæ лæппу 
фæстæмæ йæ дзыппы нытътъыссын кодта. 
Лæууын. Уæ цæсгомы цъар уыл æрлæбыра, кæд цавæр 
цæсгомимæ æрæвæрдтат ацы фаджыстæ уæй кæнынмæ. 
Æлхæнон æви нæ? Æнæ æлхæнгæ дæр кæм ис, Бабу кæдæй- 
уæдæй йæхи дзыхæй куы æрæмысыд хойраг, уæд. Æмæ йын 
сæ цымæ йæ цуры куыд æрæвæрдзынæн, æрæвæрынмæ куы 
нæ бæззынц, уæд. Æмæ дын хуыздæр искуы йс? 
— Асламдæрыл сæ нæ ратдзынæ? 
— Кой дæр нæ! 
— Рынчынæн мæ хъæуынц æмæ... 
— Зонын æй. 
Кæцæй йæ хъуамæ зона? Æниу, цастæ зонд хъæуы йæ ба- 
136 

зонынæн — тыхст адæймаг йеддæмæ чи рацæудзæн æртхъи- 
рæны мæй пæмидор æлхæнынмæ? 
— Килæйы ’рдæг мын сбар. 
— Дæхæдæг дзы равзар. 
Æмæ та уыцы «арæ» æмæ æхцайы барджи. 
Дзæбæхдæр æнхъæлæи сæ фæравзар-бавзар кодтон, уæддæр 
уыцы ницæййаг. Мæ размæ сын сæ дзæбæхдæртæ балхæдта- 
иккой æви дзы нывылдæр уæвгæ нæ уыдаид? Райс, райс, цы 
ис, уый. 
Æмæ тагъддæр нæхимæ. 
— Æрбахæццæ дæн, Бабу. 
— Гъемæ нæм алæбон æгас цу. 
Дыууæ пæмидоры тæвд донæй æрæнхъæвзтон, цыппæргай 
дихтæй сæ уæлæнгай тæбæгъы æрæвæрдтон Бабуйы цур бан- 
доныл. Æххæст ма сыл цæхх дæр æрызæрстон. Бабу йæ сæрыл 
базæй схæцыд æмæ сæм æнæууæнкхуызæй дзæвгар фæкасти. 
— Цы сты, цы? 
— Пæмидортæ мысыдтæ æмæ дын æрбахастон. 
Ноджы сæм æдзынæгдæр ныккасти, йæ цæстытыл не ’ууæ- 
ндæгау. Стæй мæнырдæм разылди: хъазгæ кæнын æви æцæг 
дзурын? Дыууæ æнгуылдзæй дзы иу карст хъавгæ систа æмæ 
йæм смуды. 
— Æцæгдæр пæмидоры тæф куы кæны. 
Йæ дзыхмæ йæ схаста æмæ сындæггай æууилы. 
— Дзул дæр дын радавон? 
Йæ сæрæй ацамыдтаæууилгæ-æууилын: нæ. Дыккаг карст 
дæр сындæггай бахордта. 
Æууылд куы фæци, уæд йæ сæр фæстæмæ базыл æруагъта 
æмæ хъусæй лæууы. 
— Ноджыдæр ахæр, Бабу. 
— Ахæрдзынæн, бæгуыдæр ахæрдзынæн. 
Куыд æнæкъуызгæ рæвдз радта дзуапп, уымæй йæ бам- 
бæрстон: Мотяйы фæзмы, æндæр хæрын йæ хъуыдыйы кæрон 
дæр нал ис. . 
Хæсты фæстæйы æххормаг аз Уæрæсейæ сæфтыдысты мад 
æмæ чызг. Кæцæй фæхауæццаг сты æмæ кæмыты фæрахау- 
бахау кодтаиккой, мæ-гъа, фæлæ æппынфæстаг Беслæнæй 
Зилгæйы æхсæн Бабуимæ баиу сæ фæндаг. Цалынмæ Зилгæмæ 
хæццæ кодтой, уæдмæ сæ Бабу цъæррæмыгъдæй бамбæрста: 
кæмдæр Курскы бынмæ сæ хуымтыл хур атылди æмæ сæ стонг 
йæ разæй ардæмты расырдта. Æнæ фысым, æнæ 
æнхъæлмæгæсæгæй цæуынц йскæм ран гуыбыны хардзыл фыд- 
æбон кæнынмæ. Тæнзæрдæ Бабу сын æхсæвиуаты фысым 
фæлæууыд æмæ нæм сæрддон-сæрддæргъы цæргæ баззадысты. 
Тæккæ рувынафон уыди æмæ чызгæн бирæ куыст разынд: 
гуыбыны хардзыл æй æххуырстой, йæ цæхæрадоныл чи нал 
137 

æххæссыд, уыцы æвæгæсæг зæрæдтæ, сæхи хъуырæй тонгæ 
йын-иу удыбæстæйы къæбæр дæр ма авæрдтой йемæ фæс- 
куыст. Мад та, иуæй зæронд, иннæмæй цы æххормæгтæ баййæф- 
та, уыдоны фæстæ кусынæн нал уыд æмæ бон-изæрмæ куы 
фынæй кодта, куы мама-дзедзырой. Æвæдза, Бабу мæнгхæдза- 
ры исты хуыппаг суæларт кодта, уæд-иу пецы тæф цыфæнды 
тарф фынæймæ дæр йæ фындзыл ауад æмæ-иу йæ уæлхъус 
балæууыди; кæм-иу æндзарынмæ фæкастаид, кæм та хойра- 
джы хæрзадæн цытæ æмбæлы, уыдæттæ нымайыныл схæцыда- 
ид. А, ныртæккæ срæвдз уыдзæн хъæрмхуыпп, уæд-иу йæ уаты 
’рдæм йæхи байста; ома, афтæ ма банхъæлут, æмæ исты 
æнхъæлæй уыдысты мæ зилæнтæ дæр æмæ мæ ныхæстæ дæр; 
нæ, кæд стонджытæ æййафын, уæддæр мæ уæздан туг нырма 
мæ гуыбынæй домбайдæр у. Æз дæр ма йæ куы æмбæрстон, 
уæд Бабуйæн цастæ зын бамбарæн уыдаид. Æмæ иугæр хæри- 
наг срæвдз, уæд æм æнæ бадзургæ никуы фæци: 
— Бабуля, хъæрмхуыпп ахæрдзыцæ? 
— Ахæрдзынæн, бæгуыдæр ахæрдзынæн,— дзуапмæ 
æнхъæлмæ кæсын æппындæр никуы бауагъта. 
Кæд, мыййаг, афтæ æнхъæл уыди: æфсоны загъд мын 
кæны, æмæ дзуаппыл куы афæстиат уон, уæд æм æндæр зонд 
æрцæудзæни æмæ мæ гуыбыны тæригъæд мæхицæй дарддæр 
никæй уыдзæн. 
Йæ цырд дзуапп та-иу Бабуйæн худæджы хос уыди. 
— Емынæ макуы бахæр, кæд «нæ» никуы зæгъдзынæ,— 
бафтыдта ма-иу йæ ныхасыл иронау. 
Æмæ-иу æртæйæ иумар æрбадтыстæм нæ куынæг сихорыл. 
Кæд æмæ кæды незаманты уыд, афтæмæй абон дæр ма мæ 
цæстыты раз лæууы йæ æнцъылдтæ тымбылкъухыйас цæсгом, 
урс хæцъилæй сæрбæттæн ныхыл ныллæг уагъд, хъустыл уайы 
йæ æнæдæндаг комыкъулты адджын цъæм-цъæм. Нæ ферох 
Бабуйæ дæр. Исты хæрынæй йæ афарстай, уæд йæ дзуапп 
æдзухдæр уыд Бабуляйы æнæкъуызгæ дзуапп: «Ахæрдзынæн, 
бæгуыдæр ахæрдзынæн», æппындæр æм хæрыны фæнд куы 
нæ уыдаид, уæддæр. 
Хæтæнхуаг мæгуыр зæрондæн рæдауæй цы удыбæстæйаг 
хъæрмхуыппы къустæ фæлæвæрдта, кæд ын уыдон дæр барæ- 
ныл æвæрд разыниккой Ахæрæты бон. 
— Цæй-ма, Бабу, кæдмæ хуыссæны баддзынæ, мæ цæстытæй 
мæ бон кæсын куы нал у. Кæд ма исты дæ зæрдæ зæгъы? 
— Ницы зæгъы мæ зæрдæ, фæлæ мæ цы Хуыцау 
æхсæвæддæйæ ардæм рахаста? 
Хорз æхсæвæддæ у. Анымадтон сæ — аст мæйы æмæ æрдæг. 
Йæ сæрæн ма куы уыди, уæд-иу цалынмæ Джеуæргуыбайы 
æртæ чъирийы йæхи къухтæй скодтаид æмæ сæм сыхбæсты 
скувынмæ æрбахуыдтаиккам, уæдмæ никуы ракуымдта 
138 

хъæуæй горæтмæ. Уый дæр нæвæндонæй, фæстæмæ 
фæкæсфæкæсгæнгæ: «Гъер, марадз, сæхгæн дæ дуæрттæ æмæ 
дæхæдæг араст у». Иу аз æмæ дыууæ азы куы уыдаид — 
æнæхъæн цыппар æмæ ссæдз азы дæргъы. 
Ноджы ма раджы кæддæр йæ кæрчытæ цал уыдысты, уалæй 
куы фесæфтысты, уымæй фæстæмæ бынтон ныззивæг. 
Кæрчытæ, зæгъгæ, бирæ дæр нæ уыдысты, æдæппæт 
цыппæрдæс, æфтауаг урс мыггагæй. Рагуалдзæджы уыд ха- 
бар. Тракторæй мын зæрдæ бавæрдæуыд æмæ къуырийы ас- 
тæу бæрæггæнæг æруадтæн. Холлагхъуаг дæр нæ уыдысты, 
уæддæр цæхæрадоны балæууыдысты, фыццаг ауæдз куыддæр 
ауыдтой, афтæ. Тракторы уынæрæй мæ хъустæ æмыр кодтой 
•æмæ фæсвæд мæхи айстон, уыдон та ногфæлдæхт хуымы 
уаллæттæ уыгътой æмæ сын се ставддæрты, иу ныхъуырдæн 
нынныхъуырын кæй нæ фæрæзтой, уыдон кæрæдзийы дзыхæй 
скъæфтой иу иннæйы сургæ. Сабаты райсомæй раджы — 
фылдæр нын бантыса акусын — æрхæццæ стæм Бабуимæ. 
Кæртмæ бахызтыстæм, æмæ дзы нæдæр карк зыны, нæдæр — 
уасæг. Ау, цы диссаг уа, æнæуый кæрты дуары уынæрмæ 
пæрпæргæнгæ куы разгъорынц; иу æрцыдæй иннæмæйы фаг 
сын калд вæййы нæмыг, æххормаг нæ баййафынц, уæддæр 
сахуыр сты æмæ Бабуйы хызынмæ лæбурын байдайынц: хус 
къæбæртæ бырондонмæ акалын æм тæригъæд кæсы æмæ сæ 
къуырийы дæргъы бамбырд кæны, рацæуыны размæ сæ бау- 
дайы æмæ сæ банкæйы ныннæмы — къаддæр бынат ахсой; 
куы сын сæ акалы, уæд цыфæнды æфсæстæй дæр зыдæй фев- 
налынц хæрынмæ, мæн дзы фылдæр фæуайы къуппытæ бай- 
дайынц кæрæдзийы. 
Цæхæрадоны дæр никæцæй зынынц,’стæй сын.уырдæм 
ацæуæн дæр нæй, цалынмæ дуар байгом кæнай, уæдмæ. 
Уæдæ кæркдоны дуар дæр куыд ныууагътон, афт^æ гуыдырæй 
æхгæд. 
— Ау, нæ фос ныронг фынæй уой?— кæркдоны дæгъæл 
тарвазæй райста Бабу. Дуар байгом кодта æмæ — афтид.— 
Мæ хæдзарыл, уæдæ цы фæцадаиккой? 
Диссаг кæсы мæнмæ дæр. Кæд искæуылты чъылдыммæ 
самал кодтой, зæгъгæ, цæхæрадоны къуымты æрзылдтæн. Мæ 
раздæхынмæ дæр нал бахъæцыд Бабу æмæ мæ фæстæ цæхæра- 
доны балæууыд. Никуы æмæ ницы. Уынджы иу кæронæй 
иннæмæ дæр æрзылд. Нæй æмæ нæй. 
— Ау, уæдæ цы фæцадаиккой? . . 
Цы дзуапп ын радтон? Хуыснæг зæгъин, æмæ нæ зонын. 
Цæй хуыснæг-—ахæм сыхы æхсæн нæ цæрæм; ауал азы кæд 
зымæг-зымæджы дæргъы æдзæрæг вæййы хæдзар, уæддæр дзы. 
нартхоры æфсир дæр никуы фесæфт. Стæй хуыснæг аргæ дæр 
не скодтайд дæгъæл. Куы йæ ссара, уæддæр дын йæ фæдыл 
139 

гуыдыр бæстонтæ æхгæныныл æмæ дæгъæл бынаты æвæры- 
ныл ма схæца. 
Диссаг сыхæгтæн радзурынмæ ахызт Бабу уынгмæ, æз та 
хъуыдытæгæнгæ баззадтæн кæрты. Сæ нæмыг калдæй лæууы 
цъайы фале тасыдзаг доны фарсмæ. Цыма сын зæххы бынæй 
фегуырын æнхъæл уыдтæн, уыйау ноджыдæр ма иу каст ба- 
кодтон кæркдонмæ. Йæ дуары фæйнæджытæй иуы бинаг кæрон 
лыг — кæрчытæн дзы бабырæн æмæ рабырæн куыд уа, афтæ. 
Гæды дзы кæд самал кæна, æндæр дзы куыдз дæр нæ бахиздзæн. 
Афтид æфтуанхъæдтæ, æндæр ницы. Рувас уыдаид æмæ куыд 
хъуамæ схила уыцы бæрзонд æфтуанхъæдтæм? Стæй йæ кæ- 
уылты хъуамæ æрбауадзой хъæуы бæстастæумæ куыйтæ? Уæвгæ 
йыл æууæнк- нæй. Раджы кæддæр, нæ цæхæрадон телбыдæй 
æхгæд нæма уыд, афтæмæй иу фæззæджы нартхор тыдтон. 
Æфсиртæ чыргъæдмæ æппаргайæ гага зæхмæ æнæ æрхаугæ 
кæм вæййы æмæ кæрчытæ мæ фæдыл зылдысты. Иу заман 
уæллаг сыхы кæмдæр хъæугæроны бæстæ куыйты рæйын ссис, 
хæстæгæй-хæстæгдæрæй хъуысын байдыдта. Иннæ сыхтæй дæр 
сæ рæйынмæ згъордтой хæпхæпгæнгæ, чи—фæсус, чи— 
цъæхснаг хъæлæсæй. Афтæ знæтæй сæ никуы фехъуыстон. 
Мæнæ бынтон æрбаввахс сты цæхæрадоны кæронмæ, 
æвæццæгæн, æгас хъæуы куыдзæй цыдæриддæр ис, уыдон. 
Уалынмæ мæ тæккæ рæзты рувас фатау асыффытт ласта. Йæ 
къæдзилмæ фæлæбурынæввонг æй кæд æрбацæйæййæфтой 
куыйтæ, уæддæр ма фæрсырдæм дыууæ мæсты къæппы фæкод- 
та нæ дзыгъуыр уасæгмæ æмæ цæстыфæныкъуылдмæ фæта- 
ры. Куыйты æрдонг кæуылты æрбацæйтахт, уым та нартхоры 
цъуппытæ уаддымгæйæ ризæгау рызтысты, сæ фырзнæтæй 
нартхоры зæнгтæ риуы гуыдырæй къуырдтой: гъæйтт-мардзæ, 
æз фæлæбурон иннæты разæй уыцы мæстæймарæн къæдзилмæ! 
Хъæуы бинаг кæрон кæмдæр бамынæг сæ рæйын, æрмæст ма 
фæсте чи баззад, фæдисмæ чи байрæджы кодта, уыдон йæ 
фæдыл лæбурдтой мæ рæзты — йæ тæфмæ гæсгæ уыдаид æви 
кæрæдзи æмхицмæ. Баййæфтой йæ, нæ — мæ-гъа. Уæд ыл 
искуыдæр ма æууæнк ис? Цы нæ вæййы, зæгъын, кæркдоны 
сæрыл дæр ма схæстытæ кодтон. Ницы, куьрд хост уыдысты, 
афтæмæй лæууынц шифертæ. Æхгæд къутумæ дæр ма ба- 
кастæн, сарайы къулы рæбын амад фæйнæджыты бын æмæ 
чъылдым басгæрстон. Фесæфтысты æмæ фесæфтысты, нæ сæры 
зианмæ сæ Хуыцау фæкæнæд. Кæд Бабу исты бæлвырддæр 
хабар æрбахæссид. 
Циганты конд уæззау халамæрзæнимæ цæхæрадонмæ 
ахызтæн. Уæртæ Мысыкаты дуармæ бадынц Нади, Уæлинка 
æмæ Бабу. Хæрзаг дæрдты хабæрттæ та æрæмысыдысты кар- 
чы сæфты тыххæй. Уæдæ æххæст фосы давдмæ дæр ма ахæццæ 
уой, уымæн уæвæн нæй. Стыр сихæрттæм дæр нæ фæуыдзæн 
сæ ныхас. 
140 

Мæлæты къæйтæ-къæйтæ афæлдахы трактор, похци та 
къухы никуы æфты. Æмæ халамæрзæнæй хой хæлофæй, на- 
уæд куы ныддæвдæг уа, уæд æй фæрæты цæгат дæр нал исы. 
Æнаддæр æмæ уæззаудæр куыстæн æрхъуыдыгæнæн нæй: 
сæрымагъз дзы сæнкъуысы æмæ суанг губаккафонмæ дæр йæ 
рыстæй нал банцайы. Адæмы æфсæрмæй, æндæр ацы цæхæра-. 
донмæ бæргæ нæу нæ каст. Горæтæй ардæм йæ фæндаджы хардз 
цы сысты, уыйас йæ пайда нæ разыны. 
Ауæдзтæ-ауæдзтæ куыд ныууагъта трактор, афтæ сыл 
дæргъырдæм æрлæууыдтæн хойынмæ. Дыккаг ауæдзæн йе 
’мбисæй куы фæфалдæр дæн, уæд мæм фæрсырдыгæй цыдæр 
сæнтурс разынди сыджыты бынæй. Ракъахтон æмæ — карчы 
мард. Систон æй. Æнæхъæн. Æрмæст йæ къубал къæбутыр- 
дыгæй æхсыд. 
— Мæнæ дæ кæрчытæй иу разынди, Бабу,— адзырдтон 
устытæм. 
Æртæйæ дæр цæхæрадоны кæронмæ æрбауадысты. Телбы- 
ды сæрты сæм алæвæрдтон карчы мард. 
— Сæлавыр,— базыдта йæ Уæлинка.— Нæ уын загътон 
уайтæккæ дæр? Рувас уæздан хастæй иунæг ахæсдзæн æмæ йæ 
бахæрдзæн. Сæлавыр та цалдæриддæрыл бамбæла, уалæн сæ 
къæбуттæ æхсыны. Мин дæр уæд, иу дæр дзы æгасæй нал 
ныууадздзæн, ахæм æнамонд сырд у. Иннæтæ дæр ын хæстæг 
искуы ныгæд уыдзысты. . 
Æцæгдæр конды бынæй рахаудысты иуæй фæстæмæ иннæтæ 
се ’ппæт дæр, уыцы иу ын бантыст, æвæццæгæн, бахæрын. 
Бон-изæрмæ йæ сау æрдиагæй нæ банцади Бабу: 
— Æ, Хуыцауы зæрдæ йыл куыд фæхудт, уагæры цавæр 
æнамонд сырд разынди. Хæрзаг уынгæг бон сыл бакодта 
æдзæрæг хæдзары талынг кæркдоны. Цæуылнæ мæ мæгуыр 
къуымы бадтæн æнцад мæхицæн, цæй горæттæ æмæ æндæртæ 
мæ хъуыди?!—Æмæ та-иу судзаггаг зианыл хойæгау йæ уæ- 
раджы сæртæ æрхоста: — Ныр мæм уыдоны тæригъæд та ма 
кæцырдыгæй касти? 
— Мауал сыл æрдиаг кæн — нæ сæры зианмæ сæ фæкæнæд 
Хуыцау. 
— Æмæ, æнхъæлыс, сæ зианыл у ме ’рдиаг? Уыдоны 
тæригъæд та ма мæм кæцæй касти? 
— Ницы тæригъæд дæм дзы хауы — лæдзæгæй сæ нæ ныц- 
цагътай, сыдæй сæ йæ амардтай. 
— Мæ фæрстæ сын айхæлой, хæрзаг уынгæг бон акодта сæ 
мæгуьф удтыл, æдзæрæг кæрты къуымты сæ йæ разæй куы ахаста 
уыцы æнамонд сырд, уæд. Кæртмæ-иу куы æрбахызтæн æмæ-иу 
мæ размæ куы разгъордтой хъахъагæнгæ, уæд-иу мæм хæдзар 
æдзæрæг нал касти, бинонты ахсджиагдæртæ рауайæгау. 
Æцæг зæгъы, æцæг: мæнмæ дæр-иу æдзæрæг нал касти 
141 

хæдзар, бæгъдулæггæнгæ сæ-иу куы æрæййæфтон, уæд. 
Æртхъирæны мæй кæронмæ æрхæццæ, афтæ Бабу 
æндыснæгæй рабадын нал фæрæзта, мæнæн та къуырийы астæу 
амал нæ фæцис æмæ æрмæст сабаты æруадтæн хъæумæ: афонмæ 
сæ холлаг фæцадаид æмæ сьщæй ныммардысты. Дуары уынæрмæ 
иннæ хæттытау нæ разгъордтой. Кæртмæ куы бахызтæн, уæд 
æнæрцæугæ диссаджы уындæй сагъдау баззадтæн мæ бынаты: 
кæрчытæ æмбырдæй лæууынц къутуйы цур æмæ цыдæр уи- 
дзынц. Къутуйы фарсыл бады хъулон-хъомыл хъæдхой; кæрты 
дуары уынæрмæ æхсгæ каст фæкодта мæнæн уайдзæфгæнæгау: 
цæй еврæгмæ.уыдтæ, дæ хорзæхæй? — фæлæ йæм атæхыны зонд 
нæй; ракаст æмæ дарддæр йæ куыст кæны: фæйнæджыты зыхъ- 
ыр&й нартхор хойы æмæ кæрчытæн згъалы, уыдон дæр æй уыцы 
зыдæй уидзынц. Уыцы æнахуыр тагъд-тагъд йæ къупп, раст 
къахæйзилгæ машинæйы судзин куы сцырын уа æмæ йыл цæст 
куы нал хæца, уый хуызæн. Ныр афтæмæй йæхæдæг зулкъæй 
дарддæр нæмыг уæвгæ дæр ма куы хæрид. Йæ бындар фæуа, 
æнтысгæ та йын куыд кæны афтæ тагъд: Калашниковы автома- 
ты хус гилдзытæ куы згъæлой, уыйау тæхынц нартхоры гагатæ 
иуварс. Цыдæр æнахуыр цинæй мæ хъуыртæ ахгæдтой æмæ мæм 
акъахдзæф кæныны хъару нал ис. Кæртмæ куыд бахызтæн, афтёв 
æнæзмæлгæйæ лæууын тæккæ дуаргæрон: мыййаг, куы фæтæрса 
æмæ куы атæха. Уый æндæрæн йеддæмæ куы нæ у, уæд цымæ 
кæцæй йæ гыццыл сæр æрцахстаид кæрчытæн нартхор æрка- 
лын? Æмæ, дам, никуы ницы ис. Уый зæгъæг æндæр хорз ма- 
куы фенæд. 
— Цæмæ бадыс æмбисфхсæв, Бабу? Мæнæн дæр ма мæ 
хуыссæджы хай тсуы фæлыгъди. 
— Куы ма мыл сбон уаид исты амалæй, уæд фæстæмæ дæр 
нал фæкæсин, фæлæ нæхимæ фæцæуин. Сымахмæ куы хъуса 
адæймаг, уæд... 
Йæ хъуыды кæронмæ нал ахæццæ, хуыссæны тæккæ кæрон 
куыд бадт, афтæ йæхи æруагъта. Сыстадтæн æмæ йæ рæбындæр 
бахуыссын кодтон, хъæццулæй йæ дзæбæх æрæмбæрзтон. 
Нæхимæ. Уый цавæр нæхимæ уа, алы бон æм уыцы кой 
цæмæн ис? Æви уымæн дæр горæтаг райдзаст фатер, мæнау, 
«нæхим:æ» не ссис, Зилгæйы саманкъул дæлæмæдзыд къуымтæ 
йын мæнæн куыд сты, уымæй къаддæр адджын не сты? Фæла- 
син æй, æмæ уæд бынтон цыбыр баст æрцæудзынæн хæдзармæ, 
йæ цурæй мын æппын никæдæм уыдзæн ауайæн: кæд æрмæст 
сабат æмæ хуыцаубоны, бинонтæй исчи куы ныззына, уæд. Цы 
уæлдай йын у горæтæй, Зилгæйæ; йæ кæддæры бадæнты дзы 
куынæуал абаддзæн йæ адджын сыхæгтимæ, йæ кæддæры уай- 
æнты дзы куынæуал ауайдзæн: йæ сынтæгæй уазæгдонмæ искæй 
æнцæйтты бацæуыйæй æмæ фæстæмæ йæ хуыссæнмæ рацæу- 
ынæй дарддæр куы нал сты йæ цæуæнтæ æмæ фæндæгтæ. Фæндон 
142 

мын бæргæ нæу, исчи йæ мæгуырхуыз æмæ æдзæллагæй уына, 
уый. Æниу ыл худгæ дæр чи хъуамæ бакæна — Хуыцауы лæвæрд 
у низ, курдиатæй йæ ничи бацагуры. Уæддæр... Уæддæр. 
Хуыссæг иу афонты фæуæлахиз уæззау хъуыдытæ æмæ 
сагъæстыл. 
Гом фæсонтæ сынтæджы уазал цъæтыл андзæвыдысты æмæ 
фехъал дæн. Алы æхсæвы хабар. Иугæр хуыссæны мæхи æр- 
уагътон, афтæ уайтагъд хъуырдухæн-зилдух райдайын. Гобан 
æддæмæ-æддæмæ бырдзæн, йæ æмбис пъолмæ æрхæццæ вæййы 
йæ быны тыд кæддагимæ æмæ фæсонтæ дæрзæг цъæтыл 
æрæнцайынц. Хъæбæрдæр æмæ фæлмæндæрæй кæцы сынтæг 
нæ бавзæрстон, ахæм нал баззад хæдзары — ницы уæлдай у. 
Кæддæр газеты бакастæн: адæймагæн, дам, йæ нывæрзæн ху- 
рыскæсæнырдæм хъуамæ уа. Бавзæрстон афтæмæй дæр, фæлæ 
ницы феххуыс. Уый æмæ дын Зилгæйы: цыфæнды уæззау са- 
гъæстимæ дæр ахæм удæнцой фынæй авæййын, æмæ, куыд 
фæзæгъынц, мæ къах дæр нал атилын бонмæ. Сынтæгæй куы 
рахизон, уæд æм чи æркæса, уый зæгъдзæн: ам дысон ничи 
хуыссыд. Æнæ уæлдай æнцъылд, æнæ уæлдай фæд, сæры уæзæй 
баз цы æрбада, æндæр. Бынаты хицауы хорзæхæй, æвæццæгæн. 
Сихормæ хæстæг дзæнгæрæг æрбалхъывдæуыд. Токон. 
— Цæй, куыдтæ стут? Куыд у сæ чызг? 
— Куыд нæ ныууагътай, афтæ: зæрдæрухсагæй нæм ницы ис. 
Йæ къухы — хъулон-мулон целлофан хызын, уырыссаг 
æмæ латинаг дамгъæтæй йыл фыст: «Сочи»; пальмæтæ, цъæх- 
цъæхид денджыз, сыгъзæринхуыз змис былгæрон, сæ сæрмæ 
— фæтæнсин, нарæгастæу, риуджын, бурдзалыг æвзонг чызг 
мондаггæнæн бикъ æмæ сагæхтимæ; цæсгомы æмбис цалхы 
чъилыйас сау кæсæнцæстытæй нæ зыны; æмбæхсинæгтæ —. 
гом, равдисинæгтæ — æмбæхст. 
— Денджызы былæй схæццæ дæ, Токон?— ацамыдтон 
хызынмæ. 
Бæрзонддæр æй систа æмæ нывмæ æркаст: 
— Æдзæсгæмттæ! Хъуыды дæр æй куы нæ æркодтон. Хæрзаг 
мыл Джызæлæй ардæм худæгæй мардысты.— Фæсдуар йæ 
ныллæг сау туфлитæ раласта, хызын цы къухы уыд, уымæй 
къулыл æнцойгæнгæ.— Исты фæлмæн дзабыртæ мын фен — 
амардтæн мæ къæхтæй. 
— Омæ цæуыл у дæ цоппай, Токон, дæхæдæг дæхи ай- 
сынæн куы нал дæ, уæд? 
— Мæнæн бæргæ ницы у, фæлæ мæ зæрдæ сæ чызгмæ ах- 
сайдта. Мæнæ йын йæ цæгатаг фæлыст дæр мæхи къухтæй 
бахуыдтон. 
Уæззау къахдзæфтæй уатмæ бахызт. 
— Гъы, куыд дæ, сæ чызг?— йæ былты зыр-зыр ссыди, 
143 

цæстытæ баумæл сты, фæлæ уæддæр цæссыг баурæдта,— Уый 
цытæ архайыс, дæ хорзæхæй?— æрбадт Бабуйы дæлфæдтæм.. 
— Мæ-гъа,. мæхæдæг дæр ын ницы зонын,—- йæ куыст 
фæуагъта Бабу. 
Куыст, зæгъгæ, раст мæнæ дзидзидай сывæллон авдæны 
рабадынхъом куы фæуа æмæ йæ бæттæнтæ райхалыныл куыд 
архайа, афтæ Бабу дæр фæцалх ставд сынкæй хуыд хъæццулы 
кæрдæгхуыз дари уæллаг халыныл; хуыссæны рабады, кæрой- 
наг сынк агурдзæн æмæ агурдзæн, куы йæ ссара, уæд æй 
хъавгæ, æндах куыннæ аскъуыйа, афтæ — заууаты мæгуыра- 
хуыр туджы ныффидар: скъуынынмæ æмæ æппарынмæ æвгъау 
у, иннæ хатт дæр та бахъæудзæн — кæронмæ райхалы уыцы 
хъуыддагхуызæй. Бафæрс æй: «Цæмæ йæ халыс, Бабу?» æмæ 
йæ дзуапп алы хатт дæр: «Мæ-гъа, мæхæдæг дæр ын ницы 
зонын». 
Токон йæ хызынæй цыдæртæ урс гæххæтты тыхтæй систа. 
Бабуйы дæлфæдтырдыгæй бандоныл æрæвæрдта афтид хызын, 
тыхтон та — йæ уæрджытыл. Сыбар-сыбургæнаг гæххæтт рай- 
хæлдта. 
— Кæс-ма, сæ чызг, мæнæ дын цы къаба бахуыдтон. 
Фæлурс морæ урс тæппытæджын даргъдыс джиппæйфыст 
къабайы уæхсчытыл хъавгæ дыууæ къухæй хæцы, афтæмæй 
йæ æрцæгъдæгау кодта йе ’нцъылдтæ æрлæгъз кæнынæн æмæ 
йæ Бабумæ бадардта. Уый дæр йæ хуыссæны рабадт æмæ 
къабайы фæдджи уырзæй æрысгæрста: 
— Цы дзæбæх у. 
Æндæр ницы сдзырдта æмйэ къабайы фæдджи суагъта. 
Цалынмæ йæ сæрæн уыд, уæдмæ йæм исты лæвар искæцæй 
æрбафтыди, зæгъгæ, уæд æй алы хатт дæр къæмдзæстыджы 
хосыл нымадта цæмæдæртæсгæ. «Цæй хуынтæ æмæ лæвæртты 
æфсарм уæ ис?— уайдзæфтыл схæцыдаид æрбахæссæгæн,— 
Дæ бабуц кæнын мæхицæн æмбæлы, бæргæ, фæлæ алы хатт 
дæхæдæг фæраздæр вæййыс». Буцхъуагæй дæр никуы никæй 
ныууагъта, кæмæн æмбæлди, уыдонæй, уæддæр йæ нЬ1ха- 
сыхъæд ахæмæй баззад. Æргом æй никуы загъта, фæлæ йын 
йæ нымæхст хъуыды хорз æмбæрстон: ома, хъуæгтæ æмæ 
фæкæсинæгтæ куы уыдыстæм, уыцы рæстæджытæ аивгъуыд- 
той; ныр мæнæ — Хуыцауæн табу — мæ иунæг рахъомыл, 
хæдзардарæг ссис, ницы хъуаг мæ уадзы; сымах та ма мын 
кæддæрау мæгуыр æнхъæл стут, æмæ йæ мæхицæн æфхæрдыл 
нымайын, кæд уæ хуын цыфæнды зæрдиагæй у, уæддæр. 
Токон хъæццулы уæлæ æрæвæрдта къаба æмæ тыхтонæй 
систа уæхскбосджын цикъæ мидæггаг хæдон. 
— Мæнæ дын хæдон дæр мæхæдæг бахуыдтон. 
Уый дæр та уырзæй басгæрста Бабу: 
— Гъемæ дæ хуын бирæ. 
144 

Ницуал та сдзырдта æндæр. Йæ заманы йæ ныхасмæ æнæ 
бафтаугæ нæ фæцадаид: «Нæ зонын, цæмæй дын дæ дзæбæхтæ 
бафиддзынæн». Цымæ бамбæрста къабайы æмæ хæдоны ны- 
саниуæг? Цымæ хинымæр ахъуыды кодтаид: цæй ног дарæстæ 
ма мæ хъæуы, мæ даргъ фæндæгтæ хуыссæнæй уазæгдонмæ 
куы æрцыбыр сты, уæд? 
— Мæнæ адон та...— ноджыдæр ма цыдæртæ систа йæ 
тыхтонæй Токон. 
Хибарæй сæ ныууагътон æмæ хæринаггæнæнмæ рацыдтæн. 
Æнудæй фæлæууæнтæ нæй фатеры æмæ æрбацæуæн дуарæй 
фæстæмæ иннæтæ иууылдæр — быгъдæг гом. Сæ ныхас мæм 
хъуысы, фæлæ цæуыл дзурынц, уый нæ ахсын. Ныхас, зæгъгæ, 
æрмæст Токон дзуры, цыдæр хабæрттæ кæны Бабуйæн, уый 
дæр кæд искуы иу дзырд баппара, уæд хорз. Диссаг мæм кæсы, 
æрбацæуджытæй куыд никæй ницæмæй фæрсы, уый. 
Æвæццæгæн, ныхасгæнæгмæ кæд хъусгæ кæны, уæддæр йæ 
хъуыдытæ дард кæмдæр сты. Афтæмæй та бинонты, цы зо- 
нынц æмæ цы нæ зонынц, ахæмæй цæмæй нæ афæрсдзæн, уый 
нæй. 
Хæдзары цы æрæййæфта, уымæй фынг арæвдз кодтон 
уазæгæн: дысоны цæхæраджынтæ æмæ карчы лывзæ. Раздæр 
уал дзы Бабуиы раз æрæвæрдтон. 
— Дæуæн дæр ардæм радавон, Токон? . 
Ибонау та рынчыны дæлфæдтæм æруагъта йæхи æмæ 
афтæмæй ныхас кæнынц. 
— Уанцон нæу хуыссæнмæ. 
— Кæд, зæгъын, дæ руаджы Бабу дæр хуыздæр ахæрид. 
Знонæй нырмæ йæ хъуыры донæй дарддæр ницыма уыд æмæ 
мæнæн дæр мæ хъуыры к?>æбæр нæ цæуы. 
— Ныууадзут ма мæн, уæ хорзæхæй, кæд алы минут хæргæ 
нæ кæндзынæн! 
— Омæ, сæ чызг, уæдæ цæуыл ком дарыс, пысылмон ком- 
дарæнтæ дæр раджы куы ахицæн сты? 
— Йарæби, дæ тæккæ размæ хорз федтон мæхи æмæ сой 
аныхъуырæгау дæн. 
Куы нæ йæ зонин бæлвырдæй, уæд йæ ныхæстæ мæн дæр 
бауырниккой. 
— Хъуырмæ дæ скæндзысты, сæ иу дæр: «.ахæр», иннæ 
дæр: «ахæр». Стыхсын сæ. Цыма мын амонын хъæуы. * 
— Цом, Тркон,- истæмæйты дæ хорз фенон, цалынмæ йæ 
бустæтæй дæумæ дæр ницыма æрхауди, уæдмæ. 
Хæринаггæнæнмæ рацыдтæн. Цасдæры фæстæ Поли дæр 
æрбахызт æмæ стъолы фæйнæ фарс æрбадтыстæм. Æнæбары 
хуыппытæгæнгæ дзуры: 
— Бынтондæр куыд æрæдзæллаг сæ чызг. Афтæ æнхъæл 
ын нæма уыдтæн. Мæ разы сывæллон у æмæ сывæллон: чын- 
145 

дзы куы æрцыдтæн, уæд дыууадæс-æртындæсаздзыд чызг уыда- 
ид. Уæд ыл цы бæллæх æрбамбæлди? 
— Бæллæхы тыххæй дын цы зæгъон, нæ зонын, Токон. 
Низтæй хорз та кæцы у, фæлæ Бабу сæ тæккæ æнамонддæры 
амæттаг бацис. Фыдызнагæн дæр æй мæ зæрдæ нæ зæгъы. 
— Ницы федта, мæгуырæг, цардæй дæр, ницы. Сидзæрæй 
мæгуырдæр макуы мачи йæхи схонæд: алцæмæй дæр стъæлфгæ 
кæны, æдзух йæхимæ хъусы. Мæнг ныхас тæригъæд у: ный- 
йарæг мадæй уæлдай сын нæ уыдис дзæнæты фæбадинаг Дзуц- 
цон; абон дæр æй дзурынц Джызæлы хистæртæ: фыдыусы ном 
ыл бадгæ дæр не скодта, йæ дзыхæй дæр æй никуы ничи 
суагъта. Фыд дæр куыннæ, фæлæ уæддæр та — мад; йæ ном 
йæ уæлæ куы ис: мад, м-мад, былтæ дзы мыдæй сæрстау 
кæрæдзийыл куы ныхæсынц; фыд та цыфæнды хорзæй дæр 
æддæмæ схойы: фыдыус, фыдбон, фыдæнæн. Æ, мæ фæрстæ 
дын айхæлой, сæ чызг, мады рæвдыд чи нæ бавзæрста,— до- 
дойгæнæгау йæ сæр банкъуыста Поли. 
— Цы нæ бон у, Токон, Хуыцауы тæрхонæн? Æвæццæгæн, 
адæм се ’ппæт мады рæвдыдæй хайджын куы уаиккой, уæд 
ын аргъ дæр нæ кæниккой. 
— Афтæ, бæгуыдæр. Сæ чызг та сидзæры къæсæрæй нæма 
рахызти æмæ идæдзæй аззади уайтагъд. Фыдфыдæбон йеддæмæ 
ницы федта йе ’взонджы бонты, æмæ йыл уæззау низ дæр куыд 
нæ фæзына, куыд? Уæддæр ма хорз, æмæ йын ды фæрæстмæ 
дæ. 
— 0, кæуылты рæстмæ! Фаг фыдæббн ын фенын кодтон æз 
дæр, фаг маст æм æрхастон. 
— Уый ма зæгъ. Адæм цы нæ уынынц, ахæмæй ницы ис. 
Æнхъæлыс, бирæ фырттæ æрбадынц сæ мадæлтæн рынчынгæс? 
Нæ-æ, мæ мад, мæ фыдастæн. Зæронды бон æй йæ хæдзарæй 
чи ратæры, ахæмтæ дæр ма разыны суанг. 
— Уыдон дæр, Токон, тæрхоны бон дзуапдæттæг уы- 
дзысты: Хуыцауæй рох ницы у. Фæлæ йын Бабу дæр йæ 
къæбицтæ, мыййаг, куы нæ фæкъахта, уæд ын амонды мур 
йæ цæст цæуылнæ бауарзта? 
Ницы дзуапп радта Поли, дзуапмæ йæм æнхъæлмæ дæр 
нæ кастæн, афтæ, æнæуи, мæ зæрдæйы тыхстæй уыди мæ ны- 
хас. Æдзæмæй абадтыстæм иуцасдæр. 
— Дæуимæ дæр куы атæрхон кæнин, уый мæ фæнды, То- 
кон. Алы бон æм цалдæр хатты нæхимæйы кой вæййы... 
— Мæнæн дæр куы ракодта уыцы хъаст: æхсæвæддæйы 
цыдæй, дам, бæргæ нæ рацыдтæн, фæлæ, дам, мыл, цыдæр 
пъæззы ныддæвдæг æмæ, дам, ныффæстиат дæн. Йæ зæрдæ, 
мæгуырæг, хъæуы ис цыфæндыйæ дæр, нæ сахуыр горæты. 
— Куыд дзы хъуамæ сахуыр уа, æз дзы мæ царды фылдæр 
хай куы арвыстон, уæддæр куы нæ сахуыр дæн. Аласин æй 
146 

ласгæ дæр, фæлæ дын амы æмæ уымы фадæттæ амонинаг куы 
нæ сты: цы хойрагæй, цы йæхи ныннайынæй, цы йæхи хъуы- 
ды ауайынæй. 
— Фадæттæ дæр куыннæ, фæлæ иугæр афтæ тынг кæм 
мысы, уым æй мауал дар ам, алас æй. Мæлæты хæрдтытæ 
дын, мыййаг, куы нæ кæны, уæлдайдæр та тæккæ дыргъафон. 
Рагæй-æрæгмæ дæр æй дыргъы разæй куы ницы хъуыдис. 
•Иннæ хъуыддæгтæн дæр исты амал уыдзæни. Алас æй, стыр 
удыбæстæ скæндзынæ дæхицæн. Чи зоны, æвдадзы хос ын 
разына Зилгæ æмæ фæдзæбæх уа... 
Фæндаджы фæйнæ фарс бæрзонд фæцыдысты, сæ нысса- 
дзынæй фæстæмæ хæсгард кæнæ хырх кæуыл никуы андзæ- 
выд, ахæм пæлæхсар акъаци æмæ курага бæлæстæ, дыгай 
рæнхъытæй æмхæццæйæ сагъдæй. Курага — æбуалгъы зад, 
йæ гага сыфтæрæй арæхдæр, мæнæ-мæнæ фæбурæввонг. Æгæр 
диссаг дæр ма у, сæ заманы куыд фæхæцыдысты, уый. Уæла- 
хизы ссæдз азы бæрæгбоны хæдразмæ дæргъвæтин ныхас — 
сихорæй изæрмилтæм — фæкодтам Хъулаты Хъуыбадыимæ; 
Ирыстоны хъæды хæдзарады хицауæй куыста уæды заман. 
Нæ ныхасы сæр уыдис хæсты рæстæджы хабæрттыл; бирæ 
цæмæйдæрты йæ фæфарстон, бирæ диссæгтæ мын радзырдта. 
Зилгæйаг дæн, уый куы базыдта дызæгъ-мызæгъы, уæд мид- 
былты бахудт æмæ афтæ: «Иры иу хъæуæй иннæйы æхсæн 
фæндаггæрæтты цалдæр рæнхъы бæлас кæм нæ ныссагътон, 
ахæм нал баззад; куы сæм бакæсай, уæд адæймаджы цæст 
рæвдауынц. Фæлæ Беслæнæй Зилгæйы æхсæн цас фыдæбон 
бахъуыд, уый бæрц фыдæбон се ’ппæтыл нæ бакодтам. Ныс- 
садз æмæ та цалдæр боны фæстæ сæ кой дæр нал вæййы: иуæй 
сæ адæм стонынц, иннæмæй та Зилгæ, Беслæн æмæ Бæтæхъо- 
йыхъæу сæ фос бон дыууæ хатты фæндаджы сæрты скъæрынц; 
хизæнмæ стонгæй куы фæцæйцæуа стур, уæд дæр хъуамæ ахсы- 
на тала, æфсæстæй куы здæха, уæд дæр. Уæллæй, уалдзæг æмæ 
дзы фæззæг садзын бахъуыди цалдæр азы дæргъы». 
Аирвæзтысты цыфæндыйæ дæр. Фæхæцыдысты. Сбæлæстæ 
сты. Æмæ ныр замманайы бæзджын аууон дæттынц; хыбар- 
хыбургæнгæ æнуд автобусы бадыны бæсты фæлтау зæрдæйы 
дзæбæхæн фистæгæй рараст у уыцы сатæг аууæтты. Æниу, 
адæймаг искæмæн дæсны у зонд амонынмæ, æндæр дзы цыма 
мæхæдæг бирæ хæттыты бацыбæл дæн фистæгæй æруайынмæ. 
Уæвгæ автобус куы нæма фæзынди, уæд дзы Бабуимæ бирæ 
фæхафтам дыууæрдæм уæхсчы дзагимæьдæр æмæ афтид гол- 
лагимæ дæр. Уæды рæстæджы дзы куы уыдаид, æвæдза, ацы 
ривæдæн æвгъайуаг аууон. Кæцæй! Быгъдæг быдыры иугæр 
скæсын бафæразæд хорфыцæнты хур, уыййеддæмæ уайтагъд 
афтæ судзынмæ бавналы^ æмæ-иу адæймаг йæ хæдоны фæздæг 
скæлынæй тæрсын байдыдта. 
147 

— Гыццыл фæсабырдæр кæн, Албег!— сдзырдтон шо- 
фырмæ. 
Гуырысхохуызæй мæм æрбакасти цæстызулæй: фæтæрсы- 
ны бæрц тагъд куы нæ тæрын, кæд æй, мыййаг, æмбаргæ нæ 
бакодтон; алчи та ма рæвдздæр скъæр куы фæзæгъы. 
— Бауромон? 
— Нæ, нæ, сабырдæр куы зæгъын. 
Ницы бамбæрстой иннæтæ дæр. Æмæ йæ кæцæй хъуамæ 
бамбарой, сæхиуыл æй куы нæ бавзарой, уæд? Æмбаргæ йæ чи 
бакæнид, уымæн та уæлдай нал у, йæхицæн æдзæмæй бады 
фæстаг бандоныл æмæ комкоммæ развæндагмæ цымыдисæй 
кæсы, цыма фыццаг хатт цæуы ауылты, уыйау. 
Цымæ дыууæ базарæй кæцымæ хæстæгдæр уыдаид нæ 
фæндаг — Беслæнмæ æви комбинатмæ? Æвæццæгæн, æмхуы- 
зон. Комбинаты базармæ тынг раджы цæуын хъуыдис — авд 
сахатыл æхсæвы кусджыты рад ахицæн уыдаид, иннæтæ сæ 
бæсты бавнæлдтаиккой, æмæ раст уыцы афонмæ кæнæ ноджы 
раздæрмæ баййаф дæ фæткъуыты уæхсчыдзагимæ, куыстмæ 
чи цæуа, уый дæр куыд балхæна æмæ куыстæй чи здæха, уый 
дæр, афтæ. Уыдонæй алчи куы аивгъуыйа, уæд ма кæд искуы- 
иу æлхæнæг разына, æндæр нал, æмæ дæ суанг æмбисбонмæ, 
цалынмæ кусджытæ сихор хæрынмæ раивылой, уæдмæ фæрсæг 
дæр нал разындзæн; лæууай, ма лæууай дæ уæййагимæ — 
дзæгъæлы. Æлхæнджытæ æгæрстæмæй иууылдæр зыдтой 
мамæйы, махæй æлхæнынмæ цыбæлдæр уыдысты; иннæ базар- 
гæнджытæ — мамæмæ зулдзаст хастой: «Удхæссæджы хай, 
æрбахæццæ ис ай дæр та сæударæй!» — æртæ фæткъуыйыл 
цыппæрæм æвæрд æмæ — туман; мамæйæн та голладжы уæлæ 
йæ къус цъупдзагæй — æмæ уый дæр туман; а, æвæдза, 
æлхæнæг йæ хызын кæнæ къæрта æрбадардта, уæд ма йын 
дзы дыууæ-æртæ уæлæмхасæн æнæ авæргæ нæ фæуыдзæн. Уый 
тыххæй йæм-иу суанг æнхъæлмæ дæр ма бакастысты æлхæн- 
джытæй чидæртæ, уайдзæфы хай дæр ма-иу бакуыста йæхи- 
цæн: «Дæ хорзæхæй, знон куыннæ фæзындтæ, мæ цæстытæ 
дæм куы ныуурс сты?» 
Знон та комбинатмæ афоныл нал æййæфтам æмæ Беслæны 
базары уыдыстæм. 
— Фест, мæ къона, рæвдздæр фест: байрæджы нын! 
Тæхуды, тæхуды, иу райсом ма гуыбыны дзаг фæфынæй 
кæн; цæсты уæлтъыфылтæ кæрæдзийыл нындæгъдысты, 
фæхицæн нæ комынц. 
— Фест рæвдздæр — афонмæ базар рахæлиу! 
Къæхтæ дзабырты, дзабыртæ — сæ ном: сæ дыууæйæн дæр 
сæ зæвæттæ æмæ стыр æнгуылдзты бынтæ гом, бæгъæмвадæй 
уæлдай не сты; æхсæвæй бонмæ фæндаггæронæй надмæ чи ра- 
хизы, уыцы сындзытæ тадзы хæрзаг фæныхс-фæныхс кæндзыс- 
148 

ты — атъыстон, уæддæр цæстæй нæма ракастæн. Цудтытæгæнгæ 
бацыдтæн кæрты фæскъуым фæйнæгæй быруйыл йæ сæрдыгон 
бынаты фидаргонд æрхуы хихсæнмæ, мæ къухтæ æмæ цæсгом 
уазалгомау донæй сæнхъæвзтон æмæ æрмæст уæд райхъал дæн 
æххæстæй; ихæнриз кæнын айдагъ цыбыр хæдоны. 
Сæуæхсид бæлвырд фæбæрæг, фæирд, уæддæр ма æхсыр- 
гуртæ æнæууæнкхуызæй — хур скæсдзæн æви йæм фæстæмæ 
аныгуылыны фæнд уа — фæлварынц сæ хъæлæстæ. Цымæ 
уыдоны та цы тилы ацафон барвæндæй рабадынмæ? 
Сарайы стъолы кæрон сисынæввонг цы дыууæ голладжы 
æрцæттæ кодтам дысон изæрæй, уыдон бæлвырд фæгуыбын- 
джындæр сты: æхсæвы цы рæгъæд фæткъуытæ æрхауд, 
уыдонæй ма сыл афтыдта мамæ. Æмбисæй фылдæр голлаг — 
йæхи уаргъ, æмбисæй къаддæр — мæн. Хорз æмæ сыхы 
лæппутæ нырма адджын фынтæ уынынц, æндæр сæ фидистæн 
кæрон нал уаид. Уæллæй, куы йæ фæразин, уæд стырдæр нæ, 
фæлæ дыууæ голладжы дæр ахæссин: иу — рахиз уæхскыл, 
иннæ —. галиуыл. 
— Сæккой мын кæн,— стъолы цурмæ бацыд мамæ. 
Ныр æй ардыгæй бынатмæ цалынмæ хæццæ кæнæм, уæдмæ 
нал æрæвæрдзæн. Мæнæн та ме уæхск æрцæйрæдувы æмæ йæ 
иу уæхскæй иннæмæ цалдæр хатты раивын. 
Бæстыл æгæр-мæгуыр куыдз рæйæг дæр нæма ис, æрмæст 
скæсæн ирддæргæнгæ цæуы æмæ цъиутæй хуры скастыл гуы- 
рысхо ничиуал кæны — куыд рухсдæр, афтæ æзхъæрдæрæй 
кæрæдзи дзыхæй исынц зарджытæ. 
Дзиуаты тигъыл фæзылдыстæм, Ныр ардыгæй Беслæнмæ 
æмраст у нæ фæндаг. Стæфстæн — фæткъуыты уæзæй. 
— Тобæ, Хуыцау, уæдæ Залийы чындзæн цæй уды фидар 
ис алы райсом, уый æндæр йеддæмæ куы нæ у, уæд! Сывæлло- 
ны та ма кæдæм æргæвды — ацафон æй рабадын кæн? 
Бимболаты хъæлæс. Æвæццæгæн, зæххы скъуыды ныхха- 
уди куыд фæзæгъынц адæймагæй, афтæ зæххы скъуыдæй 
схъиугæ дæр скæны, æндæр кæцæй фегуырдаид? Хуыцау ме 
’вдисæн, сæ цурмæ куы схæццæ стæм, уæд сæ кулдуармæ — 
кулдуар, зæгъгæ, кæрæдзимæ дæрддзæфгомау, род кæнæ дзы 
фыс куыд нæ бахиза, афтæ дæргъмæ хуыд цыппар фæйнæджы 
— фæкæсфæкæсгæнгæ, куыдз ралæбурыны тæссæй, цыдтæн 
æмæ дзы куы ничи зынди, уæд ныр нæ тæккæ чъылдыммæ 
кæцæй февзæрд? Цæппæруагъд бæмбæджджыны, йæ сæрыл 
— лæбырд-ихсыд морæ бухархуд. Афтæ æнæнхъæлæджы фæзы- 
ны, афтæ хъæрæй дзуры, уæдæ йæхæдæг уæзхъус дæр нæу,— 
æмæ йе сныхасæй адæймагæн æнæ фестъæлфгæ нæй. Æппын 
фынæй нæ кæны æви цавæр уа? Æниу æй фынæйтæм дæр 
кæцæй æвдæлдзæн: йæ ус раджы амарди — æз æй не 
’рæййæфтон; чызг æмæ йын лæппу баззади, ме ’мгæрттæ; хæри- 
149 

наг дæр сын йæхæдæг кæны, æхсгæ дæр, æмпъузгæ дæр. Уæд 
æй кæцæй хъуамæ æвдæлдаид бонрæфтæм фынæйтæ кæнынмæ? 
Ноджы ма хъуг дæр дæхæдæг æрдуц, рæгъаумæ йæ аскъæр, 
адæмыл æрзил — бригадир уыд. Бригадиртæй та адæмимæ 
хъæрæй дзурын кæй нæ хъæуы, ахæм нæй: кæмæн — лæгъстæтæ, 
кæмæ — æртхъирæнтæ. Йæ æлгъыст цæуаг у, зæгъгæ, тар- 
стысты Бимболатæй. Худæг уыди ибон. Уæд дæр базармæ 
рацæйцыдыстæм,. æрмæст иннæ хæттытæй фæстæдæр, хур 
дзæвгар суади, афтæмæй. Бимболаты бакомкоммæ нæхи Жап- 
хантæ цæрынц. Сæ дуар сын гуыпп-гуыппæй куыд хоста, уый 
нæм дардмæ хъуысти. Кæсæг æм нæ уыд. Иæ размæ куы 
схæццæ стæм, уæд, махмæ æвдисæн фæлæууынмæ цыма сид- 
ти, афтæ хъæрæй загъта: 
— Уæдæ кæд искуы æмбæхст у, уæд æй, иунæг цытджын 
Хуыцау, йæ æмбæхсæнмæ мæныйас дурæй æрцæв! 
— Тобæ, Хуыцау, тобæГ—- нартхорыл дæрдты фæхилæг насы 
æртæхдзæф сыфтæры æхсæнæй рагæпп ласта Жапхан. 
Хъæугæронмæ куыд рахæццæ стæм, афтæ хур дæр йæ был 
сдардта. Уæлмæрды кæрон къуыбырыл куы фæуырдыг кодтам, 
уæд къахвæд фæзылд сосайы ’рдæм æмæ суанг Беслæнмæ йæ 
галиу фæрсты æмдзуйæ араст, фырнадæй йæ рыг кæлы. Сосайæн 
йæ рахиз фæрсты дæр йæ заманы уыди къахвæндаг, фæлæ хæсты 
рæстæг æмæ хæсты фæстæ машинæтæ куы сарæх сты, уæд ку- 
ыдфæстæмæ фесæфт, кæрдæджы бын фæцис, зына-нæзына бæрæг 
ма дары, цæуæг ыл нал ис, уымæн æмæ дымгæ иудадзыг 
скæсæнырдыгæй дымы æмæ, хуырастæрд сосайыл машинæ куы 
ацæуы, уæд йæ рыджы къуыбылæйттæ дæлæрдæм ивылынц. 
Цас тынгдæр фæллайын æмæ голлаг иу уæхскæй иннæмæ 
цас арæхдæр раргъæв-баргъæв кæнын, уыйас тынгдæр оудзынц 
сæ дыууæ дæр. Сфæлтæрыны афон сын бæргæ у, афтæмæй сын 
ницы æнтысы. Уагæры цæй æфсæйнаг у мамæйы уæхск — 
голлаг ын куыд сæргъæвын галиу æккоймæ, афтæмæй йæ 
хæссы, йæ комбастыл ын сæры уæлæты рахиз къухæй хæцгæ; 
иунæг хатт дæр æй нæма æрæвæрдта. Æрмæст рæстæггай, къах- 
вæндаджы рыг дзабырты куы скъуыбар вæййы æмæ йæ хъыг- 
дарын куы байдайы, уæд æрлæууы, дзабыр къахæй æххæст 
нæ феппары, афтæмæй йын зæвæтæнцойæ йæ уæлхъусыл 
фæхæцы æнгуылдзтæй æмæ йæ æрцæгъды, йæ рыг ын рака- 
лы, стæй та иннæ дзабырæн. Æз дæр æй афæзмыныл фæлва- 
рын, фæлæ нæ арæхсын; æрлæууын, хуынчъытæ дзабыртæ 
радгай раласын, иу къахыл лæугæйæ сæ кæрæдзийы зæвæтыл 
æрхойын. Фæндаггæронмæ т.а ахизæн нæй: ахæм бæзджын 
фæрдыгæртæх æрæвæрдта кæрдæгыл,. æмæ’ дыууæ санчъехы 
фæстæ дзабыртæ къодах фестдзысты. Ноджы дзы сындз 
мæлæты арæх у, къахвæндагмæ æрбахъуызынæввонгæй лæууы. 
Æлхыскъмæ бавнæлдтой хуры тынтæ, хиды фыццаг 
150 

æртæхтæ æрхылдысты къæбутырдыгæй. Рæвдздæр, рæвдздзæр, 
æфсæнвæндаджы ацырдыгæй фарс доны къранты сæрмæ цы 
дыууæ незамантаг акъацийы ныппæлæхсар, уыдоны бынмæ. 
Куы сæм схæццæ стæм, æрмæст уæд æрæвæрдта Зилгæйæ ардæм 
йæ хæссинаг мамæ. Цыма сойыфыхæфсæстæй сдойны стæм, 
уыйау армытъæпæныдзаггай зыдгомау бануæзтам. Ныр ар- 
дыгæй базармæ бауайын нымады дæр нал у. 
Иннæ хæттытау та ацы хатт дæр тæрхæджытыл уæгъд 
бынат нæ разынд: ардыгон сæудæджергæнджытæ фæразæй сты 
æмæ сæ бацахстой. Базардзаутæм гæппæй лæууынц; исчи уæй- 
йагимæ фæзынди, уæд ыл цалдæрæй амбырд уыдзысты æмæ 
ныхас кæрæдзи дзыхæй исгæ аргъ дæлæмæ тæрыныл сæхи 
хъарынц. 
Тæрхæджытæ махмæ нæ хауынц, буцдæр хæринæгтæн сты: 
гуылтæн, æйчытæн, гуымбылтæн, æхсырæн, тамакойæн, 
æхсынæнæн. Мах бынат та — тæрхæджыты рæнхъæй дæлдæр: 
зæххыл æрæвæр дæ уæййаг. Æлхæнджытæн сæ арæзт æппæты 
разæй ардæм у — асламдæр æмæ æнæсайддæр. Тæрхæгæй дæр 
нæ ничи ратæрид, фæлæ цалынмæ хъæуæй-хъæумæ схæццæ 
вæййæм, уæдмæ сæ иннæтæ ацахсынц, сæудæджертæ. Сæ фыл- 
дæры куыст: ссад туджы аргъæй балхæн æмæ дзы гуылтæ 
сфыц, ноджы зынаргъдæрæй сæ уæй кæн — æфтиаг дæм дзы 
куы нæ æрхауа, уæд ма дæ фыдæбон та циу. Кæд кæрæдзийæн 
уæнгæл сты — «ды куы нæ уаис, уæд мæ базайраг афонмæ 
раджы ауæй уыдаид»,— уæддæр бахъуыды сахат кæрæдзи 
сæрыл рагæпп ласынц, иу иннæйы руаджы аргъ дæлæмæ хау- 
ын нæ уадзы. 
Фæткъуы уæйгæнджытæ дæр дзы ис: нымадæй цалдæр 
фæткъуыйы æрæвæрдзысты æмæ — туман. Уыдоны мæгуы- 
рау цъупп дæр æмæ мамæйы гуымбылахсæн къус дæр — ту- 
ман. Махæй дæр уæхсчыдзаггай балхæнынц, стæй йæ уæд 
цъупгай цалдæр хатты зынаргъдæрыл уæй кæнынц. Туман. 
Асламдæр аргъ нал ис базары. Æфтиаг. Æниу, уыдонæн уый 
сæ куыст у — бон-изæрмæ лæууыны фадат сын ис, махмæ та 
хæдзары куыстытæ æнхъæлмæ кæсынц. Уымæ гæсгæ ратты 
мамæ æрдæглæварыл уæхсчыдзаг: æрмæст фæстæмæ хæссинаг 
ма фæуæд. 
Фыццагдæр æртæ къусы куы ауæй сты, уæд мамæ мæн 
фæуагъта фæткъуыты уæлхъус, йæхæдæг ацыд æмæ мын гуыл 
балхæдта. 
— Хуыцау, бахатыр кæн, рынчыны разæй сабийæн дæттын 
къæбæр, æмæ, фæлæ йæ иугæр дунейы рухсмæ кæм рауагъ- 
тай, уым æй сыдæй дæр куыд амарон? 
Рынчын йæ тиуæй зæгъы, Доданæй. Хæсты тæккæ райди- 
аны йæм куыд фæсидтысты, афтæ æнæхъæн æртæ азы бæрц 
йæ кой, йæ хъæр нал райхъуыст. Йæ катайæ Яи æнафоны 
151 

ингæн ссардта. Кæд æй бинонтæй хæрдмæ ничи уæндыд, 
уæддæр Доданæн æгас æнхъæл нал уыдысты. Æмæ дын дзы 
æндæраз уалдзæджы хабар куы райсиккам. Фыста Пермæй, 
госпитæлæй. Стыр хатыртæ куырдта, хабар дзы афтæ æрæгмæ 
кæй нæ уыд, уый тыххæй; бинонтæй, хæстæгæй, сыхагæй — 
се ’ппæты дæр лæмбынæг фæфарста. «Æгайтма сæрæгас.ра- 
зынди»,— цин кодтой кайд хионтæ нæ, фæлæ æгас хъæубæстæ 
дæр. УаЛынмæ фарон, Уæлахизы хæдразмæ, йæхæдæг дыууæ 
лæдзæгæнцой схæццæ. Æмæ уæдæй нырмæ, иугæр госпйтæлы 
ма хуыссæд, æндæр хæдзары бады, цæй кусынтæн ма у: рахиз 
къахы фадхъул бынтон пырхытæ, цас æй нæ фæдзæбæх код- 
той Пермы, Калачы æмæ нæхи Дзæуджыхъæуы дохтыртæ, 
уæддæр сæ бон ницы бацис, хъæдгом нæ байгас, хæфæмхæццæ 
туг сындæггай хъары æмæ хъары æнæкæронæй, алы изæр дæр 
йæ бæстытæ ивинаг. Йæ рæстæг фылдæр сынтæджы æрвиты; 
райсомæй куы рабада, уæд азылдтытæ кæндзæн, уынгмæ 
акæсдзæн, стæй фæстæмæ йæ уатмæ бацæудзæн æмæ æд дза- 
умæттæ сынтæджы йæхи æруадзы: цæф къах — сынтæгыл, 
иннæ — пъолыл. Уæртæ йæ Борыхъуаты Сослæнбег арæх 
абæрæг кæны изæрыгæтты. Уымæн та Мæздæджы сæрмæ, Воз- 
несенкæйы рагъыл, ахаста йæ уæраджы кæхц немыцаг сар- 
мадзаны нæмыджы схъис æмæ къах æмрастæй баззади, уæддæр 
зивæг нæ зоны, уыцы сæрæн уад кæны фаллаг фарсæй ардæм. 
Сæ ныхас мидæггаг уаты цырагъы рухсмæ вæййы, æз та сæм 
талынг æддаг уаты мæ хуыссæнæй фæхъусын. 
Хауаг та ма куыннæ у худ^веджы хал. Æстæм æви фарæстæм 
къласы фæстæ фæсидтысты Сослæнбегмæ цыппор дыккæгæм 
азы. Сидты хæдзармæ бон постмæ бацыд фæссихæртты — га- 
зеттæ æрхæццæ уыдаиккой æви нæма, уый бæрæггæнæг: байуа- 
рыны размæ-иу æм æркæсынмæ авæрдта цосты хицау Хадизæт. 
Газеттæ нæма уыдысты æмæ стъолы фарсмæ æнхъæлмæгæсгæ 
æрбадти. Телефонмæ фæкомкоммæ æмæ йæ.зæрды ахъазын 
æрæфтыд. Хъæусоветмæ бадзырдта. Куыд æнхъæл уыд, афтæ 
дзы разынд æрмæст бонгæс, зæронд Дыбу. «Хъæуыхицау кæм 
ис?» — «Уæлæ хъæуы сæрмæ танктимæ хæцæн дзыхъхъытæ 
кæм къахынц, уырдæм ацыд».— «Секретарьта?» — «Мæ-гъа, 
нæ зонын. Ныртæккæ дæр ма ам уыдис. Кæд, мыййаг, сæхимæ 
сихор хæрынмæ ауади».— «Уый та ма цавæр сихортæ йедтæ 
сты?! Хæсты заман алчи бон-изæрмæ йæ бьшаты кæй хъуамæ 
уа æнæцухæй, уый нæ зонут, æвæццæгæн. Ничи сæм кæсы: 
хæрынмæ, дам, ауад. Емынæ бахæрат!» — «Ды чи дæ, ды?». — 
•фæпысыра Дыбу.— «Æз мæнæ районы æфсæддон комиссдры 
хæдивæг дæн».— «А-а, бахатыр кæн, нæ дæ базыдтон, баха- 
тыр кæн»,— фæлæгъстæхуыз Дыбуйы хъæлæс, цыма комис- 
сары хæдивæгимæ рагæй зонгæ з^ыдысты æмæ иумæ бирæ цæхх- 
кæрдзын бахордтой, уыйау.— «Æгæр дæр ма мæ базондзынæ!» 
152 

— ноджы карздæрæй загъта Сослæнбег.— «О, о, бахатыр кæн. 
Цы фæдзæхсинаг уыдтæ хъæуыхицауæн æмæ секретарæн? Æз 
сæ тæккæ ныртæккæ бацагурдзынæн».— «Агурын сæ ницæмæ 
хъæуы. Ды чи дæ, уым цы архайыс?» — «Æз? Æз мæнæ бонгæс 
дæн».— «Фыссын зоныс?» — «Ау, куыд нæ зонын?! Зæронд 
скъолайы æнæхъæн дыууæ къласы куы бакастæн».— «Хорз, 
иттæг хорз! Маладез! Кæд æнæхъæн дыууæ къласы бакастæ,. 
уæд кърандас æмæ гæххæтт райс».—- «Фæлæуу, мæнæ стъолыл 
ручкæ æмæ чернилæдон ис. Лагъзы кæд гæххæтт дæр разы- 
нид. А-гъа, йс дзы».— «Уæдæ фысгæ кæн. Цæттæ дæ?» — «О, 
о, цæттæ».— «Æппæты уæле ныффысс: райсом аст сахатмæ, 
куыд ничи байрæджы кæна, афтæмæй...» — «Фæлæуу, фæлæуу, 
сабырдæр дзур: нæ дæ æййафын».— «...хæстмæ ацæуын- 
æввонгæй, æд дзаумæттæ, æфсæддон комиссарадмæ сидæм... 
Ныффыстай?» — «0) о, ныффыстон. Дзур дарддæр: кæмæ си- 
дут?» -г- бацымыдис Дыбу. Æмæ Сослæнбег дæр нымайын бай- 
дыдта, зæрондæй-æрыгонæй Зилгæйы къуылыхæй кæйдæ- 
риддæр зыдта, уыдоны. «Рубайты Сау.— Банхъæлмæ каст.— 
Ныффыстай?» — «0, о, ныффыстон».-— «Хæблиаты Къæлæу.— 
Банхъæлмæ та каст.— Ныффыстай?» —- «Ныффыстон, ныф- 
фыстон».— «Дзарасаты Елбыздыхъо».— «Æмæ Елбыздыхъо 
авд азы размæ куы амард».— «Уый мæ хъуыддаг нæу! Махмæ 
нырма мæнæ номхыгъды фыст ис: Дзарасаты Елбыздыхъо. 
Ныффыстай?» — «Омæ йæ...» — «Уый мæ хъуыддаг нæу! Сса- 
рут æй, мардæй уа, æгасæй, æмæ йæ рарвитут. Ныффыстай?» 
— «Ныффыстон».— «Слонаты Агуыбе. Ныффыстай?» — «0, о, 
ныффыстон».— «Слонаты Дыбу...» — «Æз нæ! Мæн нæ! Æз 
къуылых дæн!» — «Уый мæ хъуыддаг нæу! Фысгæ кæн: Сло- 
наты Дыбу».— «Нæй, мæнæн хæстмæ цæуæн нæй: бынтон 
къуылых дæн æз!» Ацы ран рæмбыныкъæдзæй — йæ пыр- 
рыкк ма райхъуыса — йæ дзых ахгæдта Сослæнбег, хæтæл 
къоппыл æрцауыгъта æмæ фырхудæгæй йæ тъæнгтыл хæцгæ 
баззад дыдагъæй. Уæды онг уаты рæбинаг къуымы йе стъолы 
уæлхъус къæбæлтæй цыдæртæ нымайгæ Сослæнбеджы ны- 
хасмæ чырчыргæнгæ хъуыста Хадизæт. Дыбуйæн дзы йæхи 
дæр фæтъыста æмæ лæг йæ хъуырмæ ссис, уый куы бамбæрс- 
та, уæд йæ бынатæй сыстад: «Уæгъуырæй гуырд, цæмæ хын- 
джылæг кæныс мæгуыр зæрондæй? Афтæмæй зæрдæдзæф куы 
фæуа, уымæй дæр нæ тæрсыс?» Бацыд æмæ телефон æрзылд- 
та. «Дыбу, ды дæ? Ма тæрс, æфсæддон комиссарадæй нæ 
дзырдтой. Уый мæнæ Сослæнбёг хынджылæг кодта... Мæнæ 
постæй... Æз? Æз Хадизæт дæн... 0, о, Дæхцыхъойы фырт 
Сослæнбег». Иу, кæдцæры Дзарасаты — кулак сæ скодтой — кæрты, 
уыдысты пост æмæ хъæусовет. Уайтагъд — артæнтыл хæцгæ ды- 
дагъæй ма æрбаййæфта Сослæнбеджы — æрбахæццæ Дыбу. 
— Æнхъæлдтон, аирвæздзынæн дзы,— ауал азы фæстæ дæр 
153 

йæ худæг уромын нæ фæразы, афтæмæй дзуры Доданæн Со- 
слæнбег.— Уаты мыл нæ фæхæст, фæлæ дуарыл куы 
рацæйгæпп ластон, уæд ме рагъыл ахæм дзæхст сæмбæлди, 
æмæ йæ лæдзæджы фæд абон дæр бæрæг ма дара, уый мæ нæ 
уырны,— йæ фæсонтæм сæвнæлдта.— Иннæтæй никæмæй за- 
гъта, къуылых у, цæй хæстон лæг дзы ис, зæгъгæ, цалынмæ 
йæхимæ æрхæццæ дæн, уæдмæ. Суанг уæхи Къæлæуæй дæр — 
æнæ дыууæ лæдзæджы æнцой акъахдзæф йæ бон куы нæ у. 
Ноджы ма йæхæдæг — йæ къуылыхы æдде бонгæс йеддæмæ 
æхсæвгæсæн дæр куы нал бæззыд фырзæрондæй. Уый та дын 
худаджы хал,— йæ сахъат уæраг армытъæпæнæй æрсæрфта 
Сослæнбег. 
Сæ дæргъвæтин хабæрттæй базыдтон: Додан куыддæр 
хæцæнмæ ныххæццæ, афтæ уацары бахауди. Ралыгъд æмæ 
партизанты бацагуырдта. Белоруссийы хъæдбынты æмæ 
цъымараты сæ къорд куы немыцмæ лæбурдта, куы сæ-иу не- 
мыц сæ хъæлæсы ахастой. Йæ Уастырджийы хай йæ дыууæ 
сæрды æмæ дыууæ зымæджы фæхъахъхъæдта, уæддæр фæс- 
тагмæ пулеметы рæмудзгæ нæмыгæй фадхъул ныппырх. Цавæр 
маргджын разынди уагæры уыцы нæмыг, йæ хъæдгомæн бай- 
гас куы нал æнтысы æмæ дзы æртыккаг аз йæ уд æрдуйæ 
царæгдæр куы ссис. 
Хуыцауæй дзæгъæлы хатыртæ куры мамæ — нæ базай- 
рагæй Доданæн дæр уыдзæни хай: гуыл, лыстæг бапъерозтæ 
кæнæ хикарт тамако; кæд рантыса, уæд ма сæны авг дæр; 
æнтысгæ фылдæртæ дæр бæргæ ракæнид, фæлæ афæдзæй- 
афæдзмæ не ’хцайы каст ацы фæткъуытæм вæййы æмæ та 
хъалонты æнæфсис гуыбыны аирвæзы. 
Фыццаг хатт куы схастам фæткъуытæ уæймæ, уæд мын 
мамæ мæхи арвыста гуыл алхæнынмæ. 
— Дзæбæхдæр кæцы уа, ахæм-иу равзар. 
Тæрхæджытыл æрзылдтæн. Буртæ, фæлурсытæ, 
сыгъддзæфтæ, стырдæртæ æмæ къаддæртæ, тымбылтæ æмæ 
дæргъæлвæстытæ. Дзæбæхдæры тыххæй мæ мамæйы фæдзæхст 
айрох æмæ сæ тæккæ хъомылдæрмæ бабæллыдтæн. Сыгъдбын 
разынд, фæлæ йын ницы у: афтæ куы фæзæгъынц, сыгъд 
кæрдзын чи бахæра, уый æхца ссардзæн. 
Цалынмæ мамæйы размæ здæхтæн, уæдмæ гуыл æрлæмæгъ, 
лæбырын байдыдта, æмæ зæхмæ куыд не ’рхауа, афтæ йæ 
дыууæ дыдагъæй армы æрæвæрдтон. 
— Уый цы балхæдтай, уый?— хъавгæ йæ мæ къухæй рай- 
ста мамæ æмæ йæм алырдыгæйты æркаст, йæ уæз барæгау ыл 
армæй схæцыд. 
—- Амæй дзы стырдæр нæ уыди. 
— Æ, дæ раттæг æндæр мацуал ратта. Æз дын дзæбæхдæр 
равзар куы загътон. Гъы, марадз, айдагъ картоф, нуары хъæстæ 
дзы нæй æппындæр. 
154 

Мæхимæ дæр æгæр лæхъир кæсы, фæлæ уыйхыгъд — егъау- 
гомау. Гуыл. Гуыл дæр дзы Гыцуйы конд куы нæ уа, уæд 
иннæтæ цæй гуылтæ сты? Суанг мьга Яи дæр ахæм никуы 
сфыхта. Хæсты размæ Доданимæ цалдæр хатты уыдыстæм 
фаллаг фарсы, йе ’рдхорд Бзарты Мæхæмæтатæм. Æмæ-иу алы 
хатт дæр Мæхæмæты мад Гыцу уайтагъд уæларынг балæууыд. 
Уæливыхты уæлæмхасæн мæнæн та — дæргъдзæф гуыл, йæ 
цыхт пæрпæргæнгæ мын-иу æй æрæвæрдта хибар ныллæг 
фынгыл: «Уæлдай дзы куы ныууадзай, уæд дьщ иннæ хатт 
нал скæндзынæн». Æмæ йæ чи фæрæзта æнæхъæнæй бахæрын 
та? Ноджы-ма йæ хыссæйæ цы аззадаид, уымæй та — хæдзармæ 
хайæн — къалаци; урс хъуымацы гæбазы-иу æй æрфæлмæн- 
æруазалмæ бауагътаид, стæй-иу æй мæ хъуырыл бафтыдта, 
йæ хæрздæф — сæрзилæн æмæ мондаггæнæн. 
Ныуулæфыдтæн æмæ сыгъдбын лæхъир къæбæр скомдзаг 
кодтон. Цæй ад æмæ цæй æндæр, фæлæ стонг гуыбын ахæмтæй 
фæрсы? Йе ’мбис ын мамæмæ бадардтон. Нæ йæ бакуымдта: 
«Кæд дын уырыссаг нæ дæн адæмы æхсæн хæрынмæ». Æнæба- 
ры йæ феууылдтон, феууылдтон, уæддæр æй хæрд нæ фæдæн. 
Цы ма дзы баззад* уый та мамæ йæ куатæйы атыхта æмæ йæ 
голладжы сæрыл фæткъуыты къусы бын æрæвæрдта: 
фæстæдæр бабæздзæн. 
Уæдæй ардæм мыл нал æууæнды æмæ йæхæдæг ауайы гуыл • 
æлхæнынмæ. 
— Тигр! Тигр!— азæлыд базары иу кæронæй иннæмæ. 
Цæй æрæгмæ фæзынди абон? Тæккæ æмгуылфдæр куы 
вæййы базар, уæд аууæтты-аууæтты æрбайсы чъылдымæй 
йæхи: дзагъырдзаст, бæгъæмвад, фадхъулты сæрмæ хæлафы, 
хæдон æддæты уагъд, хъуынджын риуыкъæй — гом, йæ 
мæкъуыстджытæ — мæ астæуæй ставддæр. Хъуызынмæ рæвдз 
кæй у, æвæццæгæн ыл уый тыххæй сбадт ном дæр — Тигр. 
Къуырддон карк йæ цъиутæ хъæрццыгъайæ куы хъахъхъ- 
æна, уыйау-ма бæргæ адæлгом вæййынц сæ уæййæгтыл сыл- 
гоймæгтæ, «Тигр! Тигр!» — ма бæргæ райхъуысы сæ цъæха- 
хаст, фæлæ уæдмæ уый фыццагдæр кæм сарæхсы, уым фæлæбу- 
ры. Махæн дзы ницы тас уыд — фæткъуыйы мæтæй дын мар- 
ди. Гуыл. Иугæр куы фæхæст уа гуылыл, уæд ыл дыууæ къухæй 
ныддæвдæг уыдзæн æмæ йæ байсын никæйуал бон бауыдзæн. 
Комдзаг дзы куы бафæраза, уæд та ма йæ фæнды байс, фæнды 
ма байс: кæй ма цæмæн хъæуы? Цалдæр русæн æй фæдæле 
кодтаид, дзыхæй йæ бынмæ нал уагъта. Æрмæст ма нæмынæй 
кæд райстаиккой гуылты хицæуттæ сæ маст. Цавтой сæр, 
бæрзæй, фæсонтæ; армытъæпæнæй, тымбыл къухæй. Æвæдза, 
иу фыд-зондмæ лæдзæгæй ныццæвыны фæнд фæзынди, уæд- 
иу сылгоймæгтæ цъæхахстгæнгæ сæхæдæг февнæлдтой ир- 
гъæвьшмæ — æлхæнæгæй, уæйгæнæгæй. Йæ цæсгомыл куыд нæ 
суайа цæф, афтæ хъахъхъæны йæхи: базыртæ радгай тилæгау 
155 

куы иу рæмбыныкъæдз, куы иннæ фæхъил кæны. Цæфæй цы 
бавзæрстой йæ фæсонтæ — кæсгæ дæр æм никуы фæкодтаид 
цæвæгмæ, дзургæ дæр. Гоби уыдаид æви — йæ ныхас ын ни- 
куы фехъуыстон. Æрмæст йæ уынæргъынæй уæнгтæ дон код- 
той: ныууынæргъыд, уæд нæмæг иуварс асхъиудтаид. Бирæ 
азты фæстæ, рæстæгмæйы сырддон горæты мæ фатермæ хæстæг 
куы æрбынатон, уæд ма-иу райхъуыст изæргæрæтты домбайы 
ахæм уынæргъын, æрвнæрды гыбар-гыбуры æнгæсæн; иннæ 
сырдтæ-иу æй куы фехъуыстой, уæд-иу хъыллистгæнгæ сæ 
къæлæтты къуымты кæм аныгъуылдаиккой, уый нал зыдтой. 
Уæздан та ма куыд нæ уыд — иунæг гуыл йеддæмæ не 
скъæфта. Æрмæст алы бон дæр дыууæ кæнæ æртæ хатты. Хæрд 
фæци, уæд-иу куыд æнæнхъæлæджы фæзынди, афтæ æнæн- 
хъæлæджы-иу æрбатар. 
Мамæйы уæхсчыдзаг уæйгонд фæци, фæкъахыр, æз кæй 
фæхастон, уый дæр. Чидæртæ сæ уæййæгтæ æрбамбырд код- 
той æмæ вагзалы ’рдæм фæраст сты. 
— Цæуæм мах дæр поезды.размæ,— загъта мамæ. 
Бакуйæ Мæскуымæ поездæй зæгъы; цалынмæ станцæйы 
фæлæууы, уæдмæ бæлццæттæ рахизынц се уæнгтæ аивазынмæ, 
æлхæнæг дæр дзы дзæвгар вæййы. 
Куыдцæр хæрзмарзт перроны æрæвæрдтон голлаг æмæ мамæ 
къус байдзаг кодта, афтæ нæ уæлхъус алæууыд фæтæнрихи саухил 
булкъон дыууæ сылгоймагимæ, поездмæ æнхъæлмæгæсджытæ. 
Булкъоны риуыл хæрзиуджытæ йедцæмæ ницуал уынын: тæмæнтæ 
калынц Ленины дыууæ ордены, Сырх Тырысайы цыппар ордены, 
Суворовы орден, Александр Невскийы орден, Фыдыбæстæйы хæсты 
дыууæ ордены, цалдæр майданы. Æргуыбыр кодта æмæ хæрзиу- 
джыты зыланг ссыди; къусæй иу фæткъуы систа, стыр æнгуылдзæй 
йæ балвæста,йæ тæфмæ йын адджынæн смуды. 
— Мæнæ кæй агуырдтон, уыцы фæткъуытæ,— разылд йе 
’мбал сылгоймæгтæм.— Цæйаргъ у дæ къус? 
— Туман. 
— Иууылдæр та? 
— Мæ-гъа, æркæс дæхæдæг. 
Булкъон йæ къух бадардта æмæ йæм сылгоймæгтæй иу æрба- 
лæвæрдта хæцæнджын егъаугомау тарбур сæрак хызын. Фæткъуы- 
тæ голлагæй хызынмæ равгæдтой æмæ дзаг дæр нæ бацис. 
’— Адæй сæ уæд та федтаис,— сдзырдта мамæ. 
— Сæ ад сын хорз зонын: нæхи цæхæрадоны дзы æнæхъæн 
æхсæз бæласы уыдис. Уыдис æмæ нал ис: зæрæдтæ сæ сугæн акал^- 
дтой,— ныуулæфыд булкъон. Йæ риуыдзыппæй æхца систа, сырх 
æртыгай тумантæ дæс банымадта æмæ сæ мамæмæ æрбадардта. 
— Бирæ сты, æгæр бирæ,— къæмдзæстыгхуызæй йæ 
къухтæ йæ чъылдыммæ амбæхста мамæ.— Сымахæй æхца 
райсын уæвгæ дæр бæргæ не ’мбæлы, фæлæ цы бакæнæм: тыхст 
æмæ уырыд стæм. 
156 

— Айс, айс, нæ мады хай. Уæ фыдæбон æмæ тæригъæд уын 
хорз æмбарын, кæрон сын нæй. Дæ уæздан ныхасы тыххæй та 
бузныг. 
Мæ гуырысхотæн мын кæрон сæвæрдта Поли, йæ цæрæнбон 
бирæ. Æнæуи дæр нæм иу æмæ дыууæ хатты нæ уыди кой 
бинонты æхсæн, алырдæм дæр рабар-бабар кодтам æмæ горæт 
алцæмæй дæр фадатджындæрыл нымадтам. Фæлæ æдзух уыцы 
нæхимæйы кой, уыцы. Зæрдæхæлæн, æндæр ницы. Ныр По- 
лийы уынаффæйы фæстæ хъæддыхæй скарстон: ласгæ у, 
дæргъвæтин æмгъуыдтæ дзы ницæмæн хъæуы—тæккæ райсом. 
...Нæхимæйы коймæ бæлвырд фæсæрæндæр, йæ дза- 
умæттæ, цъындатæй фæстæмæ, йæхæдæг скодта, æнæ искæй 
æххуысæй; лифты онг дæр йæхæдæг рацыд. Æрмæст лифтæй 
куы рахызтыстæм, уæд машинæйы онг йæ фæйнæ фарс æнцой 
балæууын бахъуыд: къæпхæнтыл йæ уæрджытæ дыдæгътæ 
кодтой, иу къæпхæнæй иннæмæ йæ къах стыр зынтæй æмæ 
æнарæхстæй æвæрдта. Мæ фæсонæрхæджы дæр нæ уыд, фæстаг 
хатт кæй рахызти нæ горæтаг къæсæрæй. Æнхъæлдтон: абон 
сусæны æртындæсæм бон, сæрд нырма мæй æмæ æрдæг, уадз 
æмæ сыгъдæг уæлдæфæй фæулæфа, кæд ын, Полийы загъдау, 
æцæгдæр æвдадзы хос разына; фæкъæвдаты размæ йæ фæстæ- 
мæ горæтмæ сласдзынæн æмæ та дарддæр бæрæг уыдзæни. 
Мæхæдæг разæй, шофыры фарсмæ, сбадтæн; Бабу — 
фæстаг бандоныл астæуæй, йæ фæйнæ фарс — лæппу æмæ 
чындз. «Волгæйæн» цастæ цыд у Дзæуджыхъæуæй Зилгæмæ 
— фылдæр-фылдæр дыууиссæдз минуты, уæддæр ын фæнда- 
гыл зæрдæхъармæй тарстæн æмзе, размæ цас нæ кастæн, уый- 
ас фæстæмæ фæкæс-фæкæс кодтон. 
—- Куыд дæ, Бабу? 
— Саджы лæппыны хуызæн. 
Йæ иудадзыгон цæттæ дзуапп. 
Æндæр ничи ницы дзуры машинæйы: чындз æмæ лæппу, 
æвæццæгæн, мæнæй хуыздæр æмбарынц хъуыддаг æмæ сæм 
дзурыны* зæрдæ нæй. Беслæнæй фæдæлæ машинæ. Зилгæйы 
уæлмæрдтæ фæсте аззайдзысты ныртæккæ æмæ хъæуы ’рдæм 
фæзилдзыстæм. Комкоммæ размæ кæсы Бабу, цыма фæнда- 
гыл стыр диссаг разындзæн, уыйау. Æндæр хатт дын уæлмæрд- 
тæм æнæ фæкæсгæ фæуа: фистæгæй —- йæ сæрæй сын аку-. 
вдзæн, автобусы — йæ мидбынаты банкъуысдзæн: «Рухсаг ут». 
Нæй, кæсгæ дæр нæ фæкодта, æнкъуысгæ дæр. Фæхъыг мын. 
Хуыцаумæ мын тæригъæд ма фæкæсæд, фæлæ афтæ бан- 
хъæлдтон, цыма барæй нæуынæг æмæ нæзонæг скодта йæхи, 
ома, кæд мын сымах уыцырдæм амонут, уæддæр мын нырма 
раджы у уæлмæрдтæм. Бæргæ, бæргæ... 
Хуырастæрд цæхгæрмæ уынгыл нæхирдæм фæзылд машинæ 
æмæ нæ кæрты дуармæ æрлæууыд. Рахызтæн æмæ дуар байгом 
157 

кодтон, мидæмæ куыд бацæуа, афтæ. Нæ мæ фæндыд, зын мын 
уыди, исчи йæ дзойдзойгæнгæ æмæ фæйнæрдыгæй æнцæйттимæ 
бацæугæ фена, уый. Уæвгæ дæр ничи зындис уынджы: сусæны 
араугæ æмбисбоны хур се ’ппæты дæр мидæмæ, аууонмæ ба- 
тардта; хæдзæртты цур бæлæсты бын кæрæдзийы мондагæн чи 
абада, ахæм зæрондæй та сыхы ничиуал баззади. 
Кæрты астæу машинæйæ раргъæвтам Бабуйы. Иуырдыгæй 
æз балæууыдтæн йе ’нцой, иннæрдыгæй — чындз, афтæмæй 
йæ мидæмæ бакодтам. Йе фæйнæрдæм акæса, йе исты сдзура 
— ахæмæй ницы. Ногæй та мын фæхъыг, ногæй та ныррæ- 
хуыста зæрдæ: «нæхимæ», «нæхимæ» куы кодта æдзух, уæд 
цавæр у уагæры, хæдзары къултæм уæд та куыннæ скасти, 
къæсæрыл уæд та куыннæ фæфæстиат: «Табу Хуыцауæн, кæмæ 
бæллыдтæн, уыцы нæхимæ дæн ныр». 
Чындз ын цалынмæ йæ хуыссæнмæ зылдис, уæдмæ йæ 
сынтæджы ныхмæ æвæрд диваныл æрбадын кодтам. Фæлæ 
йæ бон бадын нæ уыдис, фæрсырдæм фæлдæхт, æмæ йын чындз 
йæ нывæрзæны баз æрæвæрдта. Æрхуыссыд. Уалынмæ йæ 
хуыссæн дæр срæвдз; срæвдз, зæгъгæ йын рæвдз уыди, фарон 
фæззæг дзы йæхæдæг куыд хуыссыд, афтæмæй баззади, уæдæй 
нырмæ сæ гобанæй, хъæццулæй дыууæ-æртæ хатты хурмæ цы 
акалдтам, æндæр. Ныр сын чындз сæ цъæрттæ ивынмæ фев- 
нæлдта — уадз æмæ кæд исчи, мыййаг, рынчынфæрсæг фæзы- 
на, уæд æй тæмæнкалгæ хуыссæнты æрбаййафа — æмæ уый 
дæр нымадæй цалдæр минуты куыст йеддæмæ нæ уыди. 
Къухæнцæйттæ рабадт диваны æмæ пъолыл æрлæууыд. 
Диванæй сынтæджы æхсæн къулæнцой чингуыты тæрхæджы 
цур фæфæстиат. Рæнхъæвæрд чингуытыл амонæн æнгуылдз 
цæхгæрмæ ахаста æмæ йæм æдзынæг æркасти: 
— Не срыг сты? 
— Рыг дæр сыл бады, уæдæ нæ бады, авгæвæрд скъаппы 
куы нæ уой, уæд,— дзуапп ын радта чындз. Йæхицæн æй 
уайдзæф банхъæлдта æмæ йæ хъæлæсыуаджы мæ хъустæ ацах- 
стой арф æмбæхст бустæ. 
Нæ, уайдзæф нæ уыди; тæрхæджы чингуытæ куы федта, уæд 
йæ сæрызонды ферттывта йæ мойы фæдзæхст, æмæ куыд æвип- 
пайды февзæрд, афтæ æвиппайды бамынæг. Чындз æй кæцæй 
хъуамæ зыдтаид, фæлæ мæнæн мæ зæрдыл æрбалæууыд. 
Зырнæйзылд незамантаг чингуыты тæрхæг: мæхи æмба- 
рынхъом куы фæдæн, уæдæй фæстæмæ йæ зонын. Сæракцъар 
бæзджын чингуытæй æмыдзагæй йæ æрæййæфтон; ахæм. 
уæззæуттæ дзы уыдис, æмæ йæ райсын тыххæйты фæрæзтон; 
кæсын бæргæ зыдтон уæдмæ, фæлæ дзы цы фыст ис, уый нæма 
æмбæрстон, æрмæст сæ радыгай истон нывты мондагæн. Сæ 
рафæлдах-бафæлдахæй æфсис нæ зыдтон, хæрын дæр мæ фе- 
рох уыдаид æмæ хъазын дæр; искуы тымбылцъæгæй бабад 
къуымы — хъыгдарæг дæр дæ нæй, хъыгдаргæ дæр никæй 
158 

кæныс. «Зингеримæ» иумæ хæдзары мидæг тæккæ стырдæр 
хæзнайыл нымад уыдысты. 
— Ма сæ аскъуын, стæй сæм чъизи къухæй дæр макуы 
æвнал,— æдзух мын фæдзæхста Яи.— Куы рахъомыл уай, 
уæд сæ кæсдзынæ æмæ дæ сæ хицауы хуызæн стыр лæг 
рауайдзæн. Æрмæст дын-иу Хуыцау дæ амонд Афæхъойы 
амондæй тыхджындæр фæкæнæд. 
Фæлæ сæ иу сæрдыгон æнтæф бон æнæнхъæлæджы бавдæ- 
лон дæн. 
Цыппор дыккæгæм азы сусæны кæнæ хорфыцæн мæйы 
уыдаид. Бабу хъæуы сæрмæ танкæуромæн дзыхъхъытæ 
къахынмæ цыдис. Цыма Уæрæсейы цалдæр фурды сæрты чи 
æрбахызт æмæ Æрджынарæгмæ чи æрбахæццæ, уыцы немы- 
цаг танкæты Зилгæйы сæрмæ сылгоймæгты æмæ зæрæдты 
къухтæй къахт дзыхъ баиргъæвтаид, уыйау. Фæлæ уыдæттæ 
ской чи хъуамæ бауæндыдаид? Ской кæн æмæ дæм хъæуыхи- 
цау, Кцойты карз Дыгына бауырдыг уыдзæн: 
— Ды та Гитлеры æрбацыдмæ бæллыс? 
Иугæр дæм куы фæфыдæх уа, уæд дæ гуырæй райгæ у: 
нæлгоймаг дæ æви сылгоймаг, зæронд æви æнахъом, уымæ 
дын ничиуал фæкæсдзæн. 
Аирвæзт дзы уæддæр Яийы æфсымæры чызг Оля, йæ къах 
нæ авæрдта нæдæр хуыммæ, нæдæр дзыхъытæ къахынмæ; 
махмæ æрбынатон æмæ уынгмæ йæхи нал æвдыста: 
— Æндæр сæ ницы хъæуы? Джебогъимæ мæ æрлæууын кæнæд 
Гитлеры ныхмæ! Айонг æй чи æрбауагъта, уыдон æй фæстæмæ дæр 
атæрæд: æз мæхицæн мæгуыр сылгоймаг дæн æмæ мæ хæцын- 
тимæ æмæ акъоппытæ къахынтимæ ницы хъуыддаг ис. 
Æлдары кой хъæдрæбын, зæгъгæ, уыйау йæхи Яийы æмæ 
Бабуйы цур хъæбатырæй æвдыста, æндæр ма уыдæттæ Дыгы- 
намæ бауæндыдаид. 
Бинойнагау ссис нæ хæдзары, сæхимæ æхсæв дæр нал цыд; 
дзæгъæлы сын сæ дуæрттæ хоста Дыгына топджын дружин- 
никтимæ. «Кæм дæлзæххы ныххауд, уымæн æз дæр сымахæй 
уæлдай ницы зонын,— йæхи къултæ кодта, дзуапп сын 
лæвæрдта йæ зæронд мад Саса.— Кæд уæ нæ уырны, уæд рац- 
æут æмæ баджигул кæнут». Джигулыл дæр нæ бацауæрстой. 
Уыцы рæстæг Оля та не ’мырæхгæд цæхæрадоны ауæдзыл 
Яиимæ балбæлас æривæзтой æмæ сæ куатæтæм сæнтсырх га- 
гатæ æппæрстой, æз дæр къæбылайау сæ къæхты бын рауай- 
бауай кодтон, донджын балтæ кæм æнаппæй, кæм æдапп 
ныхъуыргæ. Тынд куы фесты, уæд мæн дæр балтæ æппытæй 
сыгъдæг кæныныл бафтытдтой сарайы: æхсæвæрæн нæм бал- 
джын хъæбынтæ уыдзæн. Къус. цъупдзаг куы бацис, уæд 
хихсæнæй сæ къухтæ радгай сæнхъæвзтой, сихоры улæфтмæ 
бацыдысты хæдзармæ. Дæлфæд-уæлфæд æруагътой дарæсы 
мидæг сæхи. 
159 

— Цу, рудзгуытæ æрбахгæн æмæ ды дæр мæнæ не ’хсæн 
ныббыр,— сдзырдта мæм йæ дзабыртæ ласгæ Оля. 
— Нæ мæм цæуы мæнмæ хуыссын — райсомæй бирæ 
фæфынæй кодтон. Фæлтау мын уæллаг тæрхæгæй чиныг æрис. 
Бинаг тæрхæджыты æвæрд чингуытæ мын иугай-иугай 
фæлдæхт фесты, фæлæ уæллаг тæрхæгмæ иуæй не ’ххæссын, 
иннæмæй та дзы бæзджындæртæ æмæ уæззаудæртæ сты. 
Сæ тæккæ бæзджындæр сын райста. Фæлдахгæ йæ нæ ра- 
кодта, афтæмæй йæм ракæс-бакæс кæны, цæмæдæр гæсгæ йæм 
сæсмыста: 
—г Кæс-ма, дæ хорзæхæй, ай замманайы сæрак куы у дза- 
быры уæлфæдтæн. Цы боны хорзмæ сæ дарут ацы дзабыры 
мæгуырæй, æви йæ нæ зонут, сæ цъар сæракæй у, уый? 
— Тобæ, тобæ, Оля! Лæппу куы марди, уæд дæр ма 
уыдонмæ йæ зæрдæ куы ’хсайдта, бахъахъхъæнут, дам, сæ. 
Уыдонæй йын зынаргъдæр куы ницы уыд,— чиныгмæ йæ къух 
бадардта Яи. 
. — 0, цæй! Куы сын фæтарстæ,— сбустæ йыл кодта Оля.— 
Мæнæ йæ сывæллонæн райстон, æндæр мæн ницæмæн хъæуы. 
Фæлæ йæ цæст тæрхæджытыл куыд мондагхуызæй ахас- 
та, уымæй бæрæг уыди — тынг сæм йæ зæрдæ фехсайдта; ма 
дзы фæфæсвæд кæна, уый зын бауырнинаг у. 
Цалдæр боны фæстæ нæ кæрты æрбынатон бæрзонд гуыф- 
фæджын кæддагæй æхгæд æфсæддон «шевроле», кæройнаг 
уаты та æрцарди булкъон. Цæмæдæр гæсгæ — æвæццæгæн, 
дыргъдоны тыххæй — хистæр крмандиртæн махмæ агуырд- 
той алы хатт фысымуат, кæд-иу сæхи æвзæрст уыдаид, уæддæр 
нæ зонын. Раст зæгъын хъæуы, нæ акомкоммæ Рубайтæм цы 
командир æрцарди, уый булкъонæй ноджы стырдæр хицау 
хуыдта сæ лæппу Батмырзæ, фæлæ мæн нæ уырныдта: йе 
’фцæгготыл кæстæр сержанты æртæтигъон нысанау æрмæст 
иунæг сидзæрхуыз ромб: марадз æмæ йæ булкъоны цыппар 
спъалыимæ абар. Хæлæг кæны Батмырзæ мах булкъонмæ æмæ 
сæхионы стырдæр хицау уымæн схуыдта, æндæр ницы. Бон- 
изæрмæ сарайы дæргъæй-дæргъмæ стъолы уæлхъус бады 
булкъон æмæ æнæкæронæй цыдæртæ фыссы æмæ фыссы. Бон 
æм цалдæр хатты æрбацæуынц алы хатт дæр æндæр æмæ 
æндæр командиртæ. Цæуылдæрты аныхас кæнынц, стæй уæд 
булкъон йæ комдæлы дзыппæй къаннæг чыссæгонды æфснайд 
тымбыл мыхуыр сисы, былтæм æй андзæвынæввонг хæстæг 
схæссы, раулæфы йыл æмæ дзы хъавгæ гæххæтт æрæлхъивы, 
æрбацæуæгмæ йæ ратты æмæ уый дæр цæугæ-цæуыны гæххæтт 
йæ фарсыл ауыгъд планшеты кæнæ риуыдзыппы æфснайгæ 
уайтагъд хъуыддагхуызæй феддæдуар вæййы. 
Æмгæрон æм ку.л бацæуын, уæд мæм хатгай сдзуры: 
— Уазал дон мын радав, лæппу. 
Уыйбæрцытæ æмбарын байдыдтон уырыссагау æмæ 
160 

тъæбæрттæй мидæмæ базгъорын — сихоры тæвдыл дуар æмæ 
рудзынгæхгæд уаты дары Яи, сæумæйæ Дзиуаты суадонæй 
цы дыууæ къæртайы æрхæссы, уыдонæй иу уазалдæрæн — 
æмæ литруат æрхуы кружкæ йæ тæккæ дзагæй булкъоны раз 
æрæвæрын. 
— Бузныг,— гæзæмæ мидбылты мæм бахуды. 
Фæлæ йæ æз нæ уынын: йæ размæ куыддæр бахæццæ 
вæййын, афтæ йын йæхимæ нал фæкæсын; йæ къухты бын 
тетрады дывæр сыфыйас гæххæттытæй, æрттиваг фыссæн- 
гæрзтæй цæст атонын нал фæкомы. Æмæ куыд рæсугъд фыс- 
сы, уый та? Ех-х, искуы афтæ базон! 
Дон куы бануазы, уæд ма фыссынмæ бавналыны размæ 
мидбылхудгæ дзæвгар фæкæсы мæнмæ, æз та — йæ фыстытæм. 
— Чиныджы кæсын зоныс, лæппу? 
Цы, цы, фæлæ мæ ме ’мгæрттæй кæсынæй ничи амбулдзæн, 
æмбаргæ куы кæнин, уæд. 
— Зонын: дыууæ къласы куы фæдæн. 
— Цæй-ма, уæдæ. 
— «Командующий войсками 9-ой армии генерал-майор 
Марцинкевич»,— ракъæр-къæр кодтон æнæкъуызгæйæ: уыцы 
ныхæстæ фыст уыдысты алы сыфы кæрон дæр æмæ сæ мæ 
зæрдыл бадардтон. 
Æвæццæгæн, афтæ æнæкъуызгæ бакæсын æнхъæл нæ уыди 
æмæ фырдисæй фестъæлфыд: 
— Кæс-ма ацы æнæнтыстмæ! 
Стъолы кæронмæ хæстæг æвæрд планшет байгом кодта, 
цухъайы бæрцыты æнгæс дзыпгæндты тъыст фыссæнгæрзтæй 
иу систа æмæ йæ мæнмæ æрбадардта. Æз æм æнæууæнкхуы- 
зæй скастæн: лæвар мын æй кæна æви? 
— Айс, айс, дæуæн æй дæттын. 
Уырнгæ дæр мæ нæ кодта, уæддæр æй райстон; куыддæр 
мæ къухы бафтыд, афтæ йæ цурæй цины хъæргæнгæ разгъор- 
дтон: «Яи! Яи!» Фæсмон æм куы ’рцæуа, мыййаг, булкъонмæ, 
уæд дæр ма йæ цы цæсгомæй фæстæмæ айсдзæн, иугæр лæва- 
ры хабар Яийы онг куы бахæццæ уа, уæд? 
Æрттиваг лыстæг хæтæл, иуырдыгæй дзы пъеро тъысгæ, 
иннæрдыгæй — кърандас: рагæй кæмæ бæллыдтæн, ахæм. Мах 
къласы нæ, фæлæ цыппæрæмты дæр искæмæ уа, уый æнхъæл 
нæ дæн. Ныр-иу æппæлгæ цæуæд Батмырзæ сæ командирæй. 
Хæлæгæй йæ цæстыфиутæ бæргæ тайдзысты, дзыхы ныхæстæй 
та йæ æгадмæ тæрыныл архайдзæн. Бар йæхи, ацы хатт ын 
асайын ницы хуызы бакомдзынæн. Пъеро дæр гæххæтты 
фæныхс-фæныхсгæнаг хуымæтæджы фæлмæн хæфс-пъеро куы 
уаид, уæддæр ма, фæлæ лæгъзбырынкъ æндон: дæсæмтæм чи 
бахиза, æрмæст, дам, уыдонæн ис ахæмæй фыссыны бар. Йæ 
уындæй куы бафсæдон, уæд æй Яимæ раттын хъæудзæн: уадз 
æмæ йæ къамоды дæгъæлæй æхгæнгæ сулы бафснайа. 
6 Азабæлас 
161 

Дыккаг бон куы сыстадтæн, уæд иннæ хæттытау сарайы 
стъолы уæлхъус бадгæ нæ раййæфтон булкъоны. Кæрты астæу 
цыдæртæ дзырдта «шевролейы» шофыр æмæ старшинайæн; йæ 
разы æмраст лæууыдысты рувæны хъæд аныхъуырæгау. 
— Бамбæрстам, æмбал булкъон!— дзуапп лæвæрдтой 
кæрæдзийы дзыхæй исгæйæ. 
— Æмбæрстгонд у, æмбал булкъон! 
Булкъон старшинамæ радта дæгъæлты баст, йæхæдæг 
кæрты дуарæй ахызт æмæ суанг талынгмæ нал фæзынди. 
Шофыр æмæ старшина «шевролейы» кæддаджы бæстытæ 
райхæлдтой, гуыффæйы фæстаг фарс æруагътой. Æхсæв-иу 
машинæйы мидæг хуыссыдысты, райсомæй та-иу мæнæй бирæ 
раздæр сыстадысты, æмæ-иу алы хатт дæ^ кæддаг æлхынцъ- 
бæстытæй раййæфтон; гуыффæйы цы ис, уымæ бæргæ мæ 
зæрдæ æхсайдта, æрмæст æй никуы федтон. Машинæ кæртмæ 
куыд æрбатардтой, афтæ йæ бынатæй нал фенкъуысыд; шо- 
фыр æмæ старшинайы æвджид уыди æмæ йæ цурæй никæдæм 
цыдысты, радгай хæринаг æрбахæссынæй дарддæр. 
Гуыффæйы рæбын разынд дыууæ фæлтæрæй амад гуы- 
дырæвæрд чырынтæ. Старшина гуыффæмæ схызт, иу чырын 
иннæйы фæдыл гом кодта æмæ дзы гæххæтты æргъæмттæ хъæбы- 
сыдзаггай зæхмæ калын байдыдта. Кæрæдзийыл фидаргонд 
ницæмæй уыдысты, афтæмæй иу сыф иннæйыл нындæгъди — 
хæрзхъæд гæххæтты æвдисæн. Шофыр сæ машинæйæ чысыл 
æддæдæр цъупгонд самадта æмæ сыл арт сæндзæрста, фæлæ арт 
цæмæдæр гæсгæ рæстмæ нæ хæцыди, кæройнаг сыфтыл-иу æмби- 
сы онг схылди æмæ фæздæгкалгæ бамынæг — нæ куымдта су- 
дзын заманайы гæххæтт. Шофыр цъупгонд райхæлдта, цалдæр 
хатты дыгай-æртыгай сыфтæ армы æхсæн аууæрста æмæ сæ 
афтæмæй рагъгонд æркалдта иу ран. Ссыгъдысты. 
Машинæйæ зæхмæ чи тахт, уыцы барджитæм мæхи хæстæг 
байстон æмæ сæ цуры дзуццæджы æрбадтæн. Урс-урсид 
гæххæтт, æппæты уæле йыл фондзтигъон стъалы, йæ бынмæ 
гæрзæй-гæрзмæ ставдгомау фыст: «Народный комиссариат обо- 
роны СССР», стæй уым дæлæмæ, сыфæн йæ фылдæр æмбис — 
чиныджы дамгъæтæй фыстытæ. Дыккаг сыф рафæлдæхтон 
æмæ уый дæр фыццаджы халдих, æртыккаг дæр; сæ чъыл- 
дым та бынтон сыгъдæг. Æй, дæ хицау! Æхсæз сыфы дзы 
дыдагъæй кæрæдзийыл ахуый æмæ — цæттæ тетрад. Бар- 
джийæ цас фæрæзтон, уыйасыл схæцыдтæн æмæ йæ сарамæ 
фæцæйхастон — æвгъайуаг судзынæн. Фыццаг къласы тет- 
радхъуаг бæргæ нæ уыдыстæм, фæлæ дыккаг къласы фыдту- 
хитæ бавзæрстой нæ ныййарджытæ се скъоладзаутæн фысси- 
наг самал кæныныл. Ныр ацы хъæбысыдзаг гæххæттытæй 
цал æмæ цал тетрады рауайдзæн, уый мæ цæстытыл ахъазыд; 
нæ сыхы лæппутæн дæр дзы фæхай кæндзынæн. 
Мæллæг уæрццæн та зад хуым кæд фидыдта? Сарамæ 
162 

æххæст нæма бахæццæ дæн, афтæ мыл шофыр фæсте фæтъæл- 
ланг ласта. Фесхъиудтон æмæ сагъдæй аззадтæн, фæстæмæ 
ракæсын дæр нал уæндыдтæн. Æрбауад æмæ мын гæххæттытæ 
мæ хъæбысæй акъахта, фыдæнæнау сæ арты уыциу калд нык- 
кодта, кæд кæрæдзийыл æндæгъдæй не ссудздзысты, уый 
зыдта, уæддæр. 
Ныккуыдтон. Æмæ кæугæ дæр куыннæ ныккодтаин — 
ахæм хæзна сонтæй фæхауæд дæ къухтæй. Куыдзæй гуырд 
шофыр. Афтæмæй нын алы бон нæ балтæ æмæ курагатæ куы 
фæхæры, уæд мæлæты уæзданæй равдисы йæхи. Куыдзæй 
гуырд. Ме ’намондæн булкъон кæдæмдæр ацыди, уыййеддæмæ 
йын бæргæ фенын кæнид. Уæвæн уа, æмæ утæппæт хæзна 
судзыны бæсты иууылдæр мæнæн раттиккой — уæдæ ма сæм 
булкъоны коммæ нæ бакæсыны ныфс разынæд. Мæнæн кæй 
раттын кæнид гæххæттытæ, уый æппындæр гуырысхойаг нæу: 
æрттиваг æфсæн фыссæнгарз кæм бауарзта йæ цæст, уым куыд 
хъуамæ ма ратта гæххæтт басудзыны бæсты? 
Сагъдауæй кæм баззадтæн, уым лæууын æмæ кæсын, арты 
дзыхмæ гæххæтт æнæвгъау куыд калынц, уымæ. Кæуын, нæ 
кæуын — нымады дæр сæм нæу. Судзынц сæ мæнæн раттыны 
бæсты. Куыдзæй гуырд у старшина дæр, æндæр ницы: «ма 
кæ» нæ загъта шофырæн. 
Кæуынæй ницы рамбулдзынæн, уый бамбæрстон æмæ 
ныссабыр дæн. Курагайы бын кæрдæгыл тымбылцъæгæй 
сбадтæн æмæ уырдыгæй кæсын мæ цæсты фиутæ тайгæ. Ми- 
зынмæ уæд та куы ацæуид шофыр чъылдымырдæм, куыдзæй 
гуырд, уæд мæхи иу хъæбысы дзагыл бæргæ ныццæвин; стар- 
шина мæ уынгæ дæр нæ фæкæнид: гуыффæйы рæбынæй калы 
æмæ калы барджитæ кæдæм фæнды хауæдæй, сæ фæдыл кæсгæ 
нæ кæны. 
Цæхæрадонæй æрбахызтысты Яи æмæ Оля. Къæбыла хæри- 
наггæнæны дуары хъинцъмæ куыд фæгæпп кæна, афтæ фес- 
тадтæн æз дæр. Сихорæн картæфтæ скъахтой æмæ сын æххæст 
дæлбылы суадонвæды змисæй сæ цъар астигъыныл ныффæс- 
таит сты. Æфсæддонтæ цы архайæг сты, уымæ аивæй фæкæс 
фæкæсгæнгæ мæнг хæдзармæ баивгъуыдтой; æз дæр сæ фæдыл. 
Къæртайы доны мидæг урс-урсид стыгъд картæфтæ пецы 
фарсмæ ныллæг стъолыл куы æрæвæрдта Оля, уæд мæ сæры 
фæмидæг, маст цы хуызы райсæн ис, уый: 
— Яи, сæ иуæн дæр хæринаг мауал ратт! 
Фехъусынæй дæр сæ нæ фæтарстæн: ардыгæй уырдæм нæ 
фехъуысдзæн мæ ныхас, куы фехъуыса, уæддæр æй нæ бам- 
бардзысты. Æниу, цы бæрæг ис — кæд, мыййаг, шпионтæ 
сты æмæ иронау дæр зонынц? Кæс-ма, дæ хорзæхæй, нырмæ 
йæ куыннæ æрцахста мæ сæр: шпионтæ сты, æндæр цы! Хуы- 
мæтæджы кæм бавнæлдтаиккой сæ фыдракæндмæ, булкъон 
куыддæр кæртыдуары æдде фæцис, афтæ. Уæдæ булкъоны раз 
163 

цæуылнæ бауæндыдысты æнæхъæн къуыри зæгъон, æмæ 
къуырийæ дæр фылдæры дæргъы? 
Мæ ныхæстыл Оля ныххудт æмæ ноджы тынгдæр рамæсты 
дæн: ничи йæм кæсы — æмбаргæ ницы кæны, афтæмæй худы. 
Худæгæй дзы исты куы уаид, уæд цыма Яи нæ зоны худын. 
— Цæуылнæ, цæ, цы къæм бахауди уæ мыды?— афарста 
мæ Яи. 
— Афтæ! 
— Омæ уæддæр цæуылнæ, æнæ уыдон дæ хъуыры къæбæр 
дæр æмæ дон дæр куы нæ фæцæуы? 
Мæ маст сын радзырдтон, стæй уæд Оляйы баминæвар 
кодтон: кæнæ мын гæххæттæй раттæд, кæнæ сæ булкъоныл 
сардаудзынæн. Уымæн дæр дын ахæм æфсон фæуа — фæраст 
уайтæккæ. Æнæуи йæм Яи хæцгæ фæкæны: ницы хъуыддаг, 
дам, дæ ис æфсæддонтимæ чыр-чыртæм æмæ мыр-мыртæм, 
æмгæрон сæм æй нæ фæуадзы. Ныр ын замманайы фадат 
фæцис æмæ семæ дæргъвæтин ныхасыл схæцыд. Худынц 
æртæйæ дæр. Гъы! Ничи сæм кæсы — худынц! Мæ тъæнгтæ 
мын уæлдай тынгдæр шофыры худын цæгъды. Цыма 
æппындæр ницы æрцыд, цыма фыдæфхæрд никæй бакодта, 
уыйау. Куыдзæй гуырд. Яи та Олямæ мæстæй мæлы: дуары 
аууонæй йæм ракæс-ракæс кæны. 
Æппынфæстаг йæ дзуринæгтæ ахицæн сты æмæ нæ размæ 
æрбацыд, йæ худын тыххæйты уромгæ загъта: 
— Дзæгъæлы, дам, фæхæрам уæ лæппу æмæ дзæгъæлы 
æртхъирæнтæ кæны булкъонæй: йæхæдæг, дам, нын бафæ- 
дзæхста гæххæттытæ фæстаг сыфы онг иууылдæр басудзын. 
Пецы дзыхмæ æрбадт, йæ цæсгом фæтар æмæ æнкъард 
хъæлæсыуагæй йæ ныхас дарддæр ахæццæ: 
— Хорз хабар нæу, Яи. 
Яи фестъæлфыд, уæларынг йæ архайын фæуагъта, Оляйы 
’рдæм сындæггай разылди: 
— Цы та ’рцыдис?! 
— Нæ кæсыс, уæртæ уыцы дыууæ абонсарæй цы кусынц, 
уымæ?— йæ уæхсчы сæрты ацамыдта кæрты ’рдæм, 
æфсæддонтæм. 
— Цы ’мбарын æз та хæстон адæмы хабæрттæн — цыдæр 
гæххæттытæ судзынц æмæ сæ уадз судзой, кæд афтæ æмбæлы, 
уæд. 
— Гъе, гъе, йæ бæллæх дæр уый у, æмæ сæ гæххæттытæ 
судзынц. Æнхъæлыс, хуымæтæджы у? Ахъуыды-ма йыл кæ 
дæхæдæг: суанг дæлæ Уæрæсейы дæллаг кæронæй ардæм сæ 
Гитлер йæ хъæлæсы рахаста, сæ мæрдтæ æнæныгæдæй ныу- 
уагътой, сæ цæфты — æвæгæсæгæй, уæддæр сæ гæххæттытæ 
семæ кæм сластой, уым хуымæтæджы гæххæттытæ дæр кæцæй 
уыдзысты. Ныр æй дæхæдæг уыныс — судзынц сæ. 
Яи джихæй баззад Оляйы ныхæстæм, йæ сагъæс йæ цæсго- 
164 

мыл бæрæг дары: раст æм кæсынц Оляйы ныхæстæ æмæ цы 
дзуапп радта, уый дæр йæ сæр нæ ахсы. Хорз хабар куы нæ у 
æцæгдæр\ 
— Æмбарыс æй, цæмæн сæ судзынц, уый?— фæрсы та 
Оля. 
Яи цы у, уымæй хъустæ фестади: алæ-ма, цы уа цымæ? 
— Немыцæй сын тæрсынц,— æмбарын кæны Оля.— Не- 
мыцы къухмæ бахауынæй. Æндæр, æнхъæлыс, сæ хъалæй у? 
— 0, куыннæ, ардæм дын уадзынц немыцы!— хъæддыхæй 
бæргæ загъта Яи, фæлæ йæ ныхæстыл цыма йæхæдæг дæр не 
’ууæнды. 
— Æмæ, дæумæ гæсгæ, чи бауромдзæн, Æрджынарæджы 
æмæ Мæздæджы онг чи схæццæ, уыдоны? Нæ кæсыс, алы 
бон дæ цæгатмæ æмæ скъоламæ цæйбæрц цæфтæ ласынц, 
уымæ? Бауырнæд дæ, райсом нæ уа, уæддæр сæ иннæбон 
ардæм хъæуы. Дзæгъæлы не сты ацы хъуыддæгтæ,— йæ уæ- 
хсчы сæрты та кæртмæ ацамыдта. 
— Уæдæ Дыгына уыцы хъæддыхæй цæмæн фæдзуры, 
иунæг къахдзæф дæр сæ нал æрбауадздзыстæм, зæгъгæ? 
— Кæуыл мын æууæндыс, кæуыл?! Дыгына партеннæй у, 
æмæ йæ хæс цы домы, уый дзуры, æндæр хъуамæ цы зæгъа? 
Сахуыр афон дын нæма у, æппын, сæ фæлывд ныхæстыл? 
Ацы колхозтæ куы сарæзтой, уæдæй ардæм се ’ууæнк бынтон 
куы бахордтой. Æниу, уымæй размæ дæр мæлæты æууæ- 
нкджынтæ куы нæ уыдысты. Цæй, Дыгынайæн дæр бар йæхи, 
фæлтау цы чындæуа, ууыл ахъуыды кæнæм. 
— Уыцы мæнæуæй тынгдæр ницæмæ æхсайы мæ зæрдæ: 
аныгæд, зæгъын, куы æрцыдаид, æмæ къухы не ’фты. 
Беслæны комбинатыл æрмæст иунæг хатт æрæппæрстой 
немыц бомбæтæ. Хистæртæ куыд.дзырдтой, афтæмæй сæм 
хабархæссæг фæци, кусгæ дæр нал кæны, йæ адæм дæр алыр- 
дæмты фæлыгъдысты, зæгъгæ, æмæ йæ немыц дæр 
ныхъхъуыдты уагътой: уадз æмæ æнæхъæнæй баззайа, нæхи 
куы уыдзæни, уæд ма йæ пырх та цæмæн кæнæм? Здоккайы 
лæг Захар дæр æд бинонтæ кæдæмдæр хохмæ, Абайты райди- 
ан бынатмæ, фæлыгъди; комбинаты сын дзаумайæ цы- 
дæриддæр уыди, уыдон та — скъаппæй, сынтæгæй, бандонæй, 
стъолæй — иууылдæр махмæ æрласта, бæстæ цалынмæ 
иуырдæм фæуа, уæдмæ фæкæсынмæ. Стæй ма ноджыдæр дыу- 
уæ бур голладжы мæнæу сæ тæккæ дзагæй: æфсæддонтæ, дам, 
машинæйы æмбис кæцæйдæр радавтой æмæ сын æй спъиртæй 
байвтон, уаргæ дæр дзы бакодтон хæстæг-хионтæн, мемæ дæр 
дзы ласын, ацы дыууæ голладжы та — мæ каисты хай; куыд 
уыдзæн, цы уыдзæн, уымæн ничи ницы зоны, æмæ уæ рæбы- 
ны мæнæу æфснайд куы уа, уæд уæ ницы бахъыгдардзæн. 
Æмæ ныр уыцы мæнæуы кой ис Яимæ. 
— Мæнæу уал фæуадзæм,— йæ къух ауыгъта Оля.— 
165 

Мæнæуы тыххæй дæ немыц нæ фехсдзысты, джигул дæм нæ 
кæндзысты, кæм дын уыдис, зæгъгæ. Фæлтау чингуыты кой 
бакæнæм — фыдбылыз уыдон сты. 
— Кæй хъыгдарынц чингуытæ та, стæй кæй хъæуынц? Афæ- 
хъойы куы æрцахстой, уæд сæ лæгуæрдонæй дыууæ ласты æрба- 
кодта лæппу; хъæуыхицауæн писырæй куыста уыцы заман. 
Фæрсын æй: «Цы сты адон?» — «Чингуытæ».— «Цавæр чингуы- 
тæ?» — «Афæхъойычингуытæ». Мæ зæрдæ уайтæккæ фæкъæпп 
кодта. «Кæй Афæхъойы?» — «Фидараты инæлары».— «Тагъд 
сæ фæстæмæ ласгæ: мах искæй фæллой ницæмæн хъæуы. Йæ 
тæригъæд фæхæссæд, хъæуыйаргъ лæджы чи бабын кодта, 
уыдон. Алас сæ, алас сæ, хъаймæты бон нæм дзы уайдзæф куын- 
нæ æрхауа, афтæ. Никæй тæригъæды цæуинаг стæм мах». 
Омæ, дам, сæ кæртмæ ракалдтой, йæ дзаумæттæ йын куы лас- 
той, уæд. Никæй хъуыдысты æмæ къæхты бын рахау-бахау код- 
той æмæ, дам, сæ æз удыбæстæйæн куы æрластон; куы, дам, 
рацæуа чекайæ, уæд ын сæ фæстæмæ сласдзынæн æмæ ма мæ 
стыр бузныг дæр фæуыдзæн, сæфын сæ кæй нæ бауагътон, уый 
тыххæй. Æмæ йæм æз дæр ницуал сфæрæзтон. Æцæгæй дæр 
цъыфæйдзæгтæ æмæ рыджы æвдылдтытæ, цалдæр боны сæ куы 
хуылыдз, куы хус хæцъилæй фæсæрфта æмæ сæ хуыз скалдтой, 
цинæй сыл мардис. Уæд дын уыдоны мæтæй мæлынц немыц? 
— Уыцы зæрдæ дæ ма фæсайæд, Яи. Куы сæм æркæсой æмæ 
дæ куы æрфæрсой: «Адон та цы сты?», уæд сын цы дзуапп рат- 
дзынæ? Цы фыстытæ дзы ис, уымæн исты æмбарыс? Уый дзы 
ис, уæдæ, уый! Æз дæр сын ницы æмбарын, фæлæ дзы уæд та ма 
Ленины æмæ Сталины къамтæ разындысты.— Оля йæ цæстытæ 
бацъынд кодта æмæ йæ сæр ныттылдта: йæ бон кæсын нæу, 
бинонтæн цы æвирхъау бæллæхтæ æрхæсдзысты, уымæ.— Са- 
фын сæ хъæуы, иунæг сахат дæр хæдзары даргæ не сты. 
— Омæ сæ уæд та мæнæуимæ иумæ баныгæнæм,— сдыз- 
æрдыг Яи. 
— Дæдæдæй, дæ дзыхæй та йæ куыд суагътай?!—- йæхи 
сцагъта Оля.— Уый ноджы стырдæр фыдбылыз куы у. Цы 
нæ вæййы, уæд та ма джигул кæнынц æмæ сæ ссардтой. Арф 
æмбæхстæй! Хæрзаг бинонтæй иуыл дæр нал бацауæрдиккой, 
сывæллоны онг: адон коммунисттæ куы сты. Басудзынæй 
хуыздæр хос сын нæй. 
Уæды онг ницы сдзырдтон — рох мæ нæу карз фæдзæхст: 
хистæрты ныхæстæм дæ хъус макуы дар, стæй сæм дзыр- 
дæппарæн макуы кæн,— фæлæ ныр мæхи нал баурæдтон: 
— Æмæ æз та ма цы кæсдзынæн? Мамæ мын афтæ куы 
фæзæгъы: мæнæ куы сдынджыр уай, уæд дæу уыдзысты æмæ 
сæ иууылдæр бакæсдзынæ. 
— Дæу дзы ничи фæрсы æмæ æнцад дæ дзыхыл хæц. 
Афтæ тызмæгæй мæм никуы сдзырдта Оля æмæ тæргайæ 
рацыдтæн мæнг хæдзарæй. Уæвгæ та мæ æппындæр нæ фæнды, 
166 

басудзой сæ, уый. Уæлдайдæр нывджын чингуытæ. Кæсыс, 
уæртæ шофыр æмæ старшина дæр сыгъд нæма фесты сæ 
гæххæттытæ. Мæстæй марæгау. Сихор хæссынмæ дæр сæ ни- 
чиуал цæуы, мæн фыдæнæн, æвæццæгæн: мыййаг, сæ 
гæххæттытæй мæ къухы исты хуызы куы бафта, уый тæссæй. 
Уынджы лæппутимæ ахъазынмæ дæр мæ нал хæссы мæ къах; 
булкъон кæм фæбады сарайы, уым сбадтæн æмæ мæстæй 
тъæппытæ хаугæ кæсын шофыр æмæ старшинамæ: иу 
гуыффæйæ калы, иннæ сæ артмæ æппары. 
Мæ бон сæм кæсын куы нал уыди, уæд сыстадтæн, ру- 
дзынджы фæрсæгтæ бассыдтон, мидæмæ бацыдтæн, тъах- 
тинмæ схизыны размæ мæ дзабыртæ раппæрстон, æмæ Яийы 
чырынтæ кæлмæрзæн мæхиуыл æрæмбæрзтон. 
Райхъал дæн цыдæр æнахуыр хъыррыстмæ. Кæсын æмæ 
Оля уаты астæу ныллæг æртæкъахыгыл бады, йæ разы чин- 
гуыты дыууæ рагъы: иуырдыгæй —æнæхъæнтæ, иннæрдыгæй 
— æнæ цъæрттæй; тыххъуырдухæнæй архайы чингуытæн сæ 
сæрак цъæрттæ фæхицæн кæныныл; къухæй кæй атоны, 
уымæн йæ хъыррыст фæцæуы, атонын кæй нæ фæразы, ууыл 
та æрчъиаглыггæнæн фæтæнком хæсгард суадзы; йæ чъыл- 
дыммæ рæдзæгъдæй лæууынц морæ, бурбын, тарсырх, фæнык- 
хуыз, сау цъæрттæ. Уалынмæ Яи дæр уатмæ æрбауад, пырх 
чингуытæй йæ куатæйы дзаг сæвгæдта æмæ феддæдуар: сæ 
дыууæ дæр æмхуызон тарæрфыг, дзургæ дæр ницы скодтой 
кæрæдзимæ. Тъахтиныл рабадтæн æмæ Олямæ кæсын; уый 
дæр мæ куыннæ бафиппайдтаид, фæлæ йæхи нæуынæг скод- 
та, уыцы хъуыддагхуызæй рæдувы чингуытæ. Сыстадтæн æмæ 
йæм ницы сдзырдтон — ме ’фхæрд мæ нæма ферох,— афтæмæй 
кæртмæ рацыдтæн. 
Хур акъул, кæртыдуармæ пыхцылсæр хæристы нынных- 
сти. Æфсæддонтæ сæ тæккæ æндзаргæ сты нырма. Мæнгхæдза- 
ры къæсæрыл бахызтæн. Яи пецы дзыхмæ дзудздзæджы бады 
æмæ чингуытæ судзгæ артмæ калы иугай; иу дзы æмбиссыгъд 
нæма фæвæййы, афтæ йыл иннæ баппары, банхъæлмæ кæсы 
æмæ сæ æртысгæнæй афæйлауы. 
— Яи, стонджы мын у. 
— Дæ разы арынджы кæрдзын, йæ сæрыл та кæхцы мидæг 
картæфтæ. Изæры дын æхсыры бассæнддзынæн. 
Бахордтон æмæ Бæтæгаты бын бæхнайæн малмæ ацыдтæн; 
цалынмæ мыл ризæг нæ бахæцыд, уæдмæ былгæронмæ хæстæг 
тæнджыты мæхи æмгар лæппутимæ фæцъыбар-цъыбур кодтон, 
стæй та хъазынтыл фестæм тъæпæны æнæсындз кæрдæгыл. 
Уалынмæ кæйдæр зæрдыл æрбалæууыд: родтæ æрбаскъæрын 
афон у, кæннод хъомты размæ куы фæуой, уæд бадæйдзысты. 
Æрмæст изæргæрæттæм æрбахæццæ дæн нæхимæ æмæ 
мамæйы æрбаййæфтон богъ-богъæй кæугæ; æвæццæгæн, бирæ 
167 

фæкуыдта: йæ цæстытæ — сырх-сырхид, уадултæ — уымæл, 
æнæнцойæ сыл згъорынц æмæ згъорынц цæссыгтæ, афтæмæй 
дзойдзойгæнгæ лæууы афтид чингуыты тæрхæджы цур. Яи 
сæргуыбырæй бады тъахтиныл, куатæйы кæронæй йæ 
цæстытæ асæрфы; Оля та Абайты фæлмæн къæлæтджыны 
кæрон йæхи æруагъта, тæргайхуызæй тæссармæ кæсы. 
Йæ куыды сæр цæуыл у, уымæн ницыма æмбарын, 
афтæмæй йæм базгъордтон æмæ, тарвазыл цы къухæй хæцы, 
ууыл ын ныддæвдæг дæн: 
— Ма ку, мамæ! 
— Куыннæ кæуон, ме ’намонд сæр бынтон кæуинаг куы 
фæцис, уæд!— ноджы тынгдæр ныббогъ-богъ кодта.— Ныр ма 
цы цæсгомимæ бацæудзынæн мæрдты бæстæм сæ хицауы размæ?! 
,Ме ’намонды æдде мæм ацы маст та ма кæцæй касти?! Йæ 
ингæнмæ фæндагыл дæр уыцы чингуытæм фæстæмæ фæкæс 
фæкæсгæнгæ куы афардæг, бахъахъхъæн сæ, иу дæр дзы сæфын 
ма бауадз мын куы фæфæдзæхста. Цы дзуапп ын ратдзынæн — 
хæцынмæ уыдтæн ын зæгъдзынæн? Æниу, хæстон лæг дæр ку- 
ыннæ дæн — бон-изæрмæ къахæн бел æмæ къæдз бел чи раив- 
баив кæны уыцы дæвдæг хуры бын. Дæлæмæ ныххауа ацы пад- 
дзахад: иу мын фондзæхстон топп нæ радта мæ къухтæм, æндæр 
мын цы нæ бавзарын кодта, ахæмæй куы ницуал баззади бæстыл! 
Дæуæн та куыд бакуымдта дæ зæрдæ, уæртæ ус, хорз æй куы 
зоныс, йæ уд, йæ цæст уыцы чингуытæ уыдысты, уый?!— йæ 
уæраджы сæртæ тымбыл къухтæй ныххоста мамæ. 
Ницы дзуры Яи, куыд бадти, афтæ сæргуыбырæй бады 
тъахтиныл, йæ цæссыгтæ гæр-гæрæй згъæлынц æнцъылдтæ 
рустыл, фындзæй футт-футт кæны æмæ куатæйы кæронæй куы 
цæстытæ асæрфы, куы фындз. 
— Æндæр гæнæн куы уыдаид, уæд Яи дæр йæ фыртæн 
дæуæй æддæссондæр нæу,— дæрзæг æнад хъæлæсыуагæй Яийы 
бæсты дзуапп радта Оля.— Нæ фырхъалæй сæ, мыййаг, нæ 
басыгътам. Немыц сæ куы ’рбаййæфтаиккой, уæд уæ æнæ уæ- 
лдай рафæрс-бафæрсæй иууылдæр къулы рæбын æрлæууын 
кодтаиккой топпы дзыхмæ. Æви дын дæ разы дæ сывæллонæй 
æмæ де ’фсинæй зынаргъдæр сты уыцы чингуытæ? 
Фæлæ мамæмæ нæ хъарынц уыцы ныхæстæ, богъ- 
богъгæнгæ йæ зæнгтæ хойы: 
— Цы дзуапп ратдзынæн ныр сæ хицауæн, рыг абадын 
дæр сыл макуы бауадз мын куы фæдзæхста?! 
Уæд федтон мæ царды мидæг дыккаг хатт Бабуйы кæугæ. 
Æнæмæнг, йæ мойы фæдзæхст ауад йæ хъустыл, чингуы- 
тæ куы ауыдта тæрхæгыл, уæд, æрмæст ын кæй фæдзæхста, 
уыцы чингуытæ хæсты заман арты амæттаг кæй баисты, сæ 
бынаты æндæртæ кæй лæууынц, уый йæ сæр нал æрцахста. 
Уымæн афарстаид фæрсгæ дæр рыджы тыххæй. 
168 

Зæронд дзаумæттæ та уымæй æвзæр сты: хъæуа-нæхъæуайæ 
адæймаджы зæрдыл цы нæ æрбалæууын кæндзысты, ахæм 
нæй. 
Дзæгъæлы, бынтон дзæгъæлы банымадта рыджы кой уай- 
дзæфыл чындз: æппæт уыцы хабæрттæ зоны, зæгъгæ, уæд æм 
ахæм хъуыды æмгæрон не ’рбацыдаид. Æмæ йæ æгайтма Хуы- 
цау бахызта сæ бавзарынæй дæр æмæ сæ зонынæй дæр. 
...Æнхъæлдтон, ничи нæ базыдта. Иу æмæ дыууæ хатты, 
мыййаг, куы нæ æрцыдтæн машинæйæ, иу æмæ дыууæ хатты 
йæ куы нæ батардтон кæртмæ. Дæс минуты дæр нæма афæс- 
тиат Бабу йæ сынтæджы, афтæ æнæ æрбахойгæйæ, æнæ æрба- 
дзургæйæ Бæди йæ уæлхъус æрбалæууыд. 
— Гъы, ничи йæм кæсы: кæлæхы галау мын йæхи ауагъ- 
та. Сыст уæлæмæ, уый дын! 
Тæнтъихæг зæгъон, æмæ бынтон хус: æнцъылдтæ тар цар- 
мы тыхт стæджыты голлаг, армыйас цæсгом цы у, уымæй 
æнæхъæнæй дæр — цæстытæ, æнæдæндаг тæнæг æфсæртæ æмæ 
цыргъ роцъо, сау æмæ кæрдæгхуыз тæппытæ сæрбæттæны бын 
фырурсæй бурбын дадалитæ; ноджы ма — къуырма: цалынмæ 
йæ истæмæй бафæрсай æмæ дæ фехъуса, науæд ын тæккæ 
хуымæтæгдæр хабар бамбарын кæнай, уæдмæ дæ хурхы 
уадындзтæ срисдзысты. Уæрджытæ нал тасынц, фæлæ куы 
фæцæйцæуа, уæд йæ къахайстыл цæст нæ хæцы. 
— Гъы, ауагъта мын йæхи! 
Иуæй, уайдзæфау, иннæмæй хæлæгау — йæ ныхас. Ома, 
нæ дыл æууæндын, сайыс мæ, æндæра уый та куыд — дæ бон 
рабадын мауал уа? Ау, мæнæй дæс-дыууадæс азы кæстæр куы 
дæ. Нæ, фæлæ дæхи буц кæныс бинонтæн дæр æмæ мæнæн 
дæр, æндæр ницы. Иннæмæй та: тæхудиаг, йæхи æнæмæтæй 
ауадзыны бон кæй фæцис; мæнæн та мæ цоты цотæн сæ цоты 
хуызæн тæлфаг а дунемæ нæма равзæрд: куыддæр бонрæфты 
дæ фæллад суадзынмæ æркъул кæнай ацы æнуды, афтæ рай- 
дайынц сæ хъыллистытæ æмæ тæлфын; уæдæ лыстæг хуымтæм 
дæр мæхæдæг куы нæ фæкæсон, уæд сæ кæм æгæр бæзджынæй 
ныууадздзысты, кæм та сæ æгæр фæтæнæг кæндзысты; нас 
ныссадзын та сæ азæй-азмæ рох фæвæййы кæнæ та йæ æгæр 
æрæджиау ныссадзынц, цыма æнæ насæй а дунейыл фæцæрæн 
ис. 
Сыхы.сылгоймæгты æхсæн сидзæргæстæ — Нади, Бæди, 
Бадинæт æмæ Бабу — уæлдай æмуддæр рахастой. Нади, Бæди 
æмæ Бабу хæсты размæ бавдæлон сты сæ мæйттæй, Бадинæтæн 
та хæсты баззад. Куы ма йæ загътон: сидзæрхæссæг — туг- 
дзых, хъыбылхæссæг — сойдзых, Кæцы барæнæй баргæ сты 
сæ хъизæмайраг фыдæбæттæ — мæ-гъа. Кæд, мыййаг, ны- 
мæцæй? Нæ зонын, нæ зонын. Нымæцæй — уæд дзы Бабуйæ 
169 

æнцондæр схæссæн никæмæн уыд: иунæг. Бæдийæн — æртæ. 
Надийæн æмæ Бадинæтæн — фæйнæ цыппары. Уыйхыгъд 
Надийы цоты кæстæр — Бадинæты хистæры æмгар, æнæба- 
ры амалхъом уыдысты; «къæбæр нæй» сын куы зæгъай, уæд 
уый æмбæрстой æмæ кæстæрæй фæстæмæ нæ агъуыдысты; 
Бадинæтæн та — иуæй иннæ æнахъомдæр, марадз æмæ сæм 
бахъарæд «нæй». Дзæнæты фæбадинаг колхозы хицау Дзара- 
саты æмбаргæ Хъазыбег дæр, æвæццæгæн, уымæ гæсгæ 
сæвæрдта Надийы разæй куыройгæс Бадинæты. Ноджы ма 
кæд йæ сæрæны тыххæй. Фæлæ хæсты фæстæ бирæ нал ба- 
фæстаит Зилгæйы Бадинæт: йæ моймæ æнхъæлмæгæсгæ нæу, 
уый куыддæр базыдта, афтæ къæбæр æнцондæр амалгæнæн 
кæм у, уырдæм айста йæхи æд байзæддаг; амонæг æмæ йын 
фæхæцæг фæцис хионтæй. 
Иннæтæ æртæйæ дæр сæхи ныггуыбыр кодтой æмæ тъыртт- 
тъырттæй хафтой колхозы: садзгæ, рувгæ, дон уадзгæ, ссивгæ, 
æфснайгæ. 
. Куы афæлгæсай, уæд уый бæрц бирæ сты, æвæдза, Хуы- 
цауы диссæгтæ, фæлæ дзы дыууæ диссагæн æмбал нæй: иуæй 
фаллаг былмæ чи кæд фæраст уыдзæн, уый алкæмæй дæр 
æмбæхст у, иннæмæй та адæм цы нæ базондзысты, ахæм 
хорзæй дæр æмæ æвзæрæй ницы ис, алцыдæр базондзысты: 
расты æмæ зылыны. 
Иннæ бæстæты æфсæрмæй уыдаид æви Уæрæсейы хи- 
цæуттæн сæ зæрдæ срыстаид — ныр нæ уыдæттæ æвзарынмæ 
нал æвдæлы,— фæлæ хæст куы ныллæууыд, уæд скарстой: 
æгъгъæд фæуæд адæмæн сæ дарджыты сæфт, сæ уæззау 
бæллæхтæ, се ’ххормаг бонтæ; мæрдты раздахын нæ бон нал 
у, фæлæ æгæстæн сæ гуыбынтæ уæд та бафсадæм. Кæд афтæ 
нæ уыд, уæддæр æй ме ’дылы сæр дарддæр нæ ахсы. Стæй 
куыннæ уыдаид, куыннæ: нæ уарзон фæтæг, саусæртæ æмæ 
бурты фыд, нæ дарæг Сталин æндæр цæуыл хъуамæ сагъæс 
кодтаид? Зондджын хъуыды та ма куыннæ уыди: фыс иу 
уæрыкк йеддæмæ нæ зайы, дыууæ куы ныззайа, уæд бирæ у, 
хъуг куы ныззайа дыууæ роды, уæд та — æгæр; ахæм хабар 
Зилгæйы хуызæн егъау хъæуы афæдз иу кæнæ дыууæ хатты 
куы æрцæуа, уæд æмбисондæн баззайы; æргæвдынмæ цалынмæ 
сбæззой, уæдмæ сæм афæдзгæйттæ æнхъæлмæ кæсын хъæуы. 
Уый æмæ дын маргъ — каркæй, бабызæй, гогызæй, хъазæй: 
сæрды цъиу — фæззæджы æргæвдинаг. Раст зæгъын хъæуы, 
иу уæрыкк ссæдз карчы бæркад тæры, иу род та —- ссæдз 
гогызы бæркад. Уыйхыгъд карчы æмæ гогызы цъиутæ иугæр 
аирвæзæд, æндæра ссæдзгæйттæ вæййынц. Æмæ æниу уæрыч- 
чытæ æмæ родтæ се ’ппæт ирвæзынц? Цыбыр дзырдæй, сæ 
ранымай-банымай æгæр дæргъвæтин у, фæлæ Зилгæйы кол- 
хозæн бафæдзæхстой маргъ дарын. Рагуалдзæджы карчы 
170 

цъиутæ цалдæр фондзыссæдзы æрластой хъæугæронæй 
дæрддзæф амад саманкъул агъуыстмæ, кæрчыты фермæ йæ 
схуыдтой. Къуырийы бонмæ цъиутæ иууылдæр цагъды фес- 
ты: æгæр уазал уыдаид æви низ фæзынди — ауал азы фæстæ 
ма йæ чи сбæрæг кæндзæни? 
Нæ фæрæстмæ дыккаг къорд дæр — дыууæ къуырийы нæ 
аирвæзтысты цъиутæ. Кæркгæсты æгайтма знаггадгæнджытæ 
нæ рахуыдтой сæ амондæн. Æндæр колхозы хицауы зонд уый- 
онг дæр аххæссыдаид. Хъазыбегмæ та æндæр хъуыды фæзын- 
дис: никæйы тæригъæд мæ хъæуы, фæлæ цæй æмæ кæркгæсты 
баивон. Бæди æмæ Бабуйы равзæрста æгас колхозы сылгой- 
мæгты æхсæн. Мардысты уыдонæн дæр сæ цъиутæ, æмæ мæлгæ 
та кæцы æфсинæн нæ кæнынц? Ноджы ма сæм гæркъæраг 
куы фæцалх уа, уæд бынтон бæллæх; йæхицæй æнамонддæр 
маргъ нæ равзæрди Хуыцауы бын: æнæуи бæстæ фæдис са- 
майы, фæлæ æнæуынæрæй кæуылты æрбахъуыздзæн, уый нæ 
бамбардзынæ, цъиуыл йæхи ныццæвдзæн æмæ йæ фæсвæдмæ 
ахæсдзæн, уым æй зæххыл æрæвæры, сæр гуырæй фæхицæн 
кæны, стæй — цыргъ бырынкъæй къупп æмæ йын йæ магъз 
æхсæры аппы хуызæн фелвасы. 
Фæхъуыд, куыннæ дзы фæхъуыд Бæдийы æмæ Бабуйы 
цъиутæй дæр, фæлæ сæ фылдæр аирвæзтысты æмæ Хъазыбег 
иттæг райгондæй баззад йæ кæркгæстæй. Нартхоры лæхурæгæй 
уæлдай ма цъиутæн лæвæрдтой пысырайы карст, къуыдыр- 
фых æйчытæ æмæ къæдоры цыхт. Гæды ныхас ницæмæн 
хъæуы, хастой дзы кæркгæстæ се стонг сабитæн: æххормаг аз 
скодта æмæ кæмæн куыд йæ амал уыди, уымæй нæ ауæрста 
—- алкæмæн йæ хъæбул æхсæны карчы цъиуæй зынаргъдæр 
у. Куыд æй æмбарын, афтæмæй Бæдииты разæй чи куыста, 
уыдон, æвæццæгæн, ногуагъд цъиуты хъуыры айк æмæ къæдор 
æппындæр нæ ауагътой æмæ цагъды дæр куыннæ кодтаик- 
кой. Хастой дзы Бæди æмæ Бабу дæр, æрмæст сæ Хуыцаумæ 
скæсгæйæ: хæлофæй нæ, уæздан бæрцæй; кæмæн цал сывæлло- 
ны уыди, уымæ гæсгæ — алы сывæллонæн дæр бон иу айк 
æмæ армыдзаг къæдор; сæхицæн дзы сæ цæст никуы бауарз- 
та. Ноджы ма сæ Хъазыбег æппæт адæмы æхсæн кæй рав- 
зæрста, уый дæр хорз æмбæрстой æмæ дзы куыннæ æфсæрмы 
кодтаиккой. 
Бæгуы æфсæрмыйаг лæг. Бирæ азты фæстæ, Хъазыбег 
йæхæдæг дæр ма æгас уыди, афтæмæй йæ фырт Бобæ 
кæцæйдæр цæгатырдыгæй, æнхъæлдæн, Мурмæнскæй, йæ 
æфсæддон хайæ Бакумæ рараст ног хæдтæхæг скъæрынмæ. 
Йæ фæндаг Зилгæйыл ракодта, йе ’рдхæрдтæй хъæуы кæй 
æрæййæфта, уыдоныл хæдзаргай фæзылди æмæ мæн дæр ба- 
цагуырдта фенынмæ. Фæбадтыстæм, фæхабæрттæ кодтам, 
хæдзары цы разынд, уымæй йын æгасцуай загътон. Стæй уæд 
171 

уазæджы фæдыл рацыдтæн. Сыхы устытæ сæ адджын бына7 
ты — Надиаты дуармæ бæласы бын — бадтысты фæссихоры 
æнтæфы. Нæ тигъæй куыддæр разындыстæм, афтæ цымы- 
дисæй куыннæ ныккастаиккой æнæзонгæ адæймагмæ: мæнæй 
дыууæ хатты бæрзонддæр, хистæр лейтенанты тæмæнкалгæ 
бæрæгбоны дарæсы, сыгъзæрин пъагæттæ, хæдæлвæст, 
тæнтъихæг. Сæ цурты куы фæцæйцыдыстæм, уæд ын сыста- 
дысты. Ног чындзæн кæртмæ бæгъæмсарæй рацæйхизгæ мыг- 
гаджы хистæртæ æнæнхъæлæджы йæ размæ куы фæуой, уыйау 
ныфсæрмы Бобæ æмæ йæ ныхас мæнмæ дæр тыххæй фехъуыст, 
афтæ сабырæй сдзырдта: 
— Бадут, бадут, цæмæ сыстадыстут? Уæ салам бирæ. 
Сæ рæзты сивгъуыдтам уынджы астæуты. Нæ йæ базыд- 
той, æндæр æй æнæ фæуромгæ æмæ фæарфæтæгæнгæ кæм 
ауагътаиккой. Сосайы онг фæцыдтæн Бобæимæ, уым ын 
фæндараст загътон æмæ фæстæмæ раздæхтæн. Сæ цурмæ нæма 
æрхæццæ дæн, афтæ мæ дардмæ афарста Уæлинка: 
— Дæ хорзæхæй, уыцы хæдаив лæппу чи у? 
— Ау, нæ йæ базыдтат?— дисгæнæг скодтон мæхи. 
Куыд æй хъуамæ базыдтаиккой — цал æмæ цал азы ис æфса- 
ды, стæй уымæй размæ дæр цастæ арæх æфтыди нæ сыхмæ. 
— Кæцæй йæ базонæм — дæ хуымæллæггаг æрдхæрдтæй 
æнхъæл æй у мæнæ Бабу. 
— Гъы, хуымæллæггаг! Æмæ Зилгæйæн уæ цæст нæ уарзы 
ахæм афицертæ? Ничи сæм кæсы — хуымæллæггаг!— бустæ- 
гæнæг скодтон мæхи. 
— Ма нæ ныууадз, цалынмæ нæ цымыдисы дзæкъул фыр- 
дымстæй аскъуыйа, уæдмæ!— йæ къухтæ мыл сцагъта Нади. 
— Хъазыбеджы фырт у Дзарасаты. 
— Мæх-хæдзарылна — Динæйы лæппу?! 
— Динæйы цæмæн, Динæйы — Хъазыбеджы фырт уын 
куы зæгъын. 
— Стæ-ма, мах æй Динæйы лæппуйæ амонæм. Кæс-ма, дæ 
хорзæхæй, æмæ йын афицер ссис? 
— Афицер дæр ма хуымæтæг афицер куы уаид, фæлæ 
тæхæг афицер. 
— Бæрæг у, бæрæг, йæ фæлыстæй,— йæ сæр банкъуыста 
Нади. 
Исдуг ницуал сдзырдтой. Æвæццæгæн сæ алчи йæхи фыр- 
тыл ахъуыды кодта — цымæ махонтæй искæцыйæ цæуылнæ 
рауад, адæм сæ цæст кæуыл æрæвæрой, ахæм гуырд, æмæ 
хинымæр кæрæдзи сусæгæй ныуулæфыдысты: амæндтæ 
дæттæгæн цы загъдæуа? 
Дзуццæджы æрбадтæн сæ цуры — дæрдты хабæрттæ та 
æрæмысдзысты, исты фæрсинаг сæм æнæ разынгæ нæ уыдзæн. 
—- Амондджын уæд, амондджын, йæ мад, йæ фыды фæнди- 
172 

ш%— загъта Нади.— Гъей, æмæ куыд уæздан у, уый та? Ног 
чындзау куыд ныссырх, куы йын сыстадыстæм, уæд. 
\ — Хъазыбеджы фырт нæу æви, куыд хъуамæ ма уа уæз- 
дан?— йæ ныхас баппæрста Бабу дæр.— Кæм и, кæм, Хъазы- 
бег та — рагæй йæ никуал федтон? 
—0, о, куы никæцæй зыны. 
— Сæйгæ рынчын куы у ныр цалдæр азы, никæдæмуал 
цæуы æмæ йæ кæм фенат. 
— Æвгъайуаг!— бахъыг кодтой æртæйæ дæр.— Йæхицæй 
уæздандæр адæймаг куы нæ уыдис. 
— Цæй-ма, стынг æй кæнут: «уæздан, уæздан!» — къахын 
сæ.— Уагæры цы ракодта йæ уæзданæй? 
— Банцай, куы ницы зонай, уæд!— фæтызмæг Бабу.— 
Дæуæн иууылдæр хъазынтæ æмæ худынтæ сты, фæлæ йæ мах 
дæуæй хуыздæр зонæм. Уыцы æххормаг азты-иу куы ацы- 
дыстæм нартхор тонынмæ, уæд сихормæ кусгæ кодтам, си- 
хорæй изæрмæ та кæрийы уæлхъус бадтыстæм хъæллæгъыл 
æмæ нæ бæмбæджджынты дыстæм згъæлдтам салд нартхор. 
Кæд хицауадæй исчи фæзына, уæд фæндагмæ хæстæгдæр 
кæрийы цур чи бады, уыдон фæхабар кæндзысты æмæ та 
æнæбары æрлæуу дæ рæнхъыл. Хæдзармæ рараст стæм изæрæй, 
уæд дыл районæй æрвыст цъаммартæй мачи бамбæлæд, æндæр 
Хъазыбегæй ма тæрс. 
— Иудадзыг районы аххос æй ма кæн,— йæхи нал бау- 
рæдта Нади.— Нæхимæ дæр дзы уыди фаг цъаммартæ. 
— 0. Фæлæ уæддæр Хъазыбеджы тыххæй зæгъын. 
Æнхъæлут, нæ йæ æмбæрста, нæ бæмбæджджынты дыстæ 
фæйнæрдæм цæмæй ныхъхъæддых сты, уый æмæ нæ раздар- 
æнты дзæкъул-мæкъул? Йæхæдæг-иу фефсæрмы. Фæндагыл 
нæ размæ фæцис, уæд-иу йæ бидаркæ лæхъир хуымгæнды 
дæрдты æрзылдта, цалынмæ аивгъуыйæм, уæдмæ. Ома, ницы 
федтон. Науæд æй, æнхъæлут, фæрсæг нæ разындаид: 
«Цæстытæ дыл нæй? Кæдæм кæсыс, дæ хор дын куы фæдав- 
той, уæд?» Айрох уæ, æвæццæгæн, Хъазыбеджы фæстæ цалдæр 
нартхоры æфсиры тыххæй кæйдæрты Сыбырмæ куыд фæхас- 
той, уый. 
— Бæгуыдæр, никуы никæй тæригъæды бацыд,— загъта 
Уæлинка.— Йæ цæрæнбон бирæ æмæ йæ Хуыцау æнæниз 
уадзæд. 
Сæ цæсгæмттæ барайдзаст сты, разыйы æнкъуыст кæнынц 
сæ сæртæ Уæлинка дæр æмæ Бабу дæр; æрмæст Нади тар- 
æрфыгæй бады, дзурыны рад æм кæд æрхаудзæн, уымæ 
æнхъæлмæ кæсы. 
— Уæдæ исчи сæхи Хъазиханы хуызæн у? Мæлæты хицау 
дæр ма куы уыдаид — дæлæмæ дæр бригадир, уæлæмæ дæр. 
Æллæх, æллæх, адæмæй, æвæдза, цæй сырдтæ разыны. 
173 

/ 
— Уагæры дæ цавæр маст бауагъта — бынтондæр æй куйг 
ныссырд кодтай?— баппæрстон мæ ныхас Надимæ.— Куы йаздо 
байхъусай, уæд йæхицæй растдæр æмæ æнæхиндæр æгАс 
хъæубæсты куы ничи разындзæн. ’ 
— Фæмизæд ма йæ растыл дæр æмæ зылыныл дæр. Ныр, 
ай-гъай, æрфæлмæн сты иууылдæр, афтæмæй сæ заманы 
лæджы туг бануазыныл нæ бацауæрстаиккой. Ныр сæ, ай- 
гъай, бахъуыд кæстæр дæр æмæ хистæр дæр. Ницы кæны, æз 
ын æй адæмы æхсæн хорз йæ цæсгомыл бафтыдтон, дæлæ йæ 
кайыстæ чызг куы æрвыстой, уæд. Ма тæрс, мæнæй дæр 
ахæмтæ нæ аирвæздзæн. 
Бæгуыдæр, Надийы карз æмæ комкоммæ ныхас æнæхъæн 
хъæубæстæн дæр зындгонд у æмæ йæм уый тыххæй хæрам чи 
у, ахæмтæ дæр дзæвгар ис. 
— Цы уыдис уагæры, цæмæн æм афтæ фæфыдæх дæ? 
— Цыфыддæр та ма цы вæййы: мæхæдæгбыдырмæ цæ- 
уынæн нæ, фæлæ цæхæрадоны куыстæн дæр нал уыдтæн 
цæхнизæй. Хасанбег — æфсады. Хадзысмел — Сыбыры. Му- 
ричы йе скъола ныууадзын бахъуыд æмæ быдыры хафта. Ам 
къуырцц-уым къуырцц рывдæй йын рывд бæргæ бантыст нæ 
цæхæрадон, фæлæ Уациллайы рæстæг нæ зонут уæхæдæг — 
къæвда къæвдайы фæдыл, æмæ хæмпæлæн баиргъæвæн нал 
вæййы. Фæцæйсæфт не ’ддаг цæхæрадон, æмæ æз дæр Мурич- 
чы дыууæ боны быдырмæ нал ауагътон, цалынмæ йæ рывд 
фæцис, уæдмæ. Æртыккаг бон дын Хъазихан Дзæрæхохты 
Дзамболатимæ сæ бричкæ, уæртæ кæрчытæ кæм бæгъдулæг 
кæнынц, уым куы æруромиккой тæккæ каурæбын. Æрхыз- 
тысты æмæ гуыффæйæ тыхтухитимæ гутон æристой. Хъази- 
хан æрбацыд æмæ нын нæ дуар ехсы хъæдæй æрбахоста. Ра- 
кастæн сæм. «Уæ лæппу кæм и?» — «Нæ лæппу бонивайæнтæй 
нырмæ фæрывта æмæ уæртæ аууоны йæхи æруагъта».— «Гъы, 
ничи йæм кæсы — йæхи æруагъта! Æмæ быдыры йæ хай 
æнæрывдæй кæй лæууы, уый дзы рох фæцис æви йæ зонгæ 
нæ кæны?» Мæгуыры къултæ бакодтон мæхи: «Бæргæ йæ 
зонæм, фæлæ нæ цæхæрадон хæмпæлы бын фæцæйсæфт æмæ 
лæппуйы æз нал ауагътон, мæхицæн та мæ бон кусынтæ æмæ 
рувынтæ нæу».— «Гъы, ничи сæм кæсы?! Æмæ алчи йæхи 
цæхæрадон рувыныл куы æрлæууа, уæд ма паддзахады пълан 
та чи сæххæст кæндзæн?» — «Омæ уын, гормæттæ, хорз куы 
кусы паддзахадæн: белсыгъд æмæ рувæнсыгъд куы баисты йе 
’нахъом армытъæпæнтæ. Колыты Хихайы дæргъæн ныццис, 
уымæ йын ма кæсут — нырдоа йе ’хсæрдæс дæр йæхи куы 
нæма сты...» — «Æз Хиха-Михайæн ницы зонын, фæлæ рай- 
комы уынаффæ зонын æмæ куыд домы, афтæ бакæндзынæн: 
быдырмæ чи нæ цæуы, уыдонæн сæ цæхæрадæттæ афæлда- 
хут!» Амонæн æнгуылдз мæм дамбацайы хуызæн ныддардта, 
174 

кфтæмæй уыдис уæдæйсарæй йæ ныхас, ныр æй галиуырдæм 
акъуырдта, ома, мæнæ афтæ афæлдахгæ у уæ цæхæрадон, 
йæхæдæг Дзамболаты ’рдæм фæзылд. Уый, мæгуыр, гуыф- 
фЦйы æнцой лæууыд сæргуыбырæй, куы æрбацыдысты, уæдæй 
фæстæмæ йæ дзыхæй иу сым не схауд. Ныр мæм 
къæмдзæстыгæй æрбакасти: «Фæлæуу-ма, фæлæуу, дæ 
хорзæхæй — хæдзар Арсæмæджы хæдзар нæу?» — «Арсæмæ- 
джы хæдзар бæргæ у».— «Ау, æмæ Арсæмæг колхозæн йæ са- 
разджытæй иу куы уыди, уæд ын æз та ныр йæ цæттæ фыдæ- 
бон афæлдахон? Уæллæй, нæ уыдзæн уый, мæ мад-мæ фы- 
дыстæн! Ау, æндæр бузны йын нæ ацыдис? Нæ уыдзæн, мæ 
мад-мæ фыдыстæн!» Йæхæдæг схæцыд, гутон гуыффæмæ 
сæппæрста, бæхты æрхоста æмæ афардæг, Хъазиханы дæр ма 
ныууагъта мемæ хъаугъагæнгæ. Фæразгæ та куыд скодта уыцы 
гутон иунæгæй, гуыффæйæ йæ тыххæйты куы æристой дыу- 
уæйæ, уæд? 
— Æфсармæй адæймаг цы нæ бакæндзæн,— загъта Уæ- 
линка.— Æрмæст уый тыххæй дæр ын куы æмбæлди хатыр 
Хуыцауæй, уæд ын куыннæ батæригъæд кодта? 
— 0, о, ахæм ма дзы диссаджы адзал уа. 
— Мæгуырæг, Дзамболат... 
Хабар мæхæдæг хуыздæр зонын æмæ сæ ныхас кæрæдзи 
дзыхæй исгæ ныууагътон. 
Куыннæ йын уыд хатыр та ма Хуыцауæй? Мад амæла, 
фыд амæла, уæддæр йæ ныгæнæг хъæбул макæмæн амæла. 
Ме ’мгар уыд Дзамболаты хистæр фырт Ахболат: æртæ азы 
хистæр кæнæ кæстæр æмгар у, æндæр цы, уæлдайдæр æмудæй 
кæрæдзийы куы æмбарат, уæ цыд, уæ бадт иумæ куы уа, 
уæд. Æгæр раджы басыгъд, æгæр æнафоны йæ барвыста 
мæрдтæм тугниз. Æфсады йæ ссартаид, æвæццæгæн, æндæр 
кæм: уыцы æнæхайыры атомæй ифтонг кæнын куы райдыд- 
той флот, уæд æнæхъæн æхсæз азы æрдаудта денджызы. Сæрæн 
æмæ къабазджынæй бæргæ сыздæхт хæдзармæ, бинойнаг 
æрхаста æмæ æхсæны куыстыты æрлæууыд: раздæр партийы 
райкомы, стæй та Зилгæйы колхозы сæрдарæй; низ йæ бакас- 
тыл нæ зынд, фæлæ мидæгæй йæ куыст сындæггай кодта æмæ 
йæ боныфæстагмæ рынчындоны сынтæгыл æрфæлдæхта. Иу 
хатт. Иннæ хатт. Аннæ хатт. Куыд дарддæр, афтæ 
дæргъвæтиндæрæй. Адæргæй домбай Дзамболат дæр æруатон, 
хуыссæнæй нал стад. Йæхи хордта фыркатайæ, æмæ цы йæ 
бон уыд? Уалынмæ декабры налат бонтæй иуы Ахболат рын- 
чындоны ахицæн æмæ йæ æрластой. Фаллаг уынгты. Дзамбо- 
лат куыд ницы бамбара, афтæ сæ зæрды уыди бинонтæн дæр, 
мыггагæн дæр, хъæубæстæн дæр. Цот куы фæзынди Ахбо- 
латæн, уæд фыды кæртæй иу хæдзар фалдæр бæстыхæйттæ 
æрæвæрдта: йæ кæстæр æфсымæры рад дæр ралæууыд бинон- 
175 

ты хъуыддаг бакæнынмæ. Æмæ ныр изæргæрæттæм хæстæг 
йæхи хæдзармæ бахастой Ахболаты. Уæззау бæллæхæн мацы 
бамбара фыд, зæгъгæ, сæхи бæргæ хъардтой бинонтæ, ф^лæ 
Дзамболат тыхсын байдыдта æваст, йæ райс-бавæры дарæс 
æрдомдта. 
— Кæм дæ цы хъуыддаг ис, уазалæй æддæмæ акæсгæ куы 
нæ у? 
— Фаллаг хæдзармæ цæуын. 
— Цы дзы архайыс, Ляля рынчындоны куы ис, уæд? 
Ляля — хоты æмæ мады буц ном Ахболатæн. 
— Мæ морæ тæбын хæдон ма мын рахæссут. 
— Ничи ис фаллаг хæдзары — чындз дæр Ляляйы уæлхъ- 
ус бады рынчындоны. 
— Мæ тæбын хæдонæй зæгъын — рахæссут æй. 
— Цы хъуыддаг дæ ис фаллаг хæдзары? Махæн æй зæгъ 
æмæ йæ бакæндзыстæм дæ бæсты. 
— Мæхæдæг æй зонын, цы хъуыддаг мæ дзы ис, уый. 
— Омæ куы суазал уай, уæд бынтон фæрынчын уыдзынæ. 
—- Кæмæ дзурын?! Уынаффæхъуаг нæма дæн æз,— мæсты 
кæнын байдыдта Дзамболат. 
Йæ ахаст ын хорз зыдтой бинонтæ: иугæр ныхас сфæрæзта, 
уæд æм хæдзары мидæг фæстæмæ мачиуал сдзурæд. Æмæ йæ 
ныр дæр бамбæрстой: нæ йæ бауромдзысты. Цалынмæ йæ 
ныхæстыл дардтой, уæдмæ аивæй арвыстой сыхбæсты хистæр, 
йæ хорз хæлар Елдзарыхъомæ. Уайтагъд æрбахæццæ. Бæргæ 
йæ урæдта уый дæр, фæлæ йæ нæ бафæрæзта баиргъæвын. 
— Йарæби, мæ зонд мæхимæ куы ис, дзæгъæлтæ куы нæ 
кæнын, уæд мæ удыл мæ бон нал цæуы? 
Хабар ын зæгъыны фаг ныфс Елдзарыхъомæ дæр нæ ра- 
зынди. Кæддæр Мысыкаты дуармæ гутон гуыффæмæ рогæн 
чи сæппæрста, уыцы домбай Дзамболаты бон иу кæртæй 
иннæмæ дыууиссæдз къахдзæфы акæнын нал уыд æмæ йæ 
машинæйы бабадын бахъуыд Елдзарыхъоимæ. Бинонтæй ма 
хæдзары чи баззади, уыдон дæр кæртмæ рацыдысты æмæ машинæ 
куы фенкъуысти, уæд богъбогъгæнгæ йæ фæдыл араст сты. 
Æгъгъæд æмæ æгæр диссаг дæр ма у, марды уæлхъус дзы- 
назгæ чи бадти, уыцы сылгоймæгтæ зæрдæскъуыд куыннæ 
фесты Дзамболаты бакастæй, уый. Сылгоймæгтæм гæсгæ йæ 
богъ-богъ нал баурæдта Елдзарыхъо дæр. Дзамболат та цыма 
æгомыг бацис, уыйау æдзæмæй бацыд марды уæлхъусмæ, йæ 
цуры æрбадт, æдзæмæй йын армытъæпæнæй сæрфта æмæ 
сæрфта йæ цанæбæрæг халасдзæф сæнтсау къæбæлдзыг айв 
фаст сæрыхъуынтæ. Зæрдæ аскъуыйыны фаг уыдысты фыд 
æмæ фырты алыварс сылгоймæгты марой æмæ хъарджытæ. 
Дзамболат та, цыма лæппу раджы кæддæр фадынæгæй куы 
фæрынчын æмæ хуыссæны йæ фыртæвдæй сæнттæ куы цагъ- 
176 

та, ^æд ын йæ сæрыхъуынтæ æнгуылдзæй фасгæ зæрдæтæ куыд 
æвæрдта: «Ма тæрс, мæ лæппу, адзæбæх уыдзынæ», афтæ 
хъавлæ сæрфта йæ сæрыхъуынтæ, йæ уазал ных, æмæ йæм 
æнхъ^рлмæ каст æрыхъалмæ. Сахат. Дыууæ сахаты. Бæргæ 
банхъ&лмæ кæсид ноджыдæр, фæлæ йæ афон йæхæдæг ба- 
зыдта, рынтæгæнцой сыстад æмæ мынæг хъæлæсæй сдзырдта: 
— Аласут мæ фæстæмæ. 
Йæ дзыхæй æндæр ныхас нал схауд. 
Йæ чызг Венерæ æмæ Елдзарыхъо йе ’нцой балæууыдыс- 
ты æмæ йæ машинæмæ рахæццæ кодтой. Хæдзармæ куы ба- 
цыдысты, уæд йæ дарæс сындæггай раласта, бандоны къухыл 
сæ аив æрæвæрдта, æрхуыссыд æмæ ууыл йæ уд систа: 
лæппуйæн иунæгæй ауадзæн нæй. 
Елдзарыхъо ныккуыдта æмæ йын йæ цæстытæ æрæхгæдта. 
Дыууæ сынты иумæ рахастой Дзæрæхохты кæртæй. 
Уæд ын куыннæ уыд хатыр та ма Хуыцауæй: йæ адджын 
хъæбулы фæстæ йæ иунæг бон дæр нæ ныууагъта дзыназгæ... 
Ныллæг бандоныл æруагъта Бæди сынтæджы цур йæхи 
æмæ цыдæртæ дзурынц; рæстæггай уыцы зæрдиагæй ныхху- 
ды Бæди; æнæуи къуырма у, фæлæ ныр мæлæты дзæбæх 
хъусы, уæдæ хъæрæй дæр нæу сæ ныхас: гом рудзынгимæ 
йын уатæй кæртмæ равзарæн нæй. Дзурынц æмæ дзурынц, сæ 
уæззау фыдæбæттæ мысынц. 
Уыцы бон æмæ дыккаг бон сыхбæстæ рынчынфæрсæг фæцы- 
дысты хуынтимæ, стæй та хæстæджытæ æмæ хиуæттæ æндæр 
сыхтæй: алчи-иу йæ хæс сæххæст кодта æмæ йæ хæдзармæ 
æнæмæтæй ацыди. 
Базыдта се ’ппæты дæр Бабу, фæфарста, фæныхæстæ код- 
та семæ. Æ, мæ дыууæ дуры æхсæн фæхоинаг сæр, раздæр 
æрласинаг куы уыди, уæд æй цæуыл «нæхимæ»-гæнгæ хурхæй 
мардтон?! 
Бабуйы цы бон æрластон, уыцы бонæй фæстæмæ хæдзар 
нал ссардта Бæди: райсомæй-иу æрбацыди æмæ хуыссын- 
афонтæм фæбадтаид рынчыны уæлхъус, ноджы ма алы хатт 
хуынимæ: куы хъæрмхуыппы къус, куы истыджын; куыддæр- 
иу уаты къæсæрæй бахызт, афтæ-иу йæ ныфсæвæрæн уайдзæф 
фæраздæр: 
— Гъы, ничи йæм кæсы — ауагъта мын йæхи! Уæлæмæ 
рабад, уый дын! 
Кæдæй-уæдæй ма йын ныхасæмбал фæцис æмæ йыл ба- 
зыртæ разадй. Ничиуал ис йе ’мгæрттæй уæлæуыл: нал дæр 
Нади, нал дæр Уæлинка, æмæ цы кæна, кæимæ хуыздæр аба- 
да? Чызгæй нæхи хъæуккаг Мелыкатæй у, чындзæй та — 
заманхъуйлаг Бæройты чындз, фæлæ хæсты заман æд цот 
Зилгæмæ æрæфтыд æмæ йæ цæгаты æрбынатон. Стæй та мах 
177 

сыхы æрцарди, бригады кæрты. Уалынмæ бригадæн йæ кой 
нал уыди, кæртæн йæ хицау фæзынд æмæ Бæдийы æд цот 
сыстын бахъуыди. Йæ цæгаты та ацардысты, фаллаг^сыхы 
дæр, фæлæ йын иу ран дæр ад никуы скодта, йæ зæрда^æдзух 
Къуымы сыхмæ æхсайдта æмæ дзы куыддæр хæдзарууæййаг 
фæзынди, афтæ фæстæмæ æрбынатон. Йе ’мбал устыры мон- 
дагæн, æндæр æй æз, мыййаг, æхсызгон хъуыдтæн? 
Бады рынчыны уæлхъус ныллæг бандоныл Бæди; цалдæр 
æнгузы сыфы кæрæдзийыл абæтты æндахæй, бонæй-бонмæ 
ногæй, æмæ йæм бындз æмгæрон нæ уадзы; бады æмæ сæ 
ныхæстæн кæрон нæй, дзургæ-дзурын хатгай æрфынæй вæййы 
æмæ та уайтагъд фестъæлфы; Бабуйæн та йæ цæстытæ арæхдæр 
цъынд, нæ йæ равзардзынæ — фынæй уа æви хъал. Æз дæр 
æнæмæтæй мæ зилинæгтæм зилын, мæ кæнинæгтæ кæнын куы 
кæрты, куы цæхæрадоны. 
Арауы хур, бæстæ йæ арты судзы; нæрсынц, цæттæ кæнынц 
дыргъæй, хорæй; рухсы æфтауынц адæймаджы зæрдæ: ницы 
нын у, аирвæздзыстæм та даргъ æнæфсис зымæджы. 
Иу иннæйы фæдыл ивгъуыйынц, тайынц сыгъзæрин фести- 
наг сæрды бонтæ. Семæ тайы, даргъ балцмæ йæхи цæттæ кæны 
Бабу дæр, уæлхъæдæй бахус, хæринагæй сцух бынтондæр. 
— Цы хуыздæрæн ахæрис, Бабу, цы мысыс? 
— Мæ-гъа, мæхæдæг дæр æй нæ зонын. 
— Стæ-ма, æз нæхимæ бауайон,— йæ бандонæй фестади 
Бæди.— Чындз уæлкъæй цыдæртæ куы змæлыди: кæд афонмæ 
фæрæвдз йæ хæринаг. 
Ацыди Бæди. 
— Мими та мæ цæй æрæгмæ бæрæг кæны, дæ хорзæхæй?— 
Бæди куы феддæдуар, уæд мæ афарста Бабу. 
Милинкайæ зæгъы, йæ æмдзуарджыны усæй. Æмдзуар- 
джыны æдде ма йе ’фсины æфсымæр уыд Мимийы мой. Уымæй 
размæ дæр иу бинонты цард фæкодтам, иннæты разæй агуыр- 
ды уыдыстæм кæрæдзийæн, иу кæнæ иннæ хæдзары исты 
хъуыддаг æрæййæфта, уæд. Уæлинка æмæ Нади куы аивгъуыд- 
той, уый фæстæ та æнæ кæрæдзи бынтон нал фæрæзтой. Кæс 
æмæ та уынджы уæлæрдæм фæуайы Бабу: «Æз уæллæгты 
абæрæг кæнон». Уæллæгтæ — йе ’фсины цæгат. Зивæг дæр 
сæм нæ зыдта. Уый нæй, уæд та Мими йæхæдæг фæраздæр 
уыдаид — йæ уæздан къуырцц-къуырцц никæимæ фемхæццæ 
кæндзынæ. «Нæ куыдз дыл цыма фæхæцдзæн, уый хост нæм 
куы ’рбакæныс, Мими. Къæпсырыл æрхæц æмæ æрбахиз, 
æндæр дзы кæрты дуар хойын та цæмæн хъæуы æцæгæло- 
нау?» — «Нæ, нæ, не ’мбæлы искæй кæртмæ æнæ бахойгæ, 
цыфæнды хион куы уой, уæд дæр. Кæм и уæ ус, куы никæцæй 
зыны? Мæ цæстытæ йæм куы ныуурс сты абонсарæй».— «0, 
рагæй нал федтат кæрæдзи, æмæ...» 
178 

-Л Мимийы æрцыдмæ бирæ фæцæр, Бабу: фарон Джеуæ- 
ргуыоаты йæ куы баныгæдтам. 
— Æндæр цæмæй ахъазай, уый кæд нæ зоныс, уæд фæлтау 
дæ дзыхыл фæхæц. 
Тæргайхуызæй къулы ’рдæм азылд йæ хуыссæны. Цыма 
Мимийы цард кæнæ мæлæт мæнæй аразгæ сты, уыйау. 
Дзæвгар фæлæууыд хъусæй, стæй сдзырдта: 
— Уæдæ ма мын æфсинæмбал кæм уыдзæн? 
Тæхудиаг сагъæс. Бæргæ ма куы балæууиккат чындзæхсæ- 
вы кæнæ куывды хъæлдзæг уæларынг. Рагацау агуырд-иу 
уыдысты ахæм заман. Хъуыр-хъуыр дæр сыл бирæ хæттыты 
скодтон: 
— Уæ хорзæхæй, зивæг та куыннæ зонут, уый мæм диссаг 
кæсы. А, нæхи сыхы æмбæрстгонд у, фæлæ уæллаг сыхæй, 
дæллаг сыхæй кæм нæ балæудзыстут, ахæм куы нал баззад. 
— Æмæ, дæу зæрдæйæ, мах нæ былыцъæрттæ хæрæм бон- 
изæрмæ судзгæ пецы уæлхъус лæууынмæ? Фæлæ адæймаджы 
иугæр куы бацагуырдæуа, уæд æфсарм домбай у. 
— Æмбарын æй æфсармы хабар дæр, фæлæ цы сыхмæ 
ахæццæ вæййут, уымы устытæн хъыг нæу? Стæй æмбæлгæ 
дæр кæны цалдæр сыхы сæрты? Хæрзаг мачи зæгъа — къабай- 
аг æмæ куатæйы мондагæй æрбахæццæ вæййынц. 
— Æ, дæ раттæг æндæр мацуал радта, кæд искæмæн йæ дуæрттæ 
нæ басастам куатæ æмæ æфсин мондагæй. Уыцы хуызæнæй-иу иннæ 
хатт дæхæдæг аздах къæсæрæй, чи нæм æрбахойа, уыдоны. 
— Мæн чи агура, уымæн исты дзуапп уыдзæн, фæлæ ны- 
хас сымахыл цæуы. 
— Гъемæ уæдæ мах дæр нæхи тыххæй дзуапп раттынхъом 
стæм. Æдылы, æндæр исчи дæ бынаты йæхицæй ныббузныг 
уаид, æгайтма мæ мад къæбæр кæнынмæ агуырд у, зæгъгæ. 
Ууыл куы никуы ахъуыды кодтон, фæлæ ахъуыдыйаг куы 
у æцæгдæр. Дзæгъæлы кæм фæравзар-бавзар кæндзысты би- 
нонтæ, хæдзары исты хъуыддаг куы вæййы, уæд, уæларынг 
нæм чи æрлæудзæн, зæгъгæ. Науæд дæлæ Бæтæгаты Надя. 
Куы æррынчын, уæд рагацау бафæдзæхста йæ цотæн æмæ 
чындзытæн: мыггагмæ ничи цæры, исты мыл, мыййаг, куы 
æрцæуа, уæд уæларынг Милинка æмæ Душинка йеддæмæ мачи 
æрлæууæд, уыдонæй сыгъдæгдæр сылгоймæгтæ Зилгæйы ничи 
ис, æмæ хъуамæ мæ хæрнæджы къæбæр сæ къухæй рацæуа. 
Мæлæты фæндагыл нæма лæууыд, афтæмæй уыди Надяйы 
фæдзæхст, йæ адзалæй цалдæр азы раздæр. Кæс-ма, кæйонг- 
ты дард сын вæййынц хабæрттæ нымад. Дзæгъæлы куы уыдыс- 
ты, дзæгъæлы, мæ бустæ. 
Кæй-кæй, фæлæ Надяйы фæдзæхстæн æнæ сæххæстгæнгæ 
нæй. Кæд искæмæй зæгъæн ис — зæды хуызæн адæймаг, уæд 
æрмæст йæхицæй. Сидзæргæс æрбадт уый дæр бынтон 
179 

æвзонгæй. Фельдшерæй фæкуыста цард-цæрæнбон/ кæй 
къæсæрæй нæ бахызт — нæхи фарсæй, фаллаг фарс/æй — 
хъæуы мидæг иу хæдзар ахæм нæ разындзæн. Дохтыр дæр 
нæм бæргæ уыди, фæлæ сихоры дыууæ сахатыл йæ куыст 
иугæр ахицæн, уæд ын йæ дуар мачи бахойа: аба-бау,/куыйты 
хæринаг дæ бакæндзæн æмæ дæнгæл мæстджын(æй .раз- 
дæхдзынæ. Надяйы та афонæй-æнафонæй ничи фарста: ма[- 
радз, фервæзын кæн, ды куы нæ уай, уæд нæ рынчын рай- 
соммæ нал ахæсдзæн. Æмæ «нæ» зæгъын никуы сфæрæзта, 
æрбабонмæ никæмæн сæмгъуыд кодта. Цыфæнды къæвдайы 
дæр араст уыдаид суанг кæркуасæнты, иу къухы — йæ хосты 
хызын, иннæ къухы — фæтæген фанар резинæ цырыхъыл хойгæ. 
Æмæ уый дæр ма—гъа, фæлæ — Зелим, Зелим. Йæ хистæр 
лæппуйыл дыууæ азы цыдаид, йæ кæстæр гуыбыны уыди, 
афтæмæй Надяйы мой Мæхæмæтæй фаллагфарсаг чызг ба- 
сывæрджын. Чызджы æфсымæр худинаг йæ сæрмæ не ’рхас- 
та æмæ фæззыгон хъуынтъыз бон раст хъæуы астæу, хиды 
тæккæ хъусыл, дамбацайы цал нæмыджы уыди, уал ныццав- 
та Мæхæмæтыл. Чызгæн цасдæры фæстæ лæппу райгуырд æмæ 
йæ Бæтæгаты къæсæрыл æрæвæрдтой — Зелим. Сæхицæн æй 
туджджыныл, йæ фыды марæгыл нымадтой Бæтæгатæ æмæ 
йæ æмгæрон нæ уагътой. Æндæр исчи бæллæхтæ бакъахтаид 
æмæ йæ фæдджитæ æрбатымбыл кодтаид. Надя та — æллæх, 
æллæх, цавæр зæрдæйы фидарæй!— сывæллоны систа æмæ 
иу дзидзийæ Махары схаста, иннæмæй — Зелимы; суанг æй 
йæ ралæджы онг никуы ницæмæй бахъулон кодта. 
Бæгуы дзæгъæлы куы уыдысты мæ бустæ Мимийæн æмæ 
Бабуйæн се ’фсиниуæджы тыххæй... 
Бæди куы ацыд, уæд æз дæр мæхи цæхæрадонмæ айстон. 
Хъæдындзмæ кæсгæ нал у: йæ сыф тæккæ рæбынæй зæххыл 
æрхуыссыд, бахус, скъахын æй хъæуы. Ацы дæвдæг хурмæ 
æрмæст иунæг бон куы фæлæууа къахтæй, уæд ын уый дæр 
фаг у ахусæн, стæй ма йæ сарайы дæр æртæнæг кæндзынæн 
хæлттæ сбийыны размæ. 
Цал æмæ цал рывды фæвæййы рувæнæй зæгъай, къухæй 
зæгъай, уæддæр йæ къахыны афонмæ хæмпæлы бын фæвæййы. 
Къахын, зæгъгæ, дзы белы сæр ницæмæн хъæуы — 
хъæдындзæн йе ’мбис зæххæй хæрдмæ кæсы, къухæй йыл 
схæц æмæ схауы. Ныллæг бандон æрæвæрдтон æмæ æртæ 
рæнхъы иумæ хæссын, æмтынд сæ кæнын хъæдындзæй, 
хæмпæлæй; йæ мыггаг æрызгъæлынмæ бауадзгæ нæу 
хæмпæлæн æмæ иннæ аз къаддæр рувинаг уыдзæн. 
Бабуйы дзурын ссыдис æви йæм зæрдæ æхсайы æмæ уымæн 
мæ хъустыл ауадаид? 
Рæвдзгомау æрбауадтæн кæртмæ. Æнæ искæй æнцой 
сынтæгæй рахизынæн дæр куынæуал у, уæд, цымæ, суанг 
180 

дуарц онг куыд ахæццæ уыдаид? Уым къæхтæхафæны 
къæлй^тыл дыууæ къухæй ныддæвдæг, афтæмæй дзой- 
дзойгæнгæ лæууы, сывæллон хибарæй куы аззайа æмæ 
афтæмæй фыццаг хатт авдæнæй куы рахиза æмæ ахауыны 
тæссæй авдæны къухыл куыд ныххæца, уыйау. Уаты даргæ 
дзабырты, фадхъулты онг урс цикъæ мидæггаг хæдоны, 
бæгъæмсарæй; цард-цæрæнбон æй фыццаг хатт федтон уаты 
къæсæрæй æнæ сæрбæттæн рахизгæ. Лæууы æмæ цымыдисæй 
йæ алыварс фæлгæсы, æцæгæлон кæртмæ рæдыдæй бафтæгау. 
Фæцæуыс, фæцæуыс, Бабу, æмæ дæ мæ бон бауромын дæр 
куы нæ у, уæд дæ, цымæ, фæстæмæ та ма куыд раздахдзынæн, 
куы никуыма ничи никæй раздæхта, уæд? 
Куыддæр йæ размæ бахæццæ дæн, афтæ мæ афарста: 
— Адон иууылдæр нæхи цъиутæ сты? 
— Нæхи, Бабу, нæхи. 
— Æмæ цæй бирæ сты? 
Цас бирæ йæм фæкастаиккой: дæлæмæ дæр, уæлæмæ дæр 
ссæдз цъиуы балхæдтон мæйы размæ æмæ уыдонæй дæр кæд 
фæхъуыди, уæддæр сын ницы зонын, нал сæ банымадтон. 
— Ардæм цæмæ рахæццæ дæ, Бабу? Кæдæм фæцæйцыдтæ 
иунæгæй? 
— Нæхимæ. 
— Æмæ нæхимæ куы стæм, уæд ма цавæр нæхимæйы кой 
кæныс? 
— Дæ хорзæхæй, æмбаргæ æцæгæй ницы кæныс, æви дын 
уый цавæр æнахъинон фарст у алы хатт? 
Уайдзæфхуыз дæр нæу йæ ныхас, бустæхуыз дæр, афтæмæй 
мæм комкоммæ ныккасти. «Нæхимæ». Фалæрдæмы кой йæм 
уа, мыййаг? Æмæ йæ чи уæнды бафæрсын. 
— Цæуæм мидæмæ, Бабу. 
Йæ æнцой балæууыдтæн. Иу къух суагъта, иннæмæй 
уæддæр къæлæтыл фидар хæцы. 
— Ахаудзынæн. 
— Ма тæрс, æз дæ хауын уадзын? 
Чопчопгæнгæ тыххæйты исы йæ къæхтæ. Диссаг у, уыцы 
хуызæнæй кæрты дуары онг куыд ахæццæ йæхæдæг. Цалдæр 
къахдзæфы ма нын баззади тыргъмæ, афтæмæй йæ иу дзабыр 
ахауд. Æрцæй йæм гуыбыр кодтон æмæ мын Бабу фæцудыд- 
та. Куыд æй сисон ныр? Нæй, нæ арæхсын. Бæди дæр куы 
нал æмæ нал зыны. Мæ хъæбысы йæ систон æмæ йæ афтæмæй 
бахастон йæ сынтæгмæ. Цъиуы уæз дæр дзы куы нæуал ис 
æгæр-мæгуыр. 
— Къулæнцой абад, Бабу, æз дын дæ нывæрзæн адзæбæхтæ 
кæнон. 
— Дойны мын у. 
— Æхсыр ануаз мæнæ. 
181 

— Æхсыр мæ ницæмæн хъæуы, ситро бæргæ ануазин. 
— Мæнæ куыддæр Бæди фæзына, афтæ дуканим^ суай- 
дзынæн. , 
— Гъемæ дæ цæрæнбон бирæ. 
Уайгæ бæргæ скæндзынæн, фæлæ дзы разына лимонад? 
Гæппæй йæм бадынц, уæлдайдæр ахæм æнтæф рæстæг, æмæ 
куыддæр фæзыны, афтæ йæ хызыныдзаггай фæхæссынц. Куы 
нæ дзы уа, уæд Беслæнмæ фæцæугæ уыдзæн. Сахатмæ скастæн. 
Ссæдз минуты фæстæ уыдзæн дыууадæсæм æрдæджы авто- 
бус. Аййафын æй хъæуы, науæд уый фæстæ æртыккаг 
æрдæгæй раздæр нал уыдзæн, æмæ мæ рынчыны ардыгæй 
уæдмæ дойныйæ марын? Иунæгæй дæр æй куыд ныууадзон 
— куы та рахиза, мыййаг. Цæй, уыцы ацыд æмæ æрбацыды 
фæлладæй тагъд нал суыдзæн рахизынæн. 
Зыдтон æй уайтагъддæр — нæхи дуканимæ дзæгъæлы 
цæуын. Хорз æмæ йæм автобусы лæууæн дард нæу. Беслæны 
станцæйы цур дуканийы замманайы æрыскъæфы лимонад 
разынди. Автобус куы схæццæ вæййы, уæд дæс минуты 
йеддæмæ нæ фæлæууы. Баййæфтон æй æмæ уайтагъд фæстæмæ 
æрхæццæ дæн. Бæди зынæг нæма ис. 
— Фынæй дæ, Бабу? 
— Ницы дæн фынæй, мæ цæстытæ æнæуи бацъынд кодтон. 
— Ситро куы мысыдтæ — æрхастон дын мæнæ. 
Йæ сынтæджы йæ рабадын кодтон æмæ йын уæхскæнцой 
фæлæууыдтæн. Уырынгтæ цайцымæн агуывзæйæн йе ’мбис 
адджынæн анызта, стæй йæ æруагъта æмæ таппузæй куыд 
æнхъизы, уымæ джихæй баззади: 
— Оф, оф, æрцардтай мæ, науæд дойныйæ фæцæймардтæн. 
— Ануаз ноджыдæр, фæу дæ агуывзæ, ма йыл ауæрд: 
æнæхъæн хызыны дзаг дзы æрхастон. 
Кæронмæ йæ нæ фæци уæддæр, цалдæр хуыппы ма дзы 
скодта æмæ агуывзæ мæнмæ радта: 
— А, мæ цуры мын æй æрæвæр бандоныл æмæ та куы 
сдойны уон, уæд æй ануаздзынæн. 
Йæхи æруагъта æмæ уайтагъд афынæй. 
Уалынмæ Бæди дæр фæзынди. Йæ къухы хъæрмхуып- 
цымæн къуырф тæбæгъ урс хæцъилы гæбазæй æмбæрзт. 
— Цæй, куыд у нæ рынчын? Цъиу аргæвстам абон æмæ 
чындзæн йæ лывзæ цалынмæ сфыхти, уæдмæ афæстиат дæн,— 
цыма стыр азымджын у, уыйау йæхи рæстытæ кæнынмæ 
фæци. Тæбæгъ хъавгæ æрæвæрдта стъолыл, Бабуйы ’рдæм 
бакаст: — Фынæй у? 
— Цæй хуынты æфсæрм дæ ис алы бон, Бæди? Йæ 
хæрдтытæ йын нæ уыныс, æви? 
— Омæ, уæддæр. Бæдулы дзидзайæ ног картофы лывзæмæ 
чи нæ бабæлдзæн? 
182 

Сынтæджы цур æрбадт æмæ, абон райсомæй кæй ратыдта, 
уыцы æнгузы сыфтæй рынчыны бындзытæ ссурынмæ бавнæлд- 
та. 
Скъаппæй сыгъдæг агуывзæ райстон æмæ Бæдийæн лимо- 
над рауагътон. 
— Мæ нуазæн дын, Бæди. 
Æдзынæг æм ныккасти: 
— Циу, цы? 
— Цы хъуамæ уа — ситро. 
Райста агуывзæ, схуыпп дзы кодта æмæ йæ нынныхъуы- 
рыны размæ иуцасдæр йæ дзыхы фæдардта. 
— Цы дзæбæх у: раст морсы хуызæн фындзыхуынчъытæ 
æлхыскъ кæны. 
— Æрæмысыдтæ ма морс: йæ кой раджы куы ферох. 
— 0, о, æз дæр-ма уый зæгъын. 
Схуыпп кæны æмæ йæ аныхъуырын цæст цыма нæ уарзы, 
уыйау æй цасдæр йæ дзыхы фæдары. Рæстæггай у йæ къуыр- 
ма æви цæй дзæбæх хъусы ацы хатт? Æви йæ фехъусын цы 
нæ фæфæнды, уый нæхъусæг скæны йæхи? Авджы ма цы баз- 
зади, уый йын йæ цуры æрæвæрдтон стъолы кæроныл. 
— Рауадз-иу дæхæдæг, æз истытæ акусон. 
— 0, нæ: ацы æлхыскъгæнагæй дын уыйбæрцытæ чи нуа- 
зы? 
Хъæдындзæй ма мын акъахинаг бæргæ баззади, фæлæ 
æмбисбоны хур цæхæрадонмæ акæсын нæ уадзы, йæ 
фыртæвдæй адæймаджы улæфæнтæ судзы раст; цалынмæ 
акъул уа, уæдмæ банхъæлмæгæсгæ у. 
Ныллæг бандон рахастон æмæ дыргъдоны рæстæгмарæн 
куыстмæ бавнæлдтон бæлæсты бын. Хъоло афтæ ныннæрсти, 
æмæ йæ зæнг кауы михæн бабæззид; рувæн дæр æй нал исы 
æмæ цæвæг дæр, æрмæст ма йын къухæй ис стонæн. Дзуц- 
цæджы бадын уыйас чи фæразы — уæраджы кæхц 
фæцæйрæдувы, æмæ та сыстын, фæллад суадзын; афтæмæй 
æд бандон сындæггай размæ лæгæрдын хъоло тонгæ. 
Уæдмæ хур дæр акъул. Мидæгæй цы гæнæг сты, зæгъгæ, 
тæнæг рудзынгæмбæрзæныл иуварс ахæцыдтæн æмæ бакастæн. 
Фынæй у, æвæццæгæн, Бабу. Бæди та сынтæджы цур диваны 
къухыл йæ армы уæлæ йæ сæр æрæвæрдта, афтæмæй æрфынæй 
ныллæг бандоныл бадгæ. 
Рацыдтæн æмæ хъæдындзы куыст кæронмæ ахæццæ кодтон. 
Æризæр. Абон уал æгъгъæд фæуæд, ницæмæуал бавнал- 
дзынæн. Мæ къухтæ æмæ къæхтæ цæхсадтон, астæуæй уæлæмæ 
мæхи æрæнхъæвзтон, дзабыртæ аивтон æмæ мидæмæ ба- 
цыдтæн. Мæ къахдзæфтæ мын нæ фехъуыста, æвæццæгæн, 
Бæди, æмæ цырагъ куы скъæпп кодтон, уæд фестъæлфыд, 
æнгузы сыф уæгъд тылд бакодта. 
183 

— Цæй, куыд у нæ рынчын, нæма райхъал æви? 
— Куыд у — мæнæ хъæрзын райдыдта. 
Сынтæджы цурмæ хæстæгдæр бацыдтæн. Йæ цæстытæ 
цъындæй уæлгоммæ хуыссы Бабу, йæ къухтæ хъæццулы уæле; 
хæдоны дыстæ рæмбыныкъæдзты онг батылдысты, зæрдæ- 
уынгæггæнæн — цонджы æлхуыйтæ; мæнгæн куы нæ фæзагъ- 
дæуы: царм æмæ стджытæ ма дзы баззади. 
— Бабу! 
Ницы дзуапп радта. Æрмæст йæ мынæг хъæрзын рай- 
хъуысти. 
— Бабу, цы дæ риссы? 
Цæстытæ тæрсынгæнæн æнгом æхгæд, сæ къуырфыты ба- 
хаудтой. 
— Нæ мæ хъусыс, Бабу? 
Йæ цуры æрбадтæн дæлфæдты ’рдыгæй. 
— Сихорæй ардæм нæма æрыхъал,— хъæстгæнæгау загъ- 
та Бæди.— Æнæуи мæ-иу худæгæй амардта йæ ныхæстæй. 
0, хъуыстон сæ. Раст фынддæсаздзыд чызджы кæл-кæл- 
иу ныккодта Бæди. Уагæры йын цавæр худæгтæ дзырдтаид? 
Уыцы хуызæнæй йæхæдæг куыд никуы ныххудти дзыхы- 
дзагæй Бабу? Цыфæнды худæг хабарыл дæр кæд æнæбары ба- 
худызмæл уыдаид йæ цæсгом, уæд хорз. Ау, адæмæн се 
’ппæтæй фыддæр бæллæхтæ бавзæрстаид? Æви се ’ппæтæй 
мæгуырдæр разынди? Цас фæцардтæн, æмæ абоны онг никуы 
ахъуыды кодтон: хæдзары дæр æмæ уынджы йе ’мгæрттимæ 
бадгæйæ дæр уыдонау йæ хъæлдзæг худын искуы цæуылнæ 
райхъуысти? Ныр мын уый дæр та адзалы боны онг зæрдæ- 
мæхæссинаг. Æй, амæндтæуарæг, амæндтæуарæг, иутæм 
æгæр рæдау куы дæ, уæд иннæтæм ахæм чъынды цæмæн 
хæссыс? 
Уыцы иугæндзон хъæрзтæй — нæдæр хъæрдæрæй, нæдæр 
сабырдæрæй — хъæрзы. 
Бады Бæди. Бадын æз дæр. Æдзæмæй. Æнхъæлмæ кæсæм: 
кæд йæ цæстытæ байгом кæнид рынчын, кæд исты сдзурид, 
кæд æй исты бахъæуид. 
Иугæр сынтæджы куы æрхуыссон, уæд мын цырагъы рухс 
куыд æнад у æмæ мæ куыд тынг хъыгдары, кæд, мыййаг, 
Бабуйы дæр афтæ хъыгдары æмæ уымæн хъæрзы. Сыстадтæн 
æмæ цырагъæн гæххæттæй чъилагъуд ацарæзтон, йæ рухс 
бæлвырд фæмынæгдæр. 
Нæй, ницы йын феххуыс: куыд хъæрзыд, афтæ хъæрзы. 
Цы дзы рисса, цымæ, цæмæй йын феххуыс кæнон? Дохтырмæ 
фæдзурин æмæ ацафон дохтырмæ дæр кæдæм фæцæуон, 
Беслæнæй у æви Дзæуджыхъæуæй куы цæуы кусынмæ? Æмæ 
йын цы бауыдзæн дохтыры бон дæр, кæд ын скæна судзин. 
Сæхæдæг мын куы загътой: хурхæй йæ цы марай судзинтæй, 
184 

æндæр ын æххуыс ницы фæуыдзысты. Стæй йæ хъæрзын дæр, 
мæнæ иуæй-иу рынчынæн хъæлæсыдзаг цъæхснагæй куыд 
вæййы, афтæ куы нæ у: сабыр, фæлмаст, бон-изæрмæйы уæз- 
зау куысты фæстæ адæймаг фынæйæ йæ фырфæлладæй куы 
хъæрза, уыйау. 
— Банафон, Бæди. Кæдмæ баддзынæ, уæхимæ дæ бахæццæ 
кæнон? 
— Мæ хæдзарыл, уый та куыд! Банхъæлмæ йæм кæсон, 
куы райхъал уа, уæд æй исты, мыййаг, куы бахъæуа. 
— Омæ йæ исты куы бахъæуа, уæд æз йæ цуры нæ дæн? 
— Ды ныффынæй уыдзынæ æмæ дæ цуры сармадзантæй 
куы æхсой, уæд дæр сæ нæ фехъусдзынæ. 
Бабу дæр ма мын-иу кодта ахæм фидис. Уымæй йæ 
фехъуыстаид Бæди, æндæр цы. Нал, нал, аивгъуыдтой, 
сæрмадзаны гæрæхтæ дæр куы нæ фехъуыстаин, уыцы ад- 
джын фынæйы æхсæвтæ; фестъæлф-фестъæлфы амæттаг бадæн 
ныр æнæхъæн афæдзы бæрц. Уæддæр ма лæппуйæн йæ 
цæрæнбон бирæ: Бабуйы Зилгæмæ куы æрластам, уый размæ 
бирæ æхсæвтæ гæсæн фæхуыссыд рынчыны уаты. Мæнæн 
тæригъæдæй? Æви йын Бабу мады бæсты куы баззади, уæд 
йæ бирæ фыдæбæттæй мисхалы бæрц уæд та бафидыны 
тыххæй? Æви йæхицæн удыбæстæйæн? Фæрсай йæ, ма фæрсай 
— ницы дзуапп дын ратдзæни; кæрæдзийæн бузныджытæ æмæ 
арфæтæ ахуыр не стæм, хинымæр сæ цы ракæнæм, æндæр; 
мæнæ иуæй-иутау адæмы æхсæн дæр нæ раппæлдзыстæм 
хæдзары хабæрттæй. Бæлвырд æй зыдтон: Алик йæ уæлхъус 
куы уа, уæд зæрдæхсаинаг нæу, мæнæй йæм хуыздæр 
фæкæсдзæн, мæнæй æнæзивæгдæрæй балæггад кæндзæн. 
Æфсадмæ куы ацыд, æрмæст уæд скъахтам нæхи кæрты цъай, 
къранты донæн та йæ кой дæр нæма уыди. Уымæй размæ 
сыхæгтæй куы кæмæй, куы кæмæй хастам дыууæ къæртайы- 
дзаггай. Скъоладзау дæр нæма уыди Алик, афтæмæй уын- 
джы сывæллæттимæ хъазы æмæ нæ кæрты æрмæст къæртайы 
дзыгъал-мыгъул ссæуæд, æндæра йæ æнæ айхъусгæ никуы 
фæцадаид, йæ хъазын-иу фæуагъта æмæ тъæбæрттæй — Ба- 
буйы размæ; дуарæй æддæмæ ахизын æй никуал бауагъта; 
йæхæдæг дыууæ къæртайы уæз нæма ласта, уæддæр-иу сæ 
дзагхъуагæй æрбахæццæ кодтаид æрæвæр æрæвæргæнгæ. Æмæ 
йыл ныр дæр кæд мæхицæй тьгагдæр дардтон мæ зæрдæ, 
уæддæр æхсæв-бонмæ цал хатты сныхас кодтаид Бабу, уал 
хатты æнæ фехъал нæ фæцадаин. 
Нæ бакуымдта сæхимæ ацæуын Бæди, æхсæв-бонмæ Ба- 
буйы сынтæджы уæлхъус фæбадт ныллæг бандоныл. Цырагъ 
ахуыссын кæнын дæр нæ бауагъта. 
Фестъæлф фестъæлфгæнгæ цастæ фынæй хъуамæ бацада- 
ин; цалдæр хатты сæ цурмæ рацыдтæн æмæ-иу алы хатт дæр 
185 

Бæдийы хъалæй раййæфтон; куыд æрбадти фæссихор, афтæ 
иунæг хатт дæр йæ бынатæй нæ фенкъуысыд; æнгузы сыфтæ 
йæ къухы, рæстæггай сæ рынчыны сæрмæ батилы бындзытæ 
сурæгау, кæд бындзытæ дæр ныффынæй сты, уæддæр. Хорз 
æмæ æхсæв нæма ныддаргъ, хорфыцæны фæстаг 
æртыццæгæхсæв. 
Райсомæй дæр нал æрыхъал Бабу æмæ йæ цæгатмæ, хæстæг 
хиуæттæм арвыстон. Лæппутæй дæр куыстмæ ничиуал ацыд. 
Хабар уайтагъд айхъуыст æмæ йæ цух нал суагътой, йæ цуры 
рад фæхастой сыхæгтæ æмæ къабæзтæ. Уалынмæ йæ цæгат дæр 
фæзындысты: Токон йæ чызджытимæ. Нæй, йе ’муд нæ цæуы 
Бабу, æрмæст хъæрзы æмæ хъæрзы сындæггай. Æнæнцойæ. 
Бæрæггæнæг æм иу иннæйы фæдыл — зонын æй: фæстаг хатт 
фенынмæ — цæуынц хæстæджытæ, сыхæгтæ, хърубæстæ. Æз 
та мæхицæн бынат нал арын, мамазила кæнын кæрты къуым- 
ты, цæхæрадоны бæлæсты бын, фæлæ та зæрдр нæ фæлæууы 
æмæ уатмæ бакæсын: кæд, мыййаг, йæхи æрæмбарид, кæд ма 
мæм исты сдзурид, кæд мын исты бафæдзæхсид. Нæй. Хъæрзы 
æмæ хъæрзы. Рæстæггай йын чындз йæ сæрыл схæцы базæй, 
рабадын æй кæны æмæ йын цайы уидыгæй дон бадары. Аныхъуы- 
ры, фæлæ нæдæр цæстæй ракæсы, нæдæр дзыхæй сдзуры. 
— Оу, Бабу, ракæс-ма æмæ йæ зæгъ, цы дæ риссы, цы хуы- 
зы дын дæ рис фенцондæр кæнон, куыд æй мæхимæ райсон? 
— Ацу, ацу кæртмæ, мах бар æй уадз. Нырма никуы рай- 
ста иу адæймаг иннæйы рис йæхимæ: нæдæр мад йæ хъæбулы 
рис, нæдæр хъæбул йæ мады рис. Ацу, ма нын нæ зæрдæтæ 
риссын кæн, æнæуи дæр фаг зæрдæрыст стæм,— феддæдуар 
мæ кæнынц сылгоймæгтæ уайтагъд. 
Феддæдуар мæ кæнынц æмæ та мæ цасдæры фæстæ мæ 
къæхтæ сæхæдæг мидæмæ бахæссынц, сиахсау дуары чъыл- 
дыммæ къулæнцой слæууын. Куы бахизын, уæд сылгоймæгтæ 
сæ ныхас фæуадзынц; æмбарын æй: фæндон сын нæу мæ 
фæзынд, сæ ныхас сын бакъуылымпы кæнын; афтæмæй та 
сæ дзуринæгтæм мæ хъус уæвгæ дæр нæ дарын. Дзæвгар 
алæууынц хъусæй æмæ ацæуинаг нæ дæн, уый куы бамба- 
рынц, уæд та исчи сдзурдзæн, иннæ йын дзуапп ратдзæн æмæ 
афтæмæй-афтæмæй бацайдагъ вæййы сæ ныхас. 
Бабу та æнæзмæлгæйæ уæлгоммæ хуыссы, цæстытæ цъынд, 
къухтæ хъæццулы уæлæты уагъд, йæ цæсгом æнахуыр фæлурс. 
— Йæ фарсыл ма йæ æрхуыссын кæнут,— сдзырдтон сыл- 
гоймæгтæм бустæхуызæй.— Цæй æнæрхъуыды стут уагæры: 
иудадзыг уæлгоммæ хуыстæй йæ фæсонты туг фæбаддзæй. 
— Мах æй бæргæ рафæлдахæм æмæ та йæхæдæг уайтагъд 
æрзилы: афтæмæй йын æнцондæр у, æвæццæгæн. 
Ракъул æй кæны чындз; цайы уидыджы уазал йæ былтыл 
куы сæмбæлы, уæд æй дыууæ-æртæ хуыппæн аныхъуыры æмæ 
186 

дыккаг нал бакомы. Искуы кæддæр иу ныхас сдзуры, фæлæ 
йын бамбарæн нæй. 
— Цы загътай, цы, Бабу, ногæй ма йæ зæгъ? 
Ницуал фæзæгъы. 
Уыраугæ хурджын æнæкæрон сæрдыгон бон кæддæр 
уæддæр æризæр бафæрæзта. Æхсæвы мæм хæдзары хуыссæн 
нал æрхауд рынчынфæрсджытæй. Малхъартæ мæ сæхимæ 
фæхуыдтой. Æфсин фынг æрæвæрдта, гуыбынджын графин. 
Хæдзары хицау агуывзæты рауагъта. 
— Ма мын нуазьга кæн, Барис, мæ хъуыры нæ цæуы. 
— Æмбарын дæ, бæргæ. Ануæзтытæ кæнæм æмæ дын фенцондæр 
уа. Ма тæрс, Хуыцауæн зын ницы у: куы йæ бафæнда, уæд Бабу 
адзæбæх уыдзæн æмæ йын æртæ чъирийы дæр ма акувдзыстæм. 
— Сыгъзæринтæ куы схауид дæ дзыхæй æмæ Хуыцауы 
æцæгдæр куы бафæндид. 
Фæйнæ æртæ арахъы банызтам нымадæй, уыдон дæр 
æнæбары ныццыдысты мæ хъуыры. 
— Ныууадз, Барис, ма мæм хат. Ды дæр æмбаргæ адæй- 
маг, æз дæр. Уæд та ма мæ рынчыныл исты æрцыд, уæд мæ 
рауигъ-бауигъ кæниккой сæ былтæ арахъы тæфæй фæрсырдæм 
счъилтæгæнгæ. 
— Уæд та хæргæ акæн. 
Кæй хъуыры цæуы хæринаг дæр? «Минас бирæ» загътон æмæ 
сыстадыстæм, къæхтæ æрæнхъæвзынмæ дон бацагуырдтон. 
— Ныртæккæ дын ахъарм кæндзынæн,— къæртаимæ пецы 
’рдæм фæраст Зарæ. 
— Уанцоны хъарм нæу, кæд нын тъæщжы мæй нæ ра- 
лæууыд. Мæнмæ къранты дон дæр æгæр йьарм куы кæсы. 
Уæртæ уæ цъайы радиацийæ куы нæ тæрсин, уæд йæ тæккæ 
хорзæй уаид къæхтæ æруазал кæнынæн. 
— Куыд ницы дæ рох кæны,— ныххудт Зарæ.-— Æнæмæт у: 
канд æхсгæ нæ, фæлæ дзы нуазын дæр раджы куы райдыдтам. 
Чернобыль куы срæмыгъта, уыцы бон уыдаид æви йæ ха- 
бар куы рахъæр, уыцы бон — дыууæ азæй фылдæр рацыди 
æмæ ма йæ бæлвырдæй чи хъуыды кæны — ахæм змисхæссæг 
фыддымгæ ныффуттытæ кодта, æмæ адæм сæ уæлхæдзæрттæн 
фæхæссынæй старстысты; хъæуы алы кæрæтты цалдæр зæронд 
акъацийы — иннæ зæронд бæлæстæй се ’ппæтæй лæмæгъдæр 
разындысты цæмæдæр гæсгæ сæ уидæгтæ — бындзарæй 
сфæлдæхта, афтæмæй сыл æгæр-мæгуыр сыфтæр дæр нæма 
фæхæцыди; баст æмæ зæгæлæй хост цы нæ разынд, уымæй 
бынаты ницуал ныууагъта, алырдæм сæ фæхаста, къуымты 
сæ ныннадта. Гъе, æрмæст диссаг: кæд бæстæ ныттар æмæ 
мылазон æврæгътæ зæххыл æрæндзæвынæввонг сæхи æруагъ- 
той, уæддæр къæвдайы æртæх не ’рхауд. Уаддымгæ Черно- 
былæй ралæбурдтаид æви æндæр искæцæй — адæм æй ууыл 
баххуырстой, хабар иугæр куы схæццæ, уæд. 
187 

Сæ цъайы сæр зестæй æнгом æхгæд нæу Малхъартæн; йæ 
бетон уæхсчытæ адæймаджы астæумæ, фæрсырдыгæй — 
къæрта ауадзынæн æмæ дон сисынæн гом. Æмæ йæм уыцы 
фыддымгæ цы нæ фæхаста, ахæмæй ницуал баззад — рыгæй, 
хъæмпыхалæй, хъазы пакъуыйæ, карчы бумбулийæ иууыл- 
дæр доны сæрыл ленк кодтой. Фæистой сæ, фæсыгъдæг код- 
той цъай — кърантыл зæрдæ дарæн нæй: иу бон дзы цæудзæ- 
ни дон, къуыри та хуыскъæй фæлæууы. Цъаймæ, æвæццæгæн, 
исты сæрдæнæвдылд ныххауд æмæ доны уæлцъар тæппытæй 
баззади. Бæгуы тарст дзы нæ фæкодта Барис: «Ай мæ бинонтæ 
фыднизæй цагъды куы фæуыдзысты афтæмæй». Æхсырласæн 
цыппар флягæйы йæ фыртимæ уыцы уæззауæй куыд æрис- 
той сæ дуармæ машинæйы гуыффæйæ, уый мæм хорз зындис 
нæ цæхæрадонæй. Арахъ уыдзæн, æндæр цы. Æмæ йæм куыв- 
ды кой дæр куы нæ уыди. Чындз хæссикой, æмæ уый дæр 
сыхы мидæг куыннæ рахъæр уыдаид? Стæй цавæр чындз 
хъуамæ уа: а, кæстæры тыххæй ницуал зæгъын, фæлæ хистæр 
лæппумæ дæр нырма фарон фæззæджы куы фæсидтысты 
æфсадмæ. Кæд йе ссыдмæ рагацау нозт цæттæ кæнынц? Æниу 
дын Дзандарон æлхæнгæ нозтытыл ма барвæсса йæ куывдтæ 
æмæ чындзæхсæвтæн: арф ныгæдæй йын лæууынц цалдæр азы 
дæргъы ссæдзгай литруат сæрæхгæд балонтæ. 
Æхсыр. Фермæйы бафтыд, æвæццæгæн, йæ къухы æхсыр. 
Ау, æмæ йæм дзы уый бæрц куыд æрхаудаид тæккæ холла- 
джы мæгуырыл, колхоз йæхæдæг хъырдыйы куы бафтыд; Ба- 
рис къуырийæ-къуыримæ куы хъæбæрхоры, куы æмхæццæ 
холладжы машинæимæ Куырттаты æмæ Дыгуры кæмтты куы 
разил-базил кæны, суанг Хъуды æмæ Урстуалты фæскъуым- 
ты куы балæууы цыхтæй баивыны æмæ йæ æхсыры хыгъдмæ 
паддзахадæн раттыны катайæ? Дисы бафтыдтæн хинымæр, 
фæлæ йæ куыд хъуамæ бафарстаин? Бафтыд йæ къухы æмæ 
йын хæлар уæд — æгайтма ахæм сæрæн у; иннæтæ куы нæ 
ауæрдынц колхозыл, уæд Барисмæ кæсы йе схъæздыг кæнын? 
Æртыккаг бон дæр та цæхæрадоны куыд архайдтон, афтæ сæ 
дуармæ машинæ æрлæууыд. Барис кабинæйæ рахызт, сæ 
кæрты фæмидæг æмæ уайтагъд фæстæмæ фæзылди. Уынджы 
дæлæмæ-уæлæмæ акаст æмæ мæнмæ фæкомкоммæ: «Рауай- 
ма, æрисæм, гъей!» Цалынмæ йæм цыдтæн, уæдмæ машинæйы 
фæстаг фарс æруагъта æмæ дзы кæронмæ хæстæг фæрсæй- 
фæрстæм лæууынц цыппар сæрæхгæд алюмин мигæнæны. 
«Шофыр рынчындонæй нырма ибон рацыди. Йæ куырм тъанг 
ын ралыг кодтой æмæ йын уæззæуттыл схæцæн нæма ис. Ро- 
мик та нæхимæ нæй». Иу иннæйы фæдыл райстам мигæнæнтæ. 
«Сепаратор сæвæрдтай æви Беслæны æхсыры завод æхгæнгæ 
скодтой?» — «Æдылы ныхасæй дарддæр дæ ницы фехъусдзæн 
адæймаг,— фæхъыг Барисæн.— Ныккæс мæнæ»,— схæцыд 
флягæтæй иуы сæрыл. Дон у æви? Æргуыбыр кодтон æмæ 
188 

йæм сысмыстон. «Ай дон куы у».— «Ды та йын æхсыр æнхъæл 
уыдтæ?» — «Хилачъы суарæй æрластай, æви?» — «Цæй Хи- 
лакъ, цæй! Уæлæ йæ фермæйы сæрмæ артезианæй æрластон».— 
«Æмæ дæхи цъай адæмæн æмбисонд куы у, уæд дæ артезианы 
сæр кæцырдыгæй бахъуыд?» — «Мæхи цъай ма куы бæззид, 
уæд ацы фыдæбонмæ, дæумæ гæсгæ, мæ былыцъæрттæ 
хæрын?» — «Цы кодта, уыры дын дзы ныххæдмæл?» — «Цæй 
уыры, цæй: йæ радиаци йæ сæрыл сойау куы хъазы, уæд ма 
нуазынтæм бæззы?» Чернобыль. Радиаци. Цъайы доныл 
хъазы. Марадз æмæ ма ныххуд. «Уæуу, дæхи ныххырхай, 
Барис!» — «Ныр цы мыр-мыр кæныс æдылыйы хуызæн?! — 
смæсты Барис.— Дæуыл сæры хъæстæ нæй, фæлæ æз мæ би- 
нонты цæгъдинаг нæ дæн. Æмбаргæ ницы кæны, афтæмæй...» 
Шофыр дæр, бæллæхы гуырд, рулыл ныддæлгом æмæ йæ 
цæссыг фырхудæгæй акалди... 
Уынджы ’рдыгæй уаты мын бакодта хуыссæн Зарæ. Ру- 
дзынг зыхъхъырæй ныууагътон: исты уынæр куы ссæуа нæ 
кæртæй, уæд æй куыд фехъусон, афтæ. Рæдзæ-мæдзæ, 
фестъæл-фестъæлфæй мыл тыххæйты сбон. Цæсгом тагъд- 
тагъд сæнхъæвзтон æмæ нæхимæ бауадтæн. Хуыссынц нырма 
бинонтæ дæр, рынчынгæстæ дæр. Хуыссынц, зæгъгæ, æд дза- 
умæттæ бакъул кодтой чи сынтæгыл, чи диваныл æмæ афтæ- 
мæй æрфынæйтæ сты. Æрмæст Бæди сагъды хуызæн бады 
Бабуйы цур ныллæг бандоныл, æмæ кæд бындзытæ нæма баз- 
мæлдысты, уæддæр рæстæггай æнгузы сыф батилы. Уатмæ 
куы бахызтæн, уæд мæм ракаст, фæлæ ницы сдзырдта, 
афтæмæй рынчыны ’рдæм азылди ногæй. Æз дæр æй ницæмæй 
бафарстон. Цы йæ фæрсон, нæ йæ уынын, мыййаг, мæхи 
цæстæй: хæрхæрæмхæццæ тыхулæфтгæнгæ хуыссы Бабу, 
æнæнцойæ хъæрзы уыцы сабыр хъæрзтæй. Алæууыдтæн æмæ 
кæртмæ рахызтæн. Æнæхъуаджы æдзæллаггæнæнтæ кæм 
фæскъуыммæ, кæм чъылдымырдæм хæссынмæ бавнæлдтон. 
Уæдмæ мидæггæгтæ дæр базмæлдысты. 
Ивæг æй фæцис æмæ Бæди рæвдзгомау цыбыр 
къахдзæфтæй сæхимæ фæуайы. 
Бæгуы æнуд бон та нæм æнхъæлмæ кæсы — бæрæг у йæ 
уагыл; хур нырма ныртæккæ сзынди, афтæмæй улæфæнтæ 
судзы ныридæгæн. Сæрд-сæрддæргъы цы нæ бантыст сæрдæн, 
уый йæ фæстаг къуырийы баххæстгæнинаг у, æвæццæнæн. 
Рынчынфæрсджытæ цалынмæ нæ сарæх сты, уæдмæ мидæмæ 
бацыдтæн æмæ дæлфæдтырдыгæй бандоныл мæхи æруагътон. 
Уидыгæй нуазынæн дæр нал у Бабу: кæрдæйнаджы гæбаз агуыв- 
зæйы атъыссы чындз æмæ йын æй йæ былтæм æрлæмары. Цæссыгтæ 
тыххæй уромгæ бадын рæмбыныкъæдзтæ уæрджытыл æнцойæ. 
— Блусик...— йæ хъæрзынæй исдуг фенцад, афтæмæй 
иуафон сдзырдта рынчын. 
Хæстæг кæмдæр уыдис лæппу æмæ йæ уайтагъд æрбахæццæ 
189 

кодтой. Мæ бандон ын раттон æмæ æддæдæр алæууыдтæн. 
— Мæнæ ис Блусик, ракæс-ма йæм, Бабу,— дзурынц æм 
сылгоймæгтæ. 
Фæлæ та уæдмæ Бабу адард, нæ йæм ракасти. Сылгоймаг 
ахæмтæм рæвдздæр у, бамбæрстой йæ уайтагъд: ныртæккæ 
йæ богъ-богъ нал бауромдзæн цоты цотæн сæ тæнзæрдæдæр, 
æмæ йæ феддæдуар кодтой. 
Мæнгæн куы нæ загъдæуыд, æвæдза: сайд, дам, мыл æрцы- 
ди — удæнцой цардмæ, дам, дзæгъæлы куывтон Хуыцаумæ, 
æнцой мæлæт дзы курын куы хъуыди. 
Ногæй та йæ хъæрзынæй фæлæууыд Бабу, йæ улæфт дæр 
феуæгъд; кæдæй у, уæдæй нырмæ йæ къухтæ нал базмæлдыс- 
ты, иууыл сæ хъæццулы æддæты уагъдæй дардта; ныр сæ йæ 
цæсгоммæ систа, цыма йæ уадултæ æрсæрфынмæ хъавыд, 
уыйау; иуцасдæр сæ афтæмæй фæдардта дызæрдыггæнæгау 
æмæ сæ фæстæмæ æруагъта, стæй уæд рахиз арм галиу армы 
уæлтъæпæныл æрæвæрдта æмæ бафарста: 
— Афтæ, Асатин? Æви мæнæ афтæ? 
Ныр та галиу арм æрæвæрдта рахиз армы уæлтъæпæныл 
æмæ ныхъхъуси, къухтæ нал базмæлын кодта. 
Йæ мадырвад Доййаты Асатинæй загътаид, æндæр кæмæй; 
дыккаг Асадин ном никуы фехъуыстон. Раджы амарди, дæс 
азæй йыл къаддæр нæ цæудзæн. Æмæ йе ’гасæй мæлæты 
хъæрмуд куы нæ уыдысты, уæд æй ныр кæцæй æрæмысыди, 
къухтæ куыд сæвæргæ сты, уый тыххæй йæ Асатины уынаффæ 
цæмæн бахъуыд? Цард-цæрæнбон дзы хъаст куы фæкодта: 
Гацыры хъама, дам, кафджытæм ахаста æмæ уыйадыл йæ 
фæд фесæфт. Кæд, мыййаг, æцæгæй дæр рацæуынц хионтæ 
адæймагæн йæ размæ æмæ йын фæндагамонæг фæлæууынц. 
Йæ зæрдæ та нæ фæлæууыд Бæдийæн æмæ сихæрттæм 
хæстæг фæстæмæ æрбауади. Куыддæр дуарæй æрбакасти, афтæ 
йын йæ ныллæг бандон суæгъд кодтон æмæ йæхи æруагъта, 
стæй мæнырдæм разылд: 
— Уæд та йын Хъуыраны бакæсын кæниккам? 
Бамбæрстон æй. Ома йын фæндараст зæгъыны афон ра- 
лæууыд. Ау, афтæ тагъд? Æз ма йæм адзæбæхмæ, рабадынмæ 
куы æнхъæлмæ кæсын. Æниу, æз мæхи сайын, æмæ уæд 
иннæтæ дæр ницымбарæг скæной сæхи? 
— Куыддæриддæр уæ фæнды, афтæ, Бæди. Кæд æмбæлы, 
уæд бакæсын кæнут. Фæлæ йæхæдæг мæлæты Хъуыраны 
кæсæг æмæ ламазгæнæг куы нæ уыди. 
— Афтæтæ ма дзур, Мах дæр Хъуыраны кæсджытæ æмæ 
ламазгæнджытæ не стæм, æмæ цы? Кæд чырыстон хæдзарæй 
рацыди, уæддæр мах цы «бисмиллагъи» фæзæгъæм, уый дзыр- 
дта Душинка дæр. Фылдæртæ нын ничи бацамыдта æмæ æндæр 
ницы зонæм. 
Мæнгæй ницы зæгъы Бæди. Цалынмæ йæ уагыл уыди Бабу, 
190 

уæдмæ алы изæр дæр, куыддæр йæ хуыссæны йæхи æруагъ- 
таид, афтæ æнæ скувгæ никуы фæци: «Бисмиллагъи, рахман- 
æррæхим. Табу дæхицæн, иунæг цытджын Хуыцау, дæ уынаф- 
фæты хуыздæрæй нын хай бауарзæд дæ цæст; нæ сабитæ дæ 
нывонд». Уымæй фылдæртæ кæмæй базыдтаид, ахæмæй никæй 
æрæййæфта хадзыйы хæдзары. Уымæй фылдæртæ нæ зыдта 
Яи дæр æмæ йын цы бацамыдтаид? 
— Æмæ Дæллагхъæуæй æви Кантышæй æрласгæ у мол- 
ло?— бафæрстон устыты. 
— Цæмæн, цæмæн? Дæлæ йын Уæкки бакæсдзæн. 
— Фидараты Уæкки? 
— Уæдæ ма цавæр Уæкки зоныс? 
Хъусгæ дæр нæ фæкодтон, мæ фæсонæрхæджы дæр никуы 
æрцыдаид, æмæ Уæкки Хъуыраны зона. 
— Æмæ кæд Уæкки Хъуыраны кæсы, уæд æм мæнæ Хан- 
сиаты, науæд уæртæ Елдзарыхъойы заман цæуылнæ бадзыр- 
дтой? Мæхъæлæй ма цæмæн æрхуыдтой моллоты? Буцдæрæн? 
— Æ, де ’гæрыл фæуай!— кæронмæ дзурын мæ нæ бауагъта 
Терезæ.— Уымæй уæлдай мацы æмбар! Фылдæр институттæ 
бакæсын дæ хъуыди горæты: Хъуыраны бакæсын æмæ дуа 
скæнынæй цы хъауджы ис, уый чи нæ иртасы. Искуыдæр ма 
сылгоймаджы дуагæнгæ федтай? 
— Цæй, дæ ныхтæ дзы ныссадз, кæд æй дуатыл æмæ ла- 
мазтыл нæ ахуыр кодтой институты,— мæ сæрыл рахæцыди 
Токон.— Æрбакæнут уыцы усы, æндæр.дзы бирæ тæрхонтæ 
кæцырдыгæй хъæуы? 
— Æз æм ауайдзынæн, æрмæст кæм цæры, уый мын баца- 
монут,— фæрæвдзи чындз. 
— Афтæ ауайгæтæ йæм нæу,— загъта Терезæ.— Ма- 
шинæйæ æрбаласын æй хъæуы, йæ къæхтыл цæуынæн рагæй 
куы нал у, мæгуырæг. 
Машинæ. Гъе уæууæй, мæгуыр, иннæ уынгтæй хъау- 
джыдæр æнæмашинæ Къуымысых — ма ауай æмæ иу сыха- 
джы дуар ма бахой: мæ тыхст мын ацараз. Цалынмæ алкæмæн 
дæр йæхи æрæййафа, уæдмæ йæм нæ бахъардзæн, æндæра 
иумæйаг æхцайæ уæд та балхæдтаиккам. Уæвгæ, нæ иумæйаг 
фæллæйттæ дæр куы нæ фæрæстмæ сты — хæринаг кæцы 
фæрныгæн разындысты, уымæн йæ фæд дæр куы нал ссар- 
дзынæ боныфæстагмæ. 
Уыцы катайтæгæнгæ фаллаг сыхмæ, нæхи Черменмæ, 
бахæццæ дæн. Хæдзары нæ разынди. Кæдæм ма фæцыдæуа 
æмæ дыууæ изæрастæу мæнмæ чи æнхъæлмæ кæсдзæн æд ма- 
шинæ? 
Æртæ уынджы сæрты ахызтæн дæлæмæ-уæлæмæ 
фæлгæсгæ. Уæртæ Цорæты дуармæ лæууы копырадзхуыз 
191 

«Москвич». Бирæ дзурын мæ нæ бахъуыди Агубечырæн — 
йæ цæрæнбон бирæ. 
Уæккийы уайтагъд схæццæ кодтой нæ уынджы дæллаг 
кæронæй. Тыххæй ма йæ базыдтон — кæдæй æмæ йæ кæдæй 
нал федтон: Хуымæллæгмæ куы цыдтæн,— сæ дуæртты уыди 
мæ фæндаг,— уæдæй ардæм. Райсомæй йыл-иу амбæлдтæн йе 
стуртæ рæгъаумæ скъæргæ, æцæг-иу сихорыл куы 
сцæйздæхтæн, уæд æй иннæ устытау уынджы бадгæ дæр ни- 
куы федтон. Скъолайы фæстæ та сæ цурмæ кæд афæдз иу хатт 
ныфтыдаин, уæд хорз, æмæ йæ кæм хъуамæ федтаин? Нод- 
жы, дам, йæ дарæг фырт машинæйæ куы фæмард, уый фæстæ 
кæрты дуарæй æддæмæ уæвгæ дæр нал касти. 
Терезæйы æмæ чындзы æххуысæй зынтæй рахызт ма- 
шинæйæ, йæ фæйнæ фарс балæууыдысты, афтæмæй æрба- 
цæуы. Уаты чи разынди, уыдон йæ размæ рауадысты. 
— Хорзы бонтæ уыл скæнæд уе ’ппæтыл дæр æмæ Хуы- 
цауы хорзæхæй хайджын ут,— раарфæ кодта фæлмæн ныха- 
сыуагæй æмæ мæнырдæм разылди: — Дæуæн та дæ цæрæнбон 
бирæ фæуæд. Фехъуыстон дын дæ хабæрттæ, фехъуыстон; 
æгайтма сидзæргæсы фыдæбæттæ нæ ферох кодтай. Адæм цы 
нæ уынынц æмæ цы нæ зонынц, ахæмæй ницы ис а дунейыл. 
Азтæ йыл цас нæма цæуы, уыйас æруæзбын. Бæгуыдæр: мад 
амæла, фыд амæла — йæ ныгæнæг хъæбул макæмæн амæла. 
Æрдæгталынг уатмæ æрбахызт; дæргъæй-дæргъмæ тарморæ 
къабайы, кæд æнтæфæй сулæфæнтæ нæй, уæддæр ыл ставдбыд 
къуымбилæй уæлгуыр; иунæг дадали æддæмæ нæ зыны, афтæ 
ныллæг баст сау сæрбæттæн; афæдзы афонмæ гæсгæ æнахуыр 
фæлурс — æвæццæгæн, хурмæ не ’фты — хæмпус цæсгом; 
къæхтыл — удæнцойы хихуыд уафсбын дзабыртæ; галиу къухæй 
йæ риумæ æлхъивы кæддаджы тыхт бæзджын чиныг. 
Бæдийы ныллæг бандоныл нæ сарæхст æмæ йын бæрзонддæр 
бандон æрæвæрдтой рынчыны нывæрзæнырдыгæй. 
— Æй, Душинка, Душинка, хъæрзынтæ æмæ сæйынтæ дыл 
куы нæ фидауы æмæ хъæрзгæ куы кæныс, — йæ къухæй 
æрсæрфта Бабуйы сæр. 
Бабу дæр цыма къæмдзæстыг фæци, уыйау йæ хъæрзынæй 
фенцад, йæ улæфт фæсабырдæр. 
— Уый куыд ауагътай дæхи, мæ къона, улæфынтæ æмæ 
хуыссынтæм дæ куы никуы равдæлди цард-цæрæнбон. Цы дæ 
риссы, цы, зæгъ-ма мын æй, мæ уд дæ фæхъау æрбауа? 
Бабу йæм скасти, фæлæ ницы сдзырдта, афтæмæй уайтагъд 
йæ цæстытæ фæстæмæ æрæхгæдта. 
Уæккийы диссаджы фæлмæн ныхасыуагæй мæ зæрдæйы дур 
æрлæмæгъ, æнахуыр æнцой уæнгты хъарын байдыдта, афтæмæй 
лæууын фæсдуар. 
— Рудзынджы æмбæрзæн-ма ассонут, стæй уæхæдæг дæр 
192 

рухсæй иуварс алæуут æмæ йæм дзæбæх æркæсон. Батади, мæ- 
гуырæг, мæ фæрстæ йын æрбайхæлой. Рагæй æфтæ тыхст у? 
— Дыццæгæй нырмæ,— загъта чындз. Йæхæдæг сыгъдæг 
кæрдæйнаджы гæбаз райста, агуывзæйы мидæг æй доны сæвдыл- 
дта æмæ дзы рынчыны былтæ асæрфта. 
— Бакæсон ын, уæдæ, Хъуыраны? — сылгоймæгтæй хъау- 
джыдæр цæмæдæр гæсгæ мæн бафарста Уæкки. Цыма æз 
уыдонæй дæсныдæр дæн. 
— Бакæс, кæд афтæ вæййы, уæд. 
— Æххæст ын йæхи дæр бафæрсæм — афтæ æмбæлы. Ду- 
шинка, уæ, Душинка, Хъуыраны дын бакæсон? 
Бабу йæм скасти, «нæ», зæгъгæ, ацамыдта сæрæй æмæ 
цæстытæ уайтагъд фæстæмæ æрæхгæдта. 
Цæуылнæ йæ бафæндыдаид, цымæ, йæхи тынг пысылмон 
куы хуыдта, сираджы фыдæй куы нæ фæхъæстæ, чъылдыммæ 
æнæ хъуывгъан куы никуы ацыди, гъе æрмæст ком никуы ба- 
дардта æмæ ламаз кæнын нæ зыдта, æмæ кæд уымæ гæсгæ æххæст 
пысылмон æнхъæл нæ уыди йæхицæн æмæ йын Хъуыраны ба- 
кæсой, уый йæм тæригъæддаг фæкаст. Нæ, фæлæ кæд æмбаргæ 
нæ бакодта, Уæкки йæ цæмæй фæрсы, уый. Æмæ йæ цæстæнгас 
æмбаргæ куы уыди, уæдæ йæ сæрæй ацамынд дæр — бæлвырд. 
Æнхъæл уыдтæн æмæ Уæккийæн фæхъыг уыдзæн йæ дзу- 
апп. Мур дæр нæ. Йæ къухæй рынчыны сæр æрсæрфта æмæ 
уыциу фæлмæн ныхасæй сдзырдта: 
— Ма тæрс, Душинка, хатыр дын уыдзæни Ахæрæты бон 
алцыдæр. Тæригъæддагæй дæ никуы ницы райхъуысти æмæ дын 
уый бæрзондыл бадæгмæ нымад уыдзæни. Мацæмæй тæрс 
æппындæр — дæ хъизæмæрттæ иууылдæр а дунейы ахицæн 
кодтай, цы нæ дзы бавзæрстай, ахæмæй ницуал баззади. Де 
’взонгæй абонмæ не ’хсæн базæронд дæ сидзæргæсæй æмæ дæ 
иууылдæр уыдтам, цы гæнæг дæ, уый, ничи дыл ницы бавдис- 
дзæни. Дæ цæхæрадонмæ искæй стур баирвæзт æмæ дын дæ на- 
ртхоры хуым бассæста, суанг уæд дæр дæ тæккæ карздæр æлгъыст 
уыди: «Æ, иунæг Хуыцауы зæрдæ дыл куыд фæхудти!» Æндæр 
исчи хистагмæ æмæ бинонты хуыздæрæн фæлдисинагмæ ахæццæ 
уыдаид. Мацæмæй тæрс, мæ къона, дæ моймæ æмæ зæрæдтæм 
дæр ницы къæмдзæстыг æрхастай æмæ дын сыгъдæджытимæ 
æркурдзысты бынат. 
Уæккийы ныхæстæм мæ цæстытæ баумæл сты, зæрдæйысæ- 
ры æлхынцъ феуæгъд, сулæфæнтæ æххæстæй фегом сты. Зæронд 
адæймагмæ нæ, фæлæ сывæллонмæ дæр афтæ зæрдæбын æмæ 
рæвдаугæйæ дзургæ никуыма фехъуыстон, раст цыма уæларвон 
зæд дзырдта Уæккийы дзыхæй, уыйау. 
Иуцасдæр ма æдзæмæй абадт рынчыны уæлхъус. Кæд уаты 
дзæвгар сылгоймæгтæ уыди, уæддæр сыбыртт никæцæй хъуы- 
сыд. -Æ^мæст сæ чидæр арф ныуулæфыд æмæ кæрæдзи фæзмæгау 
радыгай иууылдæр ныуулæфыдысты. 
7 Лзабæлас 193 

Сыстыны размæ Уæкки армытъæпæнæй æрсæрфта Бабуйы 
сæр æмæ ноджыдæр ма иу хатт загъта: 
— Мацæмæй тæрс, мæ къона. 
Цыма йæ дыууæаздзыд сабийæн зымæгон хъызт сæумæйæ 
хуыссæнмæ фæдзæхсы: «Мацæмæй тæрс, мæ къона, æз уæртæ 
цъайæ доны къæрта фелвасон æмæ дæм фæстæмæ уайтагъд 
æрбауайдзынæн ». 
Бандоны къухæнцой сыстад Уæкки, уæззау цалдæр къах- 
дзæфы ракодта, уаты астæу æрлæууыд æмæ мæнырдæм разылди: 
— Дæуæн та — мæнæ ацы адæмы æхсæн — дæ цæрæнбон 
бирæ: æгайтма уый бæрц æгъдау радтай дæ ныййарæгæн. Бирæ 
фæцæр, мæ къона, æнæнизæй, бирæ. Дунесфæлдисæгæй рох ницы 
у æмæ Ахæрæты бон дæуæн дæр нымад уыдзæни дæ лæггад. 
Кæдæй-уæдæй ма мæнмæ дæр æрхауди «мæ къона»: сывæл- 
лонау ыл бацин кодтон. 
Сылгоймæгтæ иууылдæр суанг уынгмæ рацыдысты Уæккийы 
фæдыл. Машинæ цалынмæ тигъæй фæаууон, уæдмæ йæ фæдыл 
фæкастысты, цыма йын æндæрырдæм адзæгъæлæй тас уыди, 
уый хуызæн. 
Фæсæхсæвæр фынджы уæлхъусæй куыд сцæйстадтæн, афтæ 
ис фысым фæурæдта: 
— Бад, кæдæм тагъд кæныс? Нырма раджы у хуыссынмæ. 
Мæн дæр райсом куыстмæ цæуын нæ хъæуы — хуыцаубон у. 
Бадæм.Уый дæр ницы дзуры, æз дæр. Фæлæ цыдæр 
зæгъинаг кæй у æмæ йæ кæй нæ фæразы, хинымæр кæй тых- 
сы, уый æмбарын. Æппынфæстаг мæ бафарста: 
— Истæмæй рæвдз дæ? 
Дæ цæрæнбон бирæ, Барис. Ныр мæ æнæхъæн къуыри цух 
чи нæ уадзы, фæлæ зæгъын кæй нæ уæндын, уыцы хъуы- 
дыйы уаргъ сисыныл мæ бæсты бафыдæбон кодта. 
— Мæ-гъа. Цы дын зæгъон, нæ зонын. Цыдæр æхцайы 
муртæй дарддæр ницæмæй. Дæхæдæг æй уыныс — хæдзары 
æргæвдинагæй ницы ис. 
— Æмбарын дæ, æмбарын. Хуыцау æй дæхи æмæ мах 
фæндиаг уадзæд Бабуйы, фæлæ цы нæ вæййы... 
— Æз та ма йæ ской нæ уæндыдтæн; исчи хæрзаг ма зæгъа: 
ау, йæ уд нырма йæ мидæг куы ис рынчынæн, уæд рагацау 
æргæвдинæгтæ æмæ хæрнæггæгты сагъæсы цæмæ бацыд? 
— Æмбарын дæ, æмбарын. Хуыцауæн зын ницы у, фæлæ 
уæддæр адæймагæн йæ рæбыны иу-дыууæ голладжы дзуллаг 
куы уа, уæд æй ницы бахъыгдардзысты: уадз æмæ лæууой, 
æхсæвæр сын, мыййаг, куы нæ хъæуы. Райсом дæлæ мæ бо- 
ныгоны такси баифтындзæм æмæ Беслæны дуканитæм 
скæсæм, кæд дзы искæцыйы разынид ссад. 
«Искæцыйы» æфсоны ныхасæн зæгъы. Кæцыдæры йæ 
федта, уый бæрæг у. «Боныгоны такси» дзыгъал-мыгъулгæнгæ 
194 

хæлддзаг уæзласæн машинæ хоны, раст хæсты тæккæ фæстæ 
уадзын кæй байдыдтой, уыдонæй. Базилынтæм æмæ йæм 
барæвдзмæ шофыртæй йæ ныфс ничиуал бахаста, никæйуал 
хъæуы æмæ йæ Барис йæ дуармæ æртардта. Æгæр-мæгуыр ыл 
цырагъ дæр нæй æмæ дзы æхсæвыгон никæдæм ацæудзынæ. 
Уымæн ыл сæвæрдта боныгоны таксийы ном. Цыфæндыйæ 
дæр фæздæгкалгæ тулы кæм хуыфгæ, кæм æхснырсгæ æмæ 
дзы йæ æхсызгæттæ аразы: кæм Цæлыччы былгæрæтты хæмпæл 
æркæрды йе стуртæн æмæ йæ æрбаласы, кæм — куыроймæ суайы- 
нæн, кæм хъæмпы гуыффæ самал кæнынæн, кæм — цæмæн; а 
уалдзæджы дзы суанг Дзантемыры комы балæууыдыстæм да- 
вондзау æмæ хъæдуры хъилтæм. Хæдзармæ цыппар цалхы куы 
тулой, уæд ын мæгуыры хос никуы уыдзысты. 
Æнæуи хуыссынафонмæ бæргæ фæсатæггомау вæййы; 
хæдоны цæппæртæ иууылдæр суадз æмæ æхсызгон уддзæф 
сæмбæлы буарыл, фæлæ ахсæв æнуд æппындæр нæ сæтты. 
Мацæмæ расайа? 
Нæ фæрæдыдтæн. Уæнгтæ æмæ цæстыты уæлтъыфылтæ 
сæумæйæ куыд уæззау разындысты, уымæй бæрæг уыди — 
хъуынтъыз бон скæндзæн. Æцæгдæр афтæ рауад: арв æмвæтæн 
æхгæд, скæсæн-ныгуылæн ыл бæрæг нæй. 
Цалынмæ Барис йе стуртæ рæгъаумæ скъæрдта, уæдмæ 
нæхимæ бауадтæн. 
Ницы уæлдай хуызон разынди рынчын. 
Сæрд-сæрддæргъы шифанеры ауыгъд — скæнынмæ никуы 
бахъуыди — шшджачы дзыппæй æхца систон æмæ хыбархы- 
бургæнгæ машинæйы Беслæнмæ араст стæм. Сæлфынæг рай- 
дыдта, уæддæр афтид цыбырдысы рацыдтæн. 
Æмбисфæндагыл куы уыдыстæм, уæд сæлфынæг уарынмæ 
расайдта, уыимæ дæр сæртæг сæрдыгон уарынмæ нæ, фæлæ 
— йæ уагыл бæрæг у — дæргъвæтин æмæ уазал фæззыгон 
къæвдамæ. Ссад кæм зыдта, комкоммæ уыцы дуканимæ ба- 
тардта Барис. Æлхыскъгæнаг уазал æртæхтæ фæсонтæ æмæ 
уæхсчытæ æнад ныррæхуыстой æмæ уайтагъд мæ зыр-зыр 
ссыди. Дуканийы та æнудæй сулæфæнтæ нæй. 
— Банхъæлмæ кæсæм иугыццыл, кæд къæвда фенцаид, 
науæд не ссад ныллæхъир уыдзæни,— загъта Барис. 
— Бакæсæм,— сразы дæн æз дæр. 
Рудзынджы цур слæууыдыстæм æмæ æддæмæ фæлгæсæм. 
Кæд у, уæдæй нырмæ нæ рауарыд, афтæмæй дон бынмæ ахъа- 
рыны бæсты малтæ-малтæй лæууы, кæмдæриддæр дзыхъгонд 
æрæййæфта, уым. Æз та æнхъæлдтон, æмæ уыцы араугæ хур- 
ты фæстæ зæхх донæй уæвгæ дæр никуал бафсæддзæн. 
Иуцасдæр куы алæууыдыстæм, уæд Барис афарста: 
— Цæй, цы кæнæм? 
— Цæугæ у, æндæр цы? Куыд кæсын, афтæмæй йæм бан- 
цайыны зонд нæй. 
195 

— Ныххуылыдз уыдзæн ссад æмæ фесæфынæн æвгъау у. . 
— Дæ гуыффæйы цалх куы уыди, уым нал и? 
— Уым бæргæ ис, фæлæ цы æххуыс у? 
— Голджытæ йыл æрæвæрдзыстæм, уæле та сæ, мæнæ 
клеенкæ алхæнон æмæ уымæй æрæмбæрздзыстæм, кæд сын 
ницы уаид. 
Хуыздæрæн клеенкæ цалхыл дæр ма æрытыдтам æмæ сса- 
ды голджытæ сæппæрстам, бæстон сæ батыхтам, иунæг æртæх 
дæр сæм куыд нæ бахъара, афтæ. 
— Истæмæ ма æхсайы дæ зæрдæ? 
— Ницæмæ. 
— Ахæцыдыстæм уæдæ. 
Хуыцаубон у æмæ фæндагыл уадиссаг арæх нæу машинæ; 
базардзаутæн сæ дзæвгар Кæсæгæй вæййынц æмæ уыдоны дæр 
къæвда раджыгомау фæсырдтаид кæнæ сæ, чи зоны, уæвгæ 
дæр не суагътаид. 
Æз. æм банцайынмæ æнхъæлмæ кæсын, афтæмæй тых- 
джынæй- тыхджындæр кæны къæвда. Хуыцау бахизæд: ахæм 
рæстæг исты, мыййаг... Мæ хъуыды кæронмæ ахæццæ кæнын 
нæ комы зæрдæ. 
Хъæуæн йæ астæуты нæ — колхозы сæрдарыл амбæлыны 
тæссæй, æниу дзы тæрсгæ дæр мæлæты тынг нæ кæны, фæлæ 
йыл цас нæ амбæлай, уыйас хуыздæр,— хъæубынты аскъ- 
æрдта Барис машинæ æмæ Фидараты рæзты базылдыстæм. 
Уæлæ уынджы бæрæг астæуты л&хъир змæнтгæ фæцæуы 
сылгоймаг тар пæлæзы æмæ къуымбил кæлмæрзæны; бæрзонд- 
хъус дзабыртæ цъыфæй нал зыныц! Машинæйы уынæрмæ 
фæндаджы астæуæй æддæдæр ахызт æмæ махырдæм ракасти 
пæлæзы тæрттыл æмæ кæлмæрзæны кæрæттыл иу къухæй 
хæцгæ. Фидараты Римæ, Уæккийы файнуст. Зæрдæ куыд ба- 
уазал æмæ йæ цæвынæй исдуг куыд фæлæууыд, стæй уæд куыд 
уæззау цæлхъ нылласта сонтæй, уый дзæбæх банкъардтон: 
дзæгъæлы нæ лæгæрддзæн ацы æнад къæвдайы бын. Æниу, 
уæд та ма дуканимæ цæуы дзул æлхæнынмæ — раст ацафон, 
дæсæм æрдæгмæ хæстæг, æрбаласынц къæбæр. Æмæ дукани- 
дзауæн йæ къухты исты хызын куы вæййы. Стæй хуыцаубоны 
уæвгæ дæр куы нæ æрласынц дуканимæ дзул, гом дæр æрмæст 
фæссихор куы бавæййы, стыр базарæй сæ уæййæгтимæ куы 
æрыздæхынц дуканигæстæ, уæд. Омæ йæ уæд та æндæр исты 
ахсджиаг хъуыддаг ис хъæуы астæу æмæ уырдæм фæцæуы. 
Нæ, нæ, дзæгъæлы дæхйцæн зæрдæтæ æвæрыс, мæнæй уый: 
цæмæй тарстæ, уый дыл, æнхъæлдæн, æрцыди. 
Уæлæ ноджыдæр ма дыууæ æндæрджы. Дзæгъæлы нæ 
сарæх сты ацы тыгъдызæйы; аргъæвæн кæмæн ис, ахæм 
хъуыддаг сæ кæм тæрдзæн размæ. Цæстызулæй Барисмæ ба- 
кастæн; йæ цæсгомы хъуынтъызæй бæрæг у: æнæбары цæу- 
джытæ сæ фæндаг кæдæм дарынц, уый йын дызæрдыггаг нæу. 
196 

Машинæ нæхи тигъыл фæзылди. Уæлæ нæ дуармæ цалдæр 
адæймаджы зынынц къæвдайы фæлмы. Раст мæм ацы тæккæ 
ранæй разындысты мæрддзыгой дæс æмæ дыууиссæдз* азы 
размæ мæ фыды ныгæнæн бон, раст ам ныссагътон мæ зæвæттæ 
æмæ ардыгæй нал куымдтон нанайæн размæ. 
Архайын, мæхи хъарын, фæлæ йæ мæ бон æрхъуыдыгæ- 
нын нæу: нæ дуармæ куыд схæццæ стæм, машинæйæ куыд 
рахызтæн, кæртмæ куыд бацыдтæн. Уаты кæй баййæфтон, 
уый дæр нал равзæрстон; цæссыгтæ афтæ бæзджынæй 
ныссæххæтт ластой, æмæ мæм ницуал зынди. Богъ-богъгæнгæ 
ныддæлгом дæн Бабуйыл æмæ йæм мæхи нылхъывтон: 
— Уæ, Бабу, цæй тагъд бакодтай, куыд нал мæм 
банхъæлмæ кастæ — сахат дæр æххæстæй куы нæ бафæстаит 
дæн? Цæмæн мæ иунæгæй фæуагътай, куыд ма цæрдзынæн 
ныр æнæ дæу?! Цæуылнæ мæм банх^æлмæ кастæ, дæ фæстаг 
фæдзæхст мын цæуылнæ загътай?! 
— Уæ, мæ фæрстæ дын æрбайхæлой, мауал уайдзæфтæ 
кæн дæ мæгуыр мадæн, мацæмæйты уал æй дом, æнæ мадæй 
дзы баззайай!— райхъуыст мæ чъылдыммæ устытæй кæйдæр 
хъарæг.— Дæуæн тæригъæдгæнгæ куы нæ бакуымдта 
удхæссæгæн йæ уд дæ цуры раттын, уымæй дæр дыл куы ба- 
цауæрста, уæд ма йæ цæмæйты домыс, йæ фæдыл дзыназгæ 
баззайай! 
Устыты богъ-богъæй уаты къултæ ризæгау кæнынц. Чидæр 
мын мæ цонгыл ныххæцыд æмæ йæ аиваз-аиваз кæны, фæлæ 
æз атонын нæ комын. 
— Уæ, Бабу, куыд ма фæцæрдзынæн æнæ дæу, кæмæн мæ 
ныууагътай?! 
— Асайдта дæ, асайдта, дæ мæгуыр Бабу, дзæгъæлы йын 
сывæллойгæсау æнæхъæн афæдз хъахъхъæнæг фæбадтæ, уæдцæр 
æй удхæссæгæй бахъахъхъæнын куы нæ бафæрæзтай!— йæ 
хъæлæсæй базыдтон Римæйы.— Ныр мын Хуымæллæджы 
скъолайæ дæ къæхтæ æрдæгсалдæй куы схæссай, уæд ма дæм 
чи загъд кæндзæн æмæ дын дæ донласт цъындатæ пецы уæхс- 
кыл чи хус кæндзæни, мæ фæрстæ дын æрбайхæлой! 
— Уæ, Бабу... 
— Акæн æй, Барис, æддæмæ, цалынмæ зæрдæскъуыдтæ 
нæ фестæм, уæдмæ. 
— Бауадзут æй, йæ бирæ зæнæг ын, мыййаг, куы нæ 
æрæхсдзысты сæ дудгæ цæссыгтæй йæ мæрдон фæндаг. 
Мæ дыууæ уæхскыл мын схæцыд Барис: 
— Фæуром дæхи... 
Сарамæ рацыдыстæм. Сыхы лæгтæ дзы иууылдæр æмбыр- 
дæй разындысты, семæ — нæ мыггаджы хистæр Алимырза. 
Тæфæрфæс мын ракодтой. Мæ хæкъуырццæй куы фенцадтæн, 
уæд Алимырза мæ цуры æрлæууыд: 
197 

— Рухсаг уæд дæ мад. Раздахæн.ын нал ис. Зианы ха- 
бæрттæ та бирæ сты æмæ рæстæг зынаргъ у. Фыццаджы-фыц- 
цагдæр — хъæргæнджытæ. Куыд сæ арвитæм: кæд æфснайæм, 
зæгъдзысты, зиан? 
Æвиппайды йын дзуапп раттын мæ бон нæу æмæ æдзæмæй 
лæууын. Уæдмæ ныл иннæтæ дæр æрбамбырд сты. 
— Райсомы тыххæй цы зæгъдзынæ?—• нæуæндонхуызæй 
йæ ныхас æрбаппæрста Мырза. 
— Райсом?..— мæ сæр дзæбæх нæма кусы æмæ ныхъхъуы- 
ды кодтон.—- Куы нæ срæвдз уæм райсоммæ. Стæй æгæр тагъд 
нæ уыдзæни райсом? 
— Тагъд дæр куыннæ, фæлæ...— сдзырдта Алимырза æмæ 
фæхъус; цыдæр зæгъинаг ма уыд, фæлæ йæ нал загъта. 
Ахæм заман ирвæзынгæнæгæй уæлдай нæу Барис: 
— Иннæбонмæ дæр æй цæмæ æргъæвут, нæ зонын. Адæ- 
мыл дæр ахъуыды æмбæлы: абон цæуынц, райсом цæудзыс- 
ты, стæй иннæбон дæр та? 
— Уый дæр у, фæлæ мæнæ йæ фырты куыд бафæнда, афтæ 
бакæнæм,— загъта Алимырза. Ихæнриз мыл бахæцыд, уымæ 
фæкомкоммæ — райсомæй айдагъ цыбырдыс хæдоны æмæ 
бæгъæмсарæй ацыдтæн æмæ бынтондæр ныххуылыдз дæн. Мæ 
чъылдыммæ чи лæууыди, уыдонæй кæмæдæр адзырдта: — 
Марадз-ма, йæ уæлæ цы скæна, уый йын рахæсс. 
Иууылдæр мæ уынаффæмæ кæсынц, уый бамбæрстон. 
Æгæр тагъд та ма куыннæ у райсом, фæлæ Барисы ныхас дæр 
раст у — цæ.мæн хъуамæ уæлдай фæлмæцыд кæной адæм? 
Æмæ мæхи фæхъæддых кодтон: 
— Иннæбон дæр ма йæм, райсомæй уæлдай, дард бæстæтæй 
йæ бирæ æфсымæртæ æмæ цот, мыййаг, æрбахæццæ уыдзысты? 
Фæлæ райсоммæ куы ницæмæй срæвдз уæм, уымæй тæрсын. 
— Æмæ иннæбонмæ арахъ рауадзинаг дæ?— ныхас та 
фæхъæбæрдæр кодта Барис.— Тæккæ стырдæр сагъæс 
æргæвдинаг æмæ нозт вæййынц. Уыдон та дын райсом дæр 
æмæ иннæбон дæр æлхæнгæ сты. Иннæ лыстæг хабæрттæн 
дæр амал уыдзæни Хуыцауы фæндæй. 
— Разы дæ?— бафарста мæ Алимырза. 
— Сымах куыддæриддæр фæнды, афтæ. 
— Уæдæ нæм æххæст хъæргæнæг кæмæ фервитгæ у, уыцы 
номхыгъдтæ саразынмæ фæкæс: дæхæдæг сæ хуыздæр зоныс; 
æцæг макæй ферох кæн. Ахæм заман хъæстагæй æмæ къæм- 
дзæстыгæй бирæтæ баззайынц. 
Сыгъзæрин фестæд сыхаг раттæг Хуыцау: хабæрттæ 
иууылдæр сæхимæ айстой сыхбæстæ; Рамазан — сæ уынаф- 
фæгæнæг, кæрт ын йæ бар бакодта Алимырза. 
Сарайы аууон лæууын кæртмæ тæккæ бахизæны дыууæ 
фыртимæ. Адæм иугæйттæй æмæ къордтæй цæуынц æмæ цæ- 
198 

уынц, тæфæрфæс мын кæнынц. Хъæддых фæлæууыныл мæхи 
бæргæ хъарын, фæлæ сылгоймæгтæ хъарæггæнгæ мæ разы куы 
æрлæууынц æмæ мыл сæхи куы æрбауадзынц, уæд марадз 
æмæ æнæ скæугæ фæлæуу. Сылгоймæгтæ мидæмæ, Бабуйы 
цурмæ баивгъуыйынц, нæлгоймæгты та къæвда уайтагъд са- 
рамæ батæры. Бæллæх у æмæ бæллæх, уымæй уæлдай куы нæ 
фенцайа, уæд. Зианæн ахæм бон куы скæны, уæд мæрдджынæн 
дыууæ зианы хуызæн вæййы. Дон ныридæгæн зæххы нал 
хъары; ау, афтæ тагъд афсæстаид æнæхъæн мæйæ фылдæры 
дæргъы уыцы дзæгæрæг хурбонты фæстæ? Мæй цæмæн, мæй... 
Мæ хъуыдытæ мын æрбаскъуыдта Мырза. Уæдæй нырмæ 
сарайы рæбын сыхы иннæ лæгтимæ къордæй цæуылдæр 
тæрхон кæнынц. Цæуылдæр, зæгъгæ, бирæ уыдзысты сæ 
сагъæстæ: æргæвдинаг кæм агургæ у? Цыхт кæцæй æрбалас- 
тæуа? Ингæнкъахæг чи ацæудзæн? Нозт æнæсайддæр кæм ра- 
зындзæн? Цал æмæ цал сты: кæрон дæр сын нæй. Мæ къухыл 
мын ахæцыд Мырза æмæ мæ сæ къордмæ акодта. 
— Сылгоймаг æфсинтæ дæ чи фæнды?— бафарста мæ Барис. 
— Омæ уыдæтгимæ та мæн цы хъуыдцаг ис? Уæхæдæг сæ мæнæй 
хуыздæр куы зонут, сыхы мидæг кæй бацагурынц, уыдоны. 
— 0, бæргæ йæ зонæм: Мими æмæ нын Бабу уыдысты 
æдзухдæр агуырд æмæ ма сæ мæрдтæй æрхонæм уæларынг 
балæууынмæ? Ссардзыстæм æфсинтæ дæр, фæлæ дын дзы исчи 
нæвæндон куы разына, мыййаг, цы нæ вæййы. 
— Гъемæ, кæд мæ фæндонмæ у каст, уæд Терезæйæн зæгъут 
æмæ хистæр къæбæргæнæг фæлæууæд æмæ йæ кæй фæнды, 
уыдоны йæхæдæг бацагурæд æмбалæн. Æцæг дзы Ханиффæ 
куыд нæ уа, афтæ. 
Мæнæй йæ хуыздæр зонынц, Ханиффæ мын фæндон цæмæн 
нæу, уый, æмæ мæ фæрсгæ дæр нæ бакодтой, цæуылнæ, 
зæгъгæ. Кой дзы райхъуысти, йæ лæг куы амарди, уæд, дам, 
ын, цалынмæ ничима фæзынди, уæдмæ йæ сыгъзæрин 
дæндæгтæ йæ комæй фелвæста. Мысгæ йыл æрчындæуыдаид, 
науæд сылгоймагмæ нæ, фæлæ иæлгоймагмæ дæр разына мар- 
ды комæй дæндæгтæ рафтауыны ныфс, уый мæ нæ уырны. 
Кæд сын дзæгъæлы бафæдзæхстон, уæддæр бæрæг нæй, чи 
зоны йæ сæхæдæг дæр нæ бацагуырдтаиккой, фæлæ Ха- 
ниффæмæ иу æдзæсгом миниуæг ис: агурæг æй нæ вæййы, 
афтæмæй фæтъыссы æфсинтимæ йæхи. Ныр æм мæ ныхас 
куы фæхæццæ уа, уымæй дæр бæрæг нæй. Фæхæццæ йæм уæд, 
æрмæст Бабуйы хæрнæггагмæ йæ къухæй ма бавналæд. 
— Йед та...— фæкъуызгæ Мырза.— Уæртæ оркестры кой 
кæнынц æмæ... 
— Уый та ма цавæр оркестр у?!— æгæр фæхъæрæй мæ 
ныхас.— Кæд мын Германы хæстæй цæнкуыл афицерæй нæ 
сыздæхти. Чи мыл худа, уый-иу фæхудæд, йæ мады мардæн 
199 

йæ цæст оркестр нæ бауарзта, зæгъгæ. Зæронд усæн оркестр 
куы ’рцæгъды, уæд мæнмæ та хъазинаджы хуызæн фæкæсы 
ахæм мард. Мæ мадæн нæ, фæлæ мын-иу мæхицæн дæр ма 
’рцæгъдын кæнут. Æххæст ма митинг дæр куы зæгъиккат... 
— Омæ марды уæлхъус фыдæлтæй баззад... 
— Цавæр митинг баззад фыдæлтæй, мардæн-иу фæндараст 
загътой, æндæр? Митинг! Цæуыл митингтæ аразут, ирон адæм, 
цавæр хæрзтæ уыл æрцыди? Мæнæ уын кæд майдантæ байуа- 
ра паддзахад, уæд-иу саразут стыр митинг. 
— Раст у,— мемæ сразы Мырза.— Раст у — мæнмæ дæр 
æнæфенд хабар кæсынц цы оркестр, цы митинг. 
Кæм лæууыдтæн, уырдæм, кæртмæ бахизæнмæ рацыдтæн 
фæстæмæ. Мæй цæмæн, мæй?.— ахæццæ кодтон дарддæр мæ 
хъуыды. Сусæны æртындæсæм бон — мæ зæрдыл хорз лæууы 
— æрластон Бабуйы Зилгæмæ, ныр та у хорфыцæны аст æмæ 
ссæдзæм бон. Æнæхъæн мæй æмæ æрдæг. Æмæ уыцы мæй æмæ 
æрдæджы дæргъы уæларвæй иунæг æртæх куы нæ æрхауди, уæд 
сæ абонмæ æмбырд кодта? Æвæццæгæн, абонмæ, æндæра арвæй 
иу рухсы цъыртт куы никæЦырдыгæй кæлы æмæ дзы ракæли- 
наг дæр куы нæ у, уыцы æнгом хъуынтъызæй куы лæууы, æна- 
уæрдонæй куы калы æмæ калы. Фæлтау утæппæт хурбонтæй 
иуыл абонмæ куы фæцауæрстаид адæмы удæнцойæн. Ноджы ма 
Бабу ацы хæдзармæ æрцæуынæй цалынмæ йæ къахыл лæу- 
уынæн уыди, уæдмæ кæрт бæрзуисойæ мæрзыны куыст фæкод- 
та æмæ фæдзыхъгомйу, къæвдайы донбадæн дзы рауад. 
Суанг изæрмæ нæ банц&ди уарын, суанг талынгмæ фæцы- 
дысты хъыггæнæг адæм: Бабуйæ чи цы хæс дардта, уый ба- 
фидыны рæстæг ралæууыд. Куы банафон, уæд фæзынди Ба- 
рис. — сихорæй фæстæмæ йæ нал федтон, зианы хабæртты 
фæдыл кæдæмты ахæццæ уыдаид, мæ-гъа; цасдæр рæстæг мæ 
фарсмæ алæууыд æмæ загъта: 
— Абон æрбацæуинаг чи уыди, уыдон æрбацыдысты, аца- 
фон ничиуал фæзындзæн. Бакæсæм нæхимæ æмæ нæ фæллад 
суадзæм. Срæвдз сты хабæрттæ иууылдæр, мацæмæ æхсайæд 
дæ зæрдæ. 
Дæ цæрæнбон бирæ уа, дæ цæрæнбон. Сыхы мидæг зиан 
æрцæуа æви дзы цины хабар уа — кæд иннæтæ дæр сæ сæртæ 
нæ бафснайынц, уæддæр уæз тынгдæр Барисыл æрæнцайы; 
йæ конд ахæм у — фæрсырдыгæй кæсын нæ зоны. Йе стырдæр 
сагъæс — иннæ сыхтæй æмæ æндæр хъæутæй чи æрбамбæла, 
уыдон хъаст ахæссыны бæсты фæлтау æппæлгæ æмæ хæлæг- 
гæнгæ аздæхой. 
Къæвда æхсæвы дæр нæ банцади. Хуыссын, фæлæ хуыссæг 
æмгæрон кæм Цæуы, рафт-бафт кæнын сынтæджы. Аивгъуы- 
дта Бабу, фæстаг æхсæв ма æрвиты уæлæуыл, райсом йæ æну- 
сон хæдзарыл сæмбæлдзæн, йæ хуыссæн афтидæй аззайдзæ- 
ни, наЛ- æй афæрсдзынæн: «Цæй, куыд дæ, Бабу?», йæ 
200 

иудадзыджы дзуапп «Саджы лæппыны хуызæн» мын нал рат- 
дзæни. Фæуагъта мæ. Фервæзт йæ удхарæй æмæ афонмæ 
æнæмæтæй хуыссы; мæхи сагъæстæй уæлдай уымæ чи хаудй, 
уыдон дæр ма ме ’ккойы æрбаппæрста. Уæд, цымæ, цытæ 
кæндзынæн æмæ куыдтæ арæхсдзынæн? Мæгуыр, дам, амæлæг. 
Мæгуыр дæр куыннæ, фæлæ йæ фæстæ хæдзары мидæг 
хистæртæн чи баззайы, уый дæр хъæздыгдæр нæу. 
Тæдзынджыты цъыкк-цъыкк кæд дзæбæх хъусын, уæддæр 
мæ зæрдæ нæ фæлæууыди æмæ иуафон рабадтæн æмæ арвæй 
иу рухсы цъыртт æркæлыны, иу стъалы ферттивыны 
æнхъæлæй кæртмæ рацыдтæн. Куыннæ стæй! Уæлхæдзадэыл, 
кæрты асфальтыл, бæлæсты сыфтæртыл æнæнцойæ хъуысы 
уарыны сыф-сыф; дымгæйæн йæ кой дæр нæй æмæ афтæмæй 
кæцырдæм феккуырсой дондæнгæл æврæгътæ? 
Къæртайы цанæбæрæг зыланг мæ хъустыл ауади æмæ фехъ- 
ал дæн; бæрæг у: Дзандарон йæ хъуццытæ дуцынмæ фæцæуы. 
Рабадтæн æз дæр. Хъуынтъыз бон йæхиуыл схæцын нæ фæра- 
зы, тарæй Лæууы, знон изæрмæ æмæ дысон куыддæриддæр 
уарыд, афтæ уары, бæстæ ныллæхъир, дон зæххы ахъарынæн 
нал у æмæ култæ-култæй баззади. Цæй уынгæджы бон уыдзæн 
мæрддзыгойыл дæр æмæ мæрдджынтыл дæр. 
Сарамæ мæхи æрæнхъæвзынмæ бахызтæн æмæ Дзандаро- 
нимæ хæрхæмбæлд фестæм: сарайы æмкъул хъомдонæй ра- 
хызт æд æхсыры къæрта. Райсомхорзы бæсты йын мæ хъаст 
ракодтон: 
— Дзæгъæлы нæ фæзæгъынц, бауырнæд дæ,- Дзандарон, 
мардæн къæвда кæнæ хъызт бон цуы скæны, уæд мæрдджынæн 
дыккаг мард у. 
— Уæдæ, уæдæ — бæстæ дон куыд фестади! 
— Йæ цард куыд уынгæг уыди, йæ мардæн дæр ахæм 
уынгæг бон куы скодта, мæгуырæг. • 
— Ма йæ дæ зæрдæмæ хæсс: уый йыл Хуыцауы зæрдæ дæр 
суынгæг æмæ йыл цæссыг калы. 
Уæдæ мын æниу цы хуыздæр зæгъа зæрдæтæ авæрынæй 
дарддæр? 
Нæ ныхасмæ Барис дæр йæ уаты къæсæрæй ракасти, йæ 
цæст арвыл ахаста æмæ ницы сдзырдта, афтæмæй йæ сæр ныт-; 
тылдта. 
Дыууæйæ фæраст стæм нæхимæ. Къæбæргæнæг æфсинтæ 
æхсæв-бонмæ фæцархайдтой æмæ сæ арынгтæ æфснайгæ бай- 
йæфтам. Нæ хæдфæд зынын байдыдтой сыхбæстæ хистæрæй 
кæстæрмæ, лæппуты æМгæрттæ æндæр сыхтæй фæкæсынæввонг 
иударон дарæсты. Алкæмæн йæ куыст рагацау бæрæггонд у 
æмæ æнæ уæлдай ракæ-бакæйæ февнæлдтой. Æргæвдинагæн 
нæдæр кæрты, нæдæр цæхæрадоны ис æрфæлдахæн — цъыфæй 
азмæлæнтæ нæй — æмæ йæ сарайы хъуыддаг кæнынмæ бав- 
нæлдтой. 
201 

— И? Ды та куыд зæгъыс? — æрбацыдысты мæм Мурикк 
æмæ Мырза. 
— Цæмæй?— сæ ныхас цæуыл у, уымæн ницы æмбарын. 
— Цæмæй куы зæгъай, уæд дæм фæйнæг арæх, стъара- 
пилтæ фагæй фылдæр, шифер дæр — афтæ. Уынджырдыгæй 
дзы хæдзары æмкъул дæлбазыргонд куы ауадзиккам 
рæстæгмæ, уæд дæм куыд кæсид? Уæдæ цы фæуыдзысты адæм 
ацы къæвдайы — лæугæ дæр кæм кæндзысты æмæ рухсаг дæр 
кæм зæгъдзысты? Кæддаг агурыны бæсты. Стæй кæддаг цы- 
фæнды фидар куы бакæнай, уæддæр доны уæзæй æрдзæкъултæ 
вæййы æмæ адæмы къæбутты тæдзын байдайы. 
Æ, макуы мын амæлат, мæ сыгъзæрин æмгæрттæ! Уыцы 
катай ныр дыккаг бон мæ мардыл катайæ фыддæр куы у æмæ 
мæхи сæр куы нæ æрцахста, уæд æй сымах цæй хорз æрхъуы- 
ды кодтат? 
— Шифертæн мацæмæй тæрс — æрмæст кæройнæгтæ фæфи- 
дар кæндзыстæм зæгæлтæй, æндæр иннæты хойын дæр 
ницæмæн хъæуы. 
— Цытæ дзурут, цытæ?! Æгайтма æрхъуыды кодтат, уæ 
цæрæнбон мын бирæ. Цы боныхорзæн мæ бахъæудзысты 
хуыздæр та? Фæрсгæ та мæ цæмæ кæнут, уе ’рхъуыдыйæн 
аргъ куы нæ ис, уæд? 
— Афæрсын æмбæлы уæддæр ахæм заман. Адæм се ’ппæт 
æмхуызон не сты: иуæй-иу мæрдджынæн йæ дуармæ фыхдур 
мингæйттæй амад æрæййафы, уæддæр дзы йæ цæст нæ бауар- 
зы æмæ ингæны фаг дыууæфондзыссæдзы искæцæй ратоны- 
ныл скатай вæййы. 
— Ахæм мæрддзæсты гуырысхо мыл искуы фестут æви? 
— Нæ, фæлæ уæддæр... 
Кæстæртæй цалдæрмæ фæдзырдтой — се ’ппæты зонгæ дæр 
нæ кæнын: лæппуты æрдхæрдтæ æндæр сыхтæй,— хъуыддаг 
сын бамбарын кодтой æмæ уыдон дæр рæвдзгомау февнæлд- 
той. 
Тæдзынджытæ куы цыхцырæй ныллæууынц, куы цъыкк- 
цъыкмæ рахизынц, æрмæст сын банцайыны амал нæй. 
— Марадз, ингæнкъахджытæ цæттæ сты,— мæ разы та 
æрбалæууыд Мырза.— Семæ абад æмæ сын дæхæдæг бацамон 
ингæны бынат. 
Мæ рацыдмæ кæрты дуармæ амад фыхдуртæй гуыффæмæ 
скалдтой æмæ сæхæдæг дæр схызтысты; целлофан сæ сæрмæ 
байтыгътой, афтæмæй бадынц. Сæ уынаффæгæнæг — Биджел- 
ты Сослан — кæмдæр афæстиат æмæ уымæн дæр йе ’рбахæццæ 
машинæйы цурмæ, мæнæн дæр. 
— Цал дуры сæппæрстат?— дзуры ингæнкъахджытæм 
хæрдмæ. 
202 

— Астыссæдз дуры, стæй ма дæс æмæ ссæдз та уæлæмхасæн: 
мыййаг, куы нæ сфаг уой. 
— Æдзух уын фæдзæхсынæй баффæлладтæн: нымад ас- 
тыссæдзæй фылдæр макуы æвæрут,—загъд самадта Сослан.— 
Æрдæттут уæлдай дуртæ! 
— Уадз сæ, Сослан, уæд та ма не сфаг сты. 
— Ды йæ мæнæй хуыздæр зоныс æви?— мæнырдæм фæци 
Сослан.— Æнхъæлыс, ауæрдгæ сыл кæнын? Фæлæ уæлдай 
дуртæ ингæны алыварс æдзæлладжы хосæн куы баззайынц 
къæхты бын, уæд дæм аив кæсы? Мæхи бар мæ уадз. 
Нæ сæ ныууагъта æнæ раппарынгæнгæ, æмæ дуртæ кæцæй 
райстой, уым сæ фæстæмæ биноныг сæвæрдта. Æз дæр гуыф- 
фæмæ схизинаг уыдтæн, фæлæ мæ нæ бауагъта, кабинæйы мæ 
бабадын кодта. 
Уæлмæрды нæхи Ермакы дæле равзæрстон бынат, æмæ 
ингæнкъахджытæ куыддæр дуртæ машинæйæ ракалдтой, афтæ 
хæдзармæ раздæхтæн. 
Кæстæрты сæ тæккæ архайгæ æрæййæфтон дæлбазыримæ: 
хæдзары æмдæргъ уынджы ’рдыгæй цалдæр цæджындзы 
æрсагътой, рагъхъæдтæ сыл гæрзæй-гæрзмæ ауагътой, сарайы 
æфснайд стъарапилтæн сæ даргъдæртæ — æхсæз метры 
дæргъæнтæ — равзæрстой; ног хæдзар æрæмбæрзынæй дарддæр 
ницы бафтыд мæ къухы сæрддон-сæрддæргъы æмæ йæ рудзгуы- 
тæ гомæй куыд нæ лæууой, афтæ сæ цы дуртæй сæхгæдтам, 
уыдонæн сæ уæллаг фæлтæртæй цалдæргæйттæ фелвæстой æмæ 
стъарапилты æддаг кæрæттæ рагъхъæдмæ æрхостой, сæ ми- 
дæггаг кæрæттæ та сын рудзгуыты атъыстой; ныр чи стъара- 
пилтыл фæйнæджытæ хойы, чи — шифер æвæры. Хуыздæр 
æрхъуыды нæ вæййы. Хъыг ма фæкæсæд Бабумæ, фæлæ мын 
бæлвырд фенцондæр. Хъыг дæр ын цæмæн хъуамæ уа, кæд 
æмæ, æвæццæгæн, ахæм хабæртты тыххæй фæзæгъынц: адæм 
зиан сæхимæ куы райсынц, уæд зианджыны рыст æмбис 
къаддæр фæвæййы. Уæдæ, æниу, ацы тыгъдызæймæ куы 
фæлæууой адæм, уæд мардæн дæр цастæ удыбæстæ уыдзæн? 
Хæстæджытæ æмæ хионтæ æрбамбырд сты, кæрты дуары 
фæйнæ фарс лæууынц. Æндæр сыхтæй мæрддзыгойтæ дæр 
зынын байдыдтой. 
Быгъдæг гом кæртыдуарæй чысыл рæбындæр къулрæбын 
æрлæууыдтæн, дыууæ фырты — мæ фæйнæ фарс. Ныр мын 
ардыгæй фенкъуысæн нал ис, цалынмæ мард рахæссой, уæдмæ. 
Мæрддзыгой дуармæ æрлæууынц, арфæгæнæг сын арфæ ракæ- 
ны, уыдон — тæфæрфæс, æмæ уый фæстæ мæ цурмæ æрбацæ- 
уынц: 
— Рухсаг уæд дæ мад. Сыгъдæджытимæ йын дзæбæх бы- 
нат скæнæд Дунедарæг. 
203 

— Рухсаг уæд Душинка. Фæразын хъæуы — æндæр гæнæн 
нæй... 
Рухсаг уæд дæ мад, дзæнæты — йæ бынат, сымахыл та 
рæстаудæн кæнæд. 
— Рухсаг уæд дæ мад... 
Мæрддзыгойы сылгоймæгтæ цæссыгкалгæ куы æрбахизынц 
æмæ мæ сæ хъæбысы куы акæнынц — «Æ, мæ фæрстæ дын 
æрбайхæлой, ныр ма куыд цæрдзынæ æнæ дæ мадæй? 
Æрхъæцмæ дыл куы нæ хъæцыди»,— уæд мæхимæ æнахъом 
сидзæр æркæсын æмæ цæссыгтæ нал бауромын, хъæрæй нык- 
кæуын; уыдон та мидæмæ, Бабуйы цурмæ, хъарæггæнгæ ба- 
ивгъуыйынц; мæ хæкъуырццæй нæма банцайын, афтæ мыл 
иннæ къорд баузæлы æмæ та цæссыгтæ ноджы тынгдæр фе- 
мæхсынц. 
Нæй, банцайыны фæнд нæй къæвдамæ: тæдзынджытæ куы 
цыхцырæй ныллæууынц, куы цъыкк-цъыкмæ рахизынц. Худы 
счъилтæй дон лæдæрсы къæбутмæ æмæ дарддæр, уазал хъы- 
дзыимæ астæуыхъæдыл бынмæ хилы. Ныддонласт пæлæз дæр, 
дон бахъардта суанг буармæ, уæхсчытæм, фæсонтæм, дарæс 
æнахуыр уæззау æрцис, уæхсчытыл бынмæ хæцы æмæ хæцы, 
цыма кæм лæууын, уым мæ цъыфы æрбадынгæнинаг у, уыйау. 
Уæ, Хуыцау, кæд мын ацы хабар бавзаринаг у, уæд-иу 
дзæбæх бон скæнæд, зæгъгæ, дæм куы фæкуывтон, уæд мын 
дæ цæст цæуылнæ бауарзта? Сайыс. Дæ фыццаг куывд Ба- 
буйы мын мæ фæстæ ма ныууадз уыди. Æмæ фехъуыст Хуы- 
цаумæ. Ныр ма дын æххæст райдзаст бон куы ратта, уæд æгæр 
уаид. Хæрзаг загъта Хуыцау: цæст дын фаг у, æнæ æрфыгæй 
дæр бафæраздзынæ. 
— Рухсаг уæд дæ мад... 
— Рухсаг уæд Душинка... 
Бон сихормæ куыд хæстæгдæр кæны, афтæ мæрддзыгойтæ 
сарæх сты: иутæ нæма алæууынц, афтæ иннæтæ æрбалæу- 
уынц. Æмбарын æй: фæстиæттæгæнгæ цыдаиккой ацы 
къæвдайы, æмæ худæн дæр никæуыл ис — уæртæ дæргъæй- 
дæргъмæ сарайы бын фезмæлæн нал ис, уынджы дæр нал цæ- 
уынц адæм æмæ, уæлдай нын нал у, зæгъгæ, уарынмæ лæу- 
уынц къордтæ-иугæйттæй. Ноджы ма — нæй, бæргæ мæхи 
хъардтон, фæлæ не сравдз ног хæдзар — сылгоймæгтæ дыууæ 
къуындæггомау уаты нал цæуынц, æмæ мард сарамæ рахас- 
той, бынтон дзы нал фезмæлдзынæ, кæрæдзийы къæбуттыл 
æндзæвгæ лæууынц адæм, рæбинаг сара та æфсинтæй не 
’вдæлы. 
Уæллагирæй æрбахæццæ Корæ, дардæй хъарæггæнгæ æмæ 
йæ сæр тьгмбылкъухæй хойгæ æрбацæуы. Уæды онг кæм 
æрлæууыдтæн, уырдыгæй нæ фенкъуыстæн, ныр мæхи нал 
баурæдтон æмæ мæ развæндаг дæр нæ уыдтон, афтæмæй йæ 
204 

размæ уынджы астæумæ рацыдтæн; æмбарын æй — нæлгой- 
магæн афтæтæ нæ фидауы,— уæддæр ыл мæхи баппæрстон: 
— Уæ, мæ иунæг фыдыхо, дæумæ йеддæмæ кæмæ бакъ- 
ултæ кæнон, уый мын куы нал ис! Цæссыгхъуагæй мын 
мæрдтæм ма бауадз Бабуйы! Кæрæдзийыл æрхъæцмæ куы нæ 
хъæцыдыстут, уæд ма-иу ныр кæмæ æрбауайдзынæ дæ 
цæгатмæ?! 
Цæй адджын у, цæй хорз у зæрдæйы дæнгæлтæ цæссыгæй 
суадзын. 
— Мæрддзыгойы адæм! Хæстæгдæр æрбалæуут æмæ зианæн 
фæндараст зæгъæм!— кæрты дуары цурæй ахъæр кодта Рамазан. 
Адæм æрбамбырд сты. Рамазан сылгоймæгтæм сдзырдта: 
— Уæ хорзæхæй, фæсабыр ут æмæ æддæдæр алæуут, мардæн 
нæ æгъдау дæттын бауадзут. Тæригъæд сты адæм ацы уарынмæ. 
Банцайыны бæрц нæ, фæлæ зына-нæзына фæмынæгдæр 
къæвда æмæ бон фæрайдзаст. Кæуылты парахат у кæрт, уæддæр 
дзы мæрддзыгой нæ бацæудзысты æмæ сынт уынгмæ рахас- 
той. 
Сынты уæлхъус æрлæууыд Бæтæгаты Хæдзымуссæ, зианы 
дæр æмæ цины дæр хъæубæстæн агуырд хистæр, уый æдде ма 
мæнæн та ме стыр мадырвад. 
— Хъыггæнæг адæм, Душинка рухсаг уæд. Сывæллон 
чызгæй æрцыд Хæблиаты хæдзармæ æмæ дзы абоны онг йæ 
къах никæдæмуал авæрдта. Мæлыны зæронд бæргæ нæма уыди, 
фæлæ адзал куы æрбалæууы, уæд афон æмæ æнафонæй ни- 
кæйуал бафæрсы. Хуыздæр амонды аккаг бæргæ уыди, æмæ 
амæндтæгæнæджы уынаффæйы ныхмæ æрлæууын никæй бон 
у. Уæхæдæг æй зонут, мæнæ хорз адæм: хæрзæвзонгæй баззад 
сидзæргæсæй зыбыты иунæг сабийæн æмæ йæ фырты дæр адæ- 
мы рæнхъмæ ракодта, йæхиуыл дæр ницы къæм абадын ба- 
уагъта, уæззау фыдæбон фæкодта цард-цæрæнбон. А, ныр мæ 
сидзæргæсы тухитæ ахицæн сты, куы загътай, Дущинка, уæд 
та иуы бæсты дыууæ æнахъом сидзæры баззадысты дзидзи- 
дайæ де ’вджид æмæ сæ ныййарæг мадæй буцдæрæй фæхастай 
æмæ сæ дæ фыдæбæттæ рох куыннæ уой, уыцы хъару сын 
Хуыцау раттæд æмæ сыл рæстаудæн кæн дзæнæты бæстæйæ. 
Душинка зæды хуызæн фæлмæн æмæ сыгъдæг сылгоймаг кæй 
уыдис, уый тыххæй йæ канд йæхи сыхы нæ, фæлæ суанг уæ- 
лæсыхтæм æмæ дæлæсыхтæм агуырдтой цины кæнæ зианы 
уæларынг æрлæууынмæ. Æрмæст мæнæн мæхи хæдзарвæнда- 
джы зиантæй цалыл бафыдæбон кодта, уый æгæр бирæ дæр ма 
у. Æфстау уыдысты йæ фыдæбæттæ æмæ абон мæнæ алчи йæ 
уæлхъус æрбалæууыди сæ бафидынмæ, ацы æнамонд къæвда 
дæр никæй баурæдта. Хæрзаудæн уе ’ппæтыл дæр кæнæд, цы 
дунемæ цæуы, уырдыгæй. Йæ уæлион царды сагъæс æдзух 
уыди: адæм цы зæгъдзысты, адавм цы ахъуыды кæндзысты? 
205 

Стæй-ма: Хуыцауы зæрдæмæ нæ фæцæудзæн, Хуыцауы раз 
тæригъæд уыдзæн, Хуыцаумæ дæр раст нæ фæкæсдзæн. Афтæ 
арвыста йæ цард — адæмы æфсæрмы æмæ Хуыцауы зæрдæхуд- 
ты æхсæн; йæхи уды кой никуы бакодта, мæхицæн æнцой уа 
никуы загъта. Кæд дæ, мыййаг, Душинка, фаг нæ бабуц ко- 
дтам дæ уæлион царды дæр æмæ дæ фæндараст зæгъыны бон 
дæр, уæддæр хъаст ма ахæсс демæ. Уыйхыгъд дын мæрдты 
Барастыр сыгъдæджытимæ скæнæд дæ бынат. Мæнæ хорз 
адæм, сымахæн та уе ’ппæтæн дæр уæ цæрæнбон бирæ уæд. 
Абон уæ алчи йæ фæрныг хæдзар ныууагъта æмæ Хæблиаты. 
хæдзармæ æгъдау раттынмæ æрбацыд æмæ Дунедарæг цыт- 
джын Хуыцау алкæмæн дæр мæ бæсты арфæгæнæг уæд! Зи- 
анæй амондджын нæ вæййы, фæлæ Душинкайы Хуыцау ахæм 
амондджын зиан фæкæнæд, æмæ абонæй фæстæмæ кæрæдзи 
хæдзæрттæм бирæ азты дæргъы æрмæст цины хабæрттæм куыд 
фæцæуæм. Кæд уæ искæй хæдзары рынчын ис, уæд æй 
дзæбæхæй куыд баййафат, бæлццонмæ чи ’нхъæлмæ кæсы, 
уымæн та йæ бæлццон сæрæгас æмæ æнæнизæй куыд сæмбæла 
хæдзарыл, ахæм хорзæх уын Хуыцауы цæст бауарзæд. Сыл- 
гоймæгтæ, уæлдай арфæтæ та сымахæн æмбæлы: сымах сфи- 
дауын кæнут нæ зиан цæссыгæй, нæ цин та цинæй æмæ уыл 
æдзухдæр цины бонтæ цæуæд, уæ кæстæртæй кæддæриддæр 
зæрдæрухс куыд уат, уыцы хорзæхæй хайджын ут. Ныр фæнда- 
раст у, Душинка, нал дæ уромæм: бон цыбыр у, дæ фæндаг та 
— даргъ,— сынтыл йæ къух æрæвæрдта Хадзымуссæ. 
Сылгоймæгтæ ногæй ныккуыдтой. Мæхи ныхъхъæддых 
кодтон, мæ хæкъуырцц бауромыныл арахайын — æмбарын 
æй: аив нæу,—- уæддæр æй мæ бон бауромын нæу; хорз æмæ 
хъуысгæ нæ кæны, фæлæ æххæстæй сулæфын нæ фæразын, 
æрдæгулæфтæй хъуыр ахгæны æмæ та уæхсчытæ дæр фесхъи- 
уынц. Мæ алыварс никæй уынын; Бабуйы сынтыл куы рахас- 
той æмæ йæ фæндарасты арфæмæ куы æрæвæрдтой, уæдæй 
фæстæмæ хæрдмæ нал скастæн, суанг ма Хадзымуссæйы дæр 
хъусгæ цы кодтон, æндæр уынгæ — нæ. 
— Мыггаджы номæй зæгъдзæн Алимырза. 
— Æрцæуæг адæм, уе ’ппæтыл дæр Хуыцауы салам 
сæмбæлæд. Фыдæй фыртмæ Ирыстоны ахæм æгъдау нæ уыд, 
æмæ зианджын мыггаг сынтыл схæца æмæ йæ уæлмæрдмæ 
фæхæсса: адæм æй айсынц сæхимæ, адæм раттынц æгъдау. 
Сымах дæр, хур-къæвда нæ банымадтат, афтæмæй нæ уæлхъ- 
ус æрбалæууыдыстут, нæ буцгæнинаг уæздан чындзы нын ба- 
буц кодтат æмæ дунейы фарнæй буцгонд ут! Мæ худæй мыл 
бæрзонддæр ницы ис æмæ уын мæ худ мæ сæрæй исын æмæ 
ныллæг кувын. Душинка рухсаг уæд, Хæблиатæн та Хуыцау 
ахæм амонд раттæд, æмæ уын ацы фыдæбон хорз хабæртты 
мидæг куыд бафидæм. Ныр зианæн фæндараст зæгъыны размæ 
206 

хъæубæсты дæр æмæ æрцæуæг адæмы дæр фæрсын: мыййаг, 
искæмæй æфстау дардта Душинка, афтæмæй цæуы? Нæ 
фыдæлтæ хæсджынæй никæй уагътой мæрдты бæстæм, дыу- 
уиссæдзæм бонмæ куы нæ бафта къухы, уæддæр æй афæдзы 
бонмæ фыстой. Зæгъут сымах дæр, æфсæрмыйаг нæу: кæд 
искæмæй исты дары, уæд æй уадз æмæ хæдзарвæндаг дæр зо- 
ной æмæ мыггаг дæр, удыбæстæйæн æй куыд бафидой, афтæ. 
Алимырза исдуг банхъæлмæ каст æмæ куы ничи ницы 
сдзырдта, уæд йæ ныхас дарддæр ахæццæ кодта: 
— Никæмæй ницы дардта, уый æгъгъæд нæма у. Кæд ын, 
мыййаг, йæхицæй исчи исты дары, уæд æй зæгъæд, ма йæ 
басусæг кæнæд. 
Банхъæлмæ та каст æмæ та дзуапдæттæг нæ разынд. 
— Кæрон кæмæн нæй, уыцы дунемæ фæцæуыс, нæ уæздан 
æмæ фæлмæн чындз, æмæ дæ кæд, мыййаг, фаг нæ бабуц код- 
там фæндагмæ, уæддæр нæ мацы хъаст ахæсс. Дæ мад, дæ 
фыды, де ’фсымæрты, дæ хицау æмæ де ’фсины, дæ мой æмæ 
дæ гыццыл чызджы, дæ тиуты дзæнæты куыд баййафай æмæ 
дын сæ фарсмæ рæсугъд бынат куыд скæной, ахæм арфæ дæ 
уæд! Нæхи Ефæнды куы амарди, уæд йæ фæстæ æртæ азы 
дæргъы уæлмæрдты ингæн къахын нал бахъуыди, æмæ дæ зиан 
Ефæндыйы зианæй амондджындæр разынæд, æмæ атæппæт 
адæмыл се ’ппæтыл дæр рæстаудæн кæн!— сынтыл йæ къух 
æрæвæрдта Алимырза æмæ йæ цæссыг гæр-гæрæй æркалди, 
хъæрæй ныккуыдта. 
Хъæлæсыдзагæй ныббогъ-богъ кодтон æз дæр æмæ сын- 
тыл дыууæ къухæй ныддæвдæг дæн. Фæстаг цæссыг æркалд- 
той, мардыл сæ къух æрæвæрдтой мыггаг æмæ хиуæттæ. 
Сынтыл схæцыдысты, систой йæ æмæ Бабу йæ фæстаг 
фæндагыл арасти. Цыма бæрзæйы хъултæй иу систæуыд, уыйау 
суанг уæлмæрдмæ сæрыл хæрдмæ охæцын нал бафæрæзтон, 
мæ къæхты бынмæ кæсгæ фæцыдтæн сынты тæккæ фæстæ, 
кæм тæнæгдæр, кæм бæзджындæр цъыф змæнтгæ. Мард- 
хæсджытæн дæр уæлдай нал у æмæ цасдæрæй-цасдæрмæ 
кæрæдзи ивгæ • комкоммæ лæгæрдынц уынджы бæстастæу. 
Уæлмæрды къуыбырыл фæхæрд кодтой. Уæлмæрды дуар. 
Фæстиат дæр нæ, иу дæр, афтæмæй марды фæдыл чи ра- 
цыд, уыдон иууылдæр араст сты уæлæ уæлиаугомау ногкъахт 
ингæны ’рдæм. 
Кæддæр, незаманты, Яи мæ фыды ингæнмæ суанг нæ кæрты 
дуарæй мит хафгæ куы рараст, уæд уæлмæрды тæккæ бахизæ- 
ны йæ фыййаг цы къæйдурыл банцой кодта, уымæн йæ кой 
дæр нал ис. Уæд ын ницыма æмбæрстон, къæй уым цæмæн 
æвæрд у, уымæн; фæстæдæр, мардмæ цæуынхъом куы фæдæн, 
æрмæст æй уæд базыдтон. Сынт чи хаста, уыдон-иу уæлмæр- 
ды дуарæй куы бахызтысты, уæд-иу æй уыцы къæйыл 
207 

æрæвæрдтой, мæрддзыгой та дуары æдде æрлæууыдысты æмæ- 
иу молло дуа скодта, стæй уæд сынт систаиккой æмæ йæ ца- 
лынмæ ингæны цур æрæвæрой, уæдмæ мæрддзыгой дуары æдде 
æнхъæлмæ кастысты. Мард бафснайыны фæстæ та-иу мæрддзы- 
гой иууылдæр цалынмæ уæлмæрды дуарæй рахизой, уæдмæ 
банхъæлмæ кастаид молло, ногæй дуа скодтаид æмæ æрмæст 
уый фæстæ рараст уыдаиккой адæм: чи мардæн рухсаг 
зæгъынмæ, чи — йæ хæдзармæ. Мысыкаты Мæхæмæты фæстæ 
— йæхи загъдау, цастæ молло уыди, фæлæ уæддæр пысылмон 
æгъдæуттæн цыдæртæ æмбæрста — дуа чи скæна, уый дæр 
нал ис æгас Зилгæйы æмæ ныр мæрддзыгой бахизæны нал 
бафæстаит вæййынц, уыцы æмгуылфæй — суанг ингæны рнг; 
уæдæ фæстæмæ куы раздæхынц, уæд та чи раздæр, чи 
фæстæдæрæй ныххал вæййьшц. 
Сынт ингæны цур æрæвæрдтой. Бæгуы мæгуырыбон уыда- 
ид райсомæй нырмæ ингæнкъахджытыл ацы уарыны. Фæлæ 
æфсарм домбай у: дзæбæх æй барæвдз кодтой, байбынимæ. 
Къæвда йæм къаддæр куыд хæццæ кæна, афтæ йыл целлофан 
дæр ма бæргæ æрытыдтой. Фæстаг хатт — цалынмæ цæрон, 
цалынмæ фале фембæлæм, уæдмæ зæрдыл бадарынæн — кæсын 
Бабуйы цæсгоммæ. Уалынмæ йын æрвгъуыз дари мæрддзагæй 
йæ цæсгом æрæмбæрзтой, йæ нывæрзæн хуымæллæгæй — ба- 
зонын æй хъæудзæн: хуымæллæгæй цæмæн вæййы — баз, 
афтæмæй йæ сынтæй æд гауыз систой; Мырзаты Дзанте æмæ 
Борыхъуаты Рамазан сæ къурткæтæ феппæрстой — февна- 
лынмæ хуыздæр арæхсой,— ингæнмæ ныххызтысты æмæ Ба- 
буйы хъавгæ æристой, хъавгæ йæ байбыны бавæрдтой йæ ра- 
хиз фарсыл, пысылмон æгъдаумæ гæсгæ баст къæхтæ суагъ- 
той; чидæр сæм ингæны сыджытæй. белы комыл бадардта, 
фæйнæ армыдзаджы дзы систой æмæ йæ мæрддзæгтыл сæрæй 
къæхты онг байзæрстой; стæй сæм уæд агуыридуртæ рæвдзго- 
мау дæттын байдыдтой æмæ уайтагъд байбын æхгæд фесты. 
Æгæр-мæгуыр дуры æмбис хъуагкæнæ уæлдай нæ разынди 
Сосланы нымад. 
Хуссарварсы рог сыджыт йæ хъæбысы æрбанорста Ба- 
буйы... 
Æппынфæстаг поезд фенкъуысын бафæрæзта æмæ сты- 
рындз. Фондз минуты хъуаг фараст. Бынты-быны æрæджы 
бацис, нал баййафдзыстæм автобус. Лæппыны уадулты туг 
ахъазыди хъарммæ. Хъæбæр бандоныл йæхицæн æнцад хуыс- 
сы сымсымгæнгæ, цыма йæ фæлмæн сынтæджы бафынæй, уый 
хуызæн. Æмæ, дам, мæстæй. ма атъæпп лас йæ мад æмæ йæ 
фыдмæ: иуы номыл сæ сыдзтæ бахуыдтой. Мырзаты Дабегка 
рухсаг уæд мæрдты бæстæйы: йæхицæй растдæр ничи загъта. 
208 

Æртæ æфсымæрæй цардысты нæ сыхы — Мысост, фæлæ 
й& адæм иууылдæр Быдоттæй зыдтой; Джетæгъæз æмæ Да- 
бегка. Хъæлдзæг пыррыкрихи зæронд лæгæй æрæййæфтон 
Быдотты: хъазаг, балалайкæйæ цæгъдаг; хæсты хæдфæстæ 
амарди. Джетæгъæз -* уæззаугомау зондыл хæст; куы нæ йæм 
сдзурай, уæд бон-изæрмæ йай дзыхæй ныхас не схаудзæн. А 
Дабегка та Быдотты халдих — хъæлдзæг, æнæгæды, æргом-’ 
дзырд; æфсымæрты быныл баззад. 
Кæд æмæ кæд уыди хабар — уæддæр абон дæр ма мæ хъус- 
тыл уайынц йæ ныхæстæ. Быдотты фырт Мырзамæ æфсадмæ 
фæсидтысты, йæ бинойнаг Терезæ ног чындзæй баззад æфси- 
нимæ. Хæдзар куадзæны æртæ чъирийы акодта аемæ се ску- 
вынмæ мыггаджы хистæры разæй кæмæ хъуамæ бадзырдта- 
иккой. Кæй йæм нырвитæм, зæгъгæ, Терезæ уынгмæ ракасти 
æмæ фыццагдæр æз фæдæн йæ размæ. 
— Цом-ма мемæ, дæлæ мын зæронд лæгмæ бадзур æмæ 
нын нæ бæрæгбоны æртæ чъирийы акува. 
— Æмæ кæм цæры, уый кæд нæ зоныс дæхæдæг, уæд дын 
æй ардыгæй бацамондзынæн. 
Цæй амонинаг уыди — дыууæ хæдзары дæлдæр цардысты, 
фæлæ Терезæ хъазæн ныхасмæ æмхиц у.— раст Мырзайы хал- 
дих: уæлæуыл куы нæ баиу уыдаиккой, уæддæр сын дæлæуыл 
æнæ баиугæнгæ нæ уыдаид — æмæ йын æз дæр хъазæн дзуапп 
радтон. 
— Ма-ма хынджылæг кæн: уайсадгæ йæм кæнын æмæ йын 
гобиау къухæй амонон?- 
Терезæ дæр мемæ фæраст. 
— Ды та ма дзы кæцырдыгæй хъæуыс? 
— Мæ-гъа, мыййаг ын куы фæхъыг уа, кæйдæр лæппуйы 
мæм цæмæн æрæрвыстой, æви ног чындз дæр нанайы карæн у 
æмæ йæ къах айсын нал фæразы, зæгъгæ. 
— Ау, цы хъыгаг у, фарон нæ Мырзатæ дæ чындзæхсæвмæ 
хонæг кæдæм нæ фервыстой æнæ Терезæ æмбалæй, Зилгæйы 
ахæм къуым куынæуал баззад. 
— Чындзæхсæвмæ кæнæ куывдмæ хонæг æндæр хъуыддаг 
у. Фæлæ мыггаджы хистæрмæ куы дзурай, уæд ын хъуамæ 
хионтæй исчи бахойа йæ дуар. . 
— Уæллæй, дыккаджы нана рауади, дæ ныхæстæм гæсгæ, 
дæуæй дæр. • • 
Ныхæстæгæнгæ ныххæи;цæ стæм. 
— Йæ, Дабегка!— армытъæпæнæй ныххостон кæрты дуар. 
Йæхæдæг нæм ракастй: пыхцылæрфыг, цæсгом — булкъ- 
даст, æрмæст фындзы бын цалдæр мæнгард æрдуйы •¦— ри- 
хитæ схонæн сын нæй; къепкæ сæры тенкайыл фæстиау сагъд, 
галифейы фадгуыты æдде цыбырхъус цъындатæ булавкæтæй 
фидаргонд, къæхтыл — хæцъил дзабыртæ, урс кæддагæй хæдон 
209 

хæлафы æддæты уагъд æмæ æвзист ронæй баст; бæрзондæй 
хъуаг нæу, фæлæ — гуыбынджын, æмæ цы у, уымæй 
ныллæгдæрæй зыны. 
— Мæнæ йед... Нана Терезæйы рарвыста, Терезæ та мæнæн 
загъта... Мырза сæхимæ нæй æмæ... Сæ уæливыхтæ лæууынц 
æмæ, дам, сæ скувæд?— æрхæц-схæцгæнгæ бамбарын кодтон 
нæ цыды сæр; цыма æнæрцæугæ диссæгтæ фехъусынмæ 
æнхъæлмæ кæсы, уыйау мын мæ дыууæ цæстмæ ныккомкоммæ 
æмæ мæ дзыхы ныхас рæстмæ нал бады. 
— Чи — æз? Чи — Дабегка? Уæллæй, мæ мад-мæ фыдыстæн 
скувдзынæн!— уайтагъд фæраст нæ разæй.— Бæрæгбон у æмæ 
бæрæгбоны æртæ чъирийы скувынæй хуыздæр уæвгæ та цы 
ис. Чи— æз? Бæгуыдæр скувдзынæн!— Æрлæууыд æмæ ма- 
хырдæм разылд; цыма йыл не ’уУæнДæм, науæд та стыр æхсар 
равдисынмæ йæ ныфс бахаста, уыйау йæ рахиз къухы мучъа 
риуыгуыдыры фæсагъта: — Чи — Дабегка? Дабегка бирæ 
чъиритæ фæкуывта! 
Æмæ та нæ разæй араст. Мырзаты дУармæ куы схæццæ 
стæм, уæд æз нæхирдæм фæзилынмæ хъавыдтæн, фæлæ мæм 
Терезæ къухæй ацамыдта æмæ мынæг хъæлæсæй, Дабегка куыд 
нæ фехъуса, афтæ сдзырдта: 
— Рацу, æххæст ын «оммен» зæгъ æмæ уырдыг алæуу. 
— Ох-хы!— банхъырдтæ мæ цæсгом. 
Уырдыг лæууынæй фаг зæрдæцъæх дæн. Гæды нæ 
зæгъдзынæн: Дабегкайæн никуымæ лæууыдтæн, фæлæ нæ 
сыхы хистæртæй дыууæйæн фыдгул фæлæууæд уырдыгыстæг 
— чи сæ хæстæгдæр, чи дарддæр хион æййæфта, æмæ нæ 
хæдзармæ, стæй кæйфæнды хæдзармæ æрбафтыдысты, уæд фы- 
сымтыл мæгуырыбон кодта; иугæр фæйнæ цалдæры анызтой 
— æнæхъуаджы ныхас сыл бафтыдаид; æнафон бацис, бинонтæ 
фæлмæцгæ скодтой — сæ хъуыдыйы кæрон дæр нæ уыди; уæдæ 
сын «сыст æмæ ацу» дæр куыд зæгъдзынæ; сойын цырагъау 
— æз æд графин фынджы уæлхъус, мамæ та пецы æнцой — 
лæуу, дæ бынатæй ма фенкъуыс; ссæдзæм, дыу-уиссæдзæм хатт 
кæй райдыдта æмæ кæронмæ ахæццæ кæй нæ фæразы, уыцы 
расыг ныхасмæ хъус. 
— Уæдæ æз æрлæууон графинимæ йæ цуры?!— сбустæ мыл 
кодта Терезæ æмæ мæнæн дæр ма æнæ баздæхгæ цы гæнæн 
уыди. 
Уазал уæрмæй систой, æвæццæгæн, арахъ æмæ фынгыл 
куы алæууыди, уæд графин рахид, стъолæмбæрзæн йæ алы- 
варс зиллакгондæй баумæл. 
— Чындз, ахъармгæнгæ уыди арахъ. 
Терезæйы цæсгом фырæфсæрмæй хъулон афæлдæхт, æрбау- 
ад æмæ графин адавынмæ хъавыди, фæлæ йæ Дабегка нæ ба- 
уагъта: 
210 

— Уадз æй ныр, æцæг-иу æй иннæ хатт зон. Чи — Дабег- 
ка? Дабегка сусæны мæй дæр арахъ хъармæй нуазаг у. Чи — 
æз! 
Æртæ уæливыхы кæрæдзийæ фæиртæста æмæ сæ зæрди- 
агæй скуывта, æз ын «оммен, Хуыцау», загътон, ацахуыстон, 
уæливыхтæ æрлыг кодтон æмæ æд графин йæ цуры æрлæу- 
уыдтæн. 
Скъаппы сæрæй къуырф тæбæгъы мидæг къуыдырфых 
карк æнæхъæнæй æрæвæрдта Терезæ фынгыл, æмæ та уайдзæ- 
фы хай бацис. 
— Искуыдæр-ма карк æд цъупп æрæвæрдæуыд фынгыл?— 
йæ сæр ныттылдта Дабегка. 
Сыкъахъæд хæрынкъа систа йæ дзыппæй, армытъæпæныл 
æй дыууæрдæм адаудта, карчы цъупп слыг кодта æмæ йæ, 
фынгыл куы æрбадт, уæдæй фæстæмæ хуырхуыргæнгæ æмæ 
къæдзил æнхъæлмæгæсæг бæрзонд истæй йæ къæхтыл йæхи 
дыууæрдæм чи рахаф-бахаф кодта, уыцы хъуылон гæдыйæн 
аппæрста. Уый дæр æм фæлæбурдта æмæ йæ цъынддзастæй — 
Хуыцау дын ахæм хорз ракæна — сынтæджы бынмæ бадавта 
æмæ уайтагъд йæ мыртт-мыртт уырдыгæй райхъуыст. 
Карчы сгуы æд базыг стыдта Дабегка æмæ йæ аходæггаг 
карстимæ мæнмæ æрбадардта. 
— Нæ мæ хъæуы,— ныууæздан кодтон мæхи. 
Ныр мæ хъæугæ та куыннæ кодта замманайы лæппæг уæ- 
ливых, а сгуыйы тыххæй ницуал зæгъын. 
— Гъæтт, хæрæджы къæлæу, ничи йæм хъусы — нæ, дам, 
мæ хъæуы! Искуыдæр ма афтæ загъдæуыди аходæггагæй? Куы 
нæ дын æй дæттой, уæддæр æй тыххæй байс. Æрæвæр дæ гра- 
фин æмæ рæвдз ахæр, дæумæ кæсын æз. 
Æрдæгæууылд-æрдæгæхсыдæй уайтагъд фæдæле сты æмæ 
та графин мæ къухмæ райстон. 
Нана ацыд æмæ йæхи нал æрбавдыста; Терезæ та зноны 
хаст ног чындзау къуымы лæууы æдзæмæй. Хъыг дæр ын куын- 
нæ уыдаиккой зæронды уайдзæфтæ, фæлæ цы йæ бон у? 
Хуыцауы ном ссардта Дабегка, Уастырджийы ном, 
бæрæгбоны хорзæх загъта, бæлццон дзæбæхæй хæдзарыл 
сæмбæлыны тыххæй бакуывта æмæ йæ ноджыдæр ма иу хатт 
Сыгъдæг Уастырджийыл бафæдзæхста. 
— Дуне сабыр уæд, мах дард кæмдæрты топпæргъæвдæй 
чи хъахъхъæны, уыцы фæсивæдæн, æндæра лæппу цалынмæ 
æфсады баслужбæ кæна, уæдмæ дзы лæг никуы рауайдзæн. 
Гъе æрмæст Мырзайæ дæр нæхи Мурадийы хуызæн лæг рауайа, 
уый бæсты йæ, Дунедарæг цытджын Хуыцау, фæлтау Уæ- 
рæсейæ мауал суадз æмæ уырыссаг сылты амæттаг бауæд! 
Марадз æмæ йæ равзар — æлгъыст у æви арфæ. 
Бинонты цæрæнбоны онг æрхæццæ гаджидау. Уæдмæ нозт 
211 

дæр сæрмæ куыннæ цыдаид æмæ æнæуи дæр хъæлдзæг ны- 
гхасгæнæг Дабегка Терезæйы ’рдæм фæци: 
— Гъы, къæцæлæй чындзы лæуд скодта. Чындз! Ахæм 
чындзытæ: хи-хи æмæ ха-хайæ дарддæр ницы зоны. Аргæ кæн, 
аргæ, иугæр хæдзармæ æрцыдтæ, уæд. Раст нæ зæгъын? Æнæуи 
дæр тæнæг мыггаг стæм æмæ дæ фидауцæн, мыййаг, не ’рхас- 
там, фæлæ арынæн. Раст нæ зæгъын? Хорз æмæ мæнæ кæйдæр 
лæппу æрбафтыд, уый йеддæмæ чъирикувæг дæр, омменгæнæг 
дæр, аходæг дæр, уырдыгстæг дæр мæхæдæг нæ уаин? Уæд 
Мырзаты мыггагæй иу ракæнынæввонг кæстæр дæ уæлхъс ма 
æрбалæууæд. Раст нæ зæгъын? Æдзæллаг ма ут, æдзæллаг, 
фæлæ аргæ кæнут, уый дын хи-хи æмæ ха-ха! 
Уайдзæфтæ Терезæмæ хауынц, мæ худæг та æз нæ уро- 
мын. Хæрзаг йæхимидæг ныддæнгæл; æз йæ бынаты срæцугъ- 
ин: «Афæдзы æрдæг дæр уæм куы нæма цæрын, уæд дын кæд 
тæрхъусы мыггаг нæ дæн, мыййаг». 
— Æви афтæ зæгъыс, кæд дын тæрхъусы мыггаг нæ дæн? 
Терезæ бахудæнбыл, æвæццæгæн, афтæ ахъуыды кодта • 
æцæгдæр. 
— Худгæ ма кæн чындз, худгæ, фæлæ аргæ. Раст нæ 
зæгъын? 
Цæй раны бахауд, уæдæ, Терезæ: ныддæнгæл, йæ ху- 
дындзæг ныртæккæ арæдувдзæни, фæлæ марадз æмæ хъæрæй 
схуд. Уæд та кæрты дуар исчи куы ’рбахоид, уæд ын феддæду- 
ары æмæ йæ тыппыртæ суадзыны фадат фæуид. Нæй, ничи 
хойы. 
— Джетæгъæзы фырттæ дæр бадынц æмæ сæ каст цæмæ у, 
уый бæрæг нæй. Уæдæ дзы мæхи хæдзары дæр дыууæ нæл 
бæхы кæдмæ баддзысты, уый нæ зонын. Чи — Дабегка? Æмæ 
сын Дабегка тыххæй æрхæсса, сæхæдæг куы ницы змæлой, 
уæд? Сæ хъуыдыйы кæрон дæр нæй. Æмæ ныр æнæхъæн мыг- 
гагæй каст дæумæ у. Аргæ кæн!— фæтызмæгдæр йæ ныхас, 
ноджы ма йæ къахæй ,дæр пъол æрцавта фынджы бын; гæды 
йæ йæхимæ бамбæрста æмæ феддæдуар.— Дæс ныййар, дæс! 
Ссæдз ныййар, ссæдз! Нудæс дзы æдылытæ куы разына, уæддæр 
дзы иуæн æнæ фæрæстмæ нæй. Раст нæ зæгъын? Ссæдзæй иу 
куы фæрæстмæ уа, уæд дæм фаг нæ кæсы? И? Дæуæй зæгъын. 
Иу дзы уæд та куы фæрæстмæ уа, уæд дæм фаг нæ кæсы? А, 
иннæ нудæсы кой нал кæнын, фæлæ уыдон дæр се ’ппæт бын- 
тон æдылытæ кæм уыдзысты. Раст нæ зæгъын? 
Цы дзуапп ын хъуамæ ратта уайсадæг чындз? 
Хизæг дæр нал ис поездæй æмæ бабадæг дæр, уæддæр 
æрлæууæрлæугæнгæ цæуы мæстæймарæгау. 
Ссæдз. Кæуылты у ссæдз! Чи сæ фæдардзæн? Табу Хуыца- 
уæн — фæныфсджын дæн: хъæбулы фыццаг хъæбул фæзьщ- 
212 

ди, бындар. Цалынмæ нæма уыд, уæдмæ дзæгъæлыл нымад- 
тон мæ фыдæбæттæ æмæ фæллæйттæ. 
Хиды бынты æрсыххуытт ласта поезд æмæ Беслæны рух- 
сытæ разындысты. Лæппынæн йæ дзабыртæ скодтон, йæ худ; 
палтойы цæппæртæ бафтыдтон. Нæ райхъал. 
Æрлæууыд поезд. Сæрдыгон дзы дзæвгар адæм рахизы аца- 
фон дæр, ныр — нымадæй цалдæр, æмæ æнæнад митыл алчи 
йæ хæдзармæ фæтындзы. Фынæй сывæллон мæ хъæбысы, 
афтæмæй æз дæр перронæй фæзмæ рахызтæн æфсæнвæнда- 
джы.сæрты. Цæй автобус æмæ цæй æндæр дæсæмæй ссæдз 
минутыл. Æрмæст уæртæ фæскъуымы иннæ хæттытæй хъау- 
джыдæр зыбыты иунæг «москвич» лæууы. 
— Дада, уæлæ «а»,— æнæнхъæлæджы сдзырдта сывæллон. 
— Райхъал дæ, дадайы карк? 
Фæстæрдæм ракастæн. Вагзалы сæрмæ тæмæнтæ калы сырх 
неонæй ставд фыст: «1917 октябрь — 1988 перестройка». Хи- 
цауадæй рацыдаид æфсæнвæндаджы æппæт станцæты дæр 
æмхуызон ныффыссыны амынд, æви сæхицæн уымæй хуыздæр 
ницы æрцахста сæ сæр? 
Машинæйы цурмæ бацыдтæн æмæ сывæллоны зæхмæ æруа- 
гътон. Йæхи нæуынæг скодта «москвичы» хицау, афтæмæй та 
дын поездæй чи рахызт, уыдоныл йæ цæст ма ахастаид: исчи 
мæм дзы æрбаздæхдзæн æви нæ? Машинæйы дуарыл рахæ- 
цыдтæн æмæ æхгæд разынди. Цыма мæ нырма ныр бафиппайд- 
та йæ хицау, уый хуызæн рудзынг æмбисы онг æруагъта: 
— Цы зæгъдзынæ? 
— Ардыгæй Зилгæмæ цас агурыс? ¦ 
— Аст сомы,— радта бустæхуыз дзуапп. 
Æвæццæгæн æм бæлццæттæй куы ничи баздæхт, уæд хи- 
нымæр смæсты, æнафонмæ дзæгъæлы фæлæууыдтæн, зæгъгæ. 
Фæлæ йæм æз куы фæзылдтæн, уæд куыннæ ахъуыды кодта- 
ид: «Ай та ма мын цы фæуыдзæн йæ сывæллонимæ ацы мит- 
фæлдзæгъдæны? » 
Фæзы цырæгъты цæсткъахгæ ирд рухсмæ миты гæлæбутæ 
цы сты, уымæй егъаудæрæй зыныц. 
— Цас, цас?— нæ баууæндыдтæн мæ хъустыл. 
— Дст сомы. Æви уæзхъус дæ? 
— Цавæр аст сомы у?! Æви мын фыццаг хатт цæуын 
æнхъæл дæ Зилгæмæ? Дыууæ сомы уыд æдзухдæр. А, æнафо- 
ны тыххæй æртæ сомы дæр фæуæд. Уæвгæ та, дыууæ хатты 
куы нæма фæзынаргъдæр, уымæй размæ таксометр ардыгæй 
Зидгæйы мæзджыты цурмæ дыууæ абазийы æмæ аст капеччы 
нымадта. Таксистæн сом куы раттаис, уæд æм фагæй фылдæр 
касти, ды та... 
— Кæддæр, дам, мæрдты бæстæйы сæрак дзабыртæ лæвар 
уыд алы æрбацæуæгæн дæр. 
213 

Ома, дзурай, ма дзурай, уæддæр мæн йеддæмæ æмгæрон 
ничи ис машинæджын. 
Мотор сындæггай гуывгуывгæнгæ кусы, рудзгуытæ рахид 
сты æмæ дзы машинæйы тæккæ фарсмæ бæрзонд цæджындзы 
фидаргонд цырагъы рухс тыххæйты хизы иннæрдæм. Цыма 
аскъæрынæввонг у æмæ йæ æз ныкъкъуылымпы кодтон, уыйау 
дыууæ къухæй рулыл хæцы, йæ ныхас былысчъил. 
Æ^цзынæгдæр æм бакастæн. Хъусджын худ ныхыл суанг æрфгуы- 
ты онг конд, бæзджын фæтæн рихитæ, къæсхуыр цæсгомыл 
уадулты стджытæ ныттынг сты; ахæм кæрæф уазал æдде дæр 
куы нæ у, уæд ма цымæ машинæйы мидæг та йæ балон къур- 
ткæйы æгънæджытæ суанг роцъойы онг бафтауын цæмæн 
бахъуыди, ноджы ма йæ æфцæггот дæр хæрдмæ фæлдæхт. 
— Æгæр зынаргъ у аст сомы. 
— Æмæ бензин, дæумæ гæсгæ, аслам у? Стæй ма дæ са- 
хатмæ æркæс, цымæ цафон у? Науæд фæндаджы бырынцъаг 
та? Æнхъæлыс, мæн ацафон тæргæ ракодтой мæ хæдзарæй? 
Нæ, мæ хур: алкæй дæр цæрын фæнды. 
— Уыцы кой мæм куы нæ ис мæнмæ. Æнхъæлыс, ацафон 
сывæллонимæ... 
Мæ ныхас кæронмæ нæ ахæццæ, мæхи фæурæдтон: «Ма 
кæн, дæхи цæсты ма æфтау, сывæллæттæ-йеддæ кæмæ ба- 
хъарой, ахæм нæу йæ бакаст». 
Машинæйы хицауы цæсгом цæстуынгæйæ фендæрхуызон: 
«Лæвар дæ куыннæ аласдзынæн дæ сывæллоны тыххæй — 
æнхъæлмæ кæс! Хæрзаг зæгъыс: сывæллоны йæ хъарм хуыс- 
сæны бануæрдыны бæсты йæ демæ куы ракæнай, уæд дын ра- 
калдзысты. Ахæм рæстæг йæ куыдзы дæр æддæмæ ничи 
ратæрдзæн, ай та мын йæ сывæллонæй мæ зæрдæ æртасын 
кæнынмæ хъавы». 
— Фондз сомы дын æгъгъæд уыдзæни. 
«Дзурай, ма дзурай,и уæддæр æз цы зæгъон, ууыл сразы 
уыдзынæ. фæстагмæ». Йæхæдæг цæстызулæй фæзмæ æрба- 
цæуæн хъахъхъæны: мыййаг дзы машинæ куы фæзына. 
— Аст сомы. 
— Аст сомы! Дæ Хуыцауæй уæд та фæтæрс. 
— Хуыцауæй мæ цы тæрсын кæныс, цы? Æнæ фынддæс 
сомæй хæрæг чи радта, æз ахæм Хуыцауы нæ зонын. Ничи 
йæм хъусы? Зынаргъ, дам, у аст сомы. Фæстæдæр æй фенат! 
Æдзух кæм, фæлæ цалдæр хатты аластон машинæйæ 
Лæппыны. Дыууæ-æртæ ныхасы скæн шофыримæ — æмæ ба- 
бад. Ныр нæ ныхас цæмæн ныддæргъвæтин, уый не ’мбары 
æмæ мын мæ къурткæйы фæдджи аиваз-аиваз кæны. 
— Хорз зоныс, уæллæй, фыдæлты æмбисæндтæ. Уæвгæ, 
æртæ килæйы сæгъы дзидза... 
Сæгъы дзидза мæ дзыхы кæцæй æрбабадт, уымæй дæр, цы 
214 

зæгъинаг уыдтæн, уымæн дæр ницы æмбæрстон, афтæмæй 
сывæллоны мæ хъæбысмæ фелвæстон æмæ æфсæнвæндаджы 
сæрты Зилгæйы ’рдæм кæуылты ахизгæ у, уыцырдæм фæраст 
дæн. Æниу мын аст сомы нæ, фæлæ аст мины куы фидид 
йæхæдæг нылласыны æдде, уæддæр нал бабадин йæ машинæйы. 
— Сæгъы дзидзайы кой та дзы цæмæн бахъуыд?— 
æфхæрдхуызæй ма хъæрæй радзырдта мæ фæдыл, æвæццæгæн 
мыл уæзхъусы гуырысхо фæцис æцæгдæр æмæ йæ машинæйы 
дуар байгом кодта. 
Фæлæ йæм æз фæстæмæ дæр нал фæкастæн æмæ уæд йæ 
дуар хъавгæ бахгæдта. 
Амонинаг мын сты, æви, ацы фæндæггæ — бирæ сыл фæцыдгæн 
фистæгæй. Куыд æнхъæл уыдтæн, уымæй дзæвгар рухсдæр разьга- 
ди бæстæ, станцæйы цырæгътæй куы адард стæм, уæд. 
Аст сомы, дам. Цастæ æхца сты, фæлæ ахæ.ммæ йæхицæй 
раппæлыны цæсгом дæр разындзæн, дысон иу æдылыйы адас- 
тон, зæгъгæ. Стæй нырма мæ къæхтæ мæхиуыл куы сты. 
Кæддæр, дам, Азиаты зæронд Гамбол Дзæуджыхъæумæ 
сæфтыд, йæ хъуыддæгтæ бакодта æмæ станцæмæ æрбацыд æмæ 
бафарста: «Кæд уыдзæн Беслæнмæ поезд?» — «Дыууæ сахаты 
фæстæ».— «Ау, æмæ мæ къæхтæ мæхиуыл куы сты, уæд дыу- 
уæ сахаты æнхъæлмæ кæсон?» Фистæгæй ралæвæрдта æмæ 
поезды разæй æрхæццæ. Уыйау æз дæр. Зæрдæйы дзæбæхæн 
дæр ныууай ардыгæй Зилгæмæ фистæгæй. Цастæ хæссинаг у 
Лæппын дæр; йæ заманы базармæ цы уæхсчыдзаг хастон 
фæткъуытæ уæймæ, уымæн дзы йе ’мбисы уæз дæр нæй. 
Ам дзæвгар уæлæнгайдæр у мит; кæд бынтон нæма банцад 
йæ уарынæй, уæддæр цалхыдзаг мæйы зиллакк арвы бæстас- 
тæу дзæбæх фæбæрæг мигъты æхсæн æмæ бæстæ ноджы 
фæрухсдæр. Рæвдзгомау куы ахæцон, уæд дæс сахатæй иу- 
фондз минуты фæстæдæр нæ кæрты дуарæй бахиздзыстæм; 
дзæгъæлы ма фесæфтон рæстæг уыцы стигъæгимæ. Æрмæст 
мын сывæллон мацæмæй стыхсæд. 
— Лæппын, фынæй дæ æви хъал? 
Ницы дзуапп радта. Йæ афон раджы у æмæ та афынæй: йæ 
сæр мæ рахиз уæхскыл, йæ къухæй мæ хъуырыл ныттыхсти. 
Беслæн фæсте аззади æмæ мæ кæддæры фйстæг цæуæнтыл араст 
дæн, сосайы фарсмæ дыууæ рæнхъæй сагъд бæлæсты æхсæнты. 
Фæндагыл искуы-иу стæм машинæ сивгъуыйы куы уæлæмæ, 
куы дæлæмæ, йæ фæдыл митздыхт къæдзил ласгæ. 
Куыддæр нæ дуарæй бахизæм, афтæ арт сæндзардзынæн. 
Рагуалдзæг, мит æххæстæй нæма сысты, афтæмæй бæлæстæм 
зилынмæ куы бавналæм, уæд дзы алы аз дæр æхсæдынæй уæ- 
лдай калинæгтæ дæр разыны. 
Бæлæстæ калыныл дæр, æвæдза, цас фæфыдæбон кодта 
Бабу. Цæхæрадоны алыварс акъаци æмæ сæгъысыкъа æрæй- 
215 

йæфтон, цæджындзтæн сæ æнгом ныссагъдæуыд сæ заманы 
æмæ уæлæрвтæм фæцыдысты кæрæдзийы сæрты кæсгæ. Су- 
джы мæгуыры рæстæджыты нæ уыдон фервæзын кодтой. Акъа- 
ци ногкалд хуылыдзæй дæр æмбисонд у судзынмæ, уæдæ 
сæгъысыкъайæн дæр домбай у йæ арт, æрмæст æй бахус хъæуы. 
Йæ акалын дæр æмæ йæ афадын дæр æмхуызон уæззау, уæл- 
дайдæр куы ныххус уа, уæд дзы цыфæнды цыргъ фæрæт дæр 
схъиугæ æмæ къæртхауд кæны. Бæлæстæ уæлдай æнгомдæр 
сагъд уыдысты хæдзары чъылдыммæ, Алыккаты ’рдыгæй, 
цæгатварсы, æмæ уырдыгæй цæхæрадонмæ аууон нæ лæвæрдтой. 
Æз бæлас калынтæн нæма уыдтæн, фæрæт хæрдмæ сисын уæвгæ 
дæр нæма фæрæзтон, Бабуйæн та уалдзæгæй фæззæгмæ фадат 
нæ уыди быдыры куыстæй, кæд-иу зымæгмæ рагацау æрцæттæ 
кодтаид суг, уæддæр; æндзарынафон-иу куы ралæууыд, æрмæст 
æй уæд равдæлдаид æнæбары; иу бæлас кæд къуырийы фаг 
суыдаид, уæд хорз. Æвæдза йын йæ фæрæты къупп айхъуыс- 
та Алыккаты зæронд Аслæнбег — æнæ рацæугæ йæм никуы 
фæци, бæлас кæронмæ акалын æй никуы бауагъта: «Æри-ма,* 
мæ къона, ахæм бæлæстæ фæлдахын сьщгоймаджы куыст нæу». 
Бындзарæй нæ калдта бæлас, фæлæ дзы цæджындзы 
бæрзæндæн куыд баззайа, афтæ. Уæззау хъыс-хъысимæ-иу куы 
афæлдæхти бæлас, уæд-иу фæрæт Бабумæ радта: «А, мæ къона, 
ныр ын йæ къалиутæ дæхæдæг дæр æрæхсæддзынæ. Мæнæ 
лæппу йе ’мбæлттймæ куы фæзына, уæд æй уыдон та хырхæй 
ныллыгтæ кæндзысты». 
Ныр сугхъуаг нал æййафæм, арт дæр цастæ кæнæм хæдза- 
ры; зымæгрн дзы æнæсцухæй куы нæ æндзарай, уæд раумæл 
вæййы къулæй, царæй, хуыссæнæй. Кæд дзы зымæг-зымæ- 
джы дæргъы йымадæй цалдæр хатты сæндзарæм, æндæр нæ, 
æмæ æхсæдæггаг-калæггаг суг иу азæй иннæмæ баззайы, ба- 
бирæ вæййы. Аликкæй æрхъуыдыдæр ничи у хæдзары мидæг; 
æндæр куыст ын куы нæ разына, уæд йæ фæллад суадзыны 
бæсты фæрæт æмæ иукъухыг хырхимæ рацæудзæн æмæ къалиу- 
тимæ архайынæй фæлмæцгæ дæр нæ кæны; алцыдæр ын бино- 
ныг: æндзарынæн бæзгæтæ хицæнæй, лыстæгдæртæ — 
хицæнæй, фадинæгтæ — фадгæ, афтæмæй сæ сугдоны самайы 
æмæ сæрды дæргъы дзæгæрхус ныввæййынц. Уый дæр æм фаг 
нæ кæсы æмæ цалынмæ хырхæйфадæнæй рагацау ха- 
уæдздзæгтæ æрласæм, уæдмæ нæ ныууадздзæн. Уагæр ма цæргæ 
исчй куы кæнид зымæг-зымæджы дæргъы хæдзары. Фæлæ 
бæрæггæнæг куы æруайай æмæ сугтæ.пецы дзыхмæ амадæй 
куы æрæййафай, уæд ма уымæй удæнцойдæр цы уа. Ноджы 
ма сæ сæрыл бæрзы цъары гæбæзтæ дæр — сæндзарынæн дæ 
нæдæр гæххæттимæ архайын бахъæудзæн, нæдæр фæтæгены 
тæф скалын; бæрзы цъарыл æрмæст спичкæ сдар æмæ уай- 
тагъд ссудзы. Хуымæллæггаг Буцци нын самадта пец суанг 
216 

хæсты размæ æмæ ауал азы фæстæ дæр паррвозæй уæлдай 
нæу, æрмæст дзы къуыригæйттæ куы нæ æрæййафы арт æмæ 
куы ныууазал вæййы, уæд райдианы иугыццыл ракалы фæздæг. 
æмæ сугæн йæ фæздæг дæр адджын у адæймагæн; дуар æмæ 
рудзынг иумæ байтындз æмæ уайтагъд федде вæййы. Никуы 
мын фæадджын æвзалыйы арт — æгæр сонт тæвд свæййы нæ 
ныллæгцар хæдзар. Уыимæ дын суджы арт — фæлмæн, рæвда- 
угæ; пецы гуыр-гуыр йæхæдæг бирæйы аргъ у. 
Раст цыма уыцы гуыргуыргæнгæ пецы фарсмæ дзæвгар 
фæбадтæн бæмбæджджын дарæсы, уыйау стæвд дæн æмæ къур- 
ткæйы цæппæртæ суагътон, Лæппыны хъарм комытæф мæ 
хъуырыл сæмбæлди. Нырма йын бæргæ адджын у амæн дæр 
Зилгæ, фæлæ куы рахъомыл уа, уæд та йæм цавæр зонд 
æрцæудзæн? Кæйдæртау ын хъарм пысунæ зынаргъдæр куы 
разына. Къуымы сыхы мæ алыварс хæдзæрттæ чи фæамадта 
йæ уд барæвдауыны бæсты, уыдон дæр æнхъæл кæцæй уыда- 
иккой, æмæ сын сæ байзæддаг сæ бынтæ ныууæй кæндзысты 
æмæ æнцондæр цард агурæг æцæгæлон рæттæм фæцæудзыс- 
ты. Æви рæстытæ фæдзуры Мурик: «Мах ма цыдæрты мæт 
кæнæм, фæлæ мæнæ нæ фæстæ чи ис, уыдоны æппындæр куы 
ницы хъæуы а дунейыл. Фæлтау бавдæлæм æмæ цалынмæ нæ 
бон исты амæлттæ у, уæдмæрагацау нæхæдæг нæхицæн фæйнæ 
цыппарыссæдз дуры, фæйнæ аслам цырты æмæ фæйнæ 
æфсæйнаг æмбонды æрæфснайæм кæрты фæскъуымы». 
Йæ фыррыстæй дзуры Мурик дæр, æндæр цы, зæрдæйæ 
кæм уыдзысты йæ ныхæстæ. Æниу, уæдæ, цы зæгъа йæ до- 
мбай хæдзардарæджы фæстæ? Бирæ цот дæр куыннæ — ссæдз, 
Дабегкайы загъдау,— фæлæ хæдзары мидæг Муричы хистæр 
фырт Валеричы хуызæн æрмæст иунæг куы уа, уæд фаг у. 
Æмæ дзы æхсæз æмæ ссæдзаздзыдæй, бинонтæ дæр ын нæма 
æрхаста, афтæмæй бавдæлон. Никуы йын ницы бахъуыди 
амонын, марадз, уæртæ уыцы куыст бакæнинаг у, зæгъгæ; бел 
æмæ рувæныл хæцынхъом куы фæци, уæдæй фæстæмæ 
йæхæдæг æххæссыд се ’ппæтыл дæр — цæхæрадон ныссадзынæй 
каркæн къуыртт сæвæрыны онг. Мæнæн дæр ма-иу мæ зæрдæ 
куы барухс, йæ рихиты бын мидбылхудгæ нæ дуарæй цал хат- 
ты æрбакаст, уал хатты. 
Тепловозыл куыста нартхоры комбинаты. Уыцы бон йæ 
æххуысгæнæгимæ комбинаты кæрты зылдысты сæ машинæмæ; 
бæгуы буц уыдысты сæхицæй:. нырма йæ хæрзæрæджы стар- 
дтой дзыхъыннæуæгæй далæ Уралæй; хъуамæ йыл уæлдай ры- 
джы мур дæр ма бада. Фæззыгон уыди хабар, фыццаг мит 
æруарыд æмæкæм фæхæцыд, кæм атад. Уалынмæселекторæй 
айхъуыстой Беслæны станцæйы диспетчеры удайст фæдис: 
«Уæхимæ кæсут иууылдæр -— тепловозтæй иуæн йæ уромæнтæ 
феуæгъд сты æмæ дзы ничи бады, афтæмæй комбинаты ’рдæм 
217 

уырдыджы стырындз; уæхи дзы хъахъхъæнут!» Валерикитæн 
сæ рад ахицæн æмæ сæ тæккæ дзаумæттæ ивгæйæ уыдысты. 
Валерик айтæ-уыйтæ нал фæкодта, æмæ бæгъæмвадæй, айдагъ 
цъындаты, рагæпп ласта миты рагъмæ; йе ’мбал та йæ дза- 
бырты йæ къæхтæ цалынмæ атъысс-атъысс кодта, уæдмæ сын 
хæддзу тепловоз уыцы цырынæй сæ машинæ сцæлхъ ласта, 
æмæ мидæгæй чи афæстиат, уый фæрсксаст, бæхбæттæнсаст 
фæци. Мæ хъæбул амондджын ирвæзт акодта, зæгъгæ, Хуы- 
цауы номыл æртæ чъирийы ныббарста Мурик æмæ сæ 
сыхбæстæ къабæзтимæ иумæ хæстæгдæр хуыцаубоны скуыв- 
той, Хуыцауы ном ссардтой, Уастырджийыл æмæ зæд, дуагæй 
кæй зыдтой — се ’ппæтыл бафæдзæхстой Валеричы. 
Суанг уалдзæгмæ дæр нал срæвдз сæ тепловоз. Валерик æй 
куы бонцухæй, куы та алы бон бæрæг кодта. Уыцы мартъийы 
бон дæр та нæ фæлæууыд йæ зæрдæ. Фæстæмæ куыд рацæй- 
цыд хæдзармæ — рæвдздæр куы ныххæццæ уаид: машинæй- 
ыдзаг агуыридур кæрты дуармæ рæдзæгъдæй лæууы знонæй 
нырмæ æмæ бабиноныггæнинаг у,— афтæ зонгæ зилгæйаг 
æнтыдласæгыл бамбæлд æмæ йæ фарсмæ бабадти: тагъддæр 
ныххæццæ уыдзæн, науæд комбинатæй Беслæнмæ иу автобусмæ 
æнхъæлмæ кæс, Беслæнæй Зилгæмæ та — иннæмæ. Зилгæмæ 
сæ бирæ бæргæ нал хъуыди, фæлæ хъæуы сæрмæ куыд 
æрхæццæ сты, афтæ сæ уыцы тæхгæ-тæхын уæззау Краз 
фæрсырдыгæй сцæлхъ ласта — артаг æвгæнæнæй рацæйцыд. 
Бæргæ ма сыстадысты Беслæны æмæ Дзæуджыхъæуы амæй- 
ай дæсныдæр дохтыртæ. Æртæ боны ма фæцарди. Муричы йын 
йæ уæлхъусмæ нал бауагътой, æрмæст Хасанбеджы. Уæддæр 
сæ цæрæнбон бирæ дохтыртæн: судзинтæ йын фæкодтой æмæ 
йын йæ рис бамбарын нæ бауагътой. Иуахæмы æрчъицыдта, 
царыл, палатæйы къултыл йæ цæст ахаста, Хасанбегмæ скас- 
ти, мидбылты дæр ма йæм бахудт æмæ къæмдзæстыгхуызæй 
бафарста. «Цы кодтон, цы?» Æй, мæгуыр, цæй мæгуыр дæ, 
уæдæ, фыдыфсымæр дæр, йе ’фсымæры хъæбул, йæ ныгæнæг, 
æдзардæй ныгæнинаг кæмæн разыны. Уæддæр ма йæ мадæн 
уыцы хатыр уыди Хуыцауæй, æмæ Валеричы разæй аивгъуыд- 
та. 
Æртæйы баныгæдта Мурик æртæ азмæ, æмæ дзы æртык- 
кагæй — Валерикæй — уæззаудæр, астæустæгсæттæн цæф нæ 
разынди. Цæй тыххæй, цымæ, ахæм цæфтæ баййæфта Хуыца- 
уæй, фысы комæй хал куы никуы раласта цард-цæрæнбон, 
уæд? 
Рагæй-æрæгмæ дæр фыццаг автобусы, æвдæм æрдæгыл, 
араст вæййы Мурик йæ куыстмæ; сæрд ма гъа, фæлæ зымæгон 
— бынтон сæудары. Цыппар азы размæ, тъæнджы мæйы 
кæронмæ хæстæг дæр та йæ бинойнаг Римæ йæхицæй раздæр 
рабадти, хæринаг ахъарммæ уæларт æрæвæрдта, йæхæдæг 
218 

хъугæн доны къæртаимæ куыд рацæйцыд, афтæ къæсæрыл 
æрхауд æмæ уыйадыл ахицæн. Мурик та йæ тæккæ хихсгæйæ 
уыди. Бæргæ ма йæм фæлæбурдта, бæргæ ма йæ йæ хъæбысы 
фелвæста æмæ йæ сынтæгмæ бадавта. Бæргæ ма рагæпп ласта 
хуыссæнæй йæ зæронд æфсин Нади æмæ йæ ныууыгъта, бæргæ 
нырдиаг кодта: «Цы кодтай, Римæ?! Цы мын кусыс, Римæ?!» 
Бæргæ ма ныххоста Мурик уыцафон Малхъарты кæрты дуар: 
«Бабын мæ хæдзар! Мæ хæдзар бабын!» Бæргæ ма йæм удаистæй 
разгъордтой Малхъартæ лæгæй, усæй: «Цы кодтай, Мурик? 
Цы ’рцыдис? Нади исты кодта?» — «Бабын мæ хæдзар!» Æндæр 
ницуал зæгъынмæ арæхсти Мурик, æмæ уыцы удаистæй йæ 
фæдыл бæргæ атындзыдтой. Фæлæ «бæргæйæ» исты куы уаид, 
уæд бæргæ... «Куыннæ аскъуыди мæ зæрдæ, Альбинæмæ куы 
бакастæн, уæд: йæ мады хъæбысы аныгъуылд, йæ цонг ын йæ 
хъуырыл æрбавæрдта æмæ йыл ныттыхсти, ныддæвдæг, æмæ 
нын, цал уыдыстæм, уалæй ратонын нæ куымдта; кæугæ дæр 
нæ, цъæхахст дæр, æрмæст ыл ризæг бахæцыд. Мад æруазал, 
уæддæр æй нæма бамбæрста чызг»,— дзырдта фæстæдæр Дзан- 
дарон. 
Хуыцау йæ дæсны, йæ амондагурæй уындджын æмæ 
кондджын Мурик тæккæ ныллæгдæр æмæ тæнтъихæгдæр цы 
чызгыл бамбæлди, уый цæмæн равзæрста. Йæ риуыгуыдырмæ 
дæр нæ хæццæ кодта, цæй риуыгуыдыр!— йæ ронбастæй чы- 
сыл уæлдæр. Фыццаг хатт сыл чи фембæлдаид, уыдоны кой 
нал кæнын, фæлæ сæ иумæ лæугæ кæнæ фæцæйцæугæ алы бон 
чи уыдта, уыдонæн дæр худæджы хос уыдысты. Бынтон сидзæр 
чызг. Æмæ цæй диссаджы бинойнаг разынди: фæлмæн, 
хæдæфсарм, хæрзæфснайд, цингæнаг, къæбæрдæттон, æнæмаст. 
— Дæ бындур макуы ныззила: зæххæй уылынг йеддæмæ. 
куы нæ ссыди хæрдмæ, уæд ын хъуыдыгонд цы нæу æмæ цæ- 
уыл не ’ххæссы, ахæм куыд ницы баззад дунейыл. Тæхуды, 
тæхуды, иу ахæм дæр кæй хæдзары къæсæрæй æрбахизы,— 
тæхуды йæм кодтой æгас хъæубæсты æфсинтæ. 
Фæцæстдзыд æй кодтой, æвæццæгæн; æгæр дæр ма ныз- 
зылди Муричы бындур. 
Римæйæн йе стырдæр маст — йæ мой искæцæй ноз- 
тджынæй, уæлдайдæр та æмбæлттимæ, куы фæзына, уæд ууыл; 
нозтхъуаг сæ ничи у, уæддæр ма сæ мидæмæ ласдзæн; æнæуи 
дæр хъæрæй дзураг, нозтджынæй та йæ хъæлæс суанг фаллаг 
сыхтæм араудзæн. Уайтагъд Римæ йæ уæлхъус фæзыны, 
фырæфсæрмæй йæ сæр хæрдмæ нал сисы, афтæмæй лæджы 
къабазыл рахæц-рахæц райдайы. Къæдзæхыйас Мурик куы 
ныббыцæу уа, уæд æй дыууæ ифтыгъд галы дæр йæ бынатæй 
фенкъуысын куы нæ бафæраздзысты, уæд ыл ай мæлдзыджы 
хуызæн куыд ныддæвдæг æмæ ахæц-ахæц кæны, уый йын стыр 
худæджы хос у; басур вæййы, барæй цудын байдайы æмæ ус 
219 

дæр йæ удæй бацæуы: «Цæй-ма, рацу мидæмæ, адæмы дæхимæ 
мауал кæсын кæн».— «Æх-ха-ха!» — хъæлæсыдзагæй худы, 
нозтджын цас нæу, уыйас барæй цудын байдайы Мурик. «Цæй- 
ма, мæнæ цы ис!» — фырæфсæрмæй ныртæккæ зæххы скъуы- 
ды ныххаудзæн Римæ, райваз-райваз ын кæны йæ цонг. «Омæ 
мæ акæн, акæн, нæ йæ уыныс — къахыл нал лæууын».— 
«Мæнæ цы и, мæнæ» —. æмæ та йæ айвазы. «Æх-ха-ха!» — 
«Цæй-ма, худинаг у! Гъер-ма дæхимæ æркæс, де ’мбæлттæй 
исчи дæ хуызон у?» Худæджы хос махæн дæр, æмæ йын уæдмæ 
исчи æнæ фæтæригъæдгæнгæ нæ фæуыдзæн: «Гъер цæуыл дæ 
хъуырмæ сдæ, Римæ? Махæй уæлдай нозтджындæр куы нæ у. 
Нæма сахуыр дæ йæ хъæрæй худт æмæ ныхасыл?» «Омæ, æз 
дæр уый зæгъæг дæн: махоны худын æмæ ныхас йеддæмæ ма 
искæй уынæр хъуысы æндæр сыхмæ?» Фырыхъулы хуызæн 
дыууæ лæппуйы йын ныййардта фæд-фæдыл, стæй ма сæм аст 
азы фæстæ иу цъæх чызг дæр бафтыдта, афтæмæй сæ æнахъо- 
мæй фæуагъта, йæхæдæг та æцæг дунемæ фæфардæг. 
Римæйы фæстæ æрхауд Нади — фондз æнахъом сидзæры 
кæй æвджид баззади æмæ цалдæр æххормаг дуджы кæуыл нæ 
фæтых сты, уыцы домбай Нади. Фæцудыдта, йæхимæ 
æрыхъуыста; йæ уæздан æмæ фæлмæны кой Зилгæйæ дарддæр 
кæмæн айхъуыст, йæ уыцы гыццыл чындзыл, йе ’намонд 
хъæбулыл, йæ сидзæр цоты цотыл сусæг-æргом æрдиагæй æмæ 
катайæ йæхи бахордта, батади, цæстуынгæйæ баруади. 
Тъæнджы мæйæ нартхортонæнтæм йеддæмæ нал сфаг. 
Фæззыгон хъæрмтты йæ Хасанбег, йæ хистæр фырт, йæхимæ 
аласта Беслæнмæ дыууæ-æртæ боны æмгъуыдæй; йæхи на- 
йынмæ-иу уырдæм цыд Нади; лæппуйæн йæ абана йæ хæдза- 
ры мидæг — бæгуы удæнцой. Цæхæрадонæй кæртмæ куыд 
æрбацæйцыд, афтæ дурæй астæрд къахвæндагыл æрхауд æмæ 
йæ уд систа. Цæй æрæгмæ зыны, зæгъгæ, йæм чындз чъыл- 
дыммæ акаст æмæ цъæхахстгæнгæ фæстæмæ фæзылд. Уыцы 
уæззау сылгоймаджы иунæгæй куыд сфæрæзта æмæ йæ 
сынтæгмæ.куыд æнцонæй бахаста, уый абон дæр ма диссаг 
кæсы Хасанбегæн йæхимæ. 
Æй, Мурик, Мурик, уыцы фыдæвзарæнтæ дæм кæцæй кас- 
тысты, айдагъ Шарикы тыххæй дæр дын хатыр куы æмбæлди. 
Æхсæв-бонмæ фæхоста зæхх фароны хурхæтæны фыдкъæ- 
вдатæй иу. Райсомæй хур бæргæ ракаст, фæлæ нырма кæд æмæ 
кæд сбæздзæн цæхæрадон рувынмæ, кæд абон уæвгæ дæр 
сбæзза, уæд. Малтæ-култæй лæууынц уынгтæ, акъах- 
дзæфгæнæн никæуылты ис. Автобусæй æрхызтæн, хуыз- 
дæрæнхъæлæй фаллаг уынгты ацыдтæн æмæ уым та бынтон 
бæллæх: æнæуи ма кæд зæххы ахъарын бафæрæзта, уæд ам 
куыд рауарыд, афтæмæй баззад хуырастæрд фæндагыл. Хуы- 
растæрд, зæгъгæ, йæ машинæтæ æмæ трактортæ раджы 
220 

къуыпп-дзыхъ ныххостой. Цалдæр къахдзæфы фæстæ рог- 
хъус дзабыртæн сæ уæлфæдты хуынчъытæй ныхъхъардта 
цъыфæмхæццæ дон, уæддæр ма хъавгæ цæуын, цыма исты 
уæлдай у, уыйау. Ныр бынтон бæллæх Моргуатæй Алыккаты 
æхсæн дæлбылы ахизын уыдзæн. Æз æй не ’рæййæфтон, фæлæ 
йæ заманы ауылты калди Хуымæллæджы дон, æрдыны 
къæлæтау зылди мæзджыты дæлæты, скъолайы алыварс. Стæй 
ног фæд алæгæрста комкоммæ, ныртæкк^ кæм кæлы, ууыл- 
ты. Зæронд донвæды та ма бирæ азты гуырыди суадæттæ æмæ 
стыр донмæ хæлхæлгæнгæ згъордтой Моргуатæй Алыккаты 
цæхæрадæтты æхсæн. Алыккатæ сæ хæдзар раджы ауæй код- 
той, уæддæр ном баззад: Алыккаты дæлбыл, Алыккаты чъыл- 
дыммæ мал; хæдзары ног хицæуттæй йыл никæй ном сбадти. 
Фæндаджы астæуæй каурæбынмæ бахызтæн.Кау, зæгъгæ, 
телбыд. Ам хурварс у æмæ чысыл сурдæрæй зыны. Телбыды 
æдде фос ницы хал бауагътой скæсын, мидæгæй та дзы рæбын- 
ты-рæбынты астæумæ ссыд тарцъæх бæзджын пысыра. Дæлæ 
уый та циу? Бурбын мæллæг куыдз телбыды мидæмæ бахизы- 
ныл хъуырдухæн кæны. Æмæ куыд йæ зæрды ис, цымæ, кар- 
чы цъиу дзы куы нæ бабырдзæн, уæд? Йæ тæккæ цурмæ 
æрхæццæ дæн, уæддæр мæм кæсгæ дæр нæ ракодта. Шарик ма 
уæд? Æмæ фаллаг уынгæй ардæм куыд æрбахæццæ уыдаид, 
уынгæ дæр æмæ хъусгæ дæр куы нæ кæны. 
— Шарик! 
Йæ фæлтæрæнтæ нæ ныууагъта, телбыды рæбын зæххы 
фæцæв-фæцæв кæны йæ мукъу. 
— Шарик!— сдзырдтон æм хъæрдæрæй. 
Йæ хъуырдухæн фæуагъта, сæрыл схæцыд æмæ бахъуыр- 
хъуыр кодта, цыма йын ме сдзырд хъыг уыдис, уыйау. Йæ 
разы æрлæууыдтæн. Нæ мæ уыны, уый бæрæг у. Фæстæмæ та 
йæ к^ыстмæ бавнæлдта. 
«Йæ мæлæт базыдта, мæгуырæг,— февзæрди мæ сæры.— 
Уæд, дам, хæдзарæй дарддæр айсы йæхи. Кæд, мыййаг, доны- 
былмæ йæ зæрды ис. Доны йæхи баппарынмæ? Цæмæн, цæмæн 
— æнæ баппаргæ дæр дзы фаг ис пыхсбынтæ, къардиуы 
рæбынтæ æмæ фæсвæд къуымтæ». 
Хъуырдухæнгæнгæ йæ ныууагътон æмæ мæ фæндаг адар- 
дтон. $’ 
Уый у, æндæр ничи, Муричы Шарик. Бæлвырддæрæй та 
Муричы æмкъул сыхæгты Шарик. Сæхæдæг горæтмæ аЛыгъ- 
дысты, куыдз та хæдзары баззади. Раджы заманты-иу адæй- 
маг йæ цæрæнуатæй куы сыстади æмæ-иу йæ исбон уæрдоны 
амадæй æндæр ранмæ куы фæцæйлыгъд, уæд-иу йæ куыдз дæр 
йемæ фæраст, йæ хицауыл йæ зæрдæ нæ ивта. Уый раджы. 
Ныр та машинæйы бавгæны алчи йæ бынтæ æмæ сæ афтæмæй 
аласы; кæцы куыдзы бон бауыдзæн машинæйы фæдыл 
221 

згъорын? Кæд йæ зæрдæйы хорзæхыл фæуа, уæд гуыффæйы 
къуымы йæ куыдзæн дæр разындзæн бынат. Фæлæ кæдæм 
хъуамæ Агуыбе фæластаид æстæм уæладзыгмæ Шаричы; горæ- 
таг хъал адæм сæ уаты буцæн кæй дарынц, уыдонæй дæр ма 
куы уыдаид. Куыннæ стæй! Мæнæ нæхимæ хуымæтæджы 
хъæуккаг æнæфенд; йæ хъуыддаг æй кæм æртæра, уым 
фæскъуыммæ кæнæ айсдзæн йæхи, кæнæ нæ. Уæдæ йæм фæстаг 
къахыл схæцын та кæмфæнды дæр нымады нæу. Баззади, уæдæ 
цы. Хæдзары хицæуттæ æдылы не сты мæнау дыууæрдæм 
кæнынмæ: кæд къуыри иу хатт æрæфтой æмбойны цыдæй 
цæхæрадоны куыстыты афон, уæд хорз. Фæззæгæй уалдзæгмæ 
та сæ мæй иу хатт кæнæ фендзынæ, кæнæ нæ. Ныр æнæхъæн 
аст азы дæргъы. Тæригъæд зæгъын не ’мбæлы — æнæ хуынæй 
никуы æрцыдысты Шарикмæ. Бæргæ, адæймаджы бæрц куы 
ахсид йæ сæр æмæ йæ хойрагыл фæстæдæрмæ куы ауæрдид: 
къуыриваг ын-иу суаид. Ноджы ма дзы дзæгъæл куыйтæн дæр 
— æнæбары хай. 
Автобусæй чи æрхизы нæ сыхæй, уыдонæн сæ фæндаг уын- 
гты нæу, фæлæ скъолайы кæртыты æмæ зæронд донвæды 
рæбынты — афтæ цыбырдæр у. Фæндагыл цæуджытæй фылдæр 
цы ис, фæлæ сæ никæмæ йæ хъус дары Шарик; сæр æй куы 
бахъуыди, се ’ппæтмæ куы дара, уæд. Гъе, æрмæст автобусæй 
чи рахизы, уыдоны бæлвырд базоны, уынгмæ нæма æрхæццæ 
вæййынц, афтæ. Зонгæ та сæ скъолайы быруйы æфсæн дуары 
хъинцъæй бакæны. Æмæ уæд йæ размæ суанг дæлбылмæ разгъо- 
рдзæн, хъустæ æмæ къæдзил ныттынг вæййынц. Кæд 
æцæгæлон разына, уæд ыл æнæбары цалдæр хæппы скæндзæн 
дардмæ, ома, фæфыдæнхъæл дæн; кæд сыхбæстæй исчи уа, 
уæд куыдзмæ рæвдаугæ сдзурдзæн: «Шарик, Шарик, никæцæй 
зынынц дæ хицæуттæ уымæй уæлдай?» — æмæ куыдз 
æрлæудзæн, кæдзил дыууæрдæм сцырын вæййы; а, æвæдза, 
хиуæттæ сты, уæд та сæ къæхты бын атулдзæн фæсонты нуæ- 
рттыл æмæ сæ размæ асанчъех нал фæуадзы. Афтæ, мæгуырæг, 
æнхъæлмæгæсгæ ивгъуыйынц йæ бонтæ. 
Мæхи куы хъуыды кæнын, уæдæй фæстæмæ Муриккатæ 
сæхæдæг никуы дардтой куыдз, ома, дам, сыхæгтæ афтæ куы 
банхъæлой, исчи сæм сонтæй бауайыны тæссæй йæ дарынц. 
Ныр сæм Шарик йæ тæригъæддаг фæкæсинаг зæронд æрхаста 
æмæ йыл сæхи нæ атигъ кодтой, хойрагхъуаг æй никуы ныу- 
уагътой. Стыр диссаг касти Муричы бинонтæм: æдзæрæг хæдза- 
рыл йæ зæрдæ куыд нæ сивы; йæ хæрд-йæ нозт махмæ у бон- 
изæрмæ, æхсæв та сæхимæ афардæг вæййы æмæ сæхи кæртæй 
хъуысы суанг бонивайæнтæм йæ хæпп-хæпп. Гъе, æрмæст 
фæстаг дыууæ азы, бынтон куы æрхæлддзаг, уæд æрбынатон 
æхсæвæй-бонæй Мурикмæ; скъолайы æфсæн дуары хъинцъ 
дæр нал хъусы, згъоргæ дæр никæйуал размæ кæны. Цæй 
222 

згъорынтæ æмæ цæй æндæр: йæ хæринаджы къусы йын ца- 
лынмæ йæ мукъутæ нытътъыссай, уæдмæ йæ уынгæ дæр куы 
нал кæны йæ тæккæ фындзы бын. 
Кæдыккон æмæ кæдыккон у: уæртæ Ахбердæн йæ чызг 
ныр чындздзон куы у, афтæмæй йæ чындзæхсæвы рæстæг сыл 
куыйты къæдзилы бынмæ смудынхъом къæбыла уыди. Зымæ- 
гон æрæййæфта чындзæхсæв — уазал ницы уыйас уазал, фæлæ 
мит арфгомау æрæвæрдта. Мырза — хистæр æфсин, мах 
цалдæрæй — фынгæвæрджытæ. Зымæгон скæс-ныккæс бон 
æрталынг, уæддæр чындзхæсджытæ зынæг нæма ис, фæлæ 
бадты адæм дзæбæх бахъæлдзæг сты мидæгæй: иуæй — арахъ 
нывыл, иннæмæй та йæ — хъармæй дæр ма куы уыдаид — 
тæвдæй домдтой, æмæ гæлæбутæ куыннæ стахтаиккой. 
Нæхæдæг дæр уазалы æдде сыдæй кæм мардтаиккам нæхи 
сарагонд æнарт къæбицы. Нæ фарсыл хæцын дæр нын æй кæм 
уагътой; минутæй-минутмæ куы иу æрбакæсдзæн дуарæй, куы 
— иннæ: 
— Уæртæ уырдæм фынг... 
— Уæртæ уырдæм арахъ... 
— Уæртæ хуыны тæбæгъæн хай... 
Хъонтхорайы баст æмæ джедджыны баст кæцæйдæр ра- 
хаста Мырза, сæ рыгтæ сын æрцагъта, йæ дзыппæй цалдæр 
дæргъæццон сырх цывзыйы систа: 
— Адон стыр аджы никæцæй разындысты. Фæлтау басæй 
арахъуадзæн агмæ равгæнæм æмæ сæ уым ныппардзыстæм. 
Кусартфыцæн аджы фарсмæ миты рагъыл къаддæр 
æрæвæрдтам, Мырза дзы цывзы дыгай дихтæй æмæ 
кæрдæджытæ ныппæрста, басæн йæ арфытæй — сой дзы 
къаддæр куыд бахауа, афтæ — æвгæнын байдыдтам. 
— Гъеныр сæ ад ахъарын бауадзæм иугыццыл æмæ йæ 
тæккæ ахъаззагæй уыдзæни. 
Нæхæдæг къæбицы ’рдæм нæхи айстам. Нæма бахæццæ 
стæм, афтæмæй фæскъуымæй иу къæбыла фæзынди. Уæдæй 
нырмæ дæр къæбицы дуармæ куы иу куыдз æрбауайы, куы 
иннæ: кæм дзы æрдæгæхсыд стæг ратæхы дуарæй, кæм та — 
уæлибæхы къæрис. Ныр куыйты æнахъомдæр, бас кæдæм рав- 
гæдтам, уыцы аджы фарсмæ дæлгоммæ фæлдæхт асыккыл 
алæууыд, агмæ фыртæвдæй бавналæнтæ нæй, уый бамбæрста 
æмæ фырадæргæй галиу фæстаг къахыл уæлиау схæцыд æмæ 
аджы фарсыл банысан кодта: «Мæ хай у, мачи йæм фæны- 
хилæд; куы æруазал уа, уæд æм фæзындзынæн». 
Раст æм уыцы тæккæ уысмыл Мырза фæкомкоммæ æмæ 
худæгæй бакъæцæл: 
— Ха-ха-ха! Уæд та ма дын дæ цæмæйцæратæ ацарыдта 
фыцгæ аг. Æддæмæ, дæ быныкъусгыл!— йæхæдæг зæххæй исты 
цæвæнгарз исæгау æргуыбыр кодта. 
223 

Къæбылайы цæгздыхт къæдзил бынмæ æрхауд æмæ 
æхгæдæфсæрæй фындзыбьщ хъуырхъуыргæнгæ — цыма 
йæхæдæг не ’рбацыд кæйдæр кæртмæ, фæлæ мах баййæфта йæ 
хицауы кæрты хæддзуйæ æмæ къулыл мизгæ, уыйау кауы 
бынты йæ æрбахизæн хуынкъмæ дæрдты æрзилгæ атындзыд- 
та; цæстызулæй нæм йæ хъус дары: искæй къухы цæвæнгарз 
— дур кæнæ суджы лыггаг—зыны? 
— Ей, цы йыл хъæртæ кæнут, цы?— къæбицы дуарæй ра- 
касти Мурик.-1- Шарик, Шарик, рауай ардæм! 
-1- Кæй æнæгъдау куыдз у, кæй?!— уыцы мæстыхуызæй 
йæ афарста Мырза. 
Цыма куыйты мизынцъагæй исты хъауджы ис æмæ ны- 
выл адæймаг куы разына йæ хицау, уæд ма бас хуыппытæн 
сбæздзæн, науæд æй йæ æнæджелбетт хицау сардыдта ахæм 
æнаккаг митыл, уыйау. 
— Мæ сыхæгты Шарик у, æндæр кæй,— дзуапп ын радта 
Мурик. 
— Æмæ галиууæг у? 
— Цы, цы?— нæ йæ бамбæрста Мурик. 
— Ды йæ нæ федтай, фæлæ йæ рахиз къахыл схæцыд, 
афтæмæй бамызта агыл. Уæд дæм уый раст кæсы? Куыдз 
къодахмæ бацæуа, дурмæ бацæуа, науæд къулмæ æмæ йæ ра- 
хиз къах схъил кæнынмæ кæд хуыздæр фæарæхсы, уæддæр 
йæ мидбынат æрзилы æмæ галиу къахыл схæцы. Сымахæн та 
цыдæр галиууæг у. 
— Æх-ха-ха!— зæрдиагæй ныххудти Мурик æмæ къæбицмæ 
бахызт. 
— Цæуæм, бадты адæммæ бакæсæм, сæ фынджы æууæлтæ 
сын фенæм,—хæдзары ’рдæм фæраст Мырза. 
Уыцы æнуд тæф цæсгом ныццавта, чи кæцы у, уымæн рав- 
зарæн нал ис тамакойы бæзджын фæздæгæй, хъæлæба, дзолгъо. 
— Мидæмæ! Мидæмæ! 
— Æфсинтæн æмбæлæггæгтæ! 
Нуазæнтæ райстам æмæ бадты адæм зына-нæзына фæса- 
бырдæр сты. 
— Цæй, куыд у уæ фынджы уаг?— йæ цæст ахаста Мырза. 
— Хорз у алцыдæр! 
— Уæллæй, цармæ нæ скæсын кодтат! 
— Йæ басæй ма дзы куы уаид, йæ басæй! 
— Басы кой дзы нал ис. 
— Ау, донбеттыртæ стут, Куыд дзы нал ис? 
— Ис, фæлæ нал бæззы — куыдз дзы фæмызта. 
— Ха-ха-ха! Ныхæстæ дæм цæуы! Куыд хъуамæ фæмиза 
куыдз фыцгæ аджы? 
— Ха-ха-ха! Æй, дæ бындар фæуай, Мырза! Нæ, фæлæ йæ 
дæ цæст нæ уарзы — уæхицæн ыл ауæрдыс. 
224 

— Рахæсс-ма дзы литруат, кæд дзы мизгæ нæ, фæлæ бадгæ 
ныккодта, уæддæр. 
Кæс-ма, дæ хорзæхæй, кæдыккон Шарик у! Æмæ ма куыд 
кæна хъусгæ дæр æмæ уынгæ дæр. Æмæ мæнæ ныр йæ адзал 
фæхæссы, Тамарæйы цæхæрадоны фæскъуыммæ уа æви дон-’ 
былы байбынмæ. Тæригъæд бæргæ дæ, Шарик, фæлæ дын цы 
мæ бон у? Дæу ацы тæригъæддагæй феныны бæсты фæлтау 
цыфæнды лæхъиры дæр куы балæгæрстаин нæхи уынгты. 
Хур арвы астæумæ схæццæ æмæ аууонæй æддæмæ ракæсын 
нал уадзы, йæ судзаг тынтæй цæстытæ къахы. Куы æрцыдтæн, 
уæдæй нырмæ мæстæймæлгæ фæзылдтæн хуымгæрæтты: ныр- 
ма къуырийы размæ барывтон нартхор, афтæмæй йæ хæмпæл 
йæ сæрты акасти. Фæлæ марадз æмæ уыцы лæхъиры бавзар бал- 
æгæрдын: уæззау годзатæй хæцы дзабыры бынтыл чъиузæхх: 
рувæнæй нæ — уырзæй дæр нæй бавналæн. Цæй, мæстæй 
тъæппытæ хауыны бæсты уал мæхи æруадзон иу-дыууæ саха- 
ты, кæд уæдмæ зæхх асур уаид ацы дудгæ хурмæ. Сарайы хъæдын 
сынтæгыл зæронд сгæллад хъæццул æрытыдтон. 
Мæлæты дзæбæх æрцæйфынæй кодтон, фæлæ мæ хъустыл 
ауад: 
— Шарик! Шарик! Цæц-ма, цы кæныс? 
Альбинæйы кæуынхъæлæс. 
— Шарик! Цæй-ма, нæхймæ цом, Шарик! 
Уыцы лæгъстæхуызæй, хъæрæй. Цæмæн уа — Хуыцау йæ 
зонæг — æнæхъæн сыхы æмхуызон хъæрæй дзураг Надийы 
цот йеддæмæ ничи рахаста; цот нæ, фæлæ суанг цоты цот дæр; 
хъусыс мæнæ амæ дæр: 
— Шарик, Шарик, цæй-ма, цы кæныс? 
Скæуынæввонг, бустæхуыз. 
Цæй фынæй æмæ цæй æндæр. Рабадтæн æмæ уынгмæ ра- 
цыдтæн. Сарайы тигъæй акастæн. 
. . Рамазан йæ кæртæй къæвдайы донуадзæн фæд кæм ра- 
къахта, раст уыцы тæккæ ран хъуырдухæйнаг зилахар кæны 
Шарик, цыма æнæзынгæ къæбæлмæ æнæзынгæ æндахæй фи- 
даргонд у, уый хуызæн. Йæ уæлхъус йæ къухы алюмин 
къусимæ скатай Альбинæ; фынддæс азы йеддæмæ йыл нæма 
цæуы, афтæмæй йæм хæрдмæ кæсын хъæуы, йæ фыды фей- 
йафы дæргъмæ. 
— Шарик, уæд та хæргæ бакæн. 
Куыдз куыд зилахар кæны, афтæ йын куы иуырдыгæй, 
куы иннæрдыгæй йæ размæ фæцаразы къус. Цæй хæргæ æмæ 
цæй æндæр, æрмæст æнæнцой зилдух; куы йæ фæстæгтæ фæды- 
дагъ вæййынц æмæ цъыфы ныллæсы æмæ дзы уæззау схæц- 
схæцы фæстæ тыхамæлттæй схилы, куы та йæ цыппар къахы 
дæр иумæ фæсайынц æмæ йæ гуыбыныцъарыл æрхауы æмæ 
афтæмæй размæ хилыны фæлтæрæнтæ кæны; иу уысм æнцой 
8 Азабæлас 
225 

нæ зоны, йæ хъиу-хъиу куы уыцы мынæгæй цæуы, куы та 
уыцы тæригъæддаг цъæхснагæй хъусты йннæрдæм ахизы, сæр 
уæлиау сисы, йæ рыст Хуыцауæн хъастгæнæгау. 
’— Шарик, Шарик, цæй-ма, цы кæныс? 
Нæ мæ уыны, куыдзæй йæ цæст æппындæр нæ исы, æмæ 
йæм куы сдзырдтон, уæд фæстъæлфыд. 
— Ныууадз æй, Альбинæ, ницуал æй хъæуы: мæлгæ кæны. 
Æз æй абон райсомæй Моргуаты цæхæрадоны рæбын куы фе- 
дтон, уæд ма фæстæмæ цæй хорз ссардта фæндаг? 
— И? 
Кæуынхъæлæсæй. Джихæй мæм кæсы, бæрæг у: цы загъ- 
тон, уый нæ бамбæрста. 
— Ныууадз æй, зæгъын. 
— Æмæ тæригъæд нæу?— Къус зæххыл æрæвæрдта, 
йæхæдæг куыдзмæ æрæвналынæввонг æргуыбыр кодта. 
— Ма кæ, ма йæм бавнал. Йæ рыстæй йæхи дæр не ’мбары 
æмæ дын дæ къухтæм фæлæбурдзæн. 
Сæмраст æмæ иу къахдзæф æддæдæр алæууыд; цыма 
фæлæбурынæй æрмæст йæ къухтæн у тас, уыйау сæ йæ чъыл- 
дыммæ амбæхста. 
Уæдмæ Мурик сæ дуарæй ракаст йæ къухтæ йæ хæдоны 
фæдджийæ сæрфгæ; æвæццæгæн, лыстæг хуымтимæ архайдта 
æмæ сæ дуарæй рахизыны размæ донæй æрæнхъæвзта. 
— Цы кæны, цы?— сдзырдта Альбинæмæ. 
¦:— Мæ-гъа, мæнæ хæрын нал комы. 
«Мæлы» зæгъынмæ йе ’взаг нæ тасы. 
Сындæггай сæ цурмæ æрцыд Мурик æмæ Альбинæйы 
фарсмæ æрлæууыд: 
— Шарик, Шарик. 
Фæлмæн, рæвдаугæ хъæлæс, сывæллонимæ дзурæгау. 
Нæ йæ хъусы Шарик; уæдæй нырмæ куыд зылди йæ мид- 
бынаты, афтæ зилы, йæ сæр зынтæй уромы, бæрзæй фæтас- 
фæтас кæны, мукъутæ зæххыл æрæндзæвынц æмæ та уæд 
фесхъиуы, сæр уæлиау сисы æмæ нынниуы. Тæригъæдæй мары. 
Дыууæ хатты йæ цы Хуыцау фæкодта абон мæ размæ? Лæхъир 
цъыфы бынтондæр самæзта йæхи, йæ хъуын уымæл фистæй 
æрзæбултæ. 
— Шарик, Шарик, Шарик,— æргуыбыр æм кодта Мурик. 
— Ма дæм фæкъæпп кæнæд, йæ фыртыхстæй ницуал æмба- 
ры, уый нæ уыныс? 
Мæнырдæм ракаст æмæ йæ сæр банкъуыста, ома, салам; æцæг 
мæм ницы сдзырдта. Тæккæ рындзыл лæууыдтæн ссæдз къах- 
дзæфы æддæдæр, афтæмæй мæ, цалынмæ сдзырдтон, уæдмæ нæ 
бафиппайдта: сæ кæрты дуарæй куыд рахызт, афтæ Альбинæмæ 
æмæ куыдзмæ фæкомкоммæ, æндæрырдæм нал фæкаст. 
Куыдзмæ æрæвнæлдта, хъавгæ йæ систа йæ хъæбысмæ 
226 

уыцы хуылыдзæй, цъыфамæстæй, цыма сывæллон систа, 
уыйау; систа æмæ йæ фæхæссы сæхимæ; куыдз йæ хъиу- 
хъиуæй банцад. Æз та фисыныл лæугæ баззадтæн æмæ мæ 
цæссыгтæ рахъардтой. 
Иугæр дурфыцæнмæ кæм æрхæццæ стæм, уым нæ хæдзармæ 
дæр бирæ нал хъæуы. Уазал уыдзысты хуыссæнтæ, æндæр цы. 
Кæд Лæппын нæ райхъал уа, уæд уал æй æддзаумæтты 
æрæвæрдзынæн диваныл æмæ арт бандзардзынæн. 
Хæрзаг арф та бафснайдтой лæппутæ фыййаг. Цæй, кæртæй 
дарддæр никуы уыдзæн. Мæлæты дзæбæх рог алюмин 
фыййæгтæ уæййаг фæзынди фæстаг азты, фæлæ мын дзы бал- 
хæнын не ’нтысы: сæрд фенхъæлын æмæ зымæг никуал 
æрцæудзæн, зымæг куы ралæууы, уæд та сæ кой дæр нал 
вæййы. Æмæ незамантаг уæззау тæрс фыййагæй хафинаг ра- 
зыны мит: йæ ком тæссармæ баихсыд, йæ хъæдыл дыууæ армæй 
тыххæйты æххæссы адæймаг, уайтагъд дзы афæллайы. Фы- 
дыфыдæй мын чи баззад, уыцы бынтæй. Уыцы уæззау фый- 
йагæй Яи цæй хорз афæрæзта нæ къæсæрæй мæ фыды ингæны 
онг фæд алæгæрдын? Нæ, фесафынæн æвгъау у; уадз æмæ 
лæууа, цалынмæ бынтон баихсийа, уæдмæ. Чи зоны ма дзы 
Лæппын дæр алæгæрда мæ ингæнмæ фæндаг. Мурик куыд 
зæгъы, кæд афтæ бынтон æгуыдзæг æмæ æнæрхъуыды нæ ра- 
зыниккой нæ байзæддаг. 
Фæндаггæрæтты дæр ма цы цæуон — заводы рæзты, ра- 
джы кæддæр уæлмæрды рæбынты кæуылты цыди къахвæд, 
ууылты хæстæгдæр у хъæумæ ныххизæн. Æхсæзыл сæвæрын 
хъæудзæн сахаты дзæнгæрæг; баййафдзыстæм — æстæм æр- 
дæгæй раздæр не скæсдзæн хур. 
Сывæллоны сæр ме уæхскæй фæхицæн, йæ цæстытæй ра- 
каст æмæ цымыдисæй фæлгæсы алырдæм. 
— Райхъал дæ, Лæппын? 
Ницы дзуапп радта, æрмæст мæйы фæлывд рухсмæ 
æдзынæг кæсы дурфыцæны цырæгътæм, уæлмæрды быгъдæг 
тар бæлæстæм, æвæд митмæ. 
— Кæдæм цæуæм, дада? 
— Куыд кæдæм: нæхи Зилгæмæ. 
Митыл азгъорынмæ бабæллыд æмæ йæ мæ хъæбысæй 
æрæргъæвтон. Мæ разæй стырындз, комкоммæ хъæуы ’рдæм 
нæ, фæлæ куы рахизырдæм, куы галиуырдæм азгъоры, ногуард 
сыгъдæг митыл бæгъдулæг æм дзæбæх кæсы æмæ барæй ахауы, 
уайтагъд фестыны бæсты ратул-батул байдайы, кæл-кæлæй худы. 
Æз дæр æй цыма баййафынæн нæ дæн, афтæ йæ фæдыл азгъорæ- 
гау кæнын æмæ уæд бынтондæр бакъæцæл вæййы. 
— Дада, уæртæ-ма кæс: рафæлдæхт,— къухæй мын аца- 
мыдта дурфыцæны быруйы ’рдæм. 
227 

— Цы рафæлдæхт? 
Быруйы ’рдæм кæсын — æмæ йæ бетон къæйтæ иууылдæр 
сæ бынаты, фæлдæхт дæр дзы нæй æмæ къахыр дæр. 
’— Уæртæ, уæртæ,— ахæцыд мын мæ къухыл. 
Æдзынæгдæр ныккастæн æмæ быруйы тæккæ тигъмæ миты 
рагъыл цæст æрцахста цыдæр сау æндæрг. Уыцырдæм цалдæр 
къахдзæфы акодтон æмæ æрлæууыдтæн. Адæймаг. Йæ бы- 
ныкъæйтæ банызтаид æви ацафон ардæм кæцæй æрбадзæгъæл? 
Дурфыцæны кусджытæй уыдзæн, æндæр цы. Æмæ дзы цып- 
пар сахатæй фæстæмæ артæндзарæг æмæ хъалагъурæй дарддæр 
куы ничи вæййы, уæд сæ нозт дæр хицæнтæй куыд хъуамæ 
уыдаид, стæй дзы иу иннæйы фæкæсинагæй куыд хъуамæ 
ныууадза? Æниу сæ дыууæйæ кæцы тъайлагдæр уыдзæн — 
Хуыцау йæ зонæг. Хæстæгдæр æм цæуон æви мæ фæндаг да- 
рон? Гъер марадз, цыма мын æнæуи дæр фаг нæ байрæджы, 
уыйау мæм ай та ма кæцæй æнхъæлмæ касти. Фæлæ йæ.уадзгæ 
дæр куыд ныччындæуа миты рагъыл. Ноджы ма кæд зонгæ 
кæнæ хион у, мыййаг. Чифæнды куы уа, уæддæр æй ардыгæй 
хъæумæ æккойы фæхæссинаг нæ дæн; уæртæ йæ хъалагъуры 
æвджид бакæндзынæн æмæ хъарм къуымы арвитæд йе ’хсæв; 
бонæй та бар йæхи: кæд ын зонды æмæ фæсмоны хос разынид. 
Гъы, марадз, тæлфгæ дæр нæ кæны, сыстыны фæлтæрæн дæр, 
мæлæты æнæмæтæй ауагъта йæхи. Дызæрдыггæнгæ йæм 
хæстæгдæр бацыдтæн, Лæппын дæр мæ фæстæ уыцы хъуызгæ 
къахдзæфтæ кæны. Мæ хъустæ ацахстой лæмæгъ хъæрзын. 
Гъы, цыма йæ исчи топпытæм ныддардта, бануаз, зæгъгæ. 
Йæ уæлхъусмæ бахæццæ дæн. 
— Цæй карз уыди, уагæр, уыцы нозт, æфсымæр? Æви дæ 
ахуыйæн мæгуырау разынд? 
Ай мæнæ ссæст æмæ æнахуыр сау хъулæттæ куы у йæ алы- 
варс мит. Æргуыбыр æм кодтон. Туг. Тугæй амæст йæ гуыр 
æнæхъæнæй дæр; фæрсырдæм æнахуыр дыдагъæй хуыссы, иу 
къух йæ быны, иннæ иуварс æппæрст; кæцы ран цæф у, уый 
дзæбæх не ’взарын, æвæццæгæн, рахиз хъусы бын. 
Лæдобынæгдæр æм æркастæн. 0, уырдыгæй лæдæрсы туг. 
— Дада!—ныццарыдта мæ чъылдыммæ Лæппыны удайст 
цъæхснаг хъæлæс. 
Фæлæ йæм фæкæсын мæ бон нал бацис: цæфмæ гуыбырæй 
куыд лæууыдтæн, афтæ галиу уæны нынныхсти судзгæ цыргъ- 
аг. Къурткæйы дзыппы ма хæрынкъайыл бæргæ фæхæст дæн, 
æрмæст йæ фелвасын нал бафæрæзтон, æнгуылдзтæ феуæгъд 
сты æмæ ма фæлдæхгæ-фæлдæхын ныхъхъæр ластон: 
— Сывæллон... Сывæллонæн ныххатыр кæнут!.. 
Цыма йæ сæфты размæ адæймаджы фыд хæрынмæ чи бав- 
нæлдта, уыцы дуне хатыртæ зоны, уыйау. 

УАЦАУТÆ 
ФИСЫНЫ ХÆДЗАР 
Мæзджыты цур автобусы æрлæууæны иумæ рахызтыстæм: 
Рая — раззаг дуарæй, æз — фæстаг. 
Мит сыстад æмæ мартъийы дымгæтæм зæхх уайтагъд асур, 
фæлæ нæма базмæлыд — æууæнк нæй боныхъæдыл, нырма 
йæм цы зонд æрцæудзæн, уый бæрæг нæу: чи зоны æмæ уымæл 
тъыфылæй ныккала, чи зоны æмæ лыстæг фæлдзæгъдæн ра- 
луара. 
Ныхасгæнгæ скъолайы быруйы онг æрхæццæ стæм, æмæ 
сæ хæдзар куы разынди, уæд Рая æрлæууыд, цыдæр фæсмон- 
хуызæй загъта: 
— Цымæ уыцы бон Хуьщауæй фылдæр хæрзтæ цæуылнæ 
ракуырдтон, йæ тæккæ хорзæхыл куы уыдис, уæд? 
— Æмæ кæд ахæм быгъдæгæй федтай арвы дуар, уæд дзы 
æххæст дæ сыхагæн дæр ракуырдтаис уыцы хорзæхтæй: ха- 
ламæрзæн ма у, халамæрзæн — æрмæст дæхирдæм, фæлæ хырх 
— мæнæн дæр, дæуæн дæр. 
— Уæд сыхæгтæ нæма уыдыстæм,— ныххудт Рая.— Дыу- 
уиссæдз азы размæ уыд хабар. 
* * * 
— Мæ фыдæн фыртæн та ма цæмæн райгуырдтæн, мæ цоты 
стонгæй мæлын куы бауадзон, уæд?— ныккæрзыд Быдыго, 
йæ бинойнаг фаллаг уаты хæрдхъуаг сабиты бафынæй кæны- 
ныл куыд хъуырдухæн кæны, уымæ хъусгæйæ: сызнæт сты, 
чысыл ницæуыл дæр тæргай кæнынц, кæуæг сæ былалгъыл 
бады, фын&й та æппын нал комынц цалдæр æхсæвы. Худæн 
дæр сыл нæй: кæд у, уæдæй нырмæ сæ гуыбын къæбæрæй нæма 
бафсæстой, стæй кæд бафсæддзысты, уый дæр бæрæг нæу — 
кæм æмæ кæм и нырма хорафон. Сæ тæригъæдæй лæджы 
фæрстæ куыннæ атонынц. Цы æмбары саби, «нæй» йæм нæ 
хъары, куы сæххормаг уа, уæд ын хæринаг ратт, æндæр ницы 
зоны. Хæрдмæ кæд ницы дзуры сæ мад, уæддæр куыннæ 
фæлмæцы уый дæр, бынтон æй куы стыхсын кæнынц, уæд 
229 

сыл фæтъæлланг ласы, нал бауромы йæхи. Стæй уæд сусæг 
куыдæй æхсæв-бонмæ ныддæнгæл вæййы. Ницы дзуры 
хæрдмæ, уыны йæ — адæмыл се ’ппæтыл æмхуызон бон ис, 
фæлæ Быдыгомæ афтæ кæсы, цыма йын хинымæр уайдзæф 
кæны: «Лæг куы дæ, цот куы рауагътай, уæд сын сæ 
тæригъæдмæ кæсын куыд фæразыс, цæмæннæ исты æрхъуы- 
ды кæныс?» 
Хистæр чызг, цастæ, фæлæ уæддæр æмбаргæдæр у, фыц- 
цаг аз цæуы скъоламæ, мады зæрдæвæрæн ныхæстæм фæса- 
быр вæййы, сом хуыздæрмæ æнхъæлмæ кæсы, афтæмæй та 
бонвыддæр æвзарынц. Цæй фидар сты йæ ныййарджыты 
фæрстæ, куыннæ атонынц, уый цæсты къуырфыты саутæм чи 
кæсы! 
Абон дæр та пысырайы æууæрцъыйæ ахицæн бинонты 
æхсæвæр. 
Уыцы хъугæн дæр ницуал æнтысы ныззайынмæ. Куы ныз- 
зайа, уæддæр æм кæрдæгафонæй раздæр æхсырмæ æнхъæлмæ 
кæсæн нæй, стæй ма кæрдæгафон дæр тагъд йæхиуыл фæхæца; 
фæззæгæй нырмæ колхозы хуымты хъæллæгъы æвджид у 
рæгъау, цалдæр хатты йыл æрзылдысты иу фæлхæрд иннæйы 
фæдыл, ньф æмбухгæ æрбахæццæ вæййынц изæргæрæтты уыцы 
зæрдæсæттæн тæнхаудæй. Замманайы дыгæрдыг суæлдай 
кæнын бахъуыд зымæджы тæккæ хъызтыл, æндæра афонмæ 
уый дæр схъазыдаид. Уый аргъæй аирвæзтысты ныронг дæр, 
æндæр цы кæнæг уыдаиккой, уымæн ницы ахсы Быдыгойы 
сæр. Цы дыууæ мины æмæ æрдæг ма дзы баззад, уыдон дæр та 
бакъахыр кæнын хъæуы, иу нартхоры путы аргъимæ 
фæцæудзæн стыр базармæ. 
Хорз æмæ фæхъарм кодта, пец æндзарыны сагъæс уæд та 
нал ис адæймаджы. 
Дуар æнæхъинцъæй байгом æмæ уатмæ æрбахызт йæ би- 
нойнаг Кудзиан, фæтæгены цырагъ йемæ не ’рбахаста, фæлæ 
йæ тыргъы стъолыл æрæвæрдта, гом дуарæй мидæмæ мынæг 
рухс кæны. Кудзиан йæ мойæн фынæй æнхъæл у, æмæ куын- 
нæ райхъал уа, афтæ æнæуынæрæй цыдæр агуры шифанеры, 
куы иу тæрхæг басгары, куы иннæ. 
— Бафынæй сты?— сдзырдта йæм Е>ыдыго. 
— Хъал куы дæ нырма. Дæ мидæггæгтæ дын, зæгъын, куы 
аудаин æххæст.— Дзургæ-дзурын цырагъ мидæмæ æрбахаста.— 
Сакинæты сапонæй æртæ джиппы райстон. Базары йæ нал уа- 
дзынц уæй кæнын æмæ абон сыхи-сых зылди чыргъæдимæ. 
— Æнæбайрайгæ дзы фæуæд — йæ смагæй мæ улæфæнтæ 
нал фæкусынц, фæлтау сæ фæныкимæ аууæрд. 
— Омæ ныр та фæныкгур фæцæуон, къуыри нæ пецы арт 
куы нæ уыди, уæд? 
— Уыцы æхца ма фæкъахыр кæн? 
230 

— Нæ, дæ мыздæй ма нæм цы баззади, уымæй сæ балхæдтон. 
— Уый бæсты дзы сывæллæттæн касаджы къус куы бал- 
хæдтаис. 
— Уыдæттæ нæлгоймаджы хъуыддаг не сты æмæ сæ мæхи 
бар уадз. 
Зоны йæ, бæргæ, Быдыго йæхæдæг дæр. 
Зоны, дыгæрдыджы аргъæй ма цы баззад, уый дæр, фæлæ 
сыл цыма бафтын æнхъæлмæ кæсы, уыйау афарста: 
— Цас ма дзы ис, цас? 
— Цы уыдысты, уый сты — дыууæ æмæ æрдæг,— бинаг 
сул фæйлаугæйæ дзуапп радта Кудзиан. 
— Хуыцаубоны, зæгъын, базармæ фæцæуон æмæ та иу 
нартхоры путы кой куы бакæнин. Стыр базары кæд асламдæр 
уаид. 
Кудзиан йæ архайын фæуагъта, сыстад æмæ йæ моймæ 
разылд. 
— Æз та, уæртæ лæг, цæуыл ахъуыды кодтон, уый зоныс? 
Фæлтау дзы цы цæуы, уый уыциу æлхæд куы бакæнис ахæм 
иугай путты бæсты. 
— Æвзæр бæргæ нæ уаид, фæлæ дæ рæбыны фæстæмæ 
фæкастмæ иу капекк куы нæ уа... 
— Фæстæмæ кæсыны бæсты фæлтау размæ акæс,— йæ хъуы- 
ры фæбадт Кудзиан.— Ардыгæй ног хоры фæзындмæ зынаргъæй- 
зынаргъдæр цы кæна, æндæр фæасламмæ æнхъæлмæгæсæн нæй. 
Фыддæр рæстæджытæн ис скæнæн, уый дæ тынг уырны? 
— Уæллаг нæ кæд сæфын нæ бауадзид,— йæхæдæг дæр 
кæуыл не ’уу^ндыд, ахæм дзуапп радта Быдыго. 
Ус ницуал сдзырдта. Æхсинæгтæ галиу дæларм, цырагъ 
рахиз къухы, афтæмæй дуар йæ фæдыл ахгæдта. 
«Зæгъгæ дæр рæстытæ зæгъы,— иунæгæй куы аззади тальюг 
уаты, уæд хъуыдыты аныгьуылд Быдыго.— Чи йью цы зоны, куыд 
уыдзæн æмæ цы уыдзæн ардыгæй сæрдмæ. Нæхи мæт мæ уыйас 
нæй, фæлæ цы фæуыдзысты сабитæ, хур дæрдты зилын куы бай- 
дайа, уæд? Ацы дзулы хабар дæр мæлæты æвзæр ссис фæстаг за- 
ман. Цал бонæн нæ радтой мартъийы? Фондз æви æхсæз? Æмæ йу 
бон дæ хай нæ райстай, уæд æй уый хыгъд дыккаг бон дывæрæй 
куы дæттиккой, уæд бæргæ. Мæгуыры зæрдæ сæнттæй хъал,— ба- 
худт йæхиуыл.— Раст зæгъы Кудзиан: æлхæнгæ у, асламдæрмæ 
æнхъæлмæ кæсæн нæй. Иннæмæй та цæттæ хойрагмæ кæм 
фæлæудзæн адæймаг? Æмæ цы уæлдай у, бинонты хъуыры нæ 
цæудзæн уæдцæр? Рæстытæ дзуры Кудзиан, фæлæ уæдцæр дæ рæбью 
сафтид кæн... Уæд та ма исты æрцыд хæдзарыл...» 
Уыцы сагъæстæй йæ иуафон фервæзын кодта хуыссæг. 
Хуыцауæхсæвмæ æрæййæфта йæ кусыны рад Быдыгойæн 
æмæ хæдзармæ куы æрбацыд, уæд йæ фæллад дæр нал суагъта, 
æрмæст йæ дзаумæттæ аивта æмæ уыциу фæдыл базармæ фæраст. 
231 

Амæй размæ хуыцаубоны куыд уыдис, афтæ ныр дæр та 
æртæ туманы нартхоры банкæ. Уый хæйрæг чи уыд, æндæр 
зымæджы дыууæ туманы цалынмæ кодта, уæдмæ дыгæрдыджы 
аргъæй уыциу æлхæд бакæнын хъуыди. Уæвгæ, афрнмæ хæрд 
фæцадаид. Фыдгулæн та ма бынтон йæ рæбын сафтид уа. Æниу, 
хисайæнтæ сты иууылдæр. Ныр кæй балхæна, уый дæр фæ- 
уыдзæн, фондз бинойнаджы цæрын хъæуы. 
Хоры рæнхъыл дæлæмæ дæр æмæ уæлæмæ дæр æрзылд ас- 
ламдæрыл бамбæлын æнхъæлæй Быдыго. Аргъ æмхуызрн — 
цы нæхимæ урс нартхорæн, цы канадæйаг мыггагæн, цы бур 
нартхорæн. Æмдзырд бакодтой, æвæццæгæн, уæйгæнджытæ: сом 
суари ничи æппары. Цæмæн дзы хъуамæ аппара, æлхæныны 
фыдæй йын, куы нæ баззайдзæн, уыйас дæр куы уаид уæййаг. 
Ай та цы уа? Картоф? Картоф циу, уый дæр нал зоныс, æви? 
Хуыскъæл у мæнæ. Килæ дзы бацæудзæн æви чысыл фылдæр 
цъуппамадæй, ахæм цъæлтæ æрхуы къусы. 
— Цас кæныс дæ хуыскъæл? 
— Ту-уман,— ивазгæ дзуапп радта низæфхæрд рæстæмбис 
кары сылгоймаг. 
Гъы, туман! Туманæй къаддæр аргъ куыд ницæмæнуал ис. 
— Цавæр туман у?!-г- ныддис кодта Быдыгойы чъылдыммæ 
чидæр.— Хуыскъæл йеддæмæ ма исты у? 
Йæ хъæлæсæй йæ базыдта Быдыго: сапрнуæйгæнæг Сакинæт. 
Нæдæр станцæйы раз алыбоны гыццыл базарæй цух кæны иу 
хатт, нæдæр хуыцаубоны стыр базарæй. 
— Йæ къахыны æмæ уидзыны фыдæбон ын нал нымайын, 
фæлæ Цæллыккæй ардæм къуыппыты-дзыхъхъыты афтид 
лæгуæрдонимæ дæр куы рараст уаис, уæд дæм дæ туман ахæм кад- 
джын нал уаид. Ды дæ лæхъир сапоны джиппæн аст туманы 
куы æрдомыс. 
— Æмæ дын æй тыххæй искуы балхæнын кодтон? 
— Дæ хъал мыл куы нæ калис, кæд дын, мыййаг, æз дæр 
æнæбары нæ хъарын мæ хуыскъæл. 
Цымæ ма дыккаг ахæм æнæхайыры сылгоймаг сфæлдыста 
Хуыцау: йæхи кæм нæ фæтъысдзæн æмæ масты хай кæй нæ 
бакæндзæн, ахæм нæи. Низ уа æви удыхъæд? 
Бур нартхор рагæй фæстæмæ дæр айдагъ холлагæн сагътой 
адæм, фæлæ ацы канадæйагæй, иронæй хуыздæр кæцы уа? Ка- 
надæйаг задæн æмæ къæлуайæн æмбисонд хуыдта нана. Зады 
сæр мæ тагъд цыма нæ бахъæудзæн, афтæ йæ банымайæм. 
Къæлуайы хæрд та хæрдыл чи нымайы. Нæ, уæддæр дзы кæрдзи- 
нагæн æмæ касагæн нæхимæ иронæй хуыздæр нæй, нуарджын, 
донгондæй дæр цæуы йæ хъуыддаг æмæ æнхъизæнимæ дæр. Æнæ 
æхсырæй дæр ацæудзæн йæ касдон — ахуыйæнцух къæбæр бын- 
тон æбæркад у. 
Йæ къæх.ты фыдæбонæн у ацы æнæхъуаджы разил-базил, 
232 

æндæр ницы: иугæр æртæ туманы кæм сфæрæзтой, уым дзы 
капекк ничиуал аппардзæн. Уæддæр хорз æмæ балхæнынмæ кæй 
ис. Фæлтау цалынмæ базардзаутæ нæма ахæлиу сты, уæДмæ иу 
зонгæ уæрдонджын ссарон. 
Уæрдæттæм куыддæр бахæццæ, афтæ та ауыдта Сакинæты: 
саурихи лæппулæгимæ кæйдæр бричкæмæ фæхæссьюц æлхынцъ- 
баст уæззау голлаг; цæсгомы руаджы бафтыдтаид хæссыныл 
зонгæйы-æнæзонгæйы; лæппуйы бакастыл бæрæг у: гъа, уæззау 
уаргъ дын хæссын, уый ницы у, фæлæ ма дæ дзæнгæдайæ 
рæвдздæр куы ферцæзин. 
— Хæрынæн æй чи æлхæны, ахæмтæ дæр бирæ ис,. фæлæ йæ 
æз мæ хъыбылтæн райстон туджы аргъыл — хуылфхæлд фес- 
ты, мæгуырæг, æнтыдæй... 
Уæдæ, уæдæ, æниу дыл исчи баууæнддзæн, хæрынæн куы 
зæгъай, уæд дæр: Гуытъиаты ссадыл дæр не ’рвæссыс. Немыцы 
куырой куы нæ уа, уæд. Æмбисаргъыл райстаид уыцы усæн йæ 
хуыскъæлы голлаг, æндæр цы. 
Фæлæуу-ма, фæлæуу, лæвар куы у хуыскъæл Цæлыччы, уды 
фыдæбон йеддæмæ йыл куы ницы хъæуы, æз та къуххъуаг, 
къаххъуаг куы нæ дæн. Уагъд рæстæг дæр — табу Хуыцауæн, 
уыцы хорз уаг ис æфсæнвæндаджы — дыууадæс сахаты бакус 
æмæ æнæхъæн бон уæгъд, æхсæвы рад дæ куы æрæййафа, уæд 
та — дыууæ боны. Тъе фæлæ Беслæны хъæуæй Цæлыкмæ... 
Фистæгæй? Курæггаг уæрдонæй? Æмæ йæ иу хатт ракурдзынæ, 
дыууæ хатты. Стæй та? Нæ, фæлæ мæ цæстытæ фæцъынд кæнон. 
Уыцы цыппар путæй дæр кæдмæ аирвæздзыстæм? Ласгæ йæ 
мæхæдæг ласдзынæн, уæй кæнынмæ та-иу Кудзиан æрлæууæд. 
Кæд нæ ауæй уа, уæд дæр нæ фесæфдзæн — хъугæн холлаг. 
Уæдæ йæ сывæллæттæ дæр фыццаг бонты кæрдойау адджынæн 
хæрдзысты. Дæ цæрæнбон бирæ уа, Сакинæт, ай дæ бынтон 
дзæгъæлы ме сæфт куы уыдтон: ды куы нæ уыдаис, уæд мæ сæр 
никуы æрцахстаид. 
Фо(ЗЫ базармæ байста йæхи. Æмхуызон цола хъугæй, родæй, 
сæгъæй, фысæй; адæмæй фыддæр бон та уыдоныл бакодта, уæ- 
лдайдæр ардыгæй кæрдæгафонмæ, уыцы бонзонгæ æнкъардæй 
лæууынц, цыма уасынæн дæр нал сты, уыйау, æрмæст ацы 
æнæзæгъинæгты цъæхснаг кæнæ хуыдуг хъыллист цæуы алыр- 
дыгæй. 
Быдыго æппынфæстаг бахæццæ, цы агуырдта, уымæ: 
тæнтъихæг, фæлæ сæрæнарæзт фæныкхуыз хæрæг зæронд уæр- 
доны ифтыгъдæй. Йæ æнгæсæй бæрæг сты йæ хъуыдытæ: сы- 
мах гуыбынæй æддæмæ цы бирæ сагъæстæ* æвдæрзынц, з^ыдон 
мæнмæ нымады дæр не сты, уымæн æмæ мæ урс мукъутыл уайы 
мæнтæджы тæф; сымах æмбудæнæй рæвдз не стут, фæлæ йæ æз 
хатын: йæ уидаг раджы базмæлыд зæххы мидæг, абон куы нæ 
уа, уæддæр райсом йæ сæр сдардзæн, æмæ уæд алкæмæн.йе ’мби- 
233 

сонд йæхи хай, сæрдмæ та-иу сымах æнхъæлмæ кæсут. Йæ хъуы- 
дытæй йæ зæрдæ барухс, мидбынаты базмæлыд, риуы цас цыд, 
уыйас уæлдæф баулæфыд, йæхи бæргæ æрцæттæ кодта «хъихъ- 
хъо-о», зæгъгæ, æнæкæрон даргъ ауадзынмæ, фæлæ йын раст 
тæккæ уыцы уысмыл йæ хицау йæ тæн ехсы хъæдæй фæцагай- 
дта æмæ ферхæцыд, æрмæст ма дзы цыдæр æнахъинæгон фут- 
тытæ сирвæзт æхснырсæгау. 
— Гъерры, бйрæгъы амæттаг фæуай! 
Быдыго хæрæджы хицаумæ йæхи хæстæгдæр байста. Сырх- 
цъар æмæ цъæхдзаст лæг, Быдыгойæ дзæвгар хистæр; йæ æнæдаст 
бурбын хил æдзæллаг фистхуыз; уæлдзарм худы хъустæй иу алгъы 
дыдагъæй тъыст, иннæ æрзæбул æмæ уæгъд дзедзыкка кæны; ра- 
хиз къухы амонæн æмæ. астæуккаг æнгуылдзтæй хитыхт тамако- 
йыл хæцы, кæстæр æнгуылдзтæ къленц пакагонд. 
— Уæййаг у дæ хъилхъус? 
— Уæймæ æвгъайуаг,— Быдыгойы уæхсчы сæрты кæдæмдæр 
æдзынæг кæсгæйæ дзуапп радта хæрæджы хицау. 
— Æз дæ æцæгæй фæрсын. 
— Уæййаг йеддæмæ цы вæййы базары? 
— Уæд та ма дзы, зæгъын, исты æрбаластай. 
— Ласинагæй мæм ницуал ис не ’фсинæй æддæмæ, æмæ уый 
та æгæр фæдæрдджын — хуынкъ суари дæр ын ничи ратдзæн. 
— Уæдæ йын йæ фæстаг аргъ зæгъ. 
— Æфсинæн æви хæрæгæн? 
— Уæллæй, æвдæлон у дæ ныхас. 
— Дæу дæр цыма уыцы æнæвдæлонæй нæ уынын. 
«Цы кусыс, Быдыго, сæрæй фæцух дæ æви дæ сабиты 
хъуырæй æцæгдæр стонис къæбæр? Æмæ йæ мæхицæн хæрынæн 
куы нæ æлхæнын хæрæджы, уыдоныл куы у мæ сагъæс». 
.— Зæгъ ын йæ фæстаг аргъ. 
— Æртæ. 
— Цав-вæр æртæ у?!— йæ цæстытæ цæхæртæ акалдтой Бы- 
дыгойæн.— Æртæ минæй дыууæ цæды галтæ куы балхæндзынæн! 
— Ахæццæ дæ Микъалайы замантæм. 
— Æгæр ныццавтай — æртæ! 
— Æртæйæ къаддæрыл дуцгæ сæгъ дæр ничи ратдзæн. 
Мæнмæ гæды ныхас нæй. 
— Аппар дзы. 
" — Аппар, и? Дзæбæхдæр ма йæм æркæстытæ кæн, кæд æцæг 
æлхæнæг дæ, уæд. 
— Цы йæм ракæс-бакæс кæнон, кæд дын мойгæнæг чызг нæу. 
— Æмæ мойгæнæг та циу мæ Яшкæйы цур? Хæрды дæр 
æмæ уырдыджы дæр йæ сæпп уыцы иу æмхуызон — фондз къахы 
йын Хуыцауы дзæгъæлы ис? Оцанийы фидис та хъусгæ дæр 
никуы фæкодта. 
— Дыууæ йын æгъгъæду. 
234 

— Къæхтæй зæгъыс?— бынтон сæнæмбаргæ хæрæджы хицау. 
— Дыууæ мины йын фагæй фылдæр у, æмæ нæ къухтæ 
кæрæдзимæ раттæм. • 
Æнæрвæссон счъилтæ баисты хæрæджы хицауы былтæ: 
— Омæ уæд лæвар зæгъ æххæст, æндæр ма йæ радзур-бадзур та 
циу? Гæды ныхас ницæмæн хъæуы: æртæ мины йæ фæстаг аргъ. 
— Дыууæ. 
— Дæ цæрæнбон бирæ, мæн чи бахъæлдзæг кодта. . 
— Дыууæ æмæ æрдæг. 
— Нæуыдзæн. 
Пинджаччы мидæггаг дзыпмæ нывнæлдта Быдыго æмæ чыссæ 
систа. 
— Дыууæ æмæ æрдæг дзы ис æмæ дын сæ æд чыссæ дæттын. 
— Чыссæ дæхицæн уадз, цы дзы ис, уый Ма дзæбæхдæр æрны- 
май. 
Дыууæ мины æмæ æрдæгыл бафидыдтой. 
— Давæггаг ма разынæд? . 
— Давын мæнæн фыдæлтæй нæ баззад. Стæй дæуæн та цы уæ- 
лдай у —г балхæдтай йæ æмæ йæ балхæдтай. 
— Æмæйæхицауытæригъæд... 
— Йæ хицаумæ тæригъæддагæй ницы ис, йæхи тæригъæды чи 
бацæуа, уымæн тамæрдты фæлдыст фæуæд.— Хæрæджы сæр 
æрбахъæбысгæнæгау кодта, фæлæ уымæн йæ былтæ æнæрвæссон- 
хуызæй фесчъил сты, ома, ахæм буц митыл ахуыр нæ дæн æмæ 
хъæугæ дæр ницæмæн кæнынц.— Гæды ныхас уæвгæ дæр нæ зо- 
нын æз, фæлæ мыл хуыздæр бон нæй æмæ йæ уый тыххæй суæлдай 
кодтон. Сыбайы мæ дарæг уыди, Сыбайæ Кантысмæ та мæ ласæг. 
Ма мыл дæ зæрдæ фæхудæд, Яшæ,— хæрæджы рагъ армæй æрхос- 
та аемæ нымæткъуыхъæд ехс Быдыгомæ радта:— Хуыцауы сконд 
лæджы каст кæныс, æмæ ай та мæ номыл фæдар. 
Уæрдонмæ схызти Быдыго. Хæрæг цæсты зулæй скаст йæ ног 
хицаумæ æмæ зæрдиаг уынæргъыд ныккодта. 
— Ахæц, Яшæ, ахæц, кæд мын пæрæвоз нæ дæ æмæ семафор 
æхгæд нæ разынд. 
«Хорз мыл саргъаудзæн Кудзиан. Мардæй, æгасæй — рохуаты 
ничибаззайдзæн». 
Цы æхцайы муртæ ма йæм баззад, уыдонæй сабитæн 
зæрдæлхæнæн—цæмæ йæм скæсдзысты—балхæдга фæйнæ лæхъир 
гуылы: хыссæйæн йе -мбис сау дзуллагæй, иннæ æмбис "¦=— фых 
картофæй. Уæрдонмæ куьщ сцæйхызт, афтæ ахъуьщы кодга, раздæхт 
æмæ дзы ноджыдæр дыууæ гуылы райста — Кудзианæн æмæ 
йæхицæн — щ>1 ад кæньшц, уый базоньшмæ. 
Цыма стьф знаггад ракодта æмæ йьш хæдзармæ фæндаг дæр 
нал ис, уыйау сæргуыбырæй, хæрдмæ скæсыны хъару йæм нæ ра- 
зьшд, афтæмæй кæрты дуар бакодта æмæ бозийыл рахæцьщ. Хæрæг 
йæ фæдыл уьпцл рæвдзгомау фæмидæг йæ сæр разыйы тылд кæнгæ. 
235 

Кæрты дуары хъинцъмæ чъылдымæй — цæхæрадоны цы- 
дæртæ архайдта — æрбахызт Кудзиан. 
— Æз та ма йæ ской хъавыдтæн, фæлæ дæм мæ ныфс ни- 
куы бахастон. 
Быдыгойæн йæ хъуыр ахгæдта æмæ сдзурын йæ бон ниц- 
уал бацис, афтæмæй Кудзианы æрбахъæбыс кодта. Сæ гуылтæ 
æрдæгхæрдæй сæм хæлиудзыхæй аззадысты сабитæ — ахæм 
дзы куы никуыма федтой. 
* * * 
Фестъæлф-фестъæлфгæнгæ фæхуыссыд уыцы æхсæв Рая: 
сæумæйæ хъуамæ йæ цардцæрæнбонты фыццаг хатт араст уа 
дард балцы, æцæгæлон Цæлыкмæ; кæстæрты сусæгæй йын 
ахæм зæрдæ бавæрдта изæрæй Баба. Бæргæ йын бафæдзæхс- 
та, уыдонæн æй ма схъæр кæн, зæгъгæ, фæлæ сын ма аппæла, 
уыйас хъару йæм нæ разынд. Æмæ уыдон дæр сагъуыдысты. 
Æмбаргæ йын цы кæнынц, фæлæ æнæхъæн къуыри Цæлыч- 
чы кой хъусынц. Æртæ хатты дзы æрбаласта æртыгай-цып- 
пæргай голджытæ Быдыго, æмæ æнхъæл куыд нæ уыдысты, 
афтæ рæвдз æрбауæй вæййынц Кудзианæн. Раст та ма куыд 
нæ у фыдæлты æмбисонд: цалх кæй дуарæй батула, уыцы 
хæдзарæн фесæфынæй тас нæу. 
Цæлыкмæ... Цæлыккæй... 
Иугæр куы бацыбæл сты, уæд ма сын æнæ зæрдæ бавæргæ 
кæм уыди: ласгæ дæр сæ акæнид бæргæ: цастæ уаргъ сты го- 
гызы цъиутау хæрæгæн, фæлæ бафæлмæцдзысты, стыхсын 
æй кæндзысты. Æниу ын хъал дæр ницы хуызы рауыдзысты 
бонивайæнты, сæ тæккæ адджын фынæйæ сæ ныууадздзæн. 
Стæй йын цымæ цы æнхъæл сты, Цæлыкк, зæгъгæ, куы фехъу- 
сынц, уæд? Кæд цыфæнды мæгуыр æрæййæфтæ сабидуг, 
уæддæр тæхудиаг у. 
Быдыго куыддæр базмæлыд, афтæ йæ сынтæгæй рагæпп 
кодта Рая дæр. 
— Фехъал дæ, Бабайы чызг? Æмæ скъоламæ та? 
— Хуыцаубоны исчидæр ма скъоламæ фæцæуы?— йæ 
цæстытæ æууæрдгæ ныддис кодта саби йæ фыды фарстыл. 
— 0, хæдæгай, абон æцæгдæр куы ухуыцаубон. Марадз, 
уæдæ, Бабайы хорз чызг, дæхи ахс æмæ исты ахæр, æз ца- 
лынмæ Яшæйы ифтындзон, уæдмæ. 
Уæрдоны цæхгæрмæ бадæн фæйнæгыл йæ бæмбæджджын 
дæр ма æрытыдта Быдыго, бæмбæджджыныл — афтид гол- 
джытæ, æмæ фæрсæй-фæрстæм бабадтысты фыд æмæ чызг. 
Йæ мады тæбын кæлмæрзæн гуырæлхынцъæй фыццаг хатт 
дард балцы араст Рая. 
Кæртæй рахызтысты æмæ цæлхыты къуыр-къуыр ссыди 
236 

сосайы дуртыл. Нæдæр фистæг, нæдæр барæг, нæдæр машинæ 
змæлæг ис фæндагыл, бæстæ бонивайæнты сабыр æмæ дзы 
дардмæ хъуысы цæлхыты уынæр. Соса цанæбæрæг лæгъз у 
æмæ дыууæйæ дæр фесхъиу-фесхъиу кæнынц, цæлхытæ дур- 
нымайгæ куыд тулынц, афтæ. 
— Дæ.гыццыл къæдзилыстæг не схаудта, Бабайы чызг? 
— Нæ-ы. 
— Бæлвырдæй йæ зоныс? 
Чызг æм йæ хъоппæг цæстытæй скаст æмæ фæлмæн ба- 
худти. Цымыдисæй фæлгæсы фæйнæрдæм. 
— Уазал дын нæу? 
— Нæ-ы. 
Æфсæнвæндагыл цæхгæрмæ ахызтысты. Шлагбаумы гæс 
разынди Быдыгойы зонгæ сылгоймаг. 
— Ацы сæумæйæ кæдæм ласыс дæ рæсугъд чызджы? 
— Бæстæтæ йын фенын кæнон. 
— Цæй хорз дын бакуымдта ацафон райхъал кæнын? 
— Æмæ мæн дæр ма уый куы райхъал кодта.- 
— Бынтон сæрæн чызг ма разына? Уæд та бахæстæг кæник- 
кам? 
— Уæ лæппу йæ фыды хуызæн фæныкгуыз куы разына, 
уæд мах ахæм сиахс ницæмæн хъæуы. 
Хæст куы ахицæн, уæд фыццагдæр чи сыздæхт, уыцы 
уæлахиздзаутæн Беслæны хъæугæрон, æфсæнвæндаджы фале 
радтой зæххы хæйттæ, æмæ чи паддзахады æфстауæй, чи йæхи 
хъаруйæ февнæлдта саманкъул халагъудтæ амайынмæ — уæдæ 
цы фæуой, хæдзар дæр чи нал сæййæфта æмйв бинонтæ дæр, 
уыдон; кæмæн срæвдз, кæмæн æрдæгамад. Сосайы фæйнæ фарс 
афæдзы æрдæгмæ фæзынд ног уынг — Уæлахизы уынг. Йæ 
кæройнаг хæдзары дæле куы фесты, уæд Быдыго уæрдон со- 
сайæ надвæдмæ фæзылдта æмæ цæлхыты къуыр-къуыр бан- 
цад. Мартъийы донæмхæццæ миты фæстæ къæвда нæма уыди 
æмæ надвæдæн йæ рыг кæлы уæрдоны бынæй. Афтæ куы ах- 
æсса, уæд та ацы аз дæр хус аз ма скæна. Æмæ уæд адæмæн се 
сæфт у, æндæр цы?! 
Кæм сæппæй, кæм сиргæйæ згъоры сосайы фарсмæ над- 
вæдыл хæрæг. Тыгъд быдыры иу змæлæг нæй. Æрмæст фæсте 
кæмдæр райхъуыст маторы гуыв-гуыв æмæ уайтагъд сæ рæзты 
сосайыл гыбар-гыбургæнгæ æривгъуыдта уæзласæн машинæ, 
йæ авгыл схъазыдысты хуры фыццаг сырхбын тынтæ. Хæрæг 
йæ даргъ мукъутæ размæ раивæзта, цæстызулæй машинæйы 
’рдæм ракаст æмæ шофырæн цыдæр фæдзæхсæгау йæ уасынæй 
бæстæ ныццарыдта, стæй цыма фæсте кæй аззад, уый йæм 
худинаг æркаст, уыйау йæ сæппыл бафтыдта. 
Зилгæйы сæрмæ уæлмæрды къуыбыртæм схылд фæндаг. 
Уæлмæрды быгъдæг бæрзонддæр бæлæсты къалиутыл — æвза- 
лыйы къуыбæрттæ. 
237 

— Уæлæ-ма, Баба, уыдон та цы сты?— бацымыдис. сы- 
вæллон. 
— Сауцъиутæ, Бабайы карк, уалдзæг æрхастой семæ, ныр 
мит рауарынæй тас нал у. Дысон æрбахæццæ сты æрмæст, 
нырма сын хæдзæрттæ дæр нæма ис. 
— Æмæ цы фæуыдзысты уæдæ? 
— Дард фæндагæй сæ фæллад куыддæр суадзой, афтæ 
тæккæ абон ахстæттæ кæнынмæ бавналдзысты. 
Хуры тынтæм æрыхъал уыдаиккой æви фыд æмæ чыз- 
джы ныхасмæ — цъиутæ иу къалиуæй иннæмæ пæр-пæр кæнын 
райдыдтой, æрмæст сæ стæхыны зонд никæмæ ис. Фæсус 
бæзджын хъæлæсæй уыдонæн дæр салам радта Яшæ æмæ 
къуыбыры рагъыл æрхызт, хъæуы ’рдæм фæуырдыг кодта. 
Хъæуы астæуты та сосайы дуртыл ссыд цæлхыты гыбар- 
гыбур. Уыцы гыбар-гыбурæй тыхсгæ кæны Быдыго æмæ куыд- 
дæр амал фæвæййы, афтæ хæрæджы надвæдмæ фездахы. 
Цæсты дзагæй фæлгæсы фæйнæрдæм Рая. Иу хæдзарæй 
иннæйы æхсæн — æнæкæрон цæхæрадæттæ, сæхимæ, Бес- 
лæныхъæуы та хæдзæрттæ — æмкъул, къуындæг. 
Хъæуы уынгты дзæвгар куы бауадысты, уæд иу фисыныл 
уæрдон æрурæдта Быдыго. 
— Нæ донгарз байдзаг кæнæм. 
Йæ фæдыл æрхызт Рая дæр. 
Дæлбылгонды, хæрисы рæбын къардиуы — доны кул. 
Хæстæгдæр æм куы бацыдысты, уæд Рая федта: суадоны бын 
цалдæр раны пæлхъ-пæлхъæй æнхъизы, дон кæм гуыры, уым 
змис фæйлауы, нарæггомау тæдзæныл æддæмæ згъоры 
æмлæгъз тъæпæныл. Суадонмæ бацæуæны-стыргомау дуртæ. 
Быдыго йæ къухтæ дуртыл æрæвæрдта, йæ уæз сылæруагъта 
æмæ суадоныл ныддæлгом, адджынæн дзы нуазы. Йæ сæрыл 
схæцыд, нынныхъуырдта æмæ та дзы ногæй нуазы. 
— Фен ды дæр, Бабайьл карк, зилгæйаг дон. 
«Цы мын æй уынын кæны — дон æмæ дон, морс, мыййаг, 
куы нæ у». 
Уæддæр йæ фыды фарсмæ æрзоныгыл кодта æмæ йæ къух 
доны атъыста. Мæлæты уазал у. Анызта дзы æмæ йын дон йæ 
дæндæгтæ срæхуыста, фæлæ йын дзы уæддæр Бабайау бафсис 
нал и, нуазы æмæ нуазы — æнахуыр хæрзад разынди. 
— Фæцыд дæ зæрдæмæ? 
Разыйы тылд бакодта сывæллон йæ сæр, уæлбылмæ куы 
сцæйхызтысты, уæд ма фæстæмæ фæкаст: донвæды фæйнæ фарс 
цъæх-цъæхид дары ногдзыд кæрдæг; чызг æрызгъордта, йæ 
дыууæ гыццыл армыдзаг ма фелвæста суадрнæй æмæ йæ анызта. 
— Яшæйæн дæр дзы бадар. 
— Яшæ йæ боны хардз нæхимæ бануæзта. Фæлтау æй мæнæ 
ног хорæй бабуц кæнæм. 
238 

Быдыго йæ дзыппæй хæрынкъа систа, хæрисæй суадоныл 
æрæндзæвынæввонг цы цалдæр уисы æрзæбул, уыдонæй иу 
ралыг кодта, цæмæдæр гæсгæ йын йæ лыгмæ сæсмыста. 
Хæрисы къуыбар уыд нытътъæппæввонг. 
— Абон ын сыфтæр æнæ рафтаугæ нæй,— йæхицæн дзурæ- 
гау загъта Быдыго. 
Мæлæты цин ыл бакодта хæрæг, йæ къæдзил дыууæрдæм 
сцырын, афтæмæй йæм йæ былтæ æрбаивæзта. 
— Хорз, Яшæ, хорз; ды ам минасыл куы схæцай, уæд бон 
махмæ нæ кæсдзæн, нырма нæ дзæвгар ауайын хъæуы. 
Уæрдоны куы бабадтысты, уæд суадоны уæлбыл фисыны 
хæдзары кæртæй рахызт схъæлрихи зæронд лæг нымæт худы, 
йæ уæлæ хуызивд æфсæддон хæлаф æмæ хæдон æнæ ронæй, 
хæлафы фадгуытæ цыбырхъус фæсмын цъындаты тъыст, йæ 
къæхтыл — ирон дзабыртæ, йæ къухты — халамæрзæн æмæ 
саго.й. 
— Дæ райсом хорз, Гæдза,— сдзырдта йæм Быдыго. 
— Кæй райсом у, уый хорзæх дæ уæд,— лыстæггомау 
хъæлæсæй дзуапп радта зæронд лæг.— Уыцы дзæбæх чызг та 
дын кæм уыд? 
— Стыр базары йыл аслам аргъæй бамбæлдтæн æмæ йæ 
балхæдтон. 
Рая ныфсæрмы. «Сайгæ кæны Баба, базары мæ нæ бал- 
хæдта», зæгъгæ, йæ фыдыл комдзог рацæйцыди, фæлæ нæ 
бауæндыд. 
— Уæдæ мæнæн дæр тæккæ иннæ хуыцаубоны æнæ 
фæцæугæ нæй базармæ,— худынц зæронд лæджы схъæл ри- 
хитæ, йæ цæсгомы æнцъылдтæ. 
— Æрбабад, Гæдза, кæд Цæлыччы ’рдæм у дæ арæзт, уæд. 
— Фæндараст фæут. Мæнæ, зæгъын, дæлбылы хæмпæл 
куы басудзин, науæд уыцы æнаив у тæккæ ракæсæн. 
Хæрæг базмæлыд. Размæ бæргæ цæуы, фæстæмæ та йæ 
зæрдæ æхсайы — хæрисы уымæл тæф йæ былтыл уайы, æмæ 
сæр фæрсырдæм хæсгæ сиры. 
— Рох мæ нæ дæ, Яшæ, æрмæст размæ кæс, науæд 
фæкæлын дæр зоныс,— къалиу æм бадардта Быдыго. 
Хæрæг бæлвырд фæхъæлдзæгдæр, къалиу æууилгæ йæ 
цыдыл бафтыдта. Дæлбылты-дæлбылты, Хуымæллæджыдо- 
ны зæронд фæд кæуылты ахаста, уым цъымарадзастæй лæууы, 
кæронæй дзы æнхъизынц цалдæр суадоны. Йæ заманы дон 
кæуылты калд, уый бæлвырдæй амонынц рагон пыхцыл 
хæристæ — йæ кæддæры былтыл. 
Хурмæ тæмæнтæ скалдтой мæзджыты æфсæн цъуппытæ, 
фæндаг йæ рæбынты баиу сосаимæ æмæ та ногæй цæлхыты 
къуыр-къуыр ссыдис дуртыл. Хуымæллæджыдоны сæрты 
хидыл бауад уæрдон æмæ та сосайæ уынджы астæуты 
239 

надвæдмæ фæзылд рахизырдæм. Хъæугæрæтты-хъæугæрæт- 
ты уайтагъд дыккаг хидмæ схæццæ, Цæлыччы къанауы сæрты 
ахызт. Къанауы уæлбылты цасдæр куы бауад, уæд Зилгæ 
фæаууон, кæмдæр чъылдыммæ аззад дæлбылы. Разæй — 
æнæкæрон тыгъд быдыр, дард кæмдæр, арв æмæ зæхх кæм 
баиу сты, уым зынынц фæлурс кæрдæгхуыз къуылдымтæ — 
хуссарвæрстæм хур комкоммæ кæм кæсы, уым бæрæг-бæлвырд’ 
раздæр фæхæцы кæрдæг, ныфс æвæры дардмæ дæр: ницыуал 
та нын уыдзæн, аирвæздзыстæм; иугæр пысыра фæзынæд, уый 
йеддæмæ нæ стонгæй мæлын кæд нæ бауадзид. 
Хæрисæфсæст Яшæ уыцы æнæзивæгæй уайы æмæ уайы; 
хъæуæй куы раивгъуыдтой, уæдæй нырмæ къанауы уæлхæр- 
ды дæр йæ сæпп нæ фæсабыр кодта. 
Фæндаджы фæйнæ фарс — быгъдæг быдыр, иу къудзи, иу 
бæлас никæмæй зыны, æрмæст дзы уыцы æмвæтæнæй саст 
æмæ ссæстæй лæууынц нартхоры хæтæлтæ, хъомвос æй 
фæззæгæй уалдзæгмæ фессæстой, æвзаг цæуыл фæхæца, уый 
дзы нал баззад, уæддæр ыл бон-изæрмæ зилдух кæнынц; 
кæддæр цъæх дардта æмæ тархъæдау бæзджынæй лæууыд, 
уый нæ уырны адæймаджы. 
Æмæ Быдыгойæн ныфсæвæрæгау разæй разынди фæззы- 
гæнды тъæпæн, цæрдхуыз æмæ райдзаст, кæд фадхъулмæ дæр 
нæма схæццæ, уæддæр æй сæрвасæнæй фасæгау уылæнгай 
фасы сæууон рог дымгæ. 
— Табу дæхицæн, не сфæлдисæг иунæг цытджын Хуыцау! 
Æгæр диссаг сты дæ диссæгтæ — дæтгæ цас кæныс, исгæ дæр 
уыйас; 
Дард кæцæйдæр æрбайхъуысы æмæ бамынæг вæййы, 
æрбайхъуысы æмæ бамынæг вæййы тракторы уынæр. 
Фæсте аззад фæззыгæнды хуым. Ногæй та нартхоры хæтæл, 
ноджы ссæстдæрæй, ноджы пырхдæрæй, фæсалы мур дзы нал 
ныууагътой фос, æвзагæй сдæрæгау æй бакодтой. 
Цалхвæдтæ бæрæг кæуылты дарынц, ууылты фæзылдта 
хуымы астæумæ хæрæджы Быдыго. Иуцасдæр куы бауад, уæд 
æй æрурæдта, уæрдонæй æрхызт. 
— Æндæрæбон дæр ам æркъахтон, арæхджындæр нал ссар- 
дзыстæм æмæ ма цы дардмæ цæуæм. 
. Хæрæджы уæгъд кæнынмæ бавнæлдта. 
— Æмæ Цæлыкмæ нал цаеуæм, Баба? 
— Цæлыккæн йæ бæстастæу стæм, Бабайы карк. Ды та 
йын цы æнхъæл уыдтæ, цымæ, Цæлыкк, зæгъгæ, уæд? 
Æнæууæнкхуызæй фæйнæрдæм афæлгæсыд Рая. Æнæхъæн 
къуыри хæдзары Цæлыччы кой йеддæмæ ницы уыд — 
«Цæлыччы куы нæ æрзайа, уæд...», «Цæлыкк куы нæ фервæ- 
зын кæна, уæд...», «Цæлыкмæ æнæ фæцæугæ нæй...» æмæ 
йæхи æрцæттæ кодта диссаджы галуанджын бæстæ фенынмæ. 
240 

Амта — дæлæмæдæрæмæуæлæмæ дæрбыгъдæгбыдыр, саст, 
над æмæ ссæст нартхоры хæтæл цыдæр сау къæцæлимæ 
æмхæццæйæ. Змæлæг, цъиутæхæг дзы нæ зыны, æрмæст трак- 
торы уынæр куы хъæрдæрæй, куы мынæгдæрæй. 
Фæфыдæнхъæл. 
Нæ, уæддæр абон исты диссагæн æнæ æрцæугæ нæй: йæ 
зонд æй цас нæ ахсы,.уыйас æй зæрдæйæ æмбары. 
Ау, афтæ дзæгъæлы уыдаид йæ цин, афтæ ницæй номыл 
ныууагъта йæ хъарм хуыссæн æмæ афтæ дзæгъæлы рараст 
уыдаид дард балцы фыццаг хатт? Нæ, уымæн уæвæн нæй; 
диссаг разæй кæмдæр ис, йæ гыццыл зæрдæ йæ зоны. 
Хæрæгæн йæ хамут æмæ йæ саргъ райста Быдыго æмæ йæ 
бозийæ рæтæнагъды рæбынмæ бабаста. 
—.Искæдæм куы адзæгъæл уай, Яшæ, æндæр дзы, дæндаг 
цæмæй асхъауай, ахæмæй ницы ссардзынæ. 
Сау къæцæлтæ арæхдæр кæм уыдысты, уым бел æрсагъта 
æмæ зæхх сфæлдæхта Быдыго. Иудзæвгар дзы скалд ставддæр- 
лыстæгдæр фæлурс сырхбын хуыскъæлтæ. 
— Марадз, Бабайы карк, хохаг кæрдотæ дын. 
Рая адджын хæмц-хæмцыл схæцыд. Ахордта дзы Быдыго 
йæхæдæг дæр. Замманайы сатæг. Дæхи тынг баууæндын кæн, 
уый йеддæмæ дæ æцæгдæр бауырндзæн, кæрдо кæй хæрыс, уый. 
— Сæ бынтон стæвдтæм.сын дзæгъæлы хъавыс — 
стæгджын сты. Йæ рæстæмбис æппæтæй адджындæр у. 
Белгом белгомы фæдыл калы Быдыго. Хуыскъæл хауд 
æнахуыр сыгъдæгæй, иу сыджыты мур ыл нæ хæцыд. Уыцы 
уазал. Зæххæн йæ салд раджы ссыд, фæлæ йæм нырма кæд 
æмæ кæд бахъардзæн хуры хъарм. 
Кæд дзы фаг зæрдæцъæх уыд Рая, уæддæр æм ногкъахт 
хуыскъæл æнахуыр хæрзад фæкасти. Йæ мондæгтæ дзы куы 
суагъта, уæд уидзынмæ бавнæлдта æмй къæрта уайтагъд ай- 
дзаг. г 
— Кæс-ма, дæ хорзæхæй,— раппæлыд дзы Быдыго.— 
Ахæм æххуысгæнæг разындзынæ, уый куы зыдтаин, уæд 
ныронг дæр иунæгæй никуы рацыдацн. 
Голладжы ком къæртайыл æрфæлдæхта æмæ йæ бавгæд- 
та. Стæй уæд йæхæдæг дæр уидзынмæ бавнæлдта. 
— Йæ бынтон лыстæджытæ йын уадз, сæ фыдæбоны аргъ 
не сты. Ставд дæр дзы мах фаг уыдзæн. 
Авд къæртайы. Аст къæртайы. Мæлæты зын дзаггæнæн у 
бур голлаг. . " 
Хур дзæвгар суади, аууоны кæм балæууай, уый нæй, æмæ 
йæ тынтæ æнахуыр æлхыскъгæнаг сыгъд.кæнынц. Йæ гуыр:’ 
баст кæлмæрзæн райхæлдта Рая æмæ айдагъ къабайы буар 
æхсызгонæн сулæфыд. Йæ къурткæ раппæрста Быдыго дæр 
æмæ афтæмæй кусы. 
241 

— А, Яшæ, Хуыцау гуыбыны тæригъæдæй лæвæрдта, æмæ 
дæуæн,— къæртайы æмбис хуыскъæл æркодта хæрæджы раз. 
Уый дæр зыхъхъырдæндагæй мырт-мырттыл схæцыд. 
Стæй уæд йæ сæр бæрзонд систа, арф сулæфыд æмæ хъыррыс- 
тгæнаг æнæсæрст абухын ныццарыдта быдыр. 
— Хорз, Яшæ, хорз! Дæсны уасыс, фæлæ йæ æгæр æнахъи- 
нон даргъ ауадзыс. Цас у дæ амонæн? Дыууадæс? Æви æмбис? 
Æмæ та бæста ныссабыр, æрмæст кæмдæр фæсуæлвæз куы 
хъæрдæрæй, куы мынæгдæрæй æрбайхъуысы тракторы уынæр. 
Сывæллон æруæзбын æмæ йæ Быдыго фæфиппайдта. 
— Бафæлладтæ, Бабайы карк? 
— Ницы бафæлладтæн. 
Фæллайгæ цас нæ бакодта, уыйас ыл хуыссæг æртыхст, 
фæлæ йæ схъæр нæ уæнды, уæд æй иннæ хатт куы нал ракæ- 
на йемæ. Кæнгæ та йæ хъуамæ ракæна, дзæгъæлы дзы, мый- 
йаг, раппæлыд, хорз æххуысгæнæг мын разындтæ, зæгъгæ. 
— Æз дын ныртæккæ ахæм хуыссæн бакæндзынæн, æмæ 
дын нæхимæ дæр чи никуы уыд. 
Гуыффæйы бæмбæджджын æрытыдта, армæй йæ 
æрлæгъзытæ кодта. 
— Мæн аууоны фæнды уæрдоны бын. 
— Уæрдоны бын хуыссыны фаг нæма стæфсти зæхх, суа- 
зал уыдзынæ. Ма тыхс, аууон дæр дын уыдзæн. Æрхуысс афтæ, 
Бабайы карк. 
Хуры тæвдæй хъарм бæмбæджджыныл атымбыл Рая. 
Быдыго йыл кæлмæрзæн æрæмбæрзта. 
— Мæнæ дын уый та аууон,— сывæллоны сæрты гуыф- 
фæйы иу фарсæй иннæмæ байтыгъта йæ къурткæ. 
. — Æмæ дæу нæ ахсы хуыссæг? 
— Ахсæв та ма мын чи хуысдзæн? Æз дæр ма иугыццыл 
акъахон, æмæ мæнæ уæрдоны рæбын голджытыл мæ фæллад 
суадздзынæн. Хæрын дæм нæ цæуы? 
— Нæ-ы,— уæдмæ йæ цæстытæ ацъынд сты, афтæмæй йæ 
сæр батылдта сывæллон. 
Быдыго уæрдоны цурæй рацыд æмæ бел æрсагъта, фæлæ 
йæ зæрдыл æрбалæууыд: хæрæг сывæллоны тæккæ хъусы куы 
ныууаса, уæд йæ мидфынæйæ фæсонт уыдзæн. Хæрæгыл рахæ- 
цыд, дæрддзæф æй акодта æмæ йæ дзылар йæ къæхтыл 
сахсæнæвæрдæй ныууагъта. 
Хур æмбисбонæй дзæвгар куы акъул, уæд райхъал Рая хæрæджы 
артæнивазæг арауынмæ. Йæ цæстытæй нæма ракаст, афтæмæй йæ 
базыдта, кæм ис, уый; хинымæр ахъуыды кодта: диссагæн æнæ 
æрцæугæ нæй. Ракаст, æмæ ницы диссаг. Нартхоры хуымы астæу 
лæууы хæрæг; Баба уæрдоны цалхы рæбьга дзаг голлаг тъæпæн 
æрæвæрдта æмæ æнцад бады, хъуыдыты аныгъуылд; тракторы 
æнæнцой уынæр куы хъæрдæрæй, куы мынæгдæрæй. 
242 

— Райхъал дæ, Бабайы карк? Цæуынафон дæр ныну — 
цыппарныууасыди Яшæ. Дæумæ уыди каст, мæнæн мæ гол- 
джытæ рагæй цæттæ сты. Хæрын дæм нæма цæуы? 
— Цæуы. 
— Мæнæйдæрма цæуа — ахæм адджын фынæй фæкодтай 
быдираг уддзæфмæ. Уæдæ æххæст нæ сихор ахицæн кæнæм 
æмæ нæ фæндаг адарæм. 
Цæхæры фых кæрдзыны æмбис, цыппар картофы æмæ 
цæххы тæпп разынди тыхт дзæкъулы мидæг сихорæн. Хæрд 
фесты æмæ донгарзæй схуыппытæ кодтой. 
Хæрæджы баифтыгъта Быдыго. Иу къухæй комбастыл, 
иннæ къухæй голладжы къуымы хуыскъæлыл хæцгæ гол- 
джытæ гуыффæмæ сæппæрста. 
— Схиз, Бабайы карк, ды дæр. 
Йæхæдæг фистæгæй араст уæрдоны фарсмæ. 
— Æмæ ды цæуылнæ бадыс, Баба? Дыууæйæ дæр нæ куы 
афæраздзæн Яшæ, домбай у. 
— Домбайæ домбай у, уымæй раст зæгъыс, фæлæ йæ ай- 
дагъ абоны фаг куы скæнæм, уæд раст нæ уыдзæн. 
Рая цæугæ-цæуын уæрдонæй æрцæйгæпп кодта, фæлæ йын 
Быдыго йæ къабазмæ февнæлдта: 
— Ды бад, дæу уæз ын уаргъ нæу. 
— Нæ-ы, мæн дæрфистæгæй фæнды. 
Сайы, фæндгæ йæ нæ кæны — йæ фыды ныхæстæм 
хæрæгæн фæтæригъæд кодта æмæ уымæ гæсгæ æрхизинаг у. 
— Гъемæ фæндагмæ куы ахæццæ уæм, уæд æрхиздзынæ, 
науæд дæ къахы исты суайдзæн. 
Йæ фыды къæхтæм æркаст сывæллон, дæхицæн куыннæ 
тæрсыс, зæгъгæ. Быдыго йын йæ хъуыды бамбæрста. 
— Мæнæн ницы ух цырыхъхъытæ мыл ис. 
Цыппар бур голладжы нымады дæр не сты Яшæмæ. Сы- 
байы хæрды уаргъимæ чи сфæлтæрдта, уый лæгъз быдыр 
йæхæдæг размæ схойы цæлхытæй. Ноджы ма фæндаг хæдзармæ 
кæй у, уый æмбары, æмæ йæ тыххæйты æййафы Быдыго. 
Уæлбылæй разынди Зилгæ. Къанауы хидыл æруадысты 
хъæугæрæтты-хъæугæрæтты. Хæрæг йæ цыд фæсабырдæр код- 
та, Быдыго йæ куыд æрбаййафа, афтæ: иуырдæм дæр уынг, 
иннæрдæм дæр — кæцырдæм фæзылдæуа? Йу уынджы фæзыл- 
дысты, иннæйы, æмæ разæй, хæдзæртты æмæ бæлæсты сæрмæ 
сæрттывтой мæзджыты цъуппытæ. Цæлхыты къуыр-къуыр 
сосайы дуртыл ссыд æмæ Быдыгойы цæсгом банхъырдтæ, 
цыма йæ дæндаг срыст, уыйау. 
—- Суадонмæ нал цæуæм, Баба? 
— Куыннæ, куыннæ, Бабайы карк. Дæ зæрдæмæ фæцыд, 
æнхъæлдæн? 
. Рая баХудт æмæ йæ сæр разыйы тылд бакодта. 
243 

Дзæгъæлы нæ фенхъæлмæ каст Рая абонсарæй диссагмæ 
— диссаг æрцыд: цъымарабыны, зæронд донвæды фæйнæ фарс 
хæристæ уымдæлæмæ иууылдæр ногдзыд сыфтæры аныгъуыл- 
дысты; цыма йæ каст Гæдзайы халамæрзæн æмæ сагоймæ уыд, 
уыйау æмвæтæнæй цъæх-цъæхид адардта суадоны раком- 
коммæ тъæпæн; цъæх дары суадоны сæрмæ хæрис дæр, лыстæг 
фæлмæн сыфтæр рафтыдта. Иæ бынмæ бандоныл —- райсомæй 
йæ нæ бафиппайдта Рая — бадгæ баййæфтой Гæдзайы: 
фæсонтæй хæрисыл банцой кодта, иу къах иннæйыл баппæрс- 
та, къухтæ уæрагыл æлхынцъæвæрд. 
— Æрбахæццæ стут?— салам дæтгæйæ йæ бынатæй 
банкъуысæгау кодта. 
Рая уыциу згъордæй суадонмæ æрызгъордта æмæ йыл 
ныддæлгом. 
— Мæнæн дæр дзы сдав,— донгарз æм æрлæвæрдта Быды- 
го, йæхæдæг Гæдзайы фарсмæ бандоныл йæхи æруагъта. 
Æрхуы донгарзы сæр разылдта Рая æмæ йæ суадоны 
фæтъыста, фæрсырдæм ыл æрхæцыд æмæ уайтагъд йæ хъуыр- 
хъуыр ссыди. Кæд æнхъæвзинаг нæ уыди, уæддæр æй 
сæнхъæвзта, ногæй та йæ атъыста доны æмæ рог хæл-хæлимæ 
айдзаг. 
— Рæвдздæр кæн, рæвдздæр, дойны мын у. Тынг йæ 
зæрдæмæ фæцыди, Гæдза, дæ суадон; мæзджыты цурмæ нæма 
æрбахæццæ стæм, афтæ мæ афарста, суадонмæ, дам, нал 
цæуæм? 
Гæдзайæн бæрæг-бæлвырдæй фехсызгон ныхас, йæ рихитæ 
бахудызмæл сты. 
— Бæгуыдæр ма фæцыдаид — дыккаг ахæм суадон нал 
ссардзынæ Ирыстоны. Дæхæдæг сæ федтаис: ам уæлæмæ дæр 
ис æртæ суадоны, ам дæлæмæ дæр, уæддæр дзы мæнæ амæй 
хæрзаддæр æмæ уазалдæр нæй. 
— Ау, цы хъауджыдæр сæ ис, иу рæнхъыл куы сты? 
— Мæ-гъа. Уæлæ йæ уыныс, нæ сыхæгтæн сæ тæккæ раком- 
коммæ ис суадæттæ, уæддæр ардыгæй хæссынц. Æз æй афтæ 
æмбарын: донвæдæй дæрддзæфдæр ис æмæ уымæ гæсгæ 
арфдæрæй гуыры, дон та куыд арфдæр, афтæ хæрзаддæр у. 
Яшæ уæдæй нырмæ æнцад лæууыд йæ бынаты, стæй цы- 
быргомау «хъихъ» фæкодта, фæлæ цы зæгъинаг у, уый куы 
нæ бамбæрста йæ хицау, уæд дæлбылмæ фенкъуысыд, йæ 
лыстæг къæхтæ ныттынг сты, афтæмæй æрхызт: дыууæ доны 
сæрты куы æрбацыдыстæм, уæд дæм Хуыцауы сконд цæ- 
уылнæ кæсын, мæн дæр дæу æмхуызон куы фæсыгъта абон- 
сарæй хур, дыууæ æмраст дихы куы у нæ фыдæбон? Суадонмæ 
æрхизæн ын æгæр æмдзæхгæр хæрд у, фæлæ нарæг тæдзæнмæ 
сарæзта йæхи æмæ йæ мукъутæ доны фæцавта. 
— Сæрæн у дæ хæрæг, фесæфынæй йын тас нæу. 
244 

— Мæгуыры амæлттæ кæны уый дæр, æндæр цы кæна? 
— Фæндаггон лæг дæ, æз та дæ ныхæстыл дарын. Фы- 
сым нæм бакæн. 
— Бузныг дæ уæздан ныхасæй. 
Æмбары йæ Быдыго: æфсоны загъд кæны, æндæр уазæ- 
джы дæ хæдзармæ бакæнай, ахæм нæу рæстæг; йæхицæй 
йæ хорз зоны. Иугæр куы бацæуай, уæд æфсæрмы хос, ны- 
мадæй йæм кæд уа цалдæр карчы, æмæ дзы иу аргæвдын 
бахъæудзæн тæккæ æфтауынафон. 
Рая дæлбылмæ, хæрæджы цурмæ æрхызт æмæ ногдзыд 
кæрдæджы разгъор-базгъор кæны. Иузаманы хæрдмæ скаст 
— Бабамæ цæуыны зонд нæма ис?— æмæ суадоны сæрты 
хæдзармæ фæкомкоммæ: хибар, аив чъырæйцагъд, тæккæ 
фисыныл лæууы, райдзаст фондз рудзынгæй фæлгæсы, йæ 
рæбыны бæрзонд фæцыдысты хæрзæхсæст акъацитæ, 
æрмæст ма кæмдæр сæ тæккæ цъуппытыл — уыйонг схи- 
зын дæр хъуыд — къæбæлдзыг пыхс дарынц быгъдæг къалиу- 
тæ. Иннæ хæдзар да-алæ кæм æмæ кæм ис. Сæхимæ, Бес- 
лæныхъæуы та хæдзæрттæ уынгæг æмкъул, уæдæ уйнгмæ 
дæр сонтæй нæ рауайдзынæ æмæ нæ ахъаздзынæ: Гуыр- 
дзыйæ Уæрæсемæ æмæ Уæрæсейæ Гуырдзымæ цыдæриддæр 
машинæ цæу&, уыдоны фæндаг сæ дуæртты у. Кæд сыхы 
сывæллæттæ бакъорд уой æмæ куыройы фале фæзмæ кæнæ 
скъолайы кæртмæ афтой хъазынмæ искуы-иу хатт, уæд 
хорз, æндæр сæ къулрæбынтæм æлхъивы роса. Куыройы 
фалæмæ дæр сын хуыснæггагæй цæугæ у, уайтагъд хистæртæ 
фæфæдис вæййынц: «Цы Хуыцау уæ ардæм æрбахаста, 
æнæнтыст къулбадджытæ — доны ныххаудзыстут!» Æды- 
лы сты æмæ æдылы ацы сыхы сывæллæттæ — ахæм пара- 
хат хъазæн фæз сьш, уыдон та кæмдæр къуымы бабыры- 
дысты, иу дзы æддæмæ нæ зыны. Ехх, уæлæ уыцы хæдзар 
мах куы уаид! 
Цæуыны зонд нæма ис Бабамæ — йæхæдæг дæр куыннæ 
бафæлладаид уыцы дард фæндагыл уæззау цырыхъхъыты, 
стæй, æвæццæгæн, хæрæгæн дæр тæригъæд кæны, йæ 
фæллад суадза. 
Ногæй та суадонмæ æрбазгъордта Рая æмæ йыл ныд- 
дæлгом: йæ уазалæн дæндæгтæ нæ фæразынц, уæддæр дзы 
бафсис нæ зоны. 
—...Сталинградмæ нæма æрбахæццæ стæм, афтæ ныл...— 
хъуысы Гæдзайы лыстæггомау фæлмæн хъæлæс. 
Яшæйы зæрдæмæ дæр фæцыд Гæдзайы суадон, тæдзæны 
цурæй йæ æддæмæ нал хæссы йæ къах, рæстæггай йæм æр- 
гуыбыр кæны. Йæ фалæты хæрæджы ’рдæм фæкæс- 
фæкæсгæнгæ -— фæхæпп мæм кæндзæн æви нæ?— æрбахъуы- 
зы фæныкхуыз хъомыл гæды. Ахæм егъау никуыма федта 
245 

Рая, родыйас æм фæкаст. Тæдзæны сæрты æрбагæпп ласта, 
æрлæууыд, стæй йæ фæстаг къæхтæ æлгъгæнæгау радгай 
ацагъта: кæрдæджы бын дон нæ федта æмæ йын схуылыдз 
сты. Хæрæгæй йын ницы тас у, уый куы бамбæрста, уæд 
хусдæры æрбадт æмæ йæ къæхты саггæмттæ сдæрын æмæ 
æхсыныныл схæцыд. 
Рая йæ цурмæ базгъордта. Гæды йæ куыст ныууагъта. 
Чызг æм æрæвналын нæ уæнды, гæды та æрсæр.фынмæ 
æнхъæлмæ кæсы. 
Гæды цалдæр къахдзæфы æрбакодта, къæдзил уæлиау 
систа æмæ сывæллоны къæхтыл йæхи ахафта; йæ уæзæй 
чызг фæцæйхауд. Гæдыйы хуыр-хуыр райхъуыст, иуырдæм, 
иннæрдæм, иу хъусæй, иннæ хъусæй йæхи хафы чызджы 
къæхтыл. Рая фæуæндон æмæ йын йæ сæр æрсæрфта, 
хъæбысмæ йæ систа. Мæнæ цы уæззау у, мæнæ! Æнарæхстæй 
йыл хæцы: гæдыйы фæстаг къæхтæ зæхмæ æрхæццæввонг 
æрзæбул сты, уæддæр йæ райгондхуыз хуыр-хуыр хъуысы, 
цæстытæ уæзбын цъынд æркæны. 
— ...уырдыгæй та нæ Варонджынмæ дппæрстой... 
Лæгты цурмæ схæццæ Рая. 
— Баба, байхъус-ма йæм, куыд зары. Цыма æрмгуырой 
ис йæ хуылфы. 
— Уый заргæ нæ кæны,-— загъта Гæдза.— Аргъау дын 
дзуры. Нæ йæ æмбарыс? 
— Нæ-ы,— йæ сæр батылдта Рая. 
— Раджыма-раджы,— дзурын райдыдта Гæдза. 
Рая æд гæды хæстæгдæр балæууыд: ай цыдæр диссаджы 
дада куы у — гæдыйы æвзаг æмбары. Ноджы ма кæд дзуры 
аргъау. Аргъауæй диссагдæр та цы уа æмæ йæм хъусынæй 
чи кæд бафсæддзæн? Йæ хъæбысы дарын нал фæразы 
гæдыйы æмæ йæ дыууæ лæджы æхсæн бандонмæ сæргъæвта. 
Гæды уайтæккæ æргæпп кодта æмæ та сывæллоны къæхтыл 
йæхи дыууæрдæм хафыныл схæцыд хуырхуыргæнгæ. 
Æрсæрфон æй, зæгъгæ, йæм куыд æргуыбыр кодта, афтæ 
йæ къабайы риуыл ауыдта гæдыйы цармæй армыйас чъепп. 
ч Тарстхуызæй йæм ныдздзагъыр, æнæхъæн куы у йæ царм, 
уæд дзы ацы гæбаз кæцæй схаудаид? 
— Цæмæй фæтарстæ — йæ хъуын ивы, æндæр ыл ницы 
æрцыд,— зæрдиагæй ныххудт Гæдза.— 0. Æмæ раджыма- 
раджы бæстыл арт сирвæзти. Фосæй, сырдæй иууылдæр 
лыгъдысты. Иу барæджы размæ калм фæцис. «У-у, ма мæ 
ныууадз, басудздзынæн!— ныллæгъстæ кодта калм.— Дæ 
хорз дын никуы ферох кæндзынæн æмæ дæ мæ сæр дæр 
искуы бахъæудзæн». Барæг æй систа æмæ калмы йæ роны 
бавæрдта. Цæуынтæ байдыдтой, цæуынтæ байдыдтой. Уæд 
иу заман калм лæгмæ дзуры: «Фæхуыдуг кæнын дæ роны, 
æндæр цскуы мæ сæвæр». Барæг калмы куыд систа, ме уæхс- 
246 

кыл æй сæвæрон, зæгъгæ, афтæ калм йæ хъуыры фæмидæг, 
ахсæнмæ аирвæзт. Сыгъд быдырæй куы рахызтысты, уæд 
барæг бæхы æрурæдта æмæ калммæ дзуры: «Ралæс ныр, ни- 
цуал дын уыдзæни». «Цалынмæ мæ, хæрзгæнæг хорз кæм ссар- 
дта, уырдæм фæласай, уæдмæ никæдæм лæсинаг дæн æз»,—. 
радзырдта йæм калм. Цы гæнæн ма уыдис барæгæн: калм йæ 
ахсæны, афтæмæй дунетыл зилын байдыдта, кæй нæ бафарс- 
та, хæрзгæнæг хорз. кæм ссардта, уымæй, ахæм нал баззад, 
фæлæ йын ничи ницы дзуапп радта. Иунæг гæды ма йын баз- 
зад нæ бафæрсгæ. «Цæй, æххæст ма уый дæр бафæрсон»,— 
загъта лæг. «Мæн йеддæмæ йæ а дунейыл ничи зоны, 
хæрзгæнæг хорз кæм ссардта, уый»,— загъта гæды. «Кæм?— 
радзырдта йæм калм лæджы ахсæнæй. «Бæгуыдæр æй зонын, 
фæлæ алкæмæн зонинаг нæу. Кæд дæу йæ базонын фæнды, 
уæд дæ хъус æрбадар æмæ дын æй уым бадзурон, лæг æй куыд 
нæ базона, афтæ. Сусæгæй зæгъинаг у». Калм йæ сæр радар- 
дта æмæ йын гæды дæр йæ бæрзæймæ фæлæбурдта, лæджы 
хъæлæсæй йæ радавта æмæ йæ гæбазгай бакодта. Уæдæй 
фæстæмæ гæды æмæ адæймаг æнæ кæрæдзи нал цæрынц. 
— Дæ дзыхы бындз ма батæхæд,— аргъау конд куы фæцис 
Гæдза, уæд йæ чызгмæ сдзырдта Быдыго. Бандонæй сыстад.— 
Ахæм диссаджы аргъау æз дæр фыццаг хатт хъусын. 
Рая йæ дзых ахгæдта, ныфсæрмы. Гæды дæр дзы айрох, 
афтæмæй бандонрæбынты сындæг-сындæг зæронд лæгмæ ба- 
цыд æмæ йæ уæрагыл банцой кодта. 
— Ничи йæм кæсы!— ныддис Быдыго.— Афтæмæй 
нæхимæ сырдæй уæлдай нæу — æмгæрон дын ма бацæуа 
æцæгæлон адæймагмæ. А 
— Саби æмæ куыдз, дам, лæджы зæрдæ æмбарынц,— сы- 
вæллоны йæ хъæбысы æрбакодта Гæдза. 
Хæрæгæн уæлбылмæ схизынмæ феххуыс кодта Быдыго. 
— Хуыцау дæ барæвдауæд, Гæдза, махæн та цæуынафон у. Гол- 
ладжы ком феуæгъд кæнон æмæ дын мæ хуыскъæлæй иу къæрта... 
— Цытæ дзурыс, цытæ дзурыс!— йæ бынатæй фестад æмæ 
йæ къухтæ сцагъта Гæдза.— Нæ хъæуы, ма райхал! 
— Мæлæты хæзна не сты, фæлæ фосæн уæд та... 
• — Хæзнайы тыххæй нæ зæгъын — нæхи лæппу дæр ху- 
ыскъæлдзау ацыд лæгуæрдонæй, цалдæрæй бакъорд сты. 
Цыдæр æрæгмæ зынынц. 
— Хъазыныл фесты, æвæццæгæн. 
Гæдымæ хæрзбоны гуыбыр æркодта Рая æмæ йын йæ 
фæсхъустæ ныхы, уымæн дæр йæ хуыр-хуыр хъæрдæрæй ссыд, 
цæстытæ фырæхсызгонæй бацъынд сты. 
— Ахæсс æй, ахæсс, дæхицæн, кæд æй уый бæрц тынг 
бауарзтай, уæд,— дзуры сывæллонмæ Гæдза. 
Рая йæм æнæууæнкхуызæй скаст: хъазгæ дзы кæна ацы дада 
æви æцæгдæр ахæм хæзна суæлдай кæныны бæрц рæдау разына? 
247 

— Фыдæлты æгъдау афтæ амоны: уазæгæн хæдзары цы 
йæ зæрдæмæ фæцæуа, уый йын балæвар кæнын æмбæлы. Уæдæ 
куыд вæййы,. куыд!— худынц Гæдзайы рихитæ æмæ цæсгомы 
æнхъырдтæ. 
Йæ фыдмæ дæр фæрсæджы каст скодта Рая. 
— Лæвар исгæ у: рахаэсс æй æмæ нын уа. Уæдмæ та нæм 
кæд мыстытæ æмæ уырытæ дæр фæзыниккой. 
Цалынмæ йæ фæнд нæма аивта ацы диссаджы дада, уæдмæ 
гæдыйы уæрдонмæ рæвдзгомау сæргъæвта Рая æмæ йæхæдæг 
дæр схызт, йæ хъæбысы йæ æрбакодта. 
— Дæ лæвар бирæ æмæ Хуыцауæй рæвдыд у, Гæдза. 
— Уастырджи уе ’мбал! 
Уæрдон фенкъуысыд. Дунетæ дæрйæхи баисты, афтæмæй 
бады Рая; рагæй дæр цыма хæрæгуæрдоны цæуын ахуыр у, 
уыйау йæ хъæбысы хуыр-хуырæй зары гæды. Чызг æм уыцы 
зæрдиагæй хъусы. Уæрæх санчъехæй хæрæджы фарсмæ цæуы 
Быдыго. 
Хъæуæй цалынмæ хызтысты, уæдмæ Æрджынарæджы 
рæгътыл андзæвыд хур æмæ сындæггай фæсхохмæ ныттылди. 
— Баба, æз дæр куы базæронд уон, уæд базондзынæн? 
— Цы? 
— Гæдыты æвзаг. 
— Мæ-гъа, цы дын зæгъон: иутæ зæрондæй дæр къуы- 
дтыйæ баззайынц, гæдыты лæ, фæлæ сæм адæмы хъæр дæр 
нæ бахъары, иннæтæ та дуры æвзаг дæр бамбарынц. Дæуæн 
дæр дæ амонд конд уыдзæн. 
Æгæр фæсномыг æмæ .зынæмбарæн разынд дзуапп æмæ 
Рая ныхъхъус. Хур цалынмæ касти, уæдмæ мæлæты дзæбæх 
хъарм уыди,’ныр изæрмилтæ семæ хæссынц ирдгæ, гуыбын 
æмæ къухтæ пецау бæргæ æндавы гæды, фæлæ къæхтæ уæр- 
джытæй дæлæмæ уазал кæнынц æнæзмæлгæйæ. 
— Махæн дæр Гæдзайы хæдзары хуызæн куы уаид. 
— Æмæ дæм нæхи хæдзар цæмæй æвзæр кæсы? 
Хорз æмæ æвзæрыл нæу ныхас, фæлæ йæ хъуыды куыд 
бамбарын кæна, уый нæ зоны сывæллон æмæ та ногæй ныхъхъ- 
ус. Кæд ын дойны нæ уыд, уæддæр уæрдоны фарсыл асыккæй 
донгарз систа æмæ дзы схуыпп кодта. 
Абоны иннæ диссаг та йæм сæхимæ æнхъæлмæ каст: Маня 
дыууæ роды ныззади. Сывæллæттæ цинæй хæрдмæ хаудтой, 
Кудзиан та сын.тæригъæд кодта: сæ сæр нæма ахсы, æхсыр 
сæм æмбис къаддæр кæй хаудзæн, уый. 
* * * 
Уыцы æхсæвы хуызæн хъæлдзæгæй сæ цоты никуы фе- 
дтой Быдыго æмæ Кудзиан, базыртæ сыл базад иуæй родты, 
248 

иннæмæй гæдыйы цинæй. Быцтон æнафонмæ сæ хуыссыны 
зонд никæмæ æрцыд. Хуыссынвæнд куы скодтой, уæд та сын 
хъаугъа бацайдагъ: кæй хъæбысы хъуамæ хуысса Хуырреу 
— ахæм ном авæрдтой гæдыйыл, йæ хуыр-хуырæй æппындæр 
кæй не ’нцад, уый тыххæй. Æппынфæстаг цал уыдысты, уалæй 
иу сынтæджы бахуыссыдысты сывæллонæй, гæдыйæ. 
Иуафонты гæды дуартæрон уасын райдыдта. Быдыго сыс- 
тад æмæ йæ æддæмæ ауагъта. 
Райсомæй куыддæр райхъал сты сывæллæттæ,.афтæ Хуыр- 
реуы агурын.райдыдтой. Хæдзарæй, скъæтæй, кæркдонæй, 
уæрмæй иу къуым, иу хуынкъ æнæсгæрстæй нал ныууагътой 
— нæй æмæ нæй. Рая кæуынæй амардта йæхи. 
— Искуыдæр ма уæдæ гæды æцæгæлон ран лæууы,— са- 
быртæ кодта чызджы Быдыго.— Авд хохы чъылдымæй дæр 
ссардзæн йæ хæдзармæ фæндаг. Куыдз æндæр хъуыддаг у — 
иугæр йæ хицау куы сыста, уæд йæ фæдыл фæцæудзæн 
кæдæмфæнды дæр, гæдыйæн та хæдзар ныууадзæн нæй. Ма- 
уал ку, лæппынтæ куы ныййара, уæд дын дЪы æз дыууæ иумæ 
схæсдзынæн. Лæппынæн уæлдай нæу, æмбарынхъом цалынмæ 
фæуа, уæдмæ, нæ дын алидздзысты. Дыууæйæ дын дзæбæх 
хъаздзысты, хъæбысæй хæцдзысты, кæрæдзийы æвдулдзыс- 
ты. Иу дзы дæ хъæбысы хуысдзæн æхсæв, иннæ та — 
дæлфæдтæм. 
^- Аргъæуттæ дæр дзурдзысты?— йæ хæкъуырццæй фен- 
цад Рая. 
— Уæдæ, уæдæ! 
* * "к 
Дыууадæс азæй фылдæр рацыд уьщы бонæй. Скъолайы 
фæстæ Рая базонгæ зилгæйаг лæппу Дзиуаты Хазбиимæ. 
Цасдæр рæстæджы фæстæ йын фæндаг радта, æмæ лæппуйы 
фыд Хасан минæвæрттæ сæрвыста Быдыгойы хæдзармæ. 
Беслæныхъæуæй Зилгæйы æхсæн бирæ быдыртæ нæй, фæлæ 
цалынмæ дæргъвæтин сидтытæ уагътой, цалынмæ иу фæстиат, 
иннæ фæстиат кодтой чындзхæсджытæ, уæдмæ æрталынг. Дзи- 
уаты дуармæ куы æрлæууыд мащинæ, уæд Рая иуæй хæрдмæ 
скæсын нæ уæндыд, иннæмæй та йæм йæ алыварс адæмæй ницы 
зынд, афтæмæй бахæццæ кæртмæ, хистæрты фынджы цурмæ — 
уым ын æртæ чъирийæ æгасцуай-загътой,— стæй дарддæр, 
æфсинтæм, æмæ æппынфæстаг чындзы уатыл сæмбæлд, Галуа- 
ныйас уатæн уынджьг ’рдæм уыд дыууæ рудзынджы, кæрты 
’рдæм та — дуар æмæ ноджыдæр ма иу рудзынг. Райсомæй хуры 
фыццаг тынтæ рудзынджы зыхъхъыртыл куы сæмбæлдысты, 
уæд фестад æмæ раздæр кæрты ’рдæм рудзынг байгом кодта, 
стæй та уынджы ’рдæм рудзгуытæ. 
249 

Фыццагджыдæр цы ауыдта, уый уыдис незамантаг хæрис, 
фæндаджы æдде, йæ бынмæ — суадон, дæлбылы нæудзар 
тъæпæн. Йæ зæрдæйы цæлхъ-цæлхъ ссыди Раяйæн — кæд 
нæма райхъал æмæ йæ фыны уыны, бирæ азты дæргъы чи нæ 
ферох, уыцы суадон æмæ хæдзар — уый йеддæмæ искуыдæр 
ма зæххон адæймагмæ уый бæрц амонд хауы æмæ йæ саби- 
дуджы бæллиц сæххæст уа. Йæхиуыл сгуырысхо æмæ та ру- 
дзынгæй ракаст; хæдзары рæбын — акъациты рæнхъ, фæнда- 
джы фале — пæлæхсар хæрис, йæ быны фæйнæгæй бандон, 
дæлбылы — суадон, кæрдæгджын тъæпæн, ноджы фалдæр — 
скъола, дарддæр акæс æмæ уæлиау фæцыдысты мæзджыты 
дæлдæр-уæлдæр цъуппытæ. 
Кæрты ’рдæм рудзынджы цур дæр æрлæууыд æмæ аивæй 
акаст. Кæрты цæхгæрмæ фæцæуы халасрихи гуыбыргомау. 
зæронд, йæ уæлæ бурбын нымæтхуд; хуызивд æфсæддон хæлаф 
æмæ хæдон ын уæрæхад кодтой, хæлафы фадгуытæ цыбырхъус 
цъындаты тъыст, хæдон æддæты уагъд, къæхтыл — ирон дза- 
быртæ. Ау, ауал азы фаг ын куыд суыдаид йæ хæстон фæлыст? 
Нæ фæлæ йæ фырты æфсæддон дарæс уыдзысты, æвæццæгæн. 
Æмæ йæ Хасан куы хуыдтой Хазбийы фыды? А, йæ бæрæгбо- 
ны ном уыдзæн уый, хионтæн та — Гæдза. 
— Гæдза!— фырдиссагæй йæ хъæр нал баурæдта. 
Зæронд фестъæлфыд, æнæууæнкхуызæй алырдæм акæстытæ 
кодта: йæ хъустыл ауад æви ног чындзыл арвæй Гæдзайыйас 
ДУР æрхауд æмæ йæ хицауы ном йæ дзыхæй суагъта? 
КЪАБУЗЫ ФЫЙЙАУ 
«Мæ хъустæ мæ сайынц æви æцæгдæр фыййауы хъæлæс 
уа?» — йæхиуыл сæнæууæнк Хъуырман. 
Ныр цалдæр æхсæвы дыккаг кæркуасæнты фæстæ йæ мид- 
фынæйæ фестъæлфы зонгæ хъæлæсы суагъдмæ. «Уæу-у-у-у- 
у-уæуу»,— æнкъард æмæ даргъ æй ауадзы уыцы иугæндзонæй, 
кæмæдæр йæ хъаст цыма хæссы, фæлæ йæм æрыхъусæг нæй, 
уыйау. Дымгæ кæцырдæм уа, уымæ гæсгæ æрбайхъуысы куы 
тынгдæр, куы мынæгдæрæй. 
— Йæ-иллаха-ил-аллах,— йæ ком ивазгæ хъæццул иуварс 
аппæрста Хъуырман, сынтæджы рабадт, къæхтæ æруагъта 
æмæ сæ фæлмæн иударон дзабырты атъыста. Рудзгуытæй 
мидæмæ кæлы стъалыты мынæг рухс, зæронд фыййауы 
цæстытæн уый дæр фаг у. Цырагъ не ссыгъта — йæ къæпмæ, 
мыййаг, кæстæртæ куы райхъал уой фаллаг уаты,— нымад 
æртæ къахдзæфы тъахтины ’рдæм бакодта æмæ дæрдджын 
кæрц райста. Талынджы дуары къæпсыр уырзæй басгæрста 
æмæ йæ феуæгъд кодта. 
250 

Айдагъ цикъа мидæггæгты — йæ амонд бирæ лæппуйы 
лæппуйæн: æфсадæй куы сыздæхт аст азы размæ, уæд ын дзы 
цалдæр фæлысты сласта, æндæр уæййаграгæй дæр нал сты — 
астæумæ æхгæд ирон тыргъмæ рахызт, кæрц йæ уæхсчытыл 
æрбаппæрста æмæ тæрхæгыл æрæнцад. 
Фынæй æмæ æдзæм дуне. Æрмæст скъæты уæззау оффытæгæнгæ 
сынæр цæгъдынц стуртæ. Уæларвы тыбар-тыбур кæнынц уалдзы- 
гон ирд стъалытæ. Сыфтæр нæма фæхæцыд бæлæстыл, æрмæст сæ 
иутæ дидинæг рафтыдтой, иннæтæ — нæма. 
Тæрхæгыл æнцойæ дзæвгар фæлæууыд Хъуырман, стæй 
уæд асинтыл хъавгæ æрхызти æмæ æххæст чъылдыммæ дæр 
акаст. Фæхъуыста, фæхъуыста, фæлæ хъус уæлдай ницæуыл 
æрхæцыд. 
«Фынæйæ мæ хъусыл ауад, æндæр цы». 
Хуыссæнмæ фæцæуон куыд загъта, афтæ дæллаг сыхы 
’рдыгæй сыхъуысыд: «уæу-у-у-у-уæуу...» 
«Йарæби, фынæй дæр куы нæ дæн. Иугæр мæ сайгæ ма 
кæнæд мæ хъустæ, уый йеддæмæ фыййау у». Науырæй хохмæ 
сæ тæккæ раскъæрынафон у фосæн. Æмæ сæ ныр цалдæр азы 
уæвгæ дæр куы нал скъæрынц: машинæты сæ бавæрынц æмæ 
мах къуыригай кæдæм цыдыстæм, уырдæм æмбойны бахæццæ 
вæййынц. Стæй дзугæн йæ фæндаг хъæуы бынты уæвгæ дæр 
никæд уыдис. Дæрдты цæмæн зилой æмæ доны цæхгæрмæ 
цæмæн хизой, кæд æмæ хид хъæуы сæрмæ ис. «Мæ хъустыл 
уайы, æндæр ницы». 
Æмæ та ногæй уыцы æрхæндæг æмæ дæргъвæтин «уæу-у- 
у-у-уæуу». 
«Чындзæй худинаг бæргæ у, фæлæ ацафон сыхæгтæм дæр 
куыд хъуамæ бахойон?» 
Тыргъмæ схызти æмæ кæстæрты уаты рæзты йæ фаллаг кæ- 
ронмæ уæзбын къахдзæфтæй араст, схуыфтытæ кодта æмæ фæс- 
тæмæ разылд йæхи уаты ’рдæм. «Мæлæты адджын фынæй сты». 
Дзæгъæлы афтæ æнхъæл уыд. Нанайы куы баныгæдтой 
æндæраз, уæдæй нырмæ алы æхсæв дæр зæронд йæ уатæй цал 
хатты рахизы, уал хатты йæ фырты фырт Хъайсын фехъал 
вæййы, уæд та ма йыл исты æрцыд, зæгъгæ. Æмæ зæронд 
куыддæр йæ сынтæгыл сæмбæлы, афтæ та лæппу дæр фæстæмæ 
афынæй вæййы. Æрмæст æм ацы хатт цыдæр гуырысхойаг 
фæкаст: æгæр бирæ фæлæууыд тæрхæгæнцойæ, стæй чъыл- 
дымæй куы æрбахызт, уæд ма тыргъы цы зилы? Кæд истæмæй 
тыхсы? Тагъд-тагъд йæ дзаумæттæ акодта — зæронды цурмæ 
æрдæгбæгънæгæй рацæуын худинаг у, ахæмтæ нæ уарзы — 
æмæ дуарæй ракаст. 
— Дада, ды дæ? 
— Æз дæн, уæдæ чи хъуамае уа? 
— Æмæ цæуыл æхсæвдзу кæныс? 
251 

— Йарæби, ньф цалдæр æхсæвы мæ хъустыл уайы æви æцæгдæр 
фыййау йæ хъæлæс суадзы, уый рахатынæн нал дæн. 
— Фыййау, зæгъыс? 
— Уæдæ, уæдæ. Байхъус-ма йæм ды дæр. 
Раст æм цыма сæ ныхас фæхæццæ, уыйау та æмыр тары 
æрбайхъуысыд: «уæу-у-у-у-у-уæууу». 
— А-а,— кæронмæ дæр æм нал байхъуыста, афтæмæй загъта 
Хъайсын.— Æвæццæгæн та Къабузы къæбыла ниуы. 
— Къабузы, йа? 
— 0, о. Къабузы. Знон уыди, æндæрæбон — хъаст кодта, мæ 
къæбыла, дам, æхсæв ниуын байдыдта æмæ йьга фесафын йеддæмæ 
хос нал ис, зæгьгæ. 
— Ау, уый та куыд сафгæ, хæдзарыйаргъ куы у, уæд? Гьæйтт, 
мæ хæсгæ мæрдтæ! Ай æппындæр уæ сæр куыницуал ахсы, 
кæстæртæ. Цы йæ схуыдтай, цы? Къабуз, зæгъыс? Уый та кæцытæй 
У? 
— Тогызты лæппу. 
— Хадзыйы фьфт ма уæд? 
— Дæлæ куыройгæс Тогызты лæппу. Йæ фыды йын нал 
æрæййæфтон æз æмæ йæ хистæртæй бацамонын мæ бон нæу. 
Бонивайæнтæм фæрафт-бафт кодта йæ сынтæджы Хъуырман, 
æмгæрон æм нал æрцыд хуыссæг. «Кæс-ма, дæ хорзæхæй,.Тогызтæ, 
дам. Хæсты фæстæ æххормаг азтæ куы скодта, уæд дыууæ хæдзарæй 
дæр сыстадысты æмæ уæдæй ардæм сæ кой сæ хъæр нал райхъуыст. 
Ньф кæсыс, Тогызтæй амонын та сæ райдыдтой. Уæдæ, уæдæ — 
лæг кæм райгуыра, уыцы зæхх æй раджы уа, æрæджы йæхимæ 
сайы фæстæмæ». 
Куыдцæр хъуг æрдыгьта чындз, афтæ Хъуырман дæр йæ лæдзæг 
райста æмæ дæлæсыхы ’рдæм араст. Стуртæ хъæугæронмæ чи рацæй- 
тардта, уыцы сылгоймæгтæ æфсæрмдзастæй салам лæвæрдтой 
хъæубæсты хистæрæн æмæ-иу сæ цурты куы æривгъуыдта, уæд-иу 
аивæй разылдысты æмæ сæ цымыдис хъуыды уыд: «Кæдæм æй 
рахастой фæдисы тындзæгау ацафон йæ къæхтæ?» Диссæгтæн сæ 
диссаг та уый уыд, æмæ Хъуырман бирæ азты дæргъы йæ къæсæрæй 
нал рахызт, æгас ма у æви нæ, уый канд хъæубæстæй нæ, фæлæ 
йæхи сыхæй дæр байрох. Æмæ ныр джихтæгæнгæ йæ фæдыл 
кæсьгац; кæм ма ис кæддæры къобор Хъуырман — æрмæстдæр 
царм, стджытæ æмæ нуæрттæ дæрдджын æфсæддон хæлаф æмæ 
хæдоны, цъæх нымæтхуды æмæ фæлмæн дзабырты. 
Куьфойы хид кæм уыдис кæдцæр, раст уыцы тæккæ ран хъæугæ- 
роны сæвзæрдис фыхдурæй амад бæстыхæйттæ. 
— Йæ, хæдзар, кæм стут?!— лæдзæджы æфсæн бырынкъæй 
дуар бахоста Хъуырман. 
Мæрдон æдзæм кæртæй æппынфæстаг райхъуыст лæппуйы та- 
макосыгъд хъæлæс: 
— Кæцы дæ? Фæцæуын дæм! 
Æмæ уый хæдуæлвæд бахизæн дуарæй ракаст рæстæмбис кары 
252 

пыхцылсæр лæппулæг дæрзæг кæттагæй нарæг хæлафы æмæ 
къуьюдæг къуьфткæйы. 
— Мидæмæ, Хъуырман!— барайдзаст лæппуйы цæсгом, фæлæ 
цæстæнгасæй бæрæг уыд, цы Хуыцау æй æрбахаста, зæгъгæ, дисы 
кæй бафтыд, уый.— Рахиз мидæмæ. 
— Дæ цæрæнбон бирæ,— раарфæ кодта Хъуырман æмæ кæртмæ 
бахызт.— Къабуз дæу ма хонæнт? 
— Æз бæргæ дæн,— йæ разæй цæуæг зæронды æнцъылдтæ 
бæрзæймæ æдзынæг кæсгæйæ дзуапп радта лæппу. 
— Кæм ис дæ фыййау?— разылд æм Хъуырман. 
— Цавæр фыййау?— нæ йæ бамбæрста Къабуз. 
— Цавæр куы зæгъай, уæд цалдæр æхсæвы адæмы хуыссын чи 
нæ уадзы, уый кой мæм ис? Йæ хъæлæсы суагъдæй йæ базыдтон. 
-7- А-а,— фембæрста йæ Къабуз.— Тæнхауы кой дæм ма уæд? 
— Тæнхауы, йæ? 
— 0, о, йæ ном афтæ у. Уæртæ чъылдыммæ хуыссы. 
— Цæуæм-ма, фенон æй,— фæраст Хъуырман. 
Къабуз йæ разæй ахызт чъылдымы дуарыл. Рахизырдыгæй 
цæгæвæрд телæй конд æмбонды мидæгæй — кæрчытæн батæхæн 
куыд нæ уа, афтæ — цъæх дарынц хъæдындзы æмæ нурыйы рай- 
дзаст хуымтæ, дыгай сыфтæ — æвæццæгæн, нырма æрмæст знон 
кæнæ æндæрæбон скаст — раскъæрдта мæймæ булкъ, иннæ хуым- 
ты ницыма равзæрди, гобæттæ хурмæ раппарæгау фæрсæй-фæрстæм 
дæргъæй лæууынц. 
Галиуьфдыгæй — фыхдурæй амад сис цас ахаста, уыйас иувæр- 
сыг дæлбазыр. Кæрчытæ зæрдиагæй фæйлауынц зыгуымы 
пьфхæнтæ. Лæгуæрдоны цалхы рæбью — фыццаг бакастæн — уæгьд 
æппæрст хъуынджын царм æрдæгтыхтæй. Фæлæ йæ Хъуырман 
уайтагъд базыдта. Сабыргай йæ цурмæ бацыд æмæ уæрдоны 
рæтæнагъдыл йæхи æруагъта. Царм базмæлыд, разылдис, куыдз 
йæ сæр систа æмæ æрбацæуджытæм цæсты зулæй ракаст, стæй йæ 
сæр æруагъта раззаг дзæмбытыл. 
Хъуьфман æм æдзæмæй бирæ фæкаст, стæй уæд сдзырдта: 
— Нæхимæ хохаг фыййау. Кæцæй дæм æрбафтыд? 
Къабуз ньф дæр нæма æмбæрста зæронды æрбацыды сæр æмæ 
йæ цуры хъуыдыты аныгьуылгæйæ лæууыд. Фæлæ уæдцæр фарстæн 
дзуапмæ фæрæвдз: 
— Фарон фæззæджы нæ хæдзæрттæ куы срæвдз сты, уæд сьга 
æртæ чъирийы акодтам. Нæ гуырдзиаг сиахсмæ дæр хонæг фер- 
выстам Къобмæ. Ахъаззаджы хуьюимæ æрцыдысты, стæй ма мью 
ацы къæбыла дæр гæдыйы лæппынимæ æрласта. Уатмæ, дам, сæ 
баппарын хъæуы, цалынмæ дзы нæма æрцардыстут, уæдмæ. Би- 
нонтæ, дам, уæд кæрæдзийы хуыздæр фембарынц. 
— Уый хиуæгты æгъдау у,— йæ ныхас баппæрста Хъуырман. 
— Мæ-гъа. Худæгæй дæр ма мыл амардысты хуынды адæм. 
Хъомыл бæргæ рацис Тæнхау, фæлæ цыдæр æгуыдзæг у: рæйью 
253 

нæ зоны. Æрмæст ныр цалдæр æхсæвы йæ ниуынмæ нæхæдæг дæр 
райхъал вæййæм, сыхæгтæй дæр æфсæрмы кæнью. Фесафынмæ та 
мæм æвгъау кæсы. 
— Фесафынмæ, йа?!— фестъæлфыд Хъуырман.— Æ, Хуы- 
цау дын æй куыд не схатыр кодта, дæ дзыхæй та куыд схау- 
ди фесафыны кой! Зондæй адæймаджы йæ разæй куы нæ 
ауадздзæн, уæд. Рæйыны хъаст дзы дзæгъæлы кæныс. Ирон 
фыдæлты æмбисæндтæ нæ зоныс: хæрæг — уасынæн, куыдз 
— рæйынæн. 0, о, куыдз — рæйынæн. Ай та фыййау у, 
хъахъхъæнæг, гæс. Æмæ æнæхъуаджы цæмæ рæйа? Рæйгæ 
чи кæны, уый зоныс? Йæхицæн чи тæрсы, кæнæ йæхи бон 
кæмæн ницы у, уыдон; сæ хицауæн хъусын кæнынц: марадз, 
æцæгæлон, хуыснæг, кæд ын ды исты бакæнай, æндæр ыл мæ 
тых нæ цæуы. 
Куыйтæм дæр ахæм хъауджытæ ис, уый æнхъæл нæ уыд 
Къабуз æмæ хъуахъдзыхæй хъуыста зæрондмæ. Сдзурыны рад 
æм куы æрхауд, уæд пыхцыл сæрыхъуынтæ армытъæпæнæй 
æрсæрфта: 
— Омæ, ниуыны бæсты фæлтау рæйгæ куы кæнид. Нæхи 
дæр нын фынæй нæ уадзы, адæм дæр дзы сфæлмæцыдысты. 
— Дзæгъæлы ниуа, уымæн уæвæн нæй. Ныртæккæ йæ 
фендзыстæм. 
Рæтæнагъдæй сыстад Хъуырман æмæ куыдзмæ æргуыбыр 
кодта, уый йæм æрдæгцъынд цæстытæй каст. Йæ рагъ 
æрсæрфынмæ йьга куыд хъавыд, афтæ куыдз сонт хæпп фæлас- 
та æМæ зæронды уæларм йæ дзыхы куыд февзæрд, уый Къабу- 
зы цæст уæвгæ дæр нæ ацахста. 
— Æддæмæ, дæ бындар!— фæхъæр ласта æмæ куыдзы 
истæмæй ныццæвынмæ хъавыд. 
Фæлæ уый уæдмæ уæларм феуæгъд кодта, уæзбынгома- 
уæй йæ бынатæй рабадт, дыууæ къахдзæфы æддæдæр ацыд 
æмæ уым фæрсæджы лæуд æркодта: исты зæгъинаг ма уæм 
ис уымæй уæлдай? 
Зæронды æфсæрмæй Къабуз йæ куыдзы дыууæ дихы бакæ- 
ныныл дæр нæбацауæрстаид, фæлæ йæм Хъуырман, цыма 
æппындæр ницы æрцыд, уыйау сдзырдта: 
— Ма йыл хъæртæ кæн. Æвзидын та йæм æппындæр ни- 
куы хъæуы. Уымæй йын хъыгдæр ницы ис, æмæ йæ фыдæх 
зондыл куы фæуа, уæд ахæм рæстæг йæ хицауыл дæр нæ ба- 
цауæрддзæн. Нæхимæ хохаг фыййауæн йæ æууæлтæ мæнæй 
хуыздæр ничи зоны, æхсæны фосы фæдыл уыдонимæ хæтынæй 
куы базæронд дæн. 
Сабыргай суæгъд кодта дысалгъы цæппæртæ Хъуырман 
æмæ хæдоны дыс мидæмæ бафæлдæхта. Къабузы зæрдæ 
ныссæххæтт ласта: ныртæккæ туджы лæсæнтæ разындзысты. 
Алгъы хъулæй æддæмæ, хур æмæ дымгæ кæдæм хæццæ код- 
254 

той, уыйонг цас сау уыдис куыстæфхæрд къух, уымæй мидæмæ 
та разынд уыйас фæлурс, бæрæг уыд: цæхæрадоны 
дысфæлдæхтæй кусыны афон нæма ралæууыд. Алгъы рæбын, 
æлхуый кæм фæсаджил, уым уæлармы дæр æмæ разармы дæр 
бæрæг дардтой гæзæмæ сырхбын цалдæр носы — дæндæгты 
фæдтæ. Туг дзы нæ рахъардта, уый куы федта Къабуз, уæд 
риуыдзаг сулæфыд. Зæронд æй бамбæрста æмæ йæ цыбыр 
æлвыд урс рихитæ бахудæнбыл сты: 
— Дæ уд хорз куы фæхауди, лæппу. Æз дын цытæ дзурын 
уæдæй нырма, уыдон нæ хъусыс æви? Зондæй йæ адæймаг нæ 
амбулдзæн. Цæмæн мыл хъуамæ фæхæца, нæ йæ уыны, ницы 
фыдæх æм дарын, мæхи дæр дзы не ’мбæхсын æмæ ме ’рба- 
цыд дæр хуыснæггаг нæ, фæлæ йæ хицауимæ у, уый? Дæу 
зæрдæйæ, туг рауадзыны хъару йæм уæвгæ нæй? Уæллæй, 
стæг адзæнгæл ластаид бахъуыды мидæг. 
Дысалгъы цæппæртæ сæвæрдта фæстæмæ Хъуырман æмæ йæ 
хъæстæйы сахъдæрæй æппæлæгау йæ ныхас дарддæр нывæзта: 
— Уæдæ йæ æхсарæй та æмбулгæ ничи акæндзæн. Зондæй 
ма йыл кæд немыцаг фыййау фæтых уа, уæддæр æхсарæй æмæ 
ныфсæй — никуы. Нёмыцаг фыййау иугæр бирæгъы æфсæрты 
ахаст иунæг хатт куы базона, уæд æм дыккаг хатт ницæйуал 
тыххæй бауæнддзæн, ардаугæ йæ куы кæнай, уæд дæр. Йæхи 
дзы хиздзæн æмæ уый та йæ сæфт у. Нæхимæ хохагæн та уæл- 
дай нæу — фыццаг хатт уа æви фæстаг хатт — йе знаг цалынмæ 
æгас уа, уæдмæ йæ цард цардыл нæ банымайдзæн. 
Куыдз та дыууæ къахдзæфы æддæдæр куыд алæууыд, афтæ 
лæугæйæ баззад æмæ йын бамбарæн нæ уыди: сæ ныхас цæ- 
уыл у, уымæ хъусы æви кæд ацæудзысты æмæ йæхи фæстæмæ 
кæд æруадздзæн, уымæ æнхъæлмæ кæсы. 
— Марадз-ма, кæрц радав. 
— Кæрц?— нæ йæ бамбæрста Къабуз, ацы хурæфсæст рай- 
сом æй кæрцы сæр цæмæн бахъуыд, уый.— Кæрц мын нæй, 
фæлæ дын хъарм палто рахæсдзынæн. 
— Цы дзы кæнын дæ палтойæ, цы? Æз дын кæрц куы 
зæгъын. Кæд кæрц нæй, уæд та уæлдзарм худ. 
Къабуз рæвдзгомау хæдзармæ фæраст. Æцæгæлон адæй- 
маг иунæгæи аззад дæлбазыры, уый куы федта куыдз, уæд 
йæ сæрыл бæрзонддæр схæцыд, цæмæндæр гæсгæ уæлдæфмæ 
сысмыста, йæ цæстæнгас фæцырддæр. Уæдмæ Къабуз дæр 
чъылдымы дуарæй рахызт йæ зымæгон худ йæ къухы, афтæмæй. 
— Уый цы рахастай, уый?— бахъуыр-хъуыр кодта Хъуыр- 
ман, йæ разы куы æрлæууыди, уæд.— Æз дын уæлдзарм зæгъын, 
ай та цавæрдæр доны уырыйæ хуыд у. Ахæсс æй, ахæм ницы 
æххуыс у. Ахæсс æй æмæ кæстæртæй нæхимæ искæй сæрвит. 
Кæд хæдзары ничи уа, уæд дæр кæройнаг уаты тъахтиныл мæ 
кæрцы зæронд фендзæн æмæ йæ рæвдз æрдавæд. 
255 

— Мæ-гъа, кæй арвитон, кæстæртæ скъоламæ ацыдысты. ¦ 
—- Марадз, дæхæдæг суай, уæдæ. Æрмæст рæвдз. . 
— Æмæ уал уæртæ мидæмæ цом, кæд дын уазал у, уæд. 
— Цавæр уазалы кой кæныс, æз мæнæ хурварсæй аууонмæ 
куы æрбайстон мæхи, уæд. Рæвдздæр фезмæл. 
Уыцы тыхстæй цы аразы кæрцæй, уый æмбаргæ дæр кæд 
нæ кодта æмæ йæм диссаг дæр каст, уæддæр ницуал сдзырдта 
æмæ хъуыдытæгæнгæ фæдуарæддæ. 
Хъуырман та ногæй рæтæнагъдыл æрбадт, армытъæпæнтæ 
уадулы стджытæм сбыцау кодта, рæмбыныкъæдзтæй уæрджы- 
тыл æрæнцад, афтæмæй куыдзмæ ныджджих æмæ хъуыдыты 
аныгъуылд. Цымæ цал уыдысты, Хъæриуы фæхстæй Науыры 
тъæпæнтæм йемæ æмдзу бæлццон чи уыдис, уыцы фыййау 
куыйтæ? Цал дзы баис бирæгъты амæттаг? Раст не сты, æвæдза, 
фыййæуттæ, сæ куыйтæн нæмттæ кæй нæ дæттынц, уымæй. 
/Цалынмæ дзуджыфæдыл зылдис, цалынмæ йын цардысты, 
уæдмæ сæ мæлæты хорз зыдта, ныр дзы иуы дæр йæ бон æрхъуы- 
ды кæнын нал у, æрмæст йæ цæстыты раз лæууы сæ иумæйаг 
фæлгонц: тæнхауд, рæхснæг, дзæмбыджын, куы къæвдайæ удæст 
фыстимæ, куы фыййауы даргъ фæндæгты рыгæвдылдæй. Иунæг 
дæр дзы йæхи адзалæй нæ амарди: цалынмæ сæ хъару сæхимæ 
уыд, уæдмæ сын тых нæ ардта бирæгъ, стæй-иу æппынфæстаг 
уæддæр йæ амæттаг баисты. Ныр, дам, бирæгъ дæр скуынæг, 
æхцайæ æлхæнын æй байдыдта иу паддзахад иннæмæй. Æры- 
мысгæ ныхас уа æви æдылы уой? Балхæнынмæ хорз фыййау 
къæбылайæн нæй аргъ, уый йеддæмæ искуыдæр ма цæттæ фыд- 
былыз æлхæдæуыд? Уæвгæ, мах заман æндæр уыд, рæстæг, йæ 
бындар, ивгæ цæуы. 
Сæ иу бадгæ кæны, иннæ — лæугæ, афтæмæй хъуыдыты 
аныгъуылдысты лæг дæр æмæ куыдз дæр. Сæ дыууæйæн дæр 
царды тæккæ стырдæр хорзæх — зонд — радта се сфæлдисæг. 
Æрмæст сын дзы æмхуызон хай нæ бакодта, къахыр разынд сæ 
иуæн: адæймагæн йæ хъуыдыты æмбис у ивгъуыд бонтыл, иннæ 
æмбис —.сомбоныл, куыдз та сом нæ зоны, æрмæст ивгъуыд 
æмæ ныртæккæ, абон. Уæд сæ, цымæ, кæцы амондджындæр у? 
Мæ-гъа, мæ-гъа. Хуыцау йеддæмæ йæ чи зоны. Адæймагæн йæ 
сомбоныл сагъæс йæ хъизæмайраг бæллæх у, куыдз та уыцы 
сагъæсæй хайджын кæй нæу, уый у йæ амонд. Æмæ уæд адæй- 
магæн та цæй мидæг ис йæ амонд? Ау, цард дæм йæхæдæг амон- 
ды фаг хорзæх нæ кæсы? Ай-гъай дæр нæ кæсы, уымæн æмæ 
цард адæймагæн дæр радта Хуыцау æмæ куыдзæн дæр. Адæйма- 
гыл бирæ хатт фæхудтис мæ зæрдæ, мæ фыййауыл — никуы. 
Æмæ йыл куыд хъуамæ фæхуда, кæд æмæ гадзрахат циу, уый 
уæвгæ дæр нæ зоны. Гуыбыныл йæ зæрдæ нæ ауæй кæндзæн, 
мулк æмæ йæ бынат та хъæугæ ницæмæн кæнынц. Фаг æм кæсы, 
Хуыцау ын цы хорзæх радта, уый йæхæдæг — цард. 
256 

«Ай фынæй дæр куы нæ дæн, уæд сæнттæ цæгъдын æвй цы 
уа?» — фестъæлфыд Хъуырман æмæ йæм куыдз гуырысхойаг 
каст æрбакодта. 
Уæдмæ Къабуз дæр æрхæццæ Хъуырманы дæрдджын 
кæрцимæ. 
— Гъе уый æндæр хъуыддаг у,— банкъуысыд зæронд æмæ 
кæрц йæ уæхсчытыл баппæрста. Сабыргай бацыд æмæ дзуццæ- 
джы æрбадт куыдзы цур, фæлмæн хъæлæсæй йæм сдзырдта: 
— Æрхуысс-ма, мæ хæлар, мах æй фенæм, цымæ цæмæй 
тыхсыс? 
Къабуз йæ цæстытыл. нæ баууæндыд: бинонтæй дæр йæхи 
æмæ лæппуйы йеддæмæ æнæхъинцъæй æмгæрон чи никæй уагъ- 
та, уыцы Тæнхау коммæгæсæй йæ фарсыл æрхуыссыд Хъуыр- 
маны раз. Уый йын уырзæй æрысгæрста йæ бæрзæй, йæ хъуыртæ, 
йæ гуыбын, къæхты фæтасæнтæ. Къабуз зæронды цур сзила- 
хар; уæдæ йæм ныр фæхæпп кæндзæн куыдз, зæгъгæ. Уый йын 
йæ катай бамбæрста, фæлæ йæм здæхгæ дæр нæ ракодта, афтæмæй 
йæхицæн дзурæгау загъта: 
— Æнæмæт у, фысдзармы мын мацæмæй тæрс. 
Куыдзы куыд сгæрста,. афтæ коммæгæсæй фæлдæхт иу 
фарсæй иннæмæ, фæсонтæм. Æппынфæстаг ын йæ дæндаджы 
фыдтæм æркаст æмæ Къабуз федта: ныронг куыд æнхъæл уыдис, 
афтæ зыхъыр не сты куыдзы дæндæгтæ кæрæдзийыл æвæрдæй, 
фæлæ æмыр æхгæд, æддæг-мидæг ауадысты, цы дзы лыг кæна, 
уый карды комæй лыггæнæгау адзæнгæл ласдзæн. 
— Авгау сыгъдæг у низæй,— æппынфæстаг Къабузмæ ра- 
зылди Хъуырман.— Фæлæ йын, æнхъæлдæн, стæг нæ дарыс. 
— Æмæ стæгмæ æрхауд, мыййаг? Цыдæриддæр ын раттай, 
уый хæры — къæбæрæй дæр, хъæрмхуыппæй, картофæй дæр, 
суанг ссады змæст дæр, æрмæст ын фых уæд, уый йеддæмæ. 
Дзидза та æдзух мæхицæн куы нæ ис, уæд амæн кæцæй 
æрхæссон? 
— Дзидза цæмæн^ дзидза, æз дын стæг куы зæгъын. 
— Æмæ фæскъуымты стæгæй арæхдæр куы ницы ис, ацæ- 
уæд æмæ æхсынæд, кæд æй хъæуы, уæд. 
— Хынджылæг мæ кæныс æви æцæгæй æндæр ницы æмба- 
рыс?— фæхъыг зæрондæн.— Фæскъуымты чи ис, уыдоньш кæй 
не ’рвæссы, уый нæ зоныс?. 
— Ау, куыд не ’рвæссы? Уæдæ сыл кæрæдзийы тоньш цæмæн 
байдайынц? Æмбисондæн куы баззади, куыдзы хъуырæй стæг, 
зæгъгæ. 
Уайдзæфгæнæджы змæлд бакодта Хъуырманы сæр: 
— Уыдон куыйтæ дæр уымæн хуыйнынц, æмæ дзы иу ин- 
нæйы стæджы тыххæй æфхæры. Ай та фыййау у, нæма дæм 
бахъардта, уæдæй нырмæ дын цы дзурын, уый? Æндæр куыдзы 
комы тæф кæмæ фæхæццæ, уыцы стæг йæ сæрмæ нал æрхæсдзæн. 
9 Азабæлас 
257 

Æнæ стæгæй та йын фæцæрæн нæй. Дæхæдæг кæй æрыстигъай, 
ахæм тохси кæнæ йын фæрск ратт æмæ йыл йæхи фæстиат кæна. 
Дойнаг дурæй уæлдай дзидзайы æмæ сойы хъæстæ кæуыл нал 
ис, ахæм стæг æхсыныныл куы схæцы фыййау, уæд дзы, дæу 
зæрдæйæ, бафсæдын æнхъæл вæййы? Нæ, мæ хур, стонджы 
фæдыл нæ вæййы, фæлæ дзы йæ дæндæгтæ фæцыргъ кæны. Цас 
фылдæр æхсына, уыйас фидардæр уыдзысты æфсæртæ. Уæрхæ- 
джы байзæддагимæ хъæбысхæсты куы бафта фыййау, уæд дзы 
йæ бæрзæй æмæ риу фæразондæр, йæ æфсæртæ фидардæр кæмæн 
разыной, æгасæй уый баззайдзæн. Уæдæ куыд æнхъæлдтай? 
Хъуахъдзыхæй хъусгæ баззад Къабуз зæрондмæ. Кæд æй 
йæ ныхæстæ се ’ппæт уырнгæ дæр нæ кодтой, уæддæр æм диссаг 
кастысты. Ахæм бирæ хабæрттæ æнхъæл уæвгæ дæр нæ уыди 
ныронгг дæлæмæ дæр куыдз æмæ уæлæмæ дæр; кæд æцæгæлон 
фæзына, уæд. ыл срæйдзæн, кæд ын фæлхор аппарай, уæд дæ 
фæбузныг уыдзæн. 
— Афтæ гъе, мæ лымæн Къабузыхъо,— хин каст æм бакод- 
та Хъуырман.— Дæ фыййау йæ тæккæ лæппуйæ у нырма, низы 
хъæстæ йæм æмгæрон дæр нæй. 
— Æз та ма йыл рынчыны гуырысхо кодтон йæ ниуынмæ. 
— Æндæр у йæ низ æмæ йын иунæг хос йеддæмæ нæй. 
— Цавæр?— бацымыдис Къабуз. 
— Фыс ын балхæн — уый дын йæ хос. 
— Ома йын хæрын бакæнон фыс æнæхъæнæй дæр? 
— Дæ мæрдты хатырæй, хъазинаг дын дæн?— ногæй та 
фæхъыг зæрондæн. 
— Бахатыр кæн, æфхæрдæн æй нæ загътон, æцæг дын не 
’мбарын дæ ныхас. 
Лæппу фæкъæмдзæстыг, уый куы бамбæрста Хъуырман, уæд 
фæфæлмæн. 
— Йæ туг æрыхъал. Ниугæ дæр хохмæ кæны. Афонмæ 
хъуамæ дзуджы фæдыл зилид. Æнæ дзуг йæ цард цардыл нæ 
нымайы æмæ ниугæ дæр уымæн кæны. Йæ хъаст йе 
сфæлдисæгмæ хæссы: цæуыл мæм фæфыдæх дæ, цы дын ракод- 
тон, цæмæн мæ ныууагътай куыйты æхсæн? Уый дын йæ ни- 
зыхъæд. 
— Йæ хос та? 
— Цалынмæ йын фыс балхæнай, уæдмæ не ’рсабыр уыдзæ- 
ни, ниудзæн æмæ ниудзæн. 
— Бæргæ балхæнин, фæлæ мæн рады фыййау кæд 
равдæлдзæн? Абон куы нæ уа, уæддæр райсом нартхор тауынмæ 
бавналдзыстæм, уый фæстæ похци, уый фæстæ культиваци, уый 
фæстæ мæнæугæрдæнтæ. Æндарæны дæр æй куыд дарон? 
— Уыцы иунæг бон равдæлон кæн. Фысы хизæнмæ фескъæр 
дæ фыййауимæ, ривæддон дæр дзы куыд уа, афтæ. Изæрмæ йæ 
фæхиз, стæй йæ райсомæй кæуылты аскъæрай, изæр дæр æй 
258 

уыцы уынгты æрыздах. Науæд алы уынгты куы уа дæ фæндаг, 
уæд фыййауы зæрдæ сдыууæрдæм уыдзæн. Стæй йæ дыккаг рай- 
сом дæ бон у æмæ æнæмæтæй фыййауы æвджид бакæнай. Цæ- 
уын æз, мæ хур, æгæр афæстиат дæн. Æцæг фесафыны тæригъ- 
æддаг кой дæ хъуыдыйы кæронмæ дæр мауал æрцæуæд, Хуыца- 
уæй дын хатыр нæ уыдзæн Ахæрæты бон. 
— Нæ, нæ, Хъуырман, цытæ мын радзырдтай, уыдæтты 
фæстæ мæм бинойнагау кæсын байдыдта Тæнхау. Æрмæст ма 
иу хабармæ æхсайы мæ зæрдæ, фæлæ...— фæкъуыхцы Къабуз. 
— Зæгъ æй, зæгъ, æфсæрмыйаг нæу. 
— Кæд ахæм æууæнкджын у, уæд æнæхъæн сых дæр рады 
фыййау цæуынæй куы сфæлмæцыдысты. Бавдæлæм æмæ фыстæ 
иууылдæр Тæнхауыл бафæдзæхсæм. 
— Нæ, мæ хур, ницы рауаинаг у дæ кой. Уæд æнæхъæн сыхы 
фосы дæр дæ кæрты æрæмбырд кæн æхсæвиуатмæ, стæй дын сæ 
райсомæй куыд аскъæра, афтæ та дын сæ изæры дæр иууылдæр 
дæ кæрты æрбалæууын кæндзæн. Кæд сæм дæ ныфс хæссыс æмæ 
дæм бынат разьюа, уæд уый дæр тынг ахъаззаджы æрхъуыды у. 
Кæрц йæ уæхсчытæй æриста Хъуырман, йæ дæларм æй. 
бакодта æмæ дæлбазырæй рараст, Къабуз йæ фæдыл, чъыл- 
дымы дуарыл къæпсыр æрæвæрдта. Куыддæр кæртмæ рахыз- 
тысты, афтæ дуары цæлхъ фæцыди, æнгуылдзы стæвдæн телæй 
къæпсыр дзыгъалмыгъулгæнгæ зæххыл сæмбæлд æмæ сæ 
фæдыл рагæпп ласта Тæнхау. 
—Кæрцы тæфмæ йæхи нал баурæдта,— загъта хæдзары 
хицауæн Хъуырман æмæ, цыма æппындæр ницы ракодта, 
уыйау сæ цуры чи æрлæууыд, уыцы куыдзмæ джихæй баз- 
зад.— Æнæхъæн дзуджыйарагъ фыййау. 
Стæй уæд дуары ’рдæм араст. Къабуз ын йæ фæндаг 
æрæхгæдта: 
— Мидæмæ дын æнæ рахизгæ нæй, Хъуырман. А, цы 
диссæгтæ мын бацамыдтай, уыдон сæхæдæг бæгуы диссаг сты, 
фæлæ кæдæй-уæдæй нæ къæсæрæй æрбакастæ. Цæуæм, æмæ 
Хуыцау цы радта, уымæй дæ хорз фендзыстæм. 
— Хуыцауы хорзæхæй хайджын у, мæ хур, фæлæ Хъуыр- 
маны цыдтытæ раджы ахицæн сты. Дæ фыййауы хъæлæсы 
суагъдмæ рахызтæн нæ кæртæй дæр, уыййеддæмæ рагæй куы 
никæдæмуал цæуын. Цыппарыссæдз азы онг фæфыдæбон ко- 
дтон мæхицæн дæр æмæ æхсæнæн дæр, фондзыссæджы онг 
фæцыдтæн зианмæ дæр æмæ цинмæ дæр, стæй æгъгъæд загъ- 
тон. Зианы фыдæбон дæр æмæ цины фыдæбон дæр кæуыл ба- 
кодтон, уыдонæн хæлар фæуæд. Дуне рафæлдисæг мæм 
йæхимæ цы бон фæсиддзæн, уымæ æнхъæлмæ кæсын, æндæр 
ма цæй сагъæстæ ис мæн? Дæ фыййауы цæрæнбон бирæ уæд, 
мæнæн ма уынг чи фенын кодта. 
Тигъы онг йæ фæдыл рахызтысты Къабуз æмæ Тæнхау. 
— Фæхæццæ дæ кæнон, Хъуырман. 
259 

— Фæхæццæ, йа? Ау, æмæ æз нырма хæццæгæнинаг дæн? 
Лæдзæг рог æппаргæ араст уæллаг сыхы ’рдæм. 
Дыууæйæ дæр йæ фæдыл кæсгæ баззадысты: лæппу — хъуы- 
дытæгæнгæ, куыдз — æнкъардæй, йæ къæдзил дæлæмæ уагъдæй. 
Фыццагдæр хуыцаубон Беслæны базарæй далыс æрхæццæ 
кодта Къабуз. Кæртмæ йæ куыддæр фæмидæг кодта, афтæ та 
Тæнхау ногæй æрбатыдта чъылдымы дуар æмæ далысы куы 
ауыдта, уæд ыл цыма æнхъæл кæмæн нæ уыд, ахæм цины 
хабар æрцыд, уыйау сагъдæй аззад, бирæ йæм фесмыста 
дардæй, стæй уæд къæдзил батылдта, æмæ йæм хæстæгдæр 
бацыд. Далыс дзы фæтарст æмæ фæрсырдæм асхъиудта, фæлæ 
йæ къæхтæй æххæст нæма æрлæууыд, афтæ куыдз йæ фаллаг 
фарс февзæрд иу гæппæн. Иннæрдæм та ныццавта йæхи æмæ 
та ацы хатт дæр куыдз фæразæй. Далыс йæ бон куы базыдта, 
уæд æрæнцад, Къабуз ын йæ сыкъайыл рахæцыд æмæ йæ 
чъылдыммæ, дæлбазыры бынмæ аласта. Сæ фæд-сæ фæд араст 
Тæнхау дæр. Къабуз далысы цæджындзыл æрбаста, йæхæдæг 
ацыд æмæ хæрисы пыхцыл къалиутимæ æрбаздæхт, йæ разы 
йын сæ æрæппæрста. Далыс сæм æрæвналыны размæ куыдзы 
’рдæм йе ’ргом азылдта, цалдæр хатты йæ раззаг къахæй 
тæргайгæнæг сывæллоны хуызæн-зæхх æрхоста, æхснырсæ- 
гау ныффуттытæ кодта. Куыдз йæ цурæй сыстад æмæ чысыл 
фалдæр йæхи æруагъта. Æмæ уæд далыс дæр къалиуты зыд- 
гомауæй йæ мукъутæ фæцавта. 
Æхсæв-бонмæ йæ хуыссæны фæхъуырдухæн кодта Къабуз, 
цымыдис ыл бахæцыд: «Раст разыной Хъуырманы ныхæстæ? 
Æцæгдæр мауал сниуа Тæнхау? Сайгæ дæр мæ цæй дымæгмæ 
акодтаид? Ау, сайыны тыххæй фæцыдаид уæллаг сыхæй хъæу- 
бынмæ? Кæд нал сниуа, уæд мын æцæгдæр куыд бафæдзæхс- 
та, афтæ æнæ бавзаргæ нæ уыдзæн — суæлдай кæндзынæн 
райсом мæ бон æмæ фыййау фæцæудзынæн. Иннæбон та 
Тæнхауы æвджид бакæндзынæн далысы. Кæд фесæфа, уæд-. 
иу фесæфæд. Искуы иу фыс дæр искæмæй фесæфт..,» 
Дыккаг кæркуасæнтæм хæстæг ыл хуыссæг фæтых. Куы 
райхъал, уæдмæ дзæбæх æрбарухс. 
«Не сниудта! Æмæ кæд сæ иуæн дæр йæ кой дæр нал ис». 
Æрдæгбæгънæгæй дæлбазырмæ рауад. Куыдз æмæ далысæн 
сæ чъылдымтæ кæрæдзийыл æндзæвыдысты, афтæмæй хуысгæ 
сæ раййæфта хæрисы фæлхæрдты цур. Далыс сынæр 
цæгъдгæйæ йæ бынатæй дæр нæ фенкъуысыд, фæлæ куыдз 
сыстад. Æвæццæгæн, æхсæв-бонмæ кæрæдзийы сæ хъармæй 
цалынмæ æндæвтой, уæдмæ йæ къæхтæ бандзыг сты æмæ ныр, 
раззæгтæ кæйонг æххæссыдысты, уыйонг сæ размæ аппæрс- 
та, афтæмæй йæхи зæрдиаг ивæзт акодта, кæройнаг 
цæджындзмæ бауади, фæстаг къахыл хæрдмæ схæцыд æмæ 
æндон хæтæлыл ферттывта цалдæр æртæхы — уыгард бæрæг. 
260 

Хъæубæстыл уайтагъд айхъуыст Къабузы фыййауы кой, 
кæй нæ уырныдта, ахæмтæ дæр дзы куыннæ разынд æмæ йæм 
сæхи цæстæй фенæг цыдысты. Кæмæдæрты дзы хæстæг ба- 
цæуыны зонд дæр фæзынди, фæлæ Тæнхау йæ бæрзæйы хъуын 
арцæй сæ размæ цалдæр къахдзæфы куы ракодта, уæд сæ йæ 
ныфс ничйуал бахаста. 
Сæ бон базыдтой сыхы куыйтæ дæр. Райдианты дзы сæ 
хъæбатырдæртæм кæд разынди лæбурыны фæнд. Бæрзæйы 
хъуын арц кæй сбадт æмæ æртхъирæны хъуыр-хъуыр кæй 
ссыд, уый сæ фаг кæмæ нæ фæкаст, уыдонмæ йæ дæндæгтæ 
дæр ма куы фæзыхъхъыр кодта, уæд ма кæрæдзийы цæстмæ 
цалдæр хæппы скодтой, стæй фæстаг дзæмбытæй рыг фæйла- 
уыныл схæцыдысты, æмæ сæ цыма уæвгæ дæр нал уыны, 
уыйау йæ далысы фæдыл сæ цурты æривгъуыдта Тæнхау. 
Уæдæй фæстæмæ дардæй кæнæ дуары бынæй исчи кæд 
срæйдтаид, æндæр æмгæрон ничиуал æрбауæндыд. 
Куыйтæ уынгты, адæм та хизæнуаты сæ бон куы базы- 
дтой Тæнхауæй, уæм ма æрмæст иунæг адæймагæн баззад 
æмгæрон цæуыны бар. 
Фыййауы ниуын цы æхсæв нал райхъуыст, уыцы æхсæв 
бамбæрста Хъуырман: лæппуйæ нæ ферох йæ фæдзæхст, 
сæххæст æй кодта. Уалынмæ Хъуырманмæ дæр æрбахæццæ 
Къабузы фыййауы кой. Æрмæст ыл иннæтау дисы нæ баф- 
тыд. 
Æмæ иуахæмы сæрвæтмæ цæмæн фæраст, уымæн йæхæдæг 
дæр ницы бамбæрста. Сусæны æнуд æмбисбон сатæг уаты 
зæронд тъахтиныл æркъул кæныны бæсты йæ лæбырд кæрцы 
дыдагъгæнгæ гыццыл бандон батыхта æмæ хъæуы æдде, Хуы- 
мæллæджы дон цæхгæр кæм фæзилы, уыцы хæрисджын 
дæлбылмæ фæраст, мæраджын незамантаг бæласы рæбын 
æрбадт æмæ дæрдты фæлгæсыд. Зынынц æм Зилгæ, Заманхъу- 
лы рæгътæ, Хуымæллæг, Беслан, Бæтæхъойыхъæу, гæны 
завод; хæдзæрттæ бæлæсты бын ныгъуылынц; кæддæры 
сыгъдæг быдыры алырдæм фæцыдысты тыхдæттæнты æфсæн 
цæджындзтæ; тарцъæх кæрдæгыл цалдæр раны хизынц хъом- 
рæгъæуттæ; уæрæх асфальт фæндагыл дæлæмæ-уæлæмæ 
æнæнцойæ тæхынц рог, уæзласæн, æнтыдласæн, адæмлас&н, 
гуыффæджьш, æнæгуыффæ, уæзисæн машинæтæ, æзфæраз- 
дæры дугъ самадтой. . 
Цалдæр къахдзæфы æддæдæр æнæмæтæй хизы Къабузы 
далыс. Æнтæфæй бæлæсты аууонмæ йæхи байста Тæнхау, йæ 
æвзаг æппæрстæй тыхулæфт кæны, цæстытæ æрдæгцъынд; кæд 
фæндаг.дæрддзæфгомау у, уæддæр куыдзы æмбудæнтæ хъы- 
дзы кæны бензины тæф, хъыгдары йæ; ноджы ма тыхсы ма- 
шинæты æнæнцой ниуын æмæ гуыв-гуывæй. 
Хъуырман хæрисыл банцой кодта. Бæласы зæнг разынд 
261 

æнахуыр дæрзæг, къуызырджын, йæ фæсонтæ йын хъыгдар- 
дта. Ау, йæ зæронд царм уыйонг баруади æмæ стджытæ бахи- 
зынæн нал у? Уанцон нæ уыдзæн. Нæ, æндæр цыдæр дзы ис. 
Йæ бандон бæласы иннæрдыгæй æрæвæрдта, банцой та йыл 
кодта, фæлæ йæ уæддæр фæсонтæ нæ уарзынц. Цы уа, зæгъгæ, 
бæласы цъар уырзæй басгæрста — æмæ къæртгай æнцонтæй 
хауы. Кæс-ма, дæ хорзæхæй, ай йыл æппындæр хъуынайы 
мур куы нæ ис. Уымæн куы у, уымæн, ахæм æнад дæрзæг. 
Ау, æмæ цы кодтаид иннæ бæлæстæй хъауджыдæр? Æви та 
хæрисыл дæр исты низ фæзынди? Æндæр бæласы бынмæ ба- 
цыди æд бандон. Æмæ ууыл дæр хъуынайы мур нæ разынди. 
А, æрыгон бæлæсты хабар бæрæг у — цалынмæ сæ зæнг рæза, 
уæдмæ хъуына фæхæцын нæ уадзынц сæхиуыл, рæдувынц 
æй. Æнæ хъуынайæ та куыд ис фæцæрæн? Æниу, зынгхосæн 
дæр ма кæй хъæуы? Афтæмæй та фыдæй-фыртмæ дæр фыйй- 
æутты йрвæзынгæнæг уыди, дзæгъæлы йæ нæ дардтой сæ роны 
арф æвæрдæй, къæвда йæм куыннæ фæхæццæ уа, афтæ. Уыцы 
хусæй йæ райс, æхсон дурмæ йæ галиу къухы стыр æнгуы- 
лдзæй нылхъив æмæ рæсы гæбаз æрдау дурыл, йæ цæхæр 
куыддæр андзæва хъуынайыл, афтæ фæздæг скалдзæн, цалдæр 
фуйы йыл акæн æмæ ссудздзæн — йæ адджын фæздæг скæлы 
æмæ йæ уæд лыстытыл бадар. 
Далыс хизгæ-хизгæ донмæ ныххæццæ æмæ дзы мондагæн 
йæ былтæ фæцавта. Тæнхау сыстад, йæхи адджынæн аивæз- 
та, далысы ’рдæм акаст æмæ зивæггæнгæ æрзылд цалдæр бæла- 
сыл, уагъылыйы къудзийыл, донбылы къæдзæхдурыл æмæ 
сыл фæйнæ цъыртты бакодта. Стæй уæд далысы фарсмæ йæ 
дойны суагъта, Хъуырман цы бæласы бын бадти, уый аууонмæ 
йæ баздæхта æмæ зæрондæй чысыл æддæдæр йæхи æруагъта. 
«Дымгæ кæцырдыгæй кæны, уыцырдыгæй цæуылнæ хуы- 
ссы, цымæ?— хъуыдыты аныгъуылд Хъуырман.— Æви иу 
фыс кæцырдыгæй хъахъхъæна, уый уæлдай нæу? Науæд та 
дзугимæ цалынмæ ауæдтытæ кæна, уæдмæ йæ нæ бамбардзæн, 
кæцырдыгæй хуысгæ у, уый? Нæ, хъуамæ æрдзæй йемæ ра- 
хæсса æппæт уыдæттæ. Уæдæ йын уæлдай цæуылнæ у, дымгæ 
кæцырдыгæй дымы, уый? Кæд исты сахъат у, æз та дзы 
дзæгъæлы феппæлыдтæн йæ хицауæн? Ау* æмæ рæдигæ дæр 
куыд хъуамæ фæкодтаин?» 
Бон, дыууæ боны фæрахъуыды-бахъуыды кодта Хъуыр- 
ман куыдзы уыцы миниуæгыл. 
Фыййæуттæй йæ амонын никæмæн хъæуы: куыйтæ зо- 
нынц, дзуг æхсæвиуатмæ куыд æрбатымбылгæнгæ у, уый, 
сæхæдæг та цал уой, уалæй йæ алыварс æрхуыссынц. Кæд æмæ 
фыййæуттæм иунæг куыдз йеддæмæ нæ уа, уæд та йæхицæн 
бынат равзардзæн, дымгæ кæцырдыгæй дымы, уыцырдыгæй æмæ 
кæд æндæрырдыгæй радыма, уæд та йæ бынат аивдзæн, сырды 
тæф æм комкоммæ куыд æрбахæсса, афтæ. 
262 

Тæнхау та, дымгæ кæцырдыгæй фæнды ма дымæд, уæддæр 
хуыссыд йæ сæр хуссарырдæм, æнкъардæй æмæ æдзынæг кас- 
ти, дард кæмдæр цъитисæр хæхтæ арвимæ кæм сиу сты, 
уыцырдæм æмæ дзы-иу хатгай сирвæзти ниуынæнгæс мынæг 
хъиу-хъиу. 
— Кæс-ма, дæ хорзæхæй!— хъæрæй сдзырдта Хъуырман.— 
Йæ туг æм хохмæ сиды, æз та йæ бамбарынхъом нæ уыдтæн. 
Сахъаты дау дæр ма йæм æрхастон ахъаззаджы фыййаумæ. 
Хъуырман фырдиссагæй лæппуйау рæвдз фестади йæ бан- 
донæй æмæ йæ къухтæ кæрæдзийыл æрцавта: 
— Ай мæм хохмæ куы сиды, хохмæ — æхсæны дзугтæ 
Джимарайы фæхстыл кæм хизынц, уырдæм. 
Æнахъом æнæмбаргæ къæбыла ма куы уыдис, уæд æй 
æрластой кæцæйдæр Тырсыгомæй, фæлæ йæ афон ралæууыд 
æмæ йæхион æрдомдта. 
Дыккаг бон райсомæй Хъуырман банхъæлмæ каст, йæ 
фыртыфырт æмæ чындз кусынмæ цалынмæ ацыдысты, уæдмæ 
— науæд æй æнæхъуаджы рафæрс-бафæрс æмæ къуылымпытæ 
кæндзысты — æмæ фыййауы дзаумæттæ сæ арф æвæрæнтæй 
райста: паддзахы афицерты незамантаг æвзист донгарз — 
агургæ æмæ æнаргæ дзаума, дон дзы афæдз куы фæлæууа, 
уæддæр йæ ад уæлдайхуызон нæ кæны; æрттиваг тасмачъийæ 
æмырæхгæнгæ цæхдарæн къопп, спичкæтæ, дыууæ фæсмын 
цъындайы, тъæпæнфарс æрхуы хъуывгъан, хæндыджы цыхт 
— раст зæгъын хъæуы, дурау ныхъхъæбæр, фæлæ уыйхыгъд 
æвæджиауы хæрзад æмæ сойджын; Джеуæргуыбайæ нырмæ 
чи лæууы, фæздæгмæ дард ахæм фæхсыны хай. Иууылдæр сæ 
галы мисындзæгæй фидар лалымы биноныг бафснайдта. 
Фæтæнком сау хъама астæуыл æрбабаста; бирæ азты йæ 
къæвдайæ чи хызта æмæ йын æхсæв та хуыссæнгарз чи уыд, 
уыцы сау уæйлаг нымæт уæхсчытыл æрбаппæрста. Рахизы- 
ны размæ уаты къуымтыл цæст ахдста — исты дзы, мыййаг, 
рох кæны?— йæ къæдз лæдзæг йæ къухмæ райста æмæ 
къæсæрæй рахызт. Дзæгъæл фос кæртмæ куыннæ бацæуой, 
афтæ фидар сæхгæдта гыццыл дуар. 
Дардмæ йæ бафиппайдта Тæнхау, фæлæ йæм цалынмæ 
æрбаввахсдæр, уæдмæ йæ æнахуыр фæлысты нæ базыдта, 
дызæрдыггæнгæ йæ фæстæгтыл æрбадт. Фæлæ уæдмæ къуым- 
билы тæф йæ фындзыл сæмбæлд æмæ йæ гуырысхотæ æрбай- 
сæфтысты. Уалынмæ йæ сæрымагъзы цыдæр ферттывта æмæ 
ныронг куыд никуы уыд, афтæ рæузондæй фæгæпп ласта æмæ 
зæронды размæ атындзыдта, йæ уæлхъус февзæрд уайтагъд 
æмæ цины гæппытæ самадта, йæ зæрды уыд Хъуырманы 
уадултæ æвзагæй асдæрын. Уымæн дæр йæ лæдзæг йæ къухæй 
æрхауд æмæ йыл хуыфæг уыди æви худын бахæцыд — бауро- 
мын æй нал æмæ нал фæрæзта. . 
263 

Стæй уæд араст сты. Разæй — далыс, сæрддæргъы фос 
скæсын кæй нæ бауагътой, уыцы кæрдæгыл хизгæ, йæ фæстæ 
— Хъуырман, зæронды фарсмæ та — Тæнхау, скæс-скæс æм 
кодта: æгæр сындæг нæ дарæм нæ фæндаг, кæд, мыййаг, да- 
лысы счъилтæ басхоинаг сты? Науæд афтæмæй кæд фæхæццæ 
уыдзыстæм уæлæ уыцы цъæхбын фæлмæвæрд мæстæймарæн 
хæхтæм? 
— Тагъд макæдæм кæн, Тæнхау,— дзуапп ын радта Хъуыр- 
ман.— Ардыгæй уырдæм нæ ауайынтæ хъæуы, мæныл та дæу 
æййафыны къæхтæ нал ис. 
Æмæ Тæнхау йæ къæдзил къæмдзæстыг тылд бакодта. 
Цыдысты асфальт фæндагæй дæрддзæфты, кæддæры до- 
нвæды былты, раджы замай Теркæй Хуымæллæджыдонмæ 
цы къабаз рауагътой, уый тæккæ фæрсты. 
Асæрды Хъуырман йæ фыны арæх уыдта ацы къабаз, кæд- 
дæр ыл Беслæны дæр æмæ Зилгæйы дæр æвæрд уыди цалдæр- 
гай нартхорыссæн куыройы æмæ æхсæвæй-бонæй æнæнцой 
хъыррыстимæ сæ куыст кодтой; дыууæ хъæуы æхсæн та — 
Беруаты мæнæуыссæн куырой. Уый Германы стыр хæсты 
размæ. Хæсты фæстæ та иугай-иугай хæлддзагмæ цæуын бай- 
дыдтой æмæ фæстагмæ сæ фæд дæр бæрæг нал у. Къабаз уыди 
дыууæ сардзины уæрхæн, хуыдзых æмæ сардзанæй бæз-бæз 
кодта; сагойæ дзы æвгæдтой кæсаг куы зæгъон, уæд гæды 
ныхас уыдзæн, фæлæ дзы даргæ хызæй къæртайыдзæгтæ хас- 
той. 
Ныр ма дзы донвæд тыххæйты бæрæг дары, йæ кæддæры 
æмдзæхгæр былтæ ныккалдысты уæдæй ардæм æмæ 
сындзæмхæццæ кæрдæджы бын фесты. 
Хъуырман та йæ фыны уыдта донæй йæ былты онг дзагæй. 
Алы хатт дæр-иу фæцæйцыд куырæйтты доны былгæрæтты 
æмæ нал æмæ нал хæццæ кодта иу былæй иннæмæ фистæгæй 
хизæн хидгæндтæм — иу кæнæ дыууæ фæйнæджы æппæрст. 
Алы куыройы раз дæр уыдысты, ныр дзы иу дæр нал ис. 
Ахизæн агургæ-иу Дзаххоты куыройы онг куы схæццæ, уæд- 
иу йæ размæ фесты цалдæр æрыгон нæлгоймаджы, кæуыл — 
куырæт, кæуыл та — куырæт æмæ цухъа, зæнгæйтты æмæ 
хæдбын дзабырты, нымæтхудты кæнæ бухайраг худты, сæ 
астæуыл — хъаматæ æмæ ливортæ; се ’ппæт дæр æмхуызон 
рæхснæг æмæ хæдæлвæст. Хъæлдзæг хъæлæбагæнгæ-иу 
кæрæдзи фæдыл азгъордтой æмæ-иу доны сæрты рогæн 
асæррæтт ластой, науæд та-иу сæ дзаумæттæ феппæрстой æмæ 
мадард бæгънæгæй — æфсæрмы дæр нæ кодтой — доны лен- • 
чытæ, иу иннæйы тъыссынтæ байдыдтой; дон — æнахуыр 
рæсуг,суанг дзы сæ къахы æнгуылдзтæ дæр зынынц уыцы 
малы. Уыдис дзы Хъуырманы æмгæрттæ дæр, æрмæст æры- 
гонæй, йæ сыхæгтæ æмæ æндæр сыхтæй, канд уыдон нæ, фæлæ 
264 

йын Германы дыууæ хæсты чи фæмард, йæ уыцы хъæбулты 
æмæ хъæбулы хъæбулты æмгæрттæ дæр. Хъуырман сын 
лæгъстæ кодта, базæронд дæн, мæ бон ницуал у æмæ мæ фал- 
лаг фарсмæ фæхæццæ кæнут, зæгъгæ, фæлæ йын ницы дзу- 
апп лæвæрдтой, æрмæст ын — чи уæхсчыты онг доны лæугæ, 
чи та ленкгæнгæ — йæ ныхæстыл худтысты. Æмæ сæм Хъуыр- 
ман ницы маст дардта, уайдзæфты бæсты-иу йæхæдæг дæр 
йæ дзаумæттæ феппæрста æмæ-иу донмæ ныххызти, семæ лен- 
чытæ кодта, ныгъуылди, йæхи надта. Æмæ-иу алы хатт дæр 
ардыггаг былмæ раздæхт, уыдон та-иу æм фаллаг фарсæй хъæр 
кодтой: 
— Уынгæ нæ куы нæ кæныс, Хъуырман, уæд нæ цы до- 
мыс? 
. Марадз æмæ ды ма смæсты у, ахæм æргом æдзæсгом ны- 
хасмæ, æмæ-иу Хъуырманæн уайдзæфæй дарддæр йæ бон ницы 
зæгъын уыд: 
— Æз уæ нæ уынын, зæгъут? Дæу нæ уыньш, Асæхмæт? 
Æви дæу, Мæхæмæт? Æви дæу, Керым? Науæд.дæу, Бексол- 
тан? 
Йæ зæрдæйæ сæм тынг хъæрæй дзырдта, афтæмæй йæ 
ныхас йæхимæдæр нæ хъуыст. 
Нæлгоймæгтæ-иу æрбатар сты, фæлæ Хъуырманмæ 
æрдæгфынæйæ бæлвырд хъуыст фаллаг фарсæй сæ хъæр: 
— Мах дæ уынæм, фæлæ нæ ды нæ уыныр, Хъуырман! 
Кæд, мыййаг, фаллаг фарс Аминоны бæстæ у æмæ дзы 
Хъуырманæн бынат нæма ис. 
...Мах дæ уынæм, фæлæ нæ ды нæ уыныс, Хъуырман!... 
Афтæ ма дзы багæдыгæнгæ уа цæстæй хъусмæ. Алы 
хæдзæрттæй æмæ мыггæгтæй уыдысты, фæлæ сын уæддæр 
цыдæр иумæйаг уыдис, цыдæр. Науæд иу хаттæй иннæмæ 
айдагъ Мæхæмæты, Керымы, Асæхмæ^гы æмæ Бексолтаны 
цæмæн уыны, кæд æмæ мæрдты бæстæм йæ.разæй чи бацыд, 
уыдон æнæнымæц бирæ сты? Уый рахатын Хъуырманы бон 
нæ уыд æмæ-иу стыхсти, фæлæ Дзаххоты куырой кæм уыдис, 
уырдæм мæнæ ныр, Тæнхау æмæ далысимæ куы схæццæ, уæд 
æй æвиппайды бамбæрста: цыппарæй дæр уыдысты.тыхмард, 
кæйдæр къухæй; сæ цыппары дæр сæ сыджыты хайыл 
сæмбæлын кæныны размæ Хъуырман йæхæдæг цынадта, иу 
зианæй иннæмæ мæзджыты кæрты къулыл æнцойгондæй чи 
лæууыд, уыцы тæрсхъæдæй найæны æмæ-иу сæ авд тыхты 
бакодта урс-урсид цикъæйæ мæрддзаджы. 
— Дуа æнæ скæнгæ нæй, Тæнхау,— сдзырдта Хъуырман.— 
Дзæгъæлы сæ кæм уыдтаин мæ фыны алы æхсæв раст мæнæ 
ацы тæккæ ран. 
Куьфойæн æмæ ауæзтæн сæ фæд дæр бæрæг нал у, афтæмæй 
сæ Хъуырман бæлвырдæй уыны. Кæддæр Дзаххоты куырой, 
265 

найгæнæн æмæ хырхæйфадæн цы тъæпæн ахстой, уый фосы 
ривæддон ссис, бассæстой æмæ йæ ныннадтой, кæрдæг дзы 
нывыл рагæй нал хæцы. 
— Ныр мын цы цæсгомимæ зæгъыс, Асæхмæт, нæ мæ 
уыныс, зæгъгæ?— уайдзæфгæнæгау йæ сæр банкъуыста Хъуыр- 
ман. 
Уыцы бон — сæрды кæроны уыдаид æви фæззæджы рай- 
дайæны — мæнæуы куыристы цъуппамад бæхуæрдон Дзах- 
хоты найгæнæнмæ æрбаласта Хъуырман. Найгæнæн дæр куы- 
ста куыройы донмарæнæй. Тигъæй нæма базылди уæрдон, 
афтæ йæ гуыв-гуывæй бамбæрста Хъуырман: чидæр дзы най 
кæны, æнхъæлмæ кæсын бахъæудзæн, Мусы разынди Асæхмæт: 
йæ найгæнинагæй ма нымад цалдæр куырисы аззад. Йæ ахуыр 
— хъæуа-нæхъæуайы быцæу — ацы хатт дæр та нæ ныууагъта: 
— Æхсæз суарийы дын фагæй фылдæр уыдзæн. Дæхæдæг 
æй федтай: уæрдон æмбисмæ дæр дзаг нæ уыди, ды та мæ 
æнæхъæн уæрдоны аргъ домыс. Уæд искуыдæр ма афтæ вæййы? 
Хадзыйы ном куы хæссыс... 
Бæрзонд, сырхрихи Дзаххоты сæрыл цалмæхыз хъæддых 
бастл афтæмæй дыууадæскъухыг сагойæ зыгуым иуварс калд- 
та. Йæ бакастæй бæрæг уыд: сæ ныхас рагæй цæуы æмæ дзы 
стыхсти. 
— Сомырдæг. Фиддон алкæмæн дæр æмхуызон у. Куырис- 
гай дын куы нæ нымадтон дæ наййаг. Уæрдонæн — сомырдæг. 
— Æхсæз суарийы дын ратдзынæн æмæ æгъгъæд у!— Дзах- 
хоты ныхас цас уæзбын уыд, уыйас знæт та Асæхмæты ныхас. 
Дæлæмæдзыд, фæтæнтæ — бынæй хæрдмæ хылгæнæг уасæджы 
каст кæны Дзаххотмæ. 
— Бауырнæд дæ, сфæлмæцыдтæн дæ алы хатт, алы хатт. 
Адабмæй цы исын; уымæй дæ фылдæр кæнæ къаддæр куы нæ 
агурын — сомырдæг. 
— Дæ Хуыцаумæ скæс — цавæр сомырдæг у?! Зæгъын та йæ 
дæ цæсгом куыд бахъæцыд? Ау, адæм нал стæм æви? 
Лæгтæм дæрддзæфгомау, йæ цыллæ хъулон сæрбæттæн су- 
анг æрфгуыты онг бастæй лæууыд Асæхмæты чындз, цы уыди, 
уымæй хъус фестад, фæлæ йæм найгæнæны уынæрæй сæ ныхас 
нæ хъуысыд. Сæ хæдзары хицау хылмондаг кæй у, уый хорз 
зыдта æмæ ныр дæр та йæ тентекк схъиудтытæй бæрæг уыди: 
загъдкъахæн кæны. Æмæ сæм цы хъуамæ уа загъдагæй; наййаг 
æрбаластой, Дзаххот куыройæ рацыд, салам радтой, кæрæдзийы 
цæмæйдæрты афæрстытæ кодтой æмæ уæрдон æвдæлон кæнынмæ 
бавнæлдтой, чындз дæр сын æххуыс фæлæууыд. Уæд цы къæм 
сæ мыды бахаудаид? Хъуырманимæ фемдзаст сты æмæ йын 
æнгуылдзæй ацамыдта: рауай-ма ардæм. 
— Цæуыл хъæлæба кæнынц? 
— Уæртæ аргъыл нæ фидауынц. 
266 

— Æмæ йæ кæронмæ цы æрхастой, раздæр сæ бон нæ уыди 
бафидауын?— бахъуыр-хъуыр кодта чындз. 
Цы дзуапп ын раттаид Хъуырман æмæ фæстæмæ найгæнæ- 
ны ’рдæм ацыдис. 
— ...Уæллæй, ды хадзыйæн нæ бæззыс, фæлæ дын Къар- 
доны хуытæ хизын æмбæлы!— райхъуыст æм Асæхмæты фи- 
дис. . 
Дзаххоты цæсгом мæрдон фæлурс афæлдæхт, сагой бæрзонд 
фæхаста æмæ йæ тых-йæ бонæй Асæхмæты сæрыл æруагъта. 
Найгæнæны уынæрмæ дæр Хъуырманы хъустæ æрцахстой 
сæрыкъуыдыры къæрцц: тæккæ тенкайыл сæмбæлди цæф. 
Чындз ныцъцъæхахст кодта, сæрбæттæн фелвасынмæ нал 
арæхсти, афтæмæй дыууæ лæджы æхсæн бамидæг, фæлæ бай- 
рæджы. Асæхмæт цыма ракафынæввонгæй хъазты астæу 
æрлæууыд, уыйау къухтæ хæрдмæ фæхаста, æвæццæгæн, 
цæфмæ фæлæбурынмæ хъавыд, фæлæ къухтæ фæстæмæ æрха- 
удтой æмæ йæхæдæг дæр.уæлгоммæ ахауди, фестъæлф 
фестъæлфгæнгæ баззади зæххыл, йæ сæры хъæдгомæй та фем- 
æхсти æмæ цыхцырæй ныллæууыди туг. Сагойы тигъ разынд 
æвзæн æмпъызт æмæ раст уымæй æрæййæфта цæф. 
— Марадз æмæ Гамболмæ фæхабар кæн,— сдзырдта Дзах- 
хот Хъуырманмæ, йæхæдæг сагой иуварс ныззыввытт ласта 
æмæ Асæхмæты цур дзуццæджь* æрбадт. 
Гамбол, æгас Ирыстоны дæр хъуыстгонд хосгæнæг, кæд 
хъæуы уæллаг кæрон царди, уæддæр уайтагъд æрхæццæ. 
— Рæвдз згъоргæ æмæ æхсыры агуывзæ радав!— схъæр 
кодта Хъуырманыл. 
Мусæй Дзаххоты хæдзары онг кæд уыдаид дæс æмæ ссæдз 
санчъехы. Уырдæм дæр згъоргæ, фæстæмæ дæр — æхсыры 
агуывзæимæ. Гамбол Асæхмæты сæр йæ уæрджытыл 
’ æрæвæрдта, хъамайы цыргъæй йын йæ дæндæгтæ фæзыхъыр 
кодта æмæ йын æхсыр йæ хъуыры ауагъта; фæлæ фæстæмæ 
йæ фындзыхуынчъытæй ракалди. 
— Ардыгæй æмбисæхсæвмæ дæр нæ ахæсдзæн,— загъта 
Гамбол, иу къухæй хъæмп æрбассывта æмæ йыл Асæхмæты 
сæр æруагъта хъавгæ, йæхæдæг тызмæгхуызæй Дзаххоты 
’ ’рдæм разылд:— Йскуыдæр ма афтæ бачындæуыд? 
Дзаххот ницы дзуапп радта, æрмæст арф ныуулæфыд. 
Æмбисæхсæвмæ дæр нал, фæлæ изæргæрæтты æрæнцад йæ 
хъæдын сынтæджы Асæхмæт. 
Райсомæй пъырыстыфы линейкæ æрлæууыд Дзаххоты 
дуармæ, йемæ ^- дыууæ бæхджын милицæйоны. 
— Йæ сæрбаст ын райхалут,— загъта пъырыстыф: за- 
къонмæ гæсгæ лæгæн цалмæхызы æрцахсæн нæ уыди. 
Уæды заман сылгоймаг æвдисæнмæ нæ хъуыстой, стæй 
Асæхмæты чындзæн цы зæгъын йæ бон уыди, кæд æмæ 
267 

найгæнæны уынæрмæ лæгты ныхæстæй ницы фехъуыста. 
Лæджы мард дзы кæй рауад, уый? Æмæ йыл Дзаххот йæхæдæг 
дæр басаст, æрмæст Асæхмæты фидис рафæзмыныл ницы хуы- 
зы сразы. Баззад дзы æрмæст иунæг æвдисæн — Хъуырман. 
— Цал азы цæуы лæппуйыл? 
— Æнæхъæн æхсæрдæс. 
— Æхсæрдæсаздзыд æвдисæнæн бæззы. 
Тæрхонгæнæджы уынаффæ уыд цыбыр æмæ бæлвырд: ха- 
дзыйы æфхæрд ныббаргæ нæ уыди. Æмæ моллоты хистæр цал- 
мæхыз ногæй бабаста Дзаххоты сæрыл. 
— Ау, уæд дæ куыд нæ хъуыды кæнын, Асæхмæт? 
Уæд фыццаг хатт федта лæг амаргæ Хъуырман æмæ йæм- 
иу кæд уый тыххæй фæзынд йæ фынты Асæхмæт. 
Хъуырман йæ нымæты тæрттыл фæйнæрдæм ахæцыд æмæ 
зæхмæ æрхауд, хордзен йæ уæхскæй æриста æмæ йæ нымæ- 
тыл æрæвæрдта, лæдзæг сыл банцой кодта, Чабæйы ’рдæм 
æрлæууыд, дыууæ армы цæсгомы æмвæз систа æмæ йæм 
сæхæдæг æрцыдысты, рагæй кæй никæйуал загъта, уыцы 
æрдæгрох сыгъдæг дзырдтæ. 
— Фа-атигъа... 
Далыс, кæм кæрдæгмæ смудгæйæ, кæм хизгæйæ, сындæг- 
гай размæ цыди. Тæнхау та, цыма зæронд цы гæнæг у, уый 
æмбæрста, уыйау æдцæдæр æрлæууыд æмæ йæм æнхъæлмæ касти. 
— Фа-атигъа,— дыууæ армæй йæ цæсгом æмæ рихитæ 
радыгай æрсæрфта Хъуырман, цас æмбæлы, уыйас алæууыд 
йæ бынаты, стæй хордзен, лæдзæг æмæ нымæт зæххæй сис- 
та.— Рухс дзæнæтæй дын хай уæд, Асæхмæт. Дæхи аххосæй 
дарддæр дзы никæй аххос уыд. 
Сæ цыд фæрæвдздæр æмæ стыр фæндагыл цæхгæрмæ ахыз- 
тысты, донвæд-донвæд хъæуæй адæрддзæф сты. 
Мæнæ ам та хæсты заман æмæ хæсты фæстæ цалдæр азы 
дæргъы быдыр рагуалдзæгæй æрæгвæззæгмæ лæууыд сатæгса- 
уæй, кæрдæджы хал ыл нал хæцыд, артаг æмæ йæ сæрдæн 
басыгътой, хуымгæндау æй сфæйлыдтой «шевролеты», «до- 
джты», «фордты» æмæ «студебекерты» цæлхытæ: машинæтæ 
тардтой ирайнаг Джульфайæ Арвыкомыл. Мингай кило- 
метртæй нымайгæ фæндаджы фæстæ сæм-иу Беслæны бынмæ 
базылдысты æмæ сæм ардыгæй та ныгуылæнырдæм æнхъæлмæ 
кастысты ног мингай километртæ. 
Уалынмæ быдыры фæзынди зæрдæрухсы цъæх сакъадæх- 
тæ æмæ дыккаг аз æмвæтæн гауызы бын фæцис. Фæлæ фыйй- 
æуттæ æнæбафиппайгæ нæ уыдысты: фос Науырæй скъæры- 
ны рæстæг фыстæ ардæмты куы æрбахæццæ вæййынц, уæд 
дзы футтытæгæнгæ æнæбары фæхизынц, се ’хсыр куынæгмæ 
цæуын байдайы æмæ уæрыччыты тæригъæддаг уасынæй 
хъустæ æмыр кæнынмæ фæвæййынц. 
268 

Залты мит кæй хонынц, ахæм уарыди хæсты размæйы 
зымæджы. Мæхæмæт куысты размæ йæ моймæдзыд хойыл 
акодта йæ фæндаг æмæ йæ баййæфта йæ къухы хъæдын фыйй- 
агимæ. Кæрты къуыммæ мит кæдæм фæкалдта, уым лæууыд 
адæймаджы бæрзæндæн обауæй, йæ алыварс хъыллистытимæ 
разгъор-базгъор кодта Фатъимæты астаздзыд фырт, сæууон 
уазалмæ йæ уадултæ сырххъулон афæлдæхтысты. 
— Мæхæмæт! Цы кусыс уый, Мæхæмæт, дæ сæрызонд 
фæцыди!— куыддæр дуарæй бахызт Мæхæмæт, афтæ нырди- 
аг кодта йæ хо.— Дæ дзидзидай сабийыл уæд та ахъуыды 
кæн, Мæхæмæ-æт! 
Хæрæфырт æрбазгъордта æмæ Мæхæмæты цыбырдым 
кæрцы фæдджийы йæ цæсгом фæцавта. 
— Цы ’рцыдис, Фатъимæт, удæгасæй мыл цæуыл хъар- 
джытæ кæныс? 
— Мæхæмæ-æт!— фыййаг иуварс аппæрста æмæ йæ уæ- 
раджы сæртæ дыууæ армæй ныххоста Фатъимæт.— Сæрра дæ, 
æндæр ницы! Нæ дын ныххатыр кæндзæн йе ’фсымæр, сау 
бон мæ сæрыл куыд бакодта! 
— Æфсы-мæ-æр?— мæстæймарæн даргъгомау ауагъта 
Мæхæмæт. Сывæллоны йæ хъæбысмæ фелвæста æмæ йæ 
сæрбынмæ фæлмæн миты обауы астæумæ ныссагъта, йæ 
тæбæрттытæгæнгæ къæхтыл ын фæхæцыд æмæ йæ сласта; 
хæрæфырт худæгæй бацъæх, йæ насыаппæнгæс ставд 
дæндæгты зыхъыртæй зындысты йæ аходæны — æхсыры 
сæндæджы — фæдтæ; ногæй æмæ йæ ногæй сæрбынмæ ныц- 
цæвы миты обауы æмæ йын бамбарæн нæй: сывæллояæй йæм 
ахъазын цæуы æви сæ ныхасы сæр цæуыл у, уый ма бамбара, 
ууыл архайы. 
— Ныууадз-ма, Мæхæмæт, уыцы сывæллоны æмæ дын æз 
цы дзурын, уымæ байхъус: æгас хъæубæстæ йæ халæттау 
уасынц; абон куы нæ уа, уæддæр райсом йе ’фсымæрмæ дæр 
бахæццæ уыдзæн... 
— Æнæмæт у, Фатъимæт, мæнæ дзы уый бæрц дæр нæ 
тæрсын йе ’фсымæрæй,— галиу къухæй йæ кæрцы фæдджий- 
ыл æрхæцыд Мæхæмæт. 
Дзæгъæлы нæ разынди Фатъимæты æрдиаг: тæккæ уыцы 
аз хъæуы бæстастæу æнæхъæн аст нæмыджы ныссагъди 
Мæхæмæты буары, уæддæр ма йæ хъæддзау фæрæт йæ къухы, 
афтæмæй йæ марæджы баййафынмæ хъавыди. . 
— Ехх, Мæхæмæт, Мæхæмæт, уый цы бакуыстай дæхицæн?— 
уайдзæфтæ ма йын бæргæ кодта йæ сыхырна мард найгæ-на- 
йыны Хъуырман; къуындæг найæны мидæг æртæ лæгæй тых- 
хæйты фæрæзтой рафæлдахын къæдзæхыйас гуырды. 
Уæдмæ ног хицауад Ирыстоны кæрон сæвæрдта туг исыны 
æгъдауæн; марæгæн рахастой дæс азы ахæстоны фæбадыны тæрхон. 
269 

. Иннæ марæгæн та йæ тæрхон уыди — мады тæрхон. 
Хъазты лæцпутæ уæд Хъуырманы сæхи æмсæрыл ныма- 
йын байдыдтой æмæ ма йæхицæй хъалдæр кæм разындаид: 
уымæй размæ йæм чындзæхсæвы заман æрмæст æхсæр уисæй 
фæйнæгыл æмдзæгъд кæныны бар хауди. 
— Керым! Керым!— æндæр ницы хъуысыд чындзæхсæвы. 
Бæгуы æнаипп гуырд рахаста æцæгдæр Керым: цы уындæй, 
цы кондæй, цы æхсарæй, цы йæ уæзданæй, цы йæ куыстуар- 
зонæй. Саргъы бæхыл хъазынæй, хæдзары сæр æрæмбæр- 
зынæй, гутоны къухыл æрхæцынæй йæ ничи аййæфтаид. Сæ 
фынты æмæ сæнтты ма хуыздæр кæмæ бабæллыдаиккой 
хъæуы рæсугъддæр чызджытæ. Алчидæр сæ сусæгæй йæ зæрдæ 
дардта: кæд мæн равзарид цардæмбалæн Керым. Æмæ усгур- 
ты æнæдзуаппæй æрвитын байдыдтой, сæ мадæлтæн-иу бам- 
барын кодтой: тагъдгæнгæ ниКæдæм у, мæнæ æххæст Керым 
кæй равзардзæн, уымæ банхъæлмæ кæсæм; мад та-иу фыды 
хъусы бацагъта хабар аивæй.. Æмæ дын мæнæ диссæгты дис- 
саг — æнæхъæн дыууæ азы дæргъы зилгæйаг чызг зилгæйаг 
лæппуйæн нал бакуымдта. Афтæмæй куыннæ хъуамæ сæхси- 
да сæртæг фæсивæды туг. 
Ноджы ма дын мæстæймарæгау: 
— Симгæ! Симгæ! Æппæты разæй — Керым! 
— Керым, хистæртæй арфæйы нуазæн дæ номыл рацыди. 
— Керым, сис ма Елберды зарæг... 
Фæсивæдæн сæ фыдуагдæртæ загътой: кæдмæ йын бых- 
сдзыстæм? Сæ маст æмæ хæлæг сæ зондыл ф^втых. Сусу-бусу Керы- 
мы хæлæрттæй иуы хъустыл æрцьщ æмæ йьш бамбарын кодта: 
. — Куыд ничи фæгуырысхо уа, афтæ сабыргай дæ. сæр баф- 
снай, цыдæр æвзæр фæндтæ ис фæсивæдмæ. 
— Ома, фæлидз, зæгъынмæ хъавыс?— гæзæмæ мидбылты 
бахудти Керым.— Уæллæй, Керым кæмæй бамбæхса, ахæм 
хъæб.æтыр нæма райгуырди. 
Хотыхæй йæм æппындæр ницы разынд: цæмæ йæ хъуы- 
дысты, дард балцы, мыййаг, куы нæ рараст, æрмæстдæр доны 
иу фарсæй иннæмæ. Фæлæ уæддæр стырзæрдæ не ’мбæлы: куыд 
ничи йæ бамбара, афтæ чъылдымты йæхи айсдзæн, Хуым- 
æллæджыдоны цъенгæйыл комкоммæ сæхимæ бауайдзæн, 
ливор æмæ хъама æрбæтдзæн æмæ уайтагъд фæстæмæ хъазты 
фæсивæды æхсæн æрлæудзæн. 
Нæмыг æй баййæфта доны бæстастæу.. Ливоры мынæг 
гæрах тымыгъы ниуынæй чындзæхсæвы хъæлæбагæнæг 
адæммæ нæ, фæлæ донбылы хæдзæрттæм дæр нæ фехъуыст. 
— Нæ, нæ, ма йæ æрбахæссут мæ кæртмæ, уый Керым 
нæу, уый дæлимон бабырыд Керымы дармы!— йæ урс дада- 
литæ бындзыггай рæдывта, йæ уадулты царм æррæдывдтытæ 
кодта йæ зæронд мад.— Керым фыдгуылмæ йæ чъылдым рав- 
дисын никуы æрхастаид йæ сæрмæ! 
270 

Хъуырман уæд йæ царды мидæг фыццаг хатт æрлæууыд 
мард найджыты фарсмæ гогоны дзаг хъарм донимæ. Найгæ 
та кодтой йæ сыхаджы, йæ хуыздæр хистæр хæлары æмæ 
зондамонæджы. Керымы мады та сæррамæ бирæ нал хъуыди, 
иргъæвын æй нал фæрæзтой мæрддзыгойы сылгоймæгтæ; нæ 
йæ уырныдта, йæ сæр нæ ахста, лæгæй-лæгмæ хæстæй уæлдай 
ма чъылдымырдыгæй гадзрахат гæрах дæр кæй вæййы, уый. 
Адæм баныгæдтой Керымы, фæхъыг кодтой сæ хуыздæры 
мардыл. Чи уыдаид, куыд уыдаид, зæгъгæ, хъус-хъус ко- 
дтой, фæлæ бæлвырдæй сæ бон никæуыл дау æрхæссын уыди. 
Се ’ппæтмæ дæр диссаг касти: иу æмбалæн, иу æрдхордæн 
хæрзæхсæв ма зæгъ, афтæмæй куыд хъуамæ ныууагътаид 
хъазты фæсивæды? Чи, чи, фæлæ уæздан æмæ æгъдауыл мард 
Керым. 
Раджы уа, æрæджы цы нæ рахъæр уыдзæн, ахæмæй ницы 
ис. Сандыры ахстæй фæдардтой цалдæр мæйы, фæлæ йæ чи 
бавдыстаид, уый нæ разынд, йæхæдæг та сæтгæ ницæуыл ба- 
кодта æмæ йæ æппынфæстаг рауагътой. Куы æрыздæхт, уæд 
æй уаты къæсæрыл мидæмæ хизын нæ бауагъта йæ ныййарæг 
мад, йæхæдæг ын рахаста тæрхон: 
— Ды дæ фыдæн фыртæн нæ бæззыс. Фыны йæ бæлвырдæй 
федтон: дæ фыд ингæны дæлгоммæ ныффæлдæхт, йæ фырт 
кæйдæр чъылдымырдыгæй багæрах кодта, уый куы базыдта, 
уæд. 
— Никæй багæрах кодтон æз, мамæ! 
— Банцай! Цы цæсгомимæ мын комкоммæ мæ дыууæ 
цæстмæ кæсыс?! Æнхъæлыс, уыцы æнамонд æхсæв дæ ливор 
сусæгæй куыд сыгъдæг кодтай, уый ничи федта. Марадз, райс 
æй ныр йæ арф æвæрæнæй æмæ йæ дæ тæккæ ныхыл ныццæв 
дæхæдæг. 
— Никæй амардтон æз, мамæ! 
— Банцай! Банцай æмæ мæм мады номæй ма дзур. Æгай- 
тма дын дæ хоты æмæ æфсымæрты сауниз афоныл ахаста æмæ 
ацы худинаджы онг нæ фæцардысты — Хуыцауæй сын ахæм 
хатыр разынди. Æз сылгоймаг дæн æмæ мын хотых мæ 
къухтæм райсын не ’мбæлы, фæлæ марадз, дæхæдæг дæхиу- 
ыл ныццæв дæ ливор. 
— Ницы аххосджын дæн, мамæ! 
— Ма мæм дзур мады номæй дын загътон! Нал ис мæнæн 
хъæбул, дзыназгæ баззадтæн иунæгæй уæлæуыл. 
Йæ фырты хуыссæн — дыууæ зæронд нымæты, иу 
лыстæнæн, иннæ æрæмбæрзынæн — йæ дæларм рахаста æмæ 
сæ хъомдоны рæбинаг къуымы, афтид кæвдæсы æрæвæрдта. 
Ризæгниз ыл бахæцыд, афтæмæй дыууæ боны æмæ дыууæ 
æхсæвы æддæмæ нæ ракаст, рабадын нæ бафæрæзта Сандыр. 
Мард у, æгас у, уымæ кæсгæ дæр нал бакодта йæ мад, рай- 
271 

сомæй-иу скъæты дуар байгом кодта, хъуццыты-иу æрдыгъта 
æмæ-иу сæ армытъæпæнæй сæ сины фæлмæнтæ хойгæ раскъ- 
æрдта, къæдзбелæй-иу хъомты фаджыс ракалдта æмæ суанг 
изæрмæ кæртæй ницуал уынæр райхъуыстаид. Изæрæй та-иу 
хъом бауагъта, æрдыгъта-иу сæ æмæ тулдз дуарыл уæззау 
гуыдыр гыбаргыбургæнгæ сæвæрдта. 
Сандыр йæ зæрдæ дардта: раджы уа, æрæджы мад 
æрфæлмæн уыдзæн, фæтæригъæд ын кæндзæни, мидæмæ йæ 
бахондзæн æмæ йын фынг йæ разы æрæвæрдзæн. Дур дæр ма 
куы атайы..Æмæ æцæгдæр, æртыккаг бон йæ фосимæ зыл- 
дтытæ куы ахицæн сты, уæд иуафоны мад фæзынди, кæвдæсы 
æрæвæрдта кæрдзыны æмбис, зсъæдуры къус æмæ дурыны дзаг 
дон. Йæ дзыхæй иу сыбыртт не схауди. . 
Куыдфæстæмæ Сандыр кæртмæ цæуын, цыдæртæ змæлын 
байдыдта, фæлæ мады зæрдæ раздæрау дурæй баззади. Раздæ- 
рау Сандыры хуыссæн уыди скъæты, раздæрау ын фосæн хол- 
лаг дæттæгау йæ хæринаг æвæрдта кæвдæсы. 
Афæдз аивгъуыдта æмæ афæдзы дæргъы мады дзыхæй иу 
ныхас нæ фехъуыста Сандыр. Стæй афæдзы фæстæ йæхи 
кæдæм айста æмæ цы фæцис, уый ничиуал базыдта...’ 
Сæ фæндаг дардтой сындæггай, куы иу, куы иннæ ран сæ 
фæллад уадзгæ, сусæны æнтæфæй куыд нæ бафæлмæцой, афтæ. 
Хъуырман æмбæрста: хурныгуылдыл бинонтæ дæр æмæ 
Къабуз дæр фæфаёдис уыдзысты. Стæй цæуыл фæдис кæнынц, 
кæд æдылы не сты, уæд? Зæгъын хъуыди бæргæ бинонтæн, 
уæ зæрдæ-иу ма æхсайæд, зæгъгæ. Æмæ йæ уæд алы 
æфсæнттæй ныкъкъуылымпы кодтаиккой æмæ иуæн дæр мас- 
ты хосæй уæлдай ницы разындаид. Аив нæу, аив нæу цыфæ- 
ндыйæ дæр, фæлæ йыл макæй зæрдæ фæхудæд: Тæнхауы кур- 
диатæн «нæ» зæгъын йæ бон нæ бацис. Æмæ ма йæ ныр æмбис- 
вæндагыл куыд фæфыдæнхъæл кæна. 
Стыр фæндæгтæй дæрддзæфдæрты цæугæ у:. цас къаддæр 
адæм сæ уына, уыйас хуыздæр. Куы сæ уыной, уæддæр дзы 
диссагæй цы ис:уæртæ зæронд лæг иу хъæуæй иннæмæ 
фæцæуы йæ далыс æмæ куыдзимæ æмæ цæугæ дæр кæуылты 
хъуамæ кæной доныбылтæй хуыздæр: иуæй дзы далысы хиз 
сойджындæр, иннæмæй та бæлæсты æмæ къудзиты сатæг 
аууон. 
Æнæкæрон даргъ сæрдыгон боны хур ныгуылæнырдæм 
дзæвгар куы акъул, уæд фæндаггæттæ хъазахъхъаг Къардонмæ. 
бахæццæ сты Саудоны былты. Разæй — далыс, йæ хæдфæстæ 
— Тæнхау, æртæ-цыппар къахдзæфы фæстæдæр та Хъуыр- 
ман. Тæнхау æм кæд кæсгæ нæ кæны, уæддæр рагацау бамба- 
ры, зæронды зæрды кæцырдæм фæзилын ис, уый. 
Хъæугæроны стыр фæндаджы тæккæ был дуканимæ . 
баздæхт Хъуырман, цанæбæрæг дзы афæстиат æмæ уадидæгæн 
272 

æдде бæстæ рæйын æмæ хæпп-хæпп ссис, æвæццæгæн, Къар- 
доны иу куыдз фæсте нал баззади, иууылдæр Тæнхаумæ 
лæбурæг систы; далыс сызнæт, скатай, фæстагмæ йæ сæр 
æрцахста æмæ Тæнхаумæ йæхи нылхъывта. Тæнхауæн йæ 
бæрзæйы хъуын арц слæууыди, зыхъырдæндагæй бахъуыр- 
хъуыр кодта æмæ уæд куыйтæ дæр Тæнхаумæ лæбурыны бæсты 
кæрæдзимæ рæйыныл фесты, ома, марадз, раздæр ды бавзар, 
кæд ахæм хъæбатыр дæ, уæд, уый фæстæ йæ мах бар уадз; 
иуы дæр сæ йæ худинагыл басæттын нæ фæндыд æмæ адæргæй 
зæхх сæ дзæмбытæй фæйлауын æмæ сындз къудзитыл 
цъырттытæ кæнын байдыдтой. Тæнхау та сæ цыма уынгæ дæр 
нал кæны, уыйау йе ’ргом дуканийы дуармæ сарæзта æмæ 
зæронды рацæуынмæ æнхъæлмæ каст. 
Йæ дæларм дынджыр хæмпус дзулимæ рахызт дуканийæ 
Хъуырман, йæ тæф уайтагъд сæмбæлди Тæнхауы фындзыл. 
Зæрондæн æрмæст йæ цæстæнгасæй бамбæрста Тæнхау, да- 
лыс кæцырдæм фæзилгæ у, уый. 
— Сæ цæрæнбон бирæ къардойнæгтæн — æгас Ирыстоны 
адон йеддæмæ ничиуал зоны дзул фыцын,— раппæлыд Хъуыр- 
ман. 
Дуканийæ чысыл дæлдæр къордæй цы сылгоймæгтæ бадт, 
уыдонæй дæр нæ фефсæрмы, фæлæ дзул йæ дзыхмæ схаста 
æмæ йын йæ тæфмæ цалдæр хатты адджынæн сысмыста. 
Куыйтæ дæр Тæнхауы нæуынæг скодтой сæхи æмæ иугæр 
афтæ дзæвгарæй кæм бамбырд сты, уым кæрæдзийы мукъ- 
утæм æмæ къæдзилы бынтæм смудынтæ систой, æрмæст ма 
дзы цалдæр æнæбары хæппытæ скодта Тæнхауы фæдыл, фæлæ 
сæм уый фæстæмæ ракæсын йæ сæрмæ дæр нал æрхаста. 
Æхсæвиуат сæ æрæййæфта Фыййагдоны къæдз-мæдз 
фæзилæнтæй иуы. Æнахуыр фæлмæн æмæ хъарм изæр сыл 
йæ базыртæ æруагъта. Хъуырман йæ æхсæвæрæй Тæнхауæн 
бахай кодта, стæй уæд донбылмæ æрхызт, дзабыртæ раласта 
æмæ уазал,фæлæ рæвдауаг доны йæ къæхтæ дзæвгар фæдард- 
та. Уый фæстæ нымæты йæхи æрбануæрста æмæ 
æрдæгфæлдæхт бæласы къодахыл бауагъта йæ фæсонтæ. Æгас . 
быдыры хъуыст æрмæст доны хæл-хæл æмæ цъырцъырæгты 
мынæг æхсидт. 
Ахæм дард балцы к.æдæй æмæ кæдæй нал ацыд Хъуырман 
æмæ уайтагъд адджын фынæй ацис. Æмæ т!а ногæй йæ фыны 
федта Дзаххоты куыройы сæрмæ ауæзты мал. Ацы хатт Бек- 
солтан, нæлгоймæгтæн се ’ппæты кæстæр, иннæтимæ найынмæ 
нал бахызт донмæ, фæлæ Хъуырманы фарсмæ кæрдæгыл йæхи 
æруагъта. Хъуырманæн дæр фаллаг фарсмæ ахизын йæ фæсон- 
æрхæджы дæр нал уыд. 
— Тæнхаумæ кæй байхъуыстай, уымæй тынг раст бакод- 
тай, Хъуырман,— загъта Бексблтан.— Кæдæм цæугæ у, уый 
273 

Тæнхауæй хуыздæр ничи зоны,— йе уæхсчы сæрты къухæй 
ацамыдта Бексолтан хæхты ’рдæм æмæ та ногæй загъта: — 
Тынг раст бакодтай, Хъуырман. 
Ничи йæм кæсы — йæ хъуымыз йæ былтыл нæма бахус, 
афтæмæй зонд амонынтыл схæцыд, уыимæ дæр кæмæн, 
кæмæн, фæлæ Хъуырманæн. 
Йæ хъуымыз йæ былтыл нæма бахус, афтæмæй дыууæ 
хатты сыгъди танчы мидæг. Фыццаг хатт йæ танк ныппырх 
дард Ростовы, дыккаг хатт та — Мæздæджы быдырты, Воз- 
несенскæйы рагъмæ хæстæг. Æрфгуытæ æмæ цæстыхаутæ 
сыгъд, цæсгом цы у, уымæй æнæхъæнæй дæр дондæппал, хорз 
æмæ цæстытæ æнæхъæнæй баззадысты, сæр лыстæг къуба- 
лыл æнæнцойæ фесхъиуфесхъиугæнгæ йæ цæфтæласæн ма- 
шинæйæ — йæ амондæн уыдаид æви йе ’намондæн — Зил- 
гæйы госпитæлмæ æрбахæццæ кодтой иннæ цæфтимæ. До- 
хтыртæ йæм куыддæр базылдысты, афтæ рынчындоны дарæ- 
сы мидæг сæ хæдзармæ фæцыд. Куыннæ йыл ныццин кодтаид 
мад: æгайтма сæрæгас у, фæлæ уыцы сæры фесхъиуфесхъиуæй 
йæ уæнгтæ бауазал сты. Дохтыртæ йæ къуылымпыгæнæг нæ 
фесты — æнæуый дæр бынæттæ фаг нæ кодта, уый бæрц цæфтæ 
ластой Мæздæджы ’рдыгæй дæр æмæ Елхоты ’рдыгæй дæр — 
æмæ цæуынхъом чи уыди, уыцы цæфты хæстæгдæр 
хæдзæрттыл байуæрстой, æрмæст сæ хъæдгæмттæ бæттынмæ 
куыд цæуой, афтæ. Æмæ Бексолтан дæр йæ рæстæг æрвыста 
йæхи хæдзары; зымæджы къæсæрмæ фæнывыл æмæ йын 
фæстæмæ хæцæнмæ фæцæуыны уынаффæ рахастой дохтыртæ. 
Фæлæ мад дохтырты уынаффæ дæр æмæ хæсты рæстæджы 
æнæхатыр карз закъонтæ дæр ницæмæ æрдардта, хъæддыхæй 
скарста: мæ фырты никæдæмуал ауадздзынæн; дыууæ хатты 
мын кæй аирвæзт, уымæй Хуыцауæн табу, фæлæ æртыккаг 
хатт аирвæза, ахæм диссæгтæ царды мидæг нæ вæййы. 
Ногæй та мæзджыты кæртæй рахæссын бахъуыд уыцы 
фыдæлтыккон бирæтæ бавзарæг тæрсфæйнæгæй найæн. Дыу- 
уæ æнахъом лæппуйы æххуысæй — æниу, цæй æххуыстæ: 
мардмæ бавналын нæ, фæлæ æркæсын дæр нæ уæндыдысты 
— Хъуырман бабиноныг кодта Бексолтаны мард; сыхырнайау 
сыхырна амæн разынди йæ буар: трибунал иугæр фехсыны 
тæрхон куы рахæссы, уæд къаддæр уæддæр ссæдзæй æрлæу- 
уынц æмæ сæ амæттаджы æмæхст фæкæнынц, йæ зæрдæмæ 
йæ куыд ничи хæсса, афтæ — <<мæ нæмыг нæ уыди, мæ сы- 
хаджы нæмыг ыл сæмбæлди». Йæ мад та абон дæр ма, дыу- 
уиссæдз азæй фылдæры дæргъы йæхи хæры: «Мæхæдæг æй 
амардтон, мæхи къухтæй амардтон мæ иунæг хъæбулы. Дыу- 
уæ хатты сыгъдис æмæ æгасæй баззади — Хуыцауæй йын 
адзал лæвæрд нæ уыди, æмæ æртыккаг хатт дæр, дæсæм хатт 
дæр аирвæзтаид. 0, Дунедарæг, Дунесфæлдисæг, цæмæн мын 
274 

ацы хъизæмар æвзарын кæныс, цæуылнæ мæ айсыс дæхимæ? 
Æниу кæмæй рахъаст кæнон, мæхицæй дарддæр — хъæбул- 
марæджы тыхтухитæ мæ хай баисты. 0, Хуыцау, æвзæр ын 
куы нæ бауарзта мæ цæст, æгасæй мын баззайайыл куы хъар- 
дтон мæхи. Нал мын аирвæзтаид æртыккаг хатт, ирвæзæнтæ 
дзы куы уыдаид, уæд иннæ цыппарфондзыссæдз зилгæйа- 
джы дæр сæ мадæлтæ барвыстой мæрдтæм? 0, фæлæ дзы 
фæстæмæ чи сыздæхт, ахæмтæ дæр куы разынд. Ауадзын æй 
хъуыди, ауадзын æй хъуыди! Дæлæ хуымæллæггаг Сахандже- 
ри дæр, Бексолтаны æмгар куы у, уый дæр куы сыгъдис тан- 
чы æмæ цыфæнды сахъатæй дæр удæгасæй куы баззад...» 
Æрмæст сæ æртыккаг бон баййæфтой фæдисæттæ, Куыртта- 
ты комы мидæгоз куы бахæццæ сты бæлццæттæ, уæд. Дæллагхъ- 
æуы фале рахизырдæм фæзылдысты æмæ сындæггай, æрлæу- 
æрлæугæнгæ Джимарайы æмдзæхгæр фæхстæй иуы рагъмæ схыз- 
тысты. Комы бын фæндагæй сæм куы скæсай, уæд цыма зæххæй 
фæхицæн сты æмæ арвмæ фæцæуынц, уыйау зындысты. 
Йæ къæхтæй хъæстаг никуы уыдис цæрæнбонты Хъуыр- 
ман: кæдæм сын дзырдта, уырдæМ æй æнæзивæгæй хастой. 
Уæд ай цы хабар уа, йæ коммæ цæуылнæуал кæсынц? Дыууæ 
уæраджы дæр иумæ фæдыдагъ сты æмæ æрхауыны тæссæй 
Хъуырман йæ лæдзæгыл æрæнцой кодта æмæ афтæмæй 
дзæвгар фæлæууыд. Акъахдзæфы иу фæлтæрæн, дыккаг. Нæй, 
нæ кæсынц йæ коммæ. Ныр цы чындæуа, кæдмæ афтæ лæу- 
дзæни? Искæмæ æххуысмæ фæдйурид, фæлæ кæмæ, чи йæ 
фехъусдзæн, æмгæрон змæлæг куы никæцавй зыны, уæд? 
Тæнхау æм фæстæмæ фæкаст æмæ алцыдæр бамбæрста. 
Йæ рæуджыты уæлдæф цас цыди, уыйас баулæфыд æмæ комы 
иу кæронæй .иннæмæ йæ зæрдæмарæн ниуын азæлыд: 
’. — Оу-у-у... 
Къæдзæхтыл æмæ лæгæттыл йæхи хоста Тæнхауы хъæлæс 
æмæ та дзы-иу фæстæмæ фесхъиудта æмæ дарддæр азæлгæ 
цыдис. Канд Тæнхауы хъæлæс нæ уыд: йемæ сиу сты, дуне 
рафæлдисынæй фæстæмæ Куырттаты даргъ комæн йæ 
рæбынæй йæ дымæгмæ бирæгъы амæттаг чи бацис, уыцы цу- 
анон куыйты хъæлæстæ. 
— Кæуын сыл ницæмæн хъæуы, Тæнхау,— загъта Хъуыр- 
ман æмæ цæ нымæт зæхмæ æрæппæрста.— Фаллаг фарсы дæр 
адæмы баййафдзынæн. 
ЦÆЛЫКМÆ ФÆНДАГ 
— Сыхагæй, зонгæйæ, къабазæй абон Бæгуычаты кæртмæ 
чи æрæмбырд æмæ сæ циныл чидæриддæр цин кæны, уыдоны 
цæрæнбон бирæ уæд! 
275 

— Оммен, Хуыцау! 
Бæгæныйы кæхц уæлдæр систа Рамазан æмæ Мухары 
’рдæм разылд: 
— Хæстæгдæр æрбалæуу, мæ къона. Амонын æй никæмæн 
хъæуы Мухары, уæхæдæг æй мæнæй хуыздæр зонут. Æз 
хæстмæ куы цыдтæн, уæд æй æнахъом бæгъæмзæнг сабийæ 
ныууагътон, куы сыздæхтæн, уæд та йæ тракторыл бадгæ 
сæййæфтон. Æмæ дзы абоны онг дæр нал рахызт. Йæ цæрæнбон 
бирæ уæд æмæ ма йыл къорд азы æнæнизæй бадын куыд ба- 
фæраза, уыцы хъару йын Хуыцау раттæд! 
— Оммен, Хуыцау! 
— Зæхкусæг адæймаг у, фыдæбонгæнæг лæг у, æмæ йæ 
фыдæбонæн паддзахадмæ кæддæриддæр аргъ уыд, хæрзиуæгæй 
йæ никуы бахъулон кодта, ныр та йын мæнæ фæллойы хъæба- 
тыры буц ном дæр радта, æмæ ахæм хъæбатыр фæсивæд мыг- 
гаджы æхсæн дæр æмæ Зилгæйы мидæг дæр фылдæрæй- 
фылдæр куыд кæной æмæ нæ лæгагур цæуын куыд никæдæм 
бахъæуа, Дунейы фарн уый зæгъæд! 
— Оммен, Хуыцау! 
— Мухтар айдагъ йæхицæн не скодта ном æмæ кад... 
— Айдагъ Мухарæй нæу, айдагъ, дыууæ хатты хъæбаты- 
ры кой дæр скæн,— кувæгмæ фæрсырдыгæй бадзырдта Бæдæс. 
Рамазаны æрфгуьгьр фелхынцъ сты; Мухары фарсмæ. 
кæцæй февзæрд бæсты фыдбылыз, уый уæвгæ дæр нæ бафип- 
пайдта. Алырдыгæй йыл схор-хор кодтой. 
— Бæдæс, мæ къона, хистæры бынаты сусхъæды габан 
куы сæвæрой, уæддæр æм дзырдæппарæн аив нæу, уæлдайдæр 
кувгæ-кувын. Рох мæ ницы у, кувын уал мæ бауадз, стæй уæд 
сидты мидæг Иссæйы кой дæр уыдзæн æмæ кæмæн æмбæлы, 
уыдонæн се ’ппæты кой дæр, суанг мæ ды дæр нæ ферох уы- 
дзынæ. 
Ма дын фæсырх уа Бæдæсы цæсгом. 
— Раст мæ нæ бамбæрстай, Рамазан, æз. Заретæйы кой 
кæнын. Уый куы нæ уыдаид, уæд дзы Мухармæ дæр хъæба- 
тыры хорзæх не ’рхаудаид — æмæ уал дын йу хъæбатыр. Уæдæ 
ауал азы Мухаримæ цæрын кæй бафæрæзта æмæ дзы кæй нæ 
фæлыгъд, уый тыххæй та дыууæ хатты хъæбатыр. 
Уайдзæфты бын æй фæкодтой фæйнæрдыгæй: 
— Банцай, кувын бауарз хистæры! 
— Гъер ма уымæй æнæуагдæр куы уаис, уый дæ фæнды? 
Æфсæрмæй мард Мухарæн дæр æм йæ къæс-къæс цæуы, 
фæлæ йæм цы сдзура йæ кæрты мидæг, утæппæт адæмы æхсæн, 
æрмæст ын рæмбыныкъæдзæй йæ фарс афтæ басхуыста, æмæ 
Бæдæс ферхæцыди, ныхъхъус. 
276 

* * * 
Йæ райсомы зылдтытæ фæцис Заретæ: хъуг æрдыгъта, 
уæныгимæ йæ рæгъаумæ аскъæрдта, роды дуары æдде фæко- 
дта. Сæ дарæн рамæрзинаг бæргæ у, фæлæ йыл къух ауыгъта: 
се ’ппæт мæнмæ нæ кæсынц, лæппу куы сыста, уæд уый та ма 
цы кусдзæн? Иууылдæр сæ æз мæхимæ куы райсон, уæд æгæр 
хуыскъастæуæй рахъомыл уыдзæн. 
Цы ма? Цæй, æххæст маргъæн дæр мæхæдæг раттон холлаг, 
науæд та сын нæ рæдаугуырд æгæр парахатæй æркалдзæн æмæ 
бон-изæрмæ бæлонæй, гæркъæрагæй, сырддонцъиуæй æмбырдтæ 
кæндзысты уæлдæйттыл. Æгæр æвзæр ахуыр кæнынц афтæмæй; 
зымæг нæу, миты бынæй къахын сæ нæ хъæуы хæринаг, алчи 
сæ йæхицæн амал кæнæд, кæмæн куыд æмбæлы, уымæ гæсгæ. 
Фосы кæрты сæ хъæлæбагæнгæ ныууагъта каркæй, го- 
гызæй, бабызæй — сæ ахуыр нæ уадзынц, æндæр сын фагæй 
фылдæр æркалдта нартхоры ссад самангæрдæны уагъды пы- 
сырайы æмæ мæнтæджы сыфтимæ æмхæццæйæ; хæрд куы 
фæуой, уæд сæ лæппу уынгмæ ауадздзæн æмæ-иу уым хизæд. 
Хур дзæвгар куы стылди, æрмæст уæд равдæлд йæ 
зилæнтæй Заретæйы. Æххæст ма бетонæй астæрд кæрт донæй 
куы бапырх кодтаид сатæгдæрæн, фæлæ кæдмæ фаг суыдзæн, 
ацы зынджыстъæлф хуры дудгæ тынтæм уайтагъд айсысдзæн. 
Кæрт уымæлæй куы æрбаййафы Мухар фæскуыст, уæд æм 
уымæй хуыздæр ницы кæсы сæрдыгон æнæкъæвда заман — 
æхсæвæр дæр бæласы бын æрæвæрын кæны; изæрдалынгты 
уа, æнафоны уа, уæддæр цырагъ ссудзын нал бауадзы — 
къогъойæ, гæлæбуйæ, хъæндилæй фынджы сæрмæ зилдух 
самайынц æмæ адæймагæн йæ хойраг йæ фарсыл дæр нал ба- 
хæцы. Цæй, кæй хъæуа, уый-иу æй бапырх кæнæд, мæн 
уыдæттæм нал æвдæлы. 
Лæгуæрдон къæбицы дуармæ хæстæг батардта 
къуыркъуыргæнгæ. Æппындæр æм хуры цæст куыд никуы 
бахæццæ уа, барæй афтæ арæзт у къæбиц, æмæ цыфæнды 
æнтæф рæстæг дæр сатæг вæййы. Уæзласæн машинæйы бакæй 
конд уæлиау æвæрд найæны бын дæхи куы сæнхъæвзай сæрды- 
гон бонрæфты, уæд къæбицы къуымы хъæдын тъахтиныл 
дæхи æруадз æмæ дæ фæллад æмбаргæ дæр нал бакæндзынæ, 
афтæмæй дæ хуыссæг уайтагъд йæ хъæбысы ануæрддзæн. 
Хъамылæй дыууæ фæтæнбын чыргъæды -— мыййаг дзы 
æрыскъæф куы бавгæнай, уæд йæхи уæзæй куыд нæ цъæл 
кæна, афтæ уæлæнгай быд — уæрдоны фæрсæй-фæрстæм 
сæвæрдта. Знон изæргæрæтты рагацау кæй æртыдта æмæ йын 
къæбицы æвæрд чи уыд, уыцы фæткъуытæй алы чыргъæды 
дæр фæйнæ дыууæ фæлтæры — фылдæр нæ!— хъавгæ сама- 
дта, сыгъдæг кæрдæйнаг сыл æрæмбæрзта. 
277 

Уæрдон йæ разæй схойгæ уынгмæ рахызт. Цалдæр минуты 
фæстæ бахæццæ, хъæугæрæтты чи æривгъуыдта, паддзахы уыцы 
стыр фæндагмæ. Фæндаджы сæрты ахизыны размæ уæлæмæ дæр 
æмæ дæлæмæ дæр афæлгæсыд — тæссаг дзы у машинæйæ; ауал 
азы дзы ницы фыдбылыз æрцыд, фæлæ хъæуæй рахизæны 
цавæрдæр æнахъинæгон бæлæстæ куы ныссагътой,— цы хуый- 
нынц, уый зонгæ дæр нæ кæны Заретæ — уисойæнгæс, пыхцыл 
къабæзтимæ, хæрдмæлвæст, æддæг-мидæг ауадысты; хих у, 
сыфтæр у, нæ йæ равзардзынæ, æрмæст афæдз-афæдзы дæргъы 
æмхуызон тарцъæх дары, йæ фæлыст ивгæ йæ никуы федта,— 
уæдæй ардæм дзы фыдбылыз сарæх; Æхсараты Энверы цырты 
тæккæ рæбынты паддзахы фæндагыл цæхгæрмæ ахызт Зилгæйæ 
Ног Бæтæхъойыхъæумæ, нартхоры æмæ куырæйтты комби- 
наттæм фæндаг, ууыл дæр фагæй фылдæр ис цалхджын; 
Беслæнæй Æрджынарæджы ’рдæм чи æрцæйтæхы, уыцы ма- 
шинæмæ хъæуæй рацæйхизæг нæ зыны пыхцылуисой бæлæстæй, 
. хъæуæй рацæйцæуæгмæ та Беслæны ’рдыгæй чи æрцæйтæхы, 
уый нæ зыны æмæ дзы цалдæр кæрæдзийы скъуырдтой, адæй- 
маджы зиантæ дæр дзы сарæх сты. 
Цыртрæбын-цыртрæбын паддзахы фæндаджы фаллаг фарс- 
мæ у ахизгæ Заретæйæн, уым æрæвæры йæ уæййаг автобусмæ 
æнхъæлмæгæсæн дæлбазыргонды аууон. 
Цыдæр диссаг у абон: æнæуый иу иннæйы фæсурынц ма- 
шинæтæ ниугæ æмæ уынæргъгæ, ныр цæст кæйонг æххæссы 
уæлæмæ дæр æмæ дæлæмæ дæр, уым машинæ никуы зыны. 
Кæдæй-уæдæй æдæрсгæ ахызт йæ уæрдонимæ. Дæлбазыры бын 
æрлæууыд. Уæрдоны сæрты дæргъырдæм уагъд дыууæ 
фæйнæгæн сæ фæтæндæр цæхгæрмæ фæзылдта — цæттæ 
тæрхæг, дыккаг фæйнæг рæтæнæгъдты бын ныллæг æртæ- 
къахыг бандоныл. æрæвæрдта, гуыффæ æмраст куыд лæууа, 
афтæ. Чыргъæдæмбæрзæн кæрдæйнаджы кæроныл иуварс ахæ- 
дыд, къахыл ауайынæввонг сывæллоны сæрыйас фæткъуытæ 
дзы нымадæй æртæ систа, сыгъдæг куатæйы фæдджийæ сæ 
асæрфта æмæ тæрхæгыл æрæвæрдта: фæндаггæрон æртæ сырх 
цырагъы ссыгъди фæрсæй.-фæрстæм. Йæхæдæг дæлбазыры 
аууон бабадт æмæ фыццаг æлхæнæгмæ æнхъæлмæ кæсы. 
Уæддæр машинæ зынæг нæма ис. Æрмæст тыртьфгæнгæ уæле 
дæлæмæ æртахт гуыффæджын мотоцикл, стæй та иннæ, сæ фæстæ 
милицæйы дыууæ «волгæйы» сæ сæрыл фæтæпфæтæпгæнгæ 
сыгъдысты дæлгоммæ фæлдæхт литруат банкæйы æнгæс 
цырæгътæ. Машинæтæ дæлæмæ аивгъуыдтой, мотоциклтæ та 
фæстæмæ фездæхтысты — уыдон уыдаиккой æви æндæртæ: сæ 
иу Зилгæйæ рахизæны æрлæууыд цæхгæрмæ, иннæ — Бæтæхъойы- 
хъæуæй æрбахизæны астæу. Бадтис дзы фæйнæ æртæйы: иу — 
скъæрæг, иннæ — йæ фæсарц, æртыккаг — гуыффæйы. Ра- 
гæппытæ ластой æмæ сæ уæнгтæ ивазыныл фесты. 
278 

Цыма удæгас кæф асфальтыл йæхи хойгæ федтой 
æнæнхъæлæджы, уыйау цал уыдысты, уалæй Заретæйы 
фæткъуытæм ныдздзагъыр сты. Сæ цæстытыл не ’уУæнДæгаУ 
куыд æрбацæйхæстæг кодтой, афтæ Бæтæхъойыхъæуы 
’рдыгæй машинæйы уынæр æрбайхъуыст æмæ дыууæйæ 
уыцырдæм фæзылдысты. Уалынмæ та Зилгæйæ рахизæны дæр 
— фæзилæнæй нæма разынд, фæлæ йæ гуыффæйы афтид 
æфсæн боцкъатæ кæрæдзийы хойынц. Дыууæйæ йæ размæ 
æрлæууыдысты æмæ йæ æрурæдтой. Нæдæр боцкъаджыны, 
нæдæр бæтæхъойыхъæуккаджы æрбауагътой стыр фæндагмæ. 
Иуырдыгæй дæр æмæ иннæрдыгæй дæр цалынмæ шофыртæ 
хъæлæба кодтой, ауадзут нæ фæндагыл цæхгæрмæ ахизын, 
зæгъгæ, уæдмæ Заретæйы уæлхъус æрлæууыд хæрзæрыгон 
хистæр лейтенант. Иæ фындзыл ауад цанæбæрæг несийы тæф. 
Æмбæлы æви нæ, уымæй йæ фæрсгæ дæр нæ бакодта, фæлæ 
кæрдæйнаджы кæроныл схæцыд иуырдыгæй дæр æмæ ин- 
нæрдыгæй дæр. Неси дзы нæ разынд, афтæмæй йæ тæф но- 
джы тынгдæр ауад фындзыл. 
— Цы сты адон? 
— Цæстытæ дыл нæй — фæткъуы. 
Уæдæ несийы тæф цæмæн кæнынц, афæрсинаг уыд, фæлæ 
мæ кæд мæ фындзыхуынчъытæ сайынц, зæгъгæ, нал бауæн- 
дыд, ноджы ма Заретæйы дæрзæг дзуаппæй дæр 
фæныхкъуырд. Гуырысхохуызæй лæмбынæгдæр æркæстытæ 
кодта. Гъы, фæткъуы! Искуыдæр ма уыйас фæткъуы æрзади? 
Кæцæй сæ æрбаластаид, Хуыцау йæ зонæг. Гуырдзыйы дæр 
куы нæ зайы ахæмтæ. 
— Æмæ сæ цы æрæвæрдтай тæккæ фæндаггæрон? 
— Уæдæ мæм æлхæнæг мæ хæдзармæ хъуамæ æрбацæуа? 
— Алас сæ ардыгæй рæвдздæр. 
— Уæд цæмæ гæсгæ? 
— Сæудæджеры тыххæй æфхæргæ кæй кæнæм, уый дын 
зындгонд нæу, мыййаг? 
Уый дын айхъуыста, цы, Заретæ. 
— Цъыртмизы фырт, ды сæудæджеры фидис кæмæн 
кæныс, уый ма ацы ран зæгъ ныртæккæ!— къухтæ синысæр- 
тыл авæрдта, афтæмæй фæтъæлланг ласта хистæр лейтенантыл. 
Шофырæй, милицæйæ хъæлæсыдзагæй ныххудтысты; 
уæдмæ машинæтæ дыууæрдыгæй дæр бабирæ сты, чи дзы бадт, 
уыцы адæм цымыдисхуызæй бакъорд сты дæлбазыры цур: 
дзæгъæлы не ’рæхгæдтаиккой фæндаг, хицауадæй йыл чидæр 
цæудзæн, уый бæрæг у. 
Æнæрцæугæ фидисæй сырххъулон афæлдæхт хистæр лей- 
тенанты цæсгом, цыма йын йæ былтæ бацавдæуыд, уыйау 
уайтæккæ нал сарæхст зæгъынмæ, исдуджы фæстæ барт- 
хъирæн кодта: 
279 

— Фæстæдæр аныхас кæндзынæн демæ: чи радта дæуæн 
бар... 
Йæ ныхас кæронмæ нал ахæццæ. Беслæны ’рдыгæй фæзын- 
дысты цыппар рог машинæйы, сæ моторты уынæрæй сæ 
цæлхыты æхситт фæраздæр. Цæсты фæныкъуылдмæ фыццаг 
машинæ фатау æхситгæнгæ æривгъуыдта, фæлæ дыккаг йæ 
цыд фæсындæг кодта æмæ дæлбазырмæ хæстæг æрлæууыд, 
йæ фæдыл иннæтæ. Фыццаг машинæ дæр уæд дзыхълæуд 
æркодта æмæ фæстæрдæм цæугæйæ уайтагъд сæ цурмæ 
схæццæ; зилгæйаг æмæ бæтæхъойыхъæуккаг шофыртæ хæлиу- 
дзыхæй аззадысты: гъе уый дын машинæ — размæ куыд цæуы, 
фæстæрдæм дæр афтæ. 
Дыккаг маншнæйы фæстаг дуар байгом æмæ дзы рахызт 
рæстæмбис кары бæрзондгомау нæлгоймаг фæныкхуыз 
дæргъытæ костюмы, сæнтурс хæдоны хъуыр сырхбын гал- . 
стукæй æнгрм æлхъывд; иннæ дуарæй та — асдæр сырхуадул 
фæтæнтæ лæг, фыццагæй дзæвгар ныллæгдæр, фæдæ уыйхыгъд 
сæвджынтæ арæзт. 
Бæрзонддæр йæ биноныг фаст бæзджьш сæрыхъуынтæ 
армытъæпæнæй асæрфта æмæ сындæг къахдзæфтæй 
æрбахæццæ Заретæйы æмæ хистæр лейтенанты цурмæ. Йæ 
фæдыл — асдæр нæлгоймаг. 
Æрбацæуджытæ салам радтой. 
Бæрзонддæр цымыдисхуызæй æрæвнæлдта тæрхæгыл. 
æвæрд фæткъуымæ æмæ йæ хъавгæ, авджын дзаумайæн æрха- 
уынæй тæрсæгау, систа. Йæ фындзыл бæрæг бæлвырдæй 
сæмбæлд несийы тæф. Ноджыдæр ма йæм иу хатт сæсмыста. 
Заретæмæ бакаст: 
— Неситимæ æвæрд уыд æви? 
— Нæ,нæ, цæй неси — йæхи тæф ахæм у. 
— Йæ-хи?— даргъ ауагъта æнæууæнкæй.— Уый та куыд? 
Фæлæуу ма, фæлæуу, фæткъуы нæу? 
— Фæткъуы, фæткъуы. 
— Æмæ искуыдæр ма уыйас фæткъуы æрзайгæ федтай? 
Заретæйы цæстытæ цины æрттывд фæкодтой, йæхицæй 
ныббузныг бынтондæр; æнæ бадисгæнгæ кæд ничи бавæййы, 
уæддæр ын ацы лæджы ныхæстæ уæлдай æхсызгондæр уыдыс- 
ты,- уымæн æмæ йæ æмбæрста: стыр хицау у, афтæ куы нæ 
уаид, уæд фæндаг дзæгъæлы не ’рæхгæдтаид мидицæ. 
—. Кæцы бæстæй йæ æрбаластай? 
— Уæртæ,— йæ уæхсчы сæрты хъæуы ’рдæм ацамыдта 
•Заретæ.— Нæхицабй.— Кæд ма абон йæ зæрдæ йæ риуæй не 
сгæпп кæна æмæ уæларвмæ нæ фæтæха, уæд никуал. 
— Диссæгтæ,— хæрдмæ сæппæрста фæткъуы æмæ йæ ацах- 
ста, йæ тъупп уæззауæй фæцыд армытъæпæныл.— Килæйæ 
дзы къаддæр ницы хуызы ис. 
280 

— Нæ, килæ не ’ххæссы, суанг йæ бынтон ставд дæр кæм 
дыууиссæдз кæм æртиссæдз граммы хъуаг æййафы. 
— Цасы аргъ у йæ килæ? 
— Килæйæ нæ уæй кæнын: фæткъуы — сом. Фенут ын йæ 
ад, кæд ыл барвæссат, уæд,— куатæйы дзыппы хæрынкъа 
агурæг йæ къух фæтъыста Заретæ. 
Фæлæ уæдмæ нæлгоймаг стыр æнгуылдзтæй фæйнæрдæм 
ахæцыд фæткъуыйыл æмæ дыууæ раст æмбисы фæцис йæ 
хъæдæй йæ бикъмæ. Мидæгæй разынд урс-урсид лæхурæг, 
суанг машинæты цур чи бакъорд, уыдонмæ дæр фæхæццæ 
несийы тæф. 
Фæткъуыйы æрдæг йе ’мбалмæ алæвæрдта, иннæ зæрдиаг 
хæмц æркодта. Чыргъæдтыл æмбæрзт кæрдæйнагыл схæцыд. 
Фæткъуытæ мыдадзы тылдау мынæг сырхбынæй разындыс- 
ты. Сæ уæлæ бæрæг дардтой æнгуылдзы фæдтæ. 
— Адон та æндæр мыггаг сты? 
— Нæ, нæ, уыциу бæласæй тынд. 
— Уæдæ иннæтау сырх цæмæннæ сты? Æви сыл рыг æрбадт 
афтæ бæзджын? 
— Рыг нæу уый — сæхæдæг сæхицæн халасагъуд 
сæвæрынц. Ногтындæй афтæ у сæ хабар. Къуырийы бæрц куы 
алæууой, уæд бæрæг нал вæййы сæ агъуд. 
Заретæ чыргъæдæй фæткъуы систа, кæрдæйнаджы 
кæронæй йæ асæрфта æмæ сырх-сырхид тæмæн скалдта йæ 
къухы. 
— Ай дæм алæмæттаг диссæгтæ куы зайы Ирыстоны æмæ 
сæ кой куы никуы райхъуыст,.— йе ’мбалмæ разылд Стыр 
Хицау. 
— Фыццаг хатт сæ уынын мæхæдæг дæр,— йæ сæр 
нынкъуыста уый. 
— Йæ дыргъ фенын ницы давы, бæласæн дæр æнæ фенгæ 
нæй.— Заретæйы ’рдæм разылд.— Кæцы ран цæрыс, нæ хойы 
гæбаз? 
— Мæнæ тæккæ хъæугæрон. Дыууæ къахдзæфы йеддæмæ 
нæу,— бынтон фæцыбыр кодта фæндаг Заретæ. 
— Кæд дыууæ къахдзæфы йеддæмæ нæу, уæд фистæгæй 
дæр бауайдзыстæм,— йе ’мбалмæ сдзырдта Стыр Хицау. 
Заретæ йæ уæрдонмæ æркаст: ймæн та цы кæнгæ у, йæ 
разæй йæ атула æви йæ уадза? 
— Уадз æй, нйцы тас ын у. Мæнæ йæ милицæйы æвджид 
бакæнæм — уæдæй нырмæ сæ цуры хъуахъдзыхæй лæугæ чи 
баззад, уыцы хистæр лейтенантмæ ацамыдта Стыр Хицау. 
Фæндагыл хъæуы ’рдæм бахызтысты. Сæ фæстæ машинæ- 
ты гуыв-гуыв ссыд. 
Цалынмæ хæццæ кодтой, уæдмæ Заретæ йæ базайраг 
хабæрттæ дзургæ цыди: 
281 

— Фæндаггонтæй сæм чи фæкомкоммæ уа, уый æнæ 
балхæнгæ нæ фæвæййы. Мæ цурты куы аивгъуыйа, уæд дæр 
раздæхы. Чи дзы цал райсы, чи — цал. Æрмæст æй бахæрын 
искуы-иу быластæры цæст йеддæмæ нæ бауарзы. Чи зæгъдзæн 
— мæ сывæллæттæ йæ феной, чи — сыхæгтæ, чи — хионтæ, 
чи — кусджытæ. Сæ фылдæр та зазбæласы хъазæн фенхъæ- 
лынц, цалынмæ йæ басгарой, уæдмæ. 
— Æвæрынмæ та куыд у? 
— Бирæ нæ лæууы, зымæджы райдайæнты æрлæмæгъ 
вæййы, æмпылын байдайы.Æмбийынæй йын тас нæу, цæф 
куы баййафа, уæд дæр: цæф кæм уа, уыцы цæст ахус вæййы 
æмæ йæ куы акъахай, уæд рахауы. Йæ афонæй фылдæр куы 
алæууа, уæд баруайы. Ногбонтæм дæр тыххæйты æххæссы,— 
цыма рагæй фæстæмæ дæр йæ ныхас стыр хицауадимæ у, 
уыйау æнæкъуызгæ дзуапп дæтты Заретæ. Стæй цæмæн 
хъуамæ фæкъуыза, къæмдзæстыггагæй куы ницы ис, уæд? 
Гъе æрмæст ын уыцы цъыртмизы фырт афтæ уæлæнгæйтты 
куы аирвæза, уæд мæстæй нытътъæпп ласдзæн. 
Ныхасгæнгæ бахæццæ сты. Хæдзары уындæй Стыр Хи- 
цауы цæсгом фæтар. Цæстæй йæ абарста: уæлхæдзары æмвæз 
быру — цыппар метры куы нæ уа, уæддæр æртæ æмæ æрдæг. 
— Æрбабырсынæй тас у, Мыййаг, искæцырдыгæй?— афар- 
ста Заретæйы.— Мамайы заманты дæр куы нæ амадтой ахæм 
фидæрттæ. 
— Быруйæ зæгъыс? Æвидауц кæсы нæхимæ дæр бæргæ, 
æмæ ма йын ныр цы амал ис: уæлхæдзаримæ æмамад у æмæ 
дзы иунæг фæлтæр дæр сисæн нæй. Нæ зæронд лæджы фæндæй 
афтæ у. Адæм дæр æмæ йын къуламайæг дæр дзырдтой: кæ- 
уылты сис у уый, æвидауц уыдзæн. Æмæ сын дзуапп лæвæрдта: 
«Алчидæр йæхи хæдзары уынаффæ кæнæд». Ацы фæткъуыйы 
тыххæй йæ уæлиау самадта, уынгмæ афонæй раздæр куыд нæ 
разына æмæ йæм сывæллæттæ куыд нæ цыбæл кæной, афтæ. 
Науæд, дам, мæ бирæ азты фыдæбон фæдзæгъæл уыдзæн, йæ 
афонмæ йæ нæ ауадздзысты. 
Мидæмæ бахызтысты. Цыппарырдыгæй æмыр æхгæд 
уæрæх кæрты бæрæгастæу зыбыты иунæг бæлас. Йæ ныссадзæг 
æй хæрдмæ не суагътаид æви дыргъы уæзæй æртасыдаид — 
уæлæмæ йын цы нæ бантыст, уый фæйнæрдæм фæцыдысты 
йæ къабæзтæ кæрты къуымты. Тарцъæх бæзджын сыфтæры 
астæу судзынц сырхбын къоритæ: уæллаг къалиутыл ставддæр 
æмæ ирддæрæй, бинæгтыл — мынæгдæрæй, уыцы æрхауын- 
æввонг. 
— Æнæ æфсæн худæй зын бахæссæн у ныфс йæ бынты 
бацæуынмæ,— хъазгæмхасæнты бафиппайдта Стыр Хицау. 
— Ма тæрс, хаугæ нæ кæнынц цыфæнды рæгъæдæй дæр. 
Фæлтау бæласыл хусæй фæлæудзысты иу азæй иннæмæ. 
282 

Бæласы зæнгыл йæ къух æрхаста Стыр Хицау; цыллæйау 
лæгъз, æнæ иу къуызыр, æнæ иу скъуыдæй йæ цъар, æрмæст 
дзы йæхй мидæг дæргъæлвæст стъæлфæнтæ. 
— Бирæ йыл цæуы? 
— Бæласыл?— Заретæйы тæрных фенхъырдтæ.— Бæлвырд 
æй нæ хъуыды кæнын, фæлæ ссæдз азмæ хæстæг уыдзæн. 
— Кæцæй уæм æрбафтыд?— бафарста Стыр Хицауы æмбал; 
уæдæй нырмæ аууонау æдзæмæй лæууыд Стыр Хицауы 
фарсмæ, кæй ницы зæгъинаг æм ис, уый дæр æм аив нæ каст, 
цæмæй бафæрса, уый дæр нæ зыдта, æмæ йæхинымæр батыхст, 
кæд æм бæласы бынмæ хуры судзаг тынтæ нæ хæццæ кодтой, 
уæддæр йæ дæлæрмттæ куыд бауымæл сты, уый æмбæрста. 
— Ницы йын æмбарын а дунейыл. Раджы кæддæр За- 
манхъулы хъæдмæ суг ласынмæ фæцыд нæ зæронд лæг æмæ 
ацы бæласы тала дæр сугты æхсæнæй райста. х æккæ зымæ- 
джы къæсæрыл æй цæхæрадонмæ ахизæны ныссагъта æмæ йын 
фæйнæджытæй æмбонд скодта йæ алыварс, фос æм куыд нæ 
фæхæццæ уа, афтæ. Дыууæ азы фæстæ куы фæфидар, уæд æй 
кæртмæ раивта. Чи-иу æй бафарста, цы бæлас у, зæгъгæ, 
уымæн дзуапп лæвæрдта: «Азабæласы къалиу». Худтысты 
йыл: «Æмæ дзы, фыццагдæр, дæ кæцы марды райгас кæнынмæ 
хъавыс?» —- «Нырма зæгъгæ нæма у, куы рахъомыл уа, уæд 
æй уæхæдæг фендзыстут». Цалдæр азы йын йæ дидинæг 
къухæй фæтыдта суанг уæллаг къалиутæй, кæм асинæххуы- 
сæй, кæм та бæласæн йæхимæ хилгæйæ. Уыцы дидинджы- 
тимæ фыдæбонæй цы бавзæрста, æрмæст уый тыххæй дæр ыл 
йæ уд мæрдты бæстæйы бахъаст кæндзæн, дарын мæ нæ ба- 
зыдта, зæгъгæ. Цæлынмæ йæ зæнг адæймаджы бæрзæйы 
стæвдæн ссис, уæдмæ йыл дидинæг фæхæцын нæ бауагъта. 
Худæгæй йыл мардысты æрбацæуджытæ, фæлтау, дам, 
сусхъæд ныссагътаис дæ кæрты æмæ алы уалдзæг уыцы фыд- 
æбон не ’взæрстаис йæ дидинæгимæ: йæхæдæг æрызгъæлдзæн 
æмæ йæ рамæрз. Æвзист коцораджын басылыхъ ын уыдис 
æмæ уыцы æвзист хаутæ æрхуы телы гæбæзтимæ æмхæццæйæ 
цалдæр азы фæсагъта бæласы буары мидæг, туасæй йæ хуын- 
чъытæ кодта, афтæмæй. Рухсаг уæд, дидйнаг рафтауын æй 
цы аз бауагъта, уыцы аз дыргъафонмæ нал фæцард — ацы 
бæласмæ йæ зæрдæ æхсайгæ баивгъуыдта мæрдты бæстæм. 
— Куыд дæм кæсынц хабæрттæ?.— йе ’мбалы ’рдæм кæдæй- 
уæдæй раздæхт Стыр Хицау. 
— Диссаджы бæлас. у, уæдæ циу,— къухмæрзæнæй йæ 
фæтæн тæрных сæрфгæйæ дзуапп радта уый. 
— Йæ диссæгтæ йын æз дæр уынын бæргæ, фæлæ куыд 
кæнгæ у, уымæй дæ фæрсын. 
Æнæнхъæлæджы фарстæн цы дзуапп раттаид, уый нæ уыд 
æмæ йæ æрфгуытыл хæрдмæ схæцыд, ома, ды цыдæриддæр 
283 

зæгъай, уыимæ разы. Хуыздæр куы ницы фехъуыста Стыр 
Хицау, уæд йæ цæсгом батуагæнхъырд, афтæмæй Заретæмæ 
разылд ногæй: 
— Æмæ дзы уæдæй-уæдмæ æндæр бæласыл куыннæ баф- 
тыдтат, æви уæ кæрты цы хæзна ис, уый уæхæдæг дæр не 
’мбарут? 
— Кæм дзы бафтауæм — кæрты бынат нал ис, чъылдыммæ 
йæ сывæллæттæ ныссæтдзысты, стæй йæм нæ зæронды фæстæ 
зилгæ чи кæндзæн,— йæ уæхсчытæ бамæгуырзмæл сты За- 
рётæйæн.— Масты хос йеддæмæ ницы разындзæн адæймагæн. 
— Омæ уæд та иу сыхаг, иу хъæуккагæн раттут къалиу 
æмæ йæ бафтауа; куы сарæх уа, уæд æм дæхи цæхæрадонмæ 
дæрнал лæбурдзысты сывæллæттæ. 
Йæ хъæдгомыл цæхх айзæрстæуыд Заретæйæн æмæ кæй 
цуры лæууы, уый дæр дзы байрох, йæхи сцагъта: 
— Уастæн тъæпхауд куы фæуиккой! Дыргъафон дын иу 
дæр, иннæ дæр æрбахойдзæн дæ дуар: «Рынчынфæрсæг цæу- 
ын æмæ мын дæ фæткъуыйæ куы авæрис». Кæмæн дзы нæ 
бафæдзæхстон, къалиу ахæсс æмæ йæ бафтау, иу дæр ахæм 
нал баззад. «0, о, мæнæ куыддæр уалдзæг ралæууа, афтæ нæ 
лæгæн æнæ зæгъгæ нæ фæуыдзынæн». Уалдзæг куы ралæууы, 
уæд та дзы иу не ’мгæрæтты нал йуайы. Уæвгæ, цы зонынц 
зонгæ та — нартхор, картоф, нас, кæд ма исчи хъæдур ныс- 
садза уыдонæй æддæмæ йæ цæхæрадоны, уæд бынтон фесгу- 
ыхт. Дæлдзæх фæуæд иууылдæр, кæд æгас Зилгæйы бæлас чи 
бафтауа, иу ах^ем нæй, уæд! 
— Тобæ, тобæ! Æлгъыст хъуыддагæн фæрæз нæу. Хуыздæр 
исты æрхъуыды æмбæлы. Уæд та ма æнæнхъæлæджы ба- 
ху^-скъ, уæд йæ мыггаг нæ сæфы? 
— Цы йын кæнон, куы сыскъуыйа, уæд? Йæ ныссадзæ- 
длсы мардæн куы быхсæм, уæд ацы бæласыл нал фæлæу- 
дзыстæм? 
— Уый дын сыгъдæг ирон дзуапп!-— ныккæрзыд Стыр 
Хицауы æмбал. 
— Æмæ цы?— фæзылд æм Заретæ.— Æнхъæлут, фæндаг- 
гæрон куы æрлæууын уæйгæнæг, уæд нæ каст уыцы сомтæм 
вæййы? Уæлдай сом дæр куыннæ хъæуы хæдзары мидæг, фæлæ 
бæлццон адæм уыцы фæткъуыйыл куыд бацин вæййынц, уый 
уæхи цæстæй куы фениккат, уæлдайдæр сывæллæттæ — 
хæрдмæ хауын куы байдайынц, уæд сын стæрсын: ныртæккæ 
сæ фæсонтæй.базыртæ разындзæн æмæ куы стæхой, уæд сæ 
ныййарджыты раз фæтæригъæдджын уыдзынæн, зæгъгæ. 
Мидбылхудгæйæ йæм ныдджих Стыр Хицау, фæлæ За- 
ретæмæ афтæ каст, цыма йын йæ ныхас нал хъусы. Æмæ 
æцæгдæр, кæсгæ Заретæмæ каст, дзургæ та йе ’мбалмæ скод- 
та: 
284 

— Дæ. хъуыддæгтæ иуæй иннæ ахсджиагдæр сты, уый дæр 
æмæ цæй бæрц æнæвдæлон дæ, уый дæр зонын, æрмæст... Цæй, 
амонын дын ницы хъæуы. Инназ ацафон кæд мæхæдæг нæ 
сæфтон, уæддæр мын бæлвырдæй фехъусын кæндзынæ, цал та- 
лайы фæхæцыд æдæппæт адæммæ дæр æмæ æхсæны дыргъдæт- 
ты дæр.— Цыма минутгай нымадта сом ацафонмæ рæстæг, уыйау 
йæ сахатмæ æркаст.— Æххæст ма нæ уазал донæй хорз фен, 
æфсин, æмæ мах нæ фæндаг дарæм, науæд æнæнхъæлæджы æгæр 
афæстиат стæм. 
— Мæ хæдзарыл!— йæ уæрджытæ æрцавта Заретæ.— Хус 
ныхæстыл уæ куыд фæдардтон кæрты астæу. Уатмæ уал цо- 
мут, сахаты æрдæгмæ гогыз куы нæ уа, уæддæр карк æмæ 
уæлибæхтæ цæттæ уыдзысты. 
Ахæм хъæлдзæг худт ныккодта, ахæм, Заретæйы ныхæс- 
тыл Стыр Хицау — йæ цæстытыл ауад, боны дæргъы йын 
минутгай нымад чи у, уыцы рæстæгæй æнæхъæн сахаты æрдæг 
карк фыцынмæ æнхъæлмæгæсгæ куыд фæбадид сатæг уаты, 
уый — æмæ йе ’мбал фестъæлфыд. 
— Цы худыс, сахаты æрдæгмæ куы нæ уа, уæддæр дыу- 
уиссæдз минутмæ,— æмгъуыдыл бафтыдта Заретæ. 
— Бузныг, стыр бузныг, иннæ хатмæ йæ аргъæвæм. Мæ 
фыдымад чъындыгомау уыд æмæ æдзух афтæ дзырдта: карк 
тæригъæд у тæккæ æфтауынафон, цъиу та йæ пакъуы нæма 
аивта. Уазал дон нын авæр æмæ дæ карк бузныг дæр фæуы- 
дзыстæм æмæ гогыз бузныг дæр. 
— Дон циу — ихы хуызæн ногдыгъд къуымæл, кæд уæ 
хъуыртæн нæ тæрсут, уæд. Æцæг кæрты астæу аив нæу. 
— Нæ бакастмæ гæсгæ мæнгæфсон не сты нæ хъуыртæ,— 
бахудт Стыр Хицау æмæ æнæнхъæлæджы фæраст бæрзонд 
къæсæры ’рдæм. Сом дæр куыннæ, фæлæ сомæй тынгдæр са- 
битæн цин æрхæссынмæ чи æрлæууы фæндаггæрон — дыргъ 
бæласыл зайгæ чи никуы федта, ахæмтæн дæр дзы æнæ уæвгæ 
нæй,— уымæн æвгъау ницы у: уадз æмæ канд йæхæдæг нæ, 
фæлæ йæ цоты цот дæр таурæгъ дзурæгау дзурой сæ хæдзары 
хионау къуымæл чи нуæзта, уый. 
Йе ’мбал аивæй йæ сахатмæ æркаст, хинымæр ныуулæфыд æмæ 
йæ фæстæ къæсæрыл схызт тыргъмæ, тыргъæй мидæмæ: 
хæрзæфснайд райдзаст уатмæ куы бахызтысты, уæд цæст исдуг 
ницы ахста: бæзджын рудзынгæмбæрзæнтæ рухсы цъыртт нæ уагъ- 
той, дуарæй цы калд, æндæр. Стыр Хицау рудзынгæмбæрзæн 
иуьфдæм ассыдта æмæ дыууæ рудзьюджы æхсæн къулмæ фæком- 
коммæ Адæмон хæдзарады æнтыстдзинæдты равдысты Кады 
гæххæтмæ, авджы бын алюмины нарæг уадздзагæй фæлгæты; азтæ 
йыл кæд дзæвгар цыд, уæдцæр æм хуры тъштæ комкоммæ нæ хæццæ 
кодтой æмæ гæххæтт баззад, йæ ныффыссыны бон куыд уыди, афтæ 
урс-урсидæй. Къухæй фыст аив ставд дамгъæтæ — «Бæгуычаты 
Мырзайы фырт Мухар» — куы бакаст уæд фестъæлфыд. 
285 

«Бæгуычаты... Бæгуычаты... Кæцы аз уыдаид, кæцы? Уæд 
ма обкомы фыццаг секретарæй куыста Стыр Хицау. Цалдæр 
хатты сæфтыд Ирыстонмæ. Иуахæмы изæрыгон хибарæй куы 
аззад йæ фысымуаты, уæд телевизор скъæпп кодта, 
«Рæстæгмæ» бакæсон, зæгъгæ. Разынд бынæттон программæй- 
ыл æвæрд. Хабар зымæгон кæй уыди, уый хорз хъуыды кæны. 
Æвдыстой кæцыдæр хæдзарады механизаторты, ныхас цыд, 
уалдзæгмæ куыд цæттæ кæнынц, ууыл. Тæнтъихæг уацхæссæг 
цыбырдым пæлæзы æмæ хъусджын худы уазалæй ныккука, 
йæ къæхтæ кæд нæ зындысты, уæддæр бæрæг уыд: миты рагъ- 
ыл сæ кæрæдзийыл хойы, ахæм налат хъызт у. «Хæдзарады 
трактортæ, тауæнтæ, похцитæ, культиватортæ, гутæттæ 
иууылдæр сты быдырмæ рацæуынæввонг. Æртæ къуырийы 
размæ сæ фесты цалцæггонд». Разындысты рæнхъгай лæууæг 
трактортæ æмæ тауæнтæ, кинокамерæ сыл иу кæронæй 
иннæмæ æрзылд. Цалдæргай рæтты сыл зындис урс 
æмпъузæнгæндтæ. «Сымах дис кæндзыстут, ацы æмпъузæнтæ 
цы уой, зæгъгæ. Ныртæккæ нын сæ тракторон бригады бри- 
гадир Бæгуычаты Мухар йæхæдæг бамбарын кæндзæн». Ра- 
зынд хъуынджынæрфыг къуырфдзаст рæстæмбис кары лæг, 
тымбылдзæсгом, уæлдзарм худы, йæ уæлæ бæмбæджджын, 
галифе æмæ цырыхъхъытæ. Йæ бакастæй бæрæг у: кинока- 
мерæ йæм кæй ныддардтой, уымæй тыхсы, йæ хъуыды у, 
æвдисгæ йæ кæй кæндзысты, ууыл, йæ бæмбæджджынæй 
æфсæрмы кæны — адæм банхъæлдзысты: аивдæр дзаума йын 
ницы ис,— æмæ уымæ гæсгæ йæ ныхас дæр у къуыхцытимæ, 
къуызгæ, ноджы ма уырыссагау мæнæ-мæнæ дæснытæй нæу, 
æмæ ма фæрæдийон, зæгъгæ, йæхи хъары: «Æмпъузæнтæ кæй 
хоныс, уыдон целлофаны гæбæзтæ сты. Нæ мёханизмтæ куы 
барæвдз кодтам, уæд сын сæ сæрдинаг хæйттæ байсæрстам. 
Стæй сæ уæд целлофаны батыхтам, къæвда сæм куыннæ хæццæ 
кæна æмæ сыл згæ куыннæ фæхæца, афтæ».— «Мухар, мæнæ 
ацы трактор «С-80» у?» Куы йæ уыныс дæхæдæг, уæд ма йæ 
цы фæрсыс? «0».— «Йæ бакусыны æмгъуыд цал азы у?» — 
«Аст».— «Сымахмæ та цал азы кусы?» — «Цыппардæс».— 
«Æмæ ноджыдæр ма цас бакусдзæн дæ нымадмæ гæсгæ»? «Цас 
бахъæуа, уыйас. Æрмæст æй æдзæллагмæ æруадзæн нæй. Цы 
дзы баихсийа, уый баив æмæ дарддæр йæ куыст кæндзæн. 
Æфсæйнаг йеддæмæ ма исты у — адæймаг куы нæ у, мыййаг». 
...Гуыбынджын фæтæнком хъуырау стъолыл æрæвæрдта 
Заретæ, цалынмæ йæ уæрмæй ардæм хаста, уæдмæ йæ фæрстæ 
рахид сты; агуывзæты уæздандæртæ райста буфетæй æмæ дзы 
сырсыргæнгæ къуымæл рауагъта. 
— Уæлæ уый чи у?— Кады гæххæтмæ ацамыдта Стыр 
Хицау. 
— Махон. 
286 

— Æмæ ныртæккæ кæм ис? 
— Кæм хъуамæ уа — йæ трактортимæ. 
— Сæ бригад кæцы ран ис, уый зоныс?— йе ’мбалмæ ра- 
зылд Стыр Хицау. 
Уый рудзгуыты ’рдæм бацыд, кæсæнцæстытæ бакодта æмæ 
фыстытæ бакасти, бахудт: 
— Куыннæ! Мухары та чи нæ зоны — нæ хуыздæр меха- 
низатор, орденхæссæг... 
— Ацы фæдыл æм æнæ фæцæугæ нæй. 
Сæвджынтæ цæсгом банхъырдтæ: ау, уый та куыд, рага- 
цау ма фехъусын кæн, афтæмæй, æнæнхъæлæджы. Куысты 
лæуд уыдзысты æви бонасадæн кæной? Уæд та ма дзы нозт- 
джын исчи разынд. Галиу дысалгъыл бахæцыд: 
— 0, фæлæ афонмæ... 
— Банхъæлмæ кæсдзысты,— кæронмæ дзурын æй нæ ба- 
уагъта Стыр Хицау.— Сахат раздæр, сахат фæстæдæр — уæл- 
дай нæу. Хъуыддаг та тынг ахсджиаг у.— Заретæйы ’рдæм:— 
Фæйнæ-ма нын рауадз дæ къуымæлæй фæндагсарæн. 
Дыууæ хъуырттæн агуывзæ фæдæлæ кодта. 
—- Дæ бæрæчетт бирæ, æфсин. 
Дуармæ сæм æнхъæлмæ кастысты цыппар машинæйы дæр. 
Хъæуы астæуты Цæлыччы ’рдæм атындзыдтой. 
Фæндагыл Стыр Хицауæн йæ хъуыдытæ уыдысты Муха- 
римæ. Ауал азы дзы йæ ныхæстæ нæ рох кодтой: «Цас бахъ- 
æуа, уыйас бакусдзæн трактор». Кæд йæхицæй не ’ппæлыд, 
уæд. Иннæтæ та «æри, æри» йеддæмæ ницы зонынц. Цы сын 
радтай, уый сын иу æмгъуыды фаг дæр нæ кæны, уайтагъд 
æй сфыссынц, нал бæззы, зæгъгæ. Ахæм Мухартæ куы уаид 
алы бригады дæр, уæд паддзахады фæстауæрц кæуылты æмæ 
кæуылты разынид, цас æмæ цас æндон раттид ноджы ахсджи- 
агдæр хъуыддæгтæн. Æнæхъæн дыууæ æмгъуыды йæм кусы 
трактор. Стыр Хицау йæ заманы йæхиуыл æххæстæй дæр бав- 
зæрста, трактормæ зилыныл азæй-азмæ цас фыдæбон ис, фæлæ 
иугæр куы срæвдз уа, уæд та хæдзарадæн дæр æмæ районæн 
дæр цас удæнцой у, уый. Æгæр æвзæр фæцалх.сты разамон- 
джытæ дæр æмæ механизатортæ дæр: ногæй-ногмæ домынц, 
йæ удыл уæз æруадзын никæй фæнды. Дæттæм сын, уæдæ цы 
гæнæн ис — æнæ бахуымгæнгæ, æнæ байтаугæ, æнæ сæфснайгæ 
нæ ныууадздзынæ Уæрæсейы тъæпæнтæ. Дæттæм сын æмæ 
кæдмæ афтæ рæдауæй дæтдзыстæм? Иу афтæ зæгъæг куыннæ 
ис: фæлæуу-ма, кæдæм цæуæм, цы кусæм, алы æмбырды три- 
бунæйæ фæстауæрцы тыххæй нæ риу тымбыл къухæй куы 
хойæм, уæд? Кæд, мыййаг, аст азы æмгъуыдæй чи уадзы трак- 
тор, уыцы заводы нымад раст нæу? Нæ, уымæй рахъаст кæнын 
дæр раст нæ уыдзæн. Хорзæй-хуыздæрæн кæрон кæм ис, фæлæ 
иугæр цыппæрдæс азы фаг ссис йæ трактор, уæд æй афтæ 
287 

æвзæрæй кæй нæ рауагъта, уый бæрæг у. Уæдæмæ азым 
æмгъуыдтæ æвæрæгмæ хæссинаг у — афтæмæй йын уд- 
æнцойдæр цард ис, чи зоны ма хæрзиуджытæй дæр хайджын 
разына, хорз кусæгыл нымад уыдзæн. 
Цæлыччы дэæвгар бауадысты машйнæтæ. Мæнæу кæм 
систой, уым фæрсæй-фæрстæм хуымгæнгæ баййæфтой æртæ 
тракторы. Хуымгæнджытæй чысыл фалдæр, быдираг фæндаг 
галиуырдæм кæм фæсаджил, уым дæлбылы разынд бæлæсты 
къох. Сæ фæдыл бæрзонд рыджы æврæгътæ амайгæ йæм уай- 
тагъд бахæццæ сты машинæтæ. 
Бригады баййæфтой æрмæст Мухары. Цыппар рог ма- 
шинæйы фæд-фæдыл куы æрлæууыдысты бæлæсты бын, уæд 
сæ размæ рацыд уæзбын сындæг санчъехтæй. Æрбацæуджы- 
тыл ахуыр кæд уыди, уæддæр æм диссаг фæкаст, рагацау ын 
кæй ницы фехъусын чындæуыд, уый. Машинæтæй чи рахызт, 
уыдон бакъорд сты. Обкомы секретары йеддæмæ дзы никæй 
базыдта, нæдæр районæй исчи уыд семæ, нæдæр колхозы ра- 
замындæй. 
— Мæнæ дын уый та Мухар йæхæдæг,— къæсхуыртæ 
бæрзонд нæлгоймагимæ йæ размæ бацыд обкомы секретарь. . 
— Алыбон æгас цæут, уазджытæ!— сæ къухтæ сын райста 
Мухар. 
•— Мæлæты дзæбæх сатæг уæм у,— къохы рæхснæг аив 
бæлæстыл йæ цæст ахаста бæрзонд нæлгоймаг. 
— Сæхæдæг ныссагътой бæлæстæ, зилгæ дæр сæм сæхæдæг 
кæнынц,— раппæлыд обкомы секретарь. 
— Уæдæ цы бакæнæм, нæ цард фылдæр ам у æмæ. Лæппутæ 
фæлладæй куы æрбацæуынц, уæд сын хæринаг дæр ма ратт, 
бæлæсты бын нæууыл æрхуыссын сæ бауадз æрмæст,— цыма 
истæмæй азымджын у æмæ йæхи рæстытæ кæны, уыйау дзыр- 
дта Мухар. 
Йæхинымæр та архайдта, обкомы секретаримæ чи æрба- 
цыд, уыимæ кæм фембæлдаид, уый æрхъуыды кæныныл. 
Бæрæг бæлвырдæй зонгæ у йæ цæсгом, фæлæ йæ æрхъуыды 
кæнын нæ фæрæзта. Газеты йын федтаид йæ къам æви 
æмбæлгæ искуы скодтаиккой? Обкомы секретарь йæ разы 
йæхи куыд дары, уымæ гæсгæ бамбæрста Мухар — стыр хи- 
цауу. 
— Æз дæ рагæй зонын, Мухар,— бахудт Стыр Хицау. 
Мухар бынтондæр йæхиуыл сгуырысхо, йæ бæзджын 
æрфгуытæ ныхы æнцъылдтыл хæрдмæ схæцыдысты. 
— Æрмæст мæ дæ мыггаг байрох — Бæгуычатæ. Æнахуыр 
мыггаг, иунæг хаттæн æнахуырæй зын бадарæн у зæрдыл. 
Зонгæ та дæ телевизорæй бакодтон, кæд æмæ кæд уыдаид — 
мæ-гъа: уалдзæгмæ куыд бацæттæ кодтат, уый тыххæй дзыр- 
дтай уацхæссæгæн. 
288 

«Æмæ Ирыстоны телевизор куы фæзынд, уæдæй нырмæ 
нæ дзы цалдæр хатты кæд нæ равдыстой, ахæм аз зын æрхъуы- 
дыгæнæн куы у»,— зæгъынмæ хъавыд Мухар, фæлæ ницы 
сдзырдта. 
— Æмбарын дын дæ хъуыдытæ, ома, ардæм мæ мыггаг 
базонынмæ не ’рбафтыдаис,— ногæй та бахудт Стыр Хицау 
æмæ Мухар фестъæлфыд — æцæгдæр ын базыдта йæ хъуы- 
дытæ. 
— Æз дæм куы кастæн, уæд уацхæссæгæн загътай: йæ 
æмгъуыд аст азы йеддæмæ нæу тракторæн, кусгæ та 
цыппæрдæс азы кæны, стæй нырма цас бахъæуа, уыйас ба- 
кусдзæн. Афтæ у? 
— Уæдæ! 
— Æмæ ныр кæм сты, иу дзы куы никæцæй зыны? 
— Æртæ дзы хъуамæ федтаиккат, куы æрбацæйцыдыс- 
тут, уæд — уæлбылы хуым кæнынц. Иннæтæй та чи цы 
куыст кæны, чи — цы. 
— Иууылдæр? 
— Иууылдæр,— хъæддыхæй загъта Мухар.— Уæдæ сæ ам 
цы хъуыддаг ис, колхоз йæ къухтæм æмхасæнтæ куы кæны 
тæккæ холлаг æвæрынафбн, уæд. 
Уæрæсейы парахат быдырты кæдæм бафтыдаид Стыр Хи- 
цау, уым афæдзы кæцыфæнды афон цалдæр æрдæгхæлд трак- 
’гЬры ма разына бригады, ахæм ран никуы федта. Уымæ гæсгæ 
йæ уырнгæ дæр нæ бакодта Мухары дзуапп. Уæвгæ та адæй- 
магæн комкоммæ йæ дыууæ цæстмæ куыд æнæхинæй кæсы, 
уымæй бæрæг у — баууæндгæ йыл у. Уæддæр ма йæ бафарста: 
— Ау, иунæг трактор дæр уæм нæ лæууы хæлдæй? 
«Зæгъон æй æви нæ?» — ахъуыды кодта Мухар; обкомы 
секретарь цыдæр сдзуринаг уыд, фæлæ Мухар фæразæй: 
— Иу нæм ис, æмæ уый дæр хæлд схонæн нæй — фæсси- 
хормæ срæвдз уыдзæн, уæртæ йыл Бæдæс архайы. 
— Æз та ма...— йæ ныхас кæронмæ нал загъта, афтæмæй 
йæ къух ауыгъта Стыр Хицау. 
Мухары хъæддых дзуаппы фæстæ бригады базилинаг трак- 
тор кæй разынд, уый обкомы секретарæн фæхъыг: цыдæр 
хиппæлой у бригадир, æргомæй йæ зæгъ — иунæг дзы кæны 
дзæгъæл лæуд, æндæр дæ чи æппæлæг кæны, æппæлдхъуаг. 
куы нæ дæ, уæд: «Иууылдæр». 
— Æмæ йæ ракойы аргъ дæр нæу уыцы трактор — нымад 
рагæй нал у. 
— Уæдæ ма цы зæгъай æндæр,— сбустæ кодта обкомы 
секретарь. 
Ацы хатт та Мухарæн фæхъыг йæ ныхас. 
— Фенут æй уæхæдæг. 
— Цы йæ уынæм, куы йыл басастæ, уæд. 
10 Азабæлас 
289 

— Нæ, нæ, фенут æй, кæннод мыл мæнгарды ном сбаддзæн. 
Йæ хъуырмæ кæй ссис, уымæ гæсгæ йын фæтæригъæд 
кодта Стыр Хйцау, æмæ Мухар кæдæм амыдта, уыцырдæм 
фæраст. 
Къохы æдде, рæнхъсагъд бæзджын къудзиты аууонæй 
зынди æрмадзы шиферæй æмбæрзт сæр. 
— Ды фысым дæ, фæндаг амон,— Мухары уæхскыл йæ 
къух æрæвæрдта Стыр Хицау æмæ æртæйæ дæр къудзиты 
æхсæн дуаргондмæ араст сты. 
Дуаргондыл куы бахызтысты, уæд Стыр Хицау цыма йæ 
риу истæуыл скъуырдта, уыйау сагъдауæй аззад, йæ цæстытæ 
цæхæр акалдтой: къудзиты рæбын, бæлæсты аууон кæдæм 
хæццæ кодта, уым лæууыд «универсал». Колхозтæ иунæгæй 
йæ æккой чи фæхаста, суанг хæсты быдыры дæр йæ фыдæбо- 
ны хай чи бакодта æмæ хæсты фæстæ мартен пецты гуыр- 
гуыр арты йæ кой кæмæн атад, йæ тъæнгты хур иннæрдæм 
кæмæн касти, уыцы дæндагцалх æмæ тæнхауд «универсал». 
Стыр Хицауы цæстытæ схъыдзы кодтой, цыдæр судзаг къуы- 
бар ын йæ улæфæнтæ ахгæдта æмæ йæ нынныхъуыр-нын- 
ныхъуыр кодта, фæлæ йын нынныхъуырыны амал нал уыд. 
Сагъдæй баззад обкомы секретарь дæр. 
— Мæнæ!— цыма йæ сæхæдæг нæ уыдтой, уый хуызæн 
сын къухæй ацамыдта трактормæ Мухар. 
— Æмæ... æмæ тулгæ кæны нырмæ? 
— Фæссихор атулдзæн. Раст нæ зæгъын, Бæдæс? 
— Æнæмæнг атулдзæн, кæд æгас Ирыстоны скаст ацы 
хæлддзагмæ у, уæд,— дзуапп ын радта тамакосыгъд бæзджын 
фæсус хъæлæс; базыдта Бæдæс дæр обкомы секретары, æмæ 
йын фелхыскъы амал уа æмæ ма фелхыскъ кæна, уæд ын йæ 
хъустæ куы рачындæуыд. 
Стыр Хицау æмæ обкомы секретарь сæ фырдиссагæй фыц- 
цаг бакастæн нæ бафиппайдтой, «универсалы» фалæрдыгæй 
чидæр архайдта, уый, ныр æм фæкомкоммæ сты: зыны æрмæст 
уæхсчытæй уæлæмæ, хæбуздзæф цæсгом, уызыны хъисты 
хуызæн цыбыр æлвыд дæрзæг сæрыхъуынтæ алырдæм ныц- 
цыргъ сты; фындзы бын иуырдæм дæр æмæ иннæрдæм дæр 
ныппака сты дыууæ цъылыны — рихитæ; бадгæ кæнид æмæ 
куы сыста, уæд цæййас уыдзæн уагæр. 
Хæстæгдæр бацыдысты «универсалы» цурмæ. Згæйы тæпп 
ыл кæй никуы æрхæцыд, уымæй бæрæг у — тæккæ знон дæр 
ма кусгæ кодта. 
—- Куыд аирвæзт ныронг, сæ мыггаг раджы куы сыскъуы- 
ди, уæд? Ивæн хай йын уæд та нæ хъæуы ауал азы? 
— Æмæ нæм кæцы станок нæй, ахæм куы нæ разындзæн, уæд 
ивæн хай цастæ зын у. Йæ цилиндртæн тæрсæм æрмæст æмæ сын 
ньфма ницы у — хъæбæр дæсны уыд сæ джиппыуадзæг, баих- 
сийæн сын нæй; ахæм æндон ныртæккæ нал ссардзынæ. 
290 

— Нæ мæ бауырныдтаид, мæхи цæстæй йæ куы нæ уынин, 
уæд,— йæ сæр нынкъуыста Стыр Хицау. 
— Йæ артаджы хардзыйас нал уыдзæн йæ æфтиаг,— ба- 
фиппайдта обкомы секретарь. 
— Æфтиагыл нæ цæуы ныхас — йæ куыстмæ чи цавæр 
цæстæй кæсы, ууыл, æндæр æй æз дæр «К-700»-имæ абаринаг 
нæ дæн, мыййаг. 
Мухары зæрдæмæ фæцыд Стыр Хицауы ныхас, раст йæхи 
æмхуызон зондыл лæуд у. Бригад ын цы бон бафæдзæхстой, 
уыцы бонæй фæстæмæ йæм рæстæгмарæн куыст чи кодта, 
ахæмтæ бирæ никуы бафæстиат сты: бонасадæныл йæхæдæг 
дæр нæ сахуыр, иннæтæн дæр æй никуы ныббарста. 
— Мæ зæрдæ уыл худы,— разылд Стыр Хицау обкомы 
секретармæ.— Ахæм бригад дæм уæд æмæ йæ æгас Ирыстонæн 
дæр ма бафæзмын кæн. Æниу Ирыстон цы хонын — æгас 
Уæрæсейæн! Айдагъ «универсал» дæр бирæ цæуылдæрты 
дзурæг у, фæлæ уый кой нал кæнын. Дыууæ æмгъуыды — 
хъусыс, дыууæ æмгъуыды!— кусы алы трактор дæр. Уæд ма 
уымæй бæллиццагдæр æмæ фæзминагдæр цы уа? 
— Дæ уайдзæфтæ раст сты, фæлæ, æнхъæлыс, нæ архайæм? 
Мæнæ сæхæдæг æвдисæн — цал æмæ цал хатты сæм æрбакод- 
там фенынмæ, базонынмæ иннæ хæдзарæдты механизаторты, 
уæдæ раззагдæрты æмбырды дæр фыццаг ныхасы бар адонæн 
вæййы. 
— Уырны мæ, уырны, фæлæ иннæтæм уæд афтæ цæуылнæ 
у? Газет, радио, телевизор хуыздæр кæй тыххæй хъуамæ ра- 
дзурой? Стæй иумæйаг ныхæстæй нæ, фæлæ бæстон, лæмбынæг. 
— Азазеллойы* хос йеддæмæ сын хос нæй,— мæстыхуы- 
зæй йæ ныхас æрбаппæрста Бæдæс; уæдæй нырмæ дæр æй йе 
’взаг хæры, фæлæ йын фадат нæ уыдис, ныр йæхи нал баур- 
æдта. 
— Кæмæн?— нæ йæ бамбæрста Стыр Хицау. 
— Уацхæсджытæн. 
— Уагæр сæм цæуыл афтæ фыдæх дæ? 
— Хъæугæ сын кæны. Уымæ йеддæмæ сын никæмæ ра- 
зындзæн хос. 
— Заманхъулы моллойæ зæгъыс æви?— афарста йæ Мухар. 
— Ха! Заманхъулы молло... Дæ мад æмæ дæ фыд дæ 
скъоламæ тыххæй куы тардтой, уæд æнхъæлдтай — доны дæ 
æппарынц. Ахуыр хъуыди, ахуыр, бæрæзеты æхсæн тамако 
дымыны бæсты, æмæ уæд ныр ахæм æнæфенд фæрстытæ нæ 
кæнис. Заманхъулы молло, дам... 
— Цæй, ды дæр мæлæты ахуыртæ куы кодтаис, уæд мæ 
фарсмæ æфсæйнæгтимæ нæ хъуырдухæн кæнис. 
* М. Булгаковы роман «Мастер æмæ Маргаритæйы» дæлимонтæй иу. 
291 

— Чи — æз? Кæд ма æз нæ кодтон ахуыр — алы къласы 
дæр дыууæ азы. 
Иууылдæр ныххудтысты. Уæлдай зæрдиагдæрæй худтис 
обкомы секретарь: æгайтма Бæдæсмæ хъусыныл фесты æмæ 
Стыр Хицау адæмы æхсæн дарддæр нæ ахæццæ кодта йæ 
дæрзæг æфхæрæнтæ. 
— Кæй кой кæны?— афарста Мухары. 
— Мæ-гъа, ницы йын æмбарын æз дæр сымахæй уæлдай. 
Йæ нозт куы ныууагъта, уæдæй фæстæмæ йæ Хуыцау чингуы- 
тæ кæсыныл сбаста æмæ нæ ныр донмæ тæры æмæ фæстæмæ 
дойныйæ здахы. 
— Цы хоныс, цы уый, кæй хос æй схуыдтай?— æцæг ба- 
цымыдис Стыр Хицау. 
Уæдмæ Бæдæс тракторимæ архайд фæцис, фæскъауы тых- 
тонæй йæ чъиллон къухтæ сæрфгæ уырдыг слæууыд; ронбас- 
ты онг йеддæмæ йын нæ уыд «универсалы» рагъ. 
— Азазелойы хос. Æрмæст карчы бæсты гогыз. 
— Æмæ ам тыгъд быдыры кæм ссардзынæ гогыз?— къахы 
йæ Мухар. 
— Заретæйы кæркдоны. Дæгъæл йæ дзыппы дары æдзух 
æмæ йыл нæ фæхæст уыдзынæ, фæлæ куы æрталынг уа, уæд 
кæркдоны рудзынджы авгæн раппарæн ис. 
— Махоны кой кæны,— бахудт Мухар.— Уæллæй, нæ зо- 
нын, дæуыйас лæг кæркдоны рудзынгыл бахизынæн исты 
бакæна — æгæр къуындæг уыдзæн. Уæд дæ кæркдоны ру- 
дзынгимæ иумæ къулæн йæ æмбис дæр ма райхалын бахъ- 
æудзæн. 
— Ха! Уæллæй, ды дæр мæм уыцы уацхæсджытæй 
зондджындæр нæ кæсыс. Мидæмæ хизын дзы цæмæн хъæуы? 
Иугæр авг æнæуынæрæй куы рафтауай, уæд дарддæр æнцон 
у. Æфтуанхъæд тæккæ рудзынгмæ хæццæ кæны. Кæронæй 
æдзухдæр бады нæл гогыз. Дæ къух бакæн æмæ йæ райс. Йæ 
фарсмæ чи бада, уый йын йæ бынат бацахсдзæн. Уый дæр та 
райс æмæ æртыккаг æрбабаддзæн. Афтæ иууылдæр. Иу 
мидæмæ хизын дæр дзы нæ хъæуы. . 
— Уазджытæ хæрзаг ма зæгъой, бйрæ гогыз фæдавтай. 
— Уазджытæ кæд хъазæн ныхас не ’мбарынц, уæд... 
— Гъы, гъы, райстай гогызтæ. Дарддæр та?— бацымыдис 
сты хъусджытæ’. 
— 0, хосы тыххæй йæ радзырдтон. Нæл гогыз æгæр уæз- 
зау уыдзæн, фæлæ сылтæн сæ хъомылдæртæй иу равзар, ин- 
нæты фæстæмæ рудзынгæй мидæмæ баппар, науæд ныххæлæт- 
таг уыдзысты талынджы, дзæгъæл куыдз бамбæлын дæр зоны. 
0, рудзынджы авг сæвæрын дæр ма ферох кæн, дыккаг бон 
Заретæ куыннæ фæфæдис уа, афтæ. 
— Сыл гогыз æвгъау нæу? 
292 

— Ма йыл ауæрд, сæргæвд æй. Куыд æмбæлы, афтæ йæ ныт- 
тон, ныссыгъдæг кæн æмæ йæ уæларт бавæр, къуыдыр фых æй 
скæн. Æрмæст, хъусыс, хæрзфых, куыд æрфæлмæн уа, афтæ, 
æцæг ын йæ дзидза стæгæй фæхицæны онг ма бауадз, кæннод 
нал сбæздзæн. Фыцынхъуагæй та æгæр хъæбæр уыдзæн æмæ 
дзы цардæн дæр тас у. Цæй, амонын дын хъæуы исты, мыййаг: 
куыддæр йе сгуыйы цъар фæхъæн уа, афтæ рæвдз уыдзæн. 
Тæвдæй уый бæрц хæрзад нæу æмæ йæ æруазал бауадз, æцæг 
уал ын раздæр ставдгомау карст нуры дудгæимæ æмæ бырцимæ 
æмхæццæйæ ныннæм йæ хуылфы, сæ ад дзы дзæбæх куыд ахъ- 
ара, афтæ. Куы æруазал уа, уæд ын йæ иу сгуы ратон æмæ йæ 
бахæр, йæхи йын уазалгæнæны бафснай. 
— Кзбдмæ? 
—- Цалынмæ уацхæссæг фæзына, уæдмæ. 
— Æмæ ацы тæвды нæ фесæфдзæн дæ гогыз? 
— Ницы йын у — къуырй фæлæудзæн уазалгæнæны. Къуьь 
рийы бонмæ та уацхæссæгæн кæнæ къамисæгæн æнæ фæзынгæ 
нæй — йе районы газетæй, йе радиойæ, йе «Рæстдзинадæй», 
йе Мæскуыйæ. Æмæ куыддæр фæзына, афтæ дæ гогыз райс 
уазалгæнæнæй — æрмæст æм ардыгæй уæдмæ мачи бавналæд. 
Исгæ та йæ куыд хъуамæ ракæнай? 
Мухары уæхсчытæ базмæлдысты, мæ-гъа, зæгъгæ. 
— Ай æппын куы ницуал æмбарыс, мæ лымæн* Йе сгуыйыл 
ын æрхæц, æндæр куыд. 0, æмæ йæ дæ къухы куы фена 
уацхæссæг, уæд банхъæлдзæн, уымæн æй æрцæттæ кодтай. 0, 
о, йæ диссаг дæр уый мидæг ис — куыд ницæуыл фæгуырысхо 
уа, афтæ йæм дæхи хæстæг байс æмæ гогызæй — х-х-хафт 
бæрзæйæн!— йæ къуыдыр дард куыд атæха, сгуы та дæ къухы 
куыд аззайа, афтæ. Куы дын загътон — хæрзфыхæй дзы йæ 
цардæн тас нæу, уыйхыгъд цалынмæ сгуы хæрд фæуай, уæдмæ 
уацхæссæг дæр æрчъицдзæн, йæ зонд йæ гаччы абаддзæн æмæ 
кæд æнæхъуаджы дзæнгæдайы бæсты хъуыддаджы ныхасмæ 
бавналид. Æндæр уый куыд у, исчидæр ма ахæм æдылы ныхæстæ 
фыссы: хæрзкъаннæг лæппуйæ, дам, гогызы цъиутæ Хуым- 
æллæджыдоны былмæ куы тардта хизынмæ Мухар, уæд, дам, 
уым федта, трактормæ куыд зылдысты, уый, æмæ йæм уæд 
сæвзæрди тракторыл сбадыны бæллиц. Мард йæ къонайы ба- 
цыд, æз тракторыл куы базæронд дæн æмæ йæ донмæ цал хатты 
батардтон, уал хатты мын масты хос куы фæцис, дон бабын 
кодтай, зæгъгæ, уæд уый æппæлинаг у? Стæй, мард йæ къонайы 
бацыд, хъæуы кæронæй хъæуы астæумæ гогызы цъиутæ кæдæм 
доныбылмæ скъæрыс, гогыз донæй дæрдты куы лидзы æмæ 
адæмæн æмбисондæн хъæугæроны хиз куы баззади, уæд! 
Æнхъæлут, дзæгъæлы йын йæ бæрзæйыл цæвын æз гогызы 
мард?— йæ ныхас балхынцъ кодта Бæдæс. 
Зæрдиагæй фæхудтысты йæ таурæгътыл. 
293 

— Уæ цæрæнбон бирæ, Зилгæ,— раарфæ кодта Стыр Хи- 
цау.— Цытæ федтон, уыдæттæй дæр æмæ уæ таурæгъæй дæр 
мæ сагъæстæ айрох сты иучысыл. Ныр та уæ мæ æххуыс 
кæцырдыгæй хъæуы, уый зæгъут. 
Мухар Бæдæсмæ бакаст, Бæдæс — Мухармæ, аивæй йын 
цыдæр ацамыдта галиу къухы амонæн æнгуылдз кардæй гæбаз- 
гай лыггæнæгау, стæй цæстæнгасæй дæр бамбарын кодта: ды 
йæ зæгъ, дæумæ хуыздæр байхъусдзæн. Уыцы фæсномыг 
амындтытæ аив нæ фæкастысты Мухарбегмæ æмæ йæ ком- 
коммæ бафарста: 
— Зæгъон æй? 
— Зæгъ, уæдæ ма йæ хуыздæр кæмæн зæгъдзынæ. 
— Иунæг хорзæх йеддæмæ ницы хъæуы мах,— арф ныу- 
улæфыд æмæ ныхъхъус Мухар. 
— Дзур, дзур, æфсæрмыйагæй дзы ницы ис,— фæныфс- 
джын æй кодта Стыр Хицау. 
— Кæд гæнæн ис, уæд иу æххормаг аз рауадзут. 
Йæ хъустыл нæ баууæндыд Стыр Хицау æмæ йæ ногæй 
афарста: 
— Цы? Цы? 
— Æххормаг аз. 
— Тынг æй мысыс æххормаг аз?— фæтар Стыр Хицауы 
цæсгом. Цыфæнды курдиат дæр уæд, фæлæ уый фехъусын 
æнхъæлмæ нæ каст. Хынджылæг кæна æви сæрæй хъуаг у? 
Æмæ йе ууæлтæ дæр æмæ йæ ныхас дæр зондцухы æнгæс куы 
нæ сты. 
— Æмбарын æй, мæ ныхас дын фæхъыг æмæ дæм æдылы 
кæсы, уый. Фæлæ лæгæн йæ фыдæбон сæфты куы уа, уæд йæ 
зæрдæ сæтгæ. кæны. Æмбарын, йæ адæмы гуыбын бафсады- 
ныл паддзахад цы хъуырдухæн æвзары, уый дæр. Æмæ ма- 
радз æмæ бавзар æфсæст адæймаджы бафсадын. Æрдзæн та 
амонын ницы хъæуы: алы фæлтæрæн дæр æххормаг аз 
дзæгъæлы нæ æвзарын кодта. Уымæн æмæ йæ йæхиуыл чи 
нæ бавзара, уымæ нæ бахъардзæн. Мæнæй уын хуыздæр хъуыс- 
тгонд уыдзысты: нæуæдз æртыккæгæм аз, дыууын фыццæгæм, 
æртын æртыккæгæм, цыппор æхсæзæм. Æнæхъæн æнусы 
дæргъы кæцы фæлтæр аирвæзт æххормаг азæй? Æрмæст хæсты 
фæстæ чи райгуырд, уыдон. Хоры фыдæбон кæмæ нæ хъары, 
уый адæймаг адæймаг цæмæй у, уыцы миниуджытæй се 
’ппæтæй æххæст никуы разындзæн. 
— Худæн дæр сыл нæй,— нал та фæлæууыд Бæдæс.— Сæ 
мадæлты æрмæст сæхи фидауцы мæт ис æмæ дзидзийы бæсты 
хъуджы æхсырæй хæссынц сæ цоты. 
— Хъазынмæ ма здах алцы,— фæтызмæг æм Мухар. 
— Хъазынмæ! Хорз хъазт нæу уый. Фарон нæм студентты 
нартхор æхсæдынмæ куы æрластой, уæд сын сæ хæри- 
294 

наггæнæгмæ нæ кастæ? Йæ разы стыр къæртайы дзаг картоф, 
афтæмæй йын дзы стыгъдæй хъæрмхуыпхæрæн къусы дзаг 
нал æрæвзæрд; картоф бахсæдыны бæсты йæ дзуллыггæнæн 
фæйнæгыл æрæвæры, нымадæй йыл æхсæз хатты æруадзы 
кард,— фыййаджыйас армытъæпæныл дæргъмæ æмæ 
цæхгæрмæ лыггæнæгау ацамыдта Бæдæс: — цъыкк, цъыкк, 
цъыкк — æмæ цæттæ у, картофæн йæ фылдæр ахауди. Худæн 
дæр ыл нæй — йæ хæдзары цы уыны, уый кæны. 
— Уыдæттæ мæ цæстыл куы ауайынц, уæд мæм фæсмон 
æрцæуы: цымæ цæуыл у мæ бирæ фыдæбон?— йæ сæр дæлиау 
æруагъта Мухар. 
— Фæсмойнагæй дзы ницы ис,— йæ уæхск ын æрхоста 
Стыр Хицау.— Æххормаг азы бæсты фæлтау хуыздæр исты 
æрхъуыды кæндзыстæм. 
Бæдæс «универсалы» цур лæугæ баззади, Мухар та уаз- 
джыты фæдыл машинæты онг рацыд. Бабадыны размæ йæм 
Стыр Хицау йæ къух бадардта: 
— Куыд кæсын, афтæмæй дæм дæ æгæр æргом ныхасы 
тыххæй не ’рхауди ныронг Хъæбатыры ном. 

РАДЗЫРДТÆ 
ДОНАБУЗÆНЫ ФЫНТÆ 
Зылынхъуаг лæппуйæ дæр нæ уыдысты Джабраилы 
къæхтæ, ныр бынтон фæдыууæрдæм сты, зулдзых дыууæ фай- 
нусты мæрддзыгойы æхсæн адæмы æфсæрмæй æнæбары 
фæрсæй-фæрстæм куы цæуой, кæсгæ та фæйнæрдæм куы 
кæной, уыйау. Æмæ йæ уыцы зылынæй дæр нырма хорз 
хæссынц размæ, кæд сæ айст фæуæзбын, уæддæр. Ныр æм чи 
бакæса, уыдонæй кæцыйы бауырндзæн, йæ заманы йæ Дзгой- 
ты нуарджын Æхсарбег асырдта тыгъд быдыры æмæ йæ кæй 
нæ баййæфта. Рæстæг, рæстæг, йæ мард фесæфа, уастæн... 
Æстæмтæ фæдæн æви фарæстæмтæ уыцы сæрд! Зын æрхъуы- 
дыгæнæн у — дыууæ сæрды дæр быдыры бакуыстон. Фæлвар- 
æнты фæстæ къуыри дæр мæ фæллад нæма суагътон, афтæ 
мæм нæ сыхаг изæргæрæтты уынгæй æрбахъæр кодта. Ра- 
кастæн æм. 
— Мидæмæ, Али. 
— Мидæмæ нæ цæуын, иугыццыл мæ демæ ныхас ис. 
Хæрисы бын тъæпæн дурыл æрбадт, нымæтхуд йæ сæрæй 
систа, цыппар дыдагъæй йæ уæрагыл æрæвæрдта æмæ цыбыр 
æлвыд бецыккыл армытъæпæнæй хæрдмæ схæцыд. 
— Фу-ф! Ахæм ма æнуд уа! 
Уынджы дæлæрдæм дæр акаст æмæ уæлæрдæм дæр. 
Цъиузмæлæг никæцæй зынди. Цымæ мын цавæр сусæг хабар 
зæгъинаг уа? 
Æз дæр йæ цуры дзудздзæджы æрбадтæн. 
— Цæй, куыд у, нæма фесты дæ фæлварæнтæ? 
— Куыннæ — ахицæн сæ кодтон. 
— Æмæ куыд у — сфæрæзтай? 
— Сфæрæзтон. 
— Хорз у, хорз у. Ахуырæй хуыздæр ницы ис,— æмæ арф 
ныуулæфыд. 
Цал æмæ цал хатты фехъуыстон уыцы ныхæстæ скъолайы 
æмæ хæдзары, уæддæр мæм никуы бахъардтой. Уæдæ мæ га- 
лиуырдæм дæр куыд хъуамæ сардыдтаиккой, ахуыр æвзæр у 
мын куыд хъуамæ загътаиккой^ Сæ хæс цы уыди, уый дзыр- 
296 

дтой. Æцæг æй Алийæ куыд фехъуыстон, афтæ зæрдиагæй — ни- 
куы æмæ никæмæй. Йæхицæн кæй нæ бантыст, æвæццæгæн, уымæ 
гæсгæ. Ноджы ма мæм.цыдæр хæлæгхуыз фæкаст йæ ныхас. 
— Æмæ уæдæ ныр цытæ архайыс? 
— Мæ-гъа. Абон мыл доны найынæй аивгъуыдта. 
— Найын дæр хорз у, фæлæ дын цы зæгъон* уый зоныс?— 
йæ хинæнгæс цæстытæй мæм комкоммæ ныккаст.— Быдырмæ 
рацу æмæ дæхицæн иу-дыууиссæдз фæллойбоны уæд та бакус 
дрнбыл хуыссыны бæсты. 
— Ау, скъоладзаутыл дæр та хæс æвæрд æрцыди? 
— Цæмæн, цæ? 
— Уæдæ дзы цы аразын фæллойбонтæй? Мамæ кæд нæ 
сæххæст кодта йæ бонтæ, ахæм аз нæ хъуыды кæнын, æмæ 
цы? Йæхæдæг хæсджынæй баззайы алы хатт. Фарон уæлбыл 
фестæм йæ мæнæуы дыууæ путæй. 
— Афтæтæ ма дзур,— уæлæмæ æмæ дæлæмæ та акасти * 
ногæй.— Æдзух афтæ кæд нæ уаид. Ацы аз зæрдæ æвæрынц 
мæнæу дæр æмæ хъæбæрхор дæр байуарынæй. 
— Зæрдæ та кæд нё ’вæрдтой? 
— Фарон æндæр хъуыддаг уыди — колхоз тыхамæлттæй 
бафыста паддзахады хæс. Æз дын дæхицæн хуыздæры тыххæй 
дзурын. Килæйы æрдджытæ куы байуарой, уæддæр хор нæу? 
Æмæ уæд фæсмон нæ кæндзынæ? Мæ цæст дын цыма нæ уар- 
зы, раст уый ныхæстæ кæныс. Анымай ма дæхæдæг, мæнæй 
рæвдздæр куы дæ, дыууиссæдз фæллойбонæн фæйнæ килæйы 
æрдæджы. Æмæ уæд та ма килæйы æрдджыты бæсты фæйнæ 
килæйы, науæд килæйы æмæ æрдæджы байуæрстой. 
0, куыннæ, килæ æмæ æрдæгыл дæр мæ нæ ныууадздзыс- 
ты. Æниу, уæд та ма рæстытæ дзуры. Хæсты размæ, дам, цы 
нæ уæрста колхоз, ахæм нæ уыди — суанг мыд æмæ харбызы 
онг. Цалдæргай бинойнæгтæй чи куыста, уыдон, дам, гуыф- 
фæйы дзаг нартхоры бричкæтæ сæ дуарæй здæхтой: «Алас æй, 
алас æй фæстæмæ хордонмæ, цы йæ фæкæнон, уый нал ис, 
уæртæ мæ къутуйæ æддæмæ куы кæлы!» Æцæг афтæ уыдаид 
æви зæрдæтыхст адæмы ныфсæвæрæнтæ сты? Уыдаид, чи зоны, 
иу æмæ дыууæйæ йæ куы нæ фехъуыстон, мыййаг. Зын ба- 
уырнинаг хъуыддаг. Кæд кæрæдзимæ гæсгæ дзырдтой; иу 
иннæмæн, иннæ æртыккагæн зæрдæтæ æвæрдта, ома, бабыхс, 
ахæм рæстæджытæ дæр ралæудзæн. 
Дыууиссæдз фæллойбоны. Ссæдз килæйы. Дыууиссæдз 
килæйы. Æртиссæдз килæйы. Цыппар путы цыппар килæйы 
цух. Голладжы дзаг! Мамæ цы хор райса, уымæ бæгуы æмхасæн. 
Æртæфондзыссæдзæй къаддæр никуы уыдысты йæ бонтæ. 
Килæтæ йеддæмæ куы нæд)адтои — фæуæд килæтæ,— уæддæр 
æнæхъæн фондз голладжы. Ноджы ма сæм голладжы дзаг — 
мæ фæллойæн — бафтау. 
— Цы ныхъхъус дæ? 
297 

Куыд цы ныхъхъус дæ? Йæхæдæг мын куы загъта: аны- 
май-ма, ды мæнæй рæвдздæр дæ. Æ, мæнгард, мæнгард, ахæмтæ 
нымайынмæ дæ æз нæ, фæлæ мæ алгебрæйы æмæ геометрийы 
ахуыргæнджытæ иумæ дæр нæ аййафдзысты. 
— Дæхи дзы, мыййаг, нæ мардзынæ — хыгъдхæссæг мæ 
бахъуыди. 
— Æмæ Ахберд нал кусы? 
— Ахберд хъомвосимæ хохмæ ацыд фермæйы хыгъдхæссæ- 
джы бæсты, уымæ та æфсадмæ фæсидтысты. 
А-гъа, æмбæрстгонд у ныр хабар. Мæ фæллойбонты мæтæй 
дын мæлы. Йæхи катай кæны — ме ’нæзонгæ Али куы нæ у, 
мыййаг. Халсарты бригадирæй кусы æмæ йæ фыссæг бахъуы- 
ди, йæхæдæг ницы уадиссаг рæвдз у фыссынтæм, æцæуый та 
йæ разæй никæцы гуырды ауадздзæн кæцыфæнды самалы 
дæр. 
Бригадирæн йæ зын — адæмы райсомæй куыстмæ фæрæвдз 
кæнын, сихортæм сæ фæдыл хæринаггæнæджы арвитын: кæд 
исты хуыппаг уа, уæд хорз, науæд та айдагъ къæбæримæ. 
Иугæр куы ацæуой, уæд алкæмæн йæ хуымы хай бæрæг у, 
куыстыл æрлæудзæн æмæ йын амонын ницуал хъæуы, 
кæрæдзимæ гæсгæ æвналдзысты: чи — зæрдиагдæрæй, чи 
æнæбары. Хыгъдхæссæг та сæ цуры бонасадæн кæны, уæл- 
дайдæр — рувæнты. Нартхортонæнты вæййы æнæвдæлон: 
кæримæ хæстæг хæтæлты куырисыл æруадз дæхи æмæ чи цал 
тæсчъы æрбахæсса, уый кърандасæй нымай гæххæттыл. Аца- 
фон та кæд йæ зæрдæйы хорзыл фæуа, уæд хиуæттæй, науæд 
сыхæгтæй искæцы хистæры рувæн райсдзæн æмæ йын йæ 
рæнхъ кæронмæ фæхæццæ кæндзæн: уый дæр ыл хæс æвæрд 
нæу, æрмæст йæхи æфсæрмæй. Науæд дæр адæм, абон уал 
æгъгъæд фæуæд куы зæгъой, уæд сын сæ куыст уæрхмæ æмæ 
дæргъмæ æрнымай сардзинæй, æмæ цал фæллойбоны æмбæлы, 
уый бахынц, алкæмæн æй йæ мыггаг æмæ номы акомкоммæ 
банысан кæн, æмæ ууыл дæ фыдæбон ахицæн. 
— Дæ мад дæр уадз æмæ иу гыццыл фервæза уыцы бы- 
дырæй. Дæ бонтæ ууыл фысдзынæ æмæ йæм азы кæрон ницы 
уайдзæф æрхаудзæн,— йæ ныхас фæцис Али. 
Уыцы уынаффæ мæ зæрдæмæ фæцыд æмæ тæКкæ дыккаг 
бон быдыры балæууыдтæн хиконд сардзинимæ. Алчи йæ 
къабускайы рæнхъытæ знон кæйонг барывта, уырдыгæй сæ 
дарддæр ахæццæ кæныныл æрлæууыд. 
Али дæр уайтагъд бæхуæрдонæй схæццæ. Йæ гуыффæйæ 
зынынц цæвæг æмæ сагой. Гуыффæйы фарсыл асыччы та 
амайæн фæрæт, дзæбуг æмæ армыдзаг рейкæйы зæгæлтæ. 
Иумæ дæр æмæ иннæмæ дæр дзырдæппаргæ æрзылд адæ- 
мыл. Æз дæр дзы нæ ферох дæн. 
— Цæй, куыд цæуы куыст? 
298 

Йæхæдæг æй цыма нæ уыны — адæм æмвæтæнæй рувынц 
къабуска: чи раздæр фæцис, чи фæстæдæр аззад. Хæмпæл — 
уæрджытæм, хорз æмæ рувæны фæстæ уайтæккæ æргæмæл 
вæййы сусæны хуры судзгæ тынтæм. Уæддæр бон йæ тыхы 
нæма бацыд. 
— Бæрджытæ скодтай?— фæрсы мæ Али. 
— Цавæр бæрджытæ? 
— Чи кæм æрлæууыд, уый. Уæдæ куыд банымайынмæ 
хъавыс алкæмæн йæ боны куыст? 
— Æмæ уæртæ хæмпæлы хусæй бæрæг нæу — зноны рывд 
куы адзæгæрæг. 
— Уыцы зæрдæ дæ ма фæсайæд — абоны рывд дæр изæрмæ 
афтæ адзæгæрæг уыдзæн. Алкæмæн дæр йæ фæдыл цæхгæрмæ 
хаххæй банысан кæн, кæм райдыдта, уый æмæ мемæ цом. 
— Кæдæм? 
— Дард нæ — уæлæ къанауы сæрмæ. 
Куыд мын бацамыдта, афтæ цæхгæрмæ ауæдзтæ ауагътон 
рувæны фындзæй æмæ уæрдоны фæрсæй-фæрстæм баба- 
дтыстæм. Фæндагыл мын нæ цыды сæр бамбарын кодта: 
— Хæрисæй михтæ æрцæгъдæм æмæ адæмæн агъудгонд 
скæнын хъæуы, науæд тæригъæд сты ацы араугæ хурмæ. Си- 
хоры улæфты рæстæг уæд та абадой аууоны. Знон мын Хъазы- 
бег — колхозы сæрдарæй зæгъы — алывыд акалдта, адæмы 
марын, дам, дæумæ кæсы æви тæригъæд дæ]э не сты? Уæллæй, 
мæхи сæр æй куыннæ æрцахста, нæ зонын. Йæ рæстæджы дзы 
замманайы стан бæргæ уыди, фæлæ йæ хæсты заман 
фæйнæрдæм фæхастой. 
Хабæрттæ цалынмæ кодта, уæдмæ Цæлыччы къанауы до- 
нмарæны сæрмæ схæццæ стæм. 
Хæрис уыйонг уæларвмæ цæуы æмæ уый стæвдæн вæййы, 
ууыл нæ баууæндыдаин, мæхи цæстæй йæ куы нæ федтаин, 
уæд. Хъæуæн йæхи мидæг уынджы дæр æмæ донбылты дæр 
цы хæристæ ис, уыдоны та афæдзцухæй цæгъдынц хъæдуры 
михæн æмæ сын хæрдмæ ницы æнтысы, кæд ставдæй фаг ставд 
сты сæ зæнгтæ, уæддæр. Адоны та хъыгдарæг нæй æмæ кæ- 
уылты къабæзтæ ауагътой донæфсæст дæлбылы. Уæдæ сыл азтæ 
дæр фагæй фылдæр цæуы. Зарæг кæуыл ис, уыцы Хъæстуаты 
Хъазыбег дæр, дам, ацы ран ссардта йæ адзал. Æмæ уый кæд 
æмæ кæд уыди — къаддæр уæддæр цыппарыссæдз азы размæ. 
Æнцондæр схизæн гуыбыр бæласы æккой балæууыд Али 
æмæ дзы уайтагъд æхсæз ставдгомау æмраст къабазы æрцагъ- 
та, иу уый бæрц та — лыстæгдæртæ. 
— Æхсæдын та дæ бар фæуæд,— æрæппæрста мæм фæрæт. 
Уæрдоны фæстаг фæйнæг систам æмæ дзы хъæдтæ сама- 
дтам, цъупдзаг бацис æмæ, куыд нæ хауой, афтæ сæ тыха- 
малæй бафидæрттæ кодтам. 
299 

Хуымгæрон æрурæдта бæх Али. 
— Ам сæ калæм? 
— О, мæ бар уадз уыдон, ды та марадз, Джабраил æмæ 
Æхсарбегмæ фæдзур. 
Цьшпарæй февнæлдтам æмæ халагъудгонд сихормæ срæвдз. 
Æхсæз цæджындзы цастæ асадзинаг уыдысты. Суанхъæдтæ сыл 
ауагътам. Сæ сæрты та — цæхгæрмæ-дæргъмæ хъилтæ æмæ 
уистæ. Цалынмæ мах уыдонимæ архайдтам, уæдмæ Æхсарбег 
къанаугæроны бæзджын кæрдæгæмхæццæ мæнтæгæй ракарста. 
Æртæ гуыффæйы дзаджы скалдтам æмæ халагъуд цæттæ. 
Æвæджиауы агургæ æмæ æнаргæ аууон ацы дудгæ хурмæ. 
— Æ, Хуыцауы салам уыл сæмбæла, уый чи æрхъуыды 
кодта,— арфæтæгæнгæ æппæты разæй æрбахæццæ Гуыбатæ.— 
Науæд ардыгæй донмарæны хæристы бынмæ уæлæмæ верст 
фæцу, дæлæмæ — верст, уæд уый цавæр сихоры улæфт у? 
Къæхты фидар дæр дзы хъæуы дыууæрдæм. 
— Уе ’ппæты фаг кæд нæ уыдзæн, уæддæр уал дзы хистæртæ 
баулæфæд. Чызджытæн хæристы бынмæ суайынæй дæр ницы 
у. Райсом ма йыл иу уыйас бафтаудзыстæм,— зæрдæ бавæрд- 
та Али. 
— Уæ цæрæнбон бирæ, уæ цæрæнбон. 
Уæдмæ нæ сихор дæр схæццæ: алкæмæн дæр дзулы 
цыппæрæм хай, ахуыйæнæн та — ногтынд джцтъри гуыбыны 
тæригъæдæй. Хæрд куы фестæм, уæд сылгоймæгтæ халагъуд 
æнæхъæнæй дæр сæхи бакодтой. Чызджытæ дæр ныззивæг сты 
хæристæм æмæ сын халагъуд тыхамæлттæй сфаг зæрондæй, 
ногæй. Сфаг, зæгъгæ, дыууæ рæнхъæй сæ сæртæ кæрæдзимæ 
арæзтæй ныддæлгæмттæ сты, астæуæй дæлæмæ хурмæ физонæг 
кæнынц, уый сæм нымады дæр нæу. Сæр аууоны уæд æрмæст, 
гуыр фæразон у, сахуыр. 
Лæппутæм дзы бынат нал æрхауд. Стæй нæ хъæугæ дæр 
ницæмæн кæны. Зиллачы малмæ фæраст стæм. Мæнæй дзы 
кæстæр ничи у æмæ æфсæрмы кæнын мæ дзаумæттæ раласынмæ, 
фæлæ найджытæм фæрсырдыгæй дæр куыд кæсдзынæн. 
Донбылмæ куы бахæццæ стæм, уæд æппæты разæй Джабра- 
ил феппæрста йæ дзаумæттæ. Феппаринаг дæр ын цастæ уыдыс- 
ты: кæддаг хæлаф æмæ æддæты уагъд кæттаг уæлгуыр; хæцъил 
дзабыртæн сæ зæвæтты уафс баихсыд æмæ фæхуынчъытæ, уæдæ 
стыр æнгуылдзты бон дæр æддæмæ ракæсын бацис; рувгæ-ру- 
выны сыджытæй цы байдзаг уой, æндæр цы æххуыс сты, уый 
не ’мбарын. Нæхи найынмæ куы рараст стæм, уæд раласта йæ 
уæлгуыр æмæ йæ уæхсчытыл баппæрста, афтæмæй цыдис; куы 
бахæццæ стæм, уæд дзабыртæ фелвæста, нарæг хом гæрзæй рон 
суагъта æмæ хæлаф йæхæдæг æрхауди — цæй мидæггаг æмæ 
цæй æндæр; мадард бæгънæгæй æнхъæлмæ кæсы, иннæтæ сæ 
дзаумæттæ кæд раласдзысты, уымæ. 
300 

— Джабраил, дæ галиу цæст дзы скъахай! Уыцы родтæздахæн 
дæхиуыл æрзад æви йæ Бибойы хæрæгæй æфстау райстай?!— 
йæ англисаг батинкæйы бос халгæ йæм фæкомкоммæ Æхсарбег. 
Йæ цæстытæ дзы атонын нал фæразы, афтæмæй батинкæйы бо- 
симæ архайы — æлхынцъ ын фæцис æви?— Уый дын цæй 
дæлиау æрзæбул? 
Æхсарбеджы диссагмæ йæм æз дæр куыннæ фæкастаин. 
Æллæх-æллæх! 
— Æнтæф у, æмæ,— йæхи растгæнæгау къæмдзæстыгæй ба- 
гуым-гуым кодта Джабраил. 
— Æнтæфы æфсон дын фæцис. Нæ, фæлæ Лизæйы фарсмæ 
дзæгъæл хуымæтæджы нæ равзæрстай дæ хай,— хъазы дзы 
Æхсарбег. 
Æз та ма æнхъæлдтон æмæ йæ мæнæй æддæмæ ничи бафип- 
пайдта. Ницы дзы ирвæзы Æхсарбегæй. 
Æнтæфæй дæр куыннæ у. Ноджы ма, æнæхайыр фæуинаг, 
абонсарæй йæ размæ Лизæйы уыцы фæтæн дывæр синтæ, 
рувæнæй цал къуырццы кæны, уал хатты мæстæй марæгау фез- 
мæлынц; æвзары рæбын, рувæн кæдæм нæ арæхсы, уым хæмпæл 
къухæй стонынмæ куы æргуыбыр кæны, уæд та бынтон бæллæх 
— фæдджи уæраджы быны къуырфæй фæуæлдæр вæййы æмæ 
хурцух урс-урсид буар разыны; уагæр ма уæлдæр цы хуызæн 
уыдзæн? Йæ цыппар рæнхъы сихоры размæ бæргæ барывтаид 
Джабраил, æрмæст æм Лизæйы разæй фæуыны хъару нæй. Мæ- 
гъа, цы йæ цæстытыл уайдзæн уыцы сины къуырфимæ æмæ 
уæраджы бьюимæ, фæлæ.йæм зулаивæи кæсы æмæ та уæд къабус- 
катæй æнæ акъуыр^æ кæм и. Барæй нæ -т- аджих вæййы. Æмæ 
йæ Али нæ уыны, кæй рæнхъ у, уый? Масты хай бавæййы Джаб- 
раил, æцæг ын бирæ нæ ахæссынц Алийы æлгъыстытæ æмæ 
æртхъирæнтæ: «Дæ фæллойбонтæй дын алы къабускайы 
хыгъдмæ дæр иу æппардзынæн, куыддæр ма дзы алыг кæнай, 
афтæ!» Се ’ппæт дæр æппарæд, мæлæты сойтæ дзы куы нæ мæрзы 
йæ (Ъæллойбонтæй. 
Йæ батинкæйы бос æппынфæстаг суагъта Æхсарбег. Джаб- 
раил гæпгæнæн былмæ сындæггай куыд фæраст, уый бафиппай- 
дта æмæ йæ фарсмæ уисойæнгæс пысырайы гуцъула æд уидаг 
срæмыгъта — йæ къух та йын куыд нæ судзы?— æмæ Джабра- 
илмæ чъьщдымырдыгæй бахъуызыд. 
— Цæвы дæ, Джабраил!— бæргæ ма йæм ныхъхъæр кодтон 
æз, фæлæ байрæджы: пысырайы гуцъула уыцы æмвæтæнæй 
Джабраилы счъилтыл сæмбæлди. 
— А-ай-дæ-дздзы-ай!— нырдиаг ласта бæгънæг лæппу æмæ 
дыккаг цæфы тæссæй размæ асхъиудта фæстæмæ 
фæкæсфæкæсгæнгæ. 
Ныццæвынæввонг та гуцъула дард фæхаста Æхсарбег æмæ 
счъилтыл бæргæ æруагъта ногæй, фæлæ йæ нæ баййæфта. 
301 . 

Фæтæхынц уæртæ дыууæйæ: Джабраил — разæй, мадард 
бæгънæгæй, Æхсарбег — йæ фæстæ, иу къах бæгъæмвад, иннæ 
батинкæйы, фæчеппфæчепгæнгæ. Донмæ йын амал нæй Джаб- 
раилæн — йæ фæндаг ын æрæхгæдта Æхсарбег. Иунæг ран ын 
баззад фервæзынæн — халагъуд, сылгоймæгтæ йæ кæд бахи- 
зиккой. Æмæ уыцырдæм сарæзта йæхи; фæстæмæ 
фæкæсфæкæсгæнгæ уæрæх санчъехтæй лæгæрды уæрджытæм 
кæрдæджы. Æмбисфæндагмæ куы бахæццæ, уæд æй ауыдта 
сылгоймæгтæй чидæр æмæ иууылдæр рабадтысты, диссагмæ. 
кæсæгау æм кæсынц, хъæлдзæджы хос сын фæцис æмæ кæл- 
кæлæй худынц. 
— Джабраил, дæ цæсгомы цъар дыл æрлæбыра — кæдæм 
цæуыс бæгънæгæй сылтыл ’рдæм?— райхъуыст Гуыбатæйы 
цъæхахст.— Аздæх фæстæмæ! 
Фæстæмæ здæхынтæ йæ куы уадзид, уæд бæргæ. Фæлæ 
уæддæр йе згъорд зына-нæзына фæсабырдæр æмæ та дыккаг хатт 
сæмбæлди гуцъула йе счъилтыл. 
— А-а-ай-дæ-дз-дзы-ай!— асхъиудта та размæ æмæ йæ нал 
æййафы Æхсарбег. 
Сылгоймæгты æхсæн куы нæ уа, уæд æндæр кæм фервæза, 
ахæм бынат нæй Дæлбылы парахат тъæпæнты. Æмæ сæм ком- 
коммæ йæхи сарæзта. 
— Æхсарбег, Хуыцау дæ æрцæва!— йæ уæраджы сæртæ хойы 
Гуыбатæ.— Ныууадз æй, кæд йæ хал нæ ахордтай! 
Джабраил сæм куы бахæстæг æмæ йæм æндæрырдæм фæзи- 
лыны зонд нæй, уый куы бамбæрстой сылгоймæгтæ, уæд цыма 
немыцаг бомбæйы къуыззитт сæ хъустыл ауад æмæ ныртæккæ 
сæ астæу ныннæрдзæн, уыйау раздæр куыддæриддæр хуыссы- 
дысты, афтæ дыууæ рæнхъæй фæдæлгоммæ сты, сæ цæстытæ 
дæр ма бацъынд кодтой суанг; æрмæст ма Гуыбатæ куыд бадти, 
афтæ бадгæ баззад, фырдиссагæй дыууæ къухæй куы уæраджы 
сæртæ хоста, куы-иу артæнтыл фæхæцыд, фынддæсаздзыд чызд- 
жы куы хъыдзы чындæуа, уыйау худæгæй бакъæцæл æмæ йæ бон 
Джабраилыл схъæр дæр æмæ Æхсарбегæн бауайдзæф дæр нал у. 
Хорз æмæ сылгоймæгтæй йæ сæрыл хæрдмæ ничиуал схæцыд, 
науæд дзы чи ныхыскъуыд фæцадаид, чи хъулон цæф — сæ 
астæуты асыххуытт ласта Джабраил. 
— Хуыцау дæ йæ уæззау рæхысæй æрцæва!— æппынфæстаг 
ма сфæрæзта Гуыбатæ æмæ Æхсарбегмæ тымбыл къухæй бадо- 
дой кодта: — Æндæр нæ цæмæй бабуц кæнай, уый дын нæй? 
Æхсарбег — уæздан гуырд — дæрддзæфгомау æрлæууыд æмæ 
йæхи рæстытæ кæны: 
— Уæдæ цæмæй бахъæлдзæг уыдаиккат? 
Джабраилы уæддæр нæ уырны — фервæзт æви нæма — æмæ 
фæстæмæ фæкæсфæкæсгæнгæ дæрдты æрзылди, найæны ’рдæм 
йæхи сарæзта... 
302 

Кæд æмæ кæд уыди уый — æртæ æмæ дыууиссæдз, цыппар 
• æмæ дыууиссæдз азы размæ. 
Тæккæ уыцы фæззæг ын хъуыддаг бакодтой: сидзæр у, 
æвæгæсæг,уадз æмæ йæ амонд рагацау ссара, кæд ыл фæтых- 
джын уаид. Фæсджеуæргуыбайы фыццаг митуарды уыди. 
Уастырджийы стыр бон куыддæр арвыстой, афтæ æвирхъауы 
уазал æрæлвæста. Сыхбæстæн сæ цæрæнбон бирæ — 
чындзхæссæг дæр æмæ кæрты фæкæсынмæ дæр зивæг ничи 
базыдта. 
Æхсарбег фæрæвдз æмæ къухылхæцæг фæлæууыд — æмгар 
æмæ сыхаг ма хуыздæр кæм хъæуынц уæвгæ та? Æгъдаумæ 
гæсгæ Джабраил йæ хъаймæты æфсымæры хæдзары 
æнхъæлмæгæсгйв бадти чындзы æрхастмæ. Æхсарбеджы мад 
Дзусатæм фæцыд уынаффæгæнæг: хъуамæ алцыдæр æгъда- 
уыл уа. Уазал уаты цас хъуамæ бафæрæзтаид Джабраил, 
мæ-гъа, фæлæ йæ уæдмæ йæ тæнтæ сæлвæстой. Мæлæты 
æрæгмæ хъуысы чындзхæсджыты хъæлæба. Зымæгон цыбыр 
æмбисбоныл бабадтысты гуыффæджын уæзласæн «форды». 
Æмбисфæндагыл исты æрцыдаид хæлддзаг машинæйыл æви 
фыдбылызы Заманхъул бафæстиат кодтой чындзхæсджыты 
— нал æмæ нал зынынц. 
Фæрæзта, фæрæзта Джабраил æнарт уазал хæдзары, стæй 
уæд уынгмæ рахызт. Æнæбаст хуыскъаг хъуг æддæмæ куынйæ 
рафта, афтæ кæрты дуары къæбæл æддæрдыгæй æртъыста æмæ 
сæхирдæм, мæстæймарæн фæздæг кæцæй калди, уырдæм араст. 
Цъаммар хъызтæй фервæзæн нæй: бæмбæджджыны фæсонты 
фæмидæг, æрчъитæм хъуызы æмæ зæвæттæ æлхысчъытæ 
кæны, хъусы кæрæттæда лæбуры. Бæмбæджджыны тæрттæ 
комытæфæй салф сæвæрдтой уайтагъд; лæбырд тæрхъус- 
дзармæй худы бын тæрных бырауæй зилæгау рæхойы налат 
уазал. 
Кауы сæрты аивæй бакаст сæ кæртмæ Джабраил: змæлæг 
дзы нæй, чи дзы хъуамæ змæла ахæм хъызты? Нæма зынынц 
чындзхонтæ, æрмæст хæдзары дуар рæстæггай фегом вæййы 
æмæ йæм дзæбæх разыны пецы дзыхæй цæхæр: хъарм, 
мæстæймарæн. Дуар фегом вæййы æмæ та йæ ахгæнынц: ру- 
дзынгæй кæлы фæтæген цырагъы фæлывд рухс. Фегом дуар 
æмæ та пецы цæхæр разынд кæйдæр æндæрджы чъылдыммæ. 
Хæрæг се ’ппæтæн дæр, кæд ын цæй тыххæй ацы фыдæбæттæ 
æвзаринаг сты. 
Айтæ-уыйтæ — нал, хъарм хæдзары фæмидæг Джабраил. 
Æ-гъæ-гъæ. Сыгъзæрин фестæд арт рауадзæг. Хуыцау мари- 
наг кæй у, уыдоны фырсыды бæсты фыртæвдæй амарæд. 
Чъиригæнæг æфсинтæй дарддæр ничи ис хæдзары: дыууæ- 
æртæйæ. Иннæтæ уаты хъæлæба самадтой фæндыры хъырру- 
мыррумæ: уырдыгæй куы чызджыты хъыллист, куы лæпцу- 
303 

ты «Дæ-дæ-дæй, чызгай!» райхъуысы. Кафынц, фыдæлтык- 
кон тулдзæй пъол хойынц чи салдаты уæззау цырыхъытæй, 
чи æлхæнæггаг англисаг батйнкæтæй. Махоркæйы æмæ бапъ- 
ерозы хъыхъхъаг фæздæг уаты дуары зыхъхъырæй хилы, 
фындзыхуынчъытæ хъыдзы кæны, уæддæр чъирийы хусæс- 
маг амарын йæ бон нæу. Цыппæрдигъон стъолыл нал цæуынц 
чъиритæ — утæппæт бæркад никуы федта йæ цардцæрæнбон 
Джабраил — æмæ æфсинтæ сарайы царæй кау æрисын ко- 
дтой, йæ рыгтæ æмæ хæлуарæджы тынтæ йын цъылинагæй 
асæрфтой, хæдзары пъолыл æй æрæвæрдтой æмæ йыл чъиритæ 
æртыгæйттæй-æртыгæйттæй кæрæдзийы сæрыл амайынц со- 
йаджы мæнг сæрстæй. 
Пецы дзыхмæ дзудздзæджы æрбадт Джабраил æмæ йæ 
бæмбæджджыны цæппæртæ суагъта, стæфсти, мæлæты хъарм 
дзы у. Чъиригæнæг æфсинтæ ныхасыл фесты æмæ йæ иудзæв- 
гар не ’рхъуыды кодтой, стæй йæм фыдбылызы Гуыбатæ 
фæкомкоммæ: 
— Джабраил, дæ цæсгомы цъар дыл æрлæбыра! Ус дын 
куы хæссæм, уæд зæронд устыты размæ куыд æрбауæндыдтæ? 
— Мæн ус ницæмæн хъæуы,— бахъуыр-хъуыр кодта Джаб- 
раил.— Æриут ма мын уæртæ уæлибæх. 
Фæлтæрæй-фæлтæрмæ баззадысты йæ ныхæстæ æмби- 
сондæн, абон дæр ма йæ дзы мæстæй марынц. 
Æнæхъинцъ æмæ æнæмастæй фæцард Масаимæ. Фæцард, 
зæгъгæ, колхозы быдырты æрвыстой фылдæр сæ цард — кæд 
ын цард схонæн ис, уæд — тухи æмæ фыдæбонæй, кæм рув- 
æнимæ, кæм сагойимæ, карст мæнæу фæлдахгæйæ æмæ хос 
ссивгæйæ, кæм къæдз белæй мусы мæнæу фæйлаугæйæ æмæ 
фермæйы фаджыс калгæйæ, кæм афæдзы фæллой бур голла- 
джы дзагæй машинæйы æвгæнгæйæ — кæдæм æй ластæуыд, 
мæ-гъа; æнæрайы колхозы та кæд нæ разындзæн афæдз-афæ- 
дзы дæргъы куыст. Цардысты, кæд ын цардыл банымайæн ис, 
уæд — æмæ сын Хуыцауы цæст уыцы фыдæбойнаг цард дæр 
нæ бауæрзта — йæхимæ фæхаста Масайы, æмæ зæронды бон- 
ты къæсæрыл Джабраил зыбыты иунæгæй аззад: кæм артхъуаг, 
кæм хæрдхъуагæй. Адæм хорз сты — сæфын æй нæ бауагъ- 
той: йæ куывдæй æмæ йæ хистæй никуы ничи раздæхта æнæ 
удыбæстæйы хайæ. 
Сагъæсы бафтыдта хъæубæсты: макæцæй йæм мацы хæццæ 
кæна? Куывд, чындзæхсæв, зиан — уыдонæн басусæггæнæн 
нæй: æгас хъæубæстыл куы нæ айхъуысой, уæд сæ хъæуæн 
йæ иу æмбис уæд та базондзæн кæм хонæджы, кæм 
хъæргæнæджы фæрцы, уый нæ, уæд та хъус-хъусæй. Фæлæ 
дæрдты хабар куы нæ уа, уæд та йæ цымæ куыд базоны? 
Майрæмæхсæв, сиахсдзыд, авдæнбæттæн, зæрдæвæрæн æгæр- 
мæгуыр сыхбæстæн се ’ппæтæн куы нæ вæййы зындгонд, уæд? 
304 

Хъæуы цыппар кæронæй кæмфæнды дæр уæд. Кæртæй æддæмæ 
нæ рафтдзæни боны фыццаг æмбис, никæмæй ницы фехъ- 
усдзæн, афтæмæй адæм æрбадынæввонг куы уой, уæд ын æнæ 
фæзынгæ нæй. Цины чи æрбамбæлы, уыдон ыл зæрдиагæй 
ныццин кæнынц; зианы кæнды та зианджын йæхæдæг баф- 
æдзæхсы: «Джабраил уæ ма ферох уæд». Чи — йæхи, чи та — 
йæ марды удыбæстæйæн. 
Кæм стонг, кæм æфсæстæй йын нозт дæр куыннæ тых кæна. 
Уынджы йыл къуымæлдзæфæй чи бамбæлы, уыдон æй хъазгæ 
æмхасæнты æнæафæрсгæ нæ фæвæййынц: 
— Кæм та дзы нынцъыхтай, Джабраил? 
— Дæлæ дæлейы. 
Науæд: 
— Уæлæ. уæлейы. 
— Уæртæ фалейы. 
Цыфæнды ракъах-бакъах æй кæн, аргæвд æй, акъæртт æй 
лас — йæ фысымыл комдзог никуы рацæудзæн. Æмæ канд 
цины кæнæ зианы хабæрттæй нæу — йæхи сыхы дæр æмæ 
иннæ уынгты дæр æй фæцæйцæугæ чи фена, уыдонæй йæ исчи 
йæ хæдзармæ æнæ фездахгæ нæ фæуыдзæн, иугæр йæ рæбыны 
исты куы зона, уæд: 
— Рауай, Джабраил, иу хъарм арахъ дзы ныкъкъах. 
Удыбæстæйæн... 
Уæд куыд хъуамæ ма сæмбæлдаид Аккойы чындзæхсæвы, 
æгас хъæубæстæ уырдыг куы слæууыдысты: стæ-ма, дыууадæс 
æмæ дыууиссæдз азы кæмæ фæбадт, уый уагæры цавæр уадис- 
саг уыдзæн? 
— Цæй æрæгмæ сæмбæлдтæ, Джабраил?— афарста йæ Ба- 
тыраз, нæ цурмйв уыцы уæзбынæй куы æрбахæццæ, уæд: цыма 
йæ алы къахдзæфæн дæр хуымгæнды хоры гага æппары æмæ 
хуыздæр цæмæй равзæра, уый тыххæй йыл зæвæтæй къах- 
фындзмæ йæ уæз уадзы, уыйау. 
— Картоф къахтон æмæ... 
Кæронмæ нæ ахæццæ йæ ныхас — цæмæ йæ дзура кæронмæ: 
æмбисыл дæр бæрæг^у — хъуыддаджы лæуд уыди æмæ йæ 
раздæр нæ равдæлд. Йæ рагон миниуæг: цалынмæ йæм сдзу- 
рай, уæдмæ йæ дзыхæй ныхас не схаудзæн. 
Фæзæронд Джабраил, фæзæронд. Айдагъ йæ къахайстæй 
дæр ма куы уаид, фæлæ йæ уæнгты æппæт æвæрдæй: уæхсчытæ 
бынмæ æрхаудтой, бæрзæй фæгуыбыр, цæсгом — æнцъылдтæ, 
уадулты хъис фæхалас. Æрмæст ма цæстытæ, йæ рагбонты куыд 
уыдысты, афтæ цъæх-цъæхидæй баззадысты хорфыцæны 
фæскъæвда арвæй цъæхдæр. Иу ранмæ куы фæкомкоммæ уа, 
уæд дзагъырдзастæй лæудзæн, уæлтъыфылтæн дзæвгар рæстæг 
фестъæлфæн нæй. Фындзыхъæл бынтондæр хæрдмæ фæцыди, 
йæ кæрон та бынмæ æрзæбул, мæстæй йæ фæмарынц: куыдз 
305 

былæй дæлæмæ куы кæса, уыйау. Чи йæм фæкомком^æ, 
уымæн æнæ сдызæрдыг нæй: æрдзæй рахæсса ахæм хъæл, 
уымæн уæвæн нæй — мидæгæй дзы æнæмæнг къæлæт æвæрд 
ис — æндон телæй кæнæ æхсæр уисæй æмæ йыл уый æддæмæ 
хæцы. Фыдæбоны хос ын арæх фæвæййы. Адæм куы 
фæхъалдæр сты æмæ кæрæдзи фæзмгæйæ амæй-ай аивдæр ав- 
джын дзаума æвæрын куы байдыдтой фынгыл, уæд Джабраил 
райдианты цалдæр хатты тынг батыхсти. Уыцы æнæхайыры 
дæргъæлвæст нарæг агуывзæтæй йæ разы æрæййæфта, уæд ын 
фыдæбоны хос разындаид — фындз æй хъыгдардта æмæ нозтæй 
йæ хъуырмæ цас нæ цыд, уыйас дзы роцъойыл æмæ риуыл 
калди. Иу хатт. Иннæ хатт. Æртыккаг хатт. Æмæ уæд бавдæлд 
æмæ йæ агуывзæ йæ дзыппы хæссын байдыдта — фæтæнком 
цыбыр цайцымæн. Райдианты йыл адæм худæгæй сæхи хас- 
той: 
— Гъей, Джабраил, хæдзармæ исты фыдæх дарыс æви иыл 
цайцымæнгай арт кæдæм сæндзæрстай? 
— Мæ фындз мæ хъыгдары æмæ...— къæмдзæстыгхуызæй 
рæстытæ кодта йæхи. 
Гæды зæгъын тæригъæд уыдзæн: дзагæй йæ никуы нуæзта 
— æмбисæй. А, æвæдза йын- æй уырдыгстæг рæдыдæй кæнæ 
ахъазыны охыл дзагæй рауагъта, уæд та йын æмбис иу га- 
джидауæн, æмбис иннæмæн банызтаид. 
Йæхи цæс^гæй йæ чи нæма федта, уыдон ын фехъуыстой йæ 
агуывзæйы кой æмæ уайтагъд диссаг дæр æмæ худæг дæр ни- 
кæмæуал касти. 
— Уæллæй, Джабраил, дæуæй фыдæхдæр адæймаг никæй 
зонын æз,— хъазы Батыраз.— Иугæр сасиры тъупп-тъупп 
искуы ссæуæд, æндæр æй хъæуы кæцыфæнды кæронæй дæр 
айхъусыс, афтæмæй дæхимæ чындзæхсæвы кой нæй. 
Æртындæсаздзыд лæппуйау ныкъкъæмдзæстыг, цыдæртæ 
багуым-гуым кодта хинымæр. 
— Ды Хуыммæллæгмæ дзæгъæлы нæ фæцалх дæ,— йæ 
хъазæн ныхас нæ уадзы Батыраз. 
Сырххъулон афæлдæхт Джабраилы цæсгом — æцæгдæр дзы 
ахæм исты ис, æвæццæгæн: иуварс азылд æмæ бартхъирæн 
кодта: 
— Уый дæм бæрæг уыдзæн бæргæ... 
— Ничи йæм кæсы!— ныддис Батырадз.— Æртхъирæнтæ 
дæр ма мæнмæ хъæуы. Уæллæй, дæ фыдбылыз мын куы нæ 
уыдаид, уæд ма мæ кæд исты рауадаид, уæддæр мæ ахуырæй 
фæхауын кодтай. 
Дыууæ азы йеддæмæ нæ фæбадт Джабраил фыццаг къла- 
сы, фæндгæ та ма йæ ноджыдæр иу аз кодта. Иæ зæрды йæ 
ахуыргæнджыты æххуысæй дыккаг къласы баххæст кæнын 
бæргæ уыди, фæлæ мæгуырæн та йæ фæндтæ кæд бафтыдысты 
306 

йæ къухы? Æртыккаг уалдзæг æй бæргæ æрæййæфта дыккаг 
къласы, æрмæст дзы кæронмæ нал ахæццæ. 
Раст æй уым баййæфта Батырадз дæр. Йæ мад сæхи 
Зæликæйæн — ахуыргæнæгæн — балæгъстæ кодта: «Дæ 
хорзæхæй, пецы фарсмæ йæ сбадын кæн, науæд фарон афæдз- 
афæдзы дæргъы не стæфсти». Тæккæ фыццаг бон се ’ппæты 
разæй æрхæццæ скъоламæ Батыраз. Сæ кълас кæцы у, уый 
куы базыдтой, уæд иннæтæ иууылдæр фæстаг бандæттæм 
ныххæррæтт ластой — æдылытæ, зымæг та кæй ралæудзæн, 
уый сæ байрох,— Батыраз та, пецы фарсмæ хæстæгдæр цы 
партæ уыд, ууыл йæхи ныццавта, Зæликæйы æххуыс дæр æй 
нал бахъуыд. Зымæджы дæргъы йе ’мбæлттæй алчи йе ’нгу- 
ылдзтæ комытæфæй тæфсын кодта, Батыразæн та-иу йæ 
бæмбæджджыны тæрттæ уæгъдгæнгæ æрцыдысты. 
Уæдмæ хур æввахсæй-æввахсдæрты зилын байдыдта, бон- 
æмбисмæ тæдзынджытæ фæхъæлдзæгдæр вæййынц, кæд 
æхсæвы хъызт нæма лæмæгъдæр кæны, уæддæр: донабузæн 
ралæууыд. Хуры хъарм тынтæ рудзынгæй куы бакастысты 
æмæ кæройнаг рæнхъы партæтыл хъазын куы байдыдтой, уæд 
Джабраилæн чиныгмæ кæсгæ-кæсын йæ цæстытæ æрцъынд 
сты. Ахуыргæнæг сын Бирæгъ æмæ Рувасы аргъау кæсы, куы 
иуы, куы иннæйы афæрсы ахуырдзаутæй, йæ дзуапмæ йын 
байхъусы æмæ та дарддæр кæсы. Сфæлмæцыд уыцы аргъауæй 
Джабраил: фарон дæр æй фехъуыста, æндæраз дæр. Цæстыты 
уæлтъыфылтæ æруæззау сты, схæцын сыл нал фæразы. Йæ 
размæ Лубæйы морæ хъæдабæ уæлгуыры фæсонтæ арвы тыгъ- 
дад фестадысты; йæ цæнгтæ фæйнæрдæм фæхаста Джабраил, 
батылдта сæ хъæрццыгъайау æмæ — мæнæ диссаг! — зæххæй 
фæхицæн, арвы хъæбысмæ фæтæхы. Тынгдæр сæ батылдта æмæ 
уæлдæр стахти, къаддæр — æмæ фæдæлдæр. Тынгдæр æмæ та 
фæуæлдæр; раст цыма сусæны æмбисбон Хуымæллæджыдоны 
ленк кæны, уыйау тæхы: скъолайы сæрты, Залийы цæхæра- 
доны сæрты — йæ тæккæ дидинæг æфтаугæ у, урс æмæ сырх- 
бын пиллон калынц бæлæстæ; дыргъафон куы уаид, уæд 
хæдзармæ хæстæг джиранка фæткъуыйы цъуппыл бæргæ аба- 
дид, уынгæ дæр æй ничи фæкæнид, афтæмæй; раздæр йæ 
мондæгтæ суадзид, стæй уæд ставддæртæй æмæ сырхвæрстæй 
роны дзаг æртонид — æхсызгон сатæг хъыдзы йын кæниккой 
йæ гуыбыныцъар; о, фæлæ ма цымæ роны дзагимæ стæхын 
сфæразид? Цæй, иугæр рон байдзаджы онг бинонтæй кæнæ 
сыхæгтæй мачи фæфæдис уæд, æндæр кауы хуынкъыл дæр 
исты амал уаид; цæй, фæсмойнаг нæу, афон кæй не ’рæййæфта, 
уый — иугæр тæхын базыдта, уæд дыргъафон дæр та стæхдзæн: 
ленк кæнынæй уæлдай нæу — искуы ленк кæнын сахуыр 
уыдзæн, уый не ’нхъæлдта, ныр фарон сæрд куыд базыдта, 
уый æмбаргæ дæр нæ бакодта: диссагæй æмæ зынæй дзы ницы 
307 

ис, æрмæрт астæумæ донæй куы фæфалдæр уай, уæд къухтæ 
æмæ к*ьæ,ктæй рæвдз архай, æндæр дын фæдæлдонæй тас нал 
у; тæхыц дæр афтæ у, æндæр цы, стæй ноджы æнцондæр — 
ленк кæнынæй адæймаг афæллайы, тæхын та йæм нымады 
дæр нæу, æнæмæтæй тйлы йæ цæнгтæ; фæсте аззад Залийы 
цæхæрадон: бригады дуармæ цъæх нæууыл лæппутæ къори 
къуырынæй хъазынц, сæ иу æм фæкомкоммæ æмæ ныддис- 
саг: «Уæлæ-ма! Уæлæ-ма: Джабраил æрбатæхы!» Сæ хъазт фæ- 
уагътой æмæ йæм хæлиудзыхæй хæрдмæ кæсынц. А фаллаг 
фарсы лæппуты уагтæ хорз зоны Джабраил, рагацау цалдæр 
тыхджын схуысты фæкодта цæнгтæй æмæ афоныл фæуæлиау: 
сæ къорикъуырæн лæдзджытæ йыл хæрдмæ суагътой: зыв- 
вытт, зыввытт. Куыннæ стæй! Кæд тæхгæ халоны акъуырдзынæ 
лæдзæгæй, уæд Джабраилы дæр. Араллогæнгæ фæстиау азза- 
дысты хъуахъдзыхæй. Дæлæ Фидараты куырой, йæ фыдты 
æмыр хъырру-мырру хъуысы, донмарæны фале рæгъау 
ривæдмæ æрбамбырд; хъомгæс Тимуска хъæр кæны Джабра- 
илмæ, иæ золочъийæ йын амоны: «Фалæты атæх, Джабраил, 
фалдæрты, науæд мæ хъом куы фæтæрсой, уæд ныххæлиу 
уыдзысты æмæ сæ райсоммæ дæр нал æрæмбырд кæндзынæн. 
Фалæты,. фалæты!» Фæтæригъæд. ын кодта Джабраил, азылд. 
фалæтьк Сæхимæ раздæха æви Хуымæллæгмæ, йæ мадыр- 
вадæлтæм фæтæха? Хæрзаг диссаг сæм фæкæсдзæн, кæрты дуар 
бахойыны бæсты сæм уæле дæлæмæ куы æрхъæр кæна, уæд. 
«Хъырру-мырру»,— æнæрынцойæ кæрæдзийы хойынц куы- 
ройы фыдтæ. 
— Хъырру-мырру,— сфæзмыдта сæ Джабраил. 
— Æрхæццæ стæм, райх;ъал у, Хъырру,— фаллаг рæнхъæй 
йæм йæхи æрбаивæзта æмæ йын йæ рæмбыныкъæдзы тæккæ 
риссагдæр булавкæйæ фæрæхуыста Додтан. 
Джабраил фæсонт, уыциу тæррæттæй партæйыл февзæрд, 
скъоладзауты сæрты иу рæнхъæй иннæмæ гæпгæнгæ Батыра- 
зы партæйыл алæууыд — уый йыл сæвæрдта Хъырру 
мæстæймарæн ном,— къах дард фæхаста æмæ хъæбæр æрчъийæ 
лæппуйы уæлхъус тыхбонæй ныддаудта, Батыразы сæры 
цæлхъ пецы къулыл ссыд æмæ лæппу уадзыгæй партæйыл 
æрфæлдæхт. Бæстæ хъыллист æмæ цъæхахст ссис, Зæликæ 
дæр фырдиссагæй хъуахъдзыхæй аззад. Джабраил та къласы 
дуар йæ сæрыл рахаста æмæ уæдæй фæстæмæ йæ къах скъолайы 
кæрты нал æрлæууыд. 
— Уæд ма æртхъйрæнтæ дæр мæнмæ хъæуы,— йæ рагон 
. маст йæ зæрдыл æрлæууыд Батыразæн.— Уæд мын цы нæ 
фæдæ, уый мын дæ зæрды ныр ис? 
Дзуапп ын нæ радта Джабраил: уæддæр ницы бамбардзæн 
ацы хуырым. Цал æмæ цал — дæс æмæ дыууиссæдз азы размæ 
схауд йæ дзыхæй мæстæймарæн ном Хъырру, æмæ абон дæр 
308 

адæмæй нæма байрох, фæлтæрæй-фæлтæрмæ йæ хæссынц. 
Цыма йæхиуыл хуыздæр ном сбадт — Бæхмой. Æрмæст æм 
у^лцы номæй ничиуал дзуры — рох фæцадаид æви йæм уæндгæ 
нæ кæнынц? 
Бæгуырдæр æм уыдзæн бæрæг. Чи дзы бæхы мой у, чи сæгъы 
мой, чй роды мой. Цыма сæдоæлын нæ хъæудзæн, уыйау. Æмæ 
дзы уæд кæмæн сыджыткъахæны дзæгъæлдзу род, кæмæн 
хъæугæроны æнæхицау хæрæг, кæмæн бæгъæмдымæг сæгъ 
рауайдзæн йæ размæ уасгæ. Гъе уæууæй, уæууæй! Уый æмæ 
дын Джабраил йæхæдæг. Къæмдзæстыггаг æмæ фидиссаг дæр 
нйцæмæй у. Маса рауайдзæн йæ размæ цингæнгæ, уæлæуыл 
ын чи нæ уыд, фæлæ йæм ныгæнгæйæ кæмæйдæр удыбæстæйæн 
чи æрхауд, уыцы тыбартыбургæнгæ аив къабайы, цыллæ цъын- 
даты, удæнцой ныллæгзæвæт туфлиты, зæлдаг сæрбæттæны, 
ногнадæй, ногфаст æмæ аив быд дзыккуимæ. 
Хуынд адæмæй чындзхæссæг загъд кæмæн уыди, уыдон 
иугай-дыгай кæртмæ цæуынц нæ рæзты, мах та æртæйæ лæугæ 
баззадыстæм тæккæ æгасцуай зæгъæны. Джабраил ныхасæм- 
бал нæу рагæй дæр, цалынмæ йæм сдзурай, уæдмæ йæ дзыхæй 
ницы схаудзæн. Æрмæст маст кæмæй зоны, мæнæ Батыразы 
хуызæн, уыдонæй исчи куы фæзыны, уæд ыл дардмæ бахъуыр- 
хъуыр кæны, бустæхуызæй иæ былтæ иннæрдæм акъуыры, 
цыма йын йæ фыдгултæн сæ .уынд дæр тых кæны, уыйау. 
Дæлæ йæ лæдзæгимæ рæвдзгомау суайы Мысе. Йæ къа- 
хайстмæ гæсгæ, марадз, искæй бауырнæд — цыппарыссæдзæй 
йыл фæуæлæмæ. Уæддæр зивæг нæ зоны — æрмæст ын йæ дуар 
бахостæуæд —. цинмæ дæр æмæ зианмæ дæр. Æниу, зивæг цы 
хонын, зивæг? Хæдзары куыстмæ зæгъай, цæхæрадоны змæлдмæ 
йæ цоты æмæ уыдоны цоты йæ разæй нæ ауадздзæн. Хæдæлвæст, 
тæнтъихæг, морæбын къæбæлдзыг бухайраг худы, æфсæддон 
тæбын хæдон галифейы æддæты уагъд, астæу афицеры фæтæн 
ронæй æлвæст, цырыхъытæ цæхæр калынц, схъæлрихи. Никæй 
хъыджы цæуы, афтæмæй йæ нæуарзæгау кæнынц бирæтæ. 
Цæмæн куы зæгъай, уæд сæудæджермæ æмхиц кæй у, уый 
тыххæй. Иæ бафæзмыны бæсты. Сæудæджер, зæгъгæ, йæ ба- 
зайрæгтæ иууылдæр йæхи уды фыдæбон сты: æрыскъæф, ба- 
дырджан, нуры, цъылын. Æгайтма амæлттæ кæны æмæ йæ каст 
паддзахадмæ дæр нæу æмæ йæхи цотмæ дæр. 
— Дæлæ ма Мысемæ кæсут, йæ лæдзæджы сæрты 
гæппытæгæнгæ куыд уайы,— йæ рæвдз къахайстыл ын ныд- 
дис кодта Батыраз.— Æз та æнхъæлдтон, æмæ ахæм рæттæм 
уæвгæ дæр нал цæуы. 
— Ды Уæрæсейы къуымты зилыс æмæ йæ кæцæй хъуамæ 
зонай, æз та йæ алы хабары дæр сæмбæлгæ уынын. 
Уайдзæфау фæкаст мæ ныхас Батыразмæ æмæ ницуал сдзыр- 
дта. Уыйхыгъд Джабраил бахъуыр-хъуыр кодта: 
— Лæххор у уый, лæххор! 
309 

— Уæууа, Джабраил, исчидæр ма зæронд лæгæй афтæтæ 
дзуры. 
— Зонын æй æз, зонын! 
Бæгуыдæр æй зоны. Сæ цæхæрадæттæ кæрæдзимæ хæстæг 
сты Мысеимæ. Куадзæны дыккаг бон сæумæйæ — цъиутæ дæр 
сæ ахстæтты нæма базмæлдысты, афтæ раджы сыстади Джаб- 
раил. Быдырмæ ацæуыны размæ йæ зæрды уыд, нартхор са- 
дзинаг ма йын цы аззади, уый фæбынæй кæнын. Къусы дзаг 
удæст нартхоримæ æмæ белимæ цæхæрадонмæ рахызт. 
Æнхъæлдта, æгас хъæуы дæр йæхицæй раздæр ничи рабадт. 
Куыннæ стæй! Ацы Мысе та йæ разæй фæци. Мæлдзыг у æмæ 
мæлдзыг, фæллад дæр куыннæ зоны уымæй уæлдай? Раджы 
рабадаг, дам, æвæсмон. Фæлæуу-ма, фæлæуу, цы кусы уый? 
Йæ пысунæ æндæр ранмæ ивынвæнд ма скæнæд бонивайæн- 
ты? Чъылдымы дуарæй куыд рахызт, афтæ йæм джихæй баз- 
зад Джабраил. 
Лæдзæгыл фидаргонд алюмин цолпыимæ æмæ фа- 
джысхæссæн къæртаимæ пысунæмæ бацыд Мысе. Исдуг дзы 
афæстиат æмæ фæстæмæ дзаг къæртаимæ рахызти, къулмæ 
хæстæг йæ лыстæг хуымтæ кæм сты, уыцырдæм араст. Джаб- 
раилмæ зыныц белгомы бæрц сыджыты цъупгæндтæ: 
æвæццæгæн, изæрæй скъахта дзыхъытæ цыдæр садзынæн. 
Бæгуыдæр. Дзыхъыты рæнхъыл фæцæуы Мысе, алкæм дæр 
дзы цолпыйы дзаг æркалдта къæртайæ. Ногæй та пысунæйы 
фæмидæг æд къæрта æмæ та йæ дзагæй рахаста, дзыхъытыл 
та цолпыйыдзаг калгæ æрзылди. Æнæрцæугæ диссагмæ 
джихæй баззад Джабраил, йæ кусинаг дæр дзы байрох, мыг- 
гаджы къус йæ дæларм, бел йæ къухы, афтæмæй сагъдауæй 
лæууы. 
Аст къæртайы куы равдæлон кодта Мысе, уæд кæртмæ ба- 
цыд æмæ кæхцы дзаг бадырджаны æвзартимæ фездæхт уай- 
тагъд, дзыхъытыл та ногæй æрзылд алкæм дæр фæйнæ æвза- 
ры æппаргæ. Стæй уæд садзынмæ бавнæлдта. Алы дзыхъы цур 
дæр дзудздзæджы æрбады, иу къухæй æвзарыл хæцы, иннæмæй 
йыл сыджыт бæстон æрбамбæрзы алырдыгæй, фæстагмæ та 
дыууæ къухæй æфсæрæгау æркæны сыджыт. Фыццаг рæнхъ 
куы фæцис сагъд, уæд æмраст слæууыд æмæ йæ фыдæбоныл 
йæ цæст куыд ахаста, афтæ Джабраилмæ фæкомкоммæ. Хор- 
зау нал фæци: нырма ныр рахызтаид чъылдымы дуарæй æви 
рагæй сагъдауæй лæууы? Федта йæ, цы кусæг уыди, уый тæккæ 
райдианæй æви нæ? Хъуамæ ма федтаид; сахаты æрдæджы 
размæ куы хаста къæртайы дзаггай, уæд уый бæрц рæстæг 
лæууа рахизæны? Æмæ йæ кæд нæ федта, уæд æм уæдæ афтæ 
цымыдисæй цæмæн кæса? 
Йæ гуырысхотæн ын кæрон сæвæрдта Джабраил: 
— Гъе, лæххор, лæххор! 
310 

— Дæ дзыхыл хæц, фаджыс!— фæтъæлланг ласта Мысе.— 
Исты сæ мæхæдæг хæрдзьщæн? Уæйæн сæ садзын, æдылы 
къоппа!— йæхи рæстытæ кæнынмæ февнæлдта зæронд. . 
Худинаг æмæ аллайаг, хабар куы айхъуыса, уæд. 
Фæлæ йæм Джабраил кæсгæ дæр нал фæкодта, цæхæрадо- 
ны астæумæ ацыд æмæ йæ кусинагыл æрлæууыд. 
Уæнгæл ын фестад уæдæй ардæм Мысе. Æмæ йын куыннæ 
феста, кæд æмæ йæхи æмбарынхъом куы фæци, уæдæй 
фæстæмæ йын бадырджан тæккæ адджындæр хойраг уыди. 
Мысейы куыстмæ куы бакаст, уæд бадырджан йæ дзыхмæ 
никæйуал хæдзары систа, йæхæдæг дæр æй никуал балхæдта. 
Азæй-азмæ фенхъæлмæ кæсы, йæхи цæхæрадоны кæд сцæттæ 
уыдзæн, уымæ. Æмæ уый кæд æмæ кæд вæййы, адæм дзы 
уæдмæ зæрдæцъæх дæр ма фæвæййынц, алчи дзы йæ уæлдай 
ныууадзы. Æмæ цы гæнæн ис? Йæхи цæхæрадонæй уæлдай 
ма кæд колхозы бадырджаны хуыммæ искуы бафты æмæ 
хъалагъуртæ сæ зæрдæйы хорзыл кæд разынынц, уæд йæ 
хъуыддаг ацыд. 
— Уæ хорзæхæй, ардæм уынджы лæууынмæ æрбацыдыс- 
тут æви чындзæхсæвмæ?— нæ цуры бустæгæнгæ æрбалæууыд 
хæдзары хицау. 
— Мæнæ ма кæдæй уæдæй Джабраилы федтон æмæ мæ йæ 
разæй мæ къах нал хæссы. Батыразимæ сæ лæппуйы бонтæ 
æрымысыдысты æмæ сæм æз дæр хъусын. 
— Рахизут, рахизут мидæмæ, адæм æрбадтысты æмæ худи- 
наг у: куы бацæуат, уæд та ногæй сæнкъуысдзысты ды дæлдæр 
сбад, ды та уæлдæр сбадгæнгæ. 
— Цæуæм, уæдæ, Джабраил, кæд каст махмæ у, уæд, æмæ 
фæрсæй-фæрстæм рабадæм,— рахæцыдтæн ын йæ цонгыл. 
Фæлæ йæхи атыдта: 
— Нæй мын,- нæй, чындзæхсæвы бадæн. 
— Ау, уый та куыд? ’ 
— Сау дарын, сау: мæ мадыфсымæры ус амарди,— æмæ йæ 
æнæдаст уадул æвдисæн хæссæгау армытъæпæнæй сдаудта. 
Уайтагъд дæр æй бамбарын æмбæлди бæргæ, фæлæ йæ ма- 
радз æмæ равзар, сау дары æви зивæджы фыдæй хъуынджын 
у; мæлæты арæх æй куы нæ фендзынæ дастæй. 
Адæмы æхца æмæ мулчы сагъæсæй стырдæр сагъæс куы нал 
ис, зæнæджы, æфсымæры æмæ ныййарæджы судзаггаг зианыл 
дæр куы ничиуал дары сау, уæд Джабраил та кæйонг ахæццæ — 
мады æфсымæры ус. Уæвгæ хуыздæр кæуыл бадара сау дæр, 
кæд æмæ йæ дæргъвæтин сидзæрдуджы æрмæст уымæй федта’ 
рæвдыд. Йæ бирæ хæрзтæ. йын цæмæй бафида, ахæмæй никуы 
ницы разынд йæ къухы. Сæ иуæн йæ къух цы амыдта, уымæй 
уæлæуыл бацархайдта удыбæстæйыл, иннæмæн йæ мæгуыры 
бон цы у, уымæй æлхæцы йæхицæн фæндаг дзæнæты бæстæм. 
311 

Æмæ, дам, æдылы. Ай йæ дзæгъæлы, бынтон дзæгъæлы 
куы батыдтой хъæубæстæ цардцæрæнбоны æдылыйæ. 
ФЫДОХЫ ТЬЫССÆНТÆ 
Хид аласыны бæрц ацы аз йеддæмæ кæд у, уæдæй нырмæ 
никуал раивылд Хуымæллæджыдон. Мит куыд сыстади 
мартъийы, афтæ уæларвæй æртæх нал æрхауд. Адæм сæ 
цæхæрадæттæ раджы бакодтой, байтыдтой æмæ ныссагътой; 
кæмæн равзæрдысты йæ хуымтæ, кæмæн — нæма, уæддæр 
къæвда нæй æмæ нæй. Æртхутæг фæныкæй лæууы зæхх. Йæ 
мæгуыр фæстаг миты уымæлтæ йын фæхаста налат скæсæйнаг 
— Ногъайы быдыртаей лæбурæг дымгæ; кæмдæр уæларвы, 
æвæццæгæн, нымайæн æвæрд ис, æмæ алы бон дæр уыцы иу 
рæстæг — дыккæгæм æмбисыл — хур арвы астæумæ куы 
схæццæ вæййы, уæд зæрдæмæгуыргæнæн къуыззитт райдайы 
æмæ йын изæрмилтæм банцайæн нал ис; рыг, хъæллæгъы 
фæлхæрдтæ, фароны сыфтæр, гæххæтты гæбæзтæ æнæхъуа- 
джы æмæ æнæпайдайæ хæссынæй фæллайгæ дæр нæ кæны. 
Сыфтæры мæйы фæстаг бон, æнхъæл дæр куы ничиуал уыд 
къæвдайæн, стæй ма искуы рауардзæн, уый дæр куы никæйуал 
уырныдта, æмæ адæмы цæстытыл стонг аз уайын куы рай- 
дыдта, уæд фæссихæртты Сау денджызæй лæгæрдын байды- 
дтой сау мигътæ. Арвы æмбисмæ куы схæццæ сты, уæд ногъай- 
аг фæлæмæгъ, фæсабыр æмæ æппынфæстаг бынтон банцад. 
Бæстæ иуцасдæр æдзæмæй, йæхимæ хъусгæ фæлæууыд, стæй 
хуры зынг цæст æмвæтæн мылазон куыддæр фæкъахыр код- 
та, афтæ сыстад зилгæдымгæ. Бæлæсты къæс-къæс ссыд, сæ 
ногдзыд сыфтæрæй сын æнауæрдон æррæдывдтытæ ласта; ро- 
дты удаист тæригъæддаг уасын æмæ авджы дзыгъал-мыгъул, 
гом рудзгуыты æмæ дуæртты гуыппытæ æмæ сылгоймæгты 
удаист хъæрахст сиу сты. Марадз æмæ йæ равзар, кæцырдæм 
æмæ кæцæй дымы: рыг æмæ змислуарæнæй цæсгом хойы, 
цæстæй ракæсын нæ уадзы. 
Зæхх кæмæй бафсæда, ахæм къæвда ма искуы рацæудзæн, 
уый æнхъæл ничиуал уыд, афтæмæй дзы уайтагъд дон ахъ- 
арын нал фæрæзта; хуымгæнæнтæй фæстæмæ уыцы æнамонд 
ногъайаг дымгæйæ, рагсæрды хуры дудагдæппал тынтæй 
ныкъкъæйдур æмæ аскъуыдтæ, йæ зыхъхъыртæ куы айдзаг 
сты, уæд бынмæ нал хъардта дон, фæлæ.чысылдæр дзыхъгонд 
кæм уыди, уым култæй аззад æмæ куыд фылдæр уарыд, афтæ 
дардæй-дарддæр æнхъæвзтой фæйнæрдæм æмæ æппынфæстаг 
зæхх иууылдæр доны бын фæцис, уæларвæй та йыл калдта 
æмæ калдта æмгуылф сахатæ. 
Суанг æмбисæхсæвмæ фæуарыд, стæй уæд иуафон уæззау 
цæлхъытæ райдыдта арв; куы-иу фæсабырдæр, куы фæтых- 
джындæр къæвда. 
312 

Райсомæй хур цымыдисæй ныккаст зноны æмæ дысоны 
диссæгтæм. Хурæй раздæр та сæ федтой колхозы хъугдуццжытæ. 
Сæударæй чи рараст хæдзарæй, уыдоны фермæмæ цæуын 
бахъуыд æндæр фæндагыл — хъæуы сæрмæ ног хидыл. 
Хабар уайтагъд хъæубæстыл айхъуыст æмæ, фаллаг фар- 
сы хъуыддаг кæй нæ уыдис, уыдон дæр диссаг фенынмæ нæ 
базивæг кодтой сабийæ зæронды онг. 
Иннæтау æз дæр бацымыдис дæн. Дысоны фыдивылд дон 
хъæуастæуы зæронд-хиды бетон æнцой рахиз былырдыгæй 
бахордта æмæ хидыхъусæй дыууæ метры уыдаид æви фылдæр 
ныккалд, ахизæн дзы нал уыд. 
Кæддæр, дыууиссæдз, фондз æмæ дыууиссæдз азы размæ нæм 
стыр хъæбатыр кастысты, Хуымæллæджы ивылд донæн йæ иу 
былæй иннæмæ чи баленк кодтаид, уыдон: æгас хъæуы нымадæй 
цалдæр йеддæмæ нæ уыдысты æмæ сæ номæй-номмæ зыдтам. 
Бæтæгаты бынмæ бæхнайæны бæрзонд былæй сæрбынмæ куы 
фæмидæг уай абухгæ доны, уæд цалынмæ уылæнтимæ хъæбысæй 
хæцгæ иннæ былмæ ленк кæнай, уæдмæ дæ Дзарасаты фисыны 
онг фæхæсдзæн. Уæд ма Зилгæйæн йæ бæстастæуты цыди пад- 
дзахы фæндаг æмæ рæвдз лæууыдысты доны сæрты иунæг хидмæ; 
каубыд ауазæнтæ ногæй-ногмæ ивтой æмæ иу ивылдæй иннæйы 
онг æххæссыдысты. Хид йæхæдæг дæр хъæдбын, уæрдонæн 
арæзт, стæй хæсты заманæй Фæстæмæ машинæтæ куы сарæх 
сты, уæд афæдз цалдæр хатты æмпъузинаг ссис. Уалынмæ хъæуы 
бынты куы сæмраст падцзахы стыр фæндаг, уæд хъæуастæуы 
хид бынтон æдзæллагмæ цæуын байдыдта, цалынмæ йæ рухс 
дзæнæты фæбадæг хъæуыхицау Беруаты Ибырхин бетонæй не 
скодта, уæдмæ. Æмæ уал азы лæууыд æмæ лæууыд, хиды 
сагъæстæй сæнæмæт сты адæм. Ноджы ма Хуымæллæджыдон 
йæхæдæг дæр тæнæгæй-тæнæгдæрмæ цæуы уæдæй нырмæ: иуæй 
Цæлыччы парахат быдыртыл не ’ххæссы Зилгæйы сæрæй За- 
манхъулы рабынмæ, иннæмæй та гуырæны мæсчъыдæттæ куы- 
нæгмæ цæуынц. Гæдыйæ тынгдæр ницы тæрсы донæй хæдзары 
фосæй дæр æмæ хъæддаг сырдæй дæр; кæддæр сахъ лæппуты 
йеддæмæ йæ ныфс кæм ничи хаста баленк кæнынмæ, уым ныр 
гæдыйы лæппынæн йæ зæвæт не схуылыдз уыдзæн, афтæмæй 
ДУР-ДУР бахиздзæн фаллаг фарсмæ. 
Фæскъæвда æгæр ивылд æмæ змæст уыди дон, фæлæ дыккаг 
бон стыр фæссихæртты рацыдтæн мæхи найынмæ. Кæддæры 
бæхнайæн фадхъултæм йеддæмæ нал у, ауал азы змисы æмæ 
ламийы бын фæцис; уыйхыгъд иу-æртиссæдз сардзины бæрц 
дæлдæр, Мырзайы чъылдыммæ дзæбæх мал ис, адæймаг дзы 
аныгъуылдзæн, уæлдайдæр та фæсивылд. Мал дзæбæх бæргæ у, 
æрмæст дон дæр æмæ йæ былтæ дæр æмызмæлд кæнынц æгас 
хъæуы сабитæй, мæ кары та се ’хсæнмæ бахизын аив нæу. Чы- 
сыл дæлдæр, ронбастмæ кæнæ уыдзæн, кæнæ нæ, ахæм ранмæ 
ацыдтæн. 
313 

Мæ уæллæгтæ феппæрстон æмæ донмæ бахизыны размæ 
уымæлбын хъарм змисыл мæхи æруагътон дæлгоммæ. Хъус- 
ты арауы сабиты æнæнцой хъыллист, бæрзонд былæй чи 
сæрбынмæ, чи æмрастæй гæпп кæны малмæ, кæрæдзийыл 
змæст дон калынц, ахсынты æмæ тъыссынты — кæй бæрзæй 
фидардæр у — хъазынц, ленк кæнынц, ныгъуылынц, иу уысм 
æнцой нæ зонынц — сатæгсау, хурсыгъд; кæм найынц, уым 
дон фыцæгау кæны. 
Хуры судзгæ тынтæй цæстытæ срыстысты æмæ сæ 
æрæхгæдтон, иуцасдæр ма мæм хъуысыд доны тъыллуппытæ, 
хъæрахст; куыд афынæй дæн, уый нæ бамбæрстон. 
Фехъал дæн кæйдæр цъæхснаг хъæлæсмæ. 
— Годо-годо-годо!.. 
Мæ цæстытæй нæма ракастæн, афтæ йæ базыдтон: Мырза. 
Рабадтæн, найæгæмбал мын фæцис. Мырза гæпгæнæны 
бæрзонд былыл тæккæ къардиумæ сындæггай фæцæуы, йæ 
бынмæ дæр нæ кæсы, йæ алыварс чи тæлфы, уыдоны дæр нæ 
уыны; фаллаг фарс дæлвæзы цалдæр роды кæм хизы, уырдæм 
нымдзаст æмæ сиды: 
• —Годо-годо-годо!.. 
Æнæуый ма фæуæд, фæлæ ацы ивылды куыдæй хъуамæ 
бахæццæ уыдаид йæ род фаллаг фарсмæ? 
— Годо-годо-годо!.. Бирæгъы амæттаг фæдæ! 
Йæ иу къах къардиуæй фæхицæн, уæддæр не ’рлæууыд 
æмæ цы у, уымæй æмраст ныттахти былæй малмæ, дæрдджын 
кусæн хæлафы, цæппæруагъд къурткæйы æмæ рогхъус дза- 
бырты. 
Былыл дæр æмæ доны дæр сабитæ. фегуыппæг сты уыцы 
æнæнхъæлæджы хабарæй, стæй уæд сæ хъæрахст ногæй ныц- 
царыдта: 
— Æх-ха-ха, уæлæ уыцы лæг куыд ныххаудис! 
— Уый Мырза у, Мырза! 
— Сæрра ис, æвæццæгæн! Къостайы æрра фыййау! 
Куы аныгъуылд, уæд дзæвгар рæстæг нал сзынд æмæ 
уалынмæ сабитæй кæцыдæры тарст æрдиаг бæстæ йæ сæрыл 
систа: 
— Уау! Уæуу-уау! ^ 
Мьфза йын доныбын йæ къах æрцахста æмæ йæ æрæлхъывта; 
цальшмæ йæхæдæг æнæулæфгæ фæрæзта, уæдмæ лæппуйы цалдæр 
хатты æрныгъуылын кодта; уæуу-угэвнгæ дзых хæлиуæй куыд баз- 
зади, афтæ дзы дрн.бакалд æмæ ферхæц-ферхæц кæны, цæстытæ 
фыртæссæй куы фæцъьшд вæййьшц, куы ныдздзагъыр. 
Уалынмæ донæй сзындысты Мьфзайы æмхалас сæрыхъуынтæ, 
æрфгуытæ æмæ рихитæ. Лæппуйы къахыл фидар хæцы, уый дæр 
йæ гæндзæхтæ тилы; сывæллæттæ худæгæй бакъæцæл сты, сæ ныф- 
сджындæртæ хæстæджыты æрбаленк кæньшц. 
314 

— Кæй схуыдтай ды æрра?— æртъыссы та лæппуйы Мырза, 
уый дæр худгæ-кæугæ хъыллист кæны. 
Хуыцауы æлгъыст, хъусгæ та йæ кæцæй фæкодта доны бынмæ? 
— Йæ, Мьфза! 
Сывæллоны суагьта æмæ æндæры рацахста, армæй йын йæ сæры 
тенкайыл æрхæцыд æмæ йæ иу хатт æртъыста, иннæ хатт; кæй 
суагъта, уый фæдис-фæдисæй тæнæгмæ раленк кодта, уæрджытæм 
доны æрлæууыд æмæ худæгæй бакъæцæл. Уалынмæ сæ ныфсхастдæр 
Мьфзайы æккой абадт, мæллæг цæнгтæ йын йæ хурхыл æртыхта, 
гуыбынцъарæй йын йæ сæр доны æртъыссыныл хъуырдухæн кæны, 
нæ йын бантыст æмæ фæбырыд, сæрбынмæ доны фæмидæг æмæ 
былгæронмæ хæстæг футтытæгæнгæ скаст. 
— Йæ, Мьфза!— ныхъхъæр æм ластон дыккаг хатт. 
Нæ мæ хъусы. Æниу, диссаг дæр уаид, уыцы хъæлæба æмæ 
хъыллистæй мæ куы фехъусид, уæд. 
Æппынфæстаг сывæллæтты расур-басурæй бафæллад æмæ 
«лæфлæфгæнгæ тæнæгмæ раленк кодта, сурыл æрлæууыд. Сæр га- 
лиуьфдæм фæкъул, армытъæпæн хъусыл авæрдта æмæ цалдæр 
уæзбын гæппы скодта мидбынат галиу къахыл, стæй уæд рахиз 
къух рахиз хъусыл авæрдта æмæ та уыцы уæзбын гæппытæ рахиз 
къахыл. 
— Йæ, Мьфза! 
Мæнырдæм разылд: 
’— А, ды дæр ам куы дæ. 
Йæ донласт дарæсы мæ цурмæ æрбацыд фæдуадзгæ, алы 
къахдзæфæн дæр дзабырты хъустæй дон цъысцъысгæнгæ лæдæрсы. 
— Дæ хорзæхæй, куыд æй фехъуыстай доны бынмæ, æрра дæ 
схуыдта, уый? 
— Хъусгæ та йæ кæцæй фæкодтон, фæлæ æндæр цы хъуамæ 
загътаиккой, дарæсы мæ ньптæпгæнгæ куы федтой, уæд? 
— Æмæ дæ род ,та фаллаг фарсмæ кæуылты бахæццæ? 
— Кæм æй федтаи?— ныджджих мæм. 
— Куыд кæм? Уымæ нæ сидтæ æмæ афтæмæй нæ ныххаудтæ 
доны? 
— Ха-ха-ха! Сабитæй æнцондæр сайæн куы разындтæ уый! 
Ацы фæлыст уалдзæгæй фæззæгмæ, цалынмæ найыны рæстæг 
вæййы, уæдмæ уæртæ мæ цæхæрадоны кæрон, тæккæ донмæ 
рахизæны, бæласы къалиуыл ауыгъдæй лæууы. Найынмæ куы 
рацæуын, уæд сæ мæ уæлæ скæнын. Уæдæ сывæллæтты 
æхсæнмæ бæгъæмзæнгæй бахизон? Найгæ та малы куы нæ 
ныккæнай, уæд ам, уæрджыты сæрмæ доны, цæй над у? 
Сывæллæттæм та цыма æнæбары ныххауын былæй æд дза- 
умæттæ, алы хаттæн афтæ фæкæсы. Уадз æмæ худæгæй сæхи 
хæссой. 
Кæд æмхалас ссис, уæддæр зæронд никуы бауыдзæн. 
Къурткæ раласта æмæ йæ лæмары. 
315 

— Æгæр лакъон ма куы нæ уаид фæсивылд, уæд дзы 
адæймаджы зæрдæ æддæмæ рахизын нæ комы. Марадз, 
æрæнхъæвз ды дæр дæхи æмæ цом. 
— Кæдæм? 
— Уæдæ донбыл баззайынмæ хъавыс ахсæв? 
Цæй дзæнæты рæстæджытæ уыд кæддæр, чи фылдæр хатт 
цынайдзæн бон-изæрмæ йæхи, уый не стырдæр сгуыхт куыуыди, 
уæд. Хуыр уа йе дур — бæгъæмвадæй нын сæ хъауджы нæ уыд, 
ныр та фесхъиуфесхъйугæнгæ цæуы адæймаг æнахуырæй ду- 
рыл дæр æмæ хуырыл дæр. Сабитæ дзы найынæй æфсис куыд 
нæ зонынц, уымæ гæсгæ афтæ уазал нæ банхъæлдзынæ донæн, 
цалынмæ дзы бахизай, уæдмæ. Фадхъулы сæртæ хъыдзы кæны. 
Хъавгæ, къæхты бынтæй сгаргæ рæбындæр. Уæраджы бьштæм. 
Ноджыдæр ма иу къахдзæф, дыууæ. Уæраджы сæртæм дон уазал 
æлхыскъ райдыдта. Æрлæууыдтæн. 
— Фæстæмæ мауал раздæх — дæ бикъ донæн фенын код- 
тай,— худы мыл Мырза. 
Дур фехста æмæ мæ тæккæ фарсмæ доны пæлхъ фæцыд, 
пырхæнтæ буарыл сæмбæлдысты, сонт уазал зæрдæ фæрæхуы- 
ста æмæ æз дæр æвиппайды фæныгъуылдтæн. Æрмæст.йæ 
фæныгъуылын дæ зын, æндæр дæм дзы сыстын нал цæудзæн. 
Астæумæ арф, уæддæр ленк кæнынæн бæззы. Науæд къухтæ 
фæйнæрдæм аппар, дæхи уæлгоммæ ауадз, бынмæ дæ куыд 
нæ ласа, афтæ иу къахæй схойæгау кæн æмæ дæ сындæггай 
дæлæмæ хæсдзæн. 
—. Рахиз, цæй! Уæд куы нæ уæндыдтæ, ныр дзы бафсис 
куы нал зоныс. 
. Мырза йæ фæлыст аивта. Æз дæр мæ дзаумæттæ скодтон. 
«Астрæйы» къоппимæ йæ хæдоны риуыдзыппæй сйста ар- 
мытъæпæныйас газеты уадздзаг æмæ мæм æй æрбадардта. 
— Куыд дæм кæсы ацы хабар? 
— Цыу? 
— Ау, æмæ йæ нæма бакастæ?— дисгæнæджы дзагъыр 
ныйисты йæ цæстытæ. 
Газеты гæбаз райстон. Разынд «Правдæйæ» лыггонд. 
Сæвджынгомау дамгъæтæй сæргонд: «Ракетæты ныхмæ». Йæ 
бынмæ ноджыдæр ма иу сæргонд лыстæгдæр дамгъæтæй: 
«Правдæйы» сæрмагонд уацхæссæг хъусын кæны Гаагæйæ: 
Кæд Вашингтонмæ æмæ НАТО-йы разамындмæ ахæм фæнд 
уыдис, уæддæр Нидерландты хицауад рахаста бæстæйы 
зæххыл 48 базырджын ракетæйы æрæвæрын нæ бауадзыны 
уынаффæ. Уыцы уынаффæ йæ тыхы уыдзæн 1988 азы рай- 
дайæнмæ æмæ йæ хъуамæ сфидар кæна парламент»... 
— Цæй, цы зæгъдзынæ?— уацхъуыд кæронмæ цалынмæ 
бакастæн, уæдмæ дæр нал бахъæцыд Мырза. 
— Ахъаззаджы уынаффæ у. 
316 

. — Æмæ дын æз цæй кой кæнын? Кæдæй-уæдæй пад- 
дзæхтæй дæр кæцыдæр зондджын разынд. Ныр кæд мæ фы- 
дохы тъыссæнтæ дæр ницæмæнуал бахъæуиккой. 
— Цавæр фыдохы тъыссæнтæ? 
— А-а, хæдæгай, ды сын куы ницы æмбарыс. 
Газеты гæбаз биноныг цыппар дыдагъæй фæстæмæ йæ дзып- 
пы сæвæрдта. 
Цæхæрадæтты араст стæм хæдзары ’рдæм. Йæ хуымтæ — 
бæллиццаг зылд. Мæнгæн нæ дзурынц, суанг нартхоры онг 
уырзæй рувы, зæгъгæ. Æмхуызон райдзастæй кæсынц 
æндæрæбоны къæвдайы фæстæ хъуырæлхынцъ губакгонд кар- 
тоф дидинæг ракалынæввонгæй, нартхоры æмраст ирдцъæх 
рæнхъытæ. Цæхæрадоны хæдзармæ хæстæгдæр æмбис тел- 
быдæй æхгæд, йæ мидæгæй дыргъбæлæстыл гага бæлвырдæй 
фæбæрæг. 
Бæлæсты бынмæ куы бахызтыстæм, уæд улæфæнтæ риуы- 
дзаг фегом сты аууоны. Хуры судзгæ тынтæн ам сæ тых асаст, 
æрмæст ма цæстытæ тыбартыбургæнгæ хъыдзы кæнынц. 
— Уæртæ лæг, уыцы æртæ чъирийы сугдæвдæг цалынмæ 
ныууой, уæдмæ сæ дарыс?— чъылдымы дуарæй ныхасгæнгæ 
рахызт Мырзайы бинойнаг Терезæ, мæн куы ауыдта, уæд 
фæкъуыхцы.— Ды дæр ам куы дæ — æгас цу. 
Тæнтъихæг, æдзух худæнбыл, æдзух æнæвдæлон, сæры- 
хæцъил æрфгуыты тæккæ сæрмæ æлхынцъ. Фидисмæ фæцис: 
— Худинаг дæр уæм нæ кæсы, зæронд куы стут, уæд, саби- 
ты æхсæн бæгъæмзæнгæй уæхи найын? Æ, бастъæлат, бастъ- 
æлат... 
— Марадз, ды мах найæнтæн ницы æмбарыс, æмæ дæхи 
хабæрттæ кæн. Ламаккамæ нæма арвыстай? 
— Куыд æм арвитон, абонсарæй дыл мæ цæст куы нæ 
æрхæцыд, уæд. Æви мæхæдæг æрбадтаин йемæ фынгыл?— 
йæхи сцагъта ус. 
Кæд исчи æцæгдæр фæрæты хъæдæй барст у, уæд ацы къай. 
Сæ уайдзæф дæр æмæ цин дæр — æцæгæлоныл уа, хионыл, æви 
кæрæдзийыл — хъазгæмхасæн æнæмаст æлхыскъимæ. Сæ иу 
иннæйы фæзма, æви æрдзæй рахастаиккой ацы миниуæг? 
— Ам ма дæ? 
Терезæ кæрты фæаууон, мах дыууæйæ дыргъдоны баззадыстæм. 
Зæронд кæрдойы бын — бæзджын нæзы фæйнæгæй бандон, йæ иу 
кæрон бæласы зæнгмæ фидаргонд, иннæйæн æнцой сагъд. Бандо- 
ныл мæхи æруагътон, мæ фæсонтæ бæласмæ сарæзтон. Мырза дæр 
фæйнæджы иннæ кæрон æрбадг. Сигаретты къоппимæ та систа уыцы 
газеты уаццаг, тамако йæ дзыхы бакодта, фæлæ йæ нæма ссыгъта, 
афтæмæй ноджыдæр ма иу хатт сæрæй бынмæ бакаст фыстытæ, 
гæххæтт йæ дзыппы бафснайдта. Стæй уæд тамако ссыгъта, сыстад 
æмæ мын мæ цонгыл рахæцыд. 
— Стæ-ма. 
317 

Бæлæсæй æддæдæр абадтæн. Мырза йæхи дзудздзæджы 
æруагъта, фæйнæг бæласмæ фидаргонд кæм уыд, уым йæ 
бынмæ кæрдойы зæнджы æмбуар æмбыддзæф хъæдын асыч- 
чы фарсыл рахæцыд æмæ дзы æрдæглитруат авг райста. Рыг 
æмæ хæлуарæджы тын ыл гуппар сæвæрдтой, йæ хъуырæй 
йæ бынмæ бæрæг дары сæтæлæджы фæд. Бæлæсты бын 
бæзджын цъæх кæрдæджы йæ сæвдылдта æмæ авг 
фæсыгъдæгдæр, йæ сæр бурбын тасмачъийæ æхгæд. Уырыс- 
саг арахъы авг. Йæ къухмæрзæн систа Мырза, авг ныссæрф- 
та, хъуыддагхуызæй. дзы рухсмæ акаст, Разынди йæ уæ- 
хсчытæм дзаг. 
— Дæ кæрдойыл арахъы æвгтæ зайын райдыдта æви йæ 
Итæзонæй ам фембæхсыс? 
Цыма мæ хъусгæ дæр нæ кæны, уыйау исдуг ницы дзуапп 
радта — дард кæмдæр сты йæ хъуыдытæ. Ноджыдæр ма иу 
хатт рухсмæ акаст авджы, стæй уæд мæнырдæм разылд. 
— Æмбаргæ йæ нæ бакодтай газеты фыст æви уырыссагау 
кæсын нæ зоныс?— дзуапп раттыны бæсты мын бафарста 
мæхи. 
— Цавæр газет? 
.— Æз та æнхъæлдтон...— нывнæлдта йæ дзыпмæ. 
— Ракетæты тыххæй æви? 
— Уæдæ, уæдæ! Ракетæты тыххæй, æндæр цæй тыххæй. 
Æз æй авгæй куы фæрсын, уæд ай та Голландийы хицауа- 
ды уынаффæмæ кæцæй ахæццæ? 
Кæртæй цæхæрадонмæ рахызт Рамазан — сыхы хистæр 
зæгъон æмæ — хъæуы хистæртæй иу, нæхи мидæг та — Ла- 
макка. Æрхæццæ. Зианы фæдыл бацагуырдæуа сыхбæсты æви 
цины фæдыл, æрбахъæр дæм кæндзæни: «Цæй, цы зæгъыс — 
цæуæм æви нæ цæуæм?» — «Цæуæм, уæдæ цы кæнæм!» — 
«Æрмæст, дæ хорзæхæй, рæвдздæр». Фылдæр хатт æнæдаст, 
фылдæр хатт иударон фæлысты. Уымæй диссагдæр ницы ис: 
нымад дæс минутмæ дæм уынджы астæу æнхъæлмæ кæсдзæн 
— ногдаст, фындзы бын ма нарæг рихиты уадздзаг ныууагъ- 
та; йæ бæрæгбоны фæлысты, цырыхъхъытæ цæхæртæ калынц. 
Махæй та, кæй зæгъын æй хъæуы, æмбисцæттæ дæр ничима 
у. Уынгæй йæ хъуыр-хъуыр хъуысдзæн — кæнæ искæмæн 
хъаст кæны, кæнæ йæхицæн дзуры: «Уæллæй, чындздзон 
чызджытæ куы фæцадаиккой адон, уæд сын царды мидæг 
æнæцыдæй æнæ баззайгæ нæ уыд». Фыццагдæр æм чи рахæццæ 
уа, уымæ фæвæййы: «Салдат нæ уыдыстут, салдат?» — «Ку- 
ыннæ, куыннæ, Ламакка, салдат дæр — фæндараст дæр нæ 
дæхæдæг куы акодтай, æгасцуай дæр нын дæхæдæг куы загъ- 
тай».— «Уæдæ уый цавæр æрсым-бырсым у, цавæр?» 
Нæ цурмæ æрбахæццæ æмæ салам радта, Мырзайы къухы 
авгмæ уыцы æнæууæнкхуызæй кæсы. 
— Дæ мæрдты хатырæй, уый циу? 
318 

Дзуапп ын нæма радта, афтæ нæ уæлхъус æрбалæууыд 
Мырзайы æмдзæхæрадон сыхаг Валодкæ; кæцæйдæр нæм 
фæлгæсыд, æмæ иугæр æртæ баистæм, уæд хуымæтæджы кæй 
нæ уыдзæн, уый бамбæрста. 
— Æмбырдæй куы стут ам, уæ рынтæ,— цыма нæ æхсыз- 
гон хъуыддаджы фæдыл агурынæй бафæллад, уыйау йæ ны- 
хас. Къобаг уæзбын ивазгæ дзырдыздæхт — æрæгæй нырмæ 
цæры сыхы æхсæн. Бонзонгæ кусаг лæг, хæдзарыдзаг æнахъ- 
ом цотимæ. Фæкæсынмæ, балæггад кæнынмæ — æнæзивæг, 
коммæгæс. Æрмæст ын а нозт æппындæр нæ тайы, уайтагъд 
йæ гæлæбутæ стæхынц æмæ уæд хистæрмæ, кæстæрмæ уæгъд 
дзырдæппарæн кæндзæн, уæнг дзы уæнджы коммæ нал 
фæкæсы: гуыр хицæнæй тæлфдзæн, къухтæ хицæнæй, уæдæ 
сæр та бынтон æнцой нал фæзоны насы хъæды хуызæн лыстæг 
даргъ къубалыл. 
— Ды дæр æй нæма бакастæ?— йæ дзыппæй та уь. л газе- 
ты уадздзаг систа Мырза æмæ йæ Ламаккамæ бадардта. 
Уый йæм тарстхуызæй æркаст, смудæгау æм æркодта, фæлæ 
йæ къухмæ нæ райста. 
— Царды мидæг æз.«Рæстдзинад» йеддæмæ ницы газет 
бакастæн, стæй мæ кæсæнцæстытæ дæр нæхимæ ныууагътон. 
Цы фыссынц, цы? 
Æз ын уацхъуыд цыбырæй радзырдтон. 
— Бæргæ, бæргæ, иуыылдæр ахæм зондыл куы ныллæуу- 
иккой. 
Залодкæ ницы сдзырдта: кæнæ йæ æмбаргæ нæ кæны, 
ныхас цæуыл у, кæнæ йæм нæ бахъардта; йæ хъуыдытæ, 
С .вырд, авгимæ сты. 
— Гъемæ, зæгъын, мæн дæр ницæмæнуал хъæуынц мæ 
фыдохы тъыссæнтæ,— балхынцъ кодта Мырза. 
— Уæртæ лæг, худинаг у Ламаккайæ, армукъа цы сарæз- 
тай уым?— рахъæр кодта Терезæ кæртæй.— Цæттæ у фынг. 
— Фæцæуæм, мæнæ ма нæ иугуыццыл хъуыддаг ис. 
— Дæ мæрдтыстæн, цавæр фыдохы тъыссæнты кой кæныс? 
— Мæнæ,— Мырза авг уæлдæр систа.— Мæнæ дзы иу, 
иннæтæм дæр кæсгæ нал у. 
— Ницы дын æмбарын, мæ мæрдтыстæн,— джихæй йæм 
баззад Ламакка. 
— Хабстон лæг куы дæ, уæд æй куыннæ æмбарыс? Немы- 
цаг салдат Джызæлы онг цæмæн схæццæ æд автомат? 
— Уæллæй...— цыдæр зæгъинаг уыди Ламакка, фæлæ 
Мырза фæразæй: 
— Фæлæуу, фæлæуу, æз дын æй цыбырдæрæй бамбарын 
кæндзынæн: уымæн æмæ нæм Гитлер гадзрахатæй æрбалæбур- 
дта. Æнæнхъæлæджы. 
— Куыдзæйгуырд, афтæмæй йæхæдæг ефрейтыр куы уыдис, 
319 

уæд инæлары цырыхъхъытæ адавта,— йæ ныхас баппæрста 
Валодкæ. 
— Кæм æй федтай ды та? 
— Уынгæ йæ нæ фæкодтон, фæлæ уæдæ ахæстоны цæй 
тыххæй бадт, дæумæ гæсгæ? 
— Ма йæм хъус, Мырза, нæ йын зоныс æви йе ’дылы 
ныхæстæ? Дзур, цы зæгъинаг уыдтæ? 
— Æмæ иугæр Гитлер ахæм мæнгард кæм разынд, уым 
иннæтыл ис æууæнк?— фæрсы не ’ппæты дæр Мырза.— Кæд 
афонмæ къæпсыр æрæлхъывтой, уæддæр ын исты зонут? 
Дзуапдæттæг ын нæ фæцис, æнхъæлмæ кæсæм, дарддæр 
цы зæгъдзæн, уымæ. Æрмæст та Валодкæ нæ фæлæууыд: 
— Цæй, ды дæр сæ бынтон стугмондаг кæн, кæд мын сæ 
каст мæнæ ме ’мпъызтытæ хæлафмæ æмæ Еленайы чындз- 
дзон фæлыст цъилзæвæттæм нæу. 
Анызта, æнхъæлдæн, Валодкæ, æрвонгæй йæ бинойнаджы 
ном хистæрты цур никуы схауы йæ дзыхæй. 
— Фæлæуу-ма, кæд Ленæйы дыууæ цъилзæвæтæй нæ хицæн 
кæны Уæрæсейы мулк,— бауайдзæф ын кодта Ламакка. 
— Æмæ иугæр куы æрæлхъивой уыцы æнамонд къæпсыр, 
уæд цал минутмæ æрбахæццæ уыдзæн ракетæ Къуымы- 
сыхмæ?— фæрсы Мырза.— Ды институт каст фæдæ, хъуамæ 
йæ зонай. 
— Америчы зæххæй йæ куы суадзой, уæд дыууадæс ми- 
нутмæ, Европæйæ кæй æрбахсой, уый та авд минутмæ. Фæлæ 
ракетæтæй хи хъахъхъæнæнтæ... 
— Гъеи-и, ракетæтæй хи хъахъхъæнæнтæ куы уаид, уæд 
сæ æмризæджы нæ ризид æгас дуне. Цæй, нæ ныхас афтæмæй 
æгæр дæрдты зилы,— загъта Мырза.— Комкоммæ йæ Къуы- 
мысыхмæ кæд нæ саразиккой — Дзæуджыхъæуы стыр за- 
водтæм уыдзæн, фыццаджыдæр, сæ хъавд. Æмæ æз дæр уый 
тыххæй фæкодтон фыдбоны тъыссæнтæ,— авг батылдта Мыр- 
за.— Куыддæр йæ къозо Сæнайы сæрмæ сзына, афтæ авджы 
къæрмæг дæндагæй стон æмæ йæ æнæхъæнæй ауадз йæ 
хъуырæй, цы фæдæ, уый куыд нал бамбарай. 
— Цалынмæ дæ кæрдойы бынмæ згъорай, уæдмæ æртхутæг 
фестдзынæ. 
— Æмæ, æнхъæлут, кæрдойы бынмæ згъорыны бæрц æды- 
лы дæн? Кæрдойы бын иу тъыссæн у, ноджыдæр ма дзы 
цалдæр ис, æмæ ныр, Голландийы паддзахы уынаффæйы 
фæстæ... 
— Уæртæ лæг!-^- рахъæр та кодта Терезæ. 
— Лæг дарæг дæ мауал баззайæд, куы ма мæ ныууадзай. 
Фæцæуæм! 
— Хъазын дæм цæуы, æндæр ницы,— йæ сæр ныттылдта 
Ламакка. 
320 

— Ацы сау зæххардыстæн, нæ!— йæ амонæн æнгуылдз 
кæрдæгыл æрæндзæвыд, афтæ ныллæг æргуыбыр кодта Мыр- 
за.— Уæд мын мæ сау ингæнмæ ныккæсут тæккæ райсом. 
— Тобæ, Хуыцау, тобæ! 
— Уæдæ æз дæр ахæм æнæмбаргæ нæ дæн, æмæ иугæр къозо 
куы сзына, уæд цалдæр дуары сæрты кæрдомæ тæхон. Иу 
тъыссæн ам, ома мæ цæхæрадоны архайгæ куы æрæййафа, 
уæд. Иннæ гобаны бын, нывæрзæнырдыгæй. 
— Бастæй дæр æм нæ фæлæууис хæрзаг. 
— Ацы сау зæххардыстæн,— ногæй та кæрдæгыл 
æрæндзæвыд йе ’нгуылдз,— дæс азæй къаддæр нæ лæууынц 
æвæрдæй. 
— Бауырныдта мæ, кæд дæ зæххарды сомытæ иууылдæр 
ахæм æцæг сты, уæд. 
Йæ бæрзæй куыд æфхæрдхуызæй фæкъул фæрсырдæм, 
уымæй бæрæг у: мæнг сомытæ нæ кæны. 
— Гъемæ дæ кæд нæ уырны, уæд... Æртыккаг тъыссæн 
та...— йæ ныхас кæронмæ нæ ахæццæ, афтæмæй уазæгдоны 
’рдæм араст йæ къухы авг тилгæ. Æмбисфæндагыл æрлæу- 
уыд:— Рацæут, рацæут, куы нæ уæ уырны. 
Уазæгдоны фæйнæджытыл чъылдымырдыгæй æмæ 
фæрсырдыгæй рубероид хост — зымæгон чи бацæуа, уый 
дымгæ куыд нæ цæва, афтæ. 
— Уæвæн ис æмæ ахсджиаг хъуыддаджы заман сзына уыцы 
æнамонд къозо,— загъта Мырза. 
Уазæгдоны дуары сæрмæ фæйнæджы чъылдымæй райста 
уырыссаг арахъы авг. Къæвда йæм нæ хæццæ кодта æмæ йæ 
гæххæтт нæ фендæрхуызон. «Экстрæ». Аргъ цыппар сомы æмæ 
дыууадæс капеччы. Ай æцæгдæр рæстытæ куы дзуры: нозт 
ма асламдæр куы уыдис, уæдыккон æвæрæнтæ сты. 
Ламакка йæ худ систа æмæ йæ уæраджы сæрыл æрцавта: 
— Уæллæй, Хуыцауы æлгъыст дæ рагæй æрæгмæ дæр: 
хъуыды та йæ кæцæй æркодтай?! 
— Æнæбары, Ламакка, æнæбары. Сымахыл цы бои 
бакæндзæн, уый фыдгулæн дæр нæ зæгъы мæ зæрдæ, æз та 
хъæлдзæгæй фæхæццæ уыдзынæн — дзæнæтмæ уа, зындонмæ. 
Дыууæ авджы хъуырыл æртæ æнгуылдзæй хæцгæ нæ разæй 
кæртмæ бахызт Мырза. 
— Ламакка зæгъдзæн æмæ нæм стыр хъуыддæгтæ ис, иугæр 
æй бацагуырдтам,. уæд,— сзилахар Терезæ.— Лæппу 
къухылхæцæг уыд бæтæхъойыхъæуккагæн æмæ йын знон ацы 
æртæ чъирийы æрбарвыстой хæдонимæ. Кæд уæм мидæгæй 
хуыздæр касти, уæддæр сæнæфсиры бын æрæвæрдтон фынг. 
Мырза цъайы хъусыл къæртайæ æвгтæ æрæнхъæвзта æмæ 
уыдон дæр фынгыл æрæвæрдта, йæ цæст ыл ахаста: 
— Æндæр дæм ницы ис, Тере? 
11 Азабæлас 
321 

Ус æм йæхи бахъулæттæ кодта, æртæ чъирийы æмæ карк 
уыдысты балонимæ æмæ сæ уæ цуры æрæвæрдтон — уæд ма 
мæ кæдæм фыддзæсгом кæныс? 
— Ламаккайы раз, зæгъын... 
— Мæрдырох мыл куыд бахæцыд,— армытъæпæнæй йæ 
ных бацавта Терезæ æмæ къæбицы ’рдæм атындзыдта. 
Канд Къуымысыхæн нæ, фæлæ хæстæг сыхтæн дæр зын- 
дгонд у, Ламакка сæн йеддæмæ кæй ницы нуазы, уый. Æмæ 
иугæр хæдзармæ куы бафты хуынды уагыл, уæд фысымтæ 
дуканимæ нæ базивæг кæнынц. Кæд æмæ хæдзары æнæрхъуы- 
ды зæронд усæй уæлдай нæлгоймаг нæ разына, уæд та Ламак- 
ка кæстæртæй искæмæ фæдзуры: «Марадз-ма, нæхимæ иу рог 
уад скæн æмæ сын графины хабар зæгъ». Ома, йæхи дыгъд 
сæнæй. 
Æфсин къæбицмæ куыд фæцис, афтæ Мырза йæ фæдыл 
ахъæр кодта: 
— Дæ разы æххæст уыцы тъыссæн дæр радав гобаны бынæй. 
Ноджыдæр ма иу «Экстрæ» æмæ «Кавказ» фæзындысты 
фынгыл. 
— Хъусут-ма, мæнæ хорз адæм, æцæгæй ахæм исты æрцыд 
æви нæ лæгыл базыртæ куы базад, газет куы бакаст, уæдæй 
нырмæ? Нозтцух дæр куыннæ баййафы хæдзар, уæддæр сæм 
никуы бавнæлдта, ныр йæ фыдбоны æвæрæнтæй иу фæсте нал 
ныууагъта. 
— Уæларвæй дæр та нæм æй куы æрцарæзтой ракетæ,— 
зæрдæсæттæн хъуынтъыз дзуапп ын радта Валодкæ. 
— 0, дæумæ йæ уæларвæй куы нæ æрцаразой, уæд дын ком- 
коммæ дæр æмæ фæрсырдыгæй дæр ницы бакæндзысты. Ра- 
уадз-ма фæлтау дæ цуры агуывзæты,— сыстад Ламакка æмæ 
йæ худ систа, фæйнæрдæм афæлгæсыд æмæ йæ курагайы сагго- 
мы сæвæрдта. Чъиритæ кæмæн кувгæ сты, уымæ куыд зыной 
æртæ дæр, афтæ сæ кæрæдзийæ фæиртæста, уæллаг чъирийы 
кæроныл æрхæцыд галиу къухæй, рахизмæ агуывзæ райста: 
— Йæ, иунæг цытджын Хуыцау, де сконд, де сфæлдыст 
адæм стæм, æмæ хуыздæр ахъаз кæмæн бакодтай, уый æмбал 
нæ фæкæн! 
. — Оммен, Хуыцау! 
— Хæдзары мидæг бинонтæ ис, бинонтæм æртæ чъирийы 
æрбацыд æгъдауы фæдыл æмæ кæддæриддæр ахæм рæсугъд 
хъуыддæгты агуырд куыд уой, уыцы рæсугъд арфæ сын ракæн! 
— Оммен, Хуыцау! 
— Лæппу у, лæппуйы æцæгæлон мыггаг сæхицæн хъай- 
мæты æфсымæрæн бацагуырдтой æмæ кæддæриддæр рæсугъд 
æмæ амондджын хъуыддæгты нымад куыд уа йе ’мгæртты 
æхсæн, ахæм арфæ ракæн, Хуыцау! 
— Оммен, Хуыцау! 
322 

— Æгъдау æрбацыд хæдзармæ, се ’ртæ чъирийыл сæхæдæг 
не ’рбадтысты, фæлæ æвдисæн адæмæй бацагуырдтой сæ ад- 
джын сыхæгты æмæ сæ цард кæддæриддæр адджын æмæ 
æнæмаст уæд! 
— Оммен, Хуыцау! 
— Æгъдау хæдзарæй рацыд æмæ сæ æртæ чъирийы 
кæддæриддæр рæсугъд æмæ хъабыл уæд, сæ кæрæдзийы цы 
дыууæ сабийы бацагуырдтой, уыдон амондджынæй æмзай- 
æмзæронд бауæд! 
— Оммен, Хуыцау! 
— Уастырджи, хъуыддæгтæ аразæг дæ, раст фæндагыл чи 
цæуы, уый дæр æмæ галиу фæндагыл чи цæуы, уый дæр дыл 
йæхи бафæдзæхсы, æмæ галиу зонд кæмæ ис, уымæн йæ сæры 
раст зонд бауадз, раст зонд кæмæ ис, уымæн та йæ фæндаг 
кæддæриддз&р рæсугъд куыд уа, ахæм хорзæхæй хай бакæн! 
— Оммен, Хуыцау! 
— Дæ рухс кувæндæтты бын фæсивæд службæйæ дæр 
здæхынц æмæ службæмæ дæр цæуынц, æмæ сæ рæствæндаг кæн! 
— Оммен, Хуыцау! 
— Фæсивæдæн дуне сабыр уæд! 
— Оммен, Хуыцау! 
— Паддзæхтæн дæр сæ сæры зонд куыд бацæуа æмæ афтæ 
куыд зæгъой: «Мах æфсад ницæмæнуал хъæуы, алчи йæ 
хæдзармæ фæцæуæд, лæппутæ!», уыцы хорзæх ракæн, Хетæ- 
джы сыгъдæг Уастырджи! 
— Оммен, Хуыцау! 
Кувгæ куыд æнувыдæй фæкодта Ламакка, сидтытæ дæр 
афтæ зæрдиагæй. Бадт адæргъвæтин, куы иуырдæм фæкъул 
вæййы ныхас, куы иннæрдæм. Уæды онг фæурæдта йæ маст 
Валодкæ, фæлæ дзæбæх куы бахъæлдзæг стæм, уæд мын мæ 
хъусы бадзырдта: 
— Нæ йæм хъусыс Мырзамæ — иугæр, дам, ын йæ къозо 
куы фенай, уæд ын йæ нæрынмæ мауал æнхъæлмæ кæс, фæлæ 
къæрмæг дæндагæй срæдув æмæ авг æнæхъæнæй дæр йæ 
хъуырæй ауадз.— Арф ныуулæфыд.— Алцæуыл дæр сахуыр 
дæн, æрмæст хъуырæй нуазын нæ базыдтон. 
— Æнæмæт у,— айхъуыста йæ Мырза,-г- æз дæр дæуæн, 
мыййаг, нæ фæкодтон æвæрæнтæ. 
Валодкæйæн фæхъыг. Ау, уый та куыд? Адджын сыхæгтæ 
куы уыдысты, сæ цæхх æмæ кæрдзынæй кæрæдзийæн хай куы 
кодтой, уæд куыд тынг гадзрахат разынд — фæстаджы бон 
Мырза хъæлдзæгæй фæфардæг уыдзæн æцæг дунемæ, Валодкæ 
та цалынмæ агуывзæмæ згъора, уæдмæ йæ уыцы хъаймæты 
къозойæн йæ пиллон арт æрæййафдзæн æмæ хусбылæй 
æртхутæг фестын кæндзæн. Æмæ йæ тæригъæддаг фæстаг бо- 
ныл ставд цæссыг æрызгъæлдта. 
323 

— Мæ фыдыстæн, демæ иу фынгыл сбадынмæ нæ бæззы,— 
смæсты йæм Ламакка.— Сомыгонд бæргæ вæййын, уæддæр та 
мæ дæле фегуырыс. Æцæг æдылы дæ æви ныр цы митæ хæссыс 
дæ сæрмæ? 
— Æдылы куы нæ уаин, уæд зондджын адæмимæ бадин* 
Уый та дзы махæн. 
— Цæмæй дæм æдылы кæсæм?!— фæтъæлланг ыл ласта 
Ламакка. 
— Æдылыдæр ма цы вæййы уæдæ, уæ рынтæ: иу авг баны^ 
таид, фæлæ иннæ дыууæ сæфгæ нæ кодтой? 
Марадз æмæ смæсты у ахæммæ. * 
...— Æз сæ дзæбæх не ’взарын, чи сæ кæцы у, уый. Немы- 
цы куыннæ зонын, амырыкæгтимæ Одырыл сæмбæлдыстæм, 
фæлæ ацы голландиæгтæ кæцытæй уыдзысты? 
Мæнмæ у хистæры ныхас. ?л . 
— Кусаг, бонзонгæ адæм, сæ хъуццытæ æгас дунейыл дæр 
æмбисондæн баззадысты.— Кæс-ма, дæ хорзæхæй, фылдæртæ 
зонынæнхъæл куы уыдтæн мæхицæн Голландийы тыххæй. 
«Институт каст куы фæдæ». Фламандиаг æвзаг. Рембрандт. 
Роттердаймаг Эразм. Æмæ уыдæттæ ницæмæн хъæуынц ба- 
дты адæмы.— Æрмæст зæххæй мæгуырау сты æмæ денджызы 
был ауазгæ цæуынц незамантæй нырмæ. Бацауаз — æмæ та 
зæххы гæппæл, бацауаз — æмæ та зæххы гæппæл. Раст нæ 
фыдæлтæ хохы чыргъæдгай куыд хастой сæ хуымтæм сы- 
джыт, уымæй фыддæр. Уæдæ æнцон у денджызимæ тох? Нæ, 
немыц не сты, немыц сын хæсты заман сæ ауæзтытæ срæмыгъ- 
той фыдæнæн æмæ, æнæхъæн фондз азы уыди æви æхсæз азы, 
сæ дæлвæзты кæрдæджы хал нал фæхæцыд денджызы 
цæхджын донæй. 
— Куыдзæйгуырд, афтæмæй йæхæдæг инæлары цырыхъхъ- 
ытæ адавта. 
— Ныхъхъус-ма у дæ цырыхъхъытимæ, цалынмæ дæ 
фынгæй нæ фæсырдтон, уæдмæ. 
— Омæ æз куы ницы дзурын, уæ рынтæ, ныхасмæ цы 
хъусын, æндæр,— куыд лæмбынæг хъусы, уый равдисыны 
охыл Валодкæ йæ къух тымбылæй- йæ роцъомæ сбыцæу кодта 
æмæ Ламаккайы дзыхмæ ныккомкоммæ. 
— Уæдæ кæд ахæм хъизæмæрттæ æвзарынц зæххы гæппæлы 
тыххæй, уæд уыдонæн æвзæр адæмæй тас нæу. Царды мидæг 
кусæг лæджы хæцынмæ дæр ницы хъуыддаг ис æмæ искæ.й 
зæххытæм лæбурынмæ дæр,— йæхицæн дзурæгау дзуры Ла- 
макка. 
— Кусынмæ сæ ничи баййафдзæн, раст зæгъыс уымæй. 
Уыимæ цы бакусой, уый — нывыл. Сæ алмасийæ æз ныр æртæ 
мæйы æнæсцухæй дасын æрвылбон. 
— Æцæг зæгъыс æви хынджылæг кæныс? 
324 

— Бавзарынмæ дын дзы æнæ ратгæ нæй æмæ йæ уæд фен- 
дзынæ дæхæдæг,— зæрдæ йын бавæрдтон æз. 
— Нæ, алмасийæ нæ базондзынæн: Германæй кæй сластон, 
æрмæст уыцы золйнгенæй дасын мæхи. 
••— Хæсты размæ...— цыдæр сцæйдзырдта Валодкæ, фæлæ 
й&г/Мырза не суагъта: 
"*— Ды та уæгъд дзæнгæдайы бæсты дæ разы агуывзæты 
кз^ст кæн. 
— Омæ, уæ рынтæ, ныхас уал акæнут фæлтау, нозт никæдæм 
аирвæздзæн. 
Уæддæр рауагъта æмæ дыууæ армы роцъобыцæуæй сбадт. 
— Царды мидæг лæгæн уымæй зындæр ницы ис: ай уыдис 
æмæ иу хæсты фæсивæдæн се ’взаргæтæ цагъды фесты, уæллæй, 
бындзагъды. Адон кæстæр сты æмæ сæ кæцæй зондзысты, фæлæ 
сæ, Мырза, ды хъуамæ хъуыды кæнай. 
— Куыннæ, куыннæ,— æрæнкъард Мырза. 
— Æппæты разæй уæхи Хадзымырзæйæ райдай, стæй уæл- 
лаг тигъæй суанг дæллагмæ. Æппæты уæле Хъулаты Дзенак- 
ко — кæд нæхи хъæуккаг нæ уыд, уæддæр цæргæ Елмæрзайы 
хæдзары кодта, ахуыргæнæгæй куыста, æмæ йæм сидгæ дæр 
ардыгæй фæкодтой. Уый дæле Алыккаты Зауырбеджы фырт 
Али. Нæхи Ахболат. Бордзи Цорæты. Гуыба Слонаты... 
— Ныр цымæ кæддæрау цæуылнæ хæцынц паддзæхтæ 
сæхæдæг лæгæй-лæгмæ?— йæхи та нал баурæдта Валодкæ. 
Ацы хатт ыл хъæр дæр ничи скодта æмæ худгæ дæр: йæ 
ныхас кæнæ раст фæкасти бадты адæммæ, кæнæ та æгæр 
æрхæндæг уыд Ламаккайы фыдохы номхыгъд. 
— Хæцæнгарз куы нал ис, уæд ма цæмæй схæцой хæцгæ 
дæр?— æрæджиау æнкъардгомауæй сдзырдта Мырза. 
— Ау, куыд нал ис, Валодкæмæ йæ уæларвæй дæр ма куы 
æрцарæзтой, стæй хуымæтæг топпыхосæй нымайгæйæ зæххы 
къорийыл алы адæймаджы хыгъдмæ дæр æвддæс тоннæйы куы 
æрцæттæ кодтой,— цалдæр азы размæ цы нымæц бакастæн, 
уый мæ зæрдыл æрбалæууыд мæнæн, кæд уæдæй нырмæ 
фылдæр йеддæмæ къаддæр нæ фæцадаид, уæддæр. 
— Æмæ уыдон цæй хæцæнгæрзтæ сты? 
— Ау, уæдæ хъазæн дидитæй кæрæдзимæ æвзидой 
паддзæхтæ? 
— Уыдон марæнгæрзтæ сты, хæцæнгæрзтæ нæ, фæлæ. 
Хæцæнгарзæн йæ ном йæ уæлæ куы ис: дæ къухтæм æй райс 
æмæ схæц, дæ хъару æмæ дæхæдæг. 
— Уæллæй, æмæ раст зæгъыс, Мырза, æцæг сты 
марæнгæрзтæ. Царды мидæг цы нæ æрхъуыды кодтой адæй- 
маджы фыдбылызæн, ахæмæй ницуал баззад. 
— Хæсты размæ... 
— Цы йæ стынг кодтай, цы — «хæсты размæ, хæсты 
325 

размæ?» Хæсты размæ гуырд куы нæма уыдтæ, уæд цы ’мба- 
рыс ды та хæсты размæйы хабæрттæн?— сзагъд æм кодта 
Ламакка. 
— Омæ, уæ рынтæ, хæсты размæ цæрæм ныртæккæ, æндæр 
цы кæнæм? Хæсты размæ йеддæмæ хæсты фæстæ кæй нал 
уыдзæн, уый не ’мбарут, уæхи зондджын адæмыл куы нымай- 
ут, уæд? 
Мæ акомкоммæ, Валодкæйы чъылдыммæ, кæм не ’мбæлы, 
уым — цæгатырдыгæй, Цæлыччы сæрмæ, скаст мæй, сонтæй 
йæм фемдзаст дæн æмæ хъуыддаг æвиппайды не ’рцахста мæ 
сæр. Дзагъырæй йæм баззадтæн, иннæтæн дæр æй бацамонын 
мæ зæрды уыд, фæлæ сдзурын нал фæрæзтон, æрмæст ма уæззау 
пъæззы фын уынæгау мæ дзых æгомыгæй фæхæлиу-фæхæлиу 
кодтон. Мæй нæрсын байдыдта; уыцы æмдымбылæй, ирд рухс 
калгæ, фæйнæрдæм цыд, уæрдоны цалхæй фестырдæр. 
«Кæд афонмæ къæпсыр нылхъывтой, уæддæр ын исты зо- 
ныс?» 
¦— Цы кодтай! Цы кодтай?!— йæ бынатæй фæгæпп ласта 
Мырза æмæ мæ уæлхъус фестад. 
Сдзурын нæ бафæрæзтон, фæлæ йын къухæй ацамыдтон. 
Иууылдæр сæ сæртæ уыцырдæм азылдтой; цæстызулæй сæм 
бакастæн — æртæйæн дæр сæ дзыхтæ æмхуызон хæлиу, 
мæхицæн дæр мæ роцъо риуыл æрæндзæвынæввонг. Зиллакк 
та уыцы æмдымбылæй нæрсы æмæ нæрсы, фæйнæрдæм фæцыд, 
арвы сыгъдæг фæзæн йæ дзæвгар хай, стæй уæд йе ’мбис ба- 
цахста нымад цалдæр минутмæ. 
— Афонмæ Еленæ, мæгуырæг, сывæллæттимæ иунæгæй... 
Уынгæ ма сæ уæд та куы фæкодтаин...— æнæнхъæлæджы 
сдзырдта Валодкæ, сонтæй фæхъандзал æмæ цалдæр гæппæн 
кæрты дуары æдде фæцис, йæ цырыхъхъыты уæззау тъуп- 
тъупп уынгæй æрбайхъуыст. 
— Уый куыд у, уый?!— йæ бынатæй фестад Ламакка дæр 
æмæ дыууæ тымбыл къухæй уæларвмæ ныддодой кодта.— 
Царды мидæг куыд цæргæ у афтæмæй а дунейы?! 
Уæдмæ зиллакк хæрæмигъау тайын байдыдта æмæ йæ 
аууонæй разындысты иугай стъалытæ. 
«Хæссæг ракетæ атмосферæйы бæзджын фæлтæртæм 
æрхæццæ æмæ басыгъд»,— фыст уыди æртыккаг бон газетты. 
ЗИЛГÆЙЫ РОДГÆСТÆ 
Иры алы хъæуæн дæр иннæты æхсæн баззад фидисæмхæццæ 
хъазæн ном. Алы хъæуты фæсивæд куы æрбакъорд вæййынц, 
æмæ сæм зонгæ æфтын куы байдайы, уæд ыл мæстæймарæн 
цин ныккæнынц: 
326 

— Мæнæ ма кæдæй-уæдæй сырхкæрцджын федтон! 
— Уæртæ цъупхортæй дæр иу фæзынд! 
— Æгас нæм цæут родгæстæ! 
Æрбацæуæджы къорды фæсивæдæй чидæртæ фыццаг хатт 
куы феной, уæддæр æй йæ фæсномыгæй базондзысты, кæцон 
у, уый. 
Мæстæймарæн ном алы хъæуыл дæр рагзаманты сбадт. 
Радио дæр æмæ газет дæр куы нæма фæзындысты, уыцы 
рæстæджы Иры иу кæронæй иннæмæ алы хъæуæн дæр йæ 
фидиссаг фæсномыджы хабархæссæг уыдысты царды иу кæнæ 
иннæ бæлвырд цауимæ баст таурæгътæ, æмбисæндтæ æмæ за- 
рджытæ. 
Зилгæйыл родгæсты ном, æнæмæнг, сбадт Хъæстуаты 
Хъазыбеджы зарæджы фæрцы. Фæлæ зарæг куы фæзынд, 
уымæй æртиссæдз азы размæ дæр Зилгæ Зилгæ уыд. Æмæ уæд 
родгæсты размæ та цавæр мæстæймарæн ном хаста? Æви йын 
уæвгæ дæр нæма уыд ахæм ном? Чи хъуамæ ратта дзуапп ахæм 
фарстæн? Кæй зæгъын æй хъæуы, хистæртæ. Чи аивгъуыдта, 
уыцы хистæрты дæр, æгас чи у, уыдоны дæр бæргæ фæфарс- 
тон, фæлæ дзы иу дæр дзуапп раттын нæ бафæрæзта. 
Чи зоны, искæмæ диссаг дæр фæкæсдзæн: цы ахъаз у, 
цæмæн бахъуыд афтæ æхсызгонæй? Бахъуыд. Уыимæ абон нæ 
бахъуыд, фæлæ кæддæриддæр хъуыд. Уымæн æмæ адæм сæ 
фыдæлты цардæй, истори кæй хонынц, уымæй адæм сты. Ирон 
адæм. Уырыссаг адæм. Гуырдзиаг адæм. Туркаг адæм. Фыд- 
æлтыл былалгъ чи кæны, уый та адæймаджы номы аккаг уæвгæ 
нæу. Æвзæр уыдысты æви хорз, уæддæр мæ фыдæлтæ уыдыс- 
ты, æндæр фыдæлтæ мын ничи ратдзæн. Стæй сæ хорзы æмæ 
æвзæры тæрхон рахæссын та кæмæн у йæ бон, кæмæ ис ахæм 
бар лæвæрд? 
Зилгæйы цурты паддзахы фæндагыл дæлæмæ дæр æмæ 
уæлæмæ дæр чи цæуы, уыдонмæ хъæуы æртæ уæлмæрдæй зыны 
æрмæст иу. Æмæ раст уыцы уæлмæрды ныгæд у Бæтæгаты 
Петка. Цыртыл йæ райгуырды æмæ адзалы азтæ амынд: 1855 
æмæ 1962. Хъæстуаты Хъазыбег кæд фæмард æмæ Зилгæйыл 
родгæсты ном кæд сбадт, уый бæлвырддæрæй базоныны 
тыххæй нæ зæрдыл бадарæм Петкайы райгуырды аз. 
...Уæды заман быдыры æмæ хохрæбын хъæуты алы аз дæр 
нысангонд цыдысты радгæстæ. Ныры адæмон дружинникты 
рагфыдæлтæ. Фæдзæхст сын уыдис хуыснæггадмæ хъус да- 
рын. Хæдзар фæкъахынмæ чи хъуамæ бабæллыдаид — цы дзы 
рахæсдзынæ хæдзарæй? Алкæмæн йæ фæлыст, хъама æмæ дам- 
баца йæ нывæрзæн, хъыримаг — талынджы йæм къух куыд 
аххæсса, афтæ хæстæг æвæрд. Йæ иунæг давинаг — йæ фос 
æмæ кусгæ хайуан. Саргъы бæх кæмæй адавдæуа, уымæн та 
йæ худинаг йæ маст æмæ зианæй фылдæр. 
327 

Мæ фыдæлты самандурæй амад хæдзары æмрæнхъ 
æрæййæфтон хъæдкъул скъæт. Тулдзæй — йæ цæджындзтæ 
æмæ дуар, бæзджын тæрсфæйнæгæй — йæ къултæ. 
Фæйнæджытæ кæд цыфæнды æнгом хост уыдысты, уæддæр 
сæ зыхъыртæй зымæджы хъызт мидæмæ хылди æмæ-иу нæ 
дæлæмæдзыд хохаг хъуг уазалæй ныккука — цастæ хъуамæ 
стæфстаид йæ комытæфæй парахат скъæт? 
— Ныр, Нана, хъомдоны къултæ дæр самандурæй куы са- 
мадтаиккат, уæд нæ хъугæн хъармдæр нæ уыдаид? 
— Бæргæ йын хъармдæр уыдаид, Нана дæ нывонд фæуа. 
Фæлæ рæстæг ахæм æнамонд хаста, æмæ самандурæй хъомдо- 
ны къултæ амайын ничи уæндыд: хуыснæгæй тарстысты. 
— Æмæ самандур фидардæр куы у. 
— Хъармдæр у, æцæг ын йæ фидарæн ницы зонын. Са- 
манкъул æнæуынæрæй ис æрыхалæн. Тæрсфæйнæджы та хуы- 
лыдзæй хостой зæгæл. Куы фæхус уа, уæд фæйнæгæн 
мæцъисæй йеддæмæ ницæмæйуал ис рафтауæн. Æмæ иугæр 
мард ма уæд, уый йеддæмæ йæ хъырринцъмæ бинонтæ нæ, 
фæлæ æгас хъæубæстæ дæр райхъал уыдзысты. Скъæтæн та 
йæ дуар æдде гуыдырæй, мидæгæй хъилæй æхгæд уыдис. Уатæй 
скъæтмæ ахизæны мæнæ скъаппы чъылдыммæ гыццыл дуар 
та, скъæт куы сæхгæнай, уæд æрбахизынæн уыд. Ноджыдæр 
мæнæ уыцы хуынкъ уыныс къулы? Уырдыгæй та 
дзæнгæрæджы тел уагъд уыди скъæты дуарæй нæ хицауы 
нывæрзæнмæ. 
...Уыцы аз хъæугæстимæ йæ рад æрæййæфта Бæтæгаты 
Инæрыхъойæн дæр. Дыгæйттæй-æртыгæйттæй саргъы бæхтыл 
зылдысты æхсæвдзу, алы таурæгътæй рæстæгмарæн кодтой. 
Хъæугæстыл æхсæны мидæг дæр æмæ хæдзары мидæг дæр 
æндæр хæс æвæрд нæ уыдис. Кæд сæ исчи йæхи зондæй æмæ 
æфсармæй хæдзармæ фæкæса, уæд хорз. Изæрмилтæй бони- 
вайæнтæм хаста сæ рад. 
Хъæстуаты Хъазыбег та Заманхъулы разагъды фæсивæдæй 
уыди. Зилгæйы йын куырдуаты бадти Болиаты чызг. Каст уыди 
æрмæст ирæдмæ. Æхсархъуаг цæмæн хъуамæ æййæфтаид 
Хъæстуйы-фырт æмæ сфæнд кодта Стыр Кæсæджы фæфос 
кæнын. Уæды заман рæгъау раскъæрын давдыл дæр æмæ худи- 
нагыл дæр нымад нæ уыди, фæлæ лæджыхъæды æвдисæныл. 
Æрджынарæгыл уыдаид æви Дзантемыры комыл сæ фæндаг 
— ауал азы фæстæ йæ марадз æмæ базон, фæлæ Хъазыбег 
цалдæр æмгаримæ кæсгон къниазы рæгъау Мæхъхъæлмæ куыд 
фæцæйтардтой, афтæ сæ Зилгæйы сæрмæ, фæстæдæр Цæлыч- 
чы къанау кæм райдыдта, раст уыцы тæккæ ран донбыл 
сæййæфтой радгæстæ æхсæвæй боны астæу. 
Æртæ æндæрджы йеддæмæ не сты, уый куы федтой дард 
бæлццæттæ, уæд ма сын цас зын бамбарæн уыдис — фæдисæттæ 
не сты. 
328 

— Хæстæг сæ ма ’рбауадзæм,— загъта рæгъау скъæрджытæй 
чидæр æмæ йæ хъыримаг æриста. 
— Бафснай дæ гарз,— сдзырдта йæм Хъазыбег.— Фæдисон 
не сты, хъæугæстимæ та кæд бафидауиккам. 
Уæдмæ барджытæ сæ цурмæ схæццæ сты. Иутæй дæр æмæ 
иннæтæй дæр уæлбæхæй ничи æрхызт. Хъазыбег æмæ Ин- 
æрыхъо кæрæдзийы хорз зыдтой. 
— Æ, Хуыцау дын æй куыд нæ ныббарста, Хъæстуйы-фырт, 
цы бакуыстай уый?— бадзырдта Инæрыхъо Хъазыбегмæ. 
— Мах уæм уæздан салам æнхъæлмæ куы кæсæм, Зилгæйы 
фæсивæд, æмæ уæ уайдзæф куы фæраздæр,— ныхас хъазы- 
нырдæм аздахыныл афæлвæрдта Хъазыбег. 
Фæлæ дыууæтæ дæр æмбæрстой: хъазынæй ахицæн уа, ахæм 
уæлæнгай нæ уыди хъуыддаг. 
— Кæм фæхæст стут атæппæт лæвар фосыл, Заманхъулы 
хъалтæ?— Хъæугæсты хистæр Инæрыхъо куыд уыдис, уымæ 
гæсгæ ныхас йæхимæ айста. 
— Зивæг ма зон, уый йеддæмæ Фæлвæрайы хорзæхæн кæрон 
нæй. 
Заманхъулы фæсивæд та Хъазыбеджы фæдыл кæй ацыдыс- 
ты, уый охыл дзырдта сæ номæй дæр. 
— Уæдæ Фæлвæрайы хорзæхæй сымах дæр æмæ мах дæр 
хайджын куыд разынæм, афтæ рæгъау йæ фæд-йæ фæд 
фæстæмæ раскъæрут. 
— Дзæбæх дæ нæ хъусын, Бæтæджы-фырт, хъазгæ кæнай 
æви æцæгтæ дзурай? 
— Хорз æй куы зоныс, Хъазыбег, Уырысы паддзах ахæмтæ 
нæ бары, уый, уæд цæмæн уæхи дæр фыдбылызы æппарыс æмæ 
æнæхъæн Зилгæйы дæр. Фæд кæй зæххыл æрбацæуа, домгæ дæр 
уымæй куы кæнынц фосы æмæ фиддон дæр уымæн куы сты. 
Быдыртæ бирæ, уæд уæ цы Хуыцау ауылты æрбахаста? Афонмæ 
фæдис дæр æрбаввахс сты. Æнæзонгæ куы уаиккам, уæд нæ ныхас 
дæр æндæр уаид. Фæлтау уæ сæртæ бафснайут, мах та ам фæлæу- 
дзыстæм рæгъауимæ, фæдисæттæм банхъæлмæ кæсдзыстæм. 
Хъæугæстыл æууæнк уыдзæн. Цалдæр гæрахы фæкæндзыстæм 
æмæ нын æфсон уыдзæни: фæлыгъдысты талынджы, марадз æмæ 
йæ базон, чи уыдаиккой. 
— Фæлыгъдысты, и? Уæллæй, тынг æй загътай, Бæтæджы- 
фырт! Ау, æмæ Кæсæджы зæххæй Мæхъ^ъæлы рæбынмæ 
феелидзыны тыххæй фескъæрдтам мæ ирæдаг? Фæлтау афтæ 
бафидауæм: мах дæр уæ нæ федтам, сымах дæр ницы фед- 
тат,— балхынцъ кодта ныхас Хъазыбег, фæлæ йæхæдæг дæр 
æмбæрста, хъæугæсты цавæр фыдбылызы æфтауы, уый. 
— Федтам æви нæ федтам, уымæй нæ фæрсæг кæй ничи 
уыдзæн, уый хорз куы зоныс, уæд дын хынджылæггаг стæм, 
мыййаг? Раздахут рæгъау! 
Бон дзæбæх æрбарухс, фæдисæттæ афонмæ фæдыл фæхæст 
329 

уыдаиккой. Рæстæг та æнæпайда радзур-бадзурæй ивгъуыйы. 
Чи ныххатыр кæна, уыдонæй нæ разынд сæ иу дæр æмæ 
иннæ дæр. Ныхас æгæр-æгæр куы стынг æмæ кæрæдзийы 
мадæлтæм куы бахæццæ сты дыууæ сæртæг лæппуйы, уæд 
Хъазыбег фæраздæр йæ хъыримагмæ: 
— Фæхъахъхъæн ма, уæдæ, дæ ронбасты сæрмæ, Бæтæджы- 
фырт! 
Арсмарæн нæмыг зæрдæсæры нынныхст. Бæргæ ма йæ багæ- 
рах кодта Инæрыхъо дæр, фæлæ иуæй цæстытæ дзæбæх нал 
уыдтой, иннæмæй къухтæ коммæ нал кастысты. Уæддæр ма 
йæ марæджы уæхск акъуырдта, йæхæдæг йæ туджы мæцгæ 
йæ бæхы къæхты бынмæ æрхауд. 
Хъæугæстæй иу Зилгæйы кæройнаг хæдзары рудзгуытæ 
ехсы хъæдæй ныххоста, иннæ Б»æтæгатæм фыдохы хабар 
фæхаста. Хъазыбегæн йæ æмбæлттæ куыд арæхстысты, афтæ 
йын йæ цæф уæлæнгай баст бакодтой æмæ сæ сæртæ бафснай- 
ыныл бацархайдтой. 
Бæтæгаты фæдисы фæразæй Инæрыхъойы æфсымæры фырт 
Петка. Хъазыбег ын дардмæ айхъуыста йæ бæхы къæхты тъыбар- 
тъыбур, фæлæ йæ размæ куы схæццæ, суанг уæд дæр ницы йæ хъус 
æрдардта фæлмаст æмæ цæф адæймаг æнахъом лæппумæ; хæрисыл 
куыд банцой кодта, афтæ йæ бынатæй дæр нæ базмæлыд. Петка йæ 
фæтæнком хъамайæ куы æрриуыгъта, уæд ма бæхы сæрæй уæлдæр 
бæргæ фесхъиудта, фæлæ уæдмæ лæппу йæ иннæ фæрсты æрзылд 
æмæ йæ дыккаг хатт æрриуыгъта. Стæй уæд бæхæй æрхызти, 
Хъазыбеджы уæлхъус исдуг алæууыди æмæ, нал улæфы, уый куы 
федта, уæд хъама мæнтæджы сыфæй ныссæрфта, бæхыл бабадт 
æмæ йын æгъдæнцæйттæй йæ тæнтæ басхуыста. 
Цалынмæ фæстæмæ здæхт, ^уæдмæ Инæрыхъойы дæр 
хæдзармæ æдхæццæ кодтой. Иæ уд ма йын йæ мидæг 
æрæййæфта. Иæ тызмæг æмæ карзæй бинонтæ æмризæджы 
рызтысты. Ныр ын аирвæзæн нал ис, уый бамбæрста, 
æвæццæгæн, æмæ йæм æрæджиауы фæсмон æрцыд. 
— Хорзæй уын ницы фæдæн æгас хæдзарæй дæр маст æмæ 
рæхуыст йеддæмæ... Ныр та ма уыл мæнæ... ох-х-хай... ту- 
джы хæс дæр ныууагътон. 
— Дæхи кой кæн, Инæрыхъо, уымæ ма ’хсайæд дæ зæрдæ. 
Ист у дæ туг. 
— Чи?..— йæхиуыл схæцыныл афæлвæрдта Инæрыхъо, 
фæлæ йæ бон нæ бацис æмæ сæр фæстæмæ базыл æрхауд.— Чи 
уыдис, мæ уæлхъус куы лæуут иууылдæр, уæд? 
— Петка. Петка бакодта хъуыддаг. 
Уыйадыл Инæрыхъо йæ цæстытæ æрæхгæдта æмæ ахицæн... 
Петкайы æрцахстой æмæ, йæхæдæг куыд амыдта, афтæмæй 
йæ ныртæккæйы хæххон-металлургон институты бынаты цы 
ахæстон уыдис, уым афæдз фæдардтой, стæй йæ уæд, фынддæс 
азы йеддæмæ йыл кæй нæма сæххæст, уымæ гæсгæ рауагътой. 
ззо 

* * * 
Иры разагъды лæгтæ æрæмбырд сты алы хъæутæй æмæ 
кæмттæй, æмæ сæ хуыздæртæ æдзардæй кæмæн фæмард сты, 
уыцы дыууæ стыр мыггаджы бафидауын кодтой, фыдбылыз 
кæм æрцыд, раст уыцы тæккæ ран, Зилгæйы кæройнаг арæ- 
ныл, донбыл, хæристы къохы. 
Фидардæр цæмæй уа фидыд, уый тыххæй Инæрыхъойæн 
гуыбыны цы фырт баззад, ууыл ном сæвæрдтой Хъазыбег, куы 
рахъомыл, уæд та йын æрхастой Хъæстуаты чызг Госæдайы. 
Петкайæн бирæ цот рацыд: фондз фырты æмæ æртæ чыз- 
джы. Чызджытæй иуы — Хадизæты — радтой Хъæстуатæм. 
Дыууæ мыггаджы хæстæг-къабазæй æддæг-мидæг ауадысты. 
Хъазыбегыл та йæ уарзон æмгæрттæ зарæг скодтой. 
Кæд дуг цыфæнды æнамонд уыд, уæддæр уый бæрц æна- 
монд нæма уыд, æмæ лæппу иу хъæуæй иннæмæ — зарæг куыд 
зæгъы, афтæ — йæ каистæм рараст, ды та йæ бавдæл æмæ 
бынтон æнаххосæй амар. Стæй Заманхъулæй Зилгæмæ чи цæуа, 
уымæн йæ фæндаг Мæхъхъæлы рæбынмæ, бæллæх кæм æрцыд, 
уырдæм цæмæн хъуамæ схæццæ уа, кæд æмæ хъæуы бынты 
паддзахы фæндагыл стыр хидæй уæлдай хъæуы астæу цалдæр 
хиды уыдис Хуымæллæджы доныл? 
Фæлтæрæй-фæлтæрмæ æндæр хъæутæй дæр ма зарæг 
скæнынмæ кæмæ цæуынц, уыцы дзырдарæхст Заманхъул куыд 
хъуамæ бауагътаиккой сæхионыл къæм абадын, куыннæ 
хъуамæ бацархайдтаиккой Зилгæйы фæсивæды цæсты бафта- 
уыныл, бауайдзæф кæныныл. 
Зарæг æнæхъæнæй дæр зæрдæ агайы, фæлæ йæ уæвгæ дæр 
чи никуы фехъуыста, уыдон дæр Зилгæйы родгæстæй базы-. 
дтой Хъæстуаты Хъазыбеджы мæлæты размæйы æрдиагæй: 
«Цæуыннæ, дам, мæ ауадзут, Зилгæйы родгæстæ?» 
Ацы рæнхъы уидагмæ лæмбынæгдæр æркæсын æмбæлы. 
Æнæгуырысхойæ зæгъæн ис афтæ, æмæ зарæджы райдиан ва- 
риант уыдаид — 
«Цæуыннæ, дам, мæ ауадзут, Зилгæйы радгæстæ?» 
Фæлæ зарæг сфæлдисджытæм уый æгъгъæд нæ фæкаст, 
уымæн æмæ радгæстæй дисы никæй бафтаудзынæ, алы 
хъæуы дæр уыдысты. Бынтон æндæр хъуыддаг у 
«родгæстæ». Хъазыбег æнахъом лæппуйы къухæй кæй ссар- 
дта йæ адзал, уый зарæггæнджытæ бæлвырд зыдтаиккой. 
Æмæ йæ ацахстой — родгæс, хъуымызбыл. Уæлдайдæр та, 
быцæу фосы фæдыл кæй рауад, уымæ гæсгæ. Фæлгонц йæ 
джиппы абадт, рауади æвæджиауы зынрохгæнæн — Зил- 
гæйы родгæстæ. 
331 

«ÆЗ - НÆ» 
Беслæны стыр базармæ ныззивæг и абон Мырза: иугæр 
хæдзарæй куы афта, уæд æгуыст цас фæуа, уыйас ахсджиаг 
хъуыддагæй дзы ницы ис — дæлæмæ дæр, уæлæмæ дæр цыв- 
зыйы сыфтæ. Рæстæг сыл цы фесафа, уый аргъ уæвгæ дæр не 
сты. Иу æргъомæй фылдæр дзы нæ раласдзынæ автобусы. Æмæ 
иу æргъомæй цы æрæвзæрдзæн? Йæ ацæуыны аргъ дæр нæу. 
Уæдæ фыцыны фаг цалдæр æргъомы куы балхæнай, уæд та 
цалынмæ хион машинæджыны кæнæ уæрдонджыны агурай, 
уæдмæ стыр сихор суыдзæн. Машинæджынтыл цæст нæ хæцы 
— ныртæккæ дæ фарсмæ лæудзæн, цалынмæ дæ тамакойыл 
зынг бафтауынмæ æргуыбыр кæнай, уæдмæ йæ фæд 
æрбайсæфдзæн. А уæрдонджынтæ та... Цал ма сты, цал, Зил- 
гæйы? Æртæ æви цыппар? Æмæ сæ уæд та ма базары абон 
никæй ницы хъуыддаг ис. Нæ, рæстæгсафæн йеддæмæ ницы 
разындзæн: зонгæтыл дзы æнæ бамбæлгæ нæй — иуимæ 
æрлæуу, иннæимæ ныхас. Æмæ ма абоны хуызæн дзæбæх бонтæ 
цал скæндзæн, уымæн чи цы зоны? Уæд та ма тæккæ райсом 
фæкъæвда. Нартхор æфснайд нæма фæци; кæй дзы æркарста, 
уыцы куыристæ бæттинаг æмæ амаинаг, нурыйы зæхх къахи- 
наг, стæй канд нурыйы нæ, фæлæ лыстæг хуымты зæхх дæр: 
фæззыгон уарынты фæстæ йæ мит куы æрæмбæрзы, стæй зым- 
æджы дæвдæг салды фæстæ куы æртæфсы, уæд садзынафонты 
топхосау хæрогæй фезгъæлы; хал дæр дзы афтæмæй æрзайдзæн, 
æндæр æй уалдзæджы скъах æмæ йæ скæсæйнаг хус дымгæ 
уайтагъд чъиу къæйтæ фестын кæндзæн. 
Нæ, æгæр бирæ сты йæ куыстæгтæ, боныхъæд та æнхъæлмæ 
кæсын нæ зоны. Бар сæхи цывзыйы сыфтæн дæр. Кæд Хуы- 
цауы бафæнда, уæд кæсæгæн сæ уæййагыл бынтон нæ фæхæлоф 
кæндзысты базардзаутæ, гуыффæйы бын ма сæм æнæ аззайгæ 
нæ уыдзæн, æмæ та уæд сæ фæндаг Зилгæйыл радардзысты, 
сыхи-сых дуæрттæ хойдзысты сæхæдæг. Раст зæгъын хъæуы, 
бинаг æргъæмттæ уæллæгты уæзæй ныцъцъæл вæййынц. Æмæ 
сын циу? Æхсæдынмæ зындæр цы разыной, æндæр уæле дæр 
судзаг хал æмæ бынæй дæр. 
Уыцы хъуыдытимæ Мырза сæумæйæ æрлæууыд йæ нартхо- 
ры хуымыл. Йе ’фсин Терезæ иунæгæй ацыд базармæ йæхи 
хъуыддæгты фæдыл. 
Кæройнаг цалдæр рæнхъы урс нартхор ныссагъта. Иу хорз 
миниуæг æм ис ацы мыггагмæ — рагацау сцæттæ вæййы. Иу 
цæмæн, иу? Æмæ уæд кæрдзинаг æмæ касагæн та йæхицæй 
уæлдай кæцы мыггаг бæззы? Науæд хъуыдыдыйæ ахæрынæн, 
уæлдайдæр та цæхæры арыдæй? 
Æниу, кæрдзын пецы дзыхы куы нæуал фыцынц, уæдæй 
ардæм ма дзы цæй кæрдзыны ад ис? Уæлдайдæр газы пецы — 
дæвдæг хус цы ныввæййы, æндæр уый цæй фых у? 
332 

Дæндагсæттæн. Фæлтау æй пецы дзыхæй судзгæ-араугæйæ 
райс, йæ фæнык ын афутæ кæн, чи дзы нынныхст, уыцы æвза- 
лыйы муртæ ацæгъд, сыгъдæг хæцъилы кæнæ куатæйы йæ 
атух æмæ химидæг æрфæлмæн уыдзæн. Уазалы онг æй ма ба- 
уадз, афтæмæй хæндыгмæ нывнал æмæ æппæты уæллаг цыхтæй 
— алы хатт дæр сойджындæр разыны — цыппæрæм хай ра- 
лыг кæн. Науæд æй ногдыгъд æхсыры кæнæ мисыны 
æрыссæнд... 
Нартхоры кас та бинонтæй бынтон никæйуал хъæуы, 
æрмæст ыл Мырза йæ зæрдæ нæ ивы. Сарæх пырындз æмæ ма 
чи æрвæссы нартхоры касыл. Афтæмæй æрмæст стыр 
бæрæгбæтты, уæлдайдæр мæрдты комуадзæны, кодтой адæм 
пырындзы хъæстæ. Уый дæр алы хæдзары къухы не ’фтыд. 
Йæхæдæг уæд гуырд дæр нæма уыд Мырза, йæ фыд Мысостæй 
фехъуыста хабар. Сæ акомкоммæ Рубайтæ цардысты. 
Кæддæрбон Мысост сæ кæртæй уынгмæ рахызт. Кæсы æмæ сæ 
дуармæ стыр тъæпæн дурыл Рубайты астаздзыд Али бады йæ 
къухы хъæдын арф къусимæ. Амонæн æмæ астæуккаг æнгуы- 
лдзтæ дзы атъыссы æмæ сæ афтæ зæрдиагæй сысдæры, æмæ 
Мысост йæ уæлхъус куыд æрбалæууыд, уый дæр нæ бафип- 
пайдта. «Уый цы кусыс, Али?» Сывæллон фестъæлфыд æмæ 
къæмдзæстыг дзуапп радта: «Хæрын».— «Æмæ дæ хæринаг 
ардæм цы æрбахастай уынджы сæрты?» — «Баби пырындзы 
кас сфыхта æмæ дзы сымахæн дæр æрбарвыста». 
Уыцы ныв Мырзайы цæстытыл афтæ бæлвырдæй ауад, æмæ 
дзы хъæлæсыдзагæй сирвæзти: 
— Ха-а! 
Йæ чъылдыммæ базырты пæр-пæр ссыд æмæ уыцырдæм 
фæкаст. Халон. Дыууæ азы зæгъа æви æртæ цæхæрадоны алы 
кæрæтты æнгузы цъарæн йæ раст æмбисыл куы иу ран бамбæ- 
лы, куы — иннæ. Иу хатт уæд та куы разындаид хъæн уыцы 
раст æмбис. Никуы. Æрмæст ын карды бырынкъæй ис ахæм 
раст дыууæ дихы фæкæнæн. Æнæуый та йæ армæй сæттай, 
дурæй, дзæбугæй — æнæ фæцъæл ын нæй искæм. Фарон фæззæг 
ын сыхы хистæр Рамазан куы рахъаст кодта, халæттæ мын ме 
’нгуз фæдавтой, зæгъгæ, уæд ыл худæгæй амарди: цæмæ бахъуыд 
халоны æнгуз, цы йын бакæндзæни? — «Цы куы зæгъай, уæд 
æй асфальтыл æрæппары æмæ дыууæ дихы куы фæвæййы, уæд 
æй бахæры». — «Æмæ сымах æнгуз дзæбугæй дæр зынтæй куы 
асæтдзынæ, уæд ын халоны бои циу? — «Уæуу мæнæ лæг: æз 
мæхи цæстæй цы федтон, уый йын дзурын, ай та «циу, циу», 
кæны». Уæд æм худæг фæкасти, ныр æй бауырныдта. Ау, æмæ 
йæ цымæ цæхæрадоны фæлмæн зæххыл та куыд асæтты, цæ- 
уыл æй æрцæва, уый дзы æмгæрон дур куы нæ ис, уæд. А-а,— 
йæ ных бакъуырдта Мырза.— Æппаргæ йæ æцæгдæр асфальтыл 
æркæны æмæ йæ уым фæхæры, фæлæ истæмæй куы фæтæрсы, 
уæд æй сисы æмæ йæ фæсвæдмæ, цæхæрадæттæм ахæссы. 
333 

Рувæнты заман цалдæр ногдзыд æнгузы талайыл бамбæлд 
æмæ сын сæ фарсмæ цыбыр михтæ ныссагъта, сыфтæр куы 
азгъалой, уæд ма сын ссарæн куыд уа, афтæ. Халæттæ кæй 
фæдавтой, уыдонæй уыдзысты. Сæттьш сын чи нæ бакуым- 
дта, уыцы æнгузтæ гутоны бын фесты æмæ сæвзæрдысты. 
Æцæгдæр Рамазаны бæласæй куы уой, уымæй фæллойаг у. 
Бæллиццаг нæу сæ мыггаг — хъæбæрцъар, дзæбугæй сæтти- 
наг, туасæй къахинаг. Æниу, æнгуз цас зындæр сæттæн уа, 
уыйас сойджындæр вæййы. Раивын сæ хъæудзæн, куыддæр 
æй февдæла, афтæ, уалдзæгмæ уадзгæ не сты: дуармæ фида- 
уцæн æмæ аууонæн уæд та бабæздзысты. 
Бынтон дæлæуæзты — гутоны размæ дзы куыстаг куыд нал 
уа, афтæ — дзæнгæл кæны нартхоры зæнг Мырза. Ардыгæй 
иуæндæсмæ йын цы бантыса, æндæр дарддæр кæрдгæ нал у: 
мигъ куыддæр сысты, афтæ хуры зынгцæст сусæнау судзын 
байдайы, æмæ уæд нартхоры зæнгыл уæлхъæдæй андзæвгæ 
нал у — йæ сыфтæр згъæлын байдайы. Кæрдынмæ йæ тæккæ 
ахъаззаг у æртæхы уымæлæй, уыцы фæлмæн, æхсырфæн æнцон 
лыггæнæн. Иугæр куыристæ-куыристæ куы баййафа мигъ 
сыстыны размæ, уæд ын хуры бон дæр ницуал бавæййы уый 
фæстæ, суанг изæрмæ дæр норст уымæлæй лæудзæн, задаг ба- 
нордæгау, тонгæ-тонын дзы иу сыф нæ азгъæлдзæн, куы 
æрсæтта, уæд дæр зæнгыл баззайы. Уæдæ! Æрдзы фæткæн дзы 
æмбал нæй; афтæ ма йæ раст банымайгæ уа: сæумæйæ 
аходæнмæ фæкæрд, стæй уæд сихорæй изæрмæ куыристæ 
фехсæд. Уыцы фæтк фехæлдтай, уæд та дæ фос нуарджын 
холладжы бæсты фистæг уистæ æхсындзысты суанг кæрдæга- 
фонтæм. 
Ацы югославиаг бур мыггагæн ма йæ æфсир нæхимæ урс 
нартхоры хуызæн æххæст хус куы æййафид, уæд ын æмбал 
бæргæ нæй: æфсир уыцы æмхуызон уæззау æмæ ставд; иу бын- 
дзæфхады дыууæ зæнджы йеддæмæ æмбайлаг ма ныууадз, 
æндæр дзы дзекъо никуы разындзæн; згъалынмæ æнцон; йæ 
сыфтæр уыцы фæтæн æмæ бæзджын; хæтæл æнахуыр ставд — 
дыууæйæ фылдæрыл дзы арм не ’ххæссы — цыфæнды дымгæйæ 
æмæ фыдкъæвдайæ дæр ын ныххуыссæн нæй. Æмæ куыд ных- 
хуысса, кæд æмæ зæнгыл уыцы æмдымбылæй зæхмæ фидар 
хæцынц, суанг фыццаг уырынгæй чи райдыдта, уыцы уидæгтæ, 
раст велосипеды цалхы телты хуызæн зæнгæй фæйнæрдæм 
фæцыдысты æмæ уым нынныхстысты. Адон æй нæ уадзынц, 
адон, фæлдæхын! Ноджы мæлæты бирæ сты. Цалынмæ тама- 
ко дымыныл фæстиат кодта, уæдмæ дзуццæджы æрбадт Мыр- 
за æмæ сæ нымайын байдыдта. Æнæхъæн æхсæрдæс. Йæ 
фарсмæ иннæ бындзæфхадыл дæр æхсæрдæс. Æртыккагыл дæр 
афтæ. Диссаг, цымæ цæмæн æмхуызон уой? Кæд дзы 
лыстæгдæртæ æмæ ставддæртæ ис, кæд дзы чи хъæддыхдæр, 
чи лæмæгъдæр нынныхст зæххы, уæддæр нымадæй æмхуызон. 
334 

Стæ-ма, кæд ирон мыггагæн уый бæрц не сты йæ уидæгтæ 
æмæ уымæн афтæ лæмæгъ у дымгæйæн. Нæ базивæг кодта 
æмæ кæрдзинаг нартхор кæм æркарста, уырдæм бацыд. Куын- 
нæ стæй! Дзуццæджы æрбадын дæр æй нæ бахъуыд — зæххы 
бынæй уæлæмæ зынгæ дæр нæ кæны йæ уидаг, уæд дын куыд 
хъуамæ ма афæлдæха бындзарæй фыдуаг зилгæдымгæтæм? 
Кæд хур нæма ракаст, уæддæр нартхоры сыфтæр фæсурбын. 
Абон уал æгъгъæд у кæрдынæн — мигъ кæд нырма бæзджынæй 
бады, уæддæр цалдæр минуты фæстæ хурæн æнæ ракæсгæ нæй. 
Кæртмæ æрбахызт, æхсырф хордоны шиферы бын атъыс- 
та, бæмбæджджын раласта æмæ фæстæмæ цæхæрадонмæ ацыд: 
йæ иу къухы ныллæг бандон, иннæйы — чыргъæд. 
Уæдмæ йæ тæккæ сæрмæ арвы цъæхæй иу мусуат разынди, 
мигъ бынтондæр фæфæлурс, фæйнæрдæм алæбырд æмæ хур 
æцæгдæр ракасти. 
Кæройнаг куырисы фарсмæ æрæвæрдта бандон æмæ æхсæды- 
ныл балæууыд Мырза. Базар рахæлиуæн нырма раджы у, 
уæддæр уынджы ’рдæм дæр йæ зæрдæ æхсайы — мыййаг, ма- 
шинæйы уынæр куы нæ фехъуса сыфтæры сыбар-сыбурмæ. 
Рæстæггай йæ куыст дæр фæуадзы — уæд та ма чидæр кæронмæ 
нал банхъæлмæ каст æмæ хуыздæрæнхъæлæй йæ уæййагимæ 
хъæууынгты æрзилынвæнд скодта. Байхъусы æмæ та 
æхсæдынмæ бавналы. Нæ, хъуамæ йын ма аирвæза: алы куы- 
рисæй дæр æнæхъæн чыргъæд æвзæры æмæ фондз минутæй 
фондз минутмæ тыннывæндæгау дыууæрдæм кæны Мырза: 
цæхæрадонæй — кæртмæ, кæртæй — цæхæрадонмæ. Æгæр 
уымæл у нырма нартхор, фæлæ йын уæддæр уадзæн нал ис: 
боны хурмæ цы ахус уа, уый æхсæвы æртæхæй фæстæмæ ба- 
уымæл уыдзæн. Ноджы куыд фæстæдæр хуры хъару сæтдзæн, 
æртæх та тыхджындæр кæндзæн, уалынмæ халас дæр расайдзæн. 
Урс нартхор цас хусдæр уыди — рогæн-иу фелвæста тæскъ, 
ауыл та схæцын хъæуы. Згъалынмæ дæр нæма бæззы: уырзы 
бын йæ æхсыр лæдæрсы. Къутуйы бафснайынмæ кой дæр нæма 
ис. Сара дæр æгæр æмыр æхгæд у æртæрдыгæй, дымгæ йæм 
ницы уадиссаг фæхæццæ уыдзæн, кæд уым æфснайддæр уаид, 
уæд дæр. Йæ тæккæ бынат — хæдзары рæбын бетонгонд хур- 
варс. Раст зæгъын хъæуы, фыдæбон ыл уæлдай фыдæбон 
уыдзæн: цалынмæ хур уа, уæдмæ йæ ратæнæг кæн, изæрырдæм 
æй рæбынмæ бамбырд кæн æмæ йæ шиферæй иувæрсыггонд 
æрæмбæрз, æхсæвы æртæх æмæ йæм æнæнхъæлæджы къæвда 
куыннæ фæхæццæ уой, афтæ. Райсом дæр та йæ рахæлиу кæн 
æмæ изæрырдæм ногæй æрæмбæрз. Иннæбон дæр... Уæлдай 
фыдæбон та ма куыннæ у, фæлæ лæг фыдæбонæн райгуырд. 
Уæдмæ кæд схус уаид. Уæдæ базивæг кæн, уыциу калдæй йæ 
къутумæ бакал æмæ замманайы фыдæбон бамбидзæн. 
Лæгæн йæ фæллойæ йæ зæрдæ куы рухс кæна, уæд дзы ай 
æцæгдæр куы нæ фæлмæцы. 
335 

Æмбисонд басгуыхт, æвæдза, зайынмæ: кæрты æмбис йæ 
быны фæкодта тæнæггондæй. Уæдæ дзы тонинаг дæр нырма 
дыууæ боны куыстæй къаддæр нæй. 
Цæхæрадонæй — кæртмæ, кæртæй — цæхæрадонмæ. 
Мæнæ ма æххæст ацы фондз куырисы бахсæда, æмæ уæдмæ 
сихорæн дæр афон уыдзæн. 
Абонсарæй йæ хъус дары, уæддæр ыл сайд æрцыди — кæй 
снымадта, уыцы фондз куырисæй фæстагмæ куыд бавнæлдта 
æхсæдынмæ, афтæ йæм сыбар-сыбурæй машинæйы уынæр нæ 
фехъуыст. Бæргæ разгъордта, фæлæ цалынмæ уынгмæ 
рахæццæ, уæдмæ машинæ тигъы аууон фæци. Йæхицæн ма 
зæрдæ авæрдта: кæд цывзыйы сыфтæ уæйгæнæг нæ уыд. Бæг- 
уыдæр нæ уыдаид, æндæр афтæ тырындзæй куыд æрсыххуытт 
ласта, æнæуый уасгæ æмæ æрлæуæрлæугæнгæ куы фæцæуы. 
Кæй дзы афæрса, ахæм дæр ничи зыны — уынгты бадынтæм 
никæй æвдæлы. Зæрдæ æхсайыны бæсты тигъæй акæсын 
хъæуы йæ фæдыл, уæд та ма искæй дуармæ лæууы. Йæ къæбы- 
ла Хъулон фæндагамонæгау йæ разæй фæраст. 
Тигъмæ нæма схæццæ, афтæ йæ хъустыл ауад Сонайы æрди- 
аг: 
— Гъер ма ахæм диссаг уа!.. 
Цы диссаг та ссардта, цымæ? Йæ фырцымыдисæй диссаг 
цы нæ уа, уый дæр сдиссаг кæны. 
Тигъæй скасти Мырза. Иунæгæй куы лæууы сæ дуармæ, 
уæд кæмæн йæ диссаг дзура? Æниу, сылгоймаджы та ныхас- 
æмбалы сæр цæмæ хъæуы? Уæдмæ Мырзайы ауыдта. 
— Гъер ма ахæм диссаг уа: туман ын бавæрæггаг бафыс- 
тон, туман — ласæггаг, йæхæдæг ныххоста æмæ афардæг. Æз 
ын: «Фæлæуу, искæмæ фæдзурон æмæ йæ æххæст мидæмæ 
байсæм». Уый мын: «нæ мæ ’вдæлы байсынтæм, æцæуый дæр 
мын байрæджы». Уæд ма ахæм диссаг уа! 
Йæ цуры дæргъмæ сардзин, уæрхмæ сардзины ’рдæг чи 
уыдзæн, ахæм цыппæрдигъон чырынгонд хъæддых гæххæтты 
тыхтæй, йæ тигътæ та, куыннæ фæцъула уа, афтæ фæйнæджы 
уадздзæгтæй фидаргонд. Уæдмæ йæм Мырза дæр бахæццæ, 
æркæстытæ кодта æмæ тыхтон базыдта: хайгай æвæрд шифа- 
нер. 
— Чи уыди, чи, кæмæй зæгъыс? 
— Шофырæй, æндæр кæмæй? Ласæггаг ын æнæхъæн ту- 
ман бафыстон, йæхæдæг мын æй г^ыффæйæ æруагъта æмæ йæ 
мæнæ ам фæлдæхтæй ныууагъта. Йæхæдæг афардæг. Ныр æй 
кæимæ сисон? 
Цастæ бамбарын хъуыд Мырзайæн, сылгоймаджы ныхас 
кæцырдæм фæзылд, уымæн. Уæддæр йæхи нæхъусæг скодта 
æмæ ма йын йæ мастыл цæхх дæр айзæрста: 
— Заманхъуйлаг уыдаид. 
336 

Заманхъуйлаг хæрæфырт у Сона æмæ йæ мадырвадæлтыл 
къæм абадын никуы уадзы. Мырзайæн та Сонайы амæстæй 
марыны охыл уыдоны рафауынæй хуыздæр мацы хорз ракæн. 
Ныр афтæмæй йæхæдæг дæр уырдыгон хæрæфырт у. Æндæр 
хатт æм æнæ фæкъæпгæнгæ нæ фæлæууыдаид Сона, фæлæ ныр 
æлхыскъ нынныхъуырдта; лæгъстæйаг ын у: дзаума иуæй 
мидæмæ байсын хъæуы, иннæмæй — æрæвæрын. 
— Хъæугæ дæр мæ цæмæн кодта мæн, мæхи зæронд шифа- 
нер дæр мын фаг у, цы дзы сæвæрон, уый мæм куы уаид. 
Женя йæм бацыбæл, æндæр мæн æппындæр ницæмæн хъуыд. 
Фатеры йæм цы сылгоймаг æрцард, уымæй зæгъы. Ахуы- 
ргæнæг. Дыууæ мæйы бæрц æм цæры. Сых æй иууылдæр уай- 
тагъд базыдтой, йæхæдæг се ’ппæты уæвгæ дæр нæма зоны, 
хатгай йын фемхæццæ вæййынц: зонгæ нæ, фæлæ сæ уынгæ 
дæр нæма фæкодта. Кæуыл бамбæлы, уыдонæн иууылдæр 
хъæлдзæгæй салам дæтты, кæд æндæр сыхтæй æрбафтæг 
вæййынц, уæд дæр. Цалдæр хатты йæ Мырза дæр федта кæм 
дардмæ, кæм хæстæгмæ: кæй уарзы, ахæм худæндзаст æмæ 
къæйныхæнгæс. 
Шифанеры кæроныл схæцыд Мырза — мæлæты уæззау у. 
— Раст ын æй уынджы астæу ныууадз, æндæр ницы. Ме 
’ккойы мын æй баппæрста, æз, дам, автобусы дæр ацæудзынæн, 
гуыффæйы мæ дымгæ фæхойа, уый бæсты. Тæхуды, искуы 
дæхиуыл афтæ бацауæрдын дæр базон. Адæймагыл, дам, 
тæрхоны бон æппæты разæй йæхи уд бахъаст кæны, дарын 
мæ нæ базыдта, зæгъгæ. Ныр ын цы кæнон, уæдæ — дыууæйæ 
нын нæ бакомид байсын? 
Фыдцъылыз сылгоймагмæ дæр бакаст Мырза, шифанермæ 
дæр. 
— Дыууæйы сæр дзы цæмæн хъæуы: æрбадар ма дæ 
фæсонтæ, æз дын æй сæккой кæнон. 
— Цæй-ма, дæуæн та алцы хъазын у!.. 
— Уæдæ йын цы хъуамæ демæ бакæнон, ай мæнæ бетон 
къæйæ уæззаудæр куы у,— сбустæ кодта Мырза.— Йæ кæнæг 
иунæг кæй нæ уыди, уый бæрæг у: цалæй йæ кодтой, уалæй 
йæ мидæг сты æнæхъæн бригад. 
— Йæхæдæг ма рæвдздæр куы æрзынид уыцы сыл... 
— Йæхæдæг дæр нйцы æмæ дæхæдæг дæр. Марадз, фæлтау 
Мурикмæ суай, кæд сæхимæ разынид. 
Сæхимæ разынд. Уайтагъд æрхæццæ ис Сонаимæ; дæргъæй- 
дæргъмæ, сыхы мидæг уымæй бæрзонддæр ничи ис, æнæхъæн 
хъæуы дæр кæд æрмæст Батыр разына; тæнтъихæг, æнæ уæл- 
дай дзидзайы мур, къабазджын, зæбулфындз. Йæхицæй 
æнæзивæгдæр нæй фæкæсынмæ æнæхъæн сыхы, зæгъон, æмæ 
æгас Зилгæйы дæр; иугæр æм бадзур, æндæр йæ хæдзары ах- 
сджиаг хъуыддаг дæр ныууадздзæн æмæ уайтагъд дæ уæлхъус 
æрбалæудзæн. 
337 

— Гъер мæм мæнæ ай тыххæй дзырдтай? Æмæ йæ æз мæ 
дæларм куы бахæсдзынæн иунæгæй!— æххæст нæма 
æрбахæццæ, афтæмæй йæ хъæлдзæг ныхас йæхицæй фæраздæр. 
Фæлæ кæронырдыгæй куы схæцыд, уæд хорзау нал фæци, 
фæстæмæ йæ хъавгæ æруагъта зæххыл. 
— Мæнæ цы уæззау у, мæнæ — æй, дæ хицау! 
Иннæ кæроныл дæр схæцыд рогдæрæнхъæлæй æмæ та йæ 
æруагъта. Мырза йæ къухтæ йæ чъылдымыл сæвæрдта, 
афтæмæй йæм мидбылхудгæ кæсы. 
— Цæй, цы? 
— Сисæм æй, æндæр цы! Уæд мæм дæ къухтæ дæ синтыл 
ныккæс. 
— Æмæ йæ иунæгæй дæ дæларм бахæссинаг куы уыдтæ. 
— Ма-ма хынджылæг кæн, схæц дæ разы, уый дын! 
Фæйнæ кæроныл схæцыдысты. Иугæр зæххæй куы 
фæхицæн, уæд сисæн кæмæн нæй, ахæм уæззау нæ разынд — 
дыууæ лæджы хъару дыууæйы хъару у. Муриччы ’рдыгæй 
кæрон бæрзонддæр у, æмæ Мырзайыл фылдæр уæз æнцайы. 
—. Араст стæм! 
Мурик — разæй, Мырза — фæсте. Сона сæ алыварс скатай, 
куы иуырдыгæй бауайы, куы иннæрдыгæй, æнæхъуаджы дзыр- 
дæппарæнæй хъыгдарыны хос циу, æндæр æххуыс — ницы. 
— Иннæрдæм ма йæ уæд та æрзилут, кæд рогдæр уаид. 
— Ма йæм хъус, Мурик, куыд хæцæм, афтæ рогдæр у — 
тъæпæнæй. Цæугæ, цæугæ! 
Йæ цæнгтæ æртонынц Мырзайæн, бæрзæйы туг ныббадт, 
фæлæ дын йæ сæрмæ ма ’рхæсса æрæвæрыны кой. Ацы 
дæргъындзæгæн та циу — размæ уыцы фæтæн санчъехтæй 
лæгæрды... 
Кæрты мидæгæй фесты, табу Хуыцауæн. 
— Мурик, уæ фæллад уал суадзут,— æрбадзырдта сæм 
фæрсырдыгæй Сона. 
— Фæкъуыллауæй йын тæрсыс æви цы Мурикæн?— сбустæ 
йыл кодта Мырза.— Марадз, фæлтау уаты дуар фегом кæн, 
æрæвæрын æй куыд нал бахъæуа, афтæ. 
— Æ, банцъылай! 
Фæлæ йæ уæддæр æрæвæрын бахъуыд схизæны къæпхæнты 
цур: сæ бынæттæ куы нæ баивой — цыбырдæр Мырза разæй, 
даргъдæр Мурик та фæсте, уæд нæ сарæхсдзысты схизынмæ. 
Уаты астæу æй æруагътой. Сæ дыууæйæн дæр сæ лæф-лæф 
ссыд, афтæмæй лæууынц. 
— Хуыцауы салам уыл сæмбæла — ахсæв уынджы баззада- 
ид, сымах куы нæ уыдаиккат, уæд!— арфæтæм фæцис Сона.— 
Ныр ын исты амал кæндзыстæм Женяимæ. Кæм ис, цымæ, 
нырмæ, дæ тæккæ фæстæ фæцæуын, куы загъта? 
— Марадз-ма,— йæ фындзы рагъæй хиды фæрдгуытæ ас- 
338 

æрфта Мурик,— фæрæт радав, æххæст æм æркæсæм, нæ фыд- 
æбон цæуыл уыди. Уæд та ма дын бæрзы къодæхтæ батыхтæ- 
уыд хъæбæр гæххæтты. 
Йæ уæрагыл æрæнцой кодта, афтæмæй фæйнæджы 
уадздзæгтæ кæрæдзийæ фæхицæн кæнынмæ февнæлдта Му- 
рик фæрæты комæй. 
— Сабырдæр æвнал, фæцъæррæмыгъд уыдзæн,— сдзырдта 
йæм Мырза. 
— Къухы бынмæ ма дзур, мæхи бар мæ уадз. 
— Мæлæты хæрзарæхст,— мæстæй йæ мары Мырза.— Æри- 
ма, мæн бауадз, цалынмæ дæ къух нæ фæцъист, уæдмæ. 
— Къухы бынмæ ма дзур дын нæ загътон?— хæрдмæ дæр 
æм нæ кæсы Мурик, фæйнæджытимæ архайьь—- Схæц ма 
иугыццыл уæртæ фаллаг тигъыл фæлтау. 
Фæйнæджытæй къæлæтгонд феуæгъд. Гæххæтт райхæлдтой. 
Тарморæ лакæй ахуырст хъæдын къæйтæ æрттывдтытæ ка- 
лынц. 
— Амондджын дзаума йæ Хуыцау фæкæнæд,— æрдзуццæ- 
джы æмæ лæгъз къæйыл йæ къух æрхаста М!ырза.— Цасы 
аргъу? 
— Æстдæс туманы æмæ фондз сомы,— йæ фæдджийыл 
бындæр æрхæцыд, афтæмæй сæ цуры æрбадт Сона дæр.— Но- 
джы ма туман — æвæрæггаг, туман та — æрласæггаг. 
—’ Уый дын гъе! Иу дæр — туман, иннæ дæр — туман, и? 
Хæсты заман та ралæууыд фæстæмæ æви туманæй дæлдæр 
хъуыддаджы куы ницуал цæуы. Уæд ма уыдй афтæ: ссады 
банкæ — туман, махоркæйы агуывзæ — туман. 
— Ныууадз ма дæ хъуыр-хъуыр. Фæлтау февнал æмæ йæ 
æххæст саразæм. 
— Нæ, нæ, цы йыл уæхи тухæнæй марут, кæй йæ æрбахас- 
тат, уый æгæр дæр ма у. Ныр ын исты амал уыдзæн. Мерон 
дæсны у ахæм куыстытæм. 
— Мерон та ма дзы кæцы у?— бакаст Мырза Мурикмæ. 
Уый йæ уæхсчытыл схæцыд: ницы йын æмбарын дæуæй 
уæлдай. 
— Женяйы æфсымæр. Инженерæй кусы горæты. Алы къуы- 
рй дæр æнæабæрæггæнгæ нæ фæвæййы Женяйы... 
— Ау, æмæ ныронг дæр сæ дарæг Мерон уыд Къуымы 
сыхæн?— фæхъыг Мырзайæн.— Æви инженер куы нæ уа, уæд 
махыл не ’ууæндыс дæ шифанер. 
— Цæмæн зæгъыс? Уæздан адæймаг у... 
Ноджы хъыгдæр та уыцы ныхас фæцис Мырзайæн: ома, 
инженерыл фидауы, фæлæ сымахæй та чи кæд равдыста уæ- 
здандзинад. 
— Дæ зæрдæ йæм.фехсайдта, цыдæр у? 
— Æ, банцъылæй — сывæллон лæппу нырма. 
339 

— Кæд дзы уыцы къуылымпы йеддæмæ ницы ис, уæд ин- 
женер чи у, уый ахæм æнахъом сывæллон нал уыдзæн, æмæ 
сылгоймагæн йæ тыхст ма сараза. 
— Æ, банцъылай! 
Мурик ницы дзуры, сабыргай худы: Мырза кæм уа, уым 
æм ныхасы бар кæнæ æрхаудзæн, кæнæ — нæ. Шифанер хай- 
гай исы йæ тыхтытæй. Мæнæ йæ чъылдымы фанер, йæ фæрстæ, 
йæ сæр, йæ бын, къæхтæ, æвдузæнтæ, тæрхæджытæ; зæгæлæй, 
лæсгæрæй, дуары хæцæнæй — целлофан дзæкъулы бæстон 
тыхт. 
— Инженер! Цæмæ хъæуы мах инженеры сæр? И, Мурик? 
Уæд та нæхæдæг февналиккам? 
Ахæм куыст никуыма кодта Мырза, кæд æй уæвгæ дæр нæ 
бахъæудзæн, уæддæр бацыбæл — сарæхсдзæн æви нæ? Инже- 
неры фыдæнæн. 
— Уæллæй, æз ахæм инженертæ зонын, æмæ дзæбугæн йæ 
хъæдыл хæцгæ у æви йæ сæрыл, уымæн ницы æмбары. И, 
Мурик? 
— Инженертæ дæр алыхуызон вæййынц. 
— Æз дæ уымæй нæ фæрсын. Февналиккам, зæгъын? 
— Куыд дæ фæнды, афтæ. 
Мурикæн дæр куыннæ ис ахæм ахъаззаджы бон йæ цæхæра- 
доны куыстæгтæ, фæлæ æфсæрмæй ницы сфæрæзта ской 
кæнын. 
— Цæуон, уæдæ, æз, æмæ аркъауæй, æндæрæй цы хъæуы, 
уыдон сдавон нæхицæй. 
Мырза рацыд. Сона дæр феддæдуар æмæ нартхоры гагатæй 
кæрчыты сæ бадæнмæ сайы: «Дзип-дзип-дзип!» Æ, иу дæр уæ 
мауал баззайæ, æнæуый адæймаджы уæ быны куы скæнут! 
Дзип-дзип-дзип!..» Уалынмæ дзы иуы «хъиахъ» фæцыди. 
Хъæдын къæйтæ кæрæдзийыл бары Мурик — чи дзы кæуыл 
хъуамæ сбада. Уæдмæ кæртæй Мырзайы ныхас æрбайхъуыст: 
— Уый та ма дзы циу? 
— Мæ зиууæттæн, зæгъын... 
— Æмæ цалынмæ æз цыдтæн, уæдмæ гуыбыны хардзыл 
бафидыдта уыцы дæргъындзæг, мæ разы дзы ахæм койæ куы 
ницы уыди? 
— Гъей, ныззыввытт ма йын лас йæ карк, стæй йæ уæд 
мæн æфсон фæкæнут!— къæсæрæй сæм ракаст Мурик. 
— Цæй-ма, сæргæвд æй, Мырза, ма хъус уымæ. 
— Æри-ма, уый дын æргæвст! 
— Нæ, нæ!— Карк йæ дæларм, афтæмæй иуварс фæзылд 
Сона.— Мæрдты мын цы иунæг мадызæнæг ис, уый хатырæй 
мын æй ма сдзырддаг кæн... 
— О, цæй, æри, дæ бæдулы тыххæй цалынмæ суанг Барас- 
тырæн йæхимæ нæма бахæццæ стæм, уæдмæ. 
340 

Сæрдасæны хуызæн цыргъ иуæвзагон хæрынкъа йæ 
дзыппæй систа Мырза æмæ бæдулы кæрты фæскъуым хъыбыл- 
лæйы ’рдæм æрæвæрдта, иу къахæй базыртыл æрлæууыд, 
иннæйæ — къæхтыл. «Бисмиллагъи» загъта, стæй уæд 
бæдулæн йæ туг иууылдæр цалынмæ ралæдæрст, уæдмæ 
банхъæлмæ касти, йæ къæхтæй йæ систа, сæрдæлгоммæ дæр 
ма йæ исдуг фæдардта, сæр базыры бын фæтъыста æмæ бæдул 
тымбылæй Сонамæ радта. 
— Цывзыйы сыф уæйгæнæг машинæмæ дæ хъус фæдар, 
мыййаг, куы фæзына,— бафæдзæхста сылгоймагæн, йæхæдæг 
мидæмæ бахызт. 
Шифанерæн йæ бын, йæ фæрстæ æмæ йæ чъылдым куы 
срæвдз сты,уæд фæзынди Женя дæр. 
— Ай нæм зиууæттæ куы ис, æмæ æз куы ницы æмбæрстон. 
Уый зонгæйæ афонмæ раджы фæзындаин. 
Хæстæгмæ йæ фыццаг хатт федтой дыууæйæ дæр. Худæн- 
был, худæндзаст, нарæгастæу, мыдхуыз къæбæлдзыг 
сæрыхъуынтæ йын. Асæй раст Сонайы йас, æрмæст тып- 
пырдæртæ, æмæ уымæ гæсгæ Сонайæ ныллæджытæдæр зыны. 
Дæс æмæ йыл ссæдз цæуа æви фынддæс æмæ ссæдз? Йæ иударон 
дзаумæттæ нæлгоймæгтæй æмбæхстытæгæнгæ феддæдуар æмæ 
сæ кæмдæр сарайы къуымы аивта, уайтагъд хæдзары зылдты- 
тыл фæцис. Арт у æмæ арт — йæ фезмæлдыл цæст нæ хæцы. 
Кæд цалдæр æхсæвы фæд-фæдыл фæуазалтæ, уæддæр уаты 
пец нæма бандзæрстой сылгоймæгтæ æмæ сарайы у сæ архайд. 
Уырдыгæй хъуысы сæ мынæг ныхас æмæ чыр-чыр, тебæйы 
хыррытт, къус-къоппы дзыгъал-мыгъул. 
Хойраг срæвдз, фæлæ дыууæ нæлгоймаджы куыст нæма 
фæцис — уæхскуæзæй дзы ницы ис, æрмæст лыстæг зæгæлтæ 
здухыныл бирæ рæстæг хардз цæуы. 
— Нæма фестут?— æрбауад сæм Сона бæрæггæнæг.— На- 
уæд чъиритæ ныууазал уыдзысты. Æви уал хæргæ акæнут æмæ 
уый фæстæ дæрддæр кусдзыстут. 
— Цæй, кæд дын хæдзары сæр, мыййаг, не ’вæрæм. Дарддæр 
æргъæвыныйас нал у — фæвæййæм. 
Сылгоймæгты кæм бафæндыд, уыцы къулы рæбын 
æрæвæрдтой шифанер. Мырза йæ кусæнгæрзтæ биноныг ба- 
тыхта. Сæ къухтæ цæхсадтой. 
— Кæм уын æрæвæрон — уаты æви тыргъы? Сарайы æгæр 
уазал куы уа, изæрырдæм у, æмæ?— фæрсы Сона. 
— Тыргъы се ’ппæтæй хуыздæр уыдзæн. Мурик ницы, фæлæ 
æз кæм тамако дæр сдымын, кæм æндæр исты хъуыддаг дæр. 
Нæма æрбадтысты, афтæмæй Терезæйы ныхас кæртæй 
æрбайхъуыст: 
— Куыддæр Хъулоны уæ дуармæ бадгæ ауыдтон, афтæ ма 
мын æй цы бамбарын хъуыди, махбн дæр ардæм кæй æрбаф- 
тыд. Науæд æй кæм хæдзари-хæдзар агуырдтаин. 
341 

— Æмæ йæ хæдзари-хæдзар цы агурыс? Нæ йæ зыдтай, 
бадджытæ кæм сты, уым агургæ у, уый?— дзуапп ын радта 
Женя. 
— Ах-ах!— йæ сæрæй кæрты ’рдæм ацамыдта Мырза; бæрæг 
у: Женяйы хъæлдзæг ныхас йæ зæрдæмæ фæцыд. 
— Æй, дæ хицау!— хъæрæй ныххудт Мурик. 
— Цы ми кæны, цы?— тыргъмæ схизæнæй дзуры Терезæ.— 
А, Мурик дæр ам куы ис... Шифанер балхæдтай? Стæ-ма, 
хæстæгдæр æй фенон. Мæнæ цы дзæбæх у! Амондджын æмæ 
йæ æнæмасты дзаума фæкæнæд Хуыцау. Мах та, цымæ, кæд 
балхæндзыстæм? 
Йæхицæн дзурæгау кæны, фæлæ йæ моймæ хауы ныхас; 
уый та йæхи ницымбарæг скодта, æндæрырдæм ахæцыд: 
— Бинойнаг дзы ахæм куы нæ уа: кæсут, æрхъæцмæ мыл 
нæ хъæцы. 
— 0, цæвиттон, дæ мæтæй мардтæн! 
— Уæдæ дзы Муричы агурæг дæр куыннæ ис?— æнæуый 
дæр ардыдæй уæлдай цæу Терезæ, Сона та ма йыл арт æндза- 
ры. 
— Мурик афæдз куы фæуа æддæ, уæддæр нйцы зæрдæхсаи- 
наг у, фæлæ махон йе ’ууæнк раджы бахордта,— дзуаппы 
фыдæй ницы ауадздзæн Терезæ дæр.— Цопанаты куыдзæй 
уæлдай нæу — сисы сæрты дæр багæпп ласдзæн. 
— Æй, дæ хицау!— ныххудт та Мурик æмæ йæ къухтæ 
кæрæдзийыл æрцавта. 
— Ай мæ цалынмæ æцæгæлон адæймаджы цæсты бынтон 
нæ бафтыдта, уæдмæ йæм акæсон,— кæртмæ рахызт Мырза. 
Йæ фæдыл Мурик дæр. 
— Цы ахсджиаг хъуыддагæн мæ сæр бахъуыди? Дæ цуры 
куы вæййын, уæд дæ бустæ æмæ уайдзæфтæй дарддæр куы 
ницы хъусын. 
— Хъæугæ дын фæкæны, æв&ццæгæн. Хорз æмæ мæхæдæг 
базары Амырбийыл бамбæлдтæн æд уæрдон, æндæр дæумæ 
кæсгæйæ æнæ цывзыйы фыхæй баззадаиккам. 
—• Балхæдтай? 
— Æнæмæт у — балхæдтон. Нæ хæдзары хабæрттæ де ’вджид 
баззадысты, уæд æнæхæдзар фæуиккам, æвæдза. 
— Уæллæй, æнæхъæн хъæуыйаргъ сылгоймаг дæ! Уæдæ 
куыд æнхъæлдтай — дзæгъæлы мæм ис хæлæггæнджытæ? 
— Ацу, стæ, гæды рувас! Æмбисæхсæвтæм та-иу ма ныф- 
фæстиат у — утæппæт нартхорæн мæ бон иунæгæй ницы ба- 
уыдзæн къулы рæбынмæ бакалынæн æмæ æрæмбæрзынæн. 
— Хорз, хорз, æййафдзынæн дæ уæдмæ. 
Фæлæ цалдæр гаджидауы куы рауагътой, уæд æй йæ къах 
нал хаста. Мурикимæ се ’хсæн стъол йеддæмæ ницы ис, 
афтæмæй йæм йæ ныхас дард кæцæйдæр хъуысæгау хъуысы. 
342 

— Загътон, мæ хæдзæрттæ æрмæст рæвдз суæнт, æндæр мæ 
къух ницæмæуал бакæндзынæн. Ныр та мæ, сæ мидæг сын цы 
æрæвæрон, уый сагъæс бацыд. Ноджы ма мæ не ’фсин дæр 
джыбы-джыбы кæны, искуыдæр, дам, ног хæдзæрттæм зæронд 
сынтæджыты æмæ скъаппыты хæррæгътæ-йедтæ хастæуы. 
Гъемæ, зæгъын, балхæнут ногтæ æмæ сæ æрæвæрут. Мæн ни- 
цуал хъæуы, кæй хъæуы, уый амал кæндзæн... 
— Æмæ дын æз дæр уый нæ зæгъын? 
— Цы? 
— Мæрдтæм дзы немæ ницы ахæсдзыстæм — хæдзарæй, 
стъолæй, скъаппæй. 
— Афтæ у бæгуыдæр. 
— Æмæ уæдæ мæнмæ цæуылнæ хъусыс? 
— Хъусын дæм, бæгуыдæр. Рауадз-ма, цæй, сидт. 
— Ай та мын сидты кой кæны. Сидт никæдæм аирвæздзæн. 
Æз дын цы зæгъын, уымæ цæуыннæ хъусыс? 
— Куыннæ дæм хъусын, куыннæ! 
— Кæд мæм хъусыс, уæд ма нæ каст цæмæ у, уæдæ? 
— Цы зæгъыс, цы,— ницы дын æмбарын. 
— Уый ды цы не ’мбарыс, ахæмæй ницы ис а дунейыл, 
дæхи нембарæг скодтай, æндæр,— амонæн æнгуылдзæй йæм 
бавзыста Мырза. 
— Мауал ма мын дæлгоммæ-уæлгоммæ ныхæстæ кæн, зæгъ 
æй, цы зæгъинаг дæ? 
— Мæрдтæм немæ ницы ахæсдзыстæм нæ загътам? 
— Бæгуыдæр. 
— Æмæ кæд афтæ у, уæд бавдæлæм æмæ уæлæуыл нæ къухы 
цы бафта, уый — нæхи. 
Мурик æм æнæмбарæджы каст ныккодта, йæ уæхсчыты 
базмæлдæй бæрæг у — марадз æмæ йæ бамбар, цы зæгъинаг 
уа. 
— Нæма мæ бамбæрстай?— Мырзайы цæстытæ ныззынг 
сты, хæйрæджы лæппынтæ дзы схъазыд.— Мæнæ нæ цуры 
дыууæ замманайы бадæджы æмæ дзы фæйнæйыл нæхи ан- 
дзарæм. 
— Æх-ха-ха!— ферхæцыд Мурик.— Æй, дæ хицау! Ма-ма 
дзæгъæл ныхас кæн, фехъусдзысты нæ, æмæ худинаг у. 
— Цы худинаг дзы ссардтай — æнæрцæугæ хъуыддаг у, 
мыййаг? Удыбæстæйæ дарддæр дзы худинагæй ницы ис. 
Мурик аивæй йæ хъус æрдардта. Сарайæ хъуысы сылгой- 
мæгты ныхас æмæ цæйдæр дзыгъал-мыгъул, хъуамæ сæ ма 
фехъусой. Бæллæх у æмæ бæллæх ацы Мырзаимæ — кæцыр- 
дыгæй йæ дзыхыуагæй адæймаг йæхи хъахъхъæна, уый нæ 
зоны. 
— Æнхъæлыс; сæхи нæ фæнды? Сона йæ дæ цуры нæ загъ- 
та йæхæдæг, мæн, дам, шифанеры сæр ницæмæн хъуыд. 0, 
343 

хæдæгай, ды куы нæма æрцыдтæ, уæд загъта. Æмæ уый уæл- 
дай нæу. Уæд цас зын бамбаринаг у, æцæгдæр сæ кæй ницæмæн 
хъуыд шифанер; æрмæст æй мах æрбасайыны тыххæй бал- 
хæдтой. Каст ницæмæуал у, науæд хæрзаг ма зæгъой, адон 
дыууæйæ дæр цыдæр мохе сты, науæд та сæ хæрд æмæ нозты 
мæт йеддæмæ ницы ис... 
— Банцай-ма, мауал дзур! 
— Æдылы ма у, дыккаг ахæм фадат нын никуал фæуыдзæн. 
Æз дзы мæнæ нуазæн авæрыны æфсонæй иуы мидæмæ æрбай- 
сайдзынæн... 
— Æмæ уæд иннæйæн нæ фæхъыг уыдзæн? 
— Иннæмæн дæр хос ис. Æфсинтæн нуазæн арвитгæ никуы 
федтай фынгæй? Гъемæ дæу та сарамæ арвитдзынæн нуазæны 
æфсонæй, æмæ йыл уым дæхи цæв. Ардæм чи æрбацæуа, уый 
та мæ бар уадз. 
— Æй, дæ хицау! Ах-ха-ха! Æз — нæ! 
— Омæ уæд та ды ам лæуу, æз ацæудзынæн нуазæнимæ, 
кæд фынджы хистæрæн нæ фембæлы, уæд дæр. 
Мырза æцæгдæр стъолы кæронæй сыгъдæг уæлæнгай тæбæгъ 
райста, нозты агуывзæ æмæ дзы карчы базыг æрæвæрдта, 
йæхиуыл хæрдмæ схæцыд. 
— Æнцад-ма бад дæ бынаты. Нуазæнтæ сын куы хъæуа, 
уæд сæм дыууæйæ дæр ардæм фæдзурдзыстæм. Кæд дын хъæу- 
гуывды нæ бадæм. 
— Æдылы ма у, ардæм сæм куы фæдзурæм, уæд сæхи 
кæрæдзийæ æфсæрмыгæнæг скæндзысты, æмæ дзы ницы 
рауайдзæн. Æви дæхи зæрдæ æхсайы сарамæ æмæ мæ уый 
тыххæй нæ уадзыс? 
— Никæдæм æхсайы мæ зæрдæ æппындæр, æнцад ма дæ 
бынаты бад æмæ сидгæ кæн. 
— Ахæм зындзырд дæ, уый куы зыдтаин, уæд æндæр 
искæмæ фæдзурын хъуыд бæргæ. 
— Гъемæ-иу иннæ хатт фæдзур æндæр искæмæ. 
. — Иннæ хатмæ йæ цы æргъæвæм, ай нæ цуры куы сты, 
уæд? Абон куы ницы бакæнæм, уæд дзы иннæ хаттæн йæ кой 
нал уыдзæн. Æнхъæлмæ кæс — алы хатт дæуæн кæрчытæ 
æргæвддзысты. Æмæ уæд сæ иу иннæйы нæ бафæрсдзæн, цæй 
мондагæн, зæгъгæ. 
Марадз æмæ йæ равзар, æцæг дзура æви хынджылæг кæна. 
Нæ, хи дзы хъахъхъæнын хъæуы, цы минут кæцырдæм 
ныццæвдзæн, уый бæрæг нæу; гыццылдæр ыл куы баууæн- 
дай, уæд дæ худинаггаг фæкæндзæн. Ноджы дзы хъахъхъæ- 
нын дæр дыууæрдæм хъæуы, цы дыл æрæмысдзæн, уый бæрæг 
нæу; «о» йын зæгъ, æмæ кой ауадздзæн: «Мурик ахæм у, Му- 
рик ухæм у, Алардыйы кувæггагмæ дæр нæ фæлæудзæн, сы- 
хагыл дæр нæ бацауæрддзæн»; «нæ» йын зæгъ, æмæ ноджы 
344 

фыддæр: «Хъуыддаг цæттæ уыди, Мурик та йæ халгæ фæкод- 
та, йæ усæй фæтарст; уæд уый цæй лæг у!» Æмæ фæлтау уыцы 
стырдæр худинаг — Мырзайы нымадæй — равзардзæн Мурик. 
Сæ цурмæ æрбауади Женя. 
— Исты хъуаг æййафут? Уый æппындæр фынгмæ куы нæ 
æвналут, уæхи куы ныууæздан кодтат? 
— Мацæуыл ма тыхс æппындæр! Тынг хорз æвналæм мах 
— раст нæхи хæдзары хуызæн,— Мырзайæ исты æнæууылд 
ныхас куы схауа, уый тæсæй дзуапмæ фæраздæр Мурик æмæ 
Женямæ скасти. Мæлæты зæрдæисгæ у: тыппырбыл, 
хъоппæгдзæст, йæ иу æрфыг рог фестъæлф-фестъæлф кæны. 
Куыддæр феддæдуар, афтæ та Мырза Мурикмæ бауырдыг: 
— Гъы, ныр та ма цы зæгъдзынæ? 
— Цы хъуамæ зæгъон? 
— Ай дыл фындзыхуынчъытæ æппындæр куы нæ ис, фæлæ 
ма уый æдде бынтон къуырма дæр куы дæ! Нæ йæ фехъуыстай 
дæхи дыууæ хъусæй: исты хъуаг, дам, æййафут? 
— Ах-ах-ха!— йæ къухтæ та кæрæдзийыл æрцавта Мурик.— 
Æй дæ хицау!— кæцырдæм æй фæзылдта. 
— Ды уал кæцырдæм кæн, фæлæ ма уымæй æргомдæр куыд 
бамбарын чындæуа? А, фындзыхуынчъытæ дыл нæй, а, хъустæ 
дыл нæй, фæлæ дыл цæстытæ дæр нал ис? Нæ йæ федтай 
дæхæдæг? Нæ йæ федтай, базарæй куы ’рцыдис, уæд ыл цавæр 
къаба уыд, уый? 
— Къаба цавæр вæййы, ахæм. 
— Гъе, гъе, æз дæр дын уый зæгъын! Ныр æм нæ кæсыс — 
парахатгомау халатæй йæ раивта. Ноджы ма йын йæ бинаг 
цæппæр æвæргæ дæр нæ кæны барæй. Æнхъæлыс, рох дзы 
фæцис? Ма дын ферох уа! Уæдæмæ — мæстæй марынæн! Нæ 
йæм кæсыс, цы тыппыр уæраджы сæр дзы фæзыны цæугæ- 
цæуын, уымæ? 
Ницы дзы ирвæзы. Мурик та йæ хъуыды дæр не ’ркодта. 
Æниу дзы кæд ницы зыны, афтæмæй йыл æрымысыд. 
Лæмбынæгдæр æм бакæсын хъæудзæн, кæд ма сæ размæ æрба- 
зына, уæд. 
— Кæд ма дын æй дæ хъуырыл æрцауындза, æндæр нæ 
зонын,— Муричы æнæмбаргæйыл уæззау ныуулæфыд Мыр- 
за.— Гъер мын ды къуылымпыйы хос куы нæ уаис, уæд 
афонмæ мæнæн исты бафтыдаид мæ къухы. 
— Гъемæ марадз. Хæцгæ дыл кæнын æз? 
— Æмæ ды та? ; 
— Æз — нæ! 
— Æдылы ма у, фæсмон дæм æрцæудзæн райсом. Мæнмæ 
хъус, æмæ ма фæрæдиай. Æнхъæлыс, уæхионмæ схæццæ 
уыдзæн хабар? Куыннæ стæй! Йæхиуыл дын комдзог ма рац- 
æуа сылгоймаг. Стæй дыл уыйбæрц æнувыд куы уаид Кокиан, 
345 

уæд дæ афонмæ бæрæг дæр акодтаид,— лæджы æндæрырдыгæй 
æртасыны фæлтæрæнмæ февнæлдта Мырза.— Махонмæ кастæ, 
уайтагъд ам куыд æрбалæууыд. Дæу та агургæ дæр нæ кæны. 
— Цы мæ агура, йæ цурæй куы рацыдтæн Сонаимæ. Нæ 
зоны, мыййаг, кæм дæн, уый. 
— Гъе, гъе, йæ бæллæх дæр уый мидæг ис — дæ мойы 
дыууæ бадæджы æвджид бакæн æмæ дæхæдæг дæ хæдзары 
æнæмæтæй сбад. Уæд та ма дын туг фæмизын кодтой абон- 
сарæй. 
— Банцай-ма, дæ фынджы кой кæн дæ разы. 
Дызæгъ-мызæгъы йын йæ агуывзæйыл дæр ма æфтауы 
Мырза, уæддæр нæй, нæ тасы уымæй уæлдай. 
— Фынгæн алидзынæй тæрсыс æви? Фæлтау мæнмæ хъус 
æмæ цардæй исты фенай. Цы радзурдзынæ гъер мæрдты 
бæстæйы, куы дæ бафæрсой, уæд? 
— Кæд мæ æндæр цæмæй бафæрсой, уый нæ уа, уæд — 
ницы. Дæ нартхор æфснайд фæдæ?— ныхас иннæрдæм азда- 
хыныл афæлвæрдта Мурик. 
Фæлæ Мырзайæн йæ зонд кæцырдæм фæзила, уыцырдæм 
цалынмæ ахуынкъ кæна, уæдмæ нæ ныууадздзæн. 
Уæдæй нырмæ Хъулон цалдæр хатты схæпп-хæпп кодта 
уынджы: æнафоны цæуджытыл уыдаид æви йæ хицауы зæрдыл 
æрлæууын кæнынмæ хъавыд: хæдзармæ афон дæм нæма кæсы? 
Ныр та цæхæрадоны ’рдыгæй хъуысы йæ рæйын — уыры дзы 
ссардтаид æви искæй род баирвæзт? 
— Цы ссардта, цы, Хъулон, цæуыл рæйы? 
— Кæд та дзы шпион ис? 
Мырза ныххудт: 
— Хъуыды ма йæ кæныс ды дæр? 
— Куыннæ! Тæккæ абоны хуызæн. Цы фæцадаид, цымæ, 
мæгуырæг? 
Ферох дзы уа, ахæм бынтон саби нæ уыд Мурик — æнæхъæн 
дæс азы йыл цыд. Мырза та Мурикæй цыппар азы хистæр у, 
уæд æй куыд хъуамæ ма хъуыды кæна. Æрджынарæгмæ 
æрбахæццæ сты уыцы сæрд немыц. Зилгæ æмызмæлд кодта 
фистæг æмæ бæхджын æфсæддонæй, алыхуызон машинæтæй. 
Сывæллæттæй дæр хæдзар ничиуал зыдта æппын, бон-изæрмæ 
сын æфсæддонтæй. фæхицæн нæ уыд: кæм бæхтæ Хуым- 
æллæджыдоны цынайын, кæм исты цума, кæм скъолайы чъыл- 
дыммæ бæрæзеты астæу хæрдмæхсæн сармадзантæ, кæм цæфтæ 
æрбаласæг машинæтæ скъолайы кæрты. Хъæуы сæрмæ сы- 
джыткъахæны фахсыл æфсæддонтæ мысан кæм къуырдтой, 
уырдæм дæр æнæ фæцæугæ нæ уыд хус гилдзытæ уидзынмæ. 
Уæдæ иугæр сыджыткъахæнмæ куы схæццæ уай, уæд уыр- 
дыгæй Беслæны фарсмæ дугъы фæзмæ дæр бирæ нал ис хæстон 
аэродром фенынмæ. Уыцы бон дæр аэродроммæ уыд сæ балцы 
346 

сæр сыхы лæппутæн. Дæллаг сыхы Петкæйы цæхæрадоны 
джиранка фæткъуы срæгъæд æмæ дзы хъуамæ сæ боны хæлц 
семæ ахæссой. Хæрдæн цастæ æххуыс у, дойны хорз сæтты, 
æндæр. Дзæгæрæг хурмæ та ком уайтагъд ахус вæййы. Курын 
йæ сæрмæ чи хæссы — куы сын радта, уæддæр хауæццаг 
кæлмхæрдтæ. Фæлтау бахъуыз æмæ Хансиаты нартхоры ас- 
тæуæй сбæрæг кæн, Петкайы бæлæсты бын исчи ис æви нæ. 
Нанайы кæртыл у, бæргæ, тæккæ хæстæгдæр фæндаг — Пет- 
каимæ æмауæдз сты сæ цæхæрадæттæ,— фæлæ йын айфыццаг 
Петка алывыд акалдта, сымахуылты æрбафæд кодтой уыцы 
къулбадджытæ æмæ мын мæ бæлæстæ ныттыдтой, зæгъгæ. Цы 
йæм хъуамæ сдзырдтаид уайсадæг зæронд ус, æрмæст та дзы 
Алиханы счъилтыл ахъаззаджы над ауади уисæй. Мур дæр ын 
нæу, иу æмæ йыл дыууæ нæ ауади ахæм нæдтытæ. Уый сæ нæ 
баиргъæвид, бæргæ, фæлæ Нана никæдæмхъус у, куы рацæуа, 
уæд дæр æрмæст уынджы йе ’мгæрттимæ аууоны абадынмæ. 
Æмæсæ æнæхъæн къордæй кæртмæ бахизгæ куы фена, уæд. 
ма йын цас бамбаринаг у, сæ фæндаг кæдæм дарынц, уый. 
Муриккатæн сæхимæ ничи ис, æмæ уыдоны кæртыты бахизгæ 
у, æндæр гæнæн нæй. Иугай:дыгай æнæгуырысходæр уыдзæн. 
Фондз-æхсæзæй бакъорд сты чъылдыммæ. Кæсгæ ницæмæуал 
у. Нартхоры хуым мæлæты хорз у æмбæхсынæн, æгæр куы нæ 
сыбар-сыбур кæнид, уæд; ауæдзты-ауæдзты цæуын хъæуы, 
хæдзæрттæй æддæдæр куыд уой, афтæ, науæд сæ уынæрмæ йсчи 
куы схъæлæба кæна, уæд Петка дæр фæфæдис уыдзæн æмæ 
йын суанг амæй изæрмæ бæлæсты бынæй мидæмæ бацæуæн 
нал ис. Кæрæдзи фæдыл ныххал сты. Муриккаты цæхæрадон 
фæсте аззади, Гæбылайы, Уырысбийы; бирæ сæ нал хъæуы — 
Хансиаты цæхæрадоны фале Петкайы дыргъдон. Ауæдз-ауæдз 
Хансиаты цæхæрадоны астæумæ куы бахæццæ.сты, уæд Али- 
хан — сæ фæндагамонæг — дзыхълæуд æркодта æмæ йæ фæдыл 
чи цыд, уыдонæн къухæй ацамыдта, фæстæмæ нæ разылд, 
афтæмæй: æрлæуут! Иу-цыппар къахдзæфы æддæдæр, 
пæлæхсар мырткæйы зæнгмæ банцой кодта, афтæмæй уæрджы- 
ты сæрмæ кæрдæджы бадт бæгъæмсар æнæдаст лæппулæг 
сырхæфсæддоны дарæсы, йæ фарсмæ фондзæхстон. Рахиз 
къухы амонæн æнгуылдз йæ былтыл авæрдта: «Уæ дзыхыл 
хæцут!», галиу къухæй та амыдта: «Цæут, уæ фæндаг дарут, 
кæдæм цыдыстут, уырдæм, æз уæ ницы хъыгдарын». Ома, æз 
дæр уæ нæ федтон, сымах дæр нæ федтат. Цæй фæндаг æмæ 
цæй æндæр! Цъилау ныззылдысты сæ бынаты æмæ кæсгæ дæр 
нал фæкодтой, сæ фæд-сæ фæд фæстæмæ алæгæрстой чи 
фæраздæрæй; мæнæ ныртæккæ сæ чъылдыммæ ныннæрдзыс- 
ты фондзæхстоны уæззау гæрæхтæ. Кæуыл сæмбæлдзæн цымæ 
фыццаг нæмыг? Лæфлæфгæнгæ балæууыдысты, æфсæддонтæ 
хæстæгдæр кæм уыдысты, уым — бæрæзеты астæу хæрдмæхсæн 
347 

сармадзанты цур. «Шпион! Шпион!» — рахабар кодтой 
кæрæдзийы дзыхæй исгæйæ. Сырхæфсæддоны дарæс ницы давы, 
уæдæ немыцаг дарæсы хъуамæ æрбахъуыза шпион? Шпион 
куы нæ уаид, уæд сæм исты æнæ сдзургæ нæ фæцадаид. Æмæ 
куыд сдзура, кæд уырыссагау нæ зоны, уæд? Уымæй размæ дæр 
куыннæ, фæлæ фæстаг къуыри шпионы кой йеддæмæ ницуал 
ис. Фаллаг сыхы, Гаппоатæм, къуырийы размæ дыууæ хатты 
бахсæвиуат кодта Каганович. Æнафонты-иу батардтой кæртмæ 
сау дæргъæй-дæргъмæ рог машинæ, уæдæ-иу цæугæ дæр сæумæйæ 
акодта, уæддæр æй базындæуыд. Дыккаг æхсæв бонивайæнты 
Гаппоаты цæхæрадоны — афтæ ма ныхъхъавгæ уа — немыц 
десант æрæппæрстой. Хæдтæхæджы уынæр хъуысгæ дæр нæ 
ракодта, цалынмæ парашюттæ нартхор бассæстой æмæ йæ къæр- 
къæрмæ куыйтæ фæфæдис сты, уæдмæ. Æвæццæгæн, суанг 
хъæуæй дзæвгар дарддæр ахуыссын кодта йæ мотортæ, афтæмæй 
æрбахъуызыд æмæ десант куы раргъæвта, æрмæст сæ уæд ску- 
сын кодта. Фæлæ нартхоры къæр-къæрмæ, куыйты рæйынмæ 
хъахъхъæнджытæ фæфæдис сты, десантимæ схæцыдысты æмæ 
сæ ныццагътой, æрмæст дзы иу йæхи радта уацары. Чи дæс 
уыдысты загъта, чи дыууиссæдзы. Адæм дис кодтой, Гаппоаты 
цæхæрадоны сæ куыд бæлвырд раргъæвдæуыд, стæй хабар ахæм 
бæлвырдæй уайтагъд чи сæмбæлын кодта немыцыл. Хансиаты 
мырткæйы бын чи бамбæхст, уый уыдаид, æндæр ничи. Бæгуы 
бузныг куыннæ ныууыдаиккой сæхицæй сыхы лæппутæ: ссæдз 
минуты нæма рацыдаид, афтæ шпионы æнæхъинцъ-æнæуынæрæй 
ракодтой автоматджынтæ. Разынди Сонайы мой. Мой, зæгъгæ, 
йæ æвддæсаздзыдæй аскъæфта, хæст цы аз райдыдта, тæккæ 
уыцы аз Сындзыхъæуккаг лæппу, æмæ хæст куы райдыдта 
иугæр, уæд фидауын дæр нал бафтыд дыууæ хæдзары къухы. 
Немыц Сындзыхъæу куы бацахстой, уæд Сона куыддæртæй йæ 
цæгатмæ раирвæзт. Æмæ йæм ныр йæ мой агурæг кæцæй фæзын- 
даид, Хуыцау йæ дæсны. Фæссихор æй топпæргъæвд дыууæ сыр- 
хæфсæддоны æмæ цъæххудджын хистæр лейтенант Хансиаты 
дуарæй бакæсын кодтой. Куыддæр кæртмæ бахызт, афтæ йыл 
зæронд ус хъæрццыгъайау йæхи ныццавта: «Ма мын фенын 
кæнут уыцы æдзæсгом куыдзы! Фенамонд кодта сывæллон чыз- 
джы!» Уыйадыл лæппуйы фæд фесæфт... 
— Цал азы рацыдаид уæдæй нырмæ? 
— Цал куы зæгъай, уæд...— Мурик хинымæр анымадта... 
æнæхъæн аст æмæ ссæдз. 
— Гъемæ дæм Хуыцауæй тæригъæд нæ кæсы — аст æмæ 
ссæдз азы мацы хъæстæ фæуæд сылгоймаг. Стæй аст æмæ ссæдз 
азы размæ дæр мырткæйы бын цастæ йæ къухы бафтыдаид 
фестъæлффесхъиугæнгæ? Удыбæстæйыл дæр хъуыды хъæуы 
— иууылдæр Хуыцауы сконд куы стæм. 
— Дæ бар кæнын æз уыцы удыбæстæ. 
348 

— Бафидыдтам, уæдæ. Сонайы мæ бар уадз, ды та Женя- 
йыл дæхи андзар. Цæй, цы зонд дæм ис? Науæд рæстæг 
дзæгъæлы цæуы. 
— Æз — нæ. 
Нозт дæр сындæггай йæхион куыннæ кæны. Цас дарддæр, 
уыйас тынгдæр гуырысхойы æфты Мурик: къахгæ йæ кæна 
æви æцæг у йæ ныхас? Чи кæд кæй баййæфта, фæлæ ацы 
хъуыддаджы цыма Мырзайыл æцæгдæр æууæнк нæй, афтæ 
йæм кæсы Мурикмæ. 
Фарон иу зымæгон изæр дæр Мырзатæм куы бадтысты, уæд 
сæм Зариффæйы кой цæмæ рауади, нал æй хъуыды кæны. 0, 
хæдæгай, радиойæ Ханты цагъд кодтой, æмæ дын Мурик афтæ: 
«Зариффæ ма цæгъдæд уый?» — «Мæнæ дзы нæ лæджы бафæрс, 
уымæй хуыздæр ын ничи зоны йæ фæндыры хъæлæс»,— пецы 
цурæй йæм радзырдта Терезæ. «Цæй, мауал æй ферох кæн 
ауал азы!» — сбустæ йыл кодта Мырза. «Бустæ дæр ма мæныл 
хъæуы. Гъе уæууæй, гъе, цытæ дæ сæрмæ хæссыс, æвæдза. 
Зариффæ! Тфу,. цымæ демæ куыд базæронд уыдзынæн? Æ- 
æндæр сылгоймаг мæ бынаты афонмæ ху-урæй йæ дымджытæ 
æртымбыл кодтаид».— «Цы уыди, цы?» — куыннæ бацымы- 
дис уыдаид Мурик. Æндæр исчи хабар басусæг кодтаид, фæлæ 
йæ Терезæ куыддæриддæр уыд, афтæмæй радзырдта: «Куы мæ 
баййардта нæ лæг, марадз-ма, царæй иу кружкæ æрис, зæгъгæ, 
уæд æй мæ сæр не ’рцахста: уыцы тыхстæй йæхæдæг куыннæ 
æрисы. Фæлæ кæцæй хæйрæг уыдтæн. Адæймагæн йæхи ту- 
джы куы нæ уа хин, уæд æй æнхъæл никæмæн у. Раст дæ 
разы сынтæджы рæбын бадти Зариффæ ныллæг бандоныл, йæ 
фæсонтæ хуыссæныл банцой кодта. Æд фæндыр клубæй 
æрцæйцыд, ацы хъызты, дам, дзы ничи æрæмбырд, æмæ 
иугыццыл мæхи сымахмæ куы нæ атавон, уæд цалынмæ 
хæдзармæ хæццæ кæнон, уæдмæ уазалæй нытътъæпп лас- 
дзынæн. Махæн та ма нæ лæг уæд фæндагыл куыста æмæ нæм 
æвзалыарæхы гуыргуыргæнгæ арт сыгъди. Нæ йын зоныс 
дæхæдæг йæ дзыхыуаг Зариффæйæн? Махонæн дæр дын Хуы- 
цау ахæм хорз ракæна — къахæн ныхас æппары æмæ æппа- 
ры. Зариффæ дæр сгацца, йæхицæй æппæлынтæм фæци. 
Мæнæн, дам, мæ риутæ нырма кæцыфæнды чызджы риутæй 
хъæддыхдæр сты, лиф циу, уый, дам, зонгæ дæр нæ кæнын. 
Йæхæдæг кæл-кæлæй ныххудт æмæ фæндыры тæнтæ аивæзта. 
Ныр афтæмæй йæхицæн йæ дуцгæтæ йæ дæлæрмттæм. Æ, 
бабын уа, бабын, йæ чызджытæ моймæдзыдæй. Махон дæр 
дын ахæмтæ фехъуса, скатай: «Марадз-ма рæвдздæр, мæ уд 
схауы». Кæцæй хæйрæг уыдтæн, цæмæн йæ уд схауы. Не ’рхуы 
кружкæ райстон, тыргъы фæтæген цырагъ ссыгътон æмæ 
цармæ асин ацарæзтон. Мæ иу къухы цырагъ, афтæмæй аси- 
ныл хъавгæ уæлæмæ дæр хизгæйæ цастæ рæстæг рацыдаид, 
349 

дæхæдæг ахъуыды кæн. Фæстæмæ куы æрцæйхызтæн, уæд мæ 
хъустыл фæндыры мынæг «хъипп» ауади æмæ ныссабыр. Ду- 
арæй æрбахызтæн æмæ де знаг дæр ахæммæ куы бакæсид. За- 
риффæйæн йæ фæндыр мæнæ ам æппæрстæй лæууы, йæхæдæг 
бандоныл дæр нал, фæлæ уæртæ сынтæджы рæбын пъолыл 
бады, йæ риуæгънæджытæ суанг комдæлмæ гом. Æ, бабын уай, 
бабын,— ныддодой кодта йæ лæджы ’рдæм Терезæ.— Зариффæ! 
Дæд-дæй!» Худæгæй артæнхæлд фæци Мурик; цыма йæхиу- 
. ыл нæ, æндæр искæуыл худы, уыйау чыр-чыр кодта Мырза 
дæр... 
Уæды онг ма кæд хинымæр дызæрдыг кодта Мурик æмæ 
кæд Мырзайæн хъазын æнхъæл уыди, уæд ныр афтæ 
бæлвырдæй йæ цæстытыл ауадысты Зариффæйы риуæгъ- 
нæджытæ дæр, фæндыр дæр æмæ сылгоймаг йæхæдæг дæр 
пъолыл бадгæ — нæй, æууæнк ыл нæй æппындæр ацы фæлывд 
гуырдыл! — æмæ хъæддыхæй скарста: 
. — Æз — нæ! 
НЫВÆРЗÆН ЗДАХАГ У 
Мады зæнæг æфсымæртæй дæр кæрæдзиуыл Чермен æмæ 
Сæлæдины хуызæн æнувыд нæма уыди. Фыдæбойнаг 
фæндæгтыл бирæ фæцыдысты иумæ. Ирыстоны фыццагдæр 
цы «Икарус» фæзынди, уый скъæрдтой зымæг Ростовмæ, сæрд 
— Анапæмæ. Ахæм дард ранмæ та автобустæ изæрмилты, 
фæндæгтыл цæуæг куы фæкъаддæр вæййы, уæд араст вæййынц, 
бонцъæхтыл куыд бахæццæ уой, афтæ. Лæппутæй сæ иу ца- 
лынмæ машинæ скъæрдта, уæдмæ иннæ та йæ фæллад уагъта. 
Цы бирæ хъæуты æмæ горæтты рæзты уыди сæ фæндаг, 
уым базардзаутæй хуыздæр ничи зыдта, дæлæмæ дæр æмæ 
уæлæмæ дæр цы афон фæзындзæн сæнтморæ «Икарус», уый. 
Кæй æргъæвгæ, Кæй æвæргæйæ фæндаг цыбыр кодта Чермен 
æмæ Сæлæдиныл. Æнафоны бæлцæттæй сæм цы суари хауди, 
уый дыууæ раст дихы кодтой. Хъæстаг кæнæ фæсмойнаг иунæг 
хатт дæр никуы разынд сæ балц. 
Бонтæ куыд ивгъуыдтой, афтæ «Икарус» дæр æдзæллагм.æ 
цыд, лæппутæн сæ дарæг фыдæбойнаг фæцис. Бæргæ ма йæ 
æмпъызтой алырдыгæй, бæргæ ма йын амал кодтой куы иу, 
куы иннæ хай, фæлæ уыдтой — бирæйы фаг нал у. Тайынгæнæн 
пецы дзыхмæ баппарынæн йеддæмæ куы ницæмæнуал бæззыд, 
уæдмæ сæ уынаффæ дæр конд уыди: æгъгъæд фæуæд æнафоны 
дард балцытæн. Сæ каст уыди æрмæст ног такситæ фæзы- 
нынмæ. Æмæ куыддæр заводæй хабар ссыди, уæ машинæтæм 
шофыртæ рарвитут, зæгъгæ, афтæ дыууæйæ абалц кодтой æмæ 
цæхæркалгæ «Волгæтæ» стардтой. 
350 

Фæйнæ таксийыл куы бабадтысты, уæд дæр кæрæдзиуыл 
сæ зæрдæ нæ сивтой. Ноджы ма сын фатертæ дæр иу хæдзары 
куы радтой, уæд иу бинонтæй уæлдай нал уыдысты. Чермены 
фатер æртыккаг уæладзыджы, Сæлæдинæн та — цыппæрæ- 
мы, æрмæст сæ бацæуæнтæ — хицæн. Бахъуаджы сахат балкъ- 
онмæ рауай æмæ ахъæр кæн: 
— Уæ, Чермен! 
Уайтагъд æртыккаг уæладзыджы фæзындзæн Чермен кæнæ 
йæ бинойнаг Заретæ. 
Науæд: 
— Уæ, Сæлæдин! 
Æмæ Сæлæдин куы нæ уа, уæддæр ракæсдзæн Гиданнæ. 
Æххæст ма Сæлæдинæн дæр телефон куы сæвæриккой, уæд 
сæ кæрæдзимæ хохаг рахъæр-бахъæр нæ хъæуид, бæргæ. 
Лæгтæй æнувыддæр та сæ устытæ уыдысты кæрæдзиуыл. 
Заретæ дын искуы йæ лæгæн исты хорз дарæсыл бамбæла æмæ 
Гиданнæйы дæр ма сцыбæл кæна, уымæн уæвæн нæ уыди. Уæдæ 
лæгтæ дæр алы рагуалдзæджы сылгоймæгты бонмæ сæ устытæн 
бынтон халдих лæвæрттæ æлхæдтой иумæ. Æмæ-иу æмхуызон 
фæлысты куы рараст сты уынгмæ, уæд-иу фæндаггæттæй исчи 
йæ сæр хæлæггæнгæ банкъуыста: 
— Тæхудиаг, файнустытæй дæр кæрæдзийæн ахæм адджын 
чи вæййы! 
Æрмæст сæ чи кæй къай у, уый адæм хæццæ кодтой. 
Сæлæдинæн хæрдмæ цы нæ бантыст, уый фæйнæрдæм фæцыд. 
Гиданнæ та æнахъом чызгæй уæлдай нæ уыди: тæнæг, æлвæст. 
Заретæ — бæзæрхыгтæ æмæ хъомыл, Чермен — иутъангон 
кæмæй фæзæгъынц, ахæм. Чи сæ нæ зыдта, уыдон-иу Чермен 
æмæ Гиданнæйы банымадтой къайыл сæ кондмæ гæсгæ. 
Фæлæ-иу афтæ æрмæст бæрæгбæтты, науæд хуынды 
цæугæйæ, бакъорд сты. Æнæуи æрмæст сæумæйы æмæ изæры- 
гæтты уыди иумæ сæ фæндаг Сæлæдин æмæ Черменæн. 
Куыстмæ — афоныл, куыстæй та — арæх æрæджиау, уымæн 
æмæ-иу сæ дыууæйæ гаражмæ раздæр чи æрбацыд, уый иннæмæ 
банхъæлмæ кастаид. Фæйнæ дæр-иу куыннæ анызтаиккой 
хатгай. Нозт та адæмæн æмхуызон кæм тайы. Кæнинаг уæз- 
дан ныхас у — хæссинаг бирæ хæттыты фæцис Сæлæдин йе 
’рдхордæн. Æрвонгæй мæлæты æнцондзырд вæййы, æцæг 
иунæг ануæзта, уæд дзы æфсис нал фæзоны, ныхас æм нал 
бахъардзæн. 
Йæ низ йæхæдæг дæр æмбæрста, æмæ-иу фæснозт Черменæн 
къæмдзæстыгæй хъаст кодта: 
— Хуыцауы тыххæй, дысон куыд æрбацыдыстæм? Нал æй 
хъуыды кæнын. 
— Нæ зонын, райсоммæ дзы куы нал уа, уымæй тæрсæгау 
ныххæлоф кæныс. 
351 

— Марг мын фестæд, æз ма йæ мæ дзыхмæ дæр куы схæссон! 
Фæлæ йæ сомы изæрмæ йеддæмæ нæ ахæссы. 
— Цыдæр ризæг мыл бахæцыд — уæд та дзы фæйнæ ануа- 
зиккам? 
— Ау, сомыгонд куы уыдтæ сæумæйæ? 
— Æмæ, дæу зæрдæйæ, мæ ныхас цæуыл у: кæй нал нуа- 
зын, уый тыххæй ма дзы фæйнæ бануазæм фæстаг хатт. 
Тынг æрхатын кæмæ хъæуы, Чермен дæр уыдонæй нæу. 
Уайтагъд фæраст вæййы — æмæ та фыдæбойнаг: Сæлæдины 
хæссæгау бакæн, сывæллонау ын йæ дзаумæттæ ралас. 
Цъæх арт бæргæ уагъта Гиданнæ, æрмæст зæрдæйы фæнди- 
аг ныффуттытæ кæнын йæ бон никуы бацис: цот ын нæ рацыд 
ауал азы æмæ лæгъстæйаг у йæ мойæн. Ныддæнгæл-иу, фæлæ 
хæрдмæ ницы фæрæзта, алы райсом-иу йæ лæгæн æфсоны 
тæргæйттæ цы фæцис, уымæй уæлдай. Уазал доны дæр æй 
никуы бахъуыд йæ къух атъыссын, йæ замманайы цард феха- 
лын æм æвгъау касти. Æнаипп лæг кæм ссардзынæ: чи нуазгæ 
кæны, чи — хæтгæ, чи — нæмгæ. Бæллæхтæн дæ сæ уæ- 
лæнгайдæрæй бар куы уа, уæд хæтын æмæ нæмыны бæсты йæ 
быны къæйтæ дæр бануазæд. Адæм фыддæртæн куы быхсынц. 
Хæрдмæ цы нæ фæрæзта, уыйас хинымæр дæнгæл кодта Ги- 
даннæ. Хуызы цъыртт дæр ыл уымæн нæ хæцыд, æвæццæгæн. 
Æниу, уæртæ Заретæйау фæйнæрдæм фæцæуыны бæсты фæлтау 
йæ бикъ йæ астæуыхъæдыл баныхæсæд. 
Зæрдæтæ бæргæ æвæрдта йæхицæн, уæддæр иу хаттæй 
иннæмæ æнæ хъæлæба никуы фæлæууыд: 
— Сау емынæ куы банызтаис æмæ дæ сау сынтыл куы æрба- 
хастаиккой фæлтау! Дæуæн чи бадардта, уый мæ уды 
тæригъæдæй йæ быны къæйыл дзыназгæ фæбадæд!.. 
Иуахæмы Черменæн фæхъыг сты.уыцы æлгъыстытæ. 
— Кæд, мыййаг, мæнмæ хауынц дæ уайдзæфтæ, Гиданнæ? 
Марг мын фестæд, кæд ын æй йæ къухтæй нæ фæкъахын. 
— Æмæ исты, мыййаг, ме ’нæзонгæ у? Фæлæ ахъуыды кæн* 
дæхæдæг — алы æхсæв сусхъæды габаны фарсмæ хуыссæгау 
æрвит де ’хсæв! Уæд та ма, дæ фарн бирæ, æз дæр удæгæс 
адæймаг дæн.., 
Кæд æй раст нæ бæмбæрста Чермен, уæддæр бæрæг нæй, 
фæлæ-иу Сæлæдины бабиноныг кæнынæн цас хъуыди, уымæй 
цыма фылдæр рæстæг афæстиат уæдæй фæстæмæ йæ лымæны 
хæдзары, афтæ йæм каст. 
Кæмæндæрты сæ цæсты фиутæ тайын байдыдтой дыууæ 
бинонты цардмæ хæлæгæй. Кæмæндæрты, зæгъгæ, йæ дардыл 
цы амонæм — Заретæйы файнуст Хæдарцонæн. Файнустæн та 
йæ ном йæ уæлæ баззад фыдæлтæй нырмæ. Фæрсæг æй нæ 
уыди, хъуыддаг æй ницы ис, афтæмæй дын Заретæйæн куы 
срæцугъид: 
352 

— Æппын мæ тпуыл дæ зæрдæ ницæмæй къæпп кæны? 
— Уый та цы хоныс?— бадиссаг Заретæ. 
— Гиданнæмæ цыма æгæр афæстиат вæййы, афтæ дæм нæ 
кæсы? 
Стыр худæджы хос фæцис Заретæйæн. 
— Уанцон нæу, Хæдарцон. Дæумæ байхъус, уæд æппындæр 
æууæнк никæуыл ис а дунейыл. Кæуыл, кæуыл, фæлæ æхсæв 
иу уаты куы баззайой нæ лæгимæ, уæддæр Гиданнæйыл 
ахæмæй ницæуыл фæгуырысхо уыдзынæн. 
Кæд йæ файнусты ныхæстыл æууæндгæ нæ бакодта, уæддæр 
ын хъыг уыдысты. Мæнæ иуæй-иу устытæ сæ лæгты фæдыл 
смудгæ куыд фæзилынц, Заретæ ахæм митæ йæ сæрмæ никуы 
æрхæсдзæн. Хæдарцон та, мыййаг, йе ’нæзонгæ Хæдарцон у? 
Се ’фсины хæдзарæй дæр уый бырынчъы аххосæй фæхауæг- 
гаг сты. Стæй дзы йæхæдæг дæр бирæ нал бафæстиат — сæ 
фæд-сæ фæд схæццæ сты горæтмæ йæ лæгимæ, зæрæдтæ та 
хъæуы æвæгæсæгæй баззадысты. 
Калм, дам, битъынайæ тарсти. Афæдз дæр нæма ацардыс- 
ты Чермен æмæ Заретæ сæ ног хæдзары, афтæмæй раст сæ 
тæккæ чъылдыммæ Хæдарцонæн дæр кооперативон фатер 
срæвдз. Адæмы æфсæрмæй æфтыдысты дыууæ файнусты 
кæрæдзимæ. Æмæ цалынмæ бада, уæдмæ дзы искæй кой 
йеддæмæ ницы фехъусдзынæ: уый йæ лæгæй ахицæн, уымæн 
йæ чызг кæйдæр фæдыл алыгъд, уыдон та машинæйæн æртæ 
аргъы бафыстой рамбулыны æфсон... 
Æмæ ныр, æппынфæстаг, Заретæйæн йæхи бинонты онг 
æрхæццæ. Йæ дам-думтæй рагæй зæрдæцъæх у, уыййеддæмæ 
йæм, чи зоны, æрыхъуыстаид. 
Кæд Хæдарцоны дисы бын фæкодта, уæддæр дзы йæ 
ныхæстæ бынтон нæ байрох сты. Дыккаг æмæ æртыккаг хатт 
дæр та йæ файнустмæ уыцы кой куы рауади, уæд æм æрыхъуыс- 
та. Худæн дæр ыл нæй: адæм дæ сохъыр куы схоной, уæд дæ 
цæст бацъынд кæн. Æцæг Хæдарцоны цæсты йæхи бафтауы- 
ны бæсты æнæмæтхуыз дзуапп радта: 
— Æндæр исчи дæр ма куы уаид, фæлæ Гиданнæйæ 
тæригъæд ма зæгъ. 
— Бар дæхи, фæлæ искуы нæлгоймагыл æууæнк уыди? 
Хæдарцоны цæстытæ хинæрттывд фæкодтой, уый бафип- 
пайдта, æмæ йын фæхъыг: 
— Æддæкъахы гуырысхо йыл никуы фæдæн махоныл. 
Æниу, адæймаг мыд æмæ царвæй дæр сфæлмæцы. Бынтон æнæ 
аирхæфсгæ дæр кæм уыдзæн йæхи. Гæппæй куы бадынц уагъд 
сылгоймæгтæ, уæд уанцон нæу, Хæдарцон, йæ хуыздæр æрдхор- 
ды бинойнаджы йеддæмæ никæй ссардта? 
— Нæ зонын, нæ зонын, фæлæ ахæм хъуыддаджы йæ 
къахыл кæмæн æрлæууай, уый дæр дын нæ басæтдзæн. 
12 Азабæлас 
353 

— Низ мæм макæцæй æрбахæссæд, æндæр йæ рæгъау 
сывæллæттæй кæдæм фæцæудзæн? Мæхимæ йæ хъæуы: 
нывæрзæн здахаг у. • 
Дыууæ мæйы æмгъуыдæй фæсидтысты Черменмæ æмæ йæ 
нæузæххытæм арвыстой хор æфснайынмæ. Бонтæ ныддаргъ 
сты Заретæйыл, ноджы даргъдæр та фæззыгон æхсæвтæ. Кæд 
Хæдарцонмæ Гиданнæйы кой никуал рауад, уæддæр гуырыс- 
хойаг цы нæ уыд, уый дæр Заретæйæн гуырысхрйаг сси. Цал 
хатты æмбæлдысты, кæрæдзимæ цал хатты æфтыдысты, уал 
хатты йын йæ тъæнгтæ карста Гиданнæйы «Уæ лæг цытæ фыс- 
сы? Уæ лæг кæд ссæудзæн?» Æниу æй, цымæ, нæ афарста, 
зæгъгæ, уæд та йæм куыд фæкæсид? Йæхæдæг æй, цымæ, нæ 
афæрсид, Сæлæдин ахæм дард балцы куы уаид, уæд? Дæ бын- 
дур ныззила, мæ файнуст, кæд дыууæ мады зæнæджы дæр 
туджджынтæ фестын кæндзынæ! 
Уæвгæ, рæстытæ кæд дзуры, мыййаг, Хæдарцон? Искæй 
тæригъæд дæр æй цæмæн бахъуыдаид уæдæ? 
Фыдæнæны хуызæн хæдзарæн йæ бацæуæнтæ кæрты 
’рдыгæй сты, Чермены фатеры рудзгуытæ та — уынджы 
’рдыгæй: мидæмæ чи хизы, уый дæр нæ фендзынæ, æддæмæ 
чи цæуы, уый дæр. Æцæг Хæдарцоны рудзгуытæй иууылдæр 
хорз зынынц. Исты федта, æвæццæгæн... 
Зымæджы къæсæрыл схæццæ нæузæххытæй Чермен. Хæстæг- 
хионтæм фæдзырдтой æрмæст æмæ тæккæ уыцы изæр æртæ 
чъирийы скуывтой. Йæ хуыздæр æрдхорд кæй фæзынди, уый 
цинæй та æгæр фæрасыг Сæлæдин. Æрмæст хъуыддаг искæй 
æххуысы онг не ’рцыд: Гиданнæйы æнцæйтты ссардта хæдзар. 
Бæргæ фæрæвдз Чермен, бахæццæ йæ кæнон, зæгъгæ, фæлæ 
фæндаггоны ской дæр нæ бауагътой. Гиданнæ ма йæм фæстæмæ 
иу каст куыд фæкодта æмæ кæрæдзийæн цыдæр куыд аца- 
мыдтой цæстыты нæзына базмæлдæй, Чермен йæ къурткæ 
куыд æнæбары æрæвæрдта, уый нæ аирвæзти Заретæйæ. Ца- 
лынмæ уазджытæ дуары æдде нозтджын хæрзфынтæ кодтой 
кæрæдзийæн, уæдмæ Заретæ йæ файнусты афарста: 
— Райсом искæдæм цæуинаг дæ? 
— Никæдæм. Уæртæ мæм дунейы хуыинæгтæ бамбырд æмæ 
мын базармæ ауайыны амал дæр нæй. 
...Чермен хуыссæнæй нæма рабадт, афтæмæй Заретæ 
сывæллæттæй кæй скъоламæ, кæй рæвдауæндонмæ фæхæццæ 
кодта. Йæхæдæг кусынмæ араст, уый куы федта лæг, уæд 
фæбустæхуыз: 
— Абон нæ хæдзары куы абадтаис, уæд дæр ницы æрцыда- 
ид — дард балцæй æрхæццæ дæн уæд та. 
— Ардæм мæ хъæуы, мацæмæй мын тæрс. Схæццæ уы- 
дзынæ, уый куы зыдтаин, уæд ме ’мбалимæ нæ рад баивтаик- 
кам,— дзургæ-дзурын феддæдуар Заретæ. 
354 

Æцæг дардмæ нæ ахæццæ: Хæдарцоны къæсæрыл бахызти. 
— Нæ лæджы æууæлтæ дысон мæ зæрдæмæ нæ фæцыдыс- 
ты, æмæ мын абоны бои æнæ суæлдай кæнгæ нæй. 
— Цæмæй йын тæрсыс — нывæрзæн здахаг у,— фелхыскъ 
æй кодта Хæдарцон. 
Ницы йæм сфæрæзта Заретæ. Рудзынджы дзыхмæ бандон 
æрбайста æмæ æмбæрзæны аууонæй фæлгæсыныл схæцыд. 
Æнхъæлмæ кæсын æй бирæ нæ бахъуыди: цалынмæ, 
æвæццæгæн, Чермен йæхи даста æмæ æхсадта, æрмæст уæдмæ. 
Стæй рахизæны фæзынд иæ къурткæ йæ уæхсчытыл 
æппæрстæй. Фæйнæрдæм аивæй афæлгæсыд тамако ссудзыны 
æфсонæй, æмæ йæ сæр дæр нæ систа, афтæмæй Сæлæдинты 
бацæуæны фæмидæг. 
— Мæ зæрватыкк ахстонмæ батахт,— фестад йæ бынатæй 
Заретæ, фæлæ йæ Хæдарцон фæурæдта. 
— Баййафдзынæ сæ: уадз æмæ уал хус цинтæ акæной 
кæрæдзиуыд. 
— Дæддæй, Гидан.нæ, дæ цæсгомы цъар дыл æрлæбырæд! 
Æниу, махон дæр хуыздæр у? 
— Нæ зонын, къæм абадын сæ иуыл дæр нæ уагътай. 
Гъа, ныр сæ хус цинтæн фæуын афон у, афтæ Заретæ йæ 
фысымы дуарæй рахызти. Хæдарцон дæр йæ фæдыл фæрæвдз, 
фæлæ йæ нæ рауагъта: йæхæдæг дæр фаг у, уæлдай æвдисæнтæ 
дзы ницæмæн хъæуы. Цыма йæ фæсте сургæ кодтой, уыйау 
фæдисæй суанг цыппæрæм уæладзыджы балæууыд. Йæ 
зæрдæйы гуыпп-гуыпп кæд гыццыл æрæнцаид, зæгъгæ, къулыл 
банцой, фæлæ тынгдæр цы фæцис, æндæр къаддæр куы нæ 
кодта, уæд дзæнгæрæг æртæ хатты балхъывта: 
— Дзинг-дзинг-дзинг!.. 
Банхъæлмæ касти. Сыбыртт нæ хъуысы мидæгæй. Æрмæст 
бинаг уæладзгуытæй кæмдæр авдæны сывæллон бацъæх. 
— Д зинг-дзинг-дзинг!.. 
Дзуапдæттæг нæй. Йæхиуыл сгуырысхо Заретæ: кæд æндæр 
искæмæ бауад, мыййаг, Чермен. Нæ, сæумæйæ дзы кæй 
бабæрæг кæна, ахæмæй йын æндæр ничи ис. 
— Дзинг-дзинг-дзинг!.. 
Æдзæм, æгомыг хæдзар. Сывæллон дæр йæ кæуынæй бан- 
цади. Заретæ дзæнгæрæджы къæпсыр уыциу æлхъывдæй 
нылхъывта æмæ цалынмæ мидæджырдыгæй дæгъæлы дзыгъ- 
ал-мыгъул ссыди, уæдмæ йæ нал суагъта. Дзагъырдзаст æмæ 
фæлурсæй ракаст Гиданнæ дуарæй. 
— Черменмæ ма фæдзур,— салам дæр нæ, фæрсгæ дæр. 
— Æмæ Чермен ам куы нæ ис,— мидæмæ дæр ын нæ загъ- 
та, комкоммæ дæр æм нæ бакаст. Æрмæст йæ лыстæг æн- 
гуылдзтæй халаты тæрттæ нылхъывта. 
— Æз дæ, ам ис æмæ нæй, уымæй нæ фæрсын. Фæдзур-ма 
йæм. 
355 

— Мæнæ диссаг! Махмæ цы агуры ацафои Чермен? 
— Æз дæр уый базонынмæ æрбацыдтæн, æз; ис хæдзар, ис 
усæй дæумæ цы агуры? 
Тæрхъусы лæппыны хуызæн тæитъихæг сылгоймаг цастæ 
асхоинаг уыдис Заретæйæн. Къæсæры мидæгæй куыддæр 
фæцис, афтæ гуыдырæй ахгæдта дуар æмæ дæгъæл йæ дзьш- 
пы ауагъта. Æддаг уаты дæр, мидæггаджы дæр, хæринаггæнæ- 
ны дæр нæ разынди лæг. Цыппæрæм уæладзыгæй агæпп кæны- 
ны зонд æм ма ’рцæуæд, зæгъгæ, лоджæмæ куыд фæраст, афтæ 
æмбæрзæны чъылдыммæ ауыдта йæ лæджы цырыхъхъытæ. 
— Æ, бабын уай, бабын! 
Йæхæдæг Гиданнæмæ раздæхт. Æрдæгталынг тыргъы йын 
йæ дзыккуты пыхцыл йеддæмæ ницы раиртæста, фæлæ уаты 
рухсмæ сылгоймагмæ бакæсынæй диссагдæр цы федтаид: фыр- 
тагъдæй лæг, æвæццæгæн, нывыл нæ адаста йæхи, æмæ арду- 
анæй хафæгау ныххафта Гиданнæйы уадултæ æмæ дæлхъуыртæ. 
Ноджы дари халаты йæ риутæ уæгъд змæлд куыд кæнынц, уымæ 
куы фæкомкоммæ, уæд йæхи нал баурæдта, къух дард фæхаста. 
Хорз æмæ диваны тæккæ уæлхъус æрæййæфта цæф Гидан- 
иæйы, фæлмæныл æрхауд. Æхсæрфарсы цæф куыддæр 
айхъуыста Чермен, афтæ фæстæмæ дæр нал фæкаст, иргъæвæг 
дæр нæ фæлæууыд — дуармæ йæхи сарæзта.Æхгæд разынди. 
Цыдæртæ архайгæ баззад дуаримæ. Йæ зæрдæйæ дæгъæл 
агуырдтаид, æндæр цы. 
Заретæйы та уымæ не ’вдæлд: йæ амæттаджы йæ дзыккутæй 
фелвæста диванæй, къæхтыл æй алæууын кодта æмæ та ногæй 
— ха-афт! 
Цыппар æнгуылдзы бæлвырд фæд ныууагътой иу уадулыл 
дæр æмæ иннæйыл дæр. Йæ дзыккутæй та йæ ногæй фелвæста 
— бындзыг йæ къухы аззади æмæ æнгуылдзтæ æлгъгæнæгау 
ацагъта — æмæ: ха-афт! 
Диванмæ нал фæхæццæ ацы хатт Гиданнæ — пъолыл æрха- 
уди. Къахæй æмæ къухæй йыл ралæууыд Заретæ. Синтæ, ро- 
цъо, уыргтæ, фæсонтæ. Хъæр дæр дзы нæ райхъуыст æмæ 
цъæхахст дæр — æмыр ниуд æрмæст. Ныттымбыл, цæсго- 
мыл ма суайа цæф, зæгъгæ, айдагъ ууыл хъардта йæхи. 
Фæстагмæ йæ йæ халаты æфцæгготæй куыд фелвæста, афтæ 
авджын цæппæрты къæр-къæр уаты къуымты ссыди, гом гу- 
ыбынимæ йæ уæрæх диванмæ баппæрста. 
Æцæг йæ мойы фаг нал ссис йæ маст. Диваны сæрмæ къул 
цы ахаста, уый æнæхъæнæй дæр гауыз — номыл фæдарыны 
лæвар сын æй бакодтой сæхæдæг. Гауыз æррæдывта, ризгæ 
къухтæй йæ куыдфæнды атыхта æмæ йæ Чермены хъæбысмæ 
баппæрста. Гиданнæ æмыр ниугæ баззади диваныл. Зулаивæй 
йæм фæкомкоммæ Заретæ, гауызмæ куы бауади уæд: галиу цагсты 
бын адæнгæл, хъуырæй риуы æхсæн тугæрхæм фæбæрæг. 
356 

...Рудзынджы дзыхæй иуватэс нал алæууыд Хæдарцон. Цæй 
æрæгмæ сты, зæгъгæ, скатай. Иæ зæрдæ цас не ’хсайдта, уый- 
ас цымыдисы бын фæци. Фæдисмæ йæ бирæ нал хъуыд, афтæ 
бацæуæнæй рахизгæ федта йæ тиу æмæ файнусты дæр: Чер- 
мен гауызимæ — разæй, Заретæ уыцы ракæнынæввонгæй — 
йæ фæдыл. Гауыз æй бынтон дттсы бафтыдта, фæлæ уæддæр 
йæхиуыл ныххæцыди, цалынмæ файнуст йæхæдæг æрбауад, 
уæдмæ бафæрæзта. Сæрæй кæронмæ йын рафæзмыдта Заретæ 
хабæрттæ. 
— Æмæ уæд мæ тиу цы кæнæг уыди, мæ тиу, уыцы рæстæг? 
— Æз дын цытæ дзурын, æз: дæ тиумæ ма мæ æвдæлди. 
Мæнæ гæды æддæмæ куы æрцагура, уыйау дуары рæбын 
хъынцъым кодта. Уымæ дæр дзы уыди мæ зæрды раттын, фæлæ 
уæдмæ мæ сæры фæкуыси: «Æниу, зæгъын, æз Сæлæдины уый 
онг куы ’руадзин, уæд, цымæ «нæ» зæгъид?» Æмæ йыл мæ 
къух ауыгътон. 
Заретæ æнхъæл уыд, æмæ æнæмæтæй сбаддзæн. Раст сын 
фæсахсæвæр — дзæнгæрæг дæр нæ — чидæр гуымиры хост 
ныккодта сæ дуар. «Мшгацæ!» — ныссæххæтт ласта йæ зæрдæ. 
— Цæмæн амардтай мæгуыр сылгоймаджы?!— хъама йæ 
къухы, афтæмæй къæсæры æдде дзойдзойгæнгæ лæууы 
Сæлæдин. 
«Æгайтма милицæ нæ разынд»,— æнцонæй сулæфыд З.а- 
ретæ, йæхæдæг бауад æмæ картофстигъæн кард радавта. 
— Ахæм ма бæллæх уа!— арыдта Сæлæдин.— Рынчын сыл- 
гоймагмæ балæбур æмæ йæ мæлæтдзаг фæкæн йæ хуыссæны! 
Лæгтæ йыл æрымыс!— Заретæйы къухы кард куы ауыдта, 
уæд æддæдæр алæууыд,—- Æз афтæ нæ ныууадздзынæн ацы 
хъуыддаг. 
— Марадз, марада, дæ нозт куы ссæуа, уæд-иу тæрхондонмæ 
бадæтт. Дæ хъама ма дæ усы тæккæ... 
Уæды онг арф ныгъуылдæй хъуыста Чермен, фæлæ ныр 
йæхи нал баурæдта: 
— Æллæх, цавæр у! Сывæллæттæй уæд та фефсæрмы у... 
Сæ замманайы цæрæнуат æндæр ранмæ ивинаг фæци 
Сæлæдин æмæ Гиданнæйæн. 

Редакторæй 
Ирон чнныткæсæг Хæблиаты Сафары рагæп зоны. Йæ 
уацау «Æнамæ мын чн бадзурдзæн» мыхуырæй куы рацыд, 
уæд бæрæг уыд, лнтературæйы кæй фæзынд ног, курдиатджын 
уацмыс. Уацау фысг уыд фæлмæн, нывæфгыд, рæсугъд æвзагæй. 
Æз ын мæхæдæг уæдæп фæстæмæ æхсызгонæй фенхъæлмæ 
кæсын йæ ног чингуыты фæзындмæ. Сафарæн чысыл нæ 
бантыст — «Нырмæ кæм уыдтæ», «Æхсæрыл сыфтæр нал 
хæцы», «Къостайы кадæг», «Дзæнæты маргъ», «Хъаймæты 
вефсымæр». Ацы чннгуыты Хæблиаты Сафар, куыд фыссæг, 
афтæ йæхи равдыста реалистæй. Уый фыссы, царды цы федта, 
иæхп удæй цы бавзæрста æмæ бæстон цы зоны, ахæм 
хабæрттыл, ахæм цаутыл. 
Сафары чингуытæй мæ зæрдæмæ æппæты тынгдæр айстон 
«Дзæнæты маргъ». Мæ хъуыдымæ гæсгæ Цæгат Ирыстоны 
фысджытæй стæмтæн бантыст ахæм æлвæст, хæдбындур, 
арф хъуыдыджын æмæ нывæфтыд радзырдтæ ныффыссын. 
Хæблийы-фырт хорз зоны ирон хъæу, ирон адæмы цард 
æмæ æгъдæуттæ. Уый райгуырд Зилгæйы, уым схъомыл. 
Каст фæцис нæ горæты педагогон институт. Æмæ уæдæй 
нырмæ цæры æмæ кусы Дзæуджыхъæуы. Фæлæ, æвæццæгæн, 
ахæм бон нæ уыдис æмæ йæ хъуыдытæ йæ райгуырæн 
хъæуæй кæд фæхицæн сты. Нал сты иæ ныйнарджытæ.. 
фæлæ йæ фыды артдзæст дзæгъæлæй нæ ныууагъта — кæд 
сгорæтаг нс, уæддæр фылдæр хъæуы вæйны. Йе 
сфæлдыстадон суадæттæ — хъæууон цардæй цæуынц. Мæнæ 
та прон дзыллæйы тæрхонмæ рахаста ног чиныг «Азабæлас». 
Æмæ нæ уырны, чиныгкæсæджы зæрдæмæ кæп фæцæудзæц. 
Уымæн æмæ дзуры ахæм хабæрттыл: адæм адæм кæмæй 
сты — уды фарн, æгъдау, æфсарм, цæстуарзондзпнад. 
Мадæлты, фыдæлты ахсджиагдæр хæс у, ирон адæм куы 
фæзындысты, уæдæй нырмæ цæсты гагуыйау цы удварнæп 
хъæздыг сты, уымæй кæстæрты зæрдæ срухс кæнын. Уыцы 
удварн у нæ царды уидаг. Уидаг ног тау куынæуал уадза, 
куы бахус уа, уæд нал ис наци, уæд сæфтмæ цæуы нæ 
мыггаг. Ахæм у авторы хъуыды. 
358 

СÆРГÆНДТÆ 
Р о м а н: 
АЗАБÆЛАС 3 
У а ц а у т æ: 
ФИСЫНЫ Х>адЗАР 229 
КЪАБУЗЫ ФЫЙЙАУ 250 
ЦÆЛЫКМÆ ФÆНДАГ .275 
Радзырдтæ: 
ДОНАБУЗÆНЫ ФЫНТÆ 296 
ФЫДОХЫ ТЪЫССÆНТÆ 312 
ЗИЛГÆЙЫ РОДГÆСТÆ 326 
«ÆЗ — НÆ!» 332 
НЫВÆРЗÆН ЗДАХАГ У 350 
РЕДАКТОРÆЙ. 359 

Литературно-художественное издание 
ХАБЛИЕВ САФАР МУРАТБЕКОВИЧ 
Древо жизни 
Роман, повести, рассказы на осетинском языке 
Редактор 
Л. Е. В а л и е в 
Художник и художественный редактор 
Г. 3. Ч е д ж е м т ы 
Технический редактор 
А. В. Я д ы к и н а 
Корректор 
Т. А. Казбекова 
ИБ № 2569 
Сдано в набор 13.11.95. Подписано к печати 20.03.97. Формат бумаги 8-1x108'/.(„ Бум. тип. Ки 1. Гари. 
шрифта школьная. Печать офсетная. Усл. п. л. 18,90. Учетно-изд. листов 21,90. Тираж 1000 экз, 
Заказе 7178. С 08. 
Издательство «Ир# Министерства печати и информации РСО-Ллания: 362010; г. Владикавказ, пр. 
Мира, 25. 
Республиканское нздательско-полпграфическое предприятие им. В. Л. Гассиева Комитета РСО—Алания по 
печати и информации: 362011, г. Владикавказ, ул. Тельмана, 16. 

