ТЕРКÆЙ ТУРКМÆ 
Отсканировано 
в августе 2013 года 
специально для эл. библиотеки 
паблика «Бæрзæфцæг» 
(«Крестовый перевал»), 
Скангонд æрцыд 
2013 азы августы 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

Дзæуджыхъæу 
2011 

84(2Рос=Осе) 
Б-89 
Булкъаты М. 
Б—89 Теркæй Туркмæ: роман 2 чиныгæй. — Дзæуджыхъæу: 
Ир, 2011 -383ф. 
Булкаты М.Г. 
От Терека в Турцию 
18ВЫ 978-5-7534-1244-7 
В исторической дилогии показывается предыстория переселения части 
мусульман Северного Кавказа в Турцию во главе с генералом Муссой Кун- 
духовым. 
вæ-" "^-^» 
© ГУП РСО-Алания «Издательство «Ир*, 2011 
© Булкаты М.Г., 2011 
ISBN 978-5-7534-1244-7 © Григорян В.С., оформление, 2011 
4 

ЧЫСЫЛ РАЗНЫХАС 
Булкъаты Михал райгуырди Къахеты, уæлдæр ахуыр райста 
Тбилисы, уыди æфсæнвæндæгты инженер, куыста Самтредиайы... 
Афтсемæй, цалынмсе хъæууон скъола фæци, уæдмæ цы хъуыста 
ирон дзыхыдзырд, æндæр ын уый фæстæ ахæм фадат нал уыди. 
Æмæ адæймагыл дис бафты: куыд хорз базыдта ирон æвзаджы 
ныххизæнтæ ’мæ схизæнтæ, куыд ын фæхæст йæ бирæ фæзилæн- 
тыл?! 
Йæ лæджы кары куы бацыд, уæд, æм, уæдæ цы хорзы бацæуон 
мæ адæмæн, ахæм фарст нæ уыди. Æнæгуырысхойæ сбадт йæ фыс- 
сæн стъолыл æмæ дысфæлдæхтæй байдыдта кусын. Йе ’мбæлттæ 
дис кодтой — куыд бирæ йын æнтысы?! Уæдæ уый хуызæн ахс- 
джиаг куысты лæуд дæр куы у! Æмæ-иу йæхæдæг куыд дзырдта, 
афтæмсей йын куысты оæр уыди фыссыны фадат — йе ’мгусджытæ 
зыдтой, Михал фысгæ кæны, уый, æмæ архайдтой, цæмæй йæ 
къаддæр хъыгдарой, ууыл. Стæй фесты уыцы бонтæ, Гамсахурдиа- 
йы ардыд æрдонгтæ куы нызмæлыдысты, ирон адæмæй лæгау лæг 
чи уыди, иыдоны фæдыл зилын куы райдыдтой, уæд Михалы дæр 
лидзын бахъуыд. Цардахуыр, куыстахуыр лæгæн нæ цæрыны 
уавæртæ уыди, нæ — кусыны, афтæмæй рахау-бахау кодта хиуæт- 
тæ ’мæ хæстæджыты къæсæртыл. Æмæ-иу йæриуæй йæ уæззау 
хъæрзын сирвæзт: «Ехх, ныр искуы де стъолмæ оабад æмæ йыл дæ 
зæрдæйы фæндиаг бакус!» Фæлæ уыцы бæллиц бæллицæй ахаста 
йемæ Михал а дунейæ. Сæлхийы йæ хæстæджытæй кæмæдæр уыди, 
æхсæв бафынæй, райсом нал райхъал. Стæй йæ кæйдæр хæдзарæй 
кæйдæр уынгты ахастой кæйдæр уæлмæрдмæ. Ирон адæмæн йæ 
ахсджиагдæр хъæбултæй иу амард, уый иæ айхъуысти Ирысто- 
ныл. 
Михалæн йæ чингуытæ Хуссар Иры цыдысты мыхуыры, Цæ- 
гат Ирмæ нæ хæццæ кодтой, уымæ гæсгæ ирон чиныгкæсджыты 
фылдæр хай нæ зыдта Булкъайы фырты сфæлдыстад. Æрмæст 
1994 азы чиныгуадзæн «Ир»-ы рацыои йæ историон роман «Дæ 
фыдæлтæ рухсаг». Уый дсер фыццаг Хуссары рацыди. Зæгъын хъæуы 
уый, æмæ Михалы романты размæ иæ литературæйы историон 
романтæ фыссыны фæтк мæнæ-мæнæ нæ уыди. Кæй кой ракод- 
тон, уыцы романы нæ дард фыдæлтæ аланты цард куыд мидис- 
джын æмæ ирд нывæфтыдæй æвдыст æрцыд, уым куыд баиу сты 
5 

нæ адæмы хьæр æмæ нæ тохы хьæр, ахæм чингуытæ бирæ нæ уыд 
нæ литературæйы. 
Ныртæккæ, зынаргъ чиныгкæсæг, дæ кьухмæ цы чиныг рай- 
стай, уый дæр фыццаг хатт Хуссар Иры рацыд. Рацыди дыууæ 
чиныгæй, фыццаг чиныг 1970 азы рацыд, дыккаг — 1979 азы. Ныр 
чиныгуадзæн «Ир»-ы рацыдысты дыууæ чиныджы иу чиныгæй. 
Романы æвдыст цæуы Ирыстоны тæккæ уæззаудæр æмæ фæсмой- 
нагдсер дугтæй иу — Ирыстоны пысылмсетты ахъаззаджы хай Турчы 
бæстæм куы лыгъди, уыцы дуг. Романы архайджытæ иууыл ирæттæ 
не сты — ис дзы цæцæйнæгтæ дæр, мæхъæлæттæ дæр, лекьæгтæ 
дæр, æмæ сæ алчидæр æвдыст цæуы, йе ’рдзон гакк йæ уæлæ, аф- 
тæмæй. Уыдонæй алчидæр йæхи цæстæй кæсы, Уырысы паддзах 
Кавказ басæттыныл сусæг-æргомæй куыд тох кодта, уымæ, æмæ 
сæ алчидæр йæхирдыгон фæрæзтæ агуры, цæмæй Кавказ саст ма 
’рцæуа, уый тыххæй. Суанг паддзахы æвæрд хицау Михаил Тариелы 
фырт Лорис-Меликов æмæ хæххон адæмты фæтæг Куындыхаты 
Муссæйæ райдай æмæ Мамсыраты æрыгон афицер Темырболатыл 
фæу — алкæмæн дæр сæ ис йæхи фæлгондз, йæхи удыгьæд, йæхи 
зæрдæйыуаг. Дыууæ дихы фесты хæххон адæм, сæ иутæ сæ уд 
скъуынынц се ’мдин Турчы бæстæм алидзынмæ, сæ иннæты йæ 
уæлæ ныббаста райгуырæн хæхты фарн. Фæлидзæн сын нæй, фæлæ 
сæ зæрдæтæ æнцой нал арынц уыоонæн дæр. Чиныджы афтæ 
хъæрзгæ-уынæргъгæ æвдыст цæуы хæхбæсты цард, æмæ лæожы, 
æрсабыр ма уа, уый уырнгæ дæр нал фæкæны. Æнцой нал ары 
йæхицæн Темырболат — Туркмæ куы нæ фæлидзиккой, сæ хæхтæ- 
сæ бæстæ куы нæ ныууадзиккой, уыцы хъуыды йын йе ’хсæвхуыс- 
сæг фæхаста, йæ уд раппар-баппайраг фæци, фæлæ нæй — ахаста 
йæ адæмы уылæн йемæ. Æмæ уым Туркаг хъæу Батпманташы срæ- 
мыгьта йæ зæрдæйы хъыг: 
Уæ, на хæхтæ, нæ бæстæ, 
Куыд ма цæрæм уæ фæстæ? 
Уыцы дыууæ рæнхъы баиу и æппæт лыгъдонты маст æмæ рыст. 
Нæ адæмы рагзаман æвдыст цæуы Михалæн йе ’ртыккаг роман 
«Сосланы æвдæм балц»-ы дæр. 
Æмæ ма рæстæгау рæстæджытæ куы уаид, уæд хъуамæ уыцы 
æмбисонды чингуытæ уаиккой Иры алы ирон хæдзары дæр. Фæцу- 
дыдта Иры чиныгкæсæг — стæй канд Иры чиныгкæсæг нæ — фæлæ 
чиныджы цы стыр фарн и, уый фæстæмæ ма раздæха адæммæ, 
уый гæнæн нæй, æмæ мæ уырны: уæд Булкъаты Михалы чингуы- 
тæ Ирыстоны — Хуссарæй-Цæгатæй, хæдзари-хæдзар зилдзысты, 
цæрыны ныфс хæсдзысты алы хæдзармæ дæр. 
Хуыгаты Сергей 

ФЫЦЦАГ ЧИНЫГ 
Фыццаг хай САУАДАГ 
I. ÆХГÆД ДУАРЫ МИДÆГ 
Цахæмдæр уæззау разæнкъарæнтæй йæ хуыссæг фæ- 
лыгъд Терчы облæсты хицау инæлар-лейтенант Лорис- 
Меликовæн, æмæ нырма не ’сбон, афтæмæй фестад йæ 
сынтæгæй. 
Деньщик нæма райхъал, Михаил Тариелович йæхæ- 
дæг бавнæлдта йæ дзаумæттæ агурынмæ. 
Балкъонæй хуыссæджы ныгъуылд горæтыл афæлгæ- 
сыд, райсомы сæлæф уæлдæф æй йе ’муд æрцæуын кодта. 
Алфамбылай нырма уыд æмыр, æрмæст, къанцыла- 
ры бæстыхайы раз цы сывылдз бæлас уыд, уымæй мæргъ- 
ты иугъæдон цъыбар-цъыбур хъуыст. 
Кабинетмæ баздæхт, фæлмæн къæлæтджыны йæхи 
ауагъта. Дзыппæй сыгъзæрин сахат систа, æркаст æм. 
Знон бардзырды гæххæттытæ фервыста æфсæддон 
зылды хицæуттæм сусæг уынаффæмæ æрцæуыны тых- 
хæй, фæлæ афтæ раджы чи æрцыдаид. 
Стъолы къахыл баст бæттæн æрбайвæзта, фæсдуар 
ауыгъд дзæнгæрæджы зæлланг фæцыд. Деньщик йæ 
цæстытæ æууæрдгæ æрбацыд. 
— Капитан Золотаревмæ мын фæдзур ныртæккæ! — 
фæсдзæуинмæ кæсгæ дæр не скодта. 
Мундиры дзыппæй сахаты цъыпп-цъыпп ссыд, раст 
ын цыма йæ зæрдæ дзæбугæй хоста, уыйау. 
Дзæнгæрæджы бос та æрбайвæзта. 
— Золотарев нæма зыны? — фæрсы деньщикы. 
— Ныртæккæ ам февзæрдзæн, дæ иууыл бæрзонд- 
дзинад, — цыма йæ исты басыгъта, уыйау срæцыгъта уый. 
Йæ мундиры сæхтæджытæ æфтаугæ æрбацыд Золо- 
тарев. 
— Хуыссæгæй æгæр буц кæныс дæхи, господин ка- 
питан! 
— Хатыр, дæ иууыл бæрзонддзинад!.. Нæ зыдтон, 
дæ иууыл бæрзонддзинад йæхицæн афтæ раджы сысты- 
ны бар кæй ратдзæн! 
Йе ’рфгуыты бынты йæм скаст: 
«Кæм сахуыр ис скæсæйнаг дымысдæрты æгъдæут- 
тыл?» 
7 

— Кæм сты, знон барамынды гæххæттытæ кæмæ фервыстай, 
уыдон? — афарста йæ. 
Дæлбар йæ цæстытæ фæирд кодта: 
— Нырма авд сахаты йеддæмæ нæу!.. Фарастмæ сæм æнхъæлмæ 
кæсæм!.. 
— Бынæттон адæм сахатæй нæ фæбарынц сæ уавæртæ, капитан! 
— Грознайæ афтæ тагъд нæ хæццæ кæны бæх, æфсургъ куы 
феста, уæддæр, дæ иууыл... 
— Æрмæджытæ æрцæттæ хъæуы, уазæгыл сæмбæлын фысы- 
мы хæс у, — йæ хъæлæс фæфæлмæндæр ис Михаил Тариеловичæн. 
Къанцылары хицау йæ сæр æркъул кодта. Дуарæй деныцикы 
сæр æрбазынд: 
— Кнйаз Туманов Алыксандр йæ фæсдзæуинтимæ! — йæхи, 
фатау, фесхъæл кодта, афтæмæй дзуры уый. 
Лорис-Меликовы хъуынтъыз цæсгом фæирддæр ис: 
— Табуафси, нæ хæдзары дуар ын гом у! 
Инæлар Туманов, уатмæ æрбацæугæйæ, йæ къæмисæныл йæ 
къух авæрдта, фæлæ йæм фысым фæразæй ис. 
— Алыксандр Георгиевич, алы хатт æгас цу! 
— Хуыцау дын дæ уæлахиздзинæдтæ фæарæхдæр кæнæд, Ми- 
хаил Тариелович. 
Уазæгæн къæлæтджынмæ ацамыдта, йæхæдæг дæр æрбадт. 
Дысон ыл цы пъæззы ныббадт, уый йæ цадæггай суагъта. 
Уалынмæ æрхæццæ сты: Шатоевскæй Аргъуны зылды хицау 
майор Ипполитов, Назранæй мæхъхъæлы зылды хицау булкъон 
Нурид Алыксандр. 
Лорис-Меликов фæйнæрдæм аракæс-бакæс кодта: 
— Цæцæны æфсæддон зылды хицауы нæ уынын мæ хатæ- 
ны!.. Кæм ис нырмæ Куындыхы-фырт? — бафиппайдта уый. 
— Уый дыккаг хонæгмæ фенхъæлмæ кæсы, — цахæмдæр рæхо- 
йæн хъæлæсæй йын дзуапп радта Туманов. 
Иудзæвгар фенхъæлмæ кастысты. Куындыхаты Муссæ уæд- 
дæр нæ зынд. Хицауæн фырмæстæй йæ даргъ æрфгуытæ йæ гуы- 
быр фындзыл æрысчъил сты. Стæй бынтон æнæнхъæлæджы рай- 
дыдта: 
— Хæстæн йæхи закъæттæ ис, — дзырдта цадæггай уый. — 
Уыцы закъæттæ чи фæзоны, уымæн хæцын дæр æнцондæр вæй- 
йы. — Фæйнæрдæм аракæс-бакæс кодта, цыма йæм чи хъуыста, 
уыдонæй исты домдта. — Кæцы хæстон закъонæй хъуамæ спайда 
кæнай, хъæддаг сырдимæ куы хæцай, уæд? Хæстон закъон хъусгæ 
дæр чи никуыма фæкодта, ахæмимæ куы хæцай, уæд? — Лорис- 
Меликов йæ хъæлæс фæбæрзонддæр кодта: — Исдуг хъуыды 
кодтам, цæй, хæстæн кæрон æрцыд, хотыхджын уырыссаг хæ- 
цæнгарзы фæрцы Кавказ басастам! — Ноджы спыхс ис. — Фæлæ 
афтæ нæ рауад! Фæлæ афтæ нæ рауад! 
— Фæлæ афтæ нæ рауад, — сфæлхат кодтой къултæ. 
— Исдуг хъуыды кодтам, цыма Кунта-Хадзыйы идейæтæ имам- 
ты куырой ныццауæзтой, цыма нæ хæрзиуæгæн райгуырд ацы 
æнæхайыр зикризм! 
8 

Кунта-Хадзыйы коймæ æфсæддон зылды хицæуттæ базмæлы- 
дысты. 
— Ныр æй нæхи цæстæй федтам, Кунта-Хадзыйы зикризм 
дæр мюридизмæй хуыздæр кæй нæу! 
— Хуыздæр кæй нæу! — хъæлæс ын радтой къултæ. Бынтон 
ныллæг хъæлæсæй дзуры: 
— Уæрæсейы цытджын паддзахы бартæ Кавказы хæхтыл, тæ- 
лыйау, æртыхстысты, нæ империйы арæнтæ суанг Турк æмæ 
Персы арæнтыл сæнцадысты. Афалдæр кæнынмæ æнхъæлмæ 
кæсынц, фæлæ нæ цæмæн хъæуы ахæм уæлахиздзинад! — Ко- 
мандæгæнæджы хъæлæс, æфсæйнагау, ныззæлланг кодта: — Лæг 
йе тары калм куыд нывæра, афтæ баззад хохæн ацы фарс Скæ- 
сæн Кавказ! — Спыхс ис, фырмæстæй йæ бадæн фæуагъта. — 
Ацы чысыл къуым паддзахы стыр империйыл, хæлмагау, баз- 
зад!.. Номхуындæй куы зæгъæм, уæд хæлмаджы сæртау сты 
Аргъун, Ичкери, Урус-Мартан, Хорочой, Ирыстоны пысылмон 
хъæутæ!.. 
Туманов æмæ Нурид сæ сæртæ ныкъкъул кодтой. Золотарев 
ныггуыбыр, афтæмæй фыста йæ хицауы ныхæстæ. 
Хъахъхъæнæг æрбакодта дуар: 
— Куындыхаты Муссæ æрхæццæ ис Скъуыдкъохæй! 
Йæ хæдфæстæ Муссæйы бухайраг худ æрбазынд. 
— Байрæджы кодтай, кнйаз, — йæхимидæг дзурæгау бакодта 
хицау. 
— Йæ къухмæ йын сыкъа æмæ сгуы авæрут! — хъуысы Мус- 
сæмæ Тумановы рæхойæн хъæлæс. 
Лорис-Меликовмæ дзуры Муссæ, цыма инæлар Тумановы 
ныхæстæ хъусгæ дæр нæ фæкодта: 
— Сæумæрайсом хурæй раздæр фест, æмæ Аллах де ’ххуысгæ- 
нæг уа! — фæзæгъы пысылмон лæг! Æз знон, райсом хурæй фæ- 
раздæр дæн, дæ иууыл бæрзонддзинад, фæлæ мæм минæвæрттæ 
фæзынд æмæ уыдон хур нæ, фæлæ бонвæрноны дæр фæстейæ 
фæуагътой!.. Ныббар мын, Михаил Тариелович, кæй байрæджы 
кодтон, уый тыххæй! — йæ рахиз къух йæ риуыл авæрдта, йæ сæр 
æркъул кодта æмæ æрчъепп ласта: — Кнйаз Туманов, æвæццæгæн, 
дысон Дзæуджыхъæуы уагъта йæ фæллад, æз та мæ хъахъхъæнæг 
Гамзатимæ фæндагыл уыдтæн! Минæвæртты арвыстон æмæ ра- 
тындзыдтон. Хатыр, Михаил Тариелович. 
Лорис-Меликов Тумановмæ уайдзæфгæнæджы цæстæнгасæй 
бакаст, Муссæйæн бандонæрдæм ацамыдта. 
Йæ ныхмæ æрбадт Тæгиан-æлдар. 
Муссæйы астæуыл баст сыгъзæрин æхсаргардыл андæгъдыс- 
ты хицауы цæстытæ: 
«Æгасæй уый аргъ не сты Тæгиатæ», — хъуыды кæны уый. 
— Æдзынæгæй бадтысты, æрмæст фысымы цырыхъхъыты 
къупп-къупп схъиудта къулæй-къулмæ. 
Æвиппайды та райдыдта: 
— Хуымæтæджы сыстæйдзаг фыййау дæр райсомы ламазы 
фæстæ ламаздыхъы атулы, йæ гæндзæхтæ бацæгъды æмæ куы 
9 

æрчъицы, уæд расиды: «Стыр Аллах мæ йæ хæтæнтæм бауагъта, 
зæххон адæммæ æрхæссыны сæраппонд мын йæ фæндтæ раргом 
кодта», — йæ хъæлæс фæфидардæр ис: — Æмæ та фæзыны ног 
имам, æмæ та æрцæуы ног тугпырхытæ!.. Инæлар Туманов, инæ- 
лар Куындыхы-фырт, булкъон Нурид, кæм ис уæ къухдариуæг- 
дзинад? Цы фесты граф Евдокимовы тохы фæстиуджытæ? 
Кæмæ дзырдта, уыдон сæ бадæнтæй фестадысты. 
— Ницæмæн хъæуы, бадгæ скæнут! — йæ къух ауыгъта. — 
Дарддæр афтæ гæнæн нал ис! Нæ къухмæ нын саст бæстæ рад- 
той, æмæ йыл нæ бон къухдариуæг кæнын куы нæ бауа, уæд 
худинаг у! 
Капитан Золотарев фестад йæ бынатæй: 
— Хатыр, дæ иууыл бæрзонддзинад! Æрдæбон дæхæдæг 
дзырдтай: ацы хъæды сырдтæ хæстон статусæн ницы æмбарынц, 
зæгъгæ. 
Йæ къух ыл ауыгъта, ома дæ бынаты бад. 
— Мах сын бамбарын кæндзыстæм!.. Стæй сæ бынтон æнæм- 
баргæ ма скæн! — Иннæтæм баздæхт, бынтон ныллæг хъæлæсæй 
сæм дзуры: — Капитан Золотаревы райсом сымахæй фарстон æмæ 
мын уайтагъд сахаттæ хынцыныл фæцис. — Капитанмæ та багуы- 
быр ис. — Хæхты цъуппытыл конд æртыты æвзаг зоныс, госпо- 
дин капитан?.. — Кæй фарста, уый йæ сæр æркъул кодта. — Нæ 
йæ зоныс!.. Не ’намонддзинад дæр уый мидæг ис, уал азы немæ 
тох кæнын чи фæразы, уыдон хайуантыл кæй нымайæм!.. 
Кнйаз Туманов баххæст кодта Лорис-Меликовы хъуыды: 
— Арты æвзагæй фæдзурынц кæрæдзимæ, куы фæтыхсынц, 
уæд, — багуым-гуым кодта уый. 
— Ай-гъай, хохы цъуппыл конд арты æвзагæй фæдæттынц 
бардзырдтæ сæ раздзогтæ! — Золотаревмæ та баздæхт: — Ахъуы- 
ды-ма кæн, господин капитан, кæддæра æхсæвыгон бæрæг бы- 
натмæ бæхджын фæдисоны дзыппы æвæрд бардзырд тагъддæр 
фæхæццæ вæййы, æви хохы цъуппыл конд арты æвзаджы бар- 
дзырд? 
— Фæдисоны хатт агæрах кæнынц æмæ йæ дзыппы æвæрд 
бардзырд дæр фесæфы. Артæн амарæн нæй, судзы æмæ судзы! — 
бахахх кодта Туманов. — Æртхъирæнгæнæгау тымбыл къухтæ 
батылдта: — Арты ’взагæй хъуамæ дзурæм мах дæр! 
Муссæ æмырæй бадт, йæ цæстытæ, зынджытау, æрттывтой. 
«Багъæц, мæ къона!.. Рувас, дам, кард аныхъуырдта æмæ йæ 
фарсæй разынд», — хъуыды кæны уый. 
— Булкъон Нурид, кæм хæты ныртæккæ сих Хадзы Абди 
Эффенди? — æнæнхъæлæджы афарста Лорис-Меликов. 
Нурид, кæлмдзæфау, фестъæлфыд, Муссæйы цыдæр фелхыскъ 
кодта, уыцы ном фехъусгæйæ. 
Дзуапп нæ уыд. 
— Ахæм лæджы кой никуыма фехъуыста, æвæццæгæн? — 
мæстыгæрæй дзуры хицау. 
«Мæн куы афæрса, уæд ын цы зæгъон?» — хъуыды кæны 
Муссæ. 
10 

— Æгас Цæгат Кавказы лекка кæны сих Хадзы Абди Эффен- 
ди... Кунта-Хадзыйæ къаддæр тæссаг чи нæу, ахæм знаг!.. Ны- 
гуылæн Кавказæй раирвæзт, ныр та ам хæты, — Терчы облæсты. 
Иуæрдыгæй, уый сиды пысылмонтæм газаватмæ, иннæрдыгæй 
та сæ раздзогтæ райдыдтой цоппай Ирыстонæй Мæхъæлмæ, 
Мæхъæлæй — Цæцæнмæ! — æвиппайды тымбыл къухæй фынг 
ныццавта: — Кæд æрцæудзысты æхгæд сæ фæндæгтæ алыгъуы- 
зон абырджытæн? 
«Дæ цъыс-цъыс цæуы, мæ лымæн!» — Лорис-Меликовы хъæ- 
лæс фæхицæн кодта Муссæйы йæ хъуыдытæй. 
— Иу зæронд абырæг, Бæтæхъо, хæты Цæцæн-Мæхъхъæл — 
Ирыстоны!.. Æви йæ цы хонынц?.. Раздзог! — йæ цæстытæ фыр- 
мæстæй, зынджытау, сæрттывтой. — Йæ фæдыл ныххал кæны 
æгас пысылмонты. Йæ фæдисы артмæ растынц цæцæн æмæ мæхъ- 
хъæл, сæ разæй Малсæгты Тепса æмæ Дзæрæхохты Алхаст, аф- 
тæмæй!.. Нæ быны нын арт æндзарынц, се ’рцахсынæн не стæм!.. 
— Куы схъомпал вæййынц, уæд сегас дæр Бæтæхъотæ æмæ 
Тепсатæ фестынц, дæ иууыл бæрзонддзинад, — срæцыгъта та 
капитан Золотарев. 
Йæ къух ыл ауыгъта, Муссæмæ фæкомкоммæ ис: 
— Муссæ Алхазович, кæд æрласдзынæ уыцы абырджыты Дзæу- 
джыхъæумæ бастæй? 
Муссæ фергъуыйау. 
— ...Æз Цæцæны æфсæддон зылды хицау дæн. Раздзог та 
Ирыстоны цæры, дæ иууыл бæрзонддзинад!.. 
Топпыхосау ныггуыпп ласта: 
— Æгас Цæгат Кавказ — йæ цæрæндон! Цæцæны дæр ын ис, 
йæ зæронд сæр кæм бакъул кæна, ахæм бынæттæ. 
Иучысыл æгуыппæг фесты, стæй Муссæ сдзырдта хинæй: 
— Раздзогты æрцахст ныртæккæ хъуыддагæн цас пайда æрхæс- 
дзæн, уый у хъуыдыйаг! 
Туманов бахудæнбыл ис: 
— Уæд та сæм кæсæм, цалынмæ Дзæуджыхъæуы кулдуар 
æрбахойой, уалынмæ! 
Тумановы ныхæстæ, туасау, фæныхстысты Тæгианы зæр- 
дæйы. 
— Сæ раздзогтыл сын куы сæвæрæм хъадамантæ, гъеуæд кæцы 
кулдуар хойдзысты, уый у хъуыдыйаг, кнйаз! — бафиппайдта 
уый. — Стæй Бæтæхъо, Алхаст æмæ Тепсайы куы æрбахурх кæ- 
най, уæд сæ бынæтты слæудзысты Базыхъ, Чæлхи, Джебраил!.. 
Ам бынтон æндæр фæрæз æрымысын хъæуы!.. 
Муссæйы ныхæстæм цыдæр фæцис йæ маст Лорис-Меликовæн. 
— Цахæм фæрæз ма ис паддзахы хъомысджын хæцæнгарзы 
йеддæмæ? 
Муссæ йæ цæнгтæ фæйнæрдæм айтыгъта: 
— Хъуыран зæгъы: иу сæр хорз у, дыууæ та ноджы хуыздæр. 
Ахъуыды йыл кæнæм иумæ! 
— Æз дæр уæм уымæн фæсидтæн!.. Алыксандр Георгиевич, 
Цы зæгъдзынæ? 
11 

— Михаил Тариелович, — цытджын хъæлæсæй райдыдта Ту- 
манов, — мæнмæ гæсгæ, йе уæхсчытыл паддзахы афицеры пъа- 
гæттæ чи дары, уыдонæй иу стæмты йеддæмæ, — Муссæмæ ба- 
каст æмæ йæ дзырд ныддаргъ ласта, — иу стæмты йеддæмæ ахæм 
нæ разындзæн, нæ цытджын паддзахы стыр тохты фæстиуджы- 
тæн сæ дæсæм хай фесафгæйæ дæр йæ зæрдæ кæмæн нæ нык- 
кæрзид!.. 
— Уый гуырысхойаг нæу. 
— Гуырысхойаг нæу, фæлæ æз бирæ фæхъуыды кодтон æмæ 
æрцыдтæн ахæм хатдзæгмæ: Æнæниз буарыл цы зындзæбæхгæ- 
нæн хæлмаг разайы, уымæй хъауджыдæр нæу Скæсæн Кавказ!.. 
— Уый дæр ног хабар нæу, хъуыддагæн йæ апмæ бавнал! 
— Æнæниз буарæн йæ иу уæнг куы схæрам кæна, уæд æй 
иугæндзон хъусдарды бын хъуамæ дарай!.. 
— Хъусдардæй ма кæд цух у? — йæ фыссын фæуагъта Золо- 
тарев. 
— Уый хуызæн хъусдардæй нæ зæгъын. Адæймаг нæ, фæлæ 
ма куыдзы дæр топпы дзыхмæ куы бауромай, уæд ноджы хъыхъ; 
хъагдæр кæны!.. 
— Чи зоны, цытджын инæлары уый фæнды, цæмæй Кавказмæ 
Вольтеры, кæнæ та Ян Гусы идейæтæ æрбахæссæм!.. 
— Вольтеры идейæтæ бынæттон цæрджытæ нæ, фæлæ пад- 
дзахы афицертæй дæр бирæтæ не ’мбарынц. Мæ дзырд ууыл 
нæу, Михаил Тариелович! 
Муссæ йе ’рфгуыты бынты кæсы Тумановмæ: «Чердæм ссæн- 
ды ацы сомихаг?». 
— Комкоммæ зæгъ дæ хъуыды! — бардзырды хуызы йæм дзу- 
ры хицау. 
— Комкоммæ йæ зæгъын: хъуыддагæн йæ цырв рагæй-æрæгмæ 
исламы дин у. Уыцы дин куы басæттæм, уæд Кавказ дæр саст у! 
— æрчъепп ласта уый. Муссæ йæхи нал баурæдта: 
— Исламы дины сæрыл бирæ туг чи ныккалдта, уый дын ныр 
хъуыраны бæсты йæ къухмæ библи афтæ æнц;гнтты сисдзæн? 
Ацы ироны æнтыстытæ йын йæ цæст къахтой. Стæй йын 
æрæджы йе уæхсчытыл инæлары пъагæттæ кæй æрсагътой, уый 
йæ зæрдæдзæфау фæкодта æмæ, Муссæйы уынгæйæ, йæ маст 
æнхъызт Тумановæн. 
— Хорз таурæгъгæнæгмæ, дам, лæмбынæг хъæуы байхъусын, 
цытджын инæлар, — облæсты хицаумæ фæзылд. — Михаил Тарие- 
лович, дины фанатизм куы басæттæм хæцæнгарзæй нæ, фæлæ æндæр 
истæмæй, уæд нæ къухы уыдзæн Скæсæн Кавказ æнæхъæнæй! 
— Куырм, цæуыл кæуыс æмæ — дыууæ цæстыл, — йæхи нæ 
баурæдта Муссæ. 
Паузæ ныддаргъ, облæсты хицауы æлхынцъ æрфгуытæ нын- 
дзыг сты. 
— Хæцæнгарзæй спайда кæныны йеддæмæ ницыма æрхъуыды 
бацис нæ бон. Чи зоны, цытджын кнйазмæ исты ногдзинад ис, — 
зулмæ фехста йæ фиппаинаг облæсты хицау. 
Туманов йæ хъуыды æххæст нæма равдыста: 
12 

— Мæ сыхагæй хуыздæр кæй дæн, уый йын æнæ «дæ цæст 
сау» куы бамбарын кæнон, уæд нæ дыууæйæн дæр пайда уыдзæн. 
— Это настоящий вольтерянизм, — йæ фыссæнтæй йæ сæр не 
систа, афтæмæй дзуры Золотарев. 
— Æрдæбон цы æмбисонд загътон, уый дæумæ дæр хауы, 
капитан, — фескъуыдта йæ Туманов. — Мæ хъуыды ахæм у, Ми- 
хаил Тариелович, хохрæбынты хъазахъхъы станицæты хахх са- 
разыны политикæ хъуамæ адарддæр кæнæм. Хох у сæ мад æмæ 
се ’фснайæг бынæттон цæрджытæн, уымæй сæ хъуамæ фæхицæн 
кæнæм! Уый уал дын иу, — Туманов йæ амонæн æнгуылдз æркъæдз 
ласта. — Уый фæстæ иу пысылмоны цур дыууæ чырыстоны куы 
æрцæра, уæд хъуыраны сыгъдæг сау фыст дæр фæфæлурсдæр 
уыдзæн. Уый гуырысхойаг нæу. — Кнйаз йæ дыккаг æнгуылдз 
дæр æркъæдз кодта. 
Расыг лæджы цæстытау, схъулæттæ сты йæ цæстытæ Лорис- 
Меликовæн. 
«Уыцырдæм æз дæуæй раздæр акъахдзæф кодтон, цытджын 
кнйаз! Дарддæр цы зæгъдзынæ?» 
Æцæг дæр уыцы фæндагыл райдианы йæхæдæг акъахдзæф 
кодта. Уый зондæй ныррæгъ сты Терчы зæххыл хъазахъхъы ста- 
ницæтæ Прохладнæйæ суанг Дзæуджыхъæумæ, Мæздæгæй Гроз- 
намæ, Грознайæ, Кавказы хæхты, цæргæсы ахстонау, чи æрбы- 
нат кодта, уыцы Тарскæйы онг. 
Æрæджиау сдзырдта: 
— Уыцырдæм цæуæм рагæй дæр, Алыксандр Георгиевич, фæлæ 
нæ разы дыууæ ныхдуры ис... 
— Цахæм ныхдур ма фæлæудзæн паддзахы хъомысджын хæ- 
цæнгарзы раз? 
Лорис-Меликов æм цымыдисæй скаст. 
— Æнхъæл дæн, æрдæбон дæхæдæг дзырдтай: «хæцæнгарз 
нæ, фæлæ æндæр истæмæй». 
Тумановæн йæ цæстæнгас фæкъуымых ис. 
Хицау цы ныхдурты кой кодта, уый зыдта Муссæ. Æмырæй 
бадт, фæрсгæ дæр æй ницæмæй кодта. 
— Ныхдуртæй мæ фæрсыс, кнйаз? Фыццаг: хохы зæххытæ бы- 
нæттон адæмæн сæхицæн дæр нæ фаг кæнынц æмæ ма дзы хъа- 
захъхъ та кæм æрцæрой! Дыккаг: пехуымпар Мæхæмæт æмæ Есо 
Чырысти иумæ нæ фæцæрдзысты, уæлдайдæр — та къуындæгуаты... 
«Раст зæгъыс æмæ уæззау дæр уымæн дæ, арс», — æдзынæг 
кæсы Муссæ. 
Тумановы хъæлæсмæ фескъуыд йæ хъуыдыты таг. 
— Есо Чырысти æмæ пехуымпар Мæхæмæты тыххæй æрдæ- 
бон загътон... Къуындæг уаты сæраппонд та, хъуыраны загъдау, 
ам цалдæр сæры ис. Иумæ йыл ахъуыды кæнæм! 
— Дæумæ цы хъуыды ис, кнйаз? 
Хицауы раз цы дзæнхъа доннуазæн уыд, уый йæхирдæм 
аербайста Туманов. 
— Ацы доннуазæнæй ды фæнуазыс, æвæццæгæн, дæ иууыл 
бæрзонддзинад? — фæрсы йæ уый. 
13 

Лорис-Меликов фæджихау, Золотаревы гуым-гуым ссыд. 
— Бæргæ, Кавказы фарстæн дæр уыцы донгарзæй куы уаид 
сбарæн. 
Инæлар скъуыддзæгтæй дзуры дарддæр: 
— Дзаггарзы бын ма чысыл дон баззад, фæхъарм уыдаид, 
æвæццæгæн. 
Фæйнæрдыгæй йæм джихæй кастысты, уый уæддæр дзæнхъа 
йæ къухы рауил-бауил кодта. 
— Нæуæг дон дзы куы ныккæнай; уæд йæ мидæг цы дон ис, 
уымæн æнæ ракæлгæ нæй. Уый рогдæр у!.. 
Муссæ фæгæпп кодта йæ бандонæй, цæстæнгасæй ныззезе- 
лæг ис дзурæгыл, фæлæ йæ Лорис-Меликовы уазал хъæлæс рай- 
хъал кодта. 
— Афтæ æнцæнтты не скæлдзæн, цытджын кнйаз! Донгарзæн 
йæ сæр фидар æхгæд у! 
Муссæ æхцон улæфт скодта. 
— Ай-гъай, сæхгæдтой йын йæ сæр, — бафтыдта йæм уый. 
Муссæйы хъæдгом та цæфхадæй нылхъывта Туманов: 
— Хъуамæ йын байгом кæнæм йæ сæр. Уымæн нын радта нæ 
къухмæ хотыхтæ нæ цытджын император! 
Мæхъхъæлы æфсæддон зылды хицау, булкъон Нурид Алык- 
сандр ралæууыд: 
— Дæ бæрзонддзинад, Михаил Тариелович! Цыфæнды фæ- 
уæд, уæддæр кнйаз Туманов цы дзæнхъайы кой кæны, уымæй 
нын фæиппæрдгæнæн нæй! Уый сæххæст кæнынæн ис дыууæ 
амалы!.. 
— Æрнымай сæ, булкъон! 
— Кæнæ хæцæнгарзæй хъуамæ фæсурæм хохрæбынты цæрæг 
бынæттон адæмы, æмæ сæ Терк æмæ Сунжæйы цæугæдæтты 
галиу фæрсты æрцæрын кæнæм, кæнæ та... 
— Кæнæ та? 
— Кæнæ та цадæггай хъуамæ архайæм, цæмæй бархийæ сыс- 
той сæ цæрæнуæттæй æмæ сын, хохрæбынты цы фидар рæхыс 
ис, уый нæ къухты бафта. 
«Адон куы нæуал хъазынц!» — Муссæ Лорис-Меликовы цæс- 
гоммæ нымдзаст ис, кæддæра уый та цы зæгъид, зæгъгæ. 
Кастис æмæ æнкъардта: инæлар Туманов æмæ булкъон Ну- 
рид цы мадзæлттæй дзырдтой, уыдон Терчы облæсты хицау йæ- 
химидæг раджы баууылдта, уæддæр ма йæ дæлбартимæ æмбæх- 
стытæй хъазыд. Цæмæн? 
Æвæццæгæн æй историйы раз иунæгæй дзуапп раттын нæ фæн- 
дыд, æмæ уымæн! 
— Уый бæзгæ хъуыды у, фæлæ та дыууæрдыгæй дæр хæцæн- 
гарзы дзыгъал-мыгъул æмæ тугпырх, — йæ сахатмæ кæсгæйæ 
дзуры Лорис-Меликов. 
Туманов фæразæй ис: 
— Дыккаг мадзалæй куы пайда кæнæм, уæд не ’рцæудзæн 
тугпырх, дæ бæрзонддзинад! 
Капитан Золотарев фæуагъта йæ фыссын: 
14 

— Уæд Кавказ басæттынæй хъаймæты бон тагъддæр æрцæу- 
дзæн, цытджын кнйаз, уымæн æмæ туземæгтæй ахæм ничи ис, 
йæ цæрæнуат бархийæ чи ныууадза. 
— Уый у Кавказы æрсабыр кæныны иу хай æмæ йæ сæххæст 
хъæуы! 
— Хуыздæр бынæттæм фæлидзыны агитацийæн бирæ рæстæг 
хъæуы! — ферхæцыд, стæй æвиппайды афарста: — Æмæ Кавказ 
æрсабыр кæныны фарст быхсы уыйбæрц? 
— Нæ быхсы! Хæст хæст у! 
Арцау дзы ныссагъта йæ цæстытæ Лорис-Меликов: 
— Дис мыл æфтауыс, цытджын кнйаз! 
— Кæрдгæ дæр йæхæдæг кæны æмæ хуыйгæ дæр! — облæсты 
хицауы дæлæвзаг ма чи баззад, уый баххæст кодта Муссæ. 
Мæрдон æмырдзинад æрынцад уаты. 
— Фæдзурæм, фæдзурæм æмæ та нæ сæртæ голладжы атъыс- 
сæм! Уымæй фалдæр нын фæндаг нæй. 
Туманов, цыма искæмæ хъуызгæ кæны, ахæм хъæлæсæй: 
— Бынæттон цæрджытæн сæхицæй хъуамæ рацæуа хуыздæр 
бынæттæм ралидзыны хъуыды дæр, голладжы бын фæкъæртт 
кæныны хъуыды дæр. Се ’хсæн нын хъуамæ уа ахæм минæвæрттæ 
æмæ... — Золотаревмæ фæкомкоммæ ис, — гъеуæд не ’рцæудзæн 
хъаймæт Кавказ басæттыны бонæй раздæр! 
Муссæ йæхимидæг: 
«А-а-а, мæ лымæнтæ! Чырыстийы цагъартæн цæрæнуат сса- 
рыны сæраппонд пехуымпар Мæхæмæты къабæзтæ хъуамæ 
æрцæгъдат? » 
Нурид Алыксандр: 
— Михаил Тариелович, цæцæны æхсæн мæнæн дæр ис иу- 
дыууæ æууæнчы лæджы, фæлæ... 
— Фæлæ æз куыд зонын, афтæ зонынц Аргъуны цæрджытæ 
дæр: цытджын булкъон, исламы сыгъдæг чиныг кæмдæр нып- 
пæрста æмæ йæм фæрсмæ дæр нал кæсы! — фæурæдта йæ Муссæ. 
Нуридæн фырдисæй йæ цæстытæ ауæрæх сты: 
— Ам исламы дины ныхмæ цæуы дзырд, æмæ ды та!.. 
— Уыййеддæмæ ма æууæнкыл дæр цæуы дзырд, цытджын 
булкъон, æмæ дыл цæмæй пысылмон лæг баууæнда, уый тых- 
хæй хатт йæ фарсмæ ламаздыхъыл дæр хъуамæ æрзоныгуыл 
кæнай! 
Облæсты хицау йæ сæр банкъуыста.. 
— М-м-д-а-а!.. — гуым-гуым кæны уый. — Куыд кæсын, аф- 
тæмæй ма граф Евдокимовæн фæкъæртт кæнинаг туджы дзæ- 
къултæ баззад, — цæхгæр фестад. — Æндæр гæнæн нæй, мах сæ 
хъуамæ фæкъæртт кæнæм! 
Муссæйæн йе ’уæнгтæ барызтысты: 
«Лæг цума кæмæн зæгъа, уый дæр нал баззайдзæн!» 
— Рæдийы, Кавказы хæст фæудыл чи нымайы, уый! — ихуа- 
рæгау згъæлста капитан Золотарев. — Раст загъта йæ бæрзонд- 
Дзинад: цы туг ма баззад рауадзинаг, уый хъуамæ рауадзæм! Ацы 
туземæгтæн бирæ бардуæгтæ ис. Сæ цæрæнуæттæ дæр бардуæг- 
15 

тыл нымад кæй сты, уый уæ рох ма уæд!.. Сæ бардуæгтыл сæ 
къух афтæ æнцонæй кæй нæ исынц, уый нын уал азы хæст рав- 
дыста. Кунта-Хадзыйы тырысайы цъупп зынын райдыдта, уыцы 
тырысайы бын балæууыдысты алыгъуызон абырджытæ. Сæ цырв 
— æрдæбон йæ бæрзонддзинад цы сих Хадзы Абди Эффендийæ 
дзырдта, уый! Хæстæн йæхи закъæттæ ис, æмæ уыдонæй иу у, 
чи фæуæлахиз уа, уый хæрзиуæгыл хъæцын. Мах фæуæлахиз 
стæм æмæ ацы хъæдысырдтæ нæ домæн хъуамæ сæххæст кæной! 
— Капитан тымбыл къух ныттылдта æртхъирæнгæнæгау. — Мах 
сын дзурæм: дæлæ уын уæрæхдæр цæрæнуæттæ, æмæ фæлидзут 
ацы къуындæг бынатæй! Уый у нæ домæн æмæ æххæст хъуамæ 
æрцæуа. Пысылмон фанатикмæ тынг нæ хъары нæ ныхас, æмæ 
æрдæбон цы мадзалæй дзырдтам, уый ницы пайда у. Хæст скъуыд- 
дзаг кæнынц адæм, хотых æмæ мах! 
Лорис-Меликов æй фæурæдта: 
— Нырмæ дæр бирæ хæттыты уыдис ныхас уыцы «æнæтуг» 
мадзалы сæрыл, фæлæ-иу алы хатт дæр æрцыдыстæм ахæм хат- 
дзæгмæ: кæд хæцæнгарзæй, уыййеддæмæ ныхасæй нæ фæлидз- 
дзæн хæххон лæг йæ цæрæнуатæй. 
Туманов та фæцавта йæ ныхас: 
— «Джауыры» ныхас æм нæ бахъардзæн, фæлæ бон фондз 
хатты йæ фарсмæ ламаздыхъыл зоныгуылæй чи лæууа, ахæм 
рæстуырнæг адæймаджы ныхасæн æндæр тых уыдзæн, Михаил 
Тариелович! 
Сегас дæр Муссæмæ бакастысты.. 
«А-а-а, мæ лымæнтæ, мæнæ уæ кæм бахъуыд мæ сæр!» — 
Лорис-Меликов, тырысайау, цы цонг ныхъхъил кодта, уымæ 
кæсгæйæ хъуыды кодта Муссæ. 
— Быцæуы ныхас фæцис, бардзырдмæ байхъусут лæмбынæг, — 
йæ хъæлæс карз официалон хуыз райста. — ...Уый сæраппонд 
бынæттон цæрджытæ куыд ницы фæхатой, афтæ не ’фсæддон 
тыхтæ хохрæбынты ’рдæм ссывд æрцæуæд! 
Муссæмæ ма тыххæй хъуыстысты йæ ныхæстæ: 
— ...Аргъуны æфсæддон зылды хицау майор Ипполитов йæ 
бынатæй ма фезмæлæд, афтæмæй æдзух фæдисы уавæры лæу- 
уæд! Мæхъхъæлы æфсæддон зылды хицау булкъон Нурид На- 
зранæй Тарскæ æмæ Цорыйы ’рдæм ахæцæд йæхиуыл, хохрæ- 
бын йæ тæрттæ фæйнæрдæм айтындзæд æмæ бастдзинад сара- 
зæд майор Ипполитовимæ, — Инæлар Тумановмæ баздæхт. — 
Алыксандр Георгиевич, Грознайы фидарæн бынтон сбыгъдæг 
кæнæн нæй, фæлæ сæйраг тыхтæ Аргъунмæ хъуамæ саразæм, 
уым ис хæлмаджы сæр. — Ныр та Муссæмæ бауырдыг ис. — 
Инæлар Куындыхаты Муссæйæн вазыгджындæр хæс лæвæрд 
цæуы. Наиб Османаты Садуллæимæ бынæттон цæрджыты хъуа- 
мæ æрæууæндын кæной, цæмæй нæ фæнд сæххæст уа æвиппай- 
дæй, æнæнхъæлæджы!.. Уый сæраппонд ма ноджы иу полк æрдом- 
дтон... тагъд хæццæ кæндзæн Теркмæ! Уæ зæрдыл дарут: пад- 
дзахы салдат æмæ Кавказы хæхты æхсæн иунæг хæххон лæг 
дæр ма хъуамæ баззайа! Нæ разы, армытъæпæныл æвæрдау, хъуа- 
16 

мæ лæууой Гатан-кала, Хорочой, Дарго, Алхан-кала, Дубаюрт, 
Шуан, Шатой, Тарскæ, Сунжæ, Иры пысылмон хъæутæ!.. Цы 
туг ма баззад рауадзинаг, уый хъуамæ рауадзæм! 
Æвиппайдæй Муссæ фæгæпп ласта йæ бадæнæй æмæ йæ хъæ- 
лæсы дзаг фæхъæр ласта: 
— Михаил Тариелович, чысыл багæдзæ кæн! — Хицау фæ- 
сыкк, цымыдисæй ныккаст Тæгиан-æлдармæ. Уæдæй нырмæ йын 
йæ бадтыл фæдис кодта, ныр ын йæ фæлурс цæсгоммæ куы фæ- 
комкоммæ ис, уæд, цæмæндæр, йе ’уæнгтæ ныккæрзыдтой. — 
Михаил Тариелович, чысыл багæдзæ кæн, — тыххæй ма улæфыд 
Муссæ. — Тагъд чи кодта, уый худæджы бын фæци. Ам иуæй- 
иутæ бынæттон æгъдæуттæ зоныны сæраппонд хъуыраны æмдзæв- 
гæтæ дыгъал-мыгъул дæр райдыдтой. Æз дæр æй зонын: райсо- 
мы каркæй абоны айк хуыздæр у, фæлæ уыцы айк нæ къухы 
куы срæмудза, уæд та!.. Михаил Тариелович, ныббар мын мæ 
къæйныхдзинад, фæлæ ма мын зæгъ: цæй тыххæй калдтой сæ 
туг цытджын инæлæрттæ Евдокимов, Барятинский, Паскевич?.. 
Æрмæст быгъдæг хæхты тыххæй?.. Æмæ сæ цы хъавæм, сæ уæлæ 
цæрæг адæм нын хъалон куы нæ фидой, уæд? — Йæ цæнгтæ 
фæйнæрдæм айтыгъта æмæ фæзмæгау сдзырдта: — Иу хатты 
оæсты дыууæ хатты æрсæрфдзынæн мæ кард, мæ фатдонæй иуы 
бæсты фæхъаудзынæн дыууæ фаты æмæ сараздзынæн, стыр 
Аллахæн æхцон чи уа, ахæм хъуыддаг!.. Быныскъуыд скæндзы- 
нæн знæгты, хæхты æмæ быдырты хæдмæлхор цæргæсты йед- 
дæмæ цъиузмæлæг нал ныууадздзынæн æмæ баззайдзæн æгас 
дун-дуне нæ бæхтæн сæрвæтæн. Нæхицæн та парахатæй уыдзæн 
ефсы ’хсыр, дзидза æмæ хъарм бæхы туг. 
Йæ зонд фæцыд, зæгъгæ, хъуыды кодтой афицертæ æмæ йæм 
джихæй кастысты. 
— Джихæй мæм цæмæ кæсут, мæ зонд нæма фæцыд. Уый уын 
монгойлаг тыхгæнджыты ныхæстæ фæлхат кодтон! — Хицаумæ 
фæзылд. — Æмæ цы рамбылдтой, уый ма мын зæгъ, дæ бæрзонд- 
дзинад? Нæ цытджын паддзахы адæм куы нæ хъæуиккой, уæд 
хъазайрæгты хæрзиуæгæн манифест, нæ рауагътаид. 
Манифесты коймæ Тумановы зæрдæ фæкъæпп ласта: 
«Цымæ кæдæм хъавы ацы рувас?» 
— Хæст ныддаргъ ис æмæ, иу хохаджы æмсæр дыууæ салда- 
ты кæй мæлы, уый нæма фиппайынц иуæй иутæ!.. Гъеныр цы 
фæндон рахастам, уый æххæст кæныныл куы ныллæууæм, уæд 
æй зонут: Имам Шамил фæстейæ аззайдзæн! 
— Уый та цы хуыйны, цытджын æлдар? — афарста Ипполитов. 
— Тæрсын кæнын æмæ æртхъирæн, — былысчъилæй дзуры 
инæлар Туманов. 
Лорис-Меликовмæ хæрзæнгом бацыд Муссæ, хатæны къултыл, 
арты æвзæгтау, чи ныдзæвд, ахæм сыбар-сыбурæй йын дзуры: 
— Ма ратт ахæм бардзырд, дæ бæрзондцзинад! Чысыл уал 
æй фæфалдæр кæн, æмæ дын æз дзырддæттын, 
Ныхас æрдуйыл ацауындзæг. 
Хицау нал фæбыхста æмæ йæ афарста: 
2 Булкъаты Михал 
17 

— Цахæм дзырд мын дæттыс? 
— ...Æмæ дын æз дзырд дæттын, — сфæлхат кодта Муссæ, — 
куыд, чысыл фæстæдæр негасæн дæр æхцон чи уа, ахæм мадзал 
фæзындзæн. 
— Æмæ куы нæ фæзына, уæд та? — карзæй афарста Туманов. 
— Уæд æй йæ хъусæй æрласдзыстæм. 
Лорис-Меликов йе ’рфгуыты бынты бакаст Муссæмæ: 
«Сайгæ кæныс, æви нæ?.. Сайгæ кæныс, æви нæ?» 
Муссæ нæ фæчъил уыцы дзæнгæлтæгæнæг бакастæй. Чысыл 
фæстæдæр облæсты хицау загъта: 
— ... Бардзырд йæ тыхы мидæг баззайæд, æрмæст!.. — Мус- 
сæмæ бакаст æмæ йæ йе ’хсаргарды фистоныл узæлгæ куы фед- 
та, уæд ма йæм бафтыдта: — Æрмæст хæстон архайд райдайыны 
сæраппонд æнхъæлмæ кæсут дыккаг бардзырдмæ!.. Æнæуи иу 
гæрах дæр куыннæ анæра, афтæ! — тызмæгхъæлæсæй балхынцъ 
кодта уый. 
Муссæйы ма фæурæдта, аивæй йæм дзуры: 
— Муссæ Алхазович, чысыл ма бахъæуа, æрбайрох мæ уа. 
Æрдæбон цы полчы кой кодтон, уый командæгæнæгæй тел рай- 
стон. Дæ хæрæфырт Мамсыраты Темырболат семæ æрбацæуы 
Кавказмæ. 
Муссæйы цæстытæ æвиппайды ауæрæх сты, фæлæ йæ йемæ 
дзурæг нæ базыдта, фырцинæй, æви фырдисæй? 
II. ЦЫРАГЬЫЛ СЫГЬД ПАДДЗАХ 
Цырагъы рухс тыбар-тыбур кæны, дзаумæтты æндæрджытæ 
уаты къултыл кафынц. Къулыл ныззылын-мылын вæййы, фын- 
джы уæлхъус йæ рæмбынкъæдзыл æнцой чи бады, уый егъау 
æндæрг дæр. 
Рухс ма уыд, афтæ æрбахæццæ Дзæуджыхъæуæй. Йæ дарæс 
дæр нæ раласта, афтæмæй йæхиуыл дуæрттæ сæхгæдта, тымбыл 
къух йæ роцъомæ æнцой сæвæрдта, арф хъуыдыты аныгъуылд. 
Æдзынæг бады, цырагъы дыдзы рухсыл судзынц йæ сæнттæ. 
Дыууиссæдз азы стыр кар нæу инæлары цинæн. Инæлары 
пъагæттæй сфæлыста йæ сæвджын уæхсчытæ æмæ йæхинымæр 
алыг кодта. «Уый цух ма уыд, Тæгиан, дæ нæргæ ном». 
Нæ рауад афтæ. Уæхсчытæ сæвджын сты, уæнгтæ хъомыс- 
джын, фæлæ цыма нæ фæразынц сыгъзæрингъуыз эполетты уæзæн. 
Æрдæбон хъахъхъæнæг Гамзатæн бафæдзæхста, уатмæ ма- 
кæй æрбауадз, зæгъгæ. 
Гамзат иуыл дыууæ никуы загъта, фæлæ йæ ацы хатт афарста: 
— Афæхъойæ дæр зæгъыс, ме стыр хицау? 
— Афæхъойæ дæр зæгъын, — йе уæхсчы сæрты йæм радзырдта. 
— Молло Хъази дæр тагъд æрбацæуинаг у, ме стыр хицау! 
Йæ къух ыл ауыгъта, йæхиуыл дуар сæхгæдта. 
Ныр бады æдзынæг. Цыма йын ихæн уыд, уыйау, йæ фæтæн 
риу цырагъы рухсмæ æввахс бахаста. 
Стъолы фисыныл æвæрд газетмæ зулдзастæй бакæсы хатт. 
18 

Газеты бæстастæу цы паддзахы къам ис, ууыл асæлы йæ цæс- 
тæнгас. Цæсты рухс дæр тыбар-тыбур кæны, цырагъы рухсау, 
къам фæдыууæ вæййы, йæ фарсмæ инæлар-лейтенант Лорис-Ме- 
ликовы хуызист дæр фæзыны. 
Облæсты хицаумæ чысыл тых нæй. Кæд æм исты хæрзиуæг 
ис, уæд уый фæрцы! Абон ын Тумановы фыдæнæн ныфс бавæр- 
дта, цы хуызы сæххæст кодтаид уыцы ныфсбавæрд, уымæн бæл- 
вырдæй ницыма зыдта. 
Газетмæ та фæкомкоммæ ис, паддзахы хуызисты фарсмæ та 
облæсты хицауы къам дæр февзæрд. 
Æвзæр уац æрхаста ацы газет, тынг æвзæр уац. 
Газет ног нæ уыд, мыййаг, кæмдæр æй зæронд гæххæттыты 
æхсæн ссардта, фæлæ йæм йæ уац ныр бахъардта цæмæндæр, 
облæсты хицауæн æбæрæг ныфс куы бавæрдта, уæд. 
Цыт æмæ кады фæндагыл цыд, уыцы фæндагыл æмбæхсты- 
тæй дæр бирæ фæхъазыд мæлæтимæ, фæлæ тасæй тыхджындæр 
рауад йæхæдæг. 
Ныр ын мæнæ уыцы газеты дыууæ рæнхъы йæ уæнгты тас 
бауагътой, хъæдгом тæвд уæхстæй куыд схъауай, афтæ йын схъауы 
йæ зæрдæ. 
Æхцон хабæрттæ дæр æм бирæ фæхаста. Бирæ хæттыты дзы 
бакаст йæ императорон бæрзонддзинады барамынд Куындыхаты 
Муссæйы схорзæхджын кæныны рæнхъытæ тыххæй. 
Ныо та? 
«...Иæ императорон бæрзонддзинады бардзырдæй æппæт Уæ- 
рæсейы хъазарад ивд цæуы!.. Хуыцауы хорзæхæй æмæ йæ импе- 
раторон бæрзонддзинады фæндæй хъазайрæгтæ сæрибар кæнынц 
нырæй фæстæмæ æнус-æнусы бонтæм...» — Калмау ныкъæдз- 
мæдзытæ сты сæры иууыл бæрзонддæр манифесты рæнхъытæ. 
Гъей-джиди, кæйонг хæццæ кодтой йæ сæнттæ!.. 
Сахуыр ис лæвæрттыл, хорзæхтыл, паддзахы хæрзиуæгдзи- 
надыл, йæ хъул æрвылхатт сах бадтис. Никуы ратылд Балсæ- 
джы цалх йæ ныхмæ æмæ сæнттыл базыртæ разад. 
Имам Шамилы ныхмæ хæцыд, йе знагыл æй нымадта, фæлæ 
æнæсæттон авайраджы хъæбатырдзинадæн сусæгæй табу кодта. 
Иу æмæ дыууæ хатты нæ загъта: 
«Ведено æмæ Гунибы хыгъд Скъуыдкъох хъуамæ сырæза!» 
Йæ фыд Алхаст хæрз зæрондæй амард. Йæ зæрдыл ма лæу- 
уынц йæ фæлмæн гуым-гуым æмæ, æдзух йæ къухы кæй дардта, 
уыцы сыгъзæринæй фæлыст лæдзæджы къуырцц-къуырцц. 
«Кæронæй бад æмæ кæд аккаг уай, уæд дæ уæлдæр сбадын 
кæндзысты», — фæдзæхста йæ. 
Кæцы фынджы кæрон æй бадын кодта зæронд лæг, уый зыд- 
та Муссæ. 
«Хуыцау загъта дæлдæр-уæлдæр. Зæххыл дæр ис къуыпп æмæ 
Дзыхъхъ. Адæмæй дæр алчи йæ бынат хъуамæ зона. Дæхицæй 
Дæлдæрæн дæ зæрдæйы дуар макуы байгом кæн. Нуазæн дзы 
Райс, дæтгæ йæм макуы ракæн!» — бафтыдта ма иу æм уый. 
Æххæст кодта йæ фыд Алхазы фæдзæхст. 
19 

Æххæст æй кодта — уымæн иунæг Хуыцау йе ’вдисæн. 
Æрмæст, кæд искуы фынгыл бадгæйæ, йæ риу размæ къуыпп 
дардта иннæты хъауджыдæр, уæд уый аххос нæу. 
Хæрз саби ма уыд, Павловы кадетты корпусмæ йæ ахуыр 
кæнынмæ куы арвыстой, уæд. Хæрз æвзонгæй æрбадт, йæ фыд 
ын цы фынгæй дзырдта, уый фарсмæ. Фæрссаг адæмæй ничи 
уыд уыцы цытджын фынгыл, иууылдæр йæхи хуызæн уæздæт- 
ты фырттæ, фæлæ æнæсæттон туг уæнгты мидæг хъазыд, риу 
йæхигъæдæй размæ къуыпп дардта. 
Уый дæр æм хардзау кастис: «Цы хъавын æхсаргардæй, куы 
нæ дзы спайда кæнон, уæд!» Æмæ æнæхъуаджы къæрцц-къæрцц 
кодта цыргъаг йæ кæрддзæмы. 
Сабийæ дæр ыл ничи тых кодта бæх скъæрынмæ, — уым бын- 
тон ахъæр ис йæ ном. Æхсæвыгон-иу бæхыл ахъуызыд, горæты 
уынгты ралли-балли кодта иунæгæй. Цыдæр агуырдта æвзонг 
зæрдæ, фæлæ цы уыд, уымæн бæлвырдæй ницыма зыдта. 
Æхсæрдæс аз дæр ыл нæма цыд, корнеты пъагæттæ йыл куы 
æрсагътой, уæд. Аивæй æркæстытæ кодта йе уæхсчытæм, цыма 
йын йæ фыд Алхаст цы фынгæй дзырдта, ууыл бадт нæ фæцис, 
ахæм хуыз фæзынд йæ цæсгомыл. 
Кавказы хицæн бæхджын корпусы службæ кæнынмæ цæуыс, 
зæгъгæ, йын куы загътой, уæд æрбайсыст чысыл йæ хъыг. Ныр 
йæ уæлхъус, удисæгау, нал лæудзысты тызмæг ахуыргæнджытæ, 
ныр ын тобæгонд нал уыдзæн æхсаргард кæрддзæмæй сæлвасæн! 
Сау денджызы былтæй йæ Цæгат Кавказмæ хæхты сæрты 
цалдæр хатты ахизын кодта йæ фыд Алхасты фæдзæхст. Стæй 
1839 азы инæлар Головинимæ Дагъыстанмæ хæцынмæ куы ацыд 
æмæ йын йе сгуыхтдзинады тыххæй ротмистры цин куы радтой, 
уæд риу йæхиуыл ноджы размæ рахæцыд. 
Цæстытæ ма цыдæр агуырдтой, цæстæнгас «фæрныг фын- 
джы» сæрмæ ирвæзтис уæддæр. 
Ссæдзаздзыд лæппу уыд, йæ хъару йæ хаста. Æвзонг рот- 
мистр булкон Нестеровимæ Цæцæнмæ бабырста. Тагъдис иуда- 
дзыг йæ карды бырынкъæй хæххон лæджы туг. Хубар æмæ Аухы 
бæрзæндтæм бæхджын лæг не ссæудзæн, йæ гуыбыны цъарыл 
бырыдис æвзонг ротмистр, йе ’хсаргард йæ дæндæгты сагъд, аф- 
тæмæй. 
Бырыдис уæлæмæ-уæлæмæ, йæ фыд Алхаст ын цы фынг 
дзырдта, ууыл. Йæ фæдыл нарæг тугвæд уагъта Тæгиаты кад- 
джын минæвар, фæлæ йыл туджы тæф никуыма скалд, цалынмæ 
Аухы бæрзæнды Раздзогыл лæгæй-лæгмæ нæ фембæлд, уалынмæ. 
О, ацы Раздзог! 
Уæд Бæтæхъо Раздзог нæма уыд. Уæрæсейы императоры 
æвзонг ротмистр æмæ Хадзы-Чиркейы фæлвæрд хæстон фæны- 
хæй-ныхмæ сты. Кæрæдзийы дамбацатæй бахстой, дыккаг сиф- 
тындзыны рæстæг сын нал фæцис, цыргъæгтæм фæлæбурдтой. 
Фæсауæрцы дамбаца ма уыдис Муссæмæ. Бахста та Бæтæхъойы. 
«Хæрзмæ дыл нæ ауды стыр Хуыцау, Тæгиан-æлдар! Слас 
дæ кард, кæд лæг дæ, уæд!» — дзуры йæм. 
20 

Йе уæнгтæ барызтысты Муссæйæн, — тасæй нæ, йæ сыха- 
гимæ кæй фæныхæй-ныхмæ ис, уымæй. 
Ротмистр æй æрсæрфта, Бæтæхъо йæм йæхи баскъæрдта фи- 
стæгæй, йæ цонг ын ацахста. 
— Дæ амарын зын кæй нæу, уый зон, Тæгиан! — Ныкъкъуыр- 
дта йæ æмæ ма йæ чысыл бахъуыд къардиуæй асхъиуынмæ. — 
Дæхи уромынхъом у, лæппу! — дзуры йæм фæстейæ. Кардæй 
йæм февзыста, йæ рус ын гæзæмæ фæцъæррæмыхст кодта. 
Стæй йæ къухæй йæ кард куыд ахаудта, уый нæ базыдта. 
Æрмæст ма Бæтæхъойы æхсаргарды бырынкъ фиппайдта, йæ 
риумæ судзины бырынкъау чи ныббыцæу ис, уый. 
— Дæ зæрдыл дар, лæппу: иу лæг амарын æнцон у, фæлæ 
адæм амарын никæй бон бауыдзæн!.. 
...Цыдис дæлæмæ, йæ русы туг калдис, афтæмæй. 
«Искæй туджы тæф нæ кæлы, зæйау куы цæуа, уæддæр, хи 
туджы тæфæй адæймаг фæхуыдуг уыдзæн», — аскъуыддзаг код- 
та гъеуæд. 
...Бæтæхъойы карды æрсæрфт дзы нæ рох кодта. Бырыдис 
уæлæмæ, фæрныг фынджы сæрмæ. Кæд-иу ыл искуы адæйма- 
джы хъæрзын ссыд, уæд йæхи раст кодта: «Мæ фыд Алхаст мын 
чердæм бацамыдта, уыцырдæм цæуын! Кæд мæ бадæн дæлейæ 
уæлæмæ ивы, уæд уый мæ аххос нæу». 
Авд æмæ ссæдзаздзыдæй майоры пъагæттæй сфæлыста йæ 
фæтæн уæхсчытæ, хæххон бæхджын дивизионы командæгæнæ- 
джы бынат ын раттой. Йæ дивизионимæ мадьярты æмæ польшæй- 
æгты дæрæн кодта, æмæ уырдыгæй куы æрбаздæхт, уæд ын 
сыгъзæрин æхсаргард балæвар кодта цытджын император. Цыр- 
гъаджы комыл бафыст «хъæбатырдзинады сæраппонд» ын чы- 
сыл йæ зæрдæ аныхта. 
Стæй фæстейæ аззадысты Сау денджыз, Дагъыстан, Цæцæн- 
Мæхъхъæлы хæстон экспедицитæ. Кæмдæр къуымы æппæрстæй 
лæууынц, знон ма сæрыстыр кæмæй уыд, уыцы булкъоны пъа- 
гæттæ. Инæлары сыгъзæрингъуыз эполеттæ йын фæйнæрдыгæй 
йæ рустæ тавынц ныр. 
Цæцæны æфсæддон зылды хицау ссис, фæлæ уый йæ фыд 
Алхаст кæмæй дзырдта, уыцы бынат нæу уæддæр. Ау, уымæй 
уæлдæр бынат нал ис нæртон фынгыл!..» 
«Ведено æмæ Гунибы хыгъд Скъуыдкъох хъуамæ сырæза!» — 
сфæлхат кæны уæддæр йæхинымæр. 
Газетмæ та фæкомкоммæ ис. 
«Йæ императорон бæрзонддзинады бардзырдæй Æппæт Уæрæ- 
сейы империйы хъазарад!..» 
Йе уæнгтæ, тæфсæгæй рынчынау, барызтысты, хохыйас лæг 
йæхимидæг нымпылд. 
Хъусгæ йæ кодта, фæлæ йæ нæма уырныдта, кæйдæр йæ мады 
мæлæт куыд нæ уырныдта, афтæ. Ныр æй знон Терчы облæсты 
хицауы дзыхæй фехъуыста ноджы, хæххон адæмы хъуамæ фæ- 
сурæм, зæгъгæ; æмæ йæм бандæвта «Йæ императорон бæрзонд- 
Дзинады манифест». 
21 

Схæццæ уыдзæн бæстæ, куыдз йæ хицауы нал базондзæн! 
Муссæйы хуызæн цыбырдзастытæ фæкъахтой, мыстытау, 
æмæ гæдыйы сæр ракъахтой. Йæ императорон бæрзонддзинады 
æнцой фæлæууыдысты, Кавказы Уæрæсейы провинци скодтой 
æмæ расайдтой сæхицæн «Иууыл бæрзонддæр манифесты» бартæ. 
«Сæ сæртыл схæцдзысты сæмпæрчъитæ æмæ кæвдæсæрдтæ!.. 
Стæй ма сæ ноджы сæ бынæттæй куы сурой, уæд бынтон схæццæ 
уыдзысты мæлдзгуытау! Куыдз йæ хицауы нал базондзæн. Ба- 
зайдзыстут, Тæгиатæ, уæ кадджын номы æвджид!» 
Гъæй-дæ-гъæй, Муссæ! Уæдæ ма цæмæн калдтай дæ туг Да- 
гъыстаны, Цæцæны, Мæхъхъæлы, Ирыстоны? Цæмæн ма бырстай 
фистæгæй, бæхджын лæг кæдæм нæ цыд, уыцы Хубары хæхтæм?.. 
Фæсахсæвæрæй ахызт, дуарæй хатт хæфсы иугъæдон зарын 
æрбайхъуысы. Уый уæддæр бады æмæ тарф хъуыдыты малы 
ныгъуылы. 
Хуыздæр мадзал фæзындзæн, зæгъгæ, ныфс бавæрдта Ло- 
рис-Меликовæн. Цы хуызы сæххæст кæндзæн йæ ныфсбавæрд, 
цахæм мадзал ма ссардзæн, Муссæ, уым цы бауынаффæ кодтой, 
уымæй дарддæр? 
— Нæ-æ-æ!.. Куы нæ фазына, уæд æй йæ хъусæй æрласдзынæн!.. 
Куы нæ йæ æрласон, уæд та æппæты сæрæй хъуамæ райдайон!.. 
Газетмæ фæлæбурдта, айтыгъта йæ, богалы каст æм чи код- 
та, уыцы паддзахы къаммæ нымдзаст ис. 
«Сæрибаргæнæг паддзах», императоры нывы бын ставд дам- 
гъæтæй уыд фыст. 
«Кæмæн — сæрибаргæнæг, кæмæн та — удисæг!» — тымбыл 
къухæй йæм бартхъирæн кодта: 
— Афтæмæй дын нæу, урс паддзах!.. Тæгиатæ цæргæ-цæрæн- 
бонты цы фæллой фæкодтой, уый дæ «иууыл бæрзонддæр мани- 
фесты» сæрыл не ’рхæсдзысты!.. 
Дуарæй Гамзаты хъуынджын худ æрбазынд, æвæццæгæн ын 
æгæр хъæрæй загъд фæцис. 
— Дзырдтай мæм, ме ’лдар? 
Уæззау сагъæстæ йæ æндæрджытимæ кæй сдзурын кодтой, 
ууыл нæ басаст Муссæ. 
— Гамзат, молло нæма æрбацыд? — фæрсы йæ æфсонæн. 
— О ме ’лдар! Æддейæ æнхъæлмæ кæсы йæ хицауы фæ- 
сидтмæ. 
— Æрбацæуæд мидæмæ уыцы!.. — «уыцы даргъбоцъо сæгъ» 
хъуамæ загътаид, фæлæ йæхиуыл фæхæцыд. 
Мыстулæг хъоргъы куыд фæтары уа, афтæ фæтары ис Гам- 
заты сæр. 
Цæмæн быхста ацы зæронд Хуыцауы минæвары æмбыд дæн- 
дæгты смаг? Цæмæн æй дардта Скъуыдкъохы галуаны? 
Куысты сахаты чи фæнды цыдаид Муссæйы хатæнмæ, — йæ 
ных æнæмæнг æрфыгæлхынцъ Гамзаты ныхыл сæмбæлдаид. Молло 
Хъазийы раз гом уыд йæ дуар боныгон дæр, æхсæвыгон дæр. 
Афтæ фæндыд Муссæйы. Æндæра чи бахастаид йæ ныфс 
æмбисæхсæв уымæ æнхъæлмæ кæсын? 
22 

Чи уыд, кæцæй уыд? Кæнæ йæ мад æмæ йæ фыд цы адæмы 
минæвар уыдысты? 
Ничи йын ницы зыдта. 
Хуыцауы минæвар молло Хъазийæ йæ зыдтой. Гъе, уый 
уыдис, æндæр ницы! 
Æнæкъæрццæй дзырдта иронау, цæцæйнагау, мæхъхъæлонау, 
æгæрстæмæй, араббагау дæр. Кæдæмдæриддæр бацыдаид, — алы- 
ран æй хионыл нымадтой. Скъуыдкъохыл йæхи куыд сныхæста, 
уый Муссæйæ рох дæр фæцис. 
Дуары зыхъхъырæй йæ цыргъ боцъо æрбазынд. 
— Æгас цу алы хатт дæр, Хъази! Цы хабæрттæ ис? 
Йæ къухтæ йæ риуыл дзуарæвæрд акодта, афтæмæй цармæ 
скаст уый. 
— О Аллах, бауадз мын мæ зæронд уæрджыты уый бæрц тых 
æмæ дæ дæлбазыр цы арфæгонд бæстæ бакодтай, уымæн йæ алы 
къуымтæй дæр мæ кадджыи хицаумæ хорз хабæрттæ хæссын мæ 
бон цы бауа!.. 
Муссæ йе ’рфгуытæ фелхынцъ кодта æмæ йæ молло фенкъард- 
та: æгæр бирæ æнхъæлмæ кæсын кæны йæ хицауы дзуапмæ! 
— Хъуыраны æмдзæвгæтæ кæсынæн та ссардзыстæм рæстæг!.. 
Цы хабæрттæ æрхастай? — сур хъæлæсæй фæрсы моллойы. 
— О Аллах, уæд мын ме ’взаг бахус кæн!.. 
— Мæзджыты хуылфмæ не ’рбацыдтæ! 
Молло йæ сæр æркъул кодта, æмæ сырх сарыхъхъы чъил 
фынгыл æрныдзæвд. 
— О Аллах, чи куырдта дæуæй мæгуырау хабæрттæ дзурыны 
сæраппонд æвзаг!.. — йæ сæр суанг зæхмæ æрхаста молло. — 
Ныббар-иу мын, мæ кадджын хицау, хъустыл, æрвнæрдау чи 
сахада, ахæм хабæрттæ дын куы радзурон, уæд! 
Муссæ Хъазимæ фемдзаст ис. 
— ...Кæм у мæ хуызæн зæрондæн йæ бон райсомы ламаз Ич- 
керийы скæнын, сихоры — Аргъуны, изæры — Хорочойы!.. — 
цыма æцæгдæр Хуыцаумæ куывта, уыйау дзырдта Хъази. — Кæм 
ма ис уыйас тых мæ уæрджыты! — фæйнæрдæм аракæс-бакæс 
кодта. — Имам Шамилы мюридтæй ма чи баззад, уыдон фыййауы 
дарæсы рабыр-бабыр кæнынц... Адæмы змæнтынц æмæ та ахс- 
джиаг хæст газаватмæ сидынц рæстуырнæг адæммæ!.. 
— Уый зонын! 
Молло фергъуыйау, æрæджиау ма сфæрæзта дзурын: 
— О ме стыр хицау!.. Иу хабарыл уæлдай знæт систы пысыл- 
монтæ! 
— Цавæр хабар у? 
— Бæстæ схæццæ ис. Чи кæмæй у, уымæн ницыуал зонынц!.. 
Афтæмæй Хуыцауы хæс фидын дæр фæсфæд аззайы. Нæ арт- 
дзæстæй, дам, нæ сурынц, æнæдин джауырты, дам, дзы æрцæ- 
рьщ кæндзысты! Нæ сахъгуырдты, дам, нын салдаты акæндзыс- 
ты, чырыстон дин, зæгъ, сын тыхæй райсын кæндзысты! О, Ал- 
лах, фæу не ’ххуысгæнæг!.. 
23 

— Рагон аргъæуттæ! Æндæр ма дæм цы ис? 
Æрæджиау сдзырдта молло: 
— Раст зæгъыс, зæронд хабæрттæ сты, фæлæ Аллах загъта: 
дардыл æрзил æмæ æгас хæдзар ссарай. 
— Цæй, уыцы дард фæндагыл лæгæн йæ уд сис æмæ йæ æгас 
хæдзармæ мардæй бахæсс. 
— ...Сбирæ сты, Хуыцауæн æхцон чи нæу, ахæмтæ. Марг 
æмæ хъæстæ тауынц рæстуырнæг пысылмонты æхсæн! Фæлæ 
уæддæр диссаг уый у, хицæуттæй иуæй-иутæ, Аллахæн æхцон 
чи нæу, ахæм хъуыддæгтæм кæсгæйæ, æрттæдæлармæй кæй ба- 
дынц æмæ ма!.. — молло ферхæцыд. — Æмæ ма сын ноджы æххуыс 
дæр кæй кæнынц... 
Муссæ йæхи фесхъæл кодта: 
— Уый, чи зоны, мæнмæ дæр хауы? 
— О-о-о, уæд мын Уæллаг мæ дзурæнтæ бахус кæнæд! — йæ 
армытъæпæнæй йæ дзых амбæрзта Хуыцауы минæвар. 
— Комкоммæ йын зæгъ йæ ном, æууилгæ йæ ма кæн! 
Хъази гæдыйы каст скодта Муссæмæ: 
— Чысыл цæцæны наиб, Саад-Уллахъ Османов! 
— Османаты Садуллæ, зæгъыс? — Муссæ йæ бадæнæй фестад. 
— О мæ кадджын хицау! Османы фырты Хуыцауæн цытгæ- 
нæг адæймагыл нымайынц, æмæ йæ дзырд дæр ахады адæмы 
æхсæн. 
— Зонын Садуллæйы! Цы ахстонæй атахт, уый дæр мын æнæ- 
зонгæ нæу! — уæрæх уаты дыууæрдæм рацу-бацу систа Муссæ. 
Молло фынджы фарсмæ гуыбыргомау лæууыд æмæ йæ хицауы 
тæрхонмæ æнхъæлмæ каст. 
«...Османаты Садуллæ, Раздзог, Дзæрæхохты Алхаст!.. Уыдо- 
нимæ ма ноджы Малсæгты Тепса... сих Хадзы Абди Эффенди æмæ 
алы гуыбынниз! Æнæхъуаджы нæ кодта сæ кой Лорисы-фырт! Ца- 
хæмдæр æнæзæрдæмæдзæугæ зттзæф та мыл ныдзæвы!..» 
Хуыцауы минæвары раз дзыхълæуд фæкодта: 
— Ацу æмæ ныр æрынцай! 
Фæстейæ ма цыдæр кæй фæуагъта, уый фенкъардта молло 
æмæ æнхъæлмæ кæсгæйæ йæ къахфындзтыл слæууыд. 
— Цæцæнмæ ма дæ бахъæудзæн цæуын? — баххæст кодта 
æцæгдæр йæ хъуыды Муссæ. 
Зæронд лæджы цæстыты цымыдис ныббадт: 
— Хицау цы зæгъа, уый уыдзæн! 
— Сабаты изæры Урус-Мартаны Хуыцауы минæвæрттæн сæ 
зынгæтæ æрæмбырд уыдзысты, цыма моллойы ныхас нæ фехъуыс- 
та, уыйау йæхиимæ дзурæгау бакодта. — Мæ хъустыл æрцыд, 
цахæмдæр кадджын уазæгмæ æнхъæлмæ кæсынц уым!.. 
— Æвæццæгæн Кунта-Хадзымæ... 
— Нæ-æ-æ! Кунта-Хадзыйы комы тæф нæу уый! Уæд æй æз 
дæр зонин! — йæ дæлбары уæлхъус слæууыд æмæ йæм комкоммæ 
дзуры: — Хуыцауæн цас фылдæр кувай, уыйас зæрдæйæн æхцон- 
дæр... Ацæуын хъæуы, Хъази!.. 
Хъази йæ сæр æркъул кодта. 
24 

— Ныр ацу æмæ дæ зæрдыл дар: Чысыл Цæцæны наиб Осма- 
наты Садуллæ дæр уым цæры. 
Фæстæмæ алæууыд Хъази æмæ йæ сæрæй йæ сынæг раздæр 
айста Муссæйы хатæнæй. 
— Даргъбоцъо сæгъ! — стъолыл йæ рæмбыныкъæдзæй æрæн- 
цой кодта, паддзахы хуызистмæ та фæкомкоммæ ис. 
«Æмбарын уегасы дæр!.. Фенæм, Лорисы-фырт, кæддæра Тæ- 
гиатæ цæрæнбонты цы фæллой фæкодтой, уый дæ къæбæлдзыг 
политикæйы сæрыл æрхæссиккой! Кæсдзынæн дæм, Османы- 
фырт, кæддæра дæ дыдзæсгом хъазтæй цы рауаид!..» 
Паддзахы ныв цырагъмæ æрдардта æмæ йыл арт сирвæзт. 
Бынтон куы ныссыгъд, уæд ма æртхутæгмæ ныдздзырдта: 
— Ды адæмимæ хъазыс гæды æмæ мыстæй, æз та демæ!.. 
Дæу æмæ дæ фæсдзæуин Лорис-Меликовимæ!.. Цæцæны наиб?.. 
Уый рувас у æмæ рувас бирæгъæн цы хъом у? 
Æртхутæгыл афу кодта. 
— Гамзат, о, Гамзат! 
Йæ хъæр, æрвнæрдау, анæрыд æгуыппæг æхсæвы. 
Гуымирау слæууыд Гамзат фæсдуар. 
— Бæхтæн сæ тæккæ хуыздæр равзар æмæ Брутмæ згъор! 
Уым ме сиахс Мамсыраты Уосмæн цæры... йæ фырт Темырболат 
афонмæ Чугуевæй æрхæццæ ис! Зæгъ мæ хæрæфыртæн, дæ ма- 
дыфсымæр дæм сиды, зæгъгæ! — скъуыддзæгтæй дзырдта уый. 
— Мемæ йæ ракæнон, æви?.. 
— Уæлдай нæу! Чифæраздæроны фæндагыл ныллæуут уæ 
дыууæ дæр! — фæхъæр ыл кодта хицау æмæ Гамзаты чъылдым 
фæсдуар амбæхст. 
Цæмæн æй бахъуыд ныртæккæ Темырболат, уымæн бæлвырд 
ницы зыдта. 
— Кæд гæды æмæ мыстæй хъазгæйæ у, уæд фенæм, кæддæра 
чи кæй фæсаид!.. 
Уайтагъд дуар фегом ис фæстæмæ, Гамзат æрфыгæлхынцъæй 
слæууыд къуымы. 
— Фидиуæг Дзæуджыхъæуæй! — тыххæй йæм æрбайхъуст йæ 
уынæр. 
— Кæм ис уæдæ? — афарста Муссæ. 
— Кæрты æнхъæлмæ кæсы. 
— Фæдзур æм ныртæккæ! — йе уæнгтæ куыддæр бахъыдзы- 
гонд кодтой. 
Йæ цыппар къуымы^сасм мыхуыртæ кæмæн уыд, ахæм пакет 
æм авæрдта фидиуæг. Йæ мыхуыртæ йын стыдта. 
«Цытджын Муссæ Алхазович! Зæрдиагæй мæ фæнды мæ 
тагъдуайæг дæ искуы фæндагыл куы баййафид! Хорз бæхы фæрцы 
барæг йæ хæдзарыл рæхджы сæмбæлы, æмæ йæ зонын: ды дæр 
ныр Скъуыдкъохы дæ фæллад уадзыс æмæ дын кæд стыр хъиа- 
мæт у, уæддæр Дзæуджыхъæуы фæндагыл ныллæу фæстæмæ. 
Æвæстиатæй, æвæстиатæй! Афтæ домынц цытджын паддзах æмæ 
паддзахады интерестæ! 
Инæлар-лейтенант Лорис-Меликов М. Т.» 
25 

«Гъе-гъе, æнхъæл куыд уыдтæн, уымæй раздæр рахсыст, 
æвæццæгæн, цæджджинаг!» 
Темырболат æмæ дзы Гамзат айрох сты, уайтагъд цæуыны 
къахыл ныллæууыд. 
III. ФÆДИСЫ АРТ 
Изæрдалынгты Фæдисы хохы цъуппыл арт фæфиппайдта 
мæхъхъæлон Малсæгты Тепса. 
Иудзæвгар æдзынæг фæкаст, арвмæ лæбурæгау чи кодта, 
уыцы арты æвзагмæ, стæй æвиппайды фæзылд æмæ бæхдонмæ 
бауад. 
Сусæгæй, бинонтæ йæ куыннæ базыдтаиккой, афтæ бæх аиф- 
тыгъта, абадт ыл. Цыбырвæндæгтыл фескъæрдта удаистæй æмæ 
фæсæмбисæхсæв Урус-Мартанмæ бахæццæ ис. 
Ехсы хъæдæй йæ хæлар Дзæрæхохты Алхасты хæдзары ру- 
дзынг бахоста. 
Исдугмæ æддæмæ зынæг нæ уыд. 
— О-о-о, Алхаст! — æндыгъд хъæлæсæй фæсидтис Тепса. 
Уæддæр ничи разынд, æмæ та ехсы хъæдæй рудзынг ныххоста. 
Æрæджиау дуары хъыс-хъыс ссыд. Тепса талынджы фæфип- 
пайдта: Алхаст йæ иу къухæй йæ куырæты æгънæджытæ æфтауы, 
иннæ йæ ныхыл авæрдта, цыма йæм хур æндæвта. 
— Кæй раскъæф-баскъæф кæны Фурки1 йæ базыртыл ацы 
æмбисæхсæв? — ссыд ыл йæ дзурын. 
— Марчуогъыл, Алхаст! — мæхъхъæлонау салам радта уазæг. 
Фысым йæ къах къæсæры сæрты райста. 
— Тепса куы дæ, — цымыдисæй дзы сирвæзт. — Салам-Алей- 
кум, Тепса! 
— Алейкум-салам, Алхаст! 
Уазæджы бæхы хид æрбандæвта фысыммæ. 
— Æвзæр хабарæй Хуыцау бахизæд... 
— Цух не стæм уыдæттæй, Алхаст. 
— Мидæмæ рацу, фысым дын уыдзыстæм æгас бинонтæй. 
— Мидæмæ цæуыны рæстæг нал ис, дæхи барæвдз кæн, Алхаст. 
Цæцæйнаг фæдисау. Уазæгмæ хæрзæнгом бацыд, æндыгъд 
хъæлæсæй йæ фæрсы: 
— Уанцон нæу, Тепса? 
— Дырыл2, бадыны рæстæг нæу ныртæккæ!.. Цуанон йæ амæт- 
таджы фæд-фæд куы нæ цæуа, уæд ирвæзгæ кæны! 
Алхасты цæстытæ ферттывтой талынджы: 
— Кæдæм тындзыс, Тепса? 
Мæхъхъæлон йæ къух Фæдисы хохырдæм адардта: 
— Скæс-ма, Бæтæхъо та фæдисы арт суагъта! 
Цæцæйнаг æвиппайды фæзылд. 
— О Аллах, ды у не ’ххуысгæнæг! — цымыдисæй дзы сирвæзт. 
1 Ф у р к и — дымгæйы бардуаг. 
2 Д ы р ы л — хуыцауыстæн (мæхъхъæлонау ). 
26 

— Фæдисы арт нæм сиды, — цадæггай дзуры мæхъхъæлон. 
Кæлмдзæфау фæзылд Алхаст, Тепсайы иунæгæй фæуагъта. 
Кæцæйдæр бæхы гæрзты дзыгъал-мыгъул ссыд, стæй та цæф- 
хæдты къыбар-къыбур. 
Уæлбæхæй йæ хæлары фарсмæ слæууыд Алхаст. 
— Фæдисы арт æнæхъуаджы не скодта Раздзог!.. Афтæмæй 
цæугæйæ нын нæу! 
Тепса фæрсæджы каст бакодта йæ хæлары цæсгоммæ: 
— Цæуæм! — æфсæйнаджы къæрттау, схауд уыцы иунæг дзырд. 
Йæ хæрæфырты лæппу Алханты Махмуды райхъал кодта 
Алхаст æмæ йын йæ хъусы дзуры сусæгæй: 
— Ахсæв саз къахыл хъуамæ слæууой Урус-Мартан, Агхой, 
Гех, Шали! 
Махмуд йæ уæхсчытæ бауыгъта, цухъхъайы фæдджийæ йæ 
цæстытæ асæрфта æмæ афарста: 
— Урус-Мартаны цæры наиб, Османаты Саад-Уллахъ дæр. 
Уымæн дæр-иу бахойон йæ дуар? 
— Аллахæй æлгъыст фæуæд, чидæриддæр йæ уæхсчытыл джа- 
уырты пъагæттæ хæссы, уыдон иууылдæр, 
— Мах цæуæм Раздзогмæ, сымах нæ фæдыл рацæудзыстут 
фæсвæдты Тарскæйы онг. 
— Мæхъхъæлы фæсивæд дæр æнхъæлмæ кæсдзысты. Бæрæг 
уæм, зæгъ, чындæуыдзæн, — бафтыдта ма йæм Тепса. 
Лæппуйы йæ бынаты фæуагътой, сæхæдæг сæ бæхты фæца- 
гайдтой. 
Нымæтæй тыхт цæфхæдты къупп-къупмæ Урус-Мартаны 
куыйты зивæг рæйын æрбайхъуыст. 
* * * 
Фидиуæгыл нæ баууæндыд Раздзог, йæхæдæг абадт бæхыл 
æмæ æхсæвыгон Брутæй ахъуызыд. Иунæгæй ныллæууыд зын- 
вæндагыл, иунæгæй тох кодта уæззау хъуыдытимæ. 
Йе ’фсымæры фырт Гæбайы хохы цъупмæ сæрвыста. Фæди- 
сы хохы цъуппыл арт суадзын кодта. 
Йæхæдæг хъæуи-хъæу зылдис, сусæгæй сидтис фæсивæдмæ. 
Фæдис! Фæдис!.. 
Хæдзæртты рудзгуытæ хоста зæронд дада, йæ зæрдæ кæуыл 
дардта, уыдоны сæ къахыл слæууын кодта. 
Мамсыраты Уосмæны «згъуыды» фæуагъта, «Уый Куынды- 
хаты Муссæйы сиахс у!» Алæгаты Темырыхъойы хъæдын хæ- 
дзары фæрсты ныууад. — «Уый та Уосмæны адджын сыхаг у. 
Тагъд, æнхъæл дæн, лымæнтæ дæр бауыдзысты. Уосмæны фырт 
Темырболат Уæрæсейæ куы æрбаздæха, уæд!..» 
— Фæдис! Фæдис! 
Алæгаты Темырыхъойы фырт Хæмæт æй уæддæр базыдта, 
сæ кауы сæрты уæлбæхæй расæррæтт ласта, Раздзоджы фарсмæ 
æмырæй слæууыд. 
Бæтæхъо фергьуыйау, лæппуйы æдхотыхтæ йæ фарсмæ куы фед- 
27 

та, уæд. Йæхи æфхæрыныл схæцыд, йæ сыхæгты Муссæйы барæ- 
нæй кæй барста, уый тыххæй. Лæппумæ йæ мидбылты бахудтис. 
Æдзух хæцæнгарзæй архайыныл сахуыр ис, а бæстыл «ацы 
фарс» æмæ «уыцы фарсы» йеддæмæ ницыуал фиппайдта. 
«Ацы, фарс» æдзух йемæ уыдысты цæцæны раздзог Дзæрæ- 
хохты сахъ Алхаст, мæхъхъæлон Малсæгты бирæгъдзаст Тепса. 
«Уыцы фарс» уыдысты паддзах — йæ хъузæттимæ, мæгуыр 
лæджы туг баназыныл чи нæ ауæрста, уыдон. 
Цыдис ныр уал азы дæргъы дыууæ фарсы æхсæн, пысыл- 
монты æмæ джауырты туг иумæ кæм сæмтъеры сты, ахæм зæй. 
Иу фарстæн дзуапп нæ ардта Раздзог æмæ тæхгæ бæхыл дæр 
ууыл хъуыды кодта ныр. 
Бирæ хæттыты кастысты кæрæдзимæ топпы кæсæны Куын- 
дыхаты Муссæимæ. Уымæн æвдисæн Кавказы хæхтæ. Фæлæ 
туджы малы куыд ралæгæрды Тæгиан-æлдар, «ацы фарсмæ» куыд 
рахизы, уымæн ницы базоны Бæтæхъо. 
Кæцы фарсаг уыд кадджын Тæгиан-æлдар — иунæг Хуыцау 
йæ дæсны! 
— Фæдис! Фæдис! 
Бæдæйнаг Гæба, хорз арт скодтай! Йе ’взагæй суанг Хуы- 
цауы дæлфæдтæ сдæры. 
Сусæг рафт-бафт та райдыдта Цæгат Кавказ. Фендзæни та 
урс паддзах, мæгуыр лæджы туг цæй аргъ у, уый. 
Хъуыды-ма кæны Бæтæхъо: Аухы сæ хæхтæм нылхъывтой 
джауыртæ, баззад ма сын мæлæты агъоммæ ламаз скæныны фа- 
дат, — æндæр ницы! 
Нæ рауад афтæ! Фæзынд Муссæ æмæ удæгас баззадысты 
Бæтæхъо дæр, Малсæгты Тепса дæр, Дзæрæхохты Алхаст дæр. 
Кæцы фарсаг уыд Муссæ? 
Хуыцау — йæ дæсны! Ницы йын зоны Раздзог! 
Хæдзармæ сæрæгасæй æрбахæццæ йæхæдæг, фæлæ йыл уым сæм- 
бæлд æвирхъау хабар: уæлтæрхæг æрбаййæфта йе ’фсымæр Ба- 
зыхъ æмæ йæ бинойнаг Биценоны. Кæрты къух батъыссæн нæ уыд. 
Нæма æрхæццæ ис, æвæццæгæн, ардæм Муссæйы тæфаг. Йæ- 
хæдæг нæ бафтыд паддзахы къухы æмæ йын йæ бинонты сæр- 
гæвстой, кусæрттагау, хынджылæг дзы скъæрдта хъысмæт. 
Цал æмæ цал хатты! Муссæ хорзæхтæ райсы, Бæтæхъо та — 
цæфтæ. Уый йæ хорзæхтыл фæузæлы, Раздзог та йæ цæфтыл. 
Базыхъы бинойнаг хуындæджы бадт уæд. Аирвæзт чысыл 
Гæба уый фæрцы удæгасæй. Нæ баззад Бæтæхъо бынтон æнæ- 
бындар. Ныллæууыд тугисыны фæндагыл Раздзог. Уыцы фæн- 
дагыл баурæдта йе ’фсымæры фырт Гæбайы дæр. 
Кæцы фарсаг уыд уæддæр Муссæ? Хорзæхтæн мæгуыр лæ- 
джы туджы йеддæмæ ницæмæй ис балхæнæн? 
Е-е-е-х, чи йæ зоны! Фенæм, кæддæра кæдмæ лæгæрдид Куын- 
дыхы-фырт туджы малы! 
«Уыцы фарсæй» йæм хабар æрбафтыд ныр дæр, ног æфсæд- 
дон хай, дам, æрбацæуы, Дзæуджыхъæумæ æввахс, дам, хъуамæ 
æрынцайа кæмдæр. 
28 

Муссæ æнцад бадт Скъуыдкъохы, йæ уынæр нæ хъуыст æппын. 
Уыдонæй ма уыдысты цух нæ хæхтæ! Цал усы та баззайдзæн 
идæдзæй? Цал саби та фæсидзæр уыдзæн Гæбайау, 
Нæ, нæ рауайдзæн афтæ! Не ’рбахæццæ уыдзысты уыцы джа- 
уыртæ Терк æмæ Сунжæйы цæугæдæтты онг, кæд дадайы цæст 
æрттива, уæд! 
— Фæдис! Фæдис! 
Бон дзир-дзур райдыдта, Брутмæ куы æрхæццæ ис, уæд. 
Фæллад бæхæн йæ саргъ нæ систа, афтæмæй бацыд хæдзармæ. 
Гæба дæр æрхæццæ ис Фæдисы хохæй, æдгæрзтæ хуыссыд 
сынтæгыл уæлгоммæ. Нæ йæ баджиздардта, афтæмæй артдзæс- 
ты цур æрбадт, арф хъуыдыты аныгъуылд. 
Нымæг артдзæстæй йæм дыдзы хъарм æрбандæвта, фæллад 
уæнгтæ цахæмдæр æхцон хъыдзы райдыдтой. 
Цы у уый, бафæллад Раздзог æмæ йæ, Гæбайау, хуыссæг 
æрцахста? 
Нæ, уый артдзæсты тæваг уыд, æрвыл хатт кæмæ фæбæллы 
æмæ йын алы хатт дæр бафсæдын кæмæй нæ бантысы, уыцы 
артдзæсты хъарм. 
Йæ тох ууыл у сæрысуангæй дæр. Дзывыры хъæдыл фæхæц 
бон-изæрмæ, сау сыджыт фезмæнт дæ зæрдæйы дзæбæхæн фыр- 
гуыстæй ихсыд æфсæйнаджы бырынкъæй!.. Изæры æрцу, арт- 
дзæсты цырен арт скæн, де уæнгтæ айтынг кæн, афтæмæй йæм 
тав дæхи! Бафсæд дзы!.. 
Нæ йын æнтысы, нæ йæ уадзы паддзах. Уый бæсты цæргæ- 
цæрæнбонты саргъыл дзой-дзой кæны, дзывыры хъæды бæсты 
æхсаргарды фистонæй сæвæрдтой йæ къухтæ уæзæг. 
Фестъæлфыд. Фæстæмæ фæзылд, æдзынæг ныккаст. 
Ноджы та æрбахоста чидæр рудзынг. 
Карды фистон рацагуырдта рахиз къухæй. Гæба адджын фы- 
нæй кодта. 
Фестад, æддæмæ рауад. Цæст дзæбæх нæма æвзæрста æмæ 
лæмбынæг ныккаст. Уазджыты куы базыдта, уæд рог сулæфыд 
æмæ карды фистон феуæгъд ласта. 
— Уазæг — Хуыцауы уазæг! Æгас цæут, Тепса æмæ Алхаст! 
— Марчуогъыл, Бæтæхъо! 
— Салам-алейкум, Бæтæхъо! 
Хæдзармæ бацыдысты, æртыкъахыг бандæттыл æрбадтысты. 
Иуцасдæр æнæдзургæйæ фесты, къулы хуынкъæй цъысцъыса- 
джы зарын хъуыст. 
— Фæдисы хох та судзы, Бæтæхъо, — дзуры Малсæгты Тепса. 
— Дардмæ зыны æхсæвыгон фæдисы арт, — йæ ныхас ныд- 
даргъ кодта Алхаст. 
Бæтæхъо къæцæлæй артдзæсты фæнык базмæста. 
— Æрбацæуынц та! Сæ разæй та æрбахæссынц зынг æмæ туг!.. 
Зынг æмæ туг! — хъарæгау кæны Раздзог. 
Уазджытæ сæхимидæг базмæлыдысты. 
Цъырцъыраджы зарын та æрбайхъуыст. 
Фысым йæхи сраст кодта, къæцæл артдзæстмæ баппæрста: 
29 

— Ацы хатт сырд йæхæдæг хъуамæ æрбацæуа топпы дзыхмæ! — 
æлхъывд дæндæгты æхсæн лæмары Бæтæхъо. 
Тепса æмæ Алхаст кæрæдзимæ бакастысты. 
— Чи у цуанон, чи у сырд?.. 
— Иууыл мах нæ уыдзыстæм амæттæгтæ! — карзæй дзуры 
Раздзог. — Иу хатт цуанон дæр хъуамæ суæм Хуыцауы фæрцы. 
— Уый фаг æхсар та кæм ис!.. Нæ тугæй Терк æмæ Сунжæйы 
цæугæдæттæ сырх-сырхидæй куы уайынц, — уынæргъы Дзæрæ- 
хохон. 
— Хуыцау не ’вварс у, пехуымпар нæ разæй цæудзæн!.. Чы- 
сыл стæм, фæлæ фæдисы тых стыр у!.. Кæннод та ныккæлдзæн 
пысылмоны туг! 
— Пысылмоны туг! — мæхъхъæлоны уæнгтæ барызтысты — 
Нæма дзы бафсæсти паддзах. 
Гæба фынæй кодта, нæма райхъал ис. 
— Калмæн йæ къæдзил акъуыр, уæддæр цæрдзæн, — дзуры 
Алхаст. 
— Йæ къæдзил æфсон у, мах ын йæ сæрмæ хъавæм, Алхаст... 
Сæ разы бабаддзыстæм уыцы джауыртæн, тымыгъау сæ ныд- 
дымдзыстæм, Терк æмæ Сунжæмæ дзы хабархæссæг куыннæ 
æрбахæццæ уа! Стæй!.. 
— Стæй цы?.. 
— Стæй миты къуыбар куы тула, уæд стырæй-стырдæр кæны! 
Тепса йæм бынты скаст: 
— Цы зæгъдзæн Муссæ-Алхас? 
Тымбыл къухæй йæ уæраджы кæхц ныххуырста фысым: 
— Уыцы æфæддон къордæн Сауададжы нарæджы «фысым» 
хъуамæ фæуæм. Терк æмæ Сунджæмæ дзы иу дæр куыннæ æрба- 
хæццæ уа, уымæй Муссæйы нæ фæрсæм! 
Мæхъхъæлон йæ сæр ныкъкъул кодта, афтæмæй дзуры: 
— Аллах — ме ’вдисæн, Раздзоджы дзырдыл дыууæ никуы 
загътон! 
Цæцæйнаг æм бафтыдта: 
— Муссæ-Алхас æй куы базона, уæд миты къуыбарæн æнæ- 
ныппырх нæй! 
Бæтæхъо фестад: 
— Хъуамæ тула, тула æмæ стырæй-стырдæр куыд кæна! Дзæу- 
джыхъæуы джауырты ахстон йæ разæй куыд ассæнда. 
— Хуыцау зæгъæд! 
— Ницыгар фысым дæн ацы хатт. Цалынмæ æхсæвы талынг 
нæ фæсаст, уалынмæ фæндагыл хъуамæ ныллæууæм, — бардзырд 
дæтты Раздзог. 
Уазджытæ фæгæппытæ кодтой. 
Фысым сæм бацыд, æдзынæг сæм ныккаст. 
— Ирæн сæ былтæ сæрдынц, цыма, ацы джауыртæ, Муссæ 
дæр семæ, афтæмæй... Фæлæ мæ сыхагыл арт куы сирвæза, уæд 
дзы мæхæдæг дæр судзын. Судзгæ дæр дзы кæнæм... Зыдтон æй, 
фæдисы арт уæ мæ хæдзармæ кæй æрбакодтаид, æмæ уый тыххæй 
æрбауадтæн. Цæцæн-Мæхъхъæлы фæсивæд — уæ быгъдуан. 
30 

Йæ даргъ хъамайыл узæлы Дзæрæхохты Алхаст, афтæмæй 
дзуры: 
— Фæдисы артмæ иунæгæй нæ фæцæуы Алхаст, йæ фæдыл 
ма кæйдæрты акæны. 
— Тарскæйы нæм фæсхъæу æнхъæлмæ кæсдзысты, — баф- 
тыдта ма йæм Тепса. 
Фырцинæй йæ цæстытæ ссыгъдысты Раздзогæн: 
— Ардыгæй уырдæм армæй бавналдзæн лæг, иу æхсидав аппа- 
рын хъæуы, æндæр ницы. 
Бамыр сты, уазджытæ фысымы тар цæсгоммæ кастысты. 
Никуы ма йæ федтой афтæ тыхстгъуызæй, — æгæрыстæмæй, 
Аухæй куы æрбаздæхт æмæ йæ бинонты æргæвстæй куы æрбай- 
йæфта, гъеуæд дæр. Афæрсынмæ йæ хъавыдысты, фæлæ сæ цы- 
дæр урæдта. 
Йæхæдæг сдзырдта æрæджиау: 
— Пысылмон лæджы ныссæттын æмæ уый туг цъирын сæм 
фаг нæ фæкаст. Ныр та нæ нæ артдзæстытæй фæсурынмæ хъа- 
вынц. 
Æрвдзæфау фесты уазджытæ, сæ ’бадæнтæй фæлиуырдтой. 
Бафиппайдтой йæ: ацы хатт фæдисы арт уый сæраппонд кæй 
лæбурдта Хуыцаумæ. 
— Кæйонг ацæуæм сæ размæ, кæм хъуамæ стыхсой нæ фæн- 
дæгтæ кæрæдзийыл? — йæ хъама æрдæджы онг сæлвæста, афтæ- 
мæй фæрсы Дзæрæхохты Алхаст. 
— Сауададжы нарæгæй иу джауыр дæр ма хъуамæ рахиза! 
Уыцы нарæджы иунæг лæг дæс джауыры ныхмæ фæлæудзæн! 
— Цалынмæ нæ нæ артдзæстытæй сурой, уалынмæ уал Тепса 
йæхи джауырты туджы снайдзæн! — абухы мæхъхъæлон. 
— Уадз æмæ та нæ хæхты цæргæстæ бафсæдой сæ холытæй! 
— Уыдон уал ныммур кæнæм, — бардзырды хъæлæсæй дзуры 
Бæтæхъо, — стæй хæдзарырдæм фездахæм не ’ргæмттæ æмæ æгас 
Кавказы ссудзæм фæдисы æртытæ! 
— Уадз æмæ тула æмæ стырæй-стырдæр кæна миты къуыбар. 
— Джауыртæ йæ нæ базондзысты, афтæмæй Дзæуджыхъæуы 
онг æрбатулдзæн, сæ ахстон сын йæ разæй ассæнддзæн! 
— Аллах, фехъуысæд дæм! 
Раздзог йæ ронбастæй дамбаца сæлвæста, æртыкъахыгыл æй 
æрæппæрста. Ламазгæнæгау æрзоныгуыл кодта, йæ армы бын 
фæкодта хæцæнгарз. 
— Тох! — тызмæг хъæлæсæй дзуры уый. 
— Тох! — бафæзмыдта йæ Дзæрæхохты Алхаст. — Тох æмæ 
туджы сæрыл туг! — ныррыхыд мæхъхъæлон æмæ дыууæ къухы 
сæрмæ йæ къух дæр февзæрд. 
Бон дзир-дзур кодта. Бруты нарæг уынгты бæхты къæхты 
тъыбар-тъыбур айхъуыст. Куыйты рæйын æмæ уасджыты уасын 
кæрæдзиимæ схæццæ сты. 
Сауададжы ’рдæм бирæ фæндæгтæ цыд, иууылдæр сæ сæх- 
гæдта Раздзог. Сæйраг, — æфсæддон фæндагыл Алæгаты Хæ- 
мæт æмæ цæцæйнаг Махмуды баурæдта хъахъхъæнæгæй. 
31 

IV. ФÆНДÆГТÆ ИУУЫЛДÆР САУАДАДЖЫ ’РДÆМ ЦÆУЫНЦ 
Уосмæн Алæгаты Темырыхъоимæ кæдæмдæр , балцы фæцыд 
æмæ йæ чысыл чызг Азизæимæ хæдзары иунæгæй баззад Æна. 
Утæхсæн, тыхстызмæлд æмæ бæхы къæхты тъыбар-тъыбур æм 
хъуыст æхсæв-бонмæ. Йæхæдæг æддæмæ ракæсын нæ уæндыд, 
сынтæгыл хуысгæйæ, хъуыста æгуыппæг уынæрмæ, йæ хуыссæг 
фæхауд бынтон. 
Æнкъардта йæ ус, цыдæр хабар кæй æрцыд, — уый йæм фи- 
диуджыты бæхты къæхты хъæр кæй хъуысы, фæлæ йæ лæг Уос- 
мæн хæдзары нæ уыд, сылгоймагæй та цæй фæдисон ис. 
Джызæлæй куы ралыгъдысты, уæдæй нырмæ йæхи, хастау, 
æнкъары, йæхæдæг дæр ын ницы зоны — цæмæн? 
Йе стыр æфсымæр у йæ сомыгæнæн сæрысуангæй, «Муссæ 
цæра» фæкæны йæ алы дзырдæн. Уый фæндоныл дыууæ никуы 
загътой, нæдæр йæхæдæг, нæдæр йæ мой Уосмæн. 
Джызæлæй Брутмæ ралидзын дæр уый фæндон уыд æмæ дзы 
хъаст дæр ницæмæй кæнынц, фæлæ сæ фырт Темырболаты Бетъыр- 
бухмæ æфсæддон ахуырмæ фервыстой (уый дæр Муссæйы фæр- 
цы) ахуыры фæстæ та, цæйдæр «Чугуй» йæ хонынц, уым службæ 
кæны æмæ æнæ уый æгас бинонтæ сæхи, хастау, æнкъарынц. 
Нал хъуысы лæппуйы худын хъæууынджы, налдæр, цы æнæ- 
саргъ байрагыл-иу бадтис, уый къæхты тъыбар-тъыбур. 
Æнæбарæгæй рассæнд-бассæнд кæны Темырболаты байраг 
Æрфæн быдырты, дзыназы Æна дард кæдæмдæр йæ фыртмæ. 
Уосмæнæн дæр, æвæццæгæн, йæ зæрдæ хæдзары над лæууы 
æмæ та йæ балц ныддаргъ кæны. 
Дысон-бонмæ дæр уынгтæй тыхстызмæлд хъуыст, æмæ йæ- 
хицæн нæ тарст Æна. Мæ лæппу ма йæ къонайыл сæрæгасæй 
куы сæмбæлид, зæгъгæ, уымæ бæллыдис мад. 
Райсомырдæм ныхъхъус сты уынгтæ. Уый хыгъд уисæй быд 
кауы фаллаг фарсæй æрбайхъуыст фæллад бæхы знæт мыр-мыр. 
Бæхæн йæ фынк калдис. Æнайæн йе уæнгтæ æрызгъæлдыс- 
ты фыртасæй. Цудтытæгæнгæ рауад йæ размæ, къулер æм йæ 
мидбылты худтис. 
Йе ’муд æрцыд чысыл уыцы худтмæ, фæлæ йыл уæддæр 
цахæмдæр дыгъуырццæг бафтыд. 
Йæ армы йын цахæмдæр гæххæтт фæсагъта æнæхонгæ уазæг. 
— Дзæуджыхъæуæй йæ æрбахастой Скъуыдкъохмæ Мус- 
сæмæ!.. Мамсыраты Темырболат дæ фырт у, æвæццæгæн?.. 
Темырболаты коймæ йæ зæрдæ ныссæххæтт ласта усæн: 
— О, мæ фырт у, — багуым-гуым кодта æнæбары ус. 
— Гъемæ уый æрвыст у ацы гæххæтт! 
Гæххæтмæ æркаст Æна, фæлæ йын ницы бамбæрста æмæ къу- 
лермæ фæрсæджы каст бакодта. 
Фидиуæг ын æй йæ къухæй раскъæфта фæстæмæ, йе ’фсæртæ 
тилы, афтæмæй йæ тæлмац кæны усæн: 
— Кæмдæр Брут ис, уымæн чи цы зоны? Стæй дзы цахæмдæр 
Мамсыраты Уосмæн цæры, уый йæ фæсонæрхæджы дæр никæ- 
32 

мæн ис ацы змæст рæстæджы! — гæххæтт стылдта: — Дæ фырт 
зондджын гуырд у, зондджын!.. 
— О, уас йæ сæрыл хаст фон!.. 
— Скъуыдкъох зæххы бикъ фестад, йæ хицау Куындыхаты 
Муссæйы ном æгас дунейыл ныхъхъæр! Гъемæ, дæ фырт дæр 
зæххы бикъмæ рарвыста депешæ!.. Фæцæуын, зæгъгæ, фыссы 
йæ кадджын мадыфсымæрмæ! 
Дысоны тыхстызмæлд æрбалæууыд йæ зæрдыл, йæ уæнгтæ 
барызтысты. Уосмæн никуы зынд, иунæгæй цы ацарæзтаид, 
уымæн ницы зыдта. 
— Уæй, цæмæй фæтарстæ! — йе уæхск ын бацагайдта уазæг. 
— Цы загъта Муссæ та? — æнабары æууилы ус йæ ныхæстæ. 
— Йæ размæ йыи байраг нылласут, зæгъгæ, æрвиты Муссæ. 
Сагъдау лæууы йæ мидбынаты, йæ цæсгом ныффæлурс, аф- 
тæмæй. Дысон рудзынгæй цы сау æндæрджытæм каст, уыдон 
уайынц йæ цæстытыл. 
— Æцæг змæст рæстæг у, фæлæ иунæгæй куы нæ æрбацæуы, 
мыййаг!.. Æгас полк ис йемæ мæ зæрдйæ! — фырдзырд бафтыд 
къулерыл. 
Уазæгæн мидæмæ рацу зæгъын дзы айрох ис. Уыцы иу зылд 
фæкодта. Байрагæн йæ бецыккыл ныххæцыд, саргъ йæ дæларм 
скодта, афтæмæй Алæгаты къæсæрыл балæууыд. 
«Темырыхъо хæдзары нæй, фæлæ Хæмæт уæддæр бафтдзæн 
мæ къухы!» — хъуыды кæны ус. 
Фæмæнг ис йе ’нхъæлмæ каст — нæ уыдис хæдзары лæппу. 
Йæ кæстæр хо Зарæ, йе уæхскыл — доны дурын, афтæмæй æрба- 
хызт кæртмæ. Куындыхоны Æрфæнимæ куы ауыдта, уæд дзыхъ- 
лæуд фæкодта чызг. 
Базыдта йæ Æна: Æрфæны идадзæй кæй æрбаласта, уымæй 
фæтарст Зарæ. Тыххудт оакодта, фæлæ йын нæ рауад. 
— Дæ мад та кæм ис, мæ чызг?.. Науæд Хæмæт. 
— Гыцци цæхæрадонмæ ауад. Хæмæт та дысон!.. — ферхæ- 
цыд чызг. 
«Дысон» фехъусгæйæ та рудзынгæй цы сау æндæрджытæм 
каст, уыдон æрбалæууыдысты йæ зæрдыл. Æдзынæгæй каст 
чызджы ивад цæсгоммæ, йе уæхскыл цы дурын рызт, уымæ. 
Йæхи мæт нал кодта, Зарæйæн фæтарст. 
— Уæй, цæмæй фæтарстæ, мæ чызг!.. Темырболат æрцæуы, 
æмæ мæ уымæн бахъуыд Хæмæт!.. 
Дурын рахаудта Зарæйы уæхскæй æмæ лыстæг згъæлæн ныццис. 
— Болат æрцæуы!.. — Дурын кæй ацъæл, уый дзы айрох ис. 
Куындыхон хорзау нал фæцис æмæ саргъ зæххыл авæрдта. 
— Фæлтау дын мæ сæр куы асастаид, мæ чызг! 
Зарæйæн худынц йæ цæстытæ, йæ цæсгом, йе уæнгтæ æгасæй. 
— Мигæнæн асаст, дам, амонд сайы, Куындыхон, — ноджы та 
худы чызг. 
— Амонд дын куы фестид мæ сæры къуыдыр!.. 
Зарæйы мад Хъодзиан æрбалæууыд йæ уæлхъус. 
— Цавæр у, Куындыхон, уæд дын æз амæлон? — фæрсы уый. 
3 Булкъаты Михал 
33 

— Уæй, мæнæ Скъуыдкъохæй фидиуæг æрбарвыста Муссæ, 
Темырболат, зæгъ, æрбацæуы кæмдæр, æмæ йын Хæмæт йæ размæ 
байраг куы нылласид! 
Хъодзиан фестъæлфыд, йæ чызджы фæрсы: 
— Кæдæм ацыд Хæмæт, Зарæ? 
Зарæ фергъуыйау ис, йæ мадæн цы зæгъа, уый нæ зоны æмæ 
йæ къухтæ дыууæрдæм тилы. 
— М-м-м-æгъа!.. Йæ бæхы донмæ кæд аласта!.. 
— Зæгъын, дæлæ Беслæныхъæумæ йæ размæ куы ныууада- 
ид!.. Кæннод фистæгæй куыд фæцæудзæн, мæ сæры хъæбæртæй 
йын фæхъæрзон! 
— Омæ уырдæм иунæгæй æрбацæудзæн, цымæ? 
— Цы ма зонын, мæ хур!.. Æнæхъæн полкъ, дам, ис йемæ, 
дзырдта уыцы дзæнгæрæг!.. 
— Æнæхъæн полкъ. — Зарæ Æрфæны идонмæ фæлæбурдта: — 
Æз нылласдзынæн Æрфæны Хæмæтмæ! 
Ныхас зæгъыны бон сæ нал фæцис, идон стыдта Æнайы къу- 
хæй æмæ Æрфæнимæ кæмдæр фæтары ис. 
— Сæртæг митæ ма кæн, нæ дыл фидауы! — сиды йæм йæ мад. 
Уыцы сидт дæр нал фехъуыста чызг. 
Æрфæны цæджындзыл абаста, йæхæдæг хæдзары смидæг ис. 
Рагъæнæй йæ фыд Темырыхъойы зæронд цухъхъа райста. Кæм- 
дæр Хæмæты уæлдзарм худ уыдис, уый дæр рацагуырдта. Тым- 
был тыхтæй сæ йæ дæларм акодта æмæ феддæдуар ис. 
Устытæ ма кæрты лæууыдысты æмæ, сæ лæгтæ балцы кæй 
ныффæстиат сты, ууыл кæрæдзийæн сæ хъæстытæ кодтой. 
Бæх уисæйбыд кауы сæрты куы асæррæтт ласта, уæд Хъо- 
дзиан йæ уæрджытæ ныххоста: 
— Æй, сау бон мыл куыд ныккодта!.. Кæдæм скъæрыс, сæрхъæн? 
Дымгæ зарыд чызджы хъусты æмæ йæм йæ мады сидт нал 
хъуыст. Дысон ын йе ’фсымæр Хæмæт йæ хъусы сусæгæй кæй 
дзырдта, уыдон æрбалæууыдысты йæ зæрдыл: 
«Раздзог фæдис хъæр кæны!.. Сауадагмæ цæуæм джауырты 
размæ! Терк æмæ дзы Сунжæмæ иу дæр ма хъуамæ æрбахæццæ 
уа! Нанайыл мæ ма сардау, хъусыс, Гыкъы!» 
Айдагъ хæдоны сынтæгæй фæгæпп ласта, ныхъхъæр кæнынмæ 
хъавыд, фæлæ йæ Хæмæт ацахста æмæ йын йæ дзых йæ армы- 
тъæпæнæй амбæрзта. 
«Тæрсгæ ма кæн, Гыкъы!.. Æз цæстыныкъуылдмæ фездæх- 
дзынæн!.. Фæдисы хъæрмæ къамбецыл куы разайдзæн базыртæ 
æмæ æз лæг куы дæн! — Стæй йын йæ дзыккутæ даудта, йæ 
уадултыл ын узæлыд йæ хъæбæр уырзтæй. — Æмæ та ацы хатт 
быдырмæ ахъуыздзыстæм бæхтыл!..» 
Дысоны хуызæн фæдис никуыма æрæййæфта Зарæ. Хæмæт 
афтæ ахъуызыд æмæ йæ йæ мад зонгæ дæр нæ бакодта 
...Худ йæ сæрыл æркодта тæхгæ-тæхын, зæронд цухъхъайы 
дысты йæ цæнгтæ атъыста. Æнæсаргъ бæхæн йæ рохтæ йæхи 
бар бауагъта. Æрфæны дæр ма æндæр цы хъуыд, — йæ сæр ныхъ- 
хъил кодта, афтæмæй тахтис, дымгæйау, Бруты фæндагыл. 
34 

Ацы змæст рæстæджы бæхджынтæ æмæ фæдисонтæй фыл- 
дæр цы цæуы фæндагыл! Йæ хъус ничи æрдардта иунæг барæгмæ 
æмæ хъæууынгæй ныййивгьуыдта. 
Æрфæны гæмæл хъусты æхсæн цы фадыг дыдагъ кæны, уымæ 
кæсы æмæ дысоны æнахуыр фæдисы нывтæ уайынц йæ цæсты раз. 
Бæхты цæфхæдты тъыбар-тъыбур дæр уыдис æгуыппæг, фæл- 
мæн, цыма сæ нымæтæй стыхтæуыд. Раздзоджы сидт не хъуыст 
бынтон, стæй чысыл фæстæдæр ныхъхъус ис æппæт æмæ За- 
рæмæ æддейæ цъырцъыраджы зарын æрбайхъуысти. Йæ мад 
Хъодзиан афынæй. Уынгæй ма иунæг бæхы къæхты уынæр ссыд 
æмæ йæ чызг базыдта: уый уыдис йе ’фсымæр Хæмæт. 
Брут чъылдымырдыгæй аззад, разæй — тыгъд быдыр. Уый 
фалейæ Бæтæхъойыхъæу, Хуымæллæг, Беслæныхъæу!.. Стæй 
ма иуцасдæр бауайдзæн, Сауадагмæ бахæццæ уыдзæн!.. иу цас- 
дæр нæ, — бирæ, тынг бирæ, фæлæ цы хъауджыдæр у... Æрфæн, 
дымгæйау, тæхы æмæ цæстыныкъуылдмæ ахæрдзæн адаргъ фæн- 
даг!.. Цалынмæ сæ топпытæ сæргъæвой æмæ сæ кæрæдзимæ 
ныддарой, уалынмæ бахæццæ уыдзæн Зарæ Раздзогмæ. 
Скъæры. Бæхы чъылдымыл ма гæзæмæ зыны æнахуыр ба- 
рæг. Темырыхъойы зæронд цухъхъайы фæдджитæ дымгæ фæйлауы. 
Иунæгæй, дам, не ’рбацæуы, æнæхъæн полкъ, дам, ис йемæ... 
Чи æрбахаста уыцы хабар, чи йæ бадзырдта Темырболаты мады 
хъусы? 
Сусæгæй архайдта дысон Раздзог, сусæгæй сидтис фæсивæдмæ 
фæдисы, фæлæ йæ уый дæр базыдтаид æнæмæнг. Æнæхъуаджы 
нæ уыд йæ цæсгом ивад, æнæхъуаджы нæ рызтысты йæ къухтæ 
мадæн! 
Ай-гъайдæр-иу цыдысты фæсивæды равзаргæтæ Раздзоджы 
фæдыл джауырты ныхмæ тохмæ, фæлæ ныр уыцы джауыртæн 
семæ æрбацæуы Темырболат æмæ... Ныддардзысты йæм фæс- 
фæдæй топпы хæтæл. Нæ йæ базондзæн, афтæмæй йæ зæрдæ- 
дзæф фæкæндзæн Раздзог йæхи къухæй... Мардæй йæ æрбалас- 
дзысты Брутмæ æмæ йыл æнтъыснæг хъæлæсæй кæудзæн фæн- 
дырдзæгъдæг Хъуыбадыйы хъисфæндыр. 
Тагъд, тагъд — Сауадагмæ! 
Дыууæ бæхджыны æрбагæппытæ кодтой фæндагмæ дыууæр- 
дыгæй. Дардæй сæ фæфиппайдта Зарæ, фæлæ Æрфæны рохтæ 
нæ фæцыбыр кодта уæддæр. Сæ астæуты ныссыллынг ласта, бæхы 
бецыккыл ныззезелæг ис, рохтæ хайуаны хъуырыл æрæппæрста. 
Фæстæмæ ма иу каст фæкодта æмæ адæргæй йе уæнгтæ ныккæр- 
зыдтой, йе ’фсымæр Хæмæт æмæ цахæмдæр æнæзонгæ лæппу йæ 
рацæйсырдтой фæстейæ уæлбæхæй. Цæстытæ донæй байдзаг сты 
æмæ ницыуал уыдта Æрфæны гæмæл хъусты йеддæмæ. 
Иу агæппы дæрддзæгмæ йæм æрбаввахс сты æмæ уыны: æнæ- 
зонгæ барæг йæ фæснахæй дамбаца сæлвæста æмæ йæм æй ныд- 
Дардта, фæлæ йын йæ къух Хæмæт æртъæпп ласта. 
Цымæ йæ базыдта ие ’фсымæр? 
^Бар — йæхи! Уый Сауадагмæ тындзы. Раздзоджы хъуамæ 
баййафа, цалынмæ йæ топп нæ сæргъæвта, уалынмæ. 
35 

V. САУАДАГ 
Нæ фæнымæг ис топпы гæрах, йæ туджы мæцыд уæддæр 
Кавказ. Чугуевмæ йæм хъуыстис халассæр хæхты æгомыг хъæр- 
зын, ныдзæвдис йе ’мбудæнтыл сыгъды смаг. 
Топпы гæрах æмæ карды дзæхст-дзæхст цыд, цыма, æдзух 
йæ хъустыл. Йæ бон нал уыд Чугуевы уланты полчы службæ 
кæнын. Фыстæг фыстæджы фæдыл æрвыста йæ кадджын ма- 
дыфсымæр Куындыхаты Муссæмæ, лæгъстæ йын кодта: дæ бон 
бирæ у, цыбыр æмгъуыдмæ мæ уæддæр ссæрибар кæи ацы «ин- 
гæнæй», зæгъгæ йæм фыста. 
Исдуг дзуапп нæ уыд, цыма æгомыг бацис, кæнæ йын бустæ 
кодта, йæ удæй фылдæр кæй уарзта, уыцы сахълæг. 
Æрæджиау æм йæ мидбылты фæхудтис хъысмæт. Терчы облæс- 
ты хицау инæлар-лейтенант Лорис-Меликовы къухфыст кæуыл уыдис, 
ахæм гæххæтт æрцыд Чугуевмæ. Корнет Мамсыраты Темырбо- 
латы сæр йæ райгуырæн бæсты хъæуы, зæгъгæ, фыста хицау. 
Базыдта йæ: гæххæттыл Лорис-Меликов фыста йæ къух, 
фæлæ уый йæ мадыфсымæр Муссæйы тых уыд, æмæ йæ зæрдæ 
цинæй байдзаг. 
Цыдис ныр. Йæ быны чысыл кæсгон бæх тæссармæ сиргæ цыд. 
Аргъауы æфсургътау тахтысты посты дилижансы бæхтæ Чу- 
гуевæй Ростовмæ, фæлæ нæ быхста зæрдæ. Уæддæр æй цыдæр 
тæхын фæндыд зæхмæ. 
Ростовæй Екатеринодармæ фæтылд цыппæрдзæлхыг. Уыр- 
дыгæй Кавказмæ хъазахъхъы æфсæддон хай цыд, «его благоро- 
дие корнет Мамсуровы» посты дилижансы бæсты тæлтæг кæс- 
гон бæхыл сæвæрдтой (базыдта йæ: уый дæр Муссæйы тых уыд, 
æндæра йын йæ фыд Уосмæны чи зыдта) æмæ ивæзтис, фыдфы- 
нау, даргъ фæндаг. 
Кæдæм цыдысты хъазахъхъ, цы агуырдтой Кавказы? 
Сæхимæ кæй æрбаввахс, уымæй зæрдæ æхцон хъыдзы кæны, 
фæлæ йын уыцы фарст æнцой нæ дæтты. 
Даргърихи хъазахъхъæгтæ ныры онг æппынæдзухæй мыр-мыр 
кодтой, ныр хæхтæм куы æрбаввахс сты, уæд сæ цæсгæмттæ 
ныттар сты. 
Хæхтæ йæм уæлейæ тызмæгæй кастысты, цыма æцæгæлæт- 
тимæ кæй æрбацæйцыд, ууыл æм хъызыдысты. 
«Мæ аххос нæу, æз Брутмæ цæуын!» 
«Ды Брутмæ тындзыс, фæлæ демæ чи ис, уыдонæн та кæдæм 
у сæ фæндаг?» 
«Цы зонын... Науæд Кавказ уазæгыл кæд акъуырдта йæ былтæ?» 
«Уазæг!.. Хе-хе!» 
Темырболат фæйнæрдæм аракæс-бакæс кодта, цыма йыл æцæг- 
дæр искæй худын ссыд. 
Бæрæгдзаутæ æрвыстой, æмæ йæхи баппæрста, мæн дæр ауа- 
дзут семæ, зæгъæ. Фæндыдис æй, куы фæхицæн уыдаид, иунæ- 
гæй куы банкъардтаид райгуырæн бæсты сыджыты хæрздæф, 
фæлæ нæ байхъуыста даргърихи булкъон йæ лæгъстæмæ. 
36 

Нæ йæ ауагъта. 
— Абырджытæй тæссаг у, æмæ дæ Теркмæ удæгасæй куы нæ 
бахæццæ кæнæм, уæд нын инæлар Куындыхаты Муссæ нæ цæрмт- 
тæй бурдюк-лалымтæ сараздзæн, — зæгъгæ, хынджылæг скъæр- 
дта хорунжий Нечитайло. 
Бæрзонд, даргъгуыр бæхыл бадт хорунжий. Уæхски-уæхск 
цыдысты, йæ хынджылæгæй не ’нцад. 
Æхсаргард сæлвæста, хурмæ йæ сæрттивын кодта. 
— Уый у хъазахъхъагæн йæ Хуыцау дæр æмæ йæ зæд дæр! — 
дзуры мырмыргæнгæ Темырболатмæ. 
Цыма йæ йæ къухтæ хордтой, цыргъаг ныззылдта, уæлдæф 
дзы æрчъепп ласта, стæй йын йе ’рттиваг коммæ æдзынæг нык- 
каст, табугæнæг бардуаджы нывмæ куыд ныккæсы, афтæ. 
— Уый хорзæх дæ куы уа, уæд изæрыгæтты хъæугæрон див- 
чина-чызгимæ тезгъо кæнынæй дæр цух нæ уыдзынæ. 
Дзæнхъа фæрдгуыты халау, кæрæдзийы фæдыл чи ныррæгъ 
ис, уыцы хæхты цъуппытыл йæ цæст ахаста. Чысыл фæстæдæр 
арф комы бацæудзысты, лæджы цæст сыл нал схæцдзæн æмæ 
ницыуал уындзæн йæ бæхы гæмæл хъусты йеддæмæ. 
Йæ дзæнгæдайæ не ’нцад хорунжий Нечитайло: 
— ...Кæд Хуыцауæлгъыст фæуа æмæ дæм изæрыгон бæрæг 
бынатмæ не ’рбацæуа (ноджы та дивчина æмæ æхсаргарды кой 
кодта хорунжий), уæд дæ карды комыл баузæл. Бирæ дивчина 
æмæ æхсаргардæй хъауджыдæр нæй, дыууæ дæр æмхуызон фæ- 
дасынц. 
Темырболат хорунжиймæ фæкомкоммаг ис. Цыма æцæгдæр 
чызгыл узæлыд, ахæм хуыз ын уыдис. 
— Кардау сурæй чи фæдасы, ахæм чызг уарзын. Уый дæр йæ 
гæндзæхтæ фæцæгъды, стæй дыл, сæкæрау, хъуамæ батайа... 
Кард æмæ чызгæй хъауджыдæр нæй, господин корнет. Сæ дыу- 
уæйы дæр хорз хъуамæ сцыргъ кæнай, цæмæй фæстагмæ дæ 
коммæ хуыздæр бакæсой, Дивчинайы цас тыхджындæр сцыргъ 
кæнай, уыйас дын хуыздæр къух ратдзæн. 
Йæ бæхы æрдзæхст кодта æмæ размæ атындзыдта, кæд ацы 
сæрхъæны дзæнгæдайæ фервæзин, зæгъгæ. 
Æрбаййæфта йæ уæддæр, суанг ын йæ цæстыты онг схаста 
йæ кард: 
— Æркæс-ма, мæнæ уыцы æрхыты туг цыхцыр куы ныллæууы, 
уымæ кæсынæй фылдæр ницы уарзын. 
Нал æм фæлæууыд Темырболат: 
— Дæхи туг дзы куы ныллæууид цыхцыр, уæд та? 
— Уадз, кæд Уæлладжы афтæ бафæнда, уæд!.. Хæстмæ цæ- 
уын æрмæст уый тыххæй уарзын, цæмæй та цыргъ карды æрхы 
цыхцырцæуæг туг фенон! Нæ уарзын къуымых кард, нæдæр, 
зæдау, йæхи сабыр цы чызг фæдары, уый!.. 
Хорунжий йæ дзæнгæдайæ не ’нцад. Темырболат æм нал хъуыс- 
та, цыд æмæ хъуыды кодта: «Бирæ нал баззад... Тагъд Брутмæ 
бахæццæ уыдзынæн». 
Сауададжы фæрстæ фæйнæрдыгæй хъен лæууыдысты. 
37 

Нарæг комы бæхы цæфхæдты хъæр тыхджындæр нæры, ай- 
нæг къæдзæхтæ йæ дыууæрдæм кæрæдзимæ рауил-бауил кæнынц. 
Нечитайлойы бæллицæй йедзаг цæсгоммæ кæсгæйæ йæ зæр- 
дыл æрбалæууыд: 
Карст хуымы-иу бæгъæмвадæй ралидз-балидз кодта чысылæй. 
Кæрддзыхтæ-иу ын йæ гом зæнгтæ ныххæххытæ кодтой, сæ туг- 
иу калдис. Æна иу æм хæцыд: 
«Цы уынгæджы фæдæ, Болат?» 
Цы уыдис ногкарст хоры хæрздæфмæ абаргæйæ кæрддзыхы 
æлхыскъ! Быдыры астæу лæууыс, фæйнæрдæм фæлгæсыс, цыма 
йыл арт бандзæрстæуыд, уыйау йæ ала кæлы уæлæмæ æмæ улæ- 
фæнтæ хъыдзы кæны. 
Уадз æмæ йын хафой кæрддзыхтæ йæ зæнгтæ, уадз æмæ сæ 
туг кæла!.. Уæддæр ма иу хатт куы аралидз-балидз кæнид бæгъæм- 
вадæй карст хуымы. Уæддæр ма иу хатт куы байхъусид фæн- 
дырдзæгъдæг Хъуыбадыйы хъисфæндыры хъæрзынмæ! 
Æвиппайды гæрах фæцыд æмæ хорунжий Нечитайло йæ риумæ 
фæлæбурдта. 
— У-у-у-х, бисов дитина! У-у-у-х, хæйрæджы лæппын! — ныхъ- 
хъæрзыдта, æхсаргард æмæ чызг кæмæн ивддзæгтæ кодтой, уый, 
æмæ бæхæй азæбул ис. — Абырджытæ-æ-æ! — анæрыд нарæг 
комы кæйдæр хъæлæс. 
Æвиппайды топпы гæрах, лæджы хъæрахст æмæ бæхы цæф- 
хæдты къыбар-къыбур сæмтъеры сты. 
Темырболат хорунжимæ фæлæбурдта, бæхæй йæ æриста, фæс- 
фæд æй æрхуыссын кодта. 
«Абырджытæ!.. Уый та уын уæлдай сæрниз, нæ хæхтæ!» — 
Нечитайлойы фарсмæ æрзоныгуыл кодта, афтæмæй кæсы Сауа- 
даджы фæхстæм. 
Нарæг комы былтæ кæрæдзимæ сæхи ивæзтой. Нæмыг, дур 
æмæ бæласы схъис, ихуарæгау, уарыдысты. Зæрдæдзæф бар- 
джытæ бæхтæй згъæлдысты. 
Ацæргæ, цыргъбоцъо булкъон Товстоноговæн йæ бæх кафы, 
афтæмæй йæ дамбаца уæлæмæ дары, фæлæ йæ сæрмæ, залиаг 
калмау, йе ’фсæртæ чи ныкъкъæпп ласта, уыцы къæдзæхы был- 
ты йеддæмæ ницы уыны. 
Сæ бæхтæй æрхызтысты, байбынты балæууыдысты, уырды- 
гæй дзæгъæлæхст кодтой. Нарæг комы сын размæ ацæуæн нал 
уыд æмæ схæццæ сты, мæлдзгуытау. 
Темырболат дыууæрдæм ракæс-бакæс кæны, фæлæ никæй уыны 
æмæ йæм афтæ кæсы, цыма къæдзæхтæ сæхæдæг хæцыдысты. 
«Нæ хæхтæ æмæ нæ бæстыл къухтæ æмæ цæстытæ разад... 
Милмæ æхсын базыдтой». — Хъуыды ныдздзæгъæл, æмæ йæ 
зæрдæ цæмæндæр æхцон хъыдзы кæны. 
«Уыцы къах-къухджын хæхтæ дын дæхи куы агæрах кæной, 
уæд та?» 
«Уадз, уадз! Кæд цæрыны аккаг нæ дæн, уæд мын дзидзи чи 
фæдардта, уый къухæй æрцæуæд мæ мæлæт!» 
«Æмæ чи сты уыдон?» 
38 

«Абырджытæ-æ-æ! Абырджытæ-æ-æ!» — Дæргъвæтинæй нæры 
йæ хъусты. 
«Ау, нæ хæхтæ абырджытæн радтой сæрхизæн бынат?» — 
Йæ зæрдæ фæцъæррæмыхст ис. 
«Хæхтыл нæ разад къухтæ æмæ цæстытæ!.. Уый абырджытæ 
æхсынц, абырджытæ-æ-æ, сæрхъæн!» — Уый йæхицæй дзырдта. 
Мæлдзгуыты губакк фестад Сауадаг. Чи кæдæм скъæрдта, 
уый нал зыдта. Архъаны цæгтæ æрзæбул сты бæгънæгфарс къæ- 
дзæхты былтыл. Темырболат уæлбæхæй байбынмæ балæууыд 
æмæ уырдыгæй кастис ацы æнахуыр нывмæ. 
Хъазахъхъагæн йæ къухы æхсаргард æрттивы, афтæмæй фес- 
къæры йæ бæхы. Йæ хæдсæрмæ архъан, калмау, ныкъæдз-мæ- 
дзытæ æмæ æваст барæджы хъуырыл æртыхст. 
«И-и-и-а а-а-л-л-л-а-а!» — зæгъгæ, анæрыд нарæг комы æмæ 
хъазахъхъаг йæ гæндзæхтæ цæгъдгæ къæдзæхыл ауындзæгæй 
аззад. Йæ саулохаг, æнæбарæгæй, мырмыргæнгæ, йæ фæстæг- 
тыл слæууыд, йæ хицау та ауыгъдæй йæ тыбыртæ цæгъды. 
«И и-и-а-а-а-л-л-л-а-а! — нæры нарæг комы. 
Темырболат къæдзæхы сæрмæ нымдзаст ис, фæлæ архъан чи 
раппары, уый нæ фиппайы. 
«Æтт, мæ цæргæстæхæн къæдзæхтæ, цы уæ басæтдзæн!» 
Нæ нæрыд йæ дамбаца, не ’рттывта хурмæ йæ кард. 
Цæмæн лæууыс тыхсты уысм байбыны æдзынæгæй, болат- 
гуырд, цæмæннæ дæ хауы къæрттæй цъула? 
«Ау, æмæ кæй цæвон, кæнæ кæй кæрдон кардæй?.. Дзидзи 
мын чи фæдардта, уыцы мады?! 
«Æмæ чи бады дæ ныййарæг хæхты фидар уæхсчытыл? Чи 
балæууыд бæгънæгфарс къæдзæхы фæрскы фæсаууон?» 
«А-а, абырджытæ-æ-æ!» — зæлланг кæны йæ хъусты. 
«Сауадагæй ахиздзыстæм, стæй ма цы баззайдзæн хъæмæ?» 
Æвиппайды, цыма, Сауадаг æмыр ныццис. Нал æм хъуыст 
топпы гæрах, карды дзæхст-дзæхст. 
Æрмæст ма дард кæцæйдæр, цыма, хъустыл ныдзæвд хъис- 
фæндыры кæуын æмæ, зынджытау, æрттывтой кæйдæр саурæ- 
сугъды цæстытæ. 
«Ау, æмæ ма цы баззад Брутмæ?» 
Æрмæст иу азмæлд, иу къухы æрсæрфт æмæ узæлдзæн 
Æнайыл. Æмæ сныхасдзæн йæ рустыл ныййарæджы фæлмæн 
къухтæ. Хъуыбадыйы фæндыр уадз æмæ кæуа! Сауададжы на- 
рæджы чи фæцагъды, уыдоныл кæуын хъæуы. Уыдон дæр ма- 
дæй рацæугæ сты, кæд абырджытæ сты, уæддæр. 
«Ииии-ааа-ллл-ааа!» — нæры нарæг комы. 
Даргърихи булкъоны дамбацайы гæрах фæцыд йæ уæлхъус. 
— За-мно-о-о-й! — хъæр кæны уый. 
Йæ фæдыл ныххал сты гусарæй-хъазахъхъагæй. 
Гæрах ноджы сытынг ис. Архъантыл ауындзæг хъазахъхъæгтæ 
хъеллау кодтой къæдзæхтыл. 
Чи хæцыд сæ ныхмæ, чи баурæдта æнæхъæн полк? 
Хæхтæ, къæдзæхтæ, Сауадаг! 
39 

Хъæбатыр булкъонмæ нæма баххæст архъаны цæг, æмæ скъæ- 
ры размæ йæ урс бæхы. Ссивы хъæрахстгæнгæ йæ дæлбарты 
Сауададжы хъæлæсæй тыгъд быдырмæ. 
Темырболат йæ кæсгон бæхы рохтæ йæхирдæм ивазы, афтæ- 
мæй скъæры æмæ æнхъæлмæ кæсы, кæддæра цæуыл банцаид 
Сауададжы абухын. 
Фæмæнг ис булкъон Товстоноговы размæ абырст. Разæй дæр 
æрбайхъуыст хæстон «то-о-о-х! Ииии-ааа-ллл-ааа» æмæ бæхы 
цæфхæдты къыбар-къыбур. 
Комы тигъæй разындысты, фатау, рацæйтахтысты тæлтæг 
бæхтæ, æхсаргæрдтæ хурмæ æрттывтой. 
Уæлдзарм худты бындзгуытæ сæ ныхтыл æркалдысты, сæ цæс- 
тытæ ма тыххæй зьгадысты, фалейæ чи рацæйскъæрдта, уыдонæн. 
Æппæты разæй цы зæронд рацæйскъæрдта, уымæн не ’рттывта 
йæ къухы æхсаргард, цыма хуымæтæджы дугъы ирхæфста йæхи. 
Галиу къухæй бæхы рохтыл хæцыд зæронд дада, рахизæй æхсар- 
гарды фистон нылхъывта, фæлæ йæ æлвасгæ нæма скодта. 
Темырболат æм куы фæкомкоммæ ис, уæд йæ зæрдæ æна- 
хуыр къæпп фæкодта æмæ йæхи ноджы размæ байвæзта. 
Фæцъортт ласта зæронд лæг йæ кард, анæрыд та хæстон сидт 
иронау, мæхъхъæлонау, цæцæйнагау. Æрзæбул та сты къæдзæх- 
ты былтæй сасмæлхынцъ бæндæнтæ. 
Темырболат зæронд дадайы агуры цæстæнгасæй æмæ хъуы- 
ды кæны: 
«Ау, афтæ æмдзырд куыд бакодтой абырджытæ иронæй, 
мæхъхъæлонæй, цæцæйнагæй!» 
Гæрах нал хъуыст, уый хыгъд ныр карды дзæхст-дзæхст, зæр- 
дæдзæф лæджы уæззау хъæрзын æмæ æнæбарæг бæхты знæт 
мыр-мыр сарæх сты. 
Зæронд лæг даргърихи булкъонмæ февзыста кардæй. Бул- 
къон йæхи фæтылиф кодта, уый бæсты бурдзалыг хъазахъхъа- 
джы сæры тенкайыл æруад Раздзоджы карды ком æмæ йæ суанг 
йæ ронбасты онг ныффаста. 
— Гъæтт, джауыр, уæдæ раздзогæй цæуын зоныс! — йæ дæн- 
дæгты къæс-къæс цæуы зæрондæн æмæ даргърихи булкъоны 
’рдæм йæхи ивазы. 
Иронау æлгъыста зæронд дада, фæлæ зарæгау фæкастысты 
Темырболатмæ йæ ныхæстæ, æмæ адæргæй йæ уæнгтæ бахъыд- 
зы кодтой. 
— Гъæтт, бæдæйнаг зæронд дада!.. Абырджыты сæргъ ма куы 
нæ уаис, уæд! — йæ астæуыл фаст хъазахъхъагмæ кæсгæйæ дзуры 
корнет æмæ цæмæндæр цæстæй булкъон Товстоноговы агуры. 
«Æгæр ныддаргъ ис Брутмæ фæндаг. Афтæмæй, чи зоны, 
хæццæ дæр нæ бауæм». 
Хъазахъхъы йæ разæй ассывта зæронд лæг, æхсаргардæй фæй- 
нæрдæм карста. 
Темырболат ын кæсы йæ архайдмæ æмæ дис кæны: 
«Чи у, иронау куы дзуры, уæд?.. Кæд, мыййаг, Нарты гуып- 
пыртæй исчи æрцыд?» — Йæ бæхы æрдзæхст ласта ехсæй, бул- 
къон кæм зилахар кодта, уырдæм æй баппæрста. 
40 

— Господин булкъон!.. Господин булкъон!.. 
Фæтасыдысты зæронд дадайы раз æмæ дзы иуæй-иутæ фæс- 
тæмæ алидзыны фæндаг агурынц аивæй. 
Ноджы та ныхъхъæр кодта Темырболат: 
— Господин полковник, Ваше высокоблагородие!.. 
Æрæджиау æм фæкомкоммæ ис: 
— Это еще что за чудо! Адæм, бындзытау, цагъды кæнынц, 
ды та нырма дæ кард æлвасгæ дæр не скодтай! 
Йæ чъылдым æм фездæхта, ома дæ хуызæн къæпдзыхтæй 
ницы æфтиаг ис æмæ йе ’хсаргардыл уæлиау схæцыд. Темырбо- 
лат æм йæхи баппæрста ноджы. 
— Фæстæмæ ацæуæн дæр æхгæд у, господин булкъон!.. Уый 
Сауадаг йæхæдæг тох кæны!.. 
Булкъон æм фæзылд, йæ цæстытæ мæстæй цæхæртæ калдтой. 
— Что же ты предлагаешъ, молокосос? 
Æвиппайды Темырболаты хæдсæрмæ архъаны цæг, æрвæрт- 
тывды тæлытау, ныкъкъæдз-мæдзытæ ис. 
Иу цæстныкъуылд, иу уысм! Цæг йæ хъуырыл æртыхсдзæн 
æмæ къæдзæхыл ауыгъдæй йæ гæндзæхтæ бацæгъддзæн. 
Нæ рауад афтæ. Темырболаты дамбацайы гæрах фæцыд æмæ, 
бæндæн къæдзæхæй кæм разæбул, уым фæдыууæ и. Архъаны 
цæг лæппуйы хъуырыл æртыхст уæддæр, фæлæ йæ нæмыг йæ 
астæуыл атæхын кодта æмæ йын уæлæмæ сивазæн нал уыд. 
— Молодец, господин корнет! — йæ мидбыл тыхуды булкъон. 
Дзолгъо молгъойы гæзæмæ хъуысы Темырболаты хъæр: 
— Æрмæст ссæдзы бæрц хъæбатыр хæстоны, æндæр нæ! 
Булкъон æй нæ бамбæрста. 
— Господин полковник, надо выдержатъ натиск!.. Ссæдзы бæрц 
хæстоны мын мемæ рарвит æмæ фæндаг айгæрддзынæн ардыгæй 
суанг... Брутмæ! 
Æрæджиау æй фембæрста æмæ йыл йæ къух ауыгъта, ома дæ 
хъуыддаг кæн. 
Фæстæмæ фездæхт, йæ къухтæ йæ былтыл, лулæйау, авæрдта: 
— Казачъи взвод хорунжего Нечитайло, слушай команду гос- 
подина корнета Мамсурова! — хъæр кæны уый. 
Зилахарæй фæхицæн сты, згъæллаггæмтты къыбар-къыбур 
ссыд Темырболатыл. Æргæпп кодта, йæ кæсгон бæхы ехсæй 
æрдзæхст ласта æмæ йæ фалиау асырдта. 
— Далой с коней! Удæгас баззайын кæй фæнды, уый мæ фæ- 
дыл фистæгæй цæуæд! 
Фæджихау сты хъазахъхъæгтæ, уæддæр æргæппытæ кодтой 
сæ бæхтæй, айнæгыл сныхæстой сæхи. Хорунжий Нечитайло 
дзагъырдзастæй хуыссыд фæндаггæрон. 
«Кæдæм цæуыс, уæ, Болат?.. Кæдæм кæныс бирæгъты дæ 
фæдыл? » 
Темырболат дзыхълæуд фæкодта, лæмбынæг ныхъхъуыста 
Æнайы сидтмæ. 
«Никуыдæ-æ æм!.. Никуыдæ æ-æм!.. Брутмæ тындзын, 
Æнамæ! Рагæй йæ нал федтон æмæ!..» 
41 

Къах цæуыл схæцыдаид, уый нæ уыд айнæджы бæгьнæг Фарсыл. 
— Господин корнет, фистæгæй кæдæм цæуæм, афтæмæй нæ 
ацы абырджытæ сæ пехуымпары цытæн физонæг скæндзысты! 
Дзурæгмæ тызмæг фæкаст. 
— Айнæгыл уæлбæхæй не схиздзынæ! 
«Уæлбæхæй не схиздзынæ!.. Æмæ йыл фистæгæй схиздзы- 
нæ?» Науæд куыд хъуамæ сбырай афтæ, æмæ дæ уæлейæ хо- 
хæгтæ ма фæфиппайой? 
Къæдзæхы былæн уæлейæ дæлæмæ йæ къабузтæ фæйнæр- 
дæм кæмæн ныппæлæхсар сты, ахæм тулдзбæлас разæбул ис. 
Зæххæй æртæ-цыппар адлийы бæрзæндыл ауыгъдæй лæууыдис 
йæ цъупп. Уый аууæты сбырыдтæ, зæгъгæ, уæд дæ, цалынмæ 
къæдзæхы сæрмæ схызтаис, уалынмæ нæ фæфиппайдтаиккой 
уæлейæлæуджытæ, фæлæ стæй цы чындæуа? 
Стæй уым, бæласы бындзæфхады цур саубоцъо гуыппыр лæу- 
уыд æмæ уыимæ фæныхæй-ныхмæ уыдаид Темырболат. Кæд æм 
нæ фæраздæр уа æмæ йæ фæстæмæ нæ раппара мардæй, уæд хорз! 
Ардыгæй йæ куы æрисид дамбацайы нæмыгæй, уæд та? Нæ, 
уæд æй йс ’мбæлттæ фæфиппайдзысты æмæ йын бæласы къа- 
бузтыл сбырæн нал ис. Ардыгæй уый онг бирæ дæрддзæг ис, — 
цæрдтæй мæрдтæм цы ис, уыйбæрц. Нырма уал фæуæлейæ уа, 
стæй бакæсдзæн. 
Йе ’фцæгæй архъаны лыггаг ариста, тымбыл тыхтæй йæ ныз- 
зылдта. Уæлейæ дæлæмæ йæхи цы къабуз ивæзта, ууыл æй 
æртыхта. Иу цалдæр хатты æй æрттæпп ласта, фидар у, зæгъгæ, 
уый басгæрста. Стæй йæ къæхтæ къæдзæхмæ фæбыцæу кодта. 
Фæстæмæ ма иу зылд фæкодта: 
— Цалынмæ уæм æз фæбæрæг кæнон, уалынмæ бæласы аууон 
лæуут! 
— Бæласы цонгыл куы рабадт, уæд иу уысм алæууыд «пагæт- 
тæй цы хъавын иу, бонцаумæ куы æрттивынц, уæд!» Цухъхъа 
раласта æмæ йæ дæлæмæ раппæрста. 
Бырыдис æнæсыбырттæй сыфтæрты аууæты уæлæмæ, Сауа- 
дагæн йæ хъæлæсæй йе уæхсчытырдæм. Дамбаца æмæ æлвæст 
кард йæ ронбасты тъыст. 
«Куы нæ мæм фæраздæр уаид ацы хæрæджы къæлæу!» — 
Къæдзæхы сæрмæ чи лæууыд, уымæ кæсгæйæ, хъуыды кодта 
Темырболат. 
Зыдта йæ: хохæгтæ чъылдымырдыгæй никæмæй тарстысты 
æмæ иууылдæр къæдзæхы былтæй дæлæмæ кастысты ныр. Уыр- 
дыгæй фалæмæ куы баирвæзид йе ’мбæлттимæ, уæд уым къудзи- 
ты бамбæхсын æнцон уаид, фæлæ мæнæ уыцы гуыппырæн цы 
бачындæуа. 
Хæрзæввахс æм бабырыд, бæласы сыфтæртæ йæ æмбæхстой. 
Дамбаца сласта йæ ронбастæй æмæ йæм ныхъхъавыд, фæлæ йæхи 
фæурæдта. 
Стæй уæллаг кæмæдæр ныхъхъавыд, Темырболат та уый сис- 
та милмæ. Æвиппайды фæцыд дыууæ гæрахы уыцы иу рæстæ- 
джы, æмæ уæллаг йæ мидбынаты атъæпæн ис. Темырболат бæ- 
42 

ласы цонгæй къæдзæхы былмæ басæррæтт ласта æмæ хохаджы 
уæлæ ныххуыссыд дæлгоммæ. Йæ хъуынджын худ ын фелвæста 
æмæ йæ йæ сæрыл акодта. Фæйнæрдæм аракæс-бакæс кодта. 
«Тынг æввæхсты нæ баурæдта зæронд дада къæдзæхы сæрмæ 
йæ хæстонты!» — ферттывта йæ сæры. 
Йæхæдæг сбырыд æхсидгæ цæджджинагæй уæлæмæ. Йе 
’мбæлттæ дæр сцæйбырыдысты бæласы сыфтæрты аууæтты. 
Къæдзæхы сæрæй дæлæмæ ракаст. Мæлдзгуытау, схъомпал 
сты барджытæ. Цыма фыдфын уыдта, уыйау уынæргъыдта Сау- 
адаг. Разæй зæронд лæг æрбалхъывта хъазахъхъы æмæ сæ кар- 
дæй карста, уæлейæ та сыл нæмыг, дур æмæ бæласы схъис уарыд. 
Чердыгæй æрбацæйцыд булкъон Товстоноговы полк, уыцырдæм 
æй ассывта, фæлæ сын фæстæмæ алидзыны фадат дæр нал лæ- 
вæрдта салдаттæн æмæ, голладжы мидæг æппæрст гæдытау, тæл- 
фыдысты. 
«Иучысыл-ма, иуцалдæр уысмы ма æмæ сæ ныссæнддзысты!..» 
Къудзитæй сæ сæртæ, мыстулæгау, радардтой, афтæмæй 
æхстой хохæгтæ. Зынгæ нæ кодтой, цыма къудзитæ сæхæдæг 
згъæлстой дæлæмæ нæмыджы къæвда. Æрмæст-иу хатт иуæй- 
иутæ, бæндæныл кафæгау, къæдзæхы сæрæй дæлæмæ азæбул 
сты, сæ амæттагмæ хъавгæйæ. 
Айнæгыл сбырыны æнхъæл кæм уыдысты хохæгтæ! Се ’мбæх- 
сæнтæй иу ныр Темырболаты бацис. 
Чъылдымырдæм абырыдысты сæ гуыбыны цъæрттыл, пы- 
сылмонтæ хъазахъхъы кæцæй хъахъхъæдтой, уый фæстиау аз- 
зад. Ардæм нал хъуыстис карды дзæхст-дзæхст æмæ хæстон сидт 
«то-о-о-х! Ал-л-л-а-а-а!» 
Ныр сæ сыбар-сыбур куы фехъуыстаиккой, уымæй нал тар- 
стысты æмæ, зæронд дада нарæг коммæ кæцæй æрбафсæрста, 
уыцырдæм лыгъдысты фæстæты. 
— Цы бауыдзыстæм фистæгæй бæхджын абырджыты ныхмæ? — 
хъуысы Темырболатмæ кæйдæр дзурын. 
Йе уæхсчы сæрты йæм фæкаст: 
— Бæхтæ ссардзыстæм... да-а-алæ уым! — къухæй амоны æртæ- 
цыппар адлийы бæрзæнд къæдзæхæй дæлæмæ. 
Ноджы ма иу каст акодта æмæ йæ базыдта: ныртæккæ сæхæ- 
дæг кæцæй рахъуызыдысты, уыцырдæм ссывтой хохæгтæ хъа- 
захъхъы æмæ сæ къуди дардæй-дарддæр кодта. 
Йе ’нгуылдзтæ йæ дзыхы бакодта, ахъаззаг ныхситт ласта. 
Йе уæхск ын чидæр бакъуырдта: 
— Сæрра дæ, Ваше благородие?.. 
— Уæдæ ардæм æмбæхсынмæ рацыдтæ? — Ноджы та ных- 
ситт ласта æмæ æхситмæ хъуынджын худтæ иуырдæм фæзыл- 
дысты, кæрдтæ уæлдæфы асалдысты. 
— Ого-го-го-о-о! 
Æрвдзæфау фесты. Ныр хæстон сидты бæсты фæдисы хъæр 
æрбайхъуыст. 
— Раздзог!.. Раздзог кæм ис?.. Хъазахъхъ — нæ чъылдымырды- 
гæй!.. 
43 

Темырболат йæ ’мидбылты худы: 
— Ныр кæд йе ’фсæртæ феуæгъд кæнид Сауадаг!.. 
Тæлтæг бæхтæ ратæх-батæх кодтой, карды цъупп къæдзæхы 
сæрмæ æххæстис. 
— Ого-го-го!.. Æфсургъ дæ хъæуы, господин хъазахъхъаг? 
Уæд мæ фæдыл ратæх! — Йæхæдæг къæдзæхы сæрæй асæррæтт 
ласта æмæ бынæй пысылмоны фæсарц февзæрд. 
— Вот отчаянная голова! — хъуысы йæм уæлейæ æмæ йе 
’мбæлттæ дæр йæ фæдыл аивылдысты. 
— Раздзог!.. Хъазахъхъ — чъылдымырдыгæй!.. 
Темырболат, йæ разы чи бадт, уый ныкъкъуырдта æмæ йæ 
бæхæй аппæрста. Сæрбихъуырæйттæгæнгæ атылд уый, фæлæ, 
гæдыйау, йæ къахыл алæууыд æмæ «Хуыцауæй» йе рагъмæ чи 
æргæпп ласта, уымæ дамбаца фæдардта. Бæхæй фæдзой кодта 
Темырболат, цæстныкъуылдмæ дамбаца йæ хицауы къухæй стыд- 
та, фæлæ хæцæнгарзы гæрах уæддæр фæцыд, æмæ йæм чъыл- 
дымырдыгæй æхсаргардæй чи февзыста, уымæн йæ бæхы сæрыл 
сæмбæлд нæмыг. Бæх иуварс асхъиудта æмæ йæ барæджы йæ 
быны аууæрста. 
— Æй, джауыр, Хуыцау дæм æркаст! 
Йе ’мбæлттæй кæмæн йæ хъул сах абадт, кæмæн та дзы йæ 
зынг бахуыссыд æнусмæ. Йæхæдæг, цъилау, ныззылд. 
«Ау, ацы абырджыты руаджы Брутмæ ма хъуамæ бахæццæ уон!» 
— Ал-л-л-л-а-а-а! То-о-о-ох! 
— Ого-о-го-го-о-о! — нæрыд æмæ хъæрзыд Сауадаг. Уый дæр 
æй кардæй рæмпъызта, абырджыты йе уæхскыл кæй сæвæрдта 
æмæ йын йæ фæндаг кæй сæхгæдта, уый тыххæй. 
VI. ДАРГЬВÆНДАГÆЙ САУАДАДЖЫ УÆХСЧЫТЫ ОНГ 
Сыгъдис æмæ сыгъдис Фæдисы рагъыл арт. Сидтис тохмæ, 
сисын та кодта Скæсæн Кавказæн хæцæнгарз. 
Æхсæвы тарф фынæй кæуыл бафтыд, уымæн Раздзоджы фæ- 
дисонтæ йæ рудзынг хостой. 
— Тох?.. Раздзог нæм фæдисмæ сиды! 
Ирæй йемæ чи рацыд, уыдон йæ фæдыл акодта Раздзог. Тулгæ 
миты къуыбарыл ноджы мит куыд схæца, афтæ сыл схæцыдыс- 
ты цæцæн-мæхъхъæлы фæсивæд. 
Уадз æмæ зына Дзæуджыхъæумæ фæдисы арт, фæлæ уырдæм 
ма хъуамæ фехъуыса иу бæхы тъæбæртт, иу æрыхснырст дæр. 
Афтæ загъта Раздзог. 
— Фæдис æмæ тох! — хъуысы æхгæд рудзгуытæй. 
Сунжæйы цæугæдоны был сиу сты. Судзгæ цырæгътæ æхсæ- 
вы талынджы, хъæндилтау, æрттывтой. 
Æнæсыбырттæй, æгуыппæгæй цыдысты Сауададжы ’рдæм. 
Фæндæгтыл хъарагъултæ баурæдта Раздзог æмæ сын бафæ- 
дзæхста: Сауадагæй ацырдæм чи цæуа хуымæтæджы бæлццæт- 
тæй, уымæн йæ фæндаг уæрæх. Ардыгæй уыцырдæм чи фæцæй- 
цæуа, уый урæд æрцæуæд. 
44 

Сæуæхсид рухсы цæджындз ныппæрста Сауададжы талынг 
комы. Скæсæн сырх-сырхидæй сæрттывта, туджы хуызæн ссис. 
Йæ къухаууонæй кæсы Раздзог, афтæмæй Сауададжы нарæг 
ком цæстæнгасæй дæргъæй-дæргъмæ бары. 
— Скæсæн туджы сæвдылд!.. Сауадаг дæр хъуамæ сæвдыла 
тыхгæнджыты туджы! — дзуры æндыгъд хъæлæсæй Бæтæхъо. 
Мæхъхъæлон Тепса æрбалæууыд æввахсдæр: 
— Дырыл, сæвдылдзæн джауырты туджы, кæд нæ Аллахы 
хорзæх уа, уæд! 
— Кæд пехуымпар Мæхæмæт нæ разæй цæуа тохы, уæд! — 
хъæлæс сын радта цæцæйнаг Алхаст. 
Ламазгæнæгау, йæ зонгуытыл æрхауд Раздзог, къæдзæхы 
сæрæй арф коммæ ныккаст, цæргæсау. 
— Ам фæрсæй-фæрсмæ дыууæ барæджы йеддæмæ нæ сарæх- 
сдзæн! — уырдыгмæ кæсгæйæ, дзуры уый. 
— Иууыл бирæ — æртæ! — бараст ын кодта йæ хъуыды Алхаст. 
Фаллаг былмæ фæкомкоммæ ис. 
— Йæ фæйнæ былыл дыууæ лæджы куы слæууа æмæ сæ 
къухтæ кæрæдзимæ куы радаргъ кæной, уæд хид сæвæрдзысты 
Сауадагыл. 
— Кæд сæ бафæнда, уæд! — раздзоджы хъуыдытыл йæ хъуы- 
дытæ нывæнды Дзæрæхохты сахъ Алхаст. 
— Куы сæ бафæнда, уæд ма фæндагыл фæцæйцæуæг джауы- 
ры хъуырыл архъаны цæг дæр æрыфтаудзысты! — æртыхст дыууæ 
раздзоджы хъуыдыйыл Малсæгты Тепсайы уынаффæ. 
Тепсамæ йæ мидбылты бахудтис Бæтæхъо: 
— Дзæбæх куы нывналой, уæд ма йын карды бырынкъæй йæ 
сæры тенка дæр фæдыууæ кæндзысты!.. 
— Иунæг Аллахы фæрцы!.. 
Бæтæхъо растад, иннæтæ дæр æй бафæзмыдтой. 
Раздзог та райдыдта дзурын: 
— Сауададжы нарæг комы фæйнæ фарс цы бæрзонд къæдзæх- 
тæ ис, уыдон базыртæ хъуамæ фестой! 
Цæцæйнаг ын айста йæ дзырд: 
— Уыцы базыртыл мах хъуамæ сбадæм. 
— Стæй джауыртæ, калмау, æрбалæсдзысты нарæгвæндагыл 
арф коммæ, — сагъæсгæнæгау, дзуры Тепса. 
Цæцæйнаг ма бафтыдта йе ’рдæбоны хъуыдымæ: 
— Иуырдыгæй сæ Тепса ныццæвдзæн йæ сахъгуырдтимæ, ин- 
нæрдыгæй та — æз!.. 
Бæтæхъо йæ фæурæдта: 
— Разæй сын сæ ных та æз ныкъкъуырцц кæндзынæн, фæлæ 
сын сæ къæдзил дæр хъæуы фелхыскъ кæнын! 
Алхаст дзуры йæхицæй: 
— Цæцæн фылдæр сты!.. Алхаст авналдзæн сæ къæдзилы онг 
дæр!.. 
— Голладжы мидæг сæ хъуамæ ныккалæм!.. Хабархæссæг дæр 
сæ куыннæуал аирвæза Дзæуджыхъæумæ! 
— Калмæн йæ къаздзилæй райдайдзыстæм, стæй йæ сæрмæ 
45 

дæр бавналдзыстæм... хъазахъхъ æнхъæл нæ уыдзысты, афтæ- 
мæй Дзæуджыхъæумæ фездахдзыстæм не ргом!.. Пъæззы æрып- 
пардзыстæм не рагъæй!.. 
Раздзог фæсыкк ис, фалейæ йæм чидæр йæ номæй сиды. 
— Раздзогмæ! Комкоммæ Раздзогмæ! 
Фæйнæрдæм алæууыдысты, фæндаг сын радтой. 
Дыууæйæ æрбацæйскъæрдтой сæ бæхтæ, сæ фæдыл ма но- 
джы иуцалдæр. 
Кæлмдзæфау фестъæлфыд Бæтæхъо, адæргæй йæ карды фи- 
стон дæр ацагуырдта: 
— Хæмæт! — фæхъæр ласта уый. 
Ай-гъай, Алæгаты Темырыхъойы фырт Хæмæт æмæ Алханты 
Махмуд уыдысты, даргъвæндагыл хъарагъул кæй сæвæрдта, 
уыдон лæууыдысты йæ разы. Сæ фæдыл æрбатыгуыр сты, цыма 
сæ сургæ чындæуыд. 
Иу цæцæйнаг лæппу ралæууыд размæ, йæ цухъхъайы дыстæ 
басчъил кодта, афтæмæй дзуры Бæтæхъомæ: 
— Раздзог! Ды сæ фæндагхъахъхъæнæг баурæдтай, уыдон та 
комкоммæ Сауададжы хуылфмæ... хъазахъмæ фæцæйскъæрдтой! 
Алхаст нал баурæдта йæхи, размæ рагæпп ласта, йæ хæрæ- 
фырты фырт Махмуды цæстыты ныссагъта, арцау, йæ цæстытæ: 
— Куыдзы хъæвдын! 
— Фæлæу, Алхаст! Тагъд чи кодта, уый худæджы бын фæ- 
цис! — дзуры Раздзог æмæ Хæмæтмæ кæсы æдзынæг. 
Фидиуæгæн Мамсыраты Уосмæн æмæ Алæгаты Темырыхъойы 
хæдзæрттæ згъуыды кæй ныууадзын кодта, уый æрбалæууыд 
йæ зæрдыл. 
«Тагъд лымæнтæ бауыдзысты, сæ дыууæ дæр Муссæйы хъу- 
зонтæ суыдзысты!» — хъуыды кодта уый. 
«Базæронд дæ, Муссæйы фæрцы Аухы удæгас кæй баззадтæ, 
уый дæ айрох ис, æвæццæгæн! — цыма йын йæ хъусы ныдздзырдта 
чидæр. 
Фæдис æй иуварс фæуагъта ацы лæппуйы, уæддæр йемæ 
æрбаиу ис. Ныр æй Алханты Махмудимæ, ахстау, æрбакодтой 
æмæ мæнæ йæ разы лæууы. 
Цы ’взагæй йæм сдзырдæуа? 
— Кæдæм скъæрдтай дæ бæх, лæппу? — афарста йæ тызмæгæй. 
Йæ къухæй Сауададжы ’рдæм ацамыдта, ома уырдæм скъæрдтон. 
Бæтæхъо фестъæлфыд: 
— Цы дын баззад уым?.. Бæрæг хастай джауыртæм, миййаг? 
Хæмæт фæдисау ис, цымыдисæй скаст Раздзоджы æлхынцъ 
æрфгуытæм. Махмуд сын не ’мбæрста сæ ныхас, йæ къæхты 
бынмæ ныккаст, афтæмæй лæууыд Хæмæты фарсмæ. 
— Бæрæг, зæгъыс?.. Цæй бæрæг? 
Бæтæхъойы цæстæнгас фæкъуымых ис: 
— Кæдæм скъæрдтай, уымæй дæ фæрсын, лæппу? 
— Темырболаты размæ! — уыдис æнæнхъæлæджы дзуапп. 
Цыма йын йæ къæбут дзæккорæй фæцæф чындæуыд, уыйау ба- 
дзой-дзой кодта зæронд лæг. Йæхи дурыл æруагъта: 

«Темырболаты размæ!.. Темырболаты размæ!.. Æмæ кæм ис 
Темырболат?..» — йæ хъуыдытæ йын сфæйлыдта уыцы иу ном. 
— Темырболат Уæрæсейы ис!.. Уый онг нæ фескъæрдтаис 
бæх!.. — скъуыддзæгтæй дзуры уый. 
— Уæрæсейы нал ис, дада! Æрбацæуы!.. Хъазахъхъимæ æрба- 
цæуы!.. Скъуыдкъохæй Муссæ фидиуæг æрбарвыста æмæ уый 
дзырдта. 
Æвиппайды æрцъæл ис Раздзог уыцы ныхæстæм. 
Тепса æмæ Алхаст иронау дзæбæх æмбæрстой. Чысыл дæрд- 
дзæф лæууыдысты, сагъдау, æмæ, рынчынау, цы заронд лæг 
ныкъкъæдз, уымæ джихæй кастысты. 
Æрæджиау ма афарста лæппуйы: 
— Брутæй куы цыдыстæм, уæд кæм уыдысты дæ дзурæнтæ? 
Хæмæт йæ сæр æркъул кодта. 
— Уæд æй нæ зыдтон, дада!.. 
— Ныр дын æй чи загъта, уæдæ? 
Лæппу йæ цæсгом фалæмæ азылдта æмæ хæрзныллæг хъæла- 
сæй дзуры: 
— Зарæ!.. Нæхи Гыкъы!.. 
Адæргæй фестад æмæ та æрбадт Раздзог: 
— Зарæ, зæгъыс?.. Æмæ Зарæйы цы æрбахаста ардæм?.. 
— Даргъвæндагыл нæ æрбаййæфта!.. Æрфæныл бадтис!.. 
Хингондау, лæууыд Махмуд, йæ дзыхæй сыпп нæ хауд. 
Алхаст æй афарста æнæнхъæлæджы: 
— Ды та кæдæм тахтæ йæ фæдыл? 
— Ме ’мбалы иунæгæй куыд ауагътаин!.. Нæхионтæ нæ фæ- 
фиппайдтой, Сауададжы нарæгмæ куы бахæццæ стæм, уæд... 
Дзырдхæсджытæ нæ фенхъæлдтой, æвæццæгæн. 
Æбæрæг ранмæ каст Раздзог, никæйуал фиппайдта йæ алы- 
варс. Цыма фынæй уыд, афтæ йæм хъуыстысты Хæмæты ны- 
хæстæ. 
* *.* 
Ныр кæдæй нырмæ сты Махмудимæ æмæ йæ дзыхæй иу дзырд 
нæма схаудта ацы цæцæйнаг лæппуйæн. Æмырæй рацу-бацу кæны 
йæ фæрсты, цыма йын йæ дзыхыл гуыдыр сæвæрдæуыд. 
Хæмæт кæсы Махмуды цæсгоммæ æмæ йæм афтæ зыны, цыма 
истæуыл тæргай фæцис. 
Æниу йæхæдæг дæр нæ уыд тынг райгонд, фæлæ кæмæн ра- 
хъаст кодтаид. Йе ’хсаргард, алмасийау, сцыргъ кодта, дамбацайæ, 
хъримагæй сæ йæ фарсыл æрцауыгъта æмæ дын гъа!.. Фæндагыл 
æй хъарагъул баурæдтой мæнæ уыцы гоби цæцæйнаг лæппуимæ. 
Иннæты хъауджыдæр, уымæ кæй нæ фæсидтысты сусæг фæ- 
дисонтæ, уый йын афтæ хъыг нæ уыд, уымæн æмæ Раздзогæн 
амонын нæ хъæуы, фæдисы кæмæ фæдзура, уый. 
Фæлæ Хæмæт рацыд сусæгæй йе ’хсар равдисынмæ, дада йæ 
куы фæфиппайдта, уæд ма йæм йæ мидбылты худгæ дæр фæкод- 
та. Ныр ацу æмæ ацы даргъвæндаг дыууæрдæм гæрзытæ кæн! 
47 

Уый размæ-иу кæмæйдæрты афтæ дæр фехъуыста Хæмæт: 
«Нырма нæ уынгмæ не ’рбафсæрстой хъазахъхъ! Цы сбукъ стæм 
рагацау!» 
Æнхъæлмæ кæс, цалынмæ дын дæ къубалыл ныллæууой, 
уалынмæ!.. Стæй дыл дæ сыхаджы хъæрзын куы цæуа, уæд дæу 
фынгыл бадынмæ бахæсдзæн дæ зæрдæ? Науæд кæд байуæр- 
стам цæцæн-мæхъхъæлимæ нæ цин æмæ нæ хъыг!.. 
Уый-иу Раздзог дзырдта æмæ раст уыд дада, мин хатты раст. 
Цæцæйнаг ын фескъуыдта йæ хъуыдытæ: 
— Аллах, цыма дымгæйы базыртыл ратæхы! 
Хæмæт дæр фæндагмæ нымдзаст ис. 
Дардмæ æрмæст бæх зындис, цыма барæг нæ уыдис йе ра- 
гъыл. Стæй чысыл куы æрбаввахс ис, уæд барæг дæр разынд. 
Хæрз чысыл уыдис, — къуызыппайы хуызæн, бæхы рагъыл 
нындæгъдис. Зæронд цухъхъайы фæдджитæй йæ къæхтæ нæ зын- 
дысты, хъуынджын худы бын йæ цæстытæ бамбæхстысты. 
Цæцæйнаджы сыбар-сыбур ыл ссыд: 
— Аллах, бæх нæ, фæлæ дымгæ у, дымгæ! 
Стæй Махмуд фæндаджы фаллаг фарсмæ багæпп кодта, цæ- 
мæй дыууæрдыгæй абадтаиккой йе ’ккой. Чи йæ зоны, кæдæм 
скъæры ацы къуызыппа! 
Иумæ æрбагæппытæ кодтой йæ размæ, уый уæддæр сæ рæз- 
ты ныссыллынг ласта, дымгæйау, цæст дæр ыл нæ хæцыд. 
Хæмæты зæрдæ фæкъæпп ласта. Мæстæджы рохтæ цадæггай 
суæгъд кодта, зæвæттæй дæр æй бацагайдта. Бæх йæхи размæ 
аппæрста. 
Æнæзонгæ барæджы бæхы базыдта Хæмæт æмæ адæргæй йе 
уæнгтæ баихæн кодтой. Мæстæг сызнæт ис, йæ идоны къæбæлтæ 
æвдæрзта, уæддæр та йæ зæвæттæй скъуырдта. Цæцæйнаг йæ 
бæхыл ныххуыссыд дæлгоммæ, афтæмæй скъæрдта йæ фæрсты. 
«Æрфæн!.. Темырболаты байраг Æрфæн!.. Мæнæ диссаг!» — 
хъуыды кæны лæппу æмæ хъамайы фистон агуры. 
Æрфæн фæразæй ис, Мæстæг æмæ Махмуды бæхы иу агæп- 
пы дæрддзæгыл фæстейæ фæуагъта. 
«Нæ мын аирвæздзынæ!» 
Ехсæй æрдзæхст ласта Мæстæджы, басырдта йæ, фæлæ уый 
уæддæр разæй уад. 
Æрфæн æмæ цæцæйнаджы бæхæн сæ рохтæ æндыгъд уыдысты. 
«Мæстæгыл тых кæнынц уайынмæ сæ дыууæ дæр!» — хъуы- 
ды кæны Хæмæт. 
Махмуд дамбаца сæлвæста, сæ разæй чи уад, уымæ йæ ныд- 
дардта. Хæмæт æвиппайды фæдзой кодта, цæцæйнаг лæппуйы 
къух æртъæпп ласта дæлæмæ. 
— Нæ хъæуы, Махмуд!.. 
Дамбацайы гæрах фæцыд уæддæр, фæлæ дзæгъæлы. Æнахуыр 
«хуыснæг» фыртæссæй йæ чысыл уæхсчытæ ныкъкъæдз ласта. 
— Удæгасæй йæ æрцахсын хъæуы!.. Чи йæ зоны, кæдæм скъæ- 
ры афтæ удаистæй! — бæхæй атасыд æмæ Махмуды хъусы дзу- 
ры Хæмæт. 
48 

Йе уæхсчы сæрты иу каст фæкодта разæйуайæг æмæ йæ бæхы 
рохтæ йæхирдæм æрбайста. 
Æрфæн йæ уайын фæсындæг кодта, Мæстæг æмæ цæцæйна- 
джы бæх æй баййæфтой. Махмуд йе ’хсаргард сæлвæста, æна- 
хуыр барæджы æрсæрфынмæ схъавыд цыргъагæй. 
— Нæ хъæуы, дын, зæгъын! — дзуры Хæмæт. Йæхæдæг йæ 
цæстæй бары. 
Басылыхъхъæй ма йæ цæстытæ чысылтæ зындысты, зæронд 
цухъхъа, цыма искæй уыд, уыйау йæ нарæг уæхсчытыл зæбулæй 
лæууыд. Цъухъхъайы бæрцытæм фæкомкоммæ, йе уæнгтæ баи- 
хæн кодтой. 
Уый уыдис... йæ фыд Темырыхъойы зæронд цухъхъа! 
«Бон сихорафон æгас хъæуы фæкуырм кæн... Сæ цæсты ра- 
зæй сын ралас сæ фос...» — хъуыды кæны Хæмæт. 
«Уæдæ чи кæмæй у, уымæй уæд!» 
Ехсæй æрдзæхст ласта йæ бæхы, æнæзонгæйы басырдта. 
Бæхы бецыккыл нындæгъд, афтæмæй йæ скъæрдта саргъы гоп- 
пæй чысыл егъаудæр барæг. 
«Бынтон саби куы у!» 
Цыма рахауынæй тарст, уыйау бæхы рохтæ йæхирдæм ивæз- 
та æнахуыр хуыснæг. Æййафгæ дæр æй уымæн бакодтой, æндæ- 
ра Æрфæны чи баййæфтаид, ахæм бæхтыл нæ бадтысты. 
«Мæнæ диссаг!» 
Фæхъæр ыл кодта: 
— Нæ мын аирвæздзынæ! 
Уыцы иу гæпп фæкодта, æнæзонгæ барæджы фæсарц фев- 
зæрд Хæмæт. Бæхы рохтæм фæлæбурдта, йæхирдæм сæ æрбал- 
вæста æмæ Æрфæны хъен слæууын кодта. 
Мæстæг сæ фæрсты уад æнæбарæгæй. Махмуд йæ хъама сæл- 
вæста, дзагъырдзастæй скъæрдта йæ бæхы. 
«Бынтон æдых!» — ферттывта Хæмæты сæры. 
— Ныццæв æй, цæмæ ма кæсыс! — сиды йæм цæцæйнаг. 
Галиу къухæй йын йæ цонг фездыхта, рахизæй хъама сæлвæ- 
ста æмæ ныццæвон куыд загъта, афтæ фæцыд цъæхахст... сыл- 
гоймаджы цъæхахст. 
— Уæу, нана!.. Мæ цонг мын цъæл кæныс, Зæбулхъус!.. 
Хъаматæ уæлдæфы асалдысты, чысыл ма бахъæуа, сæ дыууæ 
дæр бæхæй рахауой. 
Йæ разы саргъыл бадтис йæ кæстæр хо Зарæ. 
Цæцæйнаг дзыхълæуд фæкодта æмæ бæхæй æрхызт. 
Хæмæт Зарæмæ фæлæбурдта, саргъæй йæ, сабиау, æрыс- 
къæфта. Джихæй кæсынц, чызг йæ сæр кæмæй ныттыхта æмæ 
ма йæ сау цæстытæ гæзæмæ кæмæй зындысты, уыцы басы- 
лыхъмæ, йæ фæдджитæ зæххыл кæмæн ныдзæвдысты, уыцы 
зæронд цухъхъамæ. 
— Æдылыкъоппа! Де ’дылы митæ никуы ныууадздзынæ! — 
йæхи нал баурæдта Хæмæт. 
Тæргай сабиау, лæууы йе ’фсымæры раз, йæ цæстытæ, зын- 
джытау, æрттивынц. 
4 Булкъаты Михал 
49 

Йæ басылыхъхъ ын фелвæста йæ сæрæй. 
— Уæу-у уа-а-а! — фестъæлфыд цæцæйнаг æмæ, кæлмдзæ- 
фау, фæстæмæ алæууыд. 
Хæмæт æй афарста: 
— Цы кодтай, Махмуд? 
Чызгмæ, сонтау, къухæй амоны æмæ дыгъал-дыгъул кæны 
Махмуд: 
— Чи у уый?.. Чызг, æви дымгæйы бардуаг Дайала?.. 
— Уый мæ хо у!.. Мæ хо Зарæ у!..— дзуры Хæмæт. Махмуд 
йæ къухтæ æрвмæ сдардта æмæ Хуыцаумæ кувæгау дзуры: 
— Аллах баххуыс кодта уымæн дæр æмæ мæнæн дæр!.. — Йæ 
фæстаг ныхæстæ ма тыххæй хъуыстысты: — Исчи ма зæдты 
мары?.. Зæдтæ æмæ бардуæгты?! 
Хингондау каст чызгмæ. Цы агуырдта Сауадагмæ æввахс 
Зарæ? Цæмæн æрбацыд ардæм уыцы дарæсы? 
Хæкъуырццæй куыдта чызг, цæссыгтæ уадултыл лæдæрсты- 
сты. 
Хæмæт йæ хомæ багуыбыр æмæ йæм тызмæгæй дзуры: 
— Ныртæккæ фæстæмæ аздæх! 
Чызг йæ сæр банкъуыста, нæ, зæгъгæ. 
— Æдылыкъоппа, уæдæ цы дæ зæрды ис? 
— Уым!.. — йæ къух Сауададжы ’рдæм адардта уый. — Уым 
Темырболаты амардзысты!.. 
Лæппу æрвдзæфау фæцис: 
— Кæй Темырболаты?.. Цытæ лæхурыс? 
— Темырболаты!.. Нæхи Болаты! 
— Фынтæ мын дзурыс?.. 
— Нæ!.. Афонмæ йæм Раздзог топп ныддардта! 
— Чи дын загъта? — фæхъæр ыл кодта. 
— Скъуыдкъохæй фидиуæг æрбацыд æмæ уый дзырдта!.. Хъа- 
захъхъимæ æрбацæуы Болат!.. Раздзог æй амардзæн!.. 
Æвиппайцы æрфæлмæн Хæмæт. Зарæ лæууыд æмæ куыдта, 
Махмуд йæ цæст нал иста чызгæй. 
«Хъазахъхъимæ æрбацæуы Болат!.. Раздзог æй амардзæн...» — 
йæ къæмисæнтæ йын, дзæбугау, хойынц уыцы ныхæстæ. Зæрдæ 
уæддæр фæстæмæ фæлгæсы, ацы «чысыл быдыргъы» уынгæйæ. 
Йæ бонæй уæд зæрдæйы, уый хæсты закъæтты коммæ нæ фæкæсы! 
...Темырболаты фыд Уосмæнæн иу зæронд бæх уыд, балцы 
цæуынæн чи нал бæззыд, ахæм. Чысылтæ ма уыдысты, æртæйæ 
цыдысты иу зæронд бæхырагъыл Хæмæт, Темырболат æмæ Зарæ. 
Бæхæй хауынæй тарст Зарæ, лæппутæ-иу æй се ’хсæн сба- 
дын кодтой. 
«Кæдæм скъæфут дыууæйæ иу Агуындæ рæсугъды?» — уый- 
иу сæм сыхæгтæ сидтысты. 
«Тæхуды, уæ цард кæмæн ис!» — уый та фæндырдзæгъдæг 
Хъуыбацыйы хъæлæс уыд. 
Фæстиау аззад уыцы цард, цæст æй нал фиппайы. Æрмæст 
ма хъуыдытæ сæ сæрмæ сисынц уыцы боны фæлгонц æмæ зæрдæ 
батавынц, мæнæ йæ ныр куыд батавтой, афтæ. 
50 

...Æртæйæ иу бæхы чъылдымыл нал цыдысты, фæлæ цæ- 
вæджы лæгтæ нæма систы. Зарæ дæр хъазтмæ нæма цыд, фæлæ 
бæхыл бадын сахуыр ис æмæ сусæгæй скъæрдтой, куыд ничи сæ 
фæфиппайдтаид, афтæ. 
Скъæрдтой, дугъ кодтой. Дымгæ уыдис се ’мбал. Зарæйæн йæ 
астæу, хъæзау, ратас-батас кодта, йæ хъæлæс, хъуытазау, нæрыд. 
Иу цæуылдæр дис кодта Хæмæт: 
Йæ хо-иу йæ фæсарц куы бадтис, уæд-иу йæ къæл-къæл иу 
бонцаумæ хъуыст. Темырболаты цур-иу бамыр ис, уæрццау-иу 
нынныгъуылд. 
Цæмæн? Дыууæ æфсымæрæй сын иумæйаг хо нæ уыд?.. 
Дугъоныл бадгæйæ, фæсырдтой рæстæджы, фæлæ уæддæр фæ- 
стейæ аззадысты. Темырболат Бетъырбухы æфсæддон ахуыр фæ- 
цис, йæ кадджын мадыфсымæр, Муссæйау, æнæхъæн афицер ссис. 
Ныр та? 
«Хъазахъхъимæ æрбацæуы Болат!.. Раздзог æй амардзæн!» 
Зарæ йæ разы лæууы æмæ йын лæгъстæ кæны: 
«Марадз, фæтагъд кæн, æндæра Раздзог Болаты амардзæн!» 
Ау, æмæ Раздзог йæхионты нал зоны? Кæнæ Хæмæт Зарæйæ 
къаддæр уарзы Темырболаты? 
Æвиппайды йæ хомæ фæлæбурдта æмæ йæ Æрфæныл авæрдта: 
— Гъыкъы, ды фæстæмæ Брутмæ згъор!.. Æнайæн зæгъ, Те- 
мырболат рæхджы хъæмæ хæццæ кæндзæн, зæгъгæ! 
Йæхæдæг Мæстæгыл абадт æмæ Махмудмæ сидт: 
— Махмуд, Сауададжы ’рдæм лидзгæ! 
Фæцагайдтой сæ бæхты: уыдон Сауададжы ’рдæм, Зарæ та 
æстæмæ — Брутмæ. Цæцæйнаг ма йе уæхсчы сæрты иу каст 
æкодта æнæсаргъ бæхылбадæг чызгмæ: 
«О Аллах, ратт мын уыйбæрц тых, цæмæй ма дæу йеддæмæ 
æнæсаргъ бæх, дымгæйау, цы чысыл бардуаг скъæры, уымæн 
табу кæнын дæр мæ бон бауа!.. 
Сауададжы Раздзог кæй сæхгæдта, уый айрох ис Хæмæтæй. 
Темырболат æмæ, йæ фыды зæронд цухъхъа цы чызг скодта, 
уый ма лæууыд йæ зæрдыл. 
«...Зæгъдзынæн ын: Муссæ мæ рарвыста йæ хæрæфырты размæ!.. 
Стæй хъазгæмхасæнты фæразæй уыдзыстæм... Раздзогы ’рдæм!» 
Махмуд йæ фæрсты скъæрдта æмæ йæ разæй цыд, Фуркиау, 
дымгæ-бæхыл чи бадт, уыцы чызджы фæлгонц. 
...Хæмæты ныхæстæ йæм нал хъуыстысты. Салдау бадтис Раз- 
дзог. Бамыр сты Алхаст æмæ Тепса, ныхъхъус ис Сауадаг дæр. 
Йæ сыхаг Мамсыраты Уосмæны фырты риумæ топп хъуамæ 
ныддара æмæ йæ ам, Сауададжы нарæджы агæрах кæна. 
Йæ зæрдæ фæсаджилтæ ис зæронд лæгæн, йæ алыварс чи 
уыд, уыдон нал фиппайдта. 
...Ныхысæры йас лæппу ма уыд, йæ дæлфæдтæм-иу бадт, 
аргъæуттæм-иу хъуыста. Стæй чысыл фестырдæр ис, йæ мады- 
51 

фсымæр Муссæ йæ ахуырмæ арвыста... Ныр æрбацæуы æнæдин 
джауыртимæ. Мæнæ уыцы ран, Сауададжы былыл ын йæ риумæ 
топп хъуамæ ныддара Бæтæхъо. 
Куыд ма кæсдзæн хурмæ, куыд ма цæудзæн, цæргæ-цæрæн- 
бонты йæ туг цы зæххы сæраппонд пырх кæны, ууыл!.. 
Рагæй йæ нал федта, тынг рагæй! Ныр, æвæццæгæн, æнæхъæн 
хосдзау лæг ссис. Чи зоны йын уыйæппæт джауыртимæ хæццæ 
дæр фæуа. 
Хатт йæ хъустыл æрцæуы: Бæтæхъо йе ’фсымæр Базыхъы 
туг исы æмæ нал ауæрды джауыртыл. Сæ фæдыл рассæнд-бас- 
сæнд кæны Цæцæны, Мæхъхъæлы, хатт Дагъыстаны дæр! 
Бæргæ, æрмæст Базыхъы тугыл куы банцаид хъуыддаг!.. Бæ- 
тæхъо Брутæй æддæмæ дæр нæ акæсид! 
Йæ сæрыл схæцыд, сонт цæстæнгасæй фæйнæрдæм аракæс- 
бакæс кодта. 
Йæ цардвæндаг ныссуйтæ ис. Йæ разæй йæ, дугъы бæхау, 
фескъæрдта хъысмæт. Мæнæ йæ Сауададжы былмæ æрбатардта 
æмæ ам ноджы тыхджындæр ныссуйтæ ис. Йæ къах чердæм авæ- 
ра, уый нал зоны зæронд хæстон. Куы акъахдзæф кæна, уæд 
йæхи къухæй хъуамæ амара йæ сыхаджы, йе ’фсымæры, йæ хъæ- 
булы!.. Уæд ма йæ тохы сæр та цæуыл у?.. 
«Ау, æмæ иу лæджы цæрæнбон цы у æгас бæсты сæрыл?» — 
Фестъæлфыд, уæлæмæ скаст, уыцы ныхæстæ йæм чи дзырдта, 
уый агурыныл фæцис. 
«Кæцы бæсты сæрыл?» 
Раздзог ноджы стыхстис. 
«Кæцы бæсты сæрыл куы зæгъай, уæд... дæ артдзæст кæм 
судзы, уыцы бæсты сæрыл!» 
«Уæдæ ма Брутæй цæмæн ахъуызыс?.. Цæмæн ма ссудзыс 
фæдисы æртытæ Цæцæны, Мæхъхъæлы?» Фырмæстæй йæ дæн- 
дæгтæ кæрæдзимæ нылхъывта Раздзог: 
«Цæцæн æмæ Мæхъхъæлæй куы расæххæтт кæнай дон, уæд дзы 
Брут æмæ Уæлладжыры дæр банымæг кæндзынæ артдзæстытæ!» 
«Æмæ йæ чи сæххæтт кæны?» 
«Чи йæ сæххæст кæны, уыимæ уыдзæн ацы нарæджы мæ 
дзырддаг!» 
«Аздах уæдæ дæ цыргъаг!.. Цæв дæ сыхаджы, де ’фсымæры, 
дæ хъæбулы!.. Цæв сæ растæй-зылынæй!» 
Йæ уд ын снарæг кодтой уæззау хъуыдытæ æмæ Хæмæтмæ 
скастис. Расида: мæнгвæдис уыд, фæстæмæ аздæхут æмæ уæ 
алчи йæ артдзæст бацагурæд, зæгъгæ? 
Хæмæт дзуапмæ æнхъæлмæ каст. 
Нæ, уый нæ уыдзæн! Не ’рбахæццæ уыдзысты уыцы джа- 
уыртæ Терк æмæ Сунжæмæ, кæд дадайы цæст æрттива, уæд! 
Лæппу-лæгау фестъæлфыд йæ бадæнæй æмæ Хæмæтмæ дзу- 
ры тызмæгæй: 
— Хæццæ кæндзæн Темырболат дæр хъæумæ, кæд æй Хуы- 
цау цæрæнбонты аккаг скæна, уæд! 
52 

* * * 
Уый уыдис сахаты размæ. Ныр Хæмæт æмæ Махмуд цыдæр 
фесты, Гæбайыл дæр нал хæцы цæст. Йæхæдæг хъазахъхъы кар- 
дæй фæйнæрдæм дзæхст кæны, йæ цъухъхъайы дыстæ басчъил 
кодта, афтæмæй. 
«Темырболаты бынаты Гæба куы уыдаид, уæд цы бакодта- 
ис?» 
Йæ былтæ кæрæдзимæ нылхъывта, афтæмæй æрдзæхст лас- 
та хъазахъхъаджы. 
«Æмæ сæ цы хъауджыдæр ис Темырболатæй, Гæбайæ, Хæ- 
мæтæй, цæцæйнаг Махмудæй?..» 
— И-и-и-а-а-а-л-л-а-а-а! — Уый Махмуды сидт у. 
— Цæвут сæ, цæвут! — Уый та Алхасты абухын хъуысы уæл- 
былæй. 
— Быныскъуыд скæнут тыхгæнæджы! — Хъæлæс сын дæтты 
мæхъхъæлон Тепса. Хæмæты уынæр не хъуысы, нæдæр йæ кар- 
ды зæлланг цæуы. Цымæ цы фæуыдаид уыцы лæппу? 
Тепса æмæ Алхаст дзæбæх æвнæлдтой уæлбылтæй. Ададжы 
рахиз фарсæй-иу раппæрста мæхъхъæлон йæ архъан. Бæндæны 
цæгæй-иу чи аирвæзт, уый та-иу ададжы галиу былæй цæцæй- 
наджы нæмыг баййæфта. 
Иугæр фыртасæй куы сæмтъеры сты, уæд сахъгуырдтæ фæй- 
нæрдыгæй сæхи бæндæнтыл рауагътой æмæ айнæгыл ауындзæ- 
гæй сухты цагъд кодтой хъазахъхъы. 
Ныхырдыгæй сæ балхъывта Бæтæхъо йæхæдæг, се уоны мигъ 
бацыд. Фæстæмæ алидзæн дæр сын нал уыд, уымæн æмæ хъа- 
захъхъ чердыгæй æрбацыдысты, уыцырдæм арвыста фæсвæдты 
Алхаст йæ хъæбатырты иу хай. 
Фиппайдта Раздзог: иуцасдæр ма, æмæ Сауадаг ныммыр уы- 
дзæн, хъазахъхъ бындзагъд суыдзысты, фæлæ Уалынмæ æрцыд 
æвирхъау хабар. 
— Ого-го-го-го! — фехъуста Раздзог чъылдымырдыгæй хъа- 
захъхъы хæстон сидт. 
Йæхи цæстæй федта Бæтæхъо, талайау рæхснæг лæппу-лæг 
æртæ-цыппар адлийы бæрзæнд къæдзæхы сæрæй хæйрæджы 
лæппынау, куыд рагæпп ласта æмæ пысылмоны фæсарц куд фев- 
зэерД» уый. 
«Ау, Дзæуджыхъæумæ фæбæрæг кодта исчи? Гадзрахатæй 
разылд исчи Раздзогыл?» 
Цæстæнгасæй уыцы «хæйрæджы лæппыны» агуры, фæлæ дзы 
Темырболат дæр нæ рох кæны. 
«Ам куы нæ ныккæлид мæ къухæй йæ туг!» 
— Ассон сæ фæстæмæ, бындзагъд сæ скæн иунæг Хуыцауы 
Цытæн! — хъæр кæны зæронд лæг. 
«Багъæц, куыдзы хъæвдын, кæд дæм баххæссин кардæй!» 
Хæмæты цахъхъæн лæппумæ фæкомкоммæ ис Бæтæхъо. Ай- 
Дагъ куырæты мидæг уыд, фæлæ базыдта уыцы «хæйрæджы 
лæппыны!..» 
53 

«Цымæ Хæмæт цы фæуыдаид!» — тохы тæрæзтæ чи фæкъул 
кодта, уымæ каст, уæддæр Хæмæтимæ дзырдта йæ зæрдæ. 
«Дæ ныййарæджы дын сауты мидæг бæргæ абырын кæндзы- 
нæн!» 
Æвзонг лæппуйы ныхмæ фæцарæзта цыргъаджы ком: «Дæ 
сæры къуыдырæй райгонд у!» 
Иу цæстныкъуылд уыдис, æндæр нæ, фæлæ йæм афæдзы 
хуызæн фæкаст. 
Дзуарæвæрдæй, хъандзалтау, ныббыцæу сты кæрæдзимæ 
кæрдтæ, куырæтджын худтис йæ мидбылты. 
«Хъумызбыл! Цæуыл худыс, сæнтдзæфау?» 
Æндоны зæлланг фæцыд, стæй йæ карды комыл знаджы 
æхсаргарды цæгат æрбаселф кодта æмæ йæ къухыл сæмбæлд. 
Йæ цонг æгасæй ныддыз-дыз кодта, æмæ йæ къухæй фыццаг 
хатт ахаудта хæцæнгарз. Йæхимæ смæсты ис, ацы «хъуымызбыл 
джауыры» иу æрцæфæй йæ къухæй хæцæнгарз кæй ахаудта, ууыл. 
Йæ лæгдзинад æм æрдуйы аргъ нал кастис, æгæрыстæмæй йæ 
мæлын æрфæндыд. 
— Æрсæрф мæ, куыдзы фырт, цæмæ ма кæсыс?!. 
Уый уæддæр йæ мидбылты худтис. 
«Уæдæ хынджылæг скъæрыс?.. Багъæц, æз дæ бахудын кæн- 
дзынæн?!» 
Йæхи йæм баскъæрдта, йæ мукъутæ йын ахъаззаг фæцæф 
ласта тымбыл къухæй. 
«Ууыл уал фидар хæц, куыдзы хъæвдын!» 
Кард галиу къухмæ æрбазылдта куырæтджын, дадайы тым- 
был къух кæм æруад, уым йæ арм æруагъта æмæ... йæ мидбылты 
худтис. 
«Хингæнæг!» 
Ай хуызæн бæллæхы никуыма бахауд Бæтæхъо, æмæ йæ маст 
рахсыст. Йæхи та йæм баскъæрдта, дыууæ бæхы фæхъуырæй- 
хъуырмæ сты. Кард ын цы къухы уыд, уый йын саргъы гопмæ 
нытътъæпп ласта æмæ æндоны зæлланг ссыд зæххæй. Уый уæд- 
дæр йæ мидбылты худтис. 
«Багъæц, ныр æгæр дæр худдзынæ!» 
Хъамайæ йæ ныррæмпъузон куыд загъта, афтæ бæхы фарсыл 
ацауындзæг ис лæппу-лæг æмæ сæ дыууæйы къухæй цы кæрдтæ 
ахауд, уыдон «æруыгъта», карк хоры нæмгуытæ куыд æруидза, 
афтæ. 
«Хингæнæг». 
Йæ бынаты андзыг Раздзог, фæйнæрдыгæй йыл сæхи хаф- 
той. Йæ къухы йæ кард куыд февзæрд, уымæн ницы базыдта. 
Æвæццæгæн æм æй уыцы «хæйрæджы лæппын» æрбаппæрста. 
«Дæлимон!» 
Иу уынд ма акодта йæ сæрмæ ацы «хæйрæджы лæппыны» 
кард, стæй йæ цæстытæ бацъынд кодта æмæ афтæмæй анхъæлмæ 
каст мæлæтмæ. 
«Нæма æрцыд мæлæт, æвæццæгæн!» 
Йæ цæстæй та ракаст, йæ кардыл та уæлиау схæцыд, фæлæ 
54 

æнæхъуаджы: йемæ хъазæгау чи кодта, уымæн йæ фæсарц Алæ- 
гаты Хæмæт бадтис, цыма рагон хæлæрттæ уыдысты, уыйау æй 
ныхъхъæбыс кодта. 
Раздзогæн йæ кард хъилæй аззад, лæппутæ бæхы рагъыл 
утæхсæн кодтой. 
«Мæ цæстытæ мæ сайынц, æвæццæгæн!» 
Хæмæты хъæрмæ райхъал ис: 
— Дада!.. Темырболат у, Темырболат!.. — хъæр кодта уый. 
Чысыл ма бахъæуа йæ къухæй та кард ахауа. Уæлдзарм худ 
йæ цæстытыл æрыссыдта, цухъхъайы фæдджийæ йæ цæсгомы 
хид асæрфта. 
Бæхæй фæкъул сты лæппутæ, кæрæдзийыл тыхстæй зæххыл 
сæ тъæпп ссыд. 
— Хæмæт!.. Зæбулхъус! — хъæр кодта фырцинæй, Темырыхъо- 
йы фырт Темырболат кæй хуыдта, уый. 
Уæдæй нырмæ кардæй кæмæ æвзыста, уый йæ нæмæ фиппай- 
дта, йæхæдæг йæ уæлхъус балæууыд. 
Æвиппайды Хæмæты риу тымбыл къухæй ныццавта Темыр- 
болат æмæ тардзæсгомæй иуварс алæууыд. 
— Абырджытимæ сæмдзæхдон дæ? 
Йæ зæрдæйы, туасау, фæныхстысты Раздзогæн уыцы ны- 
хæстæ. Хæмæтæй фырцинæй хæст дæр айрох ис æмæ йæ хæла- 
ры цæф ницæмæ æрдардта. 
—Болат, уый Раздзог у, Раздзог!.. Нæ йæ базыдтай? — стæй 
та Бæтæхъомæ фæкомкоммæ ис, — Темырболат у, ма йæ ныц- 
цæв, дада!.. 
Уыцы иу зылд фæкодта Бæтæхъойы ’рдæм: 
— Æгас цу, дада, — загъта уый. 
Бæрцныхæстæ тызмæгæй æрнымадта зæронд лæг: 
— Кавказмæ тых чи нæ хæссы, уый æгас цæуæд! 
Темырболатæн, цыма, йе ’хсæрфарс ныцъцъыкчындæуыд, 
уыйау фестъæлфыд. Раздзог йæ ныхæстæм бафтыдта: 
— Урс паддзахæн Кавказ — иууылдæр абырджыты ахстон, 
æмæ йæ артдзæст чи хъахъхъæны, уый та — абырæг! 
Цыма фынæй уыд æмæ йæ Раздзоджы ныхæстæ райхъал код- 
той, ахæм лæуд кодта Темырболат. 
— Гæрры къуырдтай уæдæй нырмæ, Мамсыры-фырт! Уыцы 
ныхæстæ йыл арт бафтыдтой æмæ йæм нал хъуыст налдæр кар- 
ды дзæхст-дзæхст, налдæр дамбацайы гæрах. Йæ хъустыл ма 
Хæмæты сидт ныдзæвд гæзæмæ: 
— Махму-у у-д!.. О о-о, Махму-у-у-д... Ссардтон æй, ссард- 
тон!.. Уый йæм сидтысты райгуырæн хæхтæ, Бруты атагъатæ, 
къухæй чи аивгъуыдта уыцы сабийы бонтæ, тых æмæ æхсаримæ 
кæмæ æрбацыд, уыцы бæстæ. 
Раздзог æм бацыд, пырх къухæй йын йе ’хсæрфарс ахъаззаг 
ныцъцъыкк ласта: 
— Дадайæ джидзæг скъæрæн нæй, дæ зæрдыл æй дар, хъуы- 
мызбыл! 
Гъе, уый уыдис йæ салам дæр æмæ йæ хъыг дæр. 
55 

Йæ уадулыл цыдæр хъармæй æрбырыд Темырболатæн, фæлæ 
йæм нæ февнæлдта. Бæстæ йыл, куыройы цалхау, ныззылд, Са- 
уадаг йæ сæрыл ныддæлгоммæ ис. Раздзог йæ бæхы фæцагайд- 
та, æмæ йæм уый дæр афтæ фæкаст, цыма, бæх æмæ барæг хъел- 
лаугæнгæ цыдысты. 
«А-а-а-быр-джы-тæ-æ-æ!» — сæры магъз гæрста ныр уыцы 
сидт. 
«Кавказмæ тых æмæ æхсар чи не ’рбахæсса, уый æгас цæ- 
уæд!» — Йæ зæрдæ йын арыдтой Раздзоджы ныхæстæ. 
— Махмуд!.. О-о-о, Махмуд! — кæцæйдæр хъуыст Хæмæты 
сидт. 
Бæхы рагъмæ тыххæй схылд, тар цæстæнгасæй фæйнæрдæм 
акаст, стæй æвиппайды йæ дзыппæй урс къухмæрзæн фелвæста, 
æхсаргарды цъуппыл æй асагъта, тырысайау æй сфæйлыдта. 
«Урс тырыса фарн хæссы!» — Иæ бæхы фæцагайдта æмæ, 
æррайау, ныццæлхъ ласта: 
Кæцæйдæр Раздзоджы цæст æмæ кард ферттывтой. Уый уæд- 
дæр, æррайау, тæхы æмæ урс тырыса фæйлауы. 
— Господин булкъо-о-он!.. Абырджытæ не сты, нæхионтæ сты! 
Бæтæхъо Хæмæты рацагуырдта æмæ йын йæ цонг ацахста. 
— Сæрра ис уыцы лæппу! Агæрах æй кæндзысты кæна ма- 
хонтæ, кæнæ та сæхионтæ! 
— Æмæ йын цы бачындæуа, дада? 
— Аиуварс æй хъæуы исчердæмыты, йæ мад æм æнхъæлмæ 
кæсы!.. 
— Мæ быгъдуан, дада! — Хæмæт йæ бæхы фæцагайдта. 
— Фæлæуу, лæппу!.. Афтæ æнцæнтты дын нæ акомдзæн!.. — 
Гæрах æмæ карды дзæхст-дзæхсты Бæтæхъойы хъæр атади. 
— Мæ бар æй уадз, дада! 
— Дæхæдæг æмæ — дæ лæгдзинад!.. — лæппу фæцæйцыд æмæ 
ма йæм фæстейæ фæсидтис: — Цæцæйнаджы айс демæ... куы 
бахъæуа, уæд æй архъанæй бæтгæ дæр скæнут!.. Зон æй, йæ мад 
æм æнхъæлмæ кæсы!.. 
Кæцæйдæр сармадзаны богъ-богъ ссыд æмæ уыцы нæрынмæ 
Раздзоджы цæстытæ атартæ сты. 
Исдуг тархъæды къæс-къæс хъуыст, стæй, цыма, зæхх кæм- 
дæр тонгæ скодта æмæ йæ хуылфæй æгуыппæг цæхæр скалдта, 
уыйау «у-у-у-х», зæгъгæ, ныууынæргъыдта. Ададжы уæллаг был 
къоппæй фелвæста, комы чи архайдта, уыдонæн сæ сæрыл згъæлд 
дуртæ, сыджыты къуыбæрттæ æмæ бæласы схъистæ. 
— Ого-го-го! — сытынг та ис хъазахъхъы сидт. 
Сармадзаны æнæнхъæлæджы богъмæ мæхъхъæлон хæстонтæ 
фергъуыйау сты. Чи дзы бæндæныл йæхи ададжырдæм ауагъта, 
чи та дзы лидзынмæ фæцис. 
— Ал-ла-а!.. Ал-ла-а!.. 
Тепсайы хæстонты лидзгæ куы ауыдта, уæд йæ хъуын арц 
абадт Раздзогæн. Иуæй, хæсты тæмæны аныгъуылд, иннæмæй 
та йын уыцы «хъуымызбыл» схæццæ кодта йæ фæндтæ, æмæ, 
рæстæг кæуылты аивгъуыдта, уый нал фæфиппайдта. Райсомæй 
56 

нырмæ фæдисон Дзæуджыхъæумæ кæй ныххæццæ уыдаид æмæ 
фæстæмæ дæр кæй æрбаздæхтаид, уый йын ныр сармадзаны богъ 
æрбаймысын кодта. 
Цæмæй тарст, уый йæ баййæфта. 
«Лорисы-фыртмæ фæбæрæг кодта чидæр!» 
Кæмдæр иувахс æвæрд сармадзан Сауададжы уæхсчытæ куыд 
гуымс кодта, уый фæфиппайдта Бæтæхъо æмæ йын хъуыдыйы 
рæстæг нал уыд. 
— Тепса, о Тепса-а-а! — хъæр кæны уæлбылмæ. 
Хъазахъхъаг ыл йæхи æрсæрфта. Чысыл ма бахъæуа йе уæхск 
ын æрдава, фæлæ уæлбылæй Тепсайы топпы гæрах фæцыд æмæ 
барæг йæ бæхыл æрзæбул ис. 
— Тепса, о Тепса! — мæхъхъæлонау æм дзуры: — Ададжы 
фаллаг был цы лæппутæ ис, уыдонмæ фæбæрæг кæн, сæ чъыл- 
дымтæ джауыртæм фездахæд! 
Иу бурдзалыг та йæм йæхи æрбаскъæрдта, йæ ныхас ын йе 
’мбисыл аскъуыдта. Карды бырынкъ æм фæдардта, суанг æй йæ 
фистоны онг хъазахъхъаджы тæнты ныссагъта. 
— Сæ чъылдымтæ хъазахъмæ фездахæд, сæ фæдыл сæ аса- 
йæд! — куы дзæхст кодта, куы та — дзургæ. — Махæн дæр нæ 
фæндаг байгом уыдзæн. 
Хæмæты та Темырболатимæ архайгæ куы ауыдта, уæд рог 
сулæфыд: «табу Хуыцауæн, кæд æй аиуырдæм кæниккой цæ- 
цæйнаг лæппуимæ!» — Йæхæдæг уæлæмæ сиды: 
— Хæйрæджытыкомы ’рдæм сæ асайæд!.. Ацы сармадзантæй 
куы адард уæм, уæд сæ фæрсырдыгæй ныкъкъæрцц кæнæд. 
Гæба йæ иуцалдæр лæппуимæ хъахъхъæдта, фæлæ йыл хъа- 
захъхъ, мыдыбындзытау, ныттыгуыр сты æмæ йын азмæлыны 
фадат нал лæвæрдтой. 
Лидзынвæнд чи скодта, уый кæй ничиуал баурæдтаид, уый 
зыдта Раздзог æмæ алыг кодта йæхимидæг: 
«Кæд лидзой, уæддæр Тепсайы фæдыл!» 
— Сæ разæй лидз дæхионтæн, Тепса-а-а!.. Уæлбыл дын бы- 
нат нал ис! 
Дзæрæхохты Алхастмæ дæр фæхæццæ кодта фидиуæг Раз- 
дзоджы бардзырд. Булкъон Товстоноговы полк ацы нарæг коммæ 
чердыгæй æрбацыд, уыцырдæм фездæхтой цæцæны гуырдтæ се 
’ргæмттæ æмæ хъазахъхъæн сæ чъылдымтæ равдыстой барæй. 
— Ал-ла-а-а!.. 
— Ого-го-го!.. 
Фæтарстысты, зæгъгæ, фенхъæлдтой тыхгæнджытæ æмæ сæ 
фæстейæ басырдтой, се уæхсчытыл абадынмæ æрхъавыдысты. 
Æвиппайды сафтид ис йæ раз Бæтæхъойæн. Нæхионтæ сæ 
асайдтой сæ фæдыл, зæгъгæ, ахъуыды кодта æмæ йæ бæхы фæ- 
цагайдта. Сауададжы нарæг комы, залиаг калмау, цы знаг ныкъ- 
къæдз-мæдзытæ ис, уый алхъывта фæстейæ. 
Лыгъдис хъазахъхъы разæй нарæгвæндагыл хохæгты иу хай. 
Сырдтой сæ фæстейæ хъазахъхъ, хъазахъхъæн та фæстейæ сæ 
чъылдымтæ хоста зæронд Раздзог. Уæлбылтæй сæ фæйнæрды- 
57 

гæй гæрах кодтой Дзæрæхохты сахъ Алхаст æмæ Малсæгты би- 
рæгъдзаст Тепса. 
Карста æмæ нывæста, карста æмæ нывæста лидзгæ-лидзын 
зæронд Раздзоджы сæр. 
Сауададжы фаллаг был фæндаг саджил у. Йæ иу къабуз бы- 
дырырдæм цæуы, иннæ та Хæйрæджытыкомы ’рдæм. Зыдта йæ 
Бæтæхъо: хохырдæм фездæхтаиккой, хъазахъхъы разæй барæй 
чи лыгъд, уыдон, æмæ хъазахъхъæн дæр сæ иу хай сæ фæдыл 
бафтдзæн. Иннæ хайæн дæр йæ разы фæндаг уæгъд уыдзæн æмæ, 
тарст хъазахъхъаг уыцырдæм ма сараза йæ цæсгом, уый гæнæн 
нæй. Афтæ хынцыдта Раздзог, саджилыл дыууæ хицæны хъуа- 
мæ фæуа знаг. Иу æмбисы дзы Хæйрæджытыкомы къусмæ асай- 
дзысты, разæй чи лидзы, уыдон. Иннæ æмбис быдыртæм фæ- 
цæйцæуæг фæндагыл хъуамæ ныллæууа æмæ йе ’муд куы ’рцæуа, 
уæд, цæмæй фæстæмæ мауал раздæха, уый тыххæй йæ разы хъуа- 
мæ слæууа Дзæрæхохты Алхаст. Уалынмæ Бæтæхъо йæхæдæг 
дæр бахæццæ уыдзæн æмæ та стæй æркæсдзысты уавæрмæ. 
Куыд снывæста развæлгъау, афтæ цыдис хæст, фæлæ сар- 
мадзаны нæмыг феуæгъд кодта голладжы ком æмæ ууыл тыхст 
Раздзог. 
Æцæгдæр сæ фæстейæ афтæ дзæхст кодта Раздзог æмæ са- 
джилмæ куы бахæццæ сты, уæд сæ чи чердæм лыгъд, уый нал 
зыдта. Сæ иутæ, хохырдæм цы пысылмонтæ алыгъд, уыдоны 
фæдыл ныллæууыдысты, иннæтæ быдырырдæм фæцæйцæуæг 
фæндагыл фæцарæзтой сæ бæхты. Стæй ма æрæджиау базыдтой 
сæ рæдыд, фæстæмæ ма фездæхтой, фæлæ уалынмæ цæцæн ба- 
калдысты сæ размæ æмæ сын се ’мбæлттимæ сиу кæныны фадат 
нал радтой. Раздзог Алхасты дæр баййæфта, фæлæ йæ хатыд: 
ацы саджилыл сын уæддæр фæзын уыдаид, уымæн æмæ йæ бул- 
къон Товстоногов фæхатыд, йæ хæстонты иу хай йын барæй кæй 
фæхицæн кодтой хохæгтæ æмæ, уæлæмæ кæй асайдтой, уыдо- 
нæн феххуыс кæй хъæуы. 
Йæ кард йæ дæларм акодта, йæ къухтæ йæ былтыл, лулæйау, 
авæрдта: 
— Алхаст!.. Лæппуты демæ айс æмæ Хæйрæджытыкомы къæп- 
хæнæй фæуæлейæ у!.. 
Æнæхъуаджы йæ нæ хуыдтой Хæйрæджытыком! 
Цыма зæххы иу ран къоппæй фелвæстæуыд, уыйау дæлæмæ 
ныххаудта æмæ уыцы арф дзыхъы алыварс къæдзæхтæ хъилайæ 
баззадысты. Уыцы егъау къусгонды дыууæ кæроны фæрæтæй 
фасты хуызæн нарæг ацæуæнтæ сарæзта æппæтфæразон æрдз, 
бынæй дзы хæххон дон хæлхæлгæнгæ цыд. Уæлæмæ йæ уынæр, 
ивылд доны абухынау, нæрыд, иу стонг бирæгъ дзы куы нынниуд- 
таид, — æнæхъæн балы ниуынау хъуыстаид. Уыцы фæрæтæй 
фасты хуызæн хъуырæй уæлæмæ схызтаис, уырдыгæй Хæйрæ- 
джытыкоммæ, цæргæсау, кастис дæлæмæ. 
— Комы кæй ныккалдтой лæппутæ, уыдонæн сæ уæлхъус слæу- 
ут Тепсаимæ, Алхаст! 
58 

Æвиппайды йæ цæстытæ атартæ сты фыртасæй. 
Алхастмæ куы хъæр кодта, уæд иу хъазахъхъаг фæстæты 
æрзылд, чысыл ма бахъæуа йæ астæуы онг æй ныффада æхсар- 
гардæй. Æнæхъуаджы йæ нæ хъахъхъæдта йæ бындар. Фæцæр- 
дæг ис Гæба, уæлбæхæй йæм йæхи баппæрста, йæ цонг ын ацах- 
ста, стæй йын йæ хъуырмæ дæр баххæст кæуылдæрты. Хъазахъ- 
хъаг тыхджындæр разынд, Гæбайæн йæ цæстытæ рацæйлиуырд- 
той, бæхæй рацæйхаудта. 
Хъазахъхъаджы кардæй æрсæрфта Раздзог, йæ сæр ын йе 
уæхсчытæй фæхицæн кодта. 
— Дада! — сулæфыд Гæба. 
— Лидз, лæппу, уæлæмæ! Малсæгты Тепсайæн зæгъ: фæс- 
тæмæ раздæхæн хъуыр сæхгæнæд, Хæйрæджытыкомыл æрхъу- 
ла кæнæд, йæ дæллаг кæрон кæрæдзимæ къухæй куыд æххæс- 
сой, афтæ! 
Гæба йæ бæхы фæцагайдта, йæхæдæг та фæзылд: 
— Алхаст, лидз уæлæмæ!.. Æз къæпхæныл слæудзынæн, дæ- 
лейæ ма цы куыйтæ баззад, уыдон бауромдзынæн! 
Хæхтæ кæрæдзимæ зыввытт кодтой дадайы сидт. 
Хъазахъхъы разæй чи лыгъд, уыдон цæстныкъуылдмæ уæл- 
вæзмæ сгæпп кодтой, фæстейæ сæ чи сырдта, уыдонæн сæ тæккæ 
фындзы раз егъау бæлæстæ æрæппæрстой уæлбылæй æмæ на- 
рæг ацæуæн сæхгæдтой. 
Фæстæмæ фездæхтой уæд сæ бæхты, фæлæ раздæхæн дæр 
сæхгæдтой Дзæрæхохты Алхасты хæстонтæ. 
Бирæ нæ уыдысты балхонтæ, — æдæппæтæй дæс æмæ ссæ- 
дзы бæрц, — фæлæ ныр уæлвæзæй, цæргæстау, кастысты, комы, 
мæлдзгуытау, чи схъомпал ис, уыдонмæ. 
Раздзог йæ хæстонтимæ къæпхæны сæрмæ сгæпп ласта, къæп- 
пæвæрд дурты лæсæн цы даргъ хъæдтæ урæдтой, уыдоныл ных- 
хæцыдысты дæлæмæ кæсгæйæ. 
— Хæрзæввахс сæ æрбауадзут! Нырма ма феуæгъд кæнут 
къæппæджытæ, — фæдзæхсы лæппуты Бæтæхъо. 
Хъазахъхъ сæ бæхты æрбаппæрстой, фæллад хайуанты комы 
тæф къардиуы сæрмæ къæппæвæрд хъæдтыл ныдзæвд. 
— Ныр афон у! 
Феуæгъд кодтой къæппæджытæ, рауагътой лæсæн æмæ дуры 
зæй, ассæстой сæ бæхæй, барæгæй. 
— Гъæтт-мардзæ-æ-гъе! 
Арф коммæ кæй басайдтой, уыдонæн сæ мыггаг скъуыдтой 
уæлбылæй Тепса æмæ Алхаст. Сæ уæлхъус балæууыд Бæтæхъо, 
фæхъæр сыл кодта: 
— Æгъгъæд хардз кæнут нæмыг, бахъæудзысты нæ уыдон 
дæр! 
Ныхъхъус ис Хæйрæджытыком. Хур хохы цъуппыл рабадт, 
хæлуарæгау, æмæ чысыл фæстæдæр хæхтæ сау кæнын райдыд- 
той. 
59 

VII. САУАДАГÆЙ ДЗÆУДЖЫХЪÆУМÆ 
Фидиуæг æрбахæццæ ис Дзæуджыхъæумæ. Мæлдзгуыты гу- 
бакк фестад Терчы облæсты хицауы къæнцылар. Тыхст змæлд 
кодтой чысылæй-стырæй. 
Æрмæст инæлар-лейтенант Лорис-Меликовæн не сæфти йе 
’вæлмас хуыз. Бадтис йæ къæлæтджыны, уырдыгæй лæвæрдта 
бардзырдтæ. 
Йæ разы схъæлæй лæууыдысты штабы хицау булкъон Пав- 
лов, Владикавказы полчы командыгæнæг дæлбулкъон Нестеров, 
къанцылары хъуыддæгты гæс капитан Золотарев. 
— Йе ссыртæ та равдыста сих Абди? — бафарста Лорис-Меликов. 
Фидиуæг фæдисау уыцы фарстмæ, цыма сæм æххуысмæ 
æнхъæлмæ каст, ахæм каст бакодта афицертæм. 
— Сих Абди нæу, дæ бæрзонддзинад!.. Уый нæ, фæлæ дзы иу 
чалмайыл дæр не схæцыд нæ цæст. — дзуапп радта уый. 
Инæлар йæхиуыл рахæцыд. Йæ кæсæнцæстытæ стъолыл 
æрæппæрста. 
«Хæйрæг сæ дæсны ацы абырджытæн!.. Алы дæсæм лæг дзы 
раздзог æмæ пехуымпар у æмæ йæ иу фæсидт зынгсирвæзты 
спæрттæй хъауджыдæр нал вæййы!» 
— Цахæмдæр боцъоджын зæронд лæг сæхгæдта Сауададжы 
нарæг!.. Нæ сæрты фесты, голладжы нæ ныккалдтой, — бафтыд- 
та ма фидиуæг йæ ныхæстæм. 
— Раздзог... — йæхимидæг багуым-гуым кодта хицау. 
Цæмæндæр Куындыхаты Муссæ æрбалæууыд йæ зæрдыл æмæ 
йæ зæрдæ, æхсидавау, цъыс-цъыс кодта. 
«Кæд, мыййаг, Дзæуджыхъæуæй Скъуыдкъохмæ раздæр ба- 
цыд фидиуæг. Фестъæлфыд уыцы хъуыдымæ, йæ цæсгомы хуыз 
уæддæр нæ аивта. 
Дæлбулкъон Нестеровмæ баздæхт: 
— Фынддæс минутмæ Владикавказы бæхджын полк горæтæй 
куыд ахиза! Уыцы Раздзоджы Дзæуджыхъæумæ удæгасæй куыд 
æрбакæнат!.. 
Нестеров фæцæйцыд, фæлæ йыл фæстейæ фæхъæр кодта: 
— Фæлæуу-ма! — Хæрзæввахс æм бацыд. — Алы дыууæ саха- 
ты Сауадагæй фидиуæг хабар куыд хæццæ кæна! 
Дæлбулкъон феддæдуар ис, фидиуæджы ауагъта, штабы хи- 
цаумæ баздæхт: 
— Семæ мортирæтæ айсæд, æндæра уыдон кардæй нæ фæ- 
чъил уыдзысты! 
— Хорз, дæ бæрзонддзинад! 
Ныр та капитан Золотаревмæ фæкомкоммæ ис: 
— Скъуыдкъохмæ фидиуæг арвит ныртæккæ æппæты хуыз- 
дæр бæхыл!.. Куындыхы-фырт рæхджы ам куыд февзæра. 
Золотарев йæ къух йæ къæмисæныл авæрдта. Штабы хицау 
æрбазынд дуарæй, фæлæ йæ мидæмæ не ’рбауагъта: 
— Фæбæрæг кæнут Грознамæ, Аргъунмæ, Сунжæмæ!... Фæ- 
дисы уавæры слæууæд. 
60 

Иунæгæй аззад хатæны æмæ йын ныр фæцис хъуыдыйы фа- 
дат: 
«Цал æмæ цал хатты бакъуындæг кодтам уыцы зæронд 6и- 
рæгъы!.. Уæддæр та аирвæзы, уæддæр та сисы йæ къухмæ цыр- 
гъаг!» 
Рудзынгæмбæрзæныл иуырдæм ахæцыд æмæ хурмæ скаст. 
Цыма хатæны цыппар къулæй цыппар æхсæрдзæны калд, ахæм 
уынæр цыдис йæ хъустыл. 
Бæтæхъомæ та æрыздæхт йæ хъуыды: 
«Æнæпагон инæлар!.. Иу арт скæны хохы цъуппыл æмæ 
æнæхъæн дуне сызмæлын кæны! — Агуывзæйы дон æркодта, 
зыд нозт дзы акодта. — Йæ бинонты йын быныскъуыд скодтой, 
фæлæ не ’ркъæдз ис æмæ йæ гæрзтæ нæ акалдта... Е-е-е, кæд, 
мыййаг, уæд райдыдта æппæт дæр уыцы зæронд бирæгъ!..» 
Уырдыг слæууыд, агуывзæйы ма цы дон баззад, уымæ нык- 
каст, фыдфынау ауад йæ цæстытыл. 
«Цы ис мæ хуызæн Муссæйæ?..» — Кæлмдзæфау, фæстæмæ 
алæууыд, стæй та йæм йæхи баласта, кæддæра ма йыл мæ цæст 
схæцид, зæгъгæ! 
«Дыккаджы дæ хуызæн у. Кæрæдзийы халдих стут», — йæ 
иу цæст æрцъынд кодта, афтæмæй худтис Тæгиан-æлдар. 
Йæ цæстытæ аууæрста. 
«Фу, ты черт!» — Цыма тарф фынæйæ райхъал ис. 
«Кæй фæрцы аирвæзт Аухы?» — Ноджы та Раздзог æмæ йæ 
хæлæртты ’рдæм фездæхтысты йæ хъуыдытæ. 
Ныр та къулыл сныхæст Муссæйы фæлгонц. 
«Дæ фæрцы аирвæзтысты, дæ фæрцы! — Кæсы дзагъырæй 
къулмæ æмæ йæм йæ къух тилы. Фæстаг цæфхады тъæбæртт ма 
æрбасхъиудта гом рудзынгæй. 
«...Хатт фæстæмæ авналыс, хæхтыл дæ уырзтæй баузæлыс, 
— уый дæр Муссæйæ дзырдта, — цæмæй бахъуыды бон цыт- 
джын фынджы уæлхъус дæ бынат цæттæ уа уым дæр æмæ ам 
дæр!..» 
Дзæнгæрæджы бос æрбайвæзта æмæ хъахъхъæнæг йæ разы, 
фатау, ныссагъд. 
— Сауадагæй чидæриддæр фæзына — æвæстиатæй йæ æрба- 
уадз! 
— Хорз, дæ иууыл бæрзонддзинад! — æгæр хъæр ын фæцис 
æмæ йæм хицау цæстæнгасæй февзыста. 
Бæхджынтæ раджы аивгъуыдтой горæтæй. Золотарев уæд- 
дæр никуы зындис. 
«Кæм байрæджы кодта уыцы уыры!.. Семæ Сауадагмæ куы 
нæ ацыд, мыййаг!» — Рудзынгæй акаст. 
«Кудзы кой скæн æмæ лæдзæг дæ къухмæ сис!» — Золотарев 
къæнцылары кæрты æрхызти йæ бæхæй. 
Идон, йæ фæдыл цы салдат цыд, уымæ баппæрста, йæхæдæг 
хицауы хатæнырдæм рараст. 
«Хæсты закъæттæ хорз сахуыр кодтай, фæлæ дæхæдæг къæн- 
цыларæй никуы адардтай дæ фындз!.. Кавказы хæст афтæ фæ- 
61 

уыдзæн æмæ ды топпыхосы смагмæ никуы басмуддзынæ... Иу 
цалдæр хатты ма ферттивид дæ сæрмæ Раздзоджы хуызæн 
пехуымпары кард! Бавзарис ма сих Абдийы хуызæн кæлæнгæ- 
нæджы хъуызгæ къахдзæф дæ фæсчъылдым!..» 
Дуарæй æрбазынд æмæ йын йæ хъуыдытæ фескъуыдта. 
— Господин инæлар-лейтенант, Владикавказы бæхджын æфсад 
горæтæй ахызт! Семæ иу цалдæр сармадзаны айстой æмæ!.. 
— Уадз! — фæурæдта йæ, — горæты ма цы фистæг æфсад 
баззад, уый цæттæйæ лæууæд! 
Капитан йæ цæстытæ фæирд кодта. 
— Цæуыл дис кæныс, господин капитан? — Рудзынгмæ йæ 
бакодта æмæ йын хохы цъупмæ ацамыдта. — Куыд æнхъæлыс, 
уæлæ уыцы арт кæйонг зыны?.. Цынæ бантысдзæн ацы пысыл- 
мон фанатиктæн!.. 
Капитан ацыд, йæхæдæг та дыууæрдæм цоппайыл схæцыд. 
Нуæрды æмæ æмбæхсы йæ хъуыды Муссæ, фæлæ йын хатт 
ферттивы. Чи зоны йын йæхиуыл дæр нæ бацауæрдид, фæлæ 
йемæ æмбæхстытæй хъазы æмæ кæрæдзимæ уæздандзинадæй 
быцæу кæнынц. 
Чи зоны, Раздзог йæ цырæгътæ иууылдæр Муссæйы амын- 
дæй ссыгъта! 
Йе уæнгтæ бахъыдзы кодтой Лорис-Меликовæн. Донæй йе- 
дзаг агуывзæ йæ дзыхмæ схаста, фæлæ дзы нуазгæ нæ бакодта, 
афтæмæй йæ фæстæмæ æрæвæрдта. 
«— Нæ-æ-æ, кадджын Алхасты-фырт, ды афтæ æдылы нæ 
дæ! — Йæхицæн ныфсытæ æвæры. — Ай-гъайдæр, бакæсиккой 
дæ коммæ Раздзогæй, Дзæрæхохты Алхастæй, Малсæгты Теп- 
сайæ, сих Абдийæ, фæлæ мæ хуызæн знаг ссарынмæ ды никуы 
батæхуды кæндзынæ!.. Стæй кнйазы æнæмаст цард растадонты 
сæргълæууæджы фыдбылызæй йемыдзаг цардыл нæ баивдзынæ. 
Уыйбæрц зонд дæм ис æмæ сау æмæ урс кæрæдзийæ равзарай!.. 
Ацырдæм дæр æвналыс æмæ уыцырдæм дæр?.. Уадз! Бахъуыды 
бон дæ хуызæн уæззау лæдзæг цы пысылмон куыдзыл нызду- 
хон, уымæн йæ бон хæпп кæнын дæр нал бауыдзæн. Нырма хъæуы 
уырыссаг салдат æмæ туземæгты æхсæн дæ хуызæн «хид». Стæй 
бæстæ куы æрсабыр уа, уæд фенæм!..» 
Штабы хицау æрбасхъиудта хатæнмæ: 
— Фидиуæг Сауадагæй, дæ бæрзонддзинад! 
Фæгæпп ласта: 
— Æрбакæн æй мидæмæ! 
Йæ цухъхъайы æгънæджытæ суæгъд сты хъазахъхъагæн, хи- 
дæй хуылыдз бецыкк бæрзонд ныхыл нындæгъд. Бухайраг ху- 
дæй йæ ныхы хид асæрфта, цыдæр зæгъынмæ схъавыд, фæлæ 
йæ хицау фæурæдта: 
— Изæры хъазтмæ æрбацыдтæ? 
Хъазахъхъаг ферхæцыд æмæ йæхимæ æркæстытæ кодта. Пав- 
лов йе уæхсчытæ банкъуыста. 
— Господин Павлов, акæн фидиуæджы æмæ, хæстоны хуыз 
куы райса, уæд æй æрбакæн! 
62 

Феддæдуар æй кодтой æмæ чысыл фæстæдæр æрбазынд, йæ 
худ йæ сæрыл, йæ къухтæ йæ фæрстыл сныхæста, афтæмæй. 
— Схæццæ сты, господин инæлар-лейтенант! — комкоммæ рай- 
дыдта хъазахъхъаг. — Кæрæдзийы мидæг сæмтъеры сты! Куыдз 
йæ хицауы нал базондзæн! 
— Чи схæццæ ис? 
— Нæхионтæ æмæ уыдон, дæ бæрзонддзинад!.. Уыцы ингæ- 
ны хуызæн комы нæ дыууæрдыгæй æрбалхъывтой!.. Дыууæр- 
дыгæй нæ, фæлæ цыппарырдыгæй. Нарæг комæн йæ сæр æмæ 
йæ къæдзил сæхгæдтой, фæрсырдыгæй не уæхсчытыл сбадтыс- 
ты æмæ!.. 
Æмæ цы? 
— Æмæ нæ голладжы ныккалдтой, фæлæ!.. 
— Фæлæ цы? 
— Фæлæ Екатеринодарæй иу ардыгон корнет рацыд немæ, 
Мамсыратæй йæ мыггаг. О-о-о, господин инæлар-лейтенант, Хуы- 
цауы къахæргæвдæг у, æндæр ницы! 
Павловмæ йæ цæст фæныкъуылдта Лорис-Меликов: 
— Куындыхаты Муссæйы хæрæфырт, æвæццæгæн! 
Фидиуæгæн йæ дзурæнтæ феуæгъд сты: 
— ...Цыдис алырдыгæй мæлæт: разæй, фæстейæ, фæрстыр- 
дыгæй... Æгæрстæмæй ныл уæлейæ дæр уарыд нæмыг, бæласы 
схъис æмæ дуры къæвда... Уæддæр ахъуызыд уыцы ингæнæй 
Мамсыры-фырт, йæ фæдыл иу взвод, афтæмæй. Æз дæр йемæ 
уыдтæн... Æнæнхъæлæджы фæстæты æрзылдыстæм, къæдзæ- 
хæй сыл нæхи раскъæрдтам æмæ схæццæ сты хохæгтæ!.. 
— Бæдæйнаг корнет! — сирвæзт Павловæй, Лорис-Меликов 
афарста: 
— Лæууы булкъон Товстоногов? 
— Лæууы, дæ бæрзонддзинад, фæлæ йæ уыцы боцъоджын 
æгæр æлхъивы фæйнæрдыгæй. 
— Дзæуджыхъæуæй фæцæйцæуæг бæхджын æфсад дыл кæм 
фембæлд? 
Фидиуæг фæджихау ис: 
— Никуы!.. Уыцы даргъбоцъо пехуымпар фæндæгтæ сæхгæд- 
та, æмæ æз фæсфæдты цыдтæн. 
Капитан Золотарев дуарæй æрбахызт, инæлар æм дзуры: 
— Фидиуæгæн йæ бæх раивут æмæ йæ фæстæмæ арвитут!.. 
Нестеров æмæ Товстоиоговмæ фæбæрæг кæнут: уыцы абырджытæ 
сæ бындзагъд куы ныккæной, уæддæр Раздзоджы удæгасæй куыд 
æрбакæной Дзæуджыхъæумæ! 
Штабы хицауы афарста: 
— Скъуыдкъохæй ничима зыны? 
— Хуыцауы фæндæй ныр тагъд хъуамæ хæццæ кæна! 
Изæрырдæм ма ноджы иу фидиуæг æрбахæццæ ис Сауада- 
гæй: 
— Сармадзанты богъ-богъмæ фæтасыдысты хохæгтæ. Сауа- 
даг ныууагътой æмæ хæхты ’рдæм лидзыныл фесты. Хæйрæ- 
джытыкомæй фæуæлейæ сты. Уырдыгæй ныл рауагътой лæсæн, 
63 

йæ-разæй нæ ассæста бæхæй-лæгæй. Нал сæм баххæст — налдæр 
нæ кард, налдæр — сармадзаны нæмыг, — загъта уый. 
Фырмæстæй адæнгæл ис хицау, йæ цæстытæ тугæй айдзаг 
сты: 
— Раздзог та цы фæцис? — афарста уый. 
— Йæхионты йæ разæй фæкодта æмæ йæхæдæг дæр уыдоны 
фæдыл къæпхæнæй фæуæлейæ ис. 
— Аирвæзт та! — йæ цæсгомыл нал уыд æвæлмас хуыз æмæ 
йын туджы зылд. Цыма йæ йæ дæлбартæй æмбæхста, уыйау æй 
фалæмæ аздæхта. 
Фæдисон дзырдта: 
— Аирвæзт, дæ бæрзонддзинад!.. Хæйрæджытыкомы къæп- 
хæныл слæууыд æмæ уырдыгæй уадзы махонтыл лæсæн æмæ 
зæй!.. Дыууæ взводы бæрц хъазахъхъаджы арф комы цъассы 
ныккалдтой, фæстæмæ раздæхæн фæндаг сæхгæдтой, сæ уæл- 
хъус, цæргæстау, слæууыдысты... 
— Æгъгъæд! — фæхъæр ыл кодта. 
Павловмæ йæ амонæн æнгуылдз дары, афтæмæй дзуры: 
— Экспедицитæ æрвыст æрцæуæд Брутмæ, Назранмæ, Урус- 
Мартанмæ!.. Уыцы раздзог бирæгъты бинонтæй ма кæд исчи ис, 
уæд сæ ардæм куыд æртæрой... 
— Сабиты ахæстоны куы ныккалæм, уæд нæм, мыййаг, хæхтæ 
дæр куы фæхъызой, дæ бæрзонддзинад, — чъызгæ бафиппайдта 
штабы хицау. 
— Хæхтæ ныл тынг нæ аудынц, акæс-ма дæлæ Сауадагмæ! — 
фæхъæр ыл кодта уый. 
— Хæстон къуыхцыдзинады сæраппонд йæ мæт сабитæй ни- 
чима райста, дæ иууыл бæрзонд!.. 
— Кæцы хæстон къуыхцыдзинады кой кæныс, булкъон? — 
йæ хъуыры фæбадт. — Сауадагмæ фæбæрæг хъæуы: цалынмæ 
нæ баталынг ис, уалынмæ рабырæд уыцы æлгъыстаджы Хæй- 
рæджытыкомæй!.. Райсоммæ быдыры хуыздæр позицитыл 
æрлæууæд!.. 
Дуармæ ныццавта йæ цæстытæ. Гъеныры хуызæн æй никуы 
фæндыд Муссæйы фенын, уый уæддæр никуыма зынд. 
VIII. АРХЪАНÆЙ АХСТ ПАРЛАМЕНТЕР 
Махмуды бацагуырдта Хæмæт, йæ бæхы идон ын ацахста: 
— Мæ фæдыл цу, Раздзог загъта. 
— Кæдæм? 
— Архъанæй ахсинаг фæзынд... чи зоны мын феххуыс кæнын 
бахъæуа! 
Фырдисæй цæцæйнаджы даргъ цæстыхаутæ, гæлæбутау, сты- 
бар-тыбур кодтой. 
— О Аллах!.. 
— Цæуыл дис кæныс?.. Куы дын загътон, Раздзоджы фæ- 
дзæхст у! 
64 

— Ау, æмæ ма йæ архъанæй æрцахст цы у?.. Кардæй йын 
акъуырдзынæн йæ цъаммар сæр. 
— Нæ, Махмуд! — цыдæр зæгъынмæ ма хъавыд, фæлæ йæхи 
фæурæдта. 
Мæстæджы фæцагайдта, Махмуд йæ фæдыл ахæм цыд код- 
та, цыма йæ тыххæй ластæуыд. 
Арф комæй уæлæмæ схъиудта Темырболаты сидт: 
— Абырджытæ не сты, нæхионтæ сты-ы-ы!.. 
Хæмæт йæ бæхы уыцырдæм баппæрста æмæ йæ дыккаг хатт 
бахъуыд йæ хæлары фæсарц абадын: æрдæбон фырцинæй, ныр 
та Раздзоджы фæдзæхстæй. 
Махмуд ницыма æмбæрста, фæлæ, Даргъвæндагыл йемæ хъа- 
рагъул чи уыд, уый хатыр нæ саста. Цыдис Хæмæты фæдыл 
æмæ йæм афтæ каст, цыма дымгæ-бæх цы рæсугъд скъæрдта, 
уый лæууыд йæ цæсты раз. 
Хæмæт ацахста Темырболаты, йæ риумæ йæ ахъаззаг ныл- 
хъывта. 
— Дæ лæгдзинад æмæ дæхæдæг!.. Иунæгæй ницы бакæндзынæ, 
цæцæйнаджы демæ айс! — Уый йын дада фæдзæхста. 
Æвиппайды йæм фæкаст Темырболат. Йæ цæсгом уыдис, йæ 
карды бырынкъыл цы хæцъил уыдис, уыйау, фæлурс, йæ цæс- 
тæнгас — сонт. Цыма йыл уазал уддзæф æрбаулæфыд, афтæ 
фæцис Хæмæт уыцы æрбакастæй. 
— Суадз мæ!.. Æгъгъæд у туг пырх кæнынæн!.. — хæлбурцъ 
кодта, урс хæцъилыл уæлæмæ хæцыд ноджы. 
Мæстæджы идоны йæ цонг атъыста, корнеты ахъаззаг ныл- 
хъывта, йæ хъусы йын дзуры сусæгæй: 
— Иу хатт нæ сызмæстай, ныр та ноджы!.. Уыцы урс хæцъил 
нын нæ кæрдтæ гуымыдза кæны. Раздзог загъта!.. 
— Раздзог мыл æнæхъуаджы бацауæрста æрдæбон! — æвип- 
пайды фесхуыста Хæмæты, чысыл ма бахъæуа, бæхæй асхъиуа. 
— Суадз мæ, зæбулхъус. Æхсæны лæджы урс тырысайы коммæ 
сырдтæ дæр кæсынц!.. Ого-го-го!.. Нæхионтæ сты, нæхионтæ... 
Уалынмæ цæцæйнаджы архъаны цæг тæлтæг бæхы æфцæгыл 
æрхаудта æмæ бæндæн ахъаззаг ныттынг ис. Хæмæт дæр ын 
зæвæтæй йæ гуыбын сцавта æмæ фæуырдыг сты Сауададжы 
чъылдымæй, дæлæмæ, даргъвæндаджырдæм. 
Бæхы рагъæй, хордзентау, азæбул сты фæйнæрдæм. Темыр- 
болат йæхи аппарынмæ хъавыд, Хæмæт æй уромгæ кодта. 
Махмуд разæй скъæрдта, ласта йæ фæдыл иу чысылгомау 
кæсгон бæх æмæ дыууæ барæджы. Фæстейæ идадзæй уад Мæс- 
тæг. 
— Чысылæй дæр мыл тых уыдтæ, зæбулхъус! — йæхи дæ- 
лæмæ ивазы æмæ йæ къухтæ тоны ахст парламентер. 
— Раздзог загъта: Æна, зæгъ, дæм æнхъæлмæ кæсы!.. Стæй 
абонрайсомæй Зарæ дæр!.. 
Æвиппайды фегуыппæг сты сæ дыууæ дæр æмæ тæхгæ бæ- 
хæй асæрбихъуырой кодтой. 
Махмуд йæ бæхы фæурæдта æмæ Хæмæтмæ дзуры: 
5 Булкъаты Мпхал 
65 

— Кæдæм ма йæ ласæм?.. Ам æй агæрах кæнæм! 
Хæмæт фæтарст йе ’мбалы ныхæстæй æмæ цыдæр зæгъынмæ 
схъавыд, фæлæ уый бæсты Темырболат дзуры цæцæйнагау: 
— Раст зæгъы цæцæйнаг!.. Хъиамæты аккаг нæ дæн! 
Джауыры йæхи æвзагыл дзургæ куы федта, уæд йе ’взаг ных- 
хаудта Махмудæн. 
Хæмæт æм æгуыппæгæй дзуры: 
— Махмуд, фæстæмæ аздæх ды! Ныр нæхæдæг цæудзыс- 
тæм!.. Афтæ бафæдзæхста Раздзог!.. 
Фырмæстæй ма йæ гуым-гуым ссыд уымæн: 
— Хъантау сын нæ сыгъдæг кувæндæтты сæрмагонд бынæттæ 
раттæм! Цыртытæ скæнæм ацы джауыртæн, хынджылæг нæ кæй 
скъæрынц, уый тыххæй сын табу скæнæм. 
Хæмæт сур хъæлæсæй сфæлхат кодта: 
— Сауадагмæ аздæх, Махмуд! Афтæ бафæдзæхста Раздзог!.. 
Иу æвзыст ма фæкодта фæстæмæ æмæ йæ саулохаджы фæ- 
цагайдта. 
Æмырæй бадтысты фæндаджы былыл, цыма сæ рох фæцис 
Сауадаг. Зæронд лæгау, йе уæхсчытæ ныкъæдз сты, афтæмæй 
салд цæстытæй каст зæхмæ. 
— Хорз нын слакъон кодтай нæ дон, — æрæджиау загъта Хæмæт. 
Хъандзалау, фесхъиудта уыцы ныхасмæ, уыцы иу гæпп фæ- 
кодта æмæ байсæггаг бæхы рагъмæ фехста йæхи. Махмуд кæм 
фæаууон ис, уыцырдæм æй фæцагайдта. 
«Йæ зонд фæхæццæ ис!» 
Фæстейæ йæ расырдта Хæмæт. Йæ бæхы идон ын ацахста, 
цыма лæгæй лæгмæ тохы бацыдысты, уыйау кæрæдзийы риутæ 
ныххуырстой дыууæ бæхы. 
Бæхы ехсæй нæмы æмæ сонтау хъæр кæны: 
— Сауадагмæ! Сауадагмæ! Сауадагмæ!.. 
Нæ йæ суагъта Хæмæт, ноджы йæ фæстæмæ райвæзта. 
— Ауадз мæ! Æгъгъæд у туг калынæн! — ныррыхыд. 
Йе уæнгты, нæмыгау, алиуырдта уыцы хъæр, уæддæр æй не 
суагъта. Бæхæй æргæпп ласта уæд æмæ фистæгæй ныййарц ис. 
«Сæрра ис!» — Мæстæджы зæвæтæй скъуырдта æмæ йæ иу 
агæппæн баййæфта. Йæ разы слæууыд, йæ сонт цæстытæм ын 
кæсы æмæ хъуыды кæны: 
«Афтæмæй нæ акомдзæн Брутмæ!» Раздзог дзырдта: Бруты 
дæм æнхъæлмæ кæсынц, зæгъгæ... 
— Уæдæ мæ нæ уадзыс?.. — Йæ кард фелвæста Темырболат. 
Йæ сонт бакаст ыл тас æфтыдта, фæлæ йæ бынатæй нæ фез- 
мæлыд Хæмæт. Ноджы мæстыйы худт бакодта: 
— Гъе, гъе, уый цух ма у дæ кад!.. Æрдæбон дæм кастæн, 
хорз сахуыр дæ кардæй дæхионты дзæхст кæнын, — гуым-гуым 
кæны йæхимидæг. 
Кард ныззылдта æмæ йæ зæххы ныссагъта, йæхæдæг дæр йæ 
фарсмæ ныххаудта дæлгоммæ. 
Йæ фарсмæ æрбадт Хæмæт, йæ зæрдæйæ йын йæ маст бын- 
тон ралæмарыны сæраппонд дзуры: 

— Рæмпъуз æй, рæмпъуз... Нæ зæхх фæразон у æмæ уый 
хуызæн рæмпъызтытæй нæ мæлы! 
Йе уæхсчытæ сæнкъуыстысты корнетæн. 
«Кæуы». — Йæхицæн дæр йæ зæрдæ, хыссæйау, æрфæлмæн 
ис æмæ йын йæ армæй йæ даргъ коцора дауы. 
— Кæуын худинаг нæу, Болат!.. Стæй дæм мæн йеддæмæ кæсгæ 
дæр ничи кæны!.. Цæссыг фæрогдæр кæндзæн дæ зæрдæ дæр... 
æрдæбон кардæй кæй рæмпъызтай, уый зæрдæ дæр!.. 
Бынтон ыл бафтыд ризæг æмæ ницыуал загъта. Иудзæвгар 
æмырæй фесты, стæй, цыма, тарф фынæйæ, райхъал, уыйау 
фæгæпп ласта æфсæддон. 
— Кæдæм цæуæм? — афарста. 
Уазал уддзæфау та йыл сæмбæлд сонт цæстæнгас. 
— Брутмæ, — сындæггай йын дæтты дзуапп. 
— Адæм фæдисмæ, мах та, куыйтау, къæбицмæ!.. Уым сæ туг 
калынц, мах та нанайы хъæбысмæ!.. 
«Нæ, афтæмæй нæ акомдзæн», — ферттывта та йæ сæры. 
— Муссæ Бруты ис!.. Фæбæрæг æм хъæуы хабар... Раздзог 
фæдзæхста! — Кæцæй йæм фæзынд уыцы хъуыды, уымæн йæ- 
хæдæг дæр ницы базыдта. 
Æвиппайды æрбатары ис уыцы ныхæстæм сонт цæстæнгас. 
Бæхыл абадт æмæ йæ ехсæй æрдзæхст ласта. 
— Лидзгæ Брутмæ!.. Муссæйы йеддæмæ ничи ахуыссын кæн- 
дзæн уыцы арт. 
...Скъæрдтой. Сыбыртт сæ ничи кодта. Гуыбыргомау бадтис 
кæйдæр бæхыл, сæфтæджыты иугъæдон тъыбар-тъыбур ын йæ 
зæрдæ агайдта. Хæмæт йæ фæрсты уад æмæ фиппайдта: Темыр- 
болат фæйнæрдæм ракæс-бакæс кæны, цыма исты агуры. 
Ахæм бакаст вæййы адæймагæн, искæуыл куы фæузæлы, уæд. 
Кæуыл узæлыд? Бæтæхъойы хъæугæрон, хъарагъултау, чи 
ныррæгъ ис, уыцы тæлмбæлæстыл, æви рахизæрдыгæй Ирыл, 
æвзист ронау, чи æртыхст, уыцы халассæр хæхтыл? 
Уым баззад Раздзог йе ’фсымæры фырт Гæбаимæ. Фæйнæр- 
дыгæй сæ джауыртæ æрбалхъывтой, сæ удтæ рагъæнмæ хизы- 
ныл сты ныр, æвæццæгæн. Уый та Темырболатимæ Брутмæ фес- 
къæры. Фыдхабары фыдфæдисон хъуамæ суа. 
Кастис Хæмæт, ныр дæр йæ цæстыты раз уайынц: хохы хъæ- 
батыр гуырдтæ къæдзæхыл ауындзæгæй бындзагъд кодтой хъа- 
захъхъы. Стæй сыл сармадзаны нæмыг ныккалдтой æмæ сыл 
уарыд дур, бæласы схъис æмæ сыджыты фыдкъæвда. Базыдта 
йæ Раздзог, уым тох кæныны фадат ын кæй нал уыд æмæ фæ- 
къæртт кодта æрхъулагонд иуырдыгæй. Нарæг комы фаллаг кæ- 
ронмæ иу амынд акодта зæронд лæг, Дзæрæхохты Алхаст æмæ 
Малсæгты Тепсайы сахъгуырдтæ фæйнæрдыгæй æрбалхъывтой 
тыхгæнæджы, цæцæны лæппутæ барæй сæ чъылдымтæ равдыс- 
той знагæн, сæ фæдыл сæ асайдтой æмæ сæ фæндаджы саджи- 
лыл дыууæ хицæны фæкодтой. Зыдта йæ Хæмæт: уый Раздзог 
развæлгъау снывæста æмæ ныр афтæ рауад, цыма хъазты зылды 
радгæс уыдис зæронд лæг. 
67 

Бафæдзæхста йын, Махмудимæ Брутмæ сæрæгасæй фæхæццæ 
кæнут Темырболаты, зæгъгæ. 
Æнцон нæу, йæ азмæлд æрвæрттывдау кæмæн у, ахæм лæп- 
пуйы тохы быдырæй рахæссын. Стæй йæхи дæр нæ фæндыд, 
лæгдзинад æмæ æхсар кæм сæрынц, уырдыгæй рацæуын, фæлæ 
кæмæн ис Раздзоджы дзырдыл дыууæ зæгьыны бар?.. 
Уадысты сæппæй, Брутмæ æввахсæй-æввахсдæр кодтой. 
Темырболат ын фескъуыдта йæ хъуыдытæ: 
— Мамсыраты Уосмæн æмæ Алæгаты Темырыхъойыл не схæ- 
цыд Сауададжы мæ цæст! 
Фергъуыйау ис, дзуапп агурынмæ фæцис йæхимидæг. 
«Кæсæгмæ балцы фæцыдысты!.. Нæма æрбаздæхтысты!» — 
Раздзоджы сусæг фæдисонтæ сæ згъуыды кæй фæуагътой, уый 
зæгъын йæ цæст нæ бауарзта. Уый нæ, фæлæ ма йын йæхи фел- 
хыскъ кодта: 
— Æниу ды Раздзоджы дæр нæ фæфиппайдтай. Æнæхъæн 
цасдæр кæрæдзи кардæй дзæхст кодтат. 
Бæхы ехсæй æрцъыкк ласта, йæхи æфхæрынмæ фæцис кор- 
нет: 
«Æрцыдтæ уал азы фæстæ!.. Дæ фыды зæххыл дæ къах нæма 
æрæвæрдтай, афтæмæй йæ кардæй ныррæмпъызтай!..» Бæхты 
цæфхæдты къупп-къуппæй фæуæлиаудæр ис йæ хъæр: 
— Хъæу куыд цæры? 
Æлхыскъ ныхас та дзы сирвæзт: 
— Хъæумæ пъагæтты аууонæй хур нал кæсы!.. 
Йæ риуы æгънæджытæ суæгъд кодта, кæсгон бæхы зæвæтæй 
бацагайдта: 
«... Уæлдай разындтæ иуæрдыгæй дæр æмæ иннæрдыгæй дæр!» 
— Хъуыбады та кæм ис? 
Ноджы та æлхыскъ дзуапп: 
— Хæты Иры фæндæгтыл!.. Хъарæг кæны йæ фæндыримæ, 
пагонджынты къухæй чи фесæфт, уыдоныл. 
Йе уæхсчытæ банкъуыста Темырболат, цыма йыл исты уæз 
кодта. 
«... Ды та сæ ноджы рæмпъузгæ кæныс!.. Де ’уæхсчытыл цы 
пагæттæ дарыс, уыдонæй сын сæ хуры хай бааууон кодтай!» 
Бруты куыйты рæйын æрбайхъуыст. Бæхæй æргæпп ласта, 
Хæмæт дæр уый бафæзмыдта. 
Йæ зæрдæ бахъыдзы кодта, Темырболаты Бруты сау сыджы- 
тыл зоныгуылæй лæугæ куы федта, уæд. Ныртæккæ дзы рох 
уыдысты Муссæ, Сауадаг, чи зоны, Раздзог дæр!.. Æрмæст ма 
Бруты сау сыджыт фиппайдта æмæ йын сусæгæй табу кодта. 
Йæ фарсмæ, Хуыцауæн кувæгау, ныззоныгуыл кодга Хæмæт 
дæр. 
Кæддæр ард бахордтой, Зарæ та сын æвдисæн уыдис. Гъе- 
уæд дæр афтæ лæууыдысты сæ зонгуытыл. 
Ныр Зарæ ам нæй. Хæмæт æй райсом æрдæгвæндагæй фæс- 
тæмæ раздæхта... Е-е-е, чи йæ зоны, райсомæй нырмæ цал зын- 
джы бахуыссыд... 
68 

Кæй кой кодта, кæй ном дзырдтой сусæгæй йæ былтæ? 
Ирыстоны? Йæ райгуырæн хъæуы? Йæ ныййарæг Æнайы? 
Фæндырдзæгъдæг Хъуыбадыйы, æви... сауцухъхъаджын чыз- 
джы?.. 
Науæд, чи зоны, æрдæбон кардæй цы зæхх ныррæмпъызта, 
уымæй хатыр куырдта. 
Æвиппайды та абадт йæ бæхыл æмæ йæ Бруты ’рдæм фæца- 
гайдта. 
Йæ тых-йæ бонæй йыл ныцъцъæхахст ласта Хæмæт: 
— Фæлæуу, Болат! — фæндагмæ йын ацамыдта къухæй: — 
Акæс-ма, æгас хъæу рацæуы нæ размæ! 
Уый нæ уыд хуымæтæджы цыд. Зæрондæй-нæуæгæй, сыл- 
гоймагæй-нæлгоймагæй кодтой згъоргæ. Цъæхахст æмæ хъарæг 
кæрæдзиимæ схæццæ сты. 
Æргæпп кодтой сæ бæхтæй, фистæгæй сæ размæ ауадысты. 
Æна ныттыхст, ныр уал азы цы хъæбулмæ æнхъæлмæ каст, 
ууыл. Тыххæй ма сфæрæзта дзурын: 
— Фесæфтыстæм, мæ хъæбул!.. Æрбалæбурдтой нæм... цæгъ- 
дæн нæ кæнынц! — Тыххæй ма урæдта йæхи. 
— Чи?.. Кæцæй?.. 
— Дзæуджыхъæуæй!.. Хъазахъхъ!.. Раздзоджы хæдзармæ ба- 
лæбурдтой, чындз æмæ сабиты тыхæй кæнынц семæ. 
Æндæрджытау ма йæм зындысты Æна, Есенаты зæронд Гуы- 
цыр, йæ чысыл хо Азизæ... Алæгаты саудзаст Зарæ. Гæзæмæ ма 
йæм хъуысы адæмы еусар æмæ хъарæг. 
— Иухатт ын ныккодтой йæ бинонты бындзагъд!.. Æгъгъæд 
сын нæма у? 
— Хъуыбады ралæууыд сæ размæ иу стыр мæцъисимæ. Мар- 
дзысты зæронд лæджы!.. 
— Уастæн, Хуыцауы азар сæ сæрыл ныккæлæд джауыртæн! 
Бæтæхъоты кæрты онг фистæгæй фæлыгъдысты Хæмæтимæ. 
— Муссæ кæм ис, Хæмæт?.. Афтæ куы дзырдтай, Бруты дæм 
æнхъæлмæ кæсы, зæгъгæ!.. Æна, кæм ис дæ сомыгæнæн æфсы- 
мæр? — фæрсы уый, фæлæ йын дзуапп ничи дæтты. Кæсы: иу 
ссæдзы бæрц сты хотыхджын хъазахъхъæгтæ. Хъуыбады егъау 
мæцъисимæ кæрты бацæуæны сæ разы лæууы. 
— Гъæтт, куыдзы хъæвдынтæ, сылгоймаг æмæ чысыл саби- 
тыл фæлварут уе ’хсар? — хъæр кæны зæронд лæг. 
Райдианы йыл худгæ кодтой хъазахъхъ, фæлæ уисæйбыд кул- 
дуарæй мидæмæ куы фæцæйцыдысты, уæд сæм мæцъис фæхъил 
кодта, æмæ фæлæууыдысты. 
Нæ, фæстæмæ нæ алæудзæн ацы зæронд лæг, — йæ фæстæ 
чысыл сабитæ æмæ сæ мад уыдысты, æмæ уымæн. 
Йæхи фыны æнхъæлдта, йæ цæстытыл йæ къухтæ æруагъта. 
«Кæм ис Муссæ? Кæм ис Муссæ?» — Ууыл ма ныззезелæг сты 
хъуыдытæ. 
— Прочь с дороги, собака шелудивая! — хорунжий Хъуыба- 
Дымæ дамбаца фæдардта, фæлæ йæм Темырболат æнæссыбырт- 
тæй йæхи баппæрста æмæ æртхъирæнгæнæджы къух стъæпп ласта. 
69 

Ныхæй-ныхмæ аззадысты хорунжий æмæ корнет. 
— Чи дæ ды æмæ дæ цы хъæуы? — афарста йæ хъазахъхъаг. 
— Чугуевы уланты полчы корнет Мамсыраты Темырболат! — 
хæрзсындæг ын дзуры Темырболат. 
Хорунжийæн йæ рихи фæзылын ис: 
— Поздравляю, господин корнет!.. 
Фырмæстæй йæм хъазахъхъы хъæлæба нал хъуыст: 
— Дæхи айс ардыгæй, цалынмæ ма дæ сæр де ’уæхсчытыл ис, 
уалынмæ. 
Фегуыппæг сты, æмæ кæцæйдæр Æнайы цъæхахст фæцыд. 
— Мæ артыл мын дон ма ауадзут! — йæ кæлмæрзæн сфæй- 
лыдта, бæгъæмсарæй хъаугъагæнджыты æхсæнмæ йæхи баппæр- 
ста. 
Хъуыбады базыдта ныр Темырболаты æмæ йæ мæцъис дæ- 
лæмæ æруагъта: 
— Гъæй, дæ цонджы фæхъхъау фон, Темырболат, æмæ алы- 
хатт дæр æгас цæуай! — Æнамæ фæзылд зæронд лæг:— Ныр сæ 
уый бар бауадз, Æна!.. Уыдон дæ кæлмæрзæн уынгæ дæр нæ 
кæнынц!.. 
Хæмæт дуарыл йæхи сныхæста, хъандзалау, агæппæввонг ссис. 
Темырболат хатыд: ам æнæхъаугъа хос нал уыд. 
— Господин корнет, паддзах æмæ йæ бæрзонддзинад Лорис- 
Меликовы номæй дын дзурын!.. 
— Ахъуытты у ардыгæй!.. Ныууадз сабиты!.. 
Хорунжий йæхионты ’рдæм фæзылд æмæ фæхъæр кодта: 
— Атæрут адæмы ардыгæй! Бацæут къæсмæ æмæ раласут абы- 
рæджы усы йæ сабитимæ! 
— Уæдæ дæм нал хъары адæймаджы хъарæг!.. — Темырболат 
фæстæмæ агæпп ласта, Хæмæты фарсмæ слæууыд, йæ иу къухы 
дамбаца, иннæйы та кард, афтæмæй дзуры: — Ды лидз, Хæмæт, 
Сауадагмæ, Раздзогæн зæгъ!.. Дадамæ фæхæццæ кæн хабар!.. 
Æна хъазахъхъаджы раз ныххаудта æмæ йын лæгъстæ кæны: 
— Мады гуыбынæйдзыд нæ дæ, нæ! 
Æртæйæ лæууыдысты сæ разы: Темырболат, Хæмæт æмæ 
Хъуыбады. Бæгъæмсар сылгоймаджы лæгъстæ никæмæ хъардта. 
Къæсы дуары хъинцъ фæцыд. Раздзоджы бындар Гæбайы 
æмкъай Цомиан рахызт къæсæры сæрты. Дзидзидай саби йæ цон- 
гыл, егъаудæр лæппуйæн йæ къухыл хæцы. 
— Темырболат, дæ мад дæ хурæй бафсæдæд!.. Уый аккаг не 
стæм... 
— Кæм ма ис хур, æрцыдыстæм дæм æхсаримæ! — Уыцырдæм 
куыд фæзылд, афтæ йæ цонгыл уæззау цыдæр æрхаудта æмæ 
дамбаца йæ къухæй ахауд. Стæй йыл æвиппайды æрбатымбыл 
сты хъазахъхъ, йæ цæнгтæ йын сыздыхтой. Хъуыстис ма йæм 
Æнайы цъæхахст æмæ Цомианы хæкъуырцц. 
— Связатъ господина корнета! — хъæр кæны хорунжий. 
Хъуыбадыйы мæцъис хъазахъхъаджы чъылдымыл скафыд. 
Хъазахъхъ фæпырх сты, фæлæ корнеты не суагътой уæддæр. 
Æна йæ рустæ тонынмæ фæцис: 
70 

— Мæ хæдзар æрбайхæлд!.. Уæ, Хуыцау, дæ азар ныккал 
тыхгæнджыты сæрыл! 
Хъуыбадыйы ариуыгъта гуыппыр хъазахъхъаг æмæ суанг кауы 
бынмæ тулгæ фæкодта зæронд лæг. Йæ былтæ сæрфгæ растад 
æмæ та йæ мæцъисмæ фæлæбурдта. 
Хæмæт сыл йæхи басæрфта, карды цæгатæй сæ дзæхст лас- 
та. Уыдон бирæ уыдысты, хъæбатыр лæппу та иунæгæй æмæ 
йыл тых кæнын куы райдыдтой, уæд сæм цыргъаджы ком аз- 
дæхта. 
Дамбацайы гæрах фæцыд, Хæмæт йæ цонгмæ фæлæбурдта. 
Ноджы та йæм фæлæбурдтой, хæцæнгарз та йæм фæдардтой; 
фæлæ хорунжийы хъæр фæцыд: 
— Не убиватъ, живым взятъ абрека! 
Хъуыбадыйæн йæ мæцъис байстой, фыднадæй йæ кауы бынмæ 
баппæрстой. 
Егъау мæцъис йе ’уæхсчытыл сæмбæлд Хæмæтæн. Ныцух- 
мух ласта, уæддæр ма йæм хъуыст Темырболаты сидт: 
— Лидз Сауадагмæ! Дадайæн зæгъ!.. 
Нал ын бантыст алидзын, Хъуыбадыйы фарсмæ уадзыгæй 
æрхауд. 
Йæ мад Хъодзиан æм баппæрста йæхи. 
— Мæ къона æрбайхæлд!.. 
Ариуыгътой усы хъазахъхъæгтæ, фалиау йæ тъæпп фæцыд. 
— Связатъ абрека вместе с господином корнетом! 
Бастæй сæ бæхтыл сæвæрдтой, Гæбайы бинонтимæ сæ сæ 
разæй аскъæрдтой, стуртау. Ныххостой хъазахъхъ сæ бæхты, 
уацайрæгты сæ разæй ассыдтой æмæ Бруты фæндагæн йæ рыг 
скалд. 
Æна æмæ Хъодзиан, богъ-богъгæнгæ, сæ фæдыл лыгъдысты: 
— Дæ къонамæ хæццæ уæддæр куы æрбауыдаис!.. Уæ, Бо- 
лат, дæ мад дæ сæрыл хаст фæуа!.. 
Адард сты тыхгæнджытæ, нал сæм хъуыст мады сидт. 
Зарæйы ничиуал федта. Темырболат афтæ куы фæхъæр код- 
та Хæмæтмæ, лидз Сауадагмæ, зæгъгæ, уæд цыдæр фæцис. 
IX. КÆМ УЫДИС РАЙДИАН, КÆМ УЫДИС КÆРОН 
Хæмæтæн йæ къухтæ æмæ йæ къæхтæ сбастой, хордзенау æй 
баппæрстой бæхыл. Темырболатæн æрмæст йæ къухтæ сбастой, 
афтæмæй йæ сæвæрдтой саргъыл. 
Цомианæн алидзынæй нæ тарстысты æмæ йæ нæ бабастой, 
сабиты сæ фæсарц сæвæрдтой хъазахъхъæгтæ. Тардтой сæ бæх- 
ты удаистæй, калдис фæндаджы рыг цæфхæдты бынæй. 
Скъæргæ-скъæрын йæхи фæкъул кодта Хæмæт æмæ фæнда- 
джы хъæбæрыл йæ гуыпп фæцыд. Темырболат дæр рагæпп ласта 
йæ фæдыл, фæлæ йæхи нал баурæдта æмæ, къуыбылойау, атыл- 
дис. Уайтагъд фæгæпп ласта æмæ йæ хæлары уæлхъус балæууыд. 
— О, а бæсты дзуæрттæ! — ныцъцъæхахст кодта Цомиан. 
71 

Хорунжий йæ бæхы фæурæдта: 
— Стоп! Уæ бæхты фæуромут! — Хæцæнгарз Хæмæтмæ ныд- 
дардта: — А что с ним церемониться!.. Куыдзæн куыдзы мард йæ 
хай! 
Темырболатæн йæ къухтæ баст уыдысты, фæлæ йæ риуæй 
ныццавта хъазахъхъаджы æмæ сæ дыууæ дæр зæххыл атылдысты. 
Фæгæппытæ кодтой, фæхъуырæй-хъуырмæ сты уонгбаст 
корнет æмæ хотыхджын хорунжий. Хъазахъхъагæн йæ дамба- 
ца йæ къухæй ахауд æмæ дуртыл йæ къæрцц-къæрцц ссыд. 
Куыддæр уымæ фæгуыбыр кодта, афтæ та йыл йæхи ныццав- 
та Темырболат. 
Фелвæста йæ æмæ йын æй йæ риумæ ныддардта: 
— Куыдзы мард дæ ныккæндзынæн, господин корнет! — фыр- 
мæстæй йæ сæт калы хорунжий. 
— Фехс, цæмæ ма кæсыс, куыдзы фырт! — йæхи йæм баппæр- 
ста, дамбаца йын цы къухы уыд, уый йын йæ риуæй баууæрста. 
Сабитæ сниудтой, Цомианæн йæ дзыккутæ дымгæ фæйлыдта. 
— Хæмæт рафтыд сæ къухæй!.. Ды уæддæр хъахъхъæн дæхи, 
уæ, Болат! — Нырдиаг кодта ус. 
— Прочь с дороги, волчица! — ныкъкъуырдтой йæ æмæ уа- 
дзыг лæппуйы фарсмæ æрхаудта сылгоймаг. 
Йæ цæстытыл ауадысты Хæмæты тугæй амæхст цæсгом, Цо- 
мианы пырх дзыккутæ. Цъилау ныззылдис. Йæ къухтæ баст 
уыдысты, фæлæ кæй йæ сæрæй цавта, кæй та йе уæхскæй. 
— Связатъ корнета по ногам, прикончитъ абрека на месте! — 
бардзырд радта хорунжий. 
Иу змæлд ма акодта Темырболат, фæлæ йæ бон куы ницыуал 
бацис, уæд ма тасæфтауæг хъæрахст ныккодта: 
— Вы еще ответите перед генералом Кундуховым, подлецы! 
Федзæмгонд сты хъазахъхъ Муссæйы коймæ. Хорунжий йæм 
баздæхт: 
— Дæуæн дæр кæд нæ фæуæлдæр кæнид дæ цин Куындыхы- 
фырт, господин корнет!.. 
Тыххæй ма улæфыд Темырболат: 
— Æз хæдзары къонайы фарсмæ дзуапп дæтдзынæн мæ ма- 
дыфсымæрæн!.. Ды та цы ми кæндзынæ, господин тыхгæнæг?.. 
Муссæ корнеты мадыфсымæр у, уый куы базыдтой, уæд сæ 
хотыхтæ æруагътой, фæлæ йын йæ къухтæ не суагътой уæддæр. 
Ус Хæмæты къæмисæнтæ æууæрста, йæ кæлмæрзæны къаба- 
зæй йын йæ туг сæрфта. Сабитæ сæ уæлхъус лæууыдысты. 
...Æрдæгмард лæппуйыл схæцыдысты æмæ йæ бастæй сар- 
гъыл сæвæрдтой. 
— Куыдз къуылыхæй нæ мæлы! 
Брут фæстиау аззад. Разæй Терчы уынæргъын хъуыст. Хъа- 
захъхъ нал тындзынц æмæ йæ, бæх цадæггай узы, Терчы уынæр- 
гъын æй цахæмдæр уæззау сагъæстыл æфтауы. Хæмæтæн йæ 
бон бæхыл бадын нал у æмæ йыл хъазахъхъаг хæцы, афтæмæй 
хилынц. 
Брутмæ тындзыдта Чугуевæй. Брутмæ нæ, — Ирыстонмæ. 
72 

Æрхæццæ ис тых æмæ фыдæй æмæ йыл куыддæр йæ къах æрæ- 
вæрдта, афтæ йæ абырджыты æфсон кардæй ныррæмпъызта. 
Хæмæтырдæм фæкаст аивæй æмæ йæ ныхæстæ æрбалæууы- 
дысты йæ зæрдыл. 
«Пъагонджынты аууонæй нæм хур нал кæсы!» 
Пъагæттæ йын цы цухъхъайыл уыд, уый кæмдæр Сауададжы 
баззад. Бæласæй йæ раппæрста æмæ уый сисынмæ никæйуал рав- 
дæлд. Уадз! Хорз у æмæ сæм ныр уæддæр нæ кæсы! 
«Афицер суыдзынæ, адæмы рæгъмæ рацæудзынæ. Хотыхтæ 
дæ къухы уыдзысты æмæ кæд хъæубæстæйæн дæр исты æххуыс 
фæуис». — Йæ зæрдыл æрбалæууыдысты ныртæккæ Муссæйы 
ныхæстæ. 
Уынæргъы Терк, лæппуты узы бæх. 
Саби ма уыд, Бетъырбухы æфсæддон ахуырмæ йæ куы арвы- 
стой, уæд. Хорз æмæ æвзæр бæстон нæма æвзæрста кæрæдзийæ, 
фæлæ йæ мадыфсымæры амынд фæндагыл тынг рæдауæй нæ 
куымдта зæрдæ. 
Фæстейæ баззадысты Бруты атагъатæ, йæ сабийы бонтæ, Алæ- 
гаты чысыл саудзæст Зарæ æмæ йе ’фсымæр Хæмæт... ныр уæртæ 
саргъыл йæхи тыххæй чи уромы, уый!.. 
Ссывтой бæхтæ сæ цæфхæдты бын хуырвæндаг, дзедзылой 
кодта дыууæрдæм Хæмæт саргъыл. Терк ныр уынæргъгæ нал 
кодта, фæлæ — абухгæ. 
Уал азы йын фæдардтой Бетъырбухы пъагонджын удхортæ 
йæ удыл цъутта, стæй та Чугуевы уланты полчъы фæхаста йе 
рагъыл салдаты уæззау уаргъ. Зæрдæ хъæуырдæм тырныдта, йæ 
цæсты раз иудадзыг Сæнайы хох лæууыд. Йæ хъустыл, цыма, 
ныдзæвд Хъуыбадыйы хъисфæндыры зарын... ныр уæртæ Бру- 
ты чи баззад, уый!.. 
Райдианы йын чи скодта хæрзиуæг, ныр дæр та уый. Мус- 
сæйы фæрцы æрыздæхт Ирмæ. Æрцыд æмæ цы æрхаста йемæ? 
Æхсар æмæ æхсаргард, æхсар æмæ æхсаргард! Куырм, æгомыг, 
кæнæ къуырма уыд уал азы? Нырмæ дæр хъарæг кодтой Æнайы 
хуызæн сылгоймæгтæ се сæфт хъæбултыл, ныры онг дæр-иу 
схæццæ ис сæ кæуынхъæлæс Терчы уынæргъынимæ. 
Не ’хъуыст уымæ, кæнæ, бардуагау, кæмæн табу кæны, уыцы 
Муссæмæ? 
Ай-гъайдæр æм хъуыст, фæлæ цалынмæ Сауададжы хъазгæм- 
хасæнтæй Раздзогимæ нæ фæныхæй-ныхмæ ис, уалынмæ йæм 
æххæстæй нæ хъардта сæ хъæрзыны дудаг. 
Ныр æй бæх хæссы бастæй узгæ æмæ йын йæ зæрдæ арауы 
Хæмæты æгуыппæг хъæрзын, Цомиан æмæ Терчы зæрдæхалæн 
богътæ. 
Цы ракодтой сабитæ, цы ракодта сæ мад? Кæм уыдис райди- 
ан, кæм уыдис кæрон? 
Муссæйы ном фервæзын кодта æрдæбон Хæмæты мæлæтæй... 
Муссæ Бруты ис, зæгъгæ, куы дзырдта ацы зæбулхъус, уæд 
кæм ис ныр?.. 
73 

Цыдæр æм дзырдта Хæмæт, фæлæ йын йæ хъæлæс не хъуы- 
ста æмæ йæм æввахс бацыд. 
— Диссаг нæу!.. Абырæг æмæ цытджын афицеры кæрæдзийæ 
нал æвзарынц æмæ сæ... иумæ бастæй фæхæссынц, — загъта хуыф- 
гæ уый. 
Цыма йæ риуы исты фæныхст, уыйау ныкъкъæдз, йе уæхс- 
чытæ кæрæдзимæ æрбассывта. 
«Йæ артдзæст чи хъахъхъæны, уый — ацы джауыртæн абы- 
рæг», — зæрдæйы, судзинтау, ныхстысты Раздзоджы ныхæстæ. 
Дыдзы мидбылтыхудт фæфиппайдта Хæмæты цæсгомыл. 
Цыма корнет Мамсыраты Темырболат, цытжын паддзахы бартæ 
хъахъхъæнгæйæ, «абырджыты сæргълæууæгимæ» кæй фæхъуы- 
рæй-хъуырмæ ис, ууыл худтис. 
Дæ цæстытæ дын стыхтой! Дæ хъусты дын къæрмæджытæ 
нытътъыстой!» — цыма йæм ныдздзырдта чидæр. Фæйнæрдæм 
æракæс-бакæс кодта сонтау. 
«Чи?» 
«Бетъырбух æмæ Чугуев». — Дзуапмæ æнхъæлмæ кæсын æй 
бирæ нæ бахъуыд. 
Ниудтой сабитæ, хъарæг кодта сæ мад. 
«Гъы!.. Бæтæхъо абырджыты сæргълæууæг!..» — Сæнтдзæ- 
фау бахудтис уыцы хъуыдымæ. 
Темырболаты цахъхъæнтæ йæ дадайæ зыдтой. Таурæгътæ дæр 
ыл кодтой, æгæрыстæмæй, йæ кард, дам, нæма сæлвасы, афтæ- 
мæй, дам ын кæрддзæмы зарын райдайы. 
Нырма хæрз чысыл уыд йæхæдæг, Бæтæхъойы карды зарын 
йæхи хъусæй никуы фехъуыста æмæ йыл дис æфтыд: 
«Куыд зары æндон, — уый дæр кæрддзæмы æвæрдæй?» 
Гæба уыдонæй егъаудæр уыд, — Хæмæт æмæ Зарæимæ-иу 
хъуыстой дадайы аргъæуттæ, æви таурæгътæм æмæ уыцы аргъæ- 
уттæ уыдысты цыфæнды æндоны зарæгæй адджындæр. 
Раздзоджы карды зарынмæ никуы байхъуыста, фæлæ йæхи 
цæстæй федта æмæ йæ зæрдыл бадардта Темырболат, Бæтæхъо 
дзывыры хъæдыл куыд хæцыд, ныр йæ туг цы зæххы сæрап- 
понд калы, уый фæлдахгæйæ иу йæ цæсгом куыд райхæлд æмæ- 
иу кæрддзæмы тъыст æндоны бæсты йæхæдæг куыд зарыд, уый. 
Æмæ уыцы зарæг уыдис удæй адджындæр! 
Ноджы федта æмæ хъуыды кæны: Бæтæхъо йе уæхскыл сæ- 
вæрдта чысыл Зарæйы. Хæмæт æмæ Темырболатæн сæ къухтыл 
хæцы, Гæба æнæхъæн хосдзау лæг уыд. Сæумæрайсом зад хуы- 
мы лæгæрстой цыппарæй. Æртæхæвæрд æфсиртæ сыл узæлы- 
дысты. Кæцæйдæр цъæхснаг къæл-къæл хъуысы æмæ йæ лæп- 
путæ нал æвзарынц: уый Зарæйы худын у, æви æртæхæвæрд 
æфсирты къæл-къæл хъуысы! 
«Дадайæн йæ цухъхъайы фæдджитæ ныххуылыдз сты æртæ- 
хæй, лæмары сæ æмæ рæдауæй гуым-гуым кæны: 
«Зæхх дæр зоны цины цæссыгтæ згъалын!» 
Æмæ уыцы æхцон гуым-гуым æмæ æртæхæвæрд æфсирты 
узæлын уыдысты цыфæнды æндоны зæллангæй адджындæр. 
74 

Æргом нæ дзырдтой ууыл, фæлæ, таурæгъау, æрхæццæ ис: 
Фæтыхстис Цæцæн, æрбарвыстой Бæтæхъомæ йе ’рдхæрдтæ 
æдисон, быныстъæлд кæнæм джауырты фыдæй, дæ къух нæм 
æдар, хъонагъ! 
Къулыл ауыгъд æхсаргарды ком æрттывта ихсыд кæрддзæ- 
мæй. Рагæй нал федта хур, фæлæ згæ не схæцыд æндоныл, — 
дзыргъа нæу мыййаг! 
Райста йæ Бæтæхъо, сигæцыл æй сыссадта. 
Стæй схæцыд згæ дзывыры æфсæныл, æмæ баззад зад хуым 
кæрдинагæй. 
Таурæгъæн стыр базыртæ ис, æмæ йæ уд не скъуыйы тъымы- 
тъымамæ. 
Фæхæцыд Бæтæхъо Цæцæн-Мæхъхъæлы, хæцыд имам Ша- 
мил æмæ Хадзы-Чиркеимæ джауырты ныхмæ. Æгас комбæстыл 
ахъæр ис таурæгъ, Бæтæхъо, дам, йæ цæцæйнаг æрдхорд Дзæ- 
рæхохты Алхастимæ сухты цагъд кæны джауырты. 
Темырболат уæд, æвæццæгæн, а бæстыл дæр нæма уыд æмæ 
йæм хабар таурæгъау æрхæццæ ис. 
Æрыздæхт, дам, Бæтæхъо Цæцæнæй, æрбаййæфта, дам, хæ- 
дзары æргæвстæй йе ’фсымæр Базыхъ æмæ йæ бинойнаг Быце- 
ноны, — йæхи бар чи нæ уыд, уый. 
Аздæхт æгомыгæй фæстæмæ, ныллæууыд тугисыны фæнда- 
гыл Дзæрæхохты Алхаст æмæ Малсæгты Тепсаимæ. 
Кæм уыдис райдиан, кæм уыдис кæрон? Схæцыд дзывырыл 
згæ, баззад зад хуым кæрдинагæй æмæ гъеуæд базыдта, æвæц- 
цæгæн, Бæтæхъойы кард кæрддзæмы зарын. 
Уый фæстæ та йæхи хъусæй хъуыста Темырболат æмæ йæ- 
хæдæг уыд æвдисæн: 
Ныхас æмæ фынгыл — Раздзоджы бынат! 
Тугвидтæн æмæ зынвадаты — Раздзоджы уынаффæ! 
Ферох сты ныр Бæтæхъо æмæ дзывыр — Раздзоджы кæрд- 
дзæмы зарыд æндон. 
...Ныр ын йæхимæ нæ баххæстысты, сæ мæт сабитæ æмæ 
сылгоймагыл ныккалдтой. 
Цæмæн? Цæй руаджы? Кæм уыдис райдиан, кæм уыдис кæрон? 
Сауададжы йæхи хъусæй фехъуыста æртиссæдзаздзыд дадайы 
æлвæст карды зæллангмæ æмæ йæм уыцы зæлланг фæкаст Тер- 
чы абухынау, сывæллæтты мады хъарæгау, онгбаст Хæмæты хъæр- 
зынау. Чи зоны, йæ кард дæр, йæхиау, бафæллад! 
Æгас комбæстæн Раздзог ссис зæронд дада, пъагонджынтæн 
та — абырджыты сæргълæууæг. 
Ау, æмæ йæхæдæг пъагонджын нæу? Науæд йæ мадыфсы- 
мæр Муссæ цы у? Кæд Бæтæхъо æмæ Хæмæт абырджытæ сты, 
уæд мæнæ æнахъом сабиты йæ разæй чи тæры, уыдон та цы 
сты? 
Кæм ис Муссæ, цæмæннæ искуы зыны? 
Дзæуджыхъæумæ æрбахæццæ сты. Цæфхады къупп-къупп 
æмæ ехсы цъæхснаг къæрцц æвдæрзтой хъустæ. Æрвнæрдау ыл 
ссыд хъæдын хидыл фæцæйцæуæг бæхты къæхты гыбар гыбур. 
75 

Цыма фыдфын уыдта. Донласт æхсныфау æнкъардта йæхи. 
Йæ къухтæ баст уыдысты æмæ йæ бон ницы саразын уыд. «Зарæ 
кæм фæтары ис!.. Иу хæст ыл скодта мæ цæст!.. Науæд Раздзог 
цы бацис! Æцæг хæхтæ йе ’вварс уыдысты, фæлæ æгæр бирæ 
уыдысты уыцы... бирæгътæ!» 
Хорз карстой хъазахъхъы, фæлæ иугæр Темырболат, сæнт- 
дзæфау, фæстæты куы æрзылд, уæд фæтасыдысты æмæ, раздæ- 
рау, бæзæрхыгæй нал хъуыст: 
«То-о-о-х!.. Ал-ла-а-а!..» 
Æрхæндæгæй, хъуыдыгæнгæйæ, цæуы Темырболат... Бетыр- 
бухы кадетты корпусы ахуыргæнинæгтæ æмæ Чугуевы уланты 
полчъы афицертæм паддзахы хицауад политикон уддзæф никуы- 
цæй уагъта. Паддзах тарст йæ бындур ын чи ныззилын кæна, 
ахæм прогрессивон классон тохы хъуыдытæй... Фæлæ иу уæд- 
дæр хатт æвзонг фæсивæдмæ, фидар æхгæд æфсæйнаг дуæрттæй 
баирвæзтысты Уæрæсейы раззагондæр демократон адæймæгты 
хъазарадон барады ныхмæ дзурæг хъуыдытæ. Темырболат уæд 
рæстмæ не ’мбæрста уыцы зондджын адæймæгты хъуыды. Ныр 
ын хъазахъхъæгтæ йæ къухтæ куы сбастой, æмæ йæ афтæмæй 
куы фæкæнынц, уæд йæ зæрдыл æрбалæууыдысты, Бетырбухы 
кадетты корпусы кæимæ ахуыр кодта, уыцы æмбæлттæй сæ иу 
Астаховы ныхæстæ: «Цалынмæ музуккагæн йæ хицауы ехсы 
цæфтæй йæ бæрзæйы рыст нæ банцайа, уæдмæ цардæн раст фæн- 
дагыл ацæуæн нæй. Уымæн æмæ цард арвыронау хъулæттæ у. 
Уыцы хъулæттæн сæ тæккæ хуыздæртæ хъæзныджыты къухты 
сты. Иутæ æххормагæй мæт-мæрдтæ кæнынц, иннæтæ та мæгуыр- 
ты хид фæллойæ минас кæнынц. Паддзах та сæ хъахъхъæнæг у. 
Паддзах йæ къæлæтджыныл цæмæй фидардæр бада, уый тых- 
хæй, æххормаг адæмы афæливыны тыххæй æрымысы алыхуы- 
зон авантюристон хæстытæ». 
Бирæ нæ фæцис Астахов кадетты корпусы. Чидæр æвзаг ба- 
хаста корпусы хицæуттæм, æмæ Астахов фæтары ис кадетты кор- 
пусæй. 
Бирæ йæ уарзта Темырболат. Ныр ын фæци Астаховы ныхæ- 
стыл ахъуыды кæныны фадат. Сауадаг æмæ йын Бруты абоны 
хабæрттæ, йæ хъуыдытæ, хъызт боны денджызы улæнтау, сыз- 
мæстой. 
«Раст дзырдта Астахов. Кавказ басæттын паддзахы йæ къæ- 
лæтджын сфидар кæнынæн хъæуы» 
Иу ран Терчы былыл арт судзы. Йæ фæздæг здыхстытæй 
хъен ныллæууыд арвы хъæбысы. Арты фарсмæ халагъуд. Ха- 
лагъуды размæ, артмæ сæхи тавынц бæгънæг, гомгæрц сабитæ, 
сæ мад, саударæг ус артыл сугтæ æвæры. Паддзахы хъахъхъæ- 
нæг хъазахъхъæгты ауынгæйæ, ус артимæ архайын фæуагъта æмæ 
æнæуынон цæстæнгас фехста хъазахъхъæгтыл: 
— Уæ, йæ бындур ныззила, мæнæн мæ тæригъæддаг хæдзары 
къуым чи басыгъта, æмæ мæ ме ’ххормаг сабитимæ, уæлих, уæл- 
къæсæр чи ныууагъта! О, йæ рустæ фæтона, мæ сидзæрты фыды 
мын йæ джебогътыл чи систа, æмæ нæ æнæдарæг чи фæкодта! 
76 

Тугъантæ æмæ Хъаныхъуаты уæздæтты стыр галуантæй æрду 
дæр нæ фæхъуыди, æмæ мæ мæгуыр къонайыл фæтых сты! — 
марой кодта ус. 
Топпы нæмгуытау æмбæлдысты мæгуыр, тæригъæддаг усы 
ныхæстæ Темырболаты зæрдæйыл. Фæндыд æй, усæн исты зæр- 
дæвæрæн ныхæстæ куы загътаид, фæлæ йын хъазахъхъаг ехсæй 
æрцавта йæ бæхы. 
Ус Хуыцаумæ хъардта йæ сабиты тæригъæд. Темырболатæн 
йæ зæрдæйы тугтæ тагъдысты, уæзæджы къæйыл чи баззад, уыцы 
мæгуыр сидзæргæс усы мароймæ хъусгæйæ, 
«Кæмæн цы кодтой, ацы тæригъæддаг усы æххормаг сабитæ? — 
сагъæс кодта Темырболат. — Куы нæ йын зæхх ис, куы нæ бахæ- 
ринаг, æвæццæгæн, кæнæ Тугъанты хъазайраг у, кæнæ — Хъаны- 
хъуаты. Тох цæуы. Паддзах хъавы Кавказ басæттын. Зæхх æй 
хъæуы, зæхх кæмæ ис, уый йæ фæллой хъахъхъæны, фæлæ ацы 
мæгуыр ус та, цы аххосджын у? Куы нæ йæм зæхх ис, куы нæ 
фæллой, уæд цæмæн фæци удхайраг? Цы фæуыдзысты йæ са- 
битæ, зымæг куы ’рбалæууа, уæд? Чи сæ барæвдаудзæн, ацы 
хæццæ тыхст рæстæджы, алкæмæн йæ сæр йæ кой куы фæци, 
уæд?» 
Йæ фæдыл цы æфсæддонтæ цыд, уыдоныл ахаста йæ цæст: 
«Уæртæ, йæ саргъы гопмæ чи нымдзаст æмæ уæззау сагъæсты 
чи цæуы, уый цымæ цæуыл хъуыды кæны? Бæрæг у сидзæргæс 
усы ныхæстæ йын æхсаргарды æрцъыккау кæй акарстой йæ зæр- 
дæйы уидæгтæ æмæ йæ цæстытыл кæй уайы йæ мæгуыр ныййа- 
рæг мады фæлгондз. 
Науæд уæртæ уыцы саулагъз, къуыбыррихи салдат? Йæ дзы- 
хæй сыпп нæ хауы. Æдзух æмбæхсы йæ цæстæнгас, Зылынджы- 
нау, комкоммæ ахстытæй никæмæ кæсы. Ингæнмæ цæуæгау, 
цæуы ахстыты фæдыл. Бæрæг у йæ мидзæрдæйы уæззау хъуыр- 
духæн кæй кæны». 
Хъуыдытæ та ногæй ахастой Темырболаты Бетырбухы кадет- 
ты корпусмæ. Цавæрдæр авдсæрон уæигау йæ цæстыты раз сыс- 
тад Астахов. Йæ хъустыл уайынц Астаховы ныхæстæ: «Хæдхæ- 
цæг паддзахад туджы зæйы бын фæкодта Кавказы адæмты. Ды 
кавказаг дæ, чи зоны, хæрам хæссыс, ме ’мбæстæгтæм, кæд дæ 
хъуыды æргомæй нæ зæгъыс, уæддæр. Æмæ дæ зæрдыл дар: 
Уæрæсе паддзах æмæ йæ фæсдзæуинæй Уæрæсе нæу. Æцæг 
Уæрæсе Кавказы адæмты фарс у. Фæлæ æцæг Уæрæсейыл хъа- 
дамантæ æвæрд ис. Нæ интеллигенцийæ паддзахы фарс чи нæ 
рахæцы, уый кæнæ Сыбырмæ ахæссы, кæнæ та йæ Кавказы 
хæстмæ арвиты. Рох дæ ма уæд, паддзахæн уырыссаг музуккаг 
æмæ кавказаг хохагæй хъауджыдæр кæй нæй. Иуæн дæр æмæ 
иннæмæн дæр йæ туг нуазыныл нæ ауæрды». 
Уæд Астаховы ныхæстыл арф ныхъхъуыды кæнын фадат нæ 
уыд Темырболатæн. Ныр ын, фæстийæ сæ уыцы салдæттæ æры- 
мысын кодтой ногæй Астаховы ныхæстæ. Æвæццæгæн, Астахов 
цы æндæр Уæрæсейы кой кодта, мæнæ ацы салдæттæ дæр уыцы 
Уæрæсейы минæвæрттæ сты. 
77 

О, фæлæ сæ цы ’рхаста ардæм? Æлдадты зæронд зæхкусæг 
Батæхъоимæ, æвæццæгæн, æмхуызон уарзынц дзывырæй сау зæхх 
фæлдахын. Рагуалдзæджы хæмпус зæххы тæф сын æвдадзы хо- 
сау у. Уæдæ цæмæн ныххæцыдысты дзывыры хъæды бæсты 
æхсаргарды фистоныл? Ау, Ирыстон дæр Уæрæсейау дыууæ 
Ирыстоны куы у? 
Йæ уæнгтæ куыддæр æрлæмæгъ сты, цыфæндыфæуайы 
æнкъарæн ыл, пъæззыйау, ныббадт æмæ йыл чердæм хæцыдыс- 
ты, уыцырдæм цыд. 
Хæмæт æмæ йæ сабитæй фæхицæн кодтой, дыууæ хъазахъ- 
хъаджы йæ фæйнæ фарс, афтæмæй йæ цахæмдæр булкъоны раз 
балæууын кодтой. 
Цыма фынæй уыд, афтæ йæм хъуыст хорунжийы рапорт: 
...Йæ бæрзонддзинады бардзырд æххæст кодтам, афтæмæй 
корнет Мамсыры-фырт йæ абырæджимæ нæ разы æрбалæууыд. 
Хæцæнгарзæй нæм æртхъирæн кодтой. Тугпырхы бæсты йын йæ 
къухтæ сбастам æмæ йæ абырæджимæ немæ ракодтам... 
Булкъон хъуыста хорунжиймæ. Темырболат дæр æм хъуыс- 
та. Цыма æндæр искæуыл дзырдтой, афтæ йæм каст. 
— Йæ бæрзонддзинадмæ! — Уый булкъон срæцыгъта. 
Цыдис цадæггай, цыма дадзинты мидæг туджы бæсты зды 
ныччындæуыд, афтæ ныууæззау. 
...Инæлар-лейтенанты хъоппæг цæстытæм каст æмæ йыл дис 
æфтыд: «Кæм ма федтон ацы цæстытæ!.. Пенснейы бын æмбæхст 
галы цæстытæ!» 
Нæ, уый фыдфын уыдис æмæ гъеныр йæ цæстытыл уадис, 
Хæмæт æмæ сабитимæ талынг ныккæнды куы бадтис, уæд. 
«Весьма сожалею, господин корнет!» 
Æвæццæгæн, Темырболаты къухтыл цы хъадамантæ уыд, 
уыдонæй дзырдта инæлар-лейтенант. Йæ мидбылты бахудтис, 
цыма йæм рагæй æнхъæлмæ каст, ахæм хуыз абадт йæ цæсго- 
мыл. 
Ныккæнды къултæн сæ цæссыгтæ мизынц. Къулы фаллаг фарс 
Терк йæ хъиутæ хæры. 
«Сауадагæй мæм дæ лæгдзинады хабар æрбахаста фидиуæг!.. 
Æхсызгон мын уыдис. Кавказы дæ хуызæтты хъæуы!» — Уый 
дæр уый дзырдта. 
«Кæм федтон уыцы цæстытæ?» — Хъуыдыты фæйлауы Тер- 
чы богъ-богъ. 
Цомианы æгуыппæг хъарæгмæ хъуыста уым — рухс кабинеты 
дæр, æмæ ам — талынг ныккæнды дæр. 
«О-о-о!.. «Петербургские ведомости!» Уым ын федта йæ къам! 
Ныр æрбалæууыд йæ зæрдыл: Лорис-Меликов Михаил Тариело- 
вич! 
«Граф Евдокимов дæрæн ныккодта Кавказ, Лорис-Меликов 
та йæ йæ зонгуытыл æрлæууын кодта», — фыстой гъеуæд уый 
сæраппонд. 
«Цымæ Раздзоджы дæр æрлæууын кæндзæн йæ зонгуытыл?» — 
Фæлмбадт цæстæнгас ыл æруагъта. 
78 

«Цытджын Муссæйы хæрæфыртæй æндæр та цы æнхъæл 
хъуамæ уыдаин!» — уый дæр инæлар загъта. 
Стæй булкъонмæ баздæхт: 
— Это недоразумение, господин полковник!.. Ныртæккæ бæх 
сифтындзут господин корнетæн æмæ йæ дыууæ салдатимæ йæ 
мадмæ арвитут!» — Дард кæцæйдæр æм хъуыст хицауы бар- 
дзырд. 
Райхъал ис Темырболат æмæ йæ сæр банкъуыста нæ, зæгъгæ. 
Инæлар фæдисау ис. 
— Æз ардæм иунæгæй не ’рбацыдтæн, дæ бæрзонддзинад! — 
дзуры йын Темырболат. 
— Æмæ дæ иунæгæй куы нæ æрвитын, господин корнет! 
— Свитæ нæ домын, дæ бæрзонддзинад!.. Мемæ ахстæй цы 
сабитæ æрбацыд, уыдонимæ аздæхдзынæн Брутмæ!.. Æнæуы- 
дон мæ хъæумæ нæ бауадздзысты мæ мад æмæ... фæндырдзæгъ- 
дæг Хъуыбады! 
Инæлары цæсгомыл таргъуыз бафтыд, фæлæ ма йæ былтыл 
уæддæр аззад мидбылхудты фæд. 
— Бæргæ, уый гæнæн куы уаид, господин корнет! 
Иудзæвгар æмырæй фесты æмæ уыцы æмырдзинады фæстæ 
æмбæхст цы уыдис, уый зыдта Темырболат. 
Цадæггай баздæхт æмæ йæ къухтæ булкъонмæ бадардта. 
— Мæ къухты баст мын бакæн мæ къухтыл фæстæмæ, госпо- 
дин булкъон! 
— Дæ зонд фæцыд, господин корнет? — Булкъон хицаумæ 
бакаст æмæ йæ къухтæ фæйнæрдæм айтыгъта. 
Уый дæр æм йæ галы цæстытæй æдзынæгæй каст. 
— Цалынмæ сабитæ хъæумæ нæ аздæхой, уалынмæ аз дæр нæ 
исын ме рагъæй ахсты уæззау уаргъ, дæ бæрзонддзинад. 
— Цæй, кæд дæ нæ фæнды, уæд дæ дзырддаг инæлар Куын- 
дыхаты Муссæимæ фæуæд! — Хъуысынц ма йæм ныр дæр инæ- 
лары фæстаг ныхæстæ. 
Талынг ныккæнды къулыл банцой кодта æмæ сагъæс кæны: 
«Чи загъта, Раздзог абырджыты сæргълæууæг у, зæгъгæ!.. 
Цы ракодтой æнахъом сабитæ?.. Кæд хæст у, уæд ды кæцы 
фарс лæууыс, Мамсыраты Темырболат?.. Кæм ис райдиан, кæм 
ис кæрон?» 
X. ÆГОМЫГ УЫНАФФÆ. ЧЫЗГ ФÆДИСОН 
Æрттивынц дардмæ арты æвзæгтæ. Бафæллад æрдз æнæхъæн 
бон абухынæй æмæ ныр æнцой фынæй кæны. Арф комы хæххон 
доны сыр-сыр æмæ фæллад бæхты пыррыкк нæры. Уддзæф ныс- 
симы, хуыссæгхъæлдзæг æрдзы уынæргъын хохæй хохмæ ара- 
уил-бауил кæны. 
Лæууынц судзгæ цырæгътимæ гуыппыр хъарагъултæ, хъахъ- 
хъæнынц Хæйрæджытыкомы цъассы калд джауырты. 
Арты рухсмæ æнахуыр æрттывд кæнынц Раздзоджы цæстытæ. 
79 

Абоны тохы нывтæ йæ цæстытыл ауайынц æмæ фæбузныг вæййы, 
йæхицæй нæ, фæлæ хæхтæй, йæ хæстонты йын зын сахаты чи 
бафснайдта, уыдонæй. 
Йæ бон иу ран бадын нæ бацис. Æрдæбон Хæйрæджытыко- 
мы ’рдæм кардæй цы фæндаг айгæрста, ууыл дæлæмæ ныззылд 
Бæтæхъо. Гæзæмæ æрталынг. Рæстмæ нал æвзæрста йæ развæн- 
даг зæронд лæг. Топпы фæздæг æмæ цавæрдæр хъылмайы тæф 
хурхы сæртæ арауæгау кодтой. Мæрдтæм нал фæхæссынц та- 
виц. Абон кæрæдзийы карды комæй чи агуырдта, уыдон ныр, 
æнцад-æнцой, кæрæдзийы фæрстæм хуыссыдысты. 
Уалынджы кæйдæр хъæрзын сыхъуыст дæлбылæй. Дзыхъ- 
лæуд фæкодта Бæтæхъо. Айхъуыста. Хъæрзын тынгдæр сы- 
хъуыст. Згъорæгау ныккодта дæлбылмæ зæронд лæг. Уыны бæ- 
ласы зæнгыл банцой кодта салдат, хохаджы æхсаргард ын йæ 
рахиз цонг йæ рæбыныл æрдавдта, афтæмæй мæцы йæ туджы! 
Салдаты утæхсæнгæнгæйæ куы ауыдта Бæтæхъо, уæд йæ або- 
ны хæрамдзинад цыдæр æрбаци. Иу гæппæн февзæрд салдаты 
цур. 
— Ма мæ амар! — æнахуыр цъæхаст фæкодта салдат. 
— Ма тæрс, æз удхор нæ дæн, — багуым-гуым кодта Бæ- 
тæхъо, стæй йæ куырæт феппæрста, йæ тæккæ астæуыл æй дыууæ 
дихы æркодта, æмæ дзы арæхстгай, хъавгæ бабаста салдаты цонг. 
Салдат цыдæр æнахуыр худт бакодта: 
— Хорз нæ къуыхтæ кодтой абон... мæ фыд дæр ма йе ’нæба- 
ры хуымы гæппæлы нартхоры зæнгты афтæ фæкæрды йе ’хсыр- 
фæй, — ралæмæрста салдат. 
Бæтæхъо цавддурау фæци. 
— Кæд дæ фыд мæгуыр зæхкусæг лæг у, уæд дæ, гормон, цы 
фыд æрхаста ардæм? 
Салдат тыххæйты рабадæгау кодта, йæ дзагъыр цæстытæ, 
авджын тымбылæгау, æрттывтой. Салдат цыма йын йæ хъуы- 
дытæ зæгъын куы нæуал бантыса, уымæй тарст, уыйау йæ галиу 
къухæй Бæтæхъойы цонгыл ныззезелæг. 
— Дæ къухтæ мæ фыды къухты хуызæн нуарджын, хъæбæр... 
уæзæгæвæрд... Мæ фыдæн лæгмарæджы къухтæ нæй... Нæдæр 
мæнæн... хуым кæнын æмæ хор тауыны йеддæмæ ницы зоны. 
Дойнаг хъазахъхъаг дæн æз. Мæ ном Кузьма, Прохоров мæ мык- 
каг... Афтæ ма банхъæл... — Кузьмайы ныхас зæронд тæбынау 
аскъуыд. 
— Дæ тæригъæд дæр æмæ мах тæригъæд дæр фæхæссæнт, 
махæн нæ мæгуыр цард хъаймæт чи фестын кодта, — загъта Бæ- 
тæхъо. — Гормон, дæ фыдмæ хуымкæнынмæ фæкастаис... Кузь- 
ма... хуыздæр уыдаид... Цæмæн райстай хæцæнгарз чи дæ ни- 
куы бахъыгдардта, уыцоны ныхмæ?.. 
Кузьма йын, цыма, йæ хъуыды бамбæрста... лакъон донау 
змæст цæстытæй йæм скасти. 
— Чи мæ уагъта!.. Бæргæ нæ куымдтон... мæ фыды мын æрцах- 
стой... бакодтой йæ ахæстоны... Кузьмайы демæ ницы хæцинаг 
ис. Нæдæр мæ дæ зæхх хъæуы... нæдæр дæ артдзæст... фæлæ 
80 

мæ фыд тæригъæд уыд ахæстоны... куы амардаид... фæтæри- 
гьæд ын кодтон... 
Тыхулæфт ма кæны Кузьма. Бæтæхъо бафиппайдта салдат 
йæ уд исыныл кæй архайы... Салдаты сæр йæ хъæбысы æрба- 
кодта... йæ зæрдæ суынгæг. 
— Иунæг тæригъæд мæ удхары æппары... уыцы тæригъæд, 
Кавказмæ паддзахы тæсæй куы рацыдтæн... æмæ мæхи хуызæн 
мæгуыртæм хотых куы раздæхтон... Хатыр зæронд... 
— Æрынцай... хатыр дын уæд! — иронау æм сдзырдта, Бæ- 
тæхъо. 
— Мæлæты размæ мæ уды тæригъæд кæмæн раргом кæнон, уый 
нæй... Ды дæ мæ сауджын дæр, мæ Хуыцау дæр... падцзах мын ме 
’знаг кæй хуыдта, уый... ды пысылмон... æз чырыстон... æниу 
адæймаг адæймаг у... цы дин кæны, уый цы давы. Зæгъ де ’мбæс- 
тæгтæн, дæ хæстон æмбæлттæн... дæ хæстæджытæн: Кузьма фыд- 
зæрдæ никæмæ хаста. Паддзах æй тыхæй ракодта, Кавказмæ йæ 
тыхæй рарвыста. Уый дæр сын зæгъ: Кузьма иунæг нæу... Кузь- 
майы хуызæн мæгуыр салдæттæй афтæ бирæ хъуыды кæны, фæлæ 
сæ бон ницы у... Тых паддзахы къухты ис... Хъусыс... зæронд... 
Салдат ма йæ фæстаг тыхтæ æрбатымбыл кодта, хатырку- 
рæджы каст ма скодта Бæтæхъомæ... 
— ... Сауджын нæй мæ уæлхъус?.. ныртæккæ ды дæ мæ сау- 
джын, мæ Хуыцау... зæгъ, мæ иунæг тæригъæд мын кæй ба- 
рыс... мæлын мын æнцондæр уыдзæн... ныббар мын мæ тæри- 
гъæд, мæ фыдыхай... 
— Барст дын фод! — загъта Бæтæхъо. 
Салдат æхцон улæфт скодта, мидбылхудт, мæрдты хурау, 
атылд йæ цæсгомыл, стæй йæ цæстытæ авгау асалдысты æмæ 
Бæтæхъойы цонгыл йæ сæр фæзæбул. 
Суынгæг зæронд лæджы зæрдæ. Йæ цæстытæй дыууæ ставд 
цæстысыджы æртылд æмæ Кузьмайы мæрдон цæсгомыл æртагъ- 
дысты. 
Иудзæвгар афтæ æндзыгæй фæбадт зæронд лæг, стæй бахæ- 
цыд салдаты цæстытыл æмæ йæ бæласы бын æрывæрдта, йæхæ- 
дæг йæ зонгуытыл æрлæууыд æмæ кæд талынджы Кузьмайы 
цæсгом нал æвзæрста, уæддæр дзы йæ цæстæнгас нал иста. 
«Хуыцау ныл, æвæццæгæн, рахæтыд, — хъуыды кодта Бæ- 
тæхъо, — æмæ æфсымæрæн æфсымæры хурхмæ йæ кард ныдда- 
рын кодта. О Стыр Хуыцау, цы дын ракодтам, нæхи хуызæн 
мæгуыр адæмы хъæбултимæ нæ туджы цæмæн сæвдулын код- 
тай? Цы уын, кодтам, гормæттæ, нæ хæдзæртты нæ цæрын цæ- 
мæннæ уадзут... Æркæс-ма, Хуыцау, цас туг ныккалди абон Са- 
уададжы, цас цæрынхъуаг удтæ аскъуыд, ирæй, уырысæй, цæ- 
цæнæй, мæхъæлæй... Æххормаг сырдтæ дæр афтæ нæ бакæн- 
дзысты... Æмæ мах та адæм куы стæм... Чи у аххосджын, Хуы- 
цау, уый дæ фыдæхæй басудз! Паддзах, æлгъыстаг фæуай, нæма 
бафсæстæ тугæй, фосау нæ нæ кæрæдзийæн цæмæн æргæвдын 
кæныс, дæ мыггаг аскъуыйа! Цæрын нæ цæмæннæ ныууадзынц! 
Фæлæ, цалынмæ мæ цæст æрттива, мæ цонг кардыл хæцын фæ- 
6 Булкъаты Михал 
81 

раза, уæдмæ нæ мæгуыр къонаты артдзæсты рæхыстæй фæхын- 
джылæг кæнын бар нæдæр паддзахæн ратдзынæн, нæдæр Лори- 
сы-фыртæн!» — зæронд лæджы дæндæгты къæс-къæс ссыди, стæй 
сыстад æмæ мард салдаты сæрыхъуынтæ йæ дæрзæг армы тъæ- 
пæнæй æрлæгъзытæ кодта. 
— Рухсаг у, бецау, ныххатыр нын кæнæд дæ ныййарджытæ... 
сæ фырт нæ лæппуты карды бын бабын... уыдоны аххос нæ 
уыди... сæхицæй дæр бирæтæ дæлæ комы дыдагъы мæрдон фы- 
нæй баисты... 
Йæ цъухъхъайæ салдаты æрымбæрзта. Цыма йæ зæрдæйыл 
уæззау къæй ныффæлдæхт, уыйау, йæ къæхтæ тыхист кæнгæйæ, 
фæстæмæ раздæхт. Æрбадт арты фарсмæ, Кузьмайы хабар ын 
бынтондæр ныппырх кодта йæ хъуыдытæ. Агуырдта ма сæ, фæлæ 
афтæ схæццæ сты æмæ сыл нал хæст кодта. 
Хъуыдыты йæ къонамæ ныккæсы æмæ та Аухы хабæрттæ 
æрбалæууынц йæ зæрдыл. 
Фæцæуы, æрцæуы æмæ та уырдæм æрыздæхы. Цал æмæ цал 
хатты знонæй нырмæ... Йæ цæсты раз цæрдудæй æрбалæууынц 
йе ’фсымæр Базыхъ æмæ йæ бинойнаг. Йе ’рбаздæхынмæ джа- 
уырты къухæй чи рафтыд, уыдон. 
Малсæгты Тепса æмæ Дзæрæхохты Алхаст йæ дæлфæдтæм 
гуыбырæй бадынц, арты рухсмæ сæ тызмæг цæсгæмттыл æна- 
хуыр æндæрджытæ ферттивынц. 
Арты æвзæгтæ, æгомыг æрдз, саудалынг æхсæв, æртæ зæ- 
ронд лæджы, бадынц æмæ сагъæс кæнынц. Хъазахъхъ дæр ныхъ- 
хъус сты, сæ уынæр нæ хъуысы. 
— Цы ма сæ дарæм? Цы пайда нын сты?.. исты фæнд сын 
æрхъуыды кæнæм! — Уацары сæм цы хъазахъхъæгтæ бахауд, 
уыдонæй дзуры Малсæгты Тепса. 
Дзургæ ницы скодтой уæдæй нырмæ, фæлæ сæ сагъæс уыдо- 
ныл уыд. Æниу ма дзурын цæмæн хъуыд, — æгомыгæй дæр æххæ- 
стысты кæрæдзийы зæрдæмæ се ’ртæ. 
Дзæрæхохты Алхаст бахуыфыд, хъамайы æвзист къоппайæ 
арт базмæста, стæй йæ йæ цъухъхъайы фæдджийæ асæрфта. 
— Пехуымпар Мæхæмæт загъта: де знаг куы фæцæйлидза, 
уæд æй баййаф æмæ йæ амар. Фынæйæ йæ куы баййафай, уæд 
ыл ма бацауæрд, йæ къубал ын ракæн. 
Раздзог бадтис æмырæй, йе ’нцъылд уадултыл хъуынджын 
худы бындзгуыты æндæрджытæ ныззылын-мылынтæ сты. 
Малсæгты Тепса егъау æхсидав артдзæстырдæм бассыдта. 
— Махæн нæ къухы куы сты, уæд ма сæм цы боны хорзмæ 
кæсæм? 
Алхаст ма йын бафтыдта йæ ныхасмæ: 
— Махмæ афтæ нæ фæкæсиккой ацы цъаммæрттæ... 
Дзуапп сын нæ дæтты уæддæр Бæтæхъо. Йæ роцъо æхсар- 
гарды фистонмæ ныббыцæу кодта, афтæмæй фæбадт, стæй артмæ 
ныдздзырдта: 
— Тепса æмæ Алхастæй ферох сты, æвæццæгæн, Аухæй куы 
æрбаздæхтыстæм, уыцы хабæрттæ?. 
82 

Раздзоджы хъæлæсыуаг сын ацарыдта сæ зæрдæтæ. 
— Дæ уæлтæрхæг дыууæ марды куы æрбаййафай, уæд уымæн 
ферохгæнæн ис?! 
Мæхъхъæлон йе ’рмттæ уæлæмæ сдардта: 
— О Аллах, ратт мын уыйбæрц тых æмæ хъомыс, цæмæй ацы 
джауыртæн сæ фыдмитæ дывæрæй бафидон! 
Артдзæстмæ та ныдздзырдта Бæтæхъо: 
— Хъыхъхъаг куыдз лæгæн йæхимæ куы нæ баххæссы, уæд 
ыл цы дур фехсы, уый акæны йæ дзыхы... Йæхимæ йын куы 
баххæссид, уæд ын йæ фыдтæ ныттонид, йæ туг ын баназид! 
Куыдз куыдз у... 
— Ай-гъайдæр, куыдз куыдз у! 
Хъарагъулты цырæгътырдæм адардта Раздзог йæ къух: 
— Аухы дæр афтæ куы ссыгътаиккам иу къорд уацайраджы 
уæлхъус цырæгътæ, уæд, чи зоны!.. — ферхæцыд æмæ йын Ал- 
хаст баххæст кодта йæ хъуыды: 
— Уæд, чи зоны, не ’рыййæфтаиккам нæ уæлтæрхæг мæрдтæ! 
— Кæд сцух ис нæ уæлтæрхæг мардæй!... Æдзух кæуинаг куы 
стæм! 
Тепса базмæста арт. 
— Урс паддзахы фыдæй алæбон кæуинаг стæм! — дзуры уый, 
фæлæ Раздзоджы хъуыды кæронмæ нæма бамбæрста. 
— Раст зæгъы Раздзог. Куыдз уæддæр куыдз у, — йæхиимæ 
дзурæгау кæны цæцæйнаг. 
— Æмæ цæмæй дурыл ма ныццæва йæхи, уый тыххæй йын йæ 
дзыхы æндæр исты атъыссын хъæуы! — аиста йын йæ дзырд 
Бæтæхъо. 
Ныр фембæрста мæхъхъæлон Раздзоджы хъуыды. Фырмæс- 
тæй фалæмæ ату кодта æмæ, æртхъирæнгæнæгау, дзуры: 
— Кæд сбæззиккой ацы куыйтæ сæ хицауæн комдзагæн, 
хъыхъхъаг куыдз фæсайæн комдзагæн!.. 
— Кæд балхæниккам уыдон аргъæй нæ къонатæн æцойад. 
— Кæд нал ныййафиккам нæ уæлтæрхæг сабиты мæрдтæ!.. 
— Иу къухæй сæм бадардзыстæм комдзаг æмæ сын зæгъдзы- 
стæм: айс! Иннæ къух сæм бадаргъ кæндзыстæм æмæ сæ æрдом- 
дзыстæм: ратт, Иунæг Аллахæй мын лæвæрдгонд чи у, уый! 
Кæйдæр æхситт фæцыд, æмæ сæ хъустæ фæхъил кодтой 
у ынаффæгæнджытæ. 
«Ма бафынæй уæд хъарагъултæ!» — Размæ ралæууыд æмæ 
лæмбынæг ныккаст Раздзог талынджы. 
Дыууæйæ йæ æрбахастой æмæ йæ арты фарсмæ æрæппæр- 
стой, голлагау. 
Æхсæвы тарау, сау нымæты уыдис тыхт, æддæмæ дзы ницы 
зынд. Джихæй йæм кастысты, чи йæ æрбахаста, уыдонæн се 
’взæгтæ ныххаудтой. 
Æрæджиау банкъуыст уæйлаг нымæт, адæймаджы сæр дзы 
разынд. Еасылыхъхъæй тыхт уыдис æмæ йæ цæсгом нæ зынд. 
Нал фæбыхста Раздзог æмæ афарста: 
— Чи у, цы йæ хъæуы? 
83 

— Æмæ йын чи цы зоны, — сындæггай дзуры хъарагъултæй 
сæ иу. 
— Ау, Чæлхи, къодахау æй де ’уæхскыл æрбахастай æмæ чи 
уыд, уымæй йæ нæ бафарстай? 
— Æгомыг у, æнхъæл дæн!.. 
— Куыд загътай? 
— Гоби у, дзурын нæ зоны!.. Кæйдæр къæбæда лæппу!.. 
— Лæппу, зæгъыс?.. 
— О!.. Æгæр рог уыд æмæ йæ уымæй базыдтон, уыййеддæмæ 
дзургæ ницы скодта! 
Дыккаг рахæцыд йе ’мбалы сæрыл: 
— Æртхъирæн дæр æм кодтам, фæлæ йæ дзыхыл цъутта сæ- 
вæрдта. 
Малсæгты Тепса афарста цымыдисæй: 
— Чердæм цыд ацы къæбæда? 
— Комкоммæ махæрдæм!.. Цыма барæй баппæрста нæ къухты 
йæхи!.. 
— Аллах, ды нын баххуыс кæн... Уæ къухты барæй йæхи 
баппæрста æмæ йæ дзых ныххуыдта? 
— Фистæг уыд? Хæцæнгарзæй йæм ницы уыд? 
— Махмæ фистæгæй æрбацыд. Хæцæнгарз æм нæ уыд. 
Уалынмæ «къуыбылой» йæхиуыл рахæцыд æмæ Бæтæхъо- 
йырдæм цух-мухгæнгæ рацыд. Фергъуыйау ис, фæлæ йæ бына- 
тæй нæ фезмæлыд. 
— Цы ралли-балли кæныс æхсæвыгон, кæйдæр къæбæда? 
Тепса Раздзог æмæ æнæзонгæйы æхсæнмæ йæхи байсынмæ 
хъавыд, фæлæ нымæтджын, калд бæласау, ацух-мух ласта æмæ 
Бæтæхъойы риуыл бахауд. 
— Дада! — сирвæзт дзы иронау. 
Æрвдзæфау фесты Тепса æмæ Алхаст. Раздзог та, кæлды- 
мау, лæууыд æмæ, йæ цонгыл, хæцъилау, чи æрдыдагъ ис, ууыл 
узæлыд: 
— Зарæ!.. Цы дæ схаста æхсæвыгон ардæм, мæ чызг!.. 
— О Аллах, дæ бон бирæ у, уыййеддæмæ ныртæккæ ардæм 
Фурки дæр не стахтаид! — йе тæрттæ уæлæмæ сдардта Алхаст. 
Раздзоджы уæрджытыл æрæнцой кодта æмæ сæнттæ цагъта чызг: 
— Дада! Дада!.. Æрбалæбурдтой Брутмæ!.. 
Бæтæхъойæн йæ туг йæ къæмисæнтæм адæргæй ныццавта. 
— Чи æрбалæбурдта Брутмæ? — афарста. 
Алхаст æмæ Тепса сагъдау лæууыдысты. 
— Æрбалæбурдтой Брутмæ. Нæлгоймæгтæй дзы ничи уыд... 
Есенаты Гуыцыры йеддæмæ!.. Хъуыбады сын иунæгæй цы ба- 
кодтаид!.. 
Йæ басылыхъхъ ын райхæлдта æмæ та йæ афарста: 
— Чи æрбалæбурдта? 
— Æрбалæбурдтой!.. Акодтой сæ бастæй!.. 
— Кæй акодтой бастæй? — Ныдздзынæзта йæм. 
— Хъуыбады ралæууыд иунæгæй сæ размæ!.. Ницы сын ба- 
фæрæзта! — тыххæй ма улæфыд. 
84 

— Кæй акодтой сæ разæй, кæй? 
— Уалынмæ Болат æмæ Хæмæт æрбахæццæ сты, фæлæ!.. 
— Фæлæ цы? 
— Æртæйæ æнæхъæн æфсады ныхмæ цы бакодтаиккой!.. — 
Йæ сæр иуырдæм ахаудта æмæ йыл мæрдгъуыз бафтыд. 
— Ракæс-ма! Ракæс-ма!.. — Æнæхъуаджы ма йæм сидтис. Нал 
хъуыст чызгмæ зæронд лæджы уынæр. 
Тепса æмæ Алхаст джихæй кастысты, нæлгоймаджы дарæсы 
сæм чи æрбафтыд, уымæ. 
— Дон! — фæхъæр ласта Бæтæхъо. 
Йæ цæсгомыл ын дон æркалдтой, йæ къæмисæнтæ йын сæу- 
уæрстой æмæ æрæджиау ракаст йæ цæстытæй. 
— Акодтой сæ!.. Бастæй сæ сæ разæй атардтой! — ныхъхъæр- 
зыдта уый æмæ йæ цæссыгтæ фемæхстысты. 
— Табу Хуыцауæн, ныр ын кæд ницы уаид... Уадз æмæ кæуа, 
мах та йæм æнхъæлмæ бакæсæм, — дзуры Алхаст. 
— Сбастой Хæмæт æмæ Темырболаты... Цомианы æд сабитæ 
сæ разæй атардтой... — хæкъуырцц кодта чызг. — Тагъд Сауа- 
дагмæ лидз, зæгъгæ, дзырдта ма Темырболат Хæмæтæн, фæлæ 
йæ мæцъисæй фæцæф кодтой, æз Æрфæныл абадтæн æнæсар- 
гъæй æмæ ралыгътæн. 
— Æрфæны цы фæкодтай? 
— Уæлбæхæй куы нæ раирвæзтаин, уымæй тарстæн æмæ йæ 
сыздæхæнæй фæстæмæ ауагътон... Афонмæ Брутмæ бахæццæ ис!.. 
Кæцæйдæр ололийы уасын æрбайхъуыст. 
— О Хуыцау, ды ма ныббар тыхгæнæгæн йæ тыхмитæ! — 
уынæргъы Тепса. 
— Бындурзылд нæ хъуамæ скæной хъазахъхъы! 
Бæтæхъо, дурдзавдау, бадтис. 
«Цымæ Гæба кæм ис!» — ферттывта йæ сæры. Чидæр арт- 
дзæсты цурмæ æрбалыгъд, цæцæйнаг æмæ мæхъхъæлон фес- 
тъæлфыдысты, фæлæ Раздзог нæ фезмæлыд уæддæр. 
«Ноджы та фыдуац». — Хъуыды кæны артмæ кæсгæйæ. 
— Фæдисон Урус-Мартанæй! — ныхъхъуыст дадамæ. 
— Цы хабар æрхаста? — афарстой уайтагъд. 
Дзуапмæ æнхъæлмæ кæсгæйæ, Зарæйы дзыккутыл узæлыд 
зæронд дада. 
— ...Атардтой сабитæ æмæ сылгоймæгты хъазахъхъ сæ ра- 
зæй!.. Баззад Дзæрæхохты артдзæст афтидæй! 
Цыма йыл тæвд цæхæр ауагъдæуыд, уыйау базмæлыд Бæтæхъо. 
Чызг æй афарста: 
— Дада, цы кодтай? 
Чызгмæ ницы сдзырдта, æрдæбон цы куыдзы комдзагæй дзыр- 
дтой, уый барста йæхимидæг. Ноджы та æрбадзырдтой: 
— Насранæй фæдисон! 
Йæхимидæг базмæлыд, цыма йын йæ фæсонты туас нытъ- 
тъыстой. 
— Дада, фæрыстæ? — афарста та йæ чызг. 
Тепса æмæ Алхаст æгомыгæй бадтысты, Раздзоджы уынаф- 
85 

фæмæ æнхъæлмæ кастысты. Йæ бон дзурын нал уыд уымæн, 
æгомыгæй уынаффæ кодта йæ хæлæрттимæ. Ныхасмæ сылгой- 
маджы тæфтыл нæ фæуадзынц, фæлæ ныр чызг фæдисоны 
аиуварс кæнын никæй зæрдыл æрлæууыд. 
Бадтысты, æгомыгæй уынаффæ кодтой æртæ сæргълæууæджы. 
Малсæгты Тепса. «Æвзæр оарæг, дам, йæ бæхыл йæ бон нæ 
цыд æмæ йæ саргъы надта.» 
Дзæрæхохтпы Алхастп, Тепсамæ фемдзаст уæвгæйæ: «Раст 
зæгъыс, Тепса! Нæхимæ нын не ’рбаххæстысты æмæ нын нæ 
бинонты сбастой бæндæнæй.» 
Æлдадтпы Бæтпæхъо, артдзæстмæ кæсгæйæ: «Цыфыддæр бон 
ныл ныккодта! Райсом, чи зоны, æнæхъæнæй сбæттой Урус-Мар- 
тан, Назран, Бруты. Æгас Цæцæн-Мæхъхъæл — Иры сабиты 
уæнгтæ!» 
Малсæгтпы Тепса, йæ цæстыты мигъ æмбæхсгæйæ: «Ды алы- 
хатт дæр раст вæййыс, Бæтæхъо! Æрдæбон мæ коммæ куы бака- 
стаис, уæд, кусæрттæгтау, хъуамæ сæргæвстаиккам, нæ къона- 
тыл цы «куыдзы къæбæр» баивынмæ хъавыдыстæм, уыдоны!» 
Дзæрæхохтпы Алхастп: «Æмæ баззадаиккам афтидæй». 
Раздзог, Тепса æмæ Алхасты цæстæнгасæй баргæйæ: «Мар- 
дæрцыд уый у, уыцы «комдзаг» æгæр чысыл кæй у æмæ дзы 
æгас Цæцæн-Мæхъхъæл — Иры сæрибардзинад кæй нæ балхæн- 
дзыстæм!» 
Æхсæвы цъиуы уасынмæ хъуыдытæ ныппирæнгæмттæ сты. 
Дзæрæхохтпы Алхастп, йæ сæр æркъул кæнгæйæ: «Дæ уат 
куыд у, дæ къæхтæ, дам, афтæ адаргъ кæн, Бæтæхъо!» 
Æлдадтпы Бæтпæхъо, комкоммæ: «Кæцы къухæй баппæрстæуа 
куыдзы хъæлæсмæ къæбæр?.. Кæцы цонг рауæлдай чындæуа?» 
Тепса, йæ хъуынджын худ йæ ныхыл арф æрсадзгæйæ: 
«Ацы цъаммар джауыртæ бынæттон адæмимæ дзурын сæ 
сæрмæ дæр куы нæ хæссынц, уæд цы бачындæуа?..» 
Æлдадтпы Бæтпæхъо: «Кæй арвыстæуа Дзæуджыхъæумæ?.. 
Чи баивдзæн куыдзсайæн къæбæр артдзæстытыл?» 
Чызг-фæдисон Раздзоджы цæстытæм ныккомкоммæ ис. Хъахъ- 
хъæнджыты къухты æхсидæвтæ тыбар-тыбур кодтой. Мардыл 
кæуæгау, уынæргъыдта æхсæвы цъиу. 
Алхаст растад æмæ йæ хъуыды æргом дзуры: 
— Алхаст ацæудзæн Дзæуджыхъæумæ æмæ уый баппардзæн 
хъыхъхъаг куыдзы хъæлæсмæ комдзаг. 
— Ды куы ацæуай, уæд æз дæр мæхи къахæй хъуамæ ацæуон, — 
дзуры Раздзог. 
— Уый цæмæн зæгъыс? — афарста цæцæйнаг. 
— Фæстæмæ нал сыздæхдзынæ æмæ уымæн. 
Хуыцаумæ кувæгау, дзырдта Алхаст: 
— О Аллах, фехъуысæд дæм мæ сидт!.. Кæд мæ зæронд сæры 
къуыдыры хыгъд артдзæстытæ ссудздзысты, æмæ сабиты ссæ- 
рибар кæндзысты, уæд иу лæджы цæрæнбонтæ цы сты!.. Дзæ- 
рæхохты мыггаджы бындар æз нæ дæн, хъомыл ма сæм кæны 
нæлгоймæгтæ! 
86 

Цæхгæр алыг кодта Раздзог: 
— Доны къусау, фесæфдзæн дæ сæры къуыдыр! 
Тепса узæлы Раздзоджы уæрагыл: 
Дырыл, æз ныццæудзынæн æмæ здæхгæ дæр æрбакæндзы- 
нæн. 
Йæ сæр та банкъуыста Раздзог: 
— Цæугæ, ай-гъайдæр, ныккæндзынæ, фæлæ здæхгæ — нал! 
— Уæдæ ма цы чындæуа? 
— Дада, — се ’ртæ дæр фестъæлфыдысты чызг-фæдисоны 
сидтмæ. — Дада, — йæ хъæлæс рызтис — Кæддæр нын иу аргъау 
ракодтай... Нæлгоймæгтыл рæхыстæ сæвæрдтой, дзырд чи баха- 
стаид, уый нал уыд æмæ сылгоймаг ныккодта йæ сæрыл минæва- 
ры худ, аргъау кодтай... Хъуыды-ма кæныс, дада? 
Æвиппайды Раздзоджы зæрдæ цыдæр фелхыскъ ласта. Чыз- 
джы цонджыхъул дæрзæг армæй фелхъывта. Æвæццæгæн та, 
æрдæбонау, сæнттæ цæгъды, зæгъгæ, ахъуыды кодта æмæ йын 
ницы загъта. 
— Æз фæхæццæ кæндзынæн Дзæуджыхъæуы хицæуттæм дæ 
фæдзæхст, дада, — уыцы иу æппæрст скодта чызг. 
Цыма йæ судзгæ бакодта, уыйау ын феуæгъд ласта йæ цонг: 
— Сау бон ныл нæма ныккодта! — тыххæй райхъуыст йæ 
гуым-гуым. 
Тепса æмæ Алхаст фæлиуырдтой. 
— Бындзагъд нæма систы цæцæны нæлгоймæгтæ! 
— Мæхъхъæлы дæр нырма бирæ ис худдарджытæ! 
Басылыхъхъ йæ сæрыл æрбатыхта, арт басхъаудта æндзарæ- 
нæй чызг: 
— Худдарджытæн уыцырдæм ис фæндаг, фæстæмæ — нал!.. 
Сылгоймагыл та — ирон æмбисонд афтæ зæгъы, — куыдз дæр нæ 
рæйы... 
Худдарæг чызг-фæдисонмæ фæкомкоммæ ис Раздзог. 
Куыд тагъд рахъомыл ис Алæгаты Темырыхъойы чысыл чызг. 
Бирæ рауад, зад хуымы-иу æй йе уæхскыл куы рахæсс-бахæсс 
кодта, уæдæй нырмæ?.. Царды цъыкк-цъыккы рæстæг кæуылты 
ивгъуыйы, уый нæ фиппайы. Ныр ма йæм бакæс... басылыхъхъ 
йæ сæрыл стыхта, фæдисоны зынвæндаг йæ фæсчъылдым фæ- 
уагъта æмæ худджынтæн се уæнгтæ куы сбастой хъазахъхъ, уæд 
минæвары худ йæ сæрыл ныккæнынмæ хъавы. 
Чызг-фæдисоны фæстаг ныхас сфæлхат кодта: 
— Сылгоймагыл та куыдз дæр нæ рæйы. 
Цæцæйнаг æмæ мæхъхъæлон сæ уæлхъус слæууыдысты. 
Малсæгты Тепса дзуры: 
— Æгæр схъыхъхъаг ис куыдз æмæ сылгоймагыл дæр нæ ба- 
цауарддзæн! 
Алхаст ныллыг ласта хъуыддаг кæронмæ: 
— Раст зæгъы Тепса! Куыдз æгæр схъыхъхъаг кодтам. Раст 
у, куыдз сылгоймагыл нæ хæцы, фæлæ Лорисы-фырт ныр, йе 
ссыртæй кæй срæмпъуза, уый агуры. 
Чызджы ныхас та райхъуыст: 
87 

— Мамсыраты Темырболат, дам, сæхицæй у, фæлæ ууыл дæр 
нæ бацауæрстой æмæ йын йæ къухтæ ныббастой. Уый дын нæл- 
гоймаг æмæ худджын. 
Раздзог æгомыгæй бадтис, æхсидæвтæ къæрцц-къæрцц код- 
той, чызг-фæдисон лæгъстæ кодта: 
— Дæ фæдзæхст бахуын кæнынæн стыр хъару нæ хъæуы, 
дада! 
Æхсæвы цъиуы уынæргъын та æрбайхъуыст, æмæ йæм афтæ 
фæкаст, цыма уый уыдис маргъы уынæр нæ, фæлæ, хъазахъхъ 
сæ разæй кæй атардтой, уыцы сабиты кæуын. 
Куындыхаты Муссæ та æрбалæууыд йæ зæрдыл. 
«Уадз æмæ йæ уæрагæй уæлдæр ма скæлæд туджы зæй!.. 
Уадз æмæ бахъуыды бон йæ сæрты рахиз-бахиз кæна!» 
Цы йæм дзуры Алæгаты Темырыхъойы чысыл чызг?.. Цы 
йын уынаффæ кæнынц йæ хæстон æрдхæрдтæ — Алхаст æмæ 
Тепса?.. Ау, ахæм нарæджы сæ бакъуындæг кодтой джауыртæ 
æмæ сын фæстæмæ раздæхæн нал ис? 
Бæхыл абада æмæ Скъуыдкъохмæ ныддыма йæхæдæг? Æмæ 
цы рауайдзæн стæй уымæй? 
Зоны йæ: Скъуыдкъохы дуæрттæ йын йæ разы уæрæх бай- 
тындздзæн Тæгиан-æлдар, фæлæ фæстæмæ куы здæха, уæд ма 
йын сæ байгом кæндзæн? 
Чи йын цы зоны! 
Фæстаг уынаффæ Раздзогмæ хаудта, уый та æгомыгæй бад- 
тис. Тепса æмæ Алхаст дзуапмæ æнхъæлмæ кастысты, фæдисо- 
нæн цы дзуапп ратдзæн, уымæ. 
Æрæджиау сдзырдта: 
— Ныртæккæ минæвары æвзаг, нæ акæрддзæн махæй уыдоны 
æхсæн. — Зарæмæ фæкомкоммæ ис. — Уæлдайдæр та чызг-фæ- 
дисоны æвзаг... Уый ныр хъæдгомыл цæхх айзæрынæй хъау- 
джыдæр нæ уаид. 
Дзæрæхохон бафиппайдта: 
— Райсом цы уыдзæн, уымæн Иунæг Аллах йæ дæсны!.. 
Мыййаг, фадат нæ къухæй куы аивгъуыйа!.. 
— Æмæ хъуыддагæн куы ницыуал ахъаз фæуой фондзыссæдз 
сæры къуыдыры дæр! — снывæста йæ хъуыды Тепса. 
Чи ацæудзæн райсом Дзæуджыхъæумæ?.. Уосмæн кадджын 
Муссæйы сиахс у æмæ уымæ ницы тавиц бахæссиккой, фæлæ ам 
нæй. 
Йæ хъуыдытæ чердæм аивылдысты, йæ уынаффæ дæр уыцыр- 
дæм». 
— Æгæр ныддаргъ ис Уосмæн æмæ Темырыхъойæн сæ балц! 
Чызг-фæдисон фембæрста уыцы ныхæсты мидис: 
— Чи йæ зоны, кæд æрбаздæхдзæн Уосмæн Кæсæгæй!.. 
— Куы æрбаздæха, уæддæр цы ахъаз фæуаид!.. 
— Науæд цæугæ кæд акæнид йæ каистæм!.. Æнайæн та ныр- 
тæккæ йæ фырты фæдыл æнæцæугæ нæй, кæнæ Скъуыдкъохмæ, 
кæнæ та Дзæуджыхъæумæ!.. Æнайы кæлмæрзæн уый хуызæн 
арт нæ ныннымæг кæндзæн!.. 
88 

— Æнаимæ æз дæр уаин... Мемæ та дæ фæдзæхст, дада!.. 
«Кæм ис Гæба, куы никуы зыны, уæд!.. Сабиты хабар ма 
фехъусæд æмæ Брутмæ ма ныддымæд!.. Уæд та сын ноджы иу 
комдзаг!» 
Æхсæвы цъиу та ныссыллынк кодта сæ сæрты. Тепса æхси- 
давмæ фæлæбурдта æмæ йын æй йæ фæдыл фехста: 
— Паддзахы мæрдтыл фæку, хæлæттаг! 
Зыдта йæ Раздзог: фæдисы арт чи ссыгъта, уый сæры къуы- 
дыр домдта ныртæккæ Лорисы-фырт, æмæ æндæр искæй ныц- 
цыдæй нæ ’рысыстаид йæ маст. Ай-гъай, Тепса æмæ Алхасты 
æрбахурх кæнынæй дæр аныхид йæ зæрдæ, фæлæ уый ныртæккæ 
Раздзоджы халассæр домы, Æлдадты Бæтæхъойы уд. 
Æбæрæг ранмæ каст, афтæмæй загъта тызмæг хъæлæсæй: 
— Минæвар сæм кæй арвитæм, уымæн йæ къубал ралыг кæн- 
дзысты ацы джауыртæ! — йæ кард фелвæста. — Уый тыххæй 
сæм мах дæр минæвар кæндзыстæм мæнæ уый!.. Уый зæлланг 
нæ ныххурх кæндзысты, уымæн нæ акъуырдзысты йæ къубал! 
Æртæ карды дзуарæвæрд аисты æмæ æндоны зæллангмæ йе 
уæнгтæ барызтысты чызг-фæдисонæн. 
— Куыд кæндзысты сабитæ?.. 
«Куыд кæндзыты сабитæ?.. Куыд кæны Кавказ, йæ туг куы 
тæдзы, уæд?.. Хицау Раздзоджы сæр домы. Чи ацæудзæн рай- 
сом Дзæуджыхъæумæ?» 
— Тох! — ныррыхыд уый. 
— Тох! — сфæлхат кодтой йе ’мбæлттæ. 
Чызг-фæдисон йæ нымæты мидæг нымпылд. Æхсæвы цъиу 
нал уасыд. Æрвгæрон фæбæлонгъуыз, арты рухс уыйбæрц нал 
æрттывта. 
Нымæты счъилы кæмдæр сау дзыкку рацагуырдта, йæ уыр- 
зæй йæ аууæрста: 
— Хуыздæр бон нæ никæуыл ис, мæ чызг!.. 
Кард ныссыдта, æндон та ныззарыд кæрддзæмы. 
— Зонæд паддзахы фæсдзæуинтæ: мах сын лæгъстиаг не стæм 
æмæ сылгоймаджы кæлмæрзæнæй туджы æрхæмтæ мæрзæн нæ 
сараздзыстæм. 
Скæсæн туджы сæвдылд, Раздзоджы хъæлæс нæры нарæг 
комы: 
— Мæ халассæр домы Лорисы-фырт?.. Ныххæсдзынæн æм 
æй!.. Æз ныццæудзынæн Дзæуджыхъæумæ!.. Æз ныххæсдзы- 
нæн уырдæм куыдзфæсайæн къæбæр!.. 
— Уый ма бакæн, Раздзог! 
— Уый не ’рцæудзæн, Бæтæхъо!.. Дырыл, не ’рцæудзæн! 
— Хæхты нæ ныппардзысты хъазахъхъ хъоргъы мидæг, — 
дзырдта Бæтæхъо. — Уыдоныл нæ сæвæрдзысты гуыдыр, саби- 
тыл куыд сæвæрдтой, афтæ!.. Уадз æмæ мæ халассæрыл асæтта 
кард, кæд æнустæм бамыр уаид Кавказы цыргъаджы зæлланг. 
Цыртытау лæууыдысты мæхъхъæлон æмæ цæцæйнаг. Æхси- 
дæвтыл æртхутæг сбадт. Чызг-фæдисоны сæр адаудта дада йæ 
хъæбæр уырзтæй: 
89 

— Кæд Уосмæны Бруты ныййафай, уæд ын зæгъ... — чысыл 
ферхæцыд, стæй загъта: — Уæд ын зæгъ, йæ каис тыхджын у... 
Тæгиан-æлдар фæрæзджын у æмæ, зæгъ, сабиты сæрыл ма асæт- 
тæд цыргъаг!... 
Хъарагъулты хъæлæба æрбайхъуыст, æгомыг уынаффæ фæ- 
сыкк ис. Хъуыддаг æндæрырдæм фæзылд æмæ нал бахъуыд Раз- 
дзоджы Дзæуджыхъæумæ цæуын. 
* * * 
Æрчъицыдта Иван Орлов. Зынæй байгом сты йæ цæстытæ. 
Уыны: йæ сæрмæ арвы къусыл, туджы æртæхтау, спырх сты 
стъалытæ. Бæстæ цавæрдæр мæрдон сабыр ныцци. Æрмæст ма 
хъустæ гæзæмæ ахсынц, сылгоймаджы ивазгæ хъарæгау, доны 
сæр-сæр. 
«Кæм дæн?» — уыцы æвирхъау хъуыды, хъæсдарæджы бын 
цæвæджы зæллангау, нырдиаг кодта сæры магъзы. Рабадыныл 
ацархайдта, фæлæ йыл, цыма, уæлийæ хох ракалд, уыйау, цы- 
дæр уæззау ныффæлдæхт, фезмæлын æй нал уадзы. Ацархайд- 
та. Рахиз къух сисын йæ бон нæ баци. Галиуæй æрысгæрста... 
«Уый цы у? Сæр... Цæсгом... Лæджы гуыр...» 
«Чи у?» 
Æнæнхъæлæджы ныссæххæтт кодта Орловы зæрдæ. 
Æрымысыд. Сауададжы нарæг фæзилæны фæныхæй-ныхмæ 
хохагимæ. Кæрæдзимæ кардæй лæбурынтæ систой. Иу иннæйы 
уд хъуамæ аскъуына. Фидар цонджы хицау уыд хохаг. Хуыцау 
æй зоны, цæуыл фæуыдаид сæ тохы сæр, хъазахъхъаджы нæмыг 
куы нæ суадаид хохагыл, уæд. Хохаджы къухæй кард ахауд. 
Орлов æй æрцæвон куыд загъта, афтæ — диссаг! Хохаг саргъæй 
иу схъиуд фæкодта, цæргæсау йæхи ныццавта Орловыл æмæ йæ 
йæ разæй ахаста былæй. 
Ныр бамбæрста Орлов, айнæг дурау ыл чи ныффæлдæхт æмæ 
йæ уæдæй нырмæ удхарæй чи мары, уый уыцы хохаг кæй у. 
Æмæ ныр сæ дыууæ дæр, дæларм-уæларм хæцгæйа хуыссынц, æхсæ- 
вы сау хъæццулы бын дыууæ знагау нæ, фæлæ дыууæ адджын 
æрдхордау, цыма сæ иу иннæйы райхъал кæнынæй тæрсы, уыйау. 
Исдуг ацархайдта Орлов хохаджы иу фарс аппарыныл. Фæлæ 
цонджы тых асаст... Цæнгтæ, хур боны кæрдæджы халау, слæ- 
мæгъ сты... æмæ йæ бон фезмæлын нæу, цыма йын исчи дзæбу- 
гæй йæ астæуыстæг дурæй дурмæ цъæлтæ кæны, уыйау, æнахъи- 
нон рыст кæны астæу. Гуыз-гуыз кæны сæр, йæ уд ын ласы 
рахиз цонг. Ныр бамбæрста Орлов, комы цыргъ дуртæм йæхи 
кæй æрхаста, æмæ уæдæй нырмæ мæлæт йæ уæлхъус кæй бады. 
— Гъей, исчи! — ныхъхъæр кодта Орлов, фæлæ йæ хъæр йæ- 
хицæй дарддæр нæ айхъуыст. 
Бамбæрста йæ царды фæстаг минуттæ кæй æрхæццæ сты. 
Знон ыл хур аныгуылд, фæлæ райсом кæй нæуал скæсдзæн. 
Афтæ йæм фæкаст, цыма комы къæдзæхты фæрстыл йæ цæс- 
сыг калгæ, цы дон уайы, уый сæр-сæр нæ хъусы, фæлæ дард 
90 

Тамбовы губернийы Весоловскы хъæуы кæройнаг мæгуыр хæ- 
дзары кæрты æрттæдæлармæй лæууы йæ ныййарæг мад æмæ, 
йæ цæссыгкалгæ, марой кæны йæ хъæбулы сæфтыл. 
Æрæджы дæр ма йæ фыстæджы фыста ныййарæг мад йæ хъæ- 
булмæ: 
«Ваня, мæ зынаргъ, искуы ма дæ фенон, уый ныфс мæ нал 
ис. Æрцу тагъддæр, мæ ахсджиаг, рафтыди удхæртты дæ зæронд 
гыцци. Мæгуырдзинад ын йе стонг æнгулдзтæй йæ хурхыл ба- 
хæцыд. Иууыл раууатмæ та мæ помещик Тимофей Петрович 
æртардта. Аласта нын нæ дарæг хъуджы. Аннæмæй, паддзахы 
хæрдзтæ. Цæмæй сæ бафидон, куы ницыуал зонын... Тæрсын, 
æххормагæй куы амæлон, æмæ мын мæ цæстытыл æрхæцæг дæр 
куы нæ уа, уымæй. Ох, тæхуды, кæд фæуыдзæн дæ службæйы 
рæстæг! Æрвылбон кувын Хуыцаумæ, фæлæ дæ фæндаджы кæ- 
рон никуыцæй зыны». 
Æвирхъæу уавæры ис, йæ ныййарæг. Куыд уыдзæн, цы уы- 
дзæни, куы фехъуса йæ дарæг, йæ ныфсы таг бабын Кавказы иу 
дзæгъæл комы. Зæрдæскъуыд фæуыдзæн... 
«Æмæ цæмæн? — хъуыды кæны Орлов. — Цал азы хæцын 
хохæгты ныхмæ. Фыццаг Дагъыстаны, ныр та ам Ирыстоны? 
Æмæ мæ чи æртардта ардæм, цæмæн мæлын æвæгæсæгæй? Чи 
мын радта лæг марынæн мæ къухмæ хæцæнгарз? 
Паддзах!.. 
Æмæ цы хорздзинад зонын нæ паддзахæй? 
Мур дæр ницы... 
Уæдæ цæмæн æрцыдтæн цы агурын ацы дзæгъæл комы? Загъ- 
той мын: «Туземæгтæ паддзахы хъыг дарынц, паддзах та нæ фыд 
у æмæ йæ бахизын хъæуы». Æмæ кæд паддзах нæ фыд у, уæд 
алкæмæ иухуызон цæстæй цæмæннæ кæсы? Цæмæннæ баххуыс 
кæны мæ мæгуыр тыхст мадæн йæ уынгæджыбон? 
Нæ, паддзах, рагæй дæр хъазарады фарс у, музуккаджы мæт 
никуы æркодта. 
Цæуы хæст Кавказы адæмтимæ. Паддзах йæ арæнтæ ивазы. 
Фæлæ кæй сты уыцы зæххытæ? Паддзах æмæ йæ дæлдæрты. 
Æз цагъар дæн, мæ туг кæлы, зæхх та помещикы у. Мæнмæ дзы, 
æгæр-мæгуыр ингæны фаг дæр не ’рхауди. Æмæ ам дзæгъæл комы 
мæ мард сынтытæн холыйаг фæуыдзæн. 
Æниу, ам, Кавказы хæхты цъассыты цæй зæхх ис? Мæ хуы- 
зæн мæгуыртæн сæхи фаг дæр куы нæ у. Хохæгтæ, кæд тохы 
хъæбатыр сты, уæддæр сæ фырмæгуырæй сæхицæн мамæлайы 
къæбæр самал кæнын дæр сæ бон куы нæ цæуы. Æз сын хорз 
зонын сæ тыхст уавæр. Уыдонмæ дæр ис хъæзныджытæ, фæлæ 
фылдæр мæгуыртæ сты. 
Мæнæ, мыл чи ныддæлгом, уыцы хохаджы райс. Абон æм 
куы фæкомкоммæ дæн, уæд йе ’мпъызтытæ цухъхъа цы хуызæн 
тынæй уæфт уыди, уый зын рахатæн уыди. Йæ хурмæ сыгъд 
цæсгом, йæ цонджы тых æмæ йæ зыкъуыритæ æнгуылдзтæй бæ- 
рæг уыд, мæхиау, уый дæр помещикы цагъар кæй уыди. Æмæ, 
чи зоны, уымæн дæр йæ ныййарæг гыцци æнæ хицауæй баззад. 
91 

Хъæбатыр уыд, йæ артдзæст хъахъхъæдта, фæранкау дæр 
уымæн хæцыд. Ацы хохаджы бынаты æз дæр афтæ бакодтаин, 
уæдæ нæ чи у аххосджын? Æз æви хохаг? 
Нæ, ам аххосджын æндæр чидæр у. Дыууæ цагъары кæрæ- 
дзийæн чи амарын кодта, æмæ уыдон тугæй йæхицæн хæрзиу- 
джытæ чи райсдзæн. 
Паддзах — уый у аххосджын. Паддзах мæгуыр хохæгты куыд 
цæгъдын кæны, афтæ цæгъдын кæны уырыссаг мæгуыр хъазай- 
раг музуккæгты дæр.» 
Згъоры Сауададжы дон цæссыгкалгæ... Кæуы, фæлæ кæуыл? 
Хохагыл æви Орловыл? Æвæццæгæн — сæ дыууæйыл дæр... 
Дæларм-уæларм Сауададжы былыл æнусон фынæй баисты 
дыууæ мæгуыр хъазайраджы. Раст цыма, райсом хур куы скæса, 
уæд, дыууæ æрдхордау, кæрæдзийы хъæбысы райхъал уыдзыс- 
ты, уыйау. 
XI. БРУТ 
Бруты мæрдадз фестын кодта Хъуыбады. Хъæууынгты ра- 
зил-базил кодта, йæ фæндыримæ æнтъыснæг хъæлæсæй сидтис: 
— Кæуинаг фестæм, нæ бæлццон йæ артдзæстмæ не ’рба- 
хæццæ, афтæмæй йыл нæ цæсты раз рæхыстæ сæвæрдтой!.. 
Иæ фæдыл ныххал сты, устыты хъарæг æмæ фæндыры уынæр- 
гъын схæццæ сты кæрæдзиимæ. 
— Йе ’хсар раздахынхъом нæ чи у, ууыл рæхыстæ сæвæрд- 
той, нæ дзидзидайты нын домынц туджы аргъмæ дзуапп... 
— О Хуыцау, кæм дæ, ракæс дæ цæстæй, гормон! 
Мæрдадзы адæм арæгъ сты нарæг уынджы, фæндырдзæгъ- 
дæг æмæ йæ хъисфæндыр уыдысты хъарæджы сæртæ. 
— Абон уал Раздзоджы артдзæст банымæг ис уыдон фыдæй. 
Райсом æгас Брутæн ныккæлдзæн йæ къона. Уый фæстæ та æгас 
Ирæн. 
— О Хуыцау, дæ азар ныккал тыхгæнджыты сæрыл! 
— Гъа, йæхæдæг Хуыцауы хъуг радавæд Раздзог, фæлæ йæ 
чысыл сабитæ цы гæнæг сты. 
Арвыл ныдзæвд Хъодзиан æмæ Куындыхоны кæуынхъæр. 
— Нæ саударæг сылгоймагыл нын рæхыстæ сæвæрдтой æмæ 
ма нæ мæрдадз дæр цæмæй сфидауа. 
— О Хуыцау! 
Сæ бæхты фынккалгæ æрбаппæрстой Уосмæн æмæ Темырыхъо. 
Уыйæппæт адæмы Раздзоджы кæрты куы федтой, уæд фæджи- 
хау сты. Кæрæдзимæ цымыдисæй бакастысты. 
Исдуг афтæ фенхъæлдтой, ома зæрондыл балцы исты бæл- 
лæх æрцыд, кæнæ та чысыл сабитæй исчи фæзиан. 
Сæ бæхтæй æргæппытæ кодтой æмæ кæртмæ тындзгæ бауа- 
дысты. Дуарæй мидæмæ бакастысты, фæлæ сæ цæст не схæцыд 
нæ — мардыл, нæ — удæгасыл. 
«Æнæзиан мæрдадз!» 
92 

— Кæм ис Бæтæхъо? Кæм сты сабитæ? — афарста Уосмæн. 
Фæндыры хъисы тъæлланг фæцыд, фæлæ дзуапп нæ уыд. 
Æмæ мæстæй фæхъæр кодта: 
— Кæдмæ кæудзынæ æгомыгæй, Хъуыбады? 
Адæмыл йæ цæст ахаста, фæлæ йæ бинонтæй никæй федта. 
Къæсæрыл лæууыд æмæ мидæмæ дзырдта Хъуыбады: 
— Цалынмæ нæ артдзæсты зынг сæрттива, уалынмæ!.. Ца- 
лынмæ сæ къонатæм æрбаздæхой, уалынмæ!.. 
— Чи? — æвиппайды афарста Уосмæн. 
Фæндыр уынæргъыдта: 
— Дæ фырт Темырболат æмæ Алæгаты сахъ Хæмæт! 
Темырыхъо Уосмæнмæ бакаст æмæ йæ цæстыты тасы стъæл- 
фæнтæ ферттывтой. 
— Ноджы ма чи? — фæхъæр ласта Уосмæн. 
— Бруты уайсадæг чындз Цомиан! 
Хъуыбадымæ хъусгæйæ йе ’уæнгтæ бахъыдзы кодтой Уос- 
мæнæн. 
— Фæу дæ хъарæг, Хъуыбады! 
— Гæбайы æнахъом сабитæ! — баниудта фæндыр. Йæ сау бо- 
цъотæ уырзæй адаудта. Фæндыр нæма фæцис йæ хъарæг: 
— Алæгаты Темырыхъойы саудзаст чызг Зарæ кæмдæр фæта- 
ры ис, æмæ уый. 
Йæ уд сыскъуыйынмæ хъавыд: 
— Хъазахъхъ æрбалæбурдтой, Уосмæн, æмæ нæ æгас хъæуæй 
ныддымдтой! 
Фæстаг зæлланг ныккодта: 
— Бындурзылд кæнæм, Уосмæн, нæ нæлыстæг цы сарæзта, 
ууыл нæ уайсадæг сылыстæг æдсабитæ дзуаппдæттæг ссис æмæ 
йыл рæхыстæ сæвæрдтой!.. Æбуалгъы ми, Уосмæн! Хъаймæт, 
хъаймæт! — фæцæйтыдта фæндыры хъис, йæ уд сцæйхаудта фæн- 
дырдзæгъдæгæн. 
Кæлмдзæфау фæзылд, Темырыхъо дæр йемæ, афтæ хæдза- 
рырдæм атындзыдта Уосмæн. 
Æна къæсæрыл, дурдзавдау, бадт, афтæмæй куыдта. Хъодзиа- 
нæн йæ цъæхахст арвыл ныдзæвд. 
— Лæппуты мæт ма чи кæны!.. Чызг æрбатары ис кæмдæр 
æмæ ныл къуыппæн зарæг скæндзысты! — додой кодта Æна. 
Дуне йыл ныккалд æмæ ма йæм йæ бинойнаджы хъарæг гæ- 
зæмæ хъуыст. 
Дысон Æрфæн йæ фынккалгæ кæртмæ æрбасхъиудта. Кæм 
уыдис уыцафон байраг... Кæйдæр чызгыл ахуыр уыд, кæд æй, 
мыййаг, искуы къæдзæхæй аппæрста. Науæд æнахъом сабитæ... 
Къуыппæн зарæг ныл скæндзысты, нæ армæйдзаг йæ дзыхмæ 
ничиуал схæсдзæн!.. 
Чердæм ацæуа, кæмæн рахъаст кæна йæ зæрдæйы рис... 
— Ссыгъта та фæдисы арт! — гуым-гуым кæны йæхимидæг. 
Темырыхъо йæ фарсмæ æрбалæууыд. 
— Ссыгъта та... — зæхмæ дзурæгау кæны йæ сыхаг. — Нырмæ- 
93 

иу цæцæн-мæхъхъæл сызмæлыдысты йæ фæдисмæ, ныр нæхион- 
ты дæр ассывта йæ фæдыл. 
— Чъырын арты йæ судзынц, фæлæ йæ зæронд сæр уæддæр 
нæ судзы! — цъæхахст кæнынц устытæ. 
— Хъаймæты бон ныл ныккодта, нæ сыхæгты зынгирвæзт 
махмæ дæр ранхъæвзта! 
Йæ хъусты, дзæнгæрæгау, зæлланг кæнынц йæ чысыл чызг 
Азизæйы ныхæстæ: «Хъазахъхъ Болатæн йæ къухтæ сбастой!.. 
Сæ разæй йæ атардтой!» 
Цæмæн, цы ракодта? Ау, уый тыххæй йæ фервыста ахуырмæ? 
Цал æмæ цал хатты дзырдта Раздзогæн: 
«Кæдмæ тилдзынæ де ’хсаргард, Бæтæхъо?» 
«Цалынмæ нæ зæхх паддзахы къæхты бын хъæрза, уалынмæ», 
— уыдис-иу йæ дзуапп. 
«Æмæ кæд æрцæудзæн уыцы бон?» 
«Сæ къухæй чи фæмард, уыдонæнæн сæ туг куы райсæм, 
æмæ нæ уæзгуытæй кæуын куы нæуал хъуыса, уæд!» 
Кæсынтыл иу æм фæцис Уосмæн: 
«Ау, кæд ма исчи афтæ зæгъа, Бæтæхъо йе ’фсымæр Базыхъы 
туг нæ райста, зæгъгæ!..» 
«Базыхъ сæдæ бацис, Уосмæн, Базыхъы хуызæттыл чи кæуы, 
уыдон та дæс ахæмы!» 
«Макæ, ма, Бæтæхъо! Нытътъысс дæ кард кæрддзæмы!» 
Нæ йæ нытътъыста. Фæдисы æртытæ та сарæх кодта хæхтыл. 
«Ме ’фсымæр Базыхъы туг фæдисы мидæг басыгъд, Уосмæн. 
Æз уый нал агурын... Зæхх хъæрзы тыхгæнæджы къæхты бын 
æмæ уый цæфтæ бæттын, æндæр ницы!» — йæ кардау цæхæртæ 
калдтой йæ цæстытæ дæр. 
«Æгæр тыхджын сты, Бæтæхъо, арсы хъуыны мæлдзыгæй 
хъауджыдæр не стæм сæ цуры!» 
«Гъæй, Уосмæн!.. А бæстæ тыхджынты æмæ хъæзныджыты 
къæхтæ сæрфæн гауыз нæу!.. Хуыцау адæмы куы сфæлдыста, 
уæд сын зæххыл сæ бартæ иу барæнæй барста!» 
Уæздæттыл æй ныхæста йæ каис Муссæ, фæлæ цæй уæздан 
уыд. Иу цæд гал æмæ дыууæ бонгæнды зæхх, гъеуый йæ уæз- 
дандзинад. 
Балцы дарæс, æвзист рон æмæ хъама, тæлтæг бæх. Уыдон 
алкæмæн дæр уыдысты, бынтон гæвзыкк чи уыд, уыййеддæмæ. 
Йæ сæр-иу разылд алыгъуызон хъуыдытæй æмæ-иу йæ каис 
Муссæйы фæрсынмæ фæцис: 
«Уæдæ кæд Хуыцау иу у, уæд ма цæуыл пырх кæны адæмы 
туг?» 
«Хуыцауы ном куыдзиргъæвæн æхсидав у, уыййеддæмæ хæст 
æндæр цæуылдæр цæуы». 
«Чи ма цы домы, иунæг Хуыцау ын цы схай кодта, уый уæл- 
дай?» 
«Зæххæн хъуамæ уа хицау... Алчи йæ бынат хъуамæ зона 
æмæ йæм фæсдзæуины бынат куы æмбæла Хуыцауæй, уæд хъæ- 
уыхицауы бынатмæ ма бæтта йæ гæрзтæ». 
94 

Муссæ æмæ Раздзоджы барста ныртæккæ кæрæдзийыл: 
Муссæ: «Зæххæн хъуамæ уа иу хицау!» 
Раздзог: «Зæхх хъæрзы, Уосмæн, йæ цæфтæ йын бæттын 
хъæуы!» 
Сæ иуæн къæхты бын айтындзæн гауыз у, иннæмæн та — йæ 
хæлар. 
— Скъуыдкъохмæ бауай, Муссæмæ фæбæрæг кæн! — дзына- 
зы Æна. 
Фестъæлфыд цæмæндæр Муссæйы коймæ, фæйнæрдæм ара- 
кæс-бакæс кодта, цыма тарф фынæйæ райхъал ис. 
Хаты йæ Уосмæн: сусæг табиц хастой кæрæдзимæ Раздзог 
æмæ инæлар-æлдар, фæлæ уæддæр кæрæдзийыл ауæрстой цæ- 
мæндæр æмæ кастысты кæрæдзимæ, лæг йе тары æвæрд хилæгмæ 
куыд кæса, афтæ. 
Цæмæн? 
Аивæй йæ хатыд: стырдæр хъуыддагæн хъуыд Тæгиан-æлда- 
ры Раздзог. Уымæн ыл ауæрста æмгъуыдмæ, æрмæст æмгъуыдмæ. 
Кæд ныллæудзæн уыцы æмгъуыд? Раздзоджы къона бынтон 
куы банымæг уа, гъеуæд? 
Есенаты Гуыцыр йæ цыргь боцъо ныхы йæ амонæн æгауылдзæй. 
— Нæ куырой фезгъæлста, Уосмæн, æмæ ма йын сасир дæр 
фехстам йæ фæдыл. Тыхæй кæй акодтой, уыдоны æддейæ ма 
чызг дæр æрбайсæфт. 
— Знонæй нырмæ зæххы хуынчъытæ дæр фæкъахтам! 
— Дæ каис фæрæзджын лæг у, Уосмæн, — ехсы хъæд йæ 
роцъомæ ныббыцæу кодта Темырыхъо. 
— Муссæ къуырттон карк нæу æмæ — мах та йæ лæппынтæ, — 
дзуры Хъуыбады 
Фæндырдзæгъдæджы цæстытæм фæкомкоммæ Уосмæн. 
«Дардмæ хъуысы йæ сидт!.. Дыккаг Раздзог». 
— Скъуыдкъохмæ сæхæдæг бæрæг кæндзысты хицæуттæ. 
Махæй уыдон æхсызгондæр хъæудзæн ныр Муссæ... Сауадагмæ 
хъæуы цæуын, Раздзогмæ. Йæ артдзæст ын ныддымдтой, йæ 
къонайы рæхыс ын æристой!.. 
— Гъемæ дæ дзурæнтæ фæрнæй фæдар, Хъуыбады!.. 
Æвиппайды фæзылд Уосмæн, лæппуйау, кауы сæрты асæр- 
рæтт ласта æмæ йæ къухаууонæй Бруты фæндагмæ ныккаст 
æдзынæг. 
Темырыхъо дæр йæ фарсмæ æрбалæууыд. 
— Æгæр удаистæй æрбаскъæрынц сæ бæхты, — дзуры уый. 
Мамсыраты кæртæй раивылдысты адæм, дыууæ барæгмæ лæм- 
бынæг ныккастысты, фæлæ нырма æгæр дард уыдысты æмæ сæ 
нæ базыдтой. 
— Хорз хабар нæ хæсдзысты! 
Сау нымæты фæдджитæ фæйлыдта дымгæ, бæхты фынк кал- 
дис. 
Сæ иу æргæпп кодта бæхæй, адæмæн йæ сæрæй акуывта. 
— Гæба! — фырцинæй фæхъæр ласта Темырыхъо. 
Иннæмæн ма йæ цæсты хаутæ зындысты басылыхъхъæй. 
95 

Цыртау бадтис йæ бæхыл, цыма йæм æрхизыны фæнд нæ 
уыд. 
— Гæба, æгас цу алыхатт! 
— Гæба, æгайтма ды уæддæр баззадтæ удæгас! 
— Гæба, сау бон æмæ низмæ хъæддых фæлæууын хъæуы!.. 
Лæппуйыл æрхъула сты, бæхыл чи бадт, уый сæ айрох. 
Цæмæн æм дзурынц тæфæрфæсгæнæгау, цæмæн дзы æмбæх- 
сынц сæ цæстытæ? 
Йе ’мбалмæ фæлæбурдта Гæба æмæ йæ, чысыл сабиау, æрæр- 
гъæвта бæхæй. 
— Темырыхъо, мæнæ дæ фæдисон чызг... Раздзог мæ рарвы- 
ста йемæ. 
— Зарæ! — иуцалдæрæй иумæ фæхъæр кодтой. 
— Не сæфтытæй уал иу разынд!.. 
Чидæр йæхимидæг гуым-гуым кæны: 
— Сæфтыты хынцыны рæстæг нæма æрцыд. 
Темырыхъо æмæ Хъодзианы цæсгæмтты тар æлхынцъытæ ай- 
хæлдысты. Æна йæ риумæ нылхъывта Зарæйы. 
— Ныр мын ницыуал у, мæ чызг! 
Хъуыбады Гæбамæ дзуры сур хъæлæсæй: 
— Дæ къæсмæ бакæс, лæппу... Йæ дуар ын уæддæр рахгæн... 
Фæндырдзæгъдæджы хъæлæсы уаг ын йæ зæрдæ ацарыдта. 
Ницæмæй йæ бафарста, афтæмæй фæзылд æмæ фистæгæй ный- 
йарц ис. 
Нæдæр цæуæг уыд йæ фæдыл, нæдæр дзурæг. 
Цæстныкъуылдмæ фæстæмæ фездæхт, йæ цæсгом, цикъæйау, 
фæлурс уыд. 
— Чи ауагъта Раздзоджы артыл дон? — фæбогъ ласта æрæ- 
джиау. 
— Тыхгæнджытæ, — дзуры къуырма хъæлæсæй Хъуыбады. 
— Хъазахъхъ?.. 
Йæ бæхы рагъмæ фæгæпп ласта. 
— Фæлæуу, лæппу! — Уосмæн ын йæ бæхы рохтæ ацахста. — 
Афтæмæй цæугæ дын нæу! 
Ехсы æхситт фæцыд. 
— Раздзог ницыма зоны!.. Бæрæг æм фæхæссын хъæуы, Бру- 
ты кæй бафхæрдтой, уый тыххæй! 
Зарæ рауад йæ размæ: 
— Фехъуыста Раздзог Бруты бафхæрыны хабар... Афонмæ 
йæ халассæр хуын дæр бакодта хицаумæ комбæсты сæрыл, — 
хъуысы сау нымæты хуылфæй. 
Гæба та йæ бæхы ехсæй ныцъыкк ласта ахъаззаг. 
— Бынсæфт!.. Быныстъæлд! 
Фидар хæцыд Уосмæн бæхы рохтыл æмæ сæ не суагъта. 
— Дæхи фæуром, лæппу! 
— Ирон фарны къубал ма балхъив, лæппу!.. 
— Лæг дæм дзуры, æмæ йæм байхъус!.. 
Байсыст хъæлæба, Уосмæны дзурын ма цыд: 
— Раздзогæн ды ницы баххуыс кæндзынæ, Гæба... Йæ фæ- 
96 

дыл Дзæуджыхъæумæ куы ныццæуай, уæд фæстæмæ нал æрбаз- 
дæхдзынæ дæхæдæг дæр.. 
Уый бæсты дæ фæндаг фæстæмæ Сауадагмæ скæн. 
Нæ састис Гæба: 
— Нæ бафæраздзысты, сабитæ уым... æз та Сауададжы? 
Хъуыбады йыл фæхъæр ласта: 
— Бафæраздзынæ, кæд Раздзоджы тугæй дæ, уæд! 
Уосмæн æмæ Темырыхъо та сæ бæхтыл абадтысты. 
— Дæуæн дæ фæндаг махимæ нæу, Гæба!.. Ды Сауадагмæ 
скъæр! — дзуры фæстæмæ Уосмæн. 
Суанг Скъуыдкъохмæ фескъæрдтой, фæлæ Муссæйы бына- 
ты нæ баййæфтой. Йе ’фсымæр Афæхъо рауад сæ размæ айдагъ 
куырæты æмæ сын афтæ, Муссæмæ хицау Дзæуджыхъæумæ 
фæсидтис, зæгъгæ. 
Сæ бæхтыл та абадтысты, Дзæуджыхъæуы ’рдæм фæцагайд- 
той. Афæхъо ма сæ, йæ цухъхъа кæнгæ, тыххæй раййæфта фæн- 
дагыл. 
Афæхъойы йе сиахсы афæрсын фæндыд, фæлæ йын уый фа- 
дат нæ фæцис æмæ сæпдугъæй уадис сæ фæдыл. 
Æвиппайды йæ бæхы фæурæдта Уосмæн æмæ Темырыхъойæн 
дзуры: 
— Дæуæн дæр немæ цæугæ нæу, Темырыхъо... Хæмæт дæр 
ахст у, æмæ уæд та цынæ вæййы!.. 
Кæд æй йæ зæрдæ нæ хаста, уæддæр уæлдай дзырд нал скод- 
та Темырыхъо æмæ Бруты фæндагыл ныллæууыд. 
Мамсыраты Уосмæн æмæ Куындыхаты Афæхъо та Дзæу- 
джыхъæуы ’рдæм атындзыдтой. Уым уыдис Муссæ. Уым уыды- 
сты Мамсыраты Темырболат æмæ Алæгаты Хæмæт, Æлдадты 
уайсадæг чындз Цомиан æмæ йæ чысыл сабитæ, цæцæйнаг Дзæ- 
рæхохты Алхаст æмæ мæхъхъæлон Малсæгты Тепсайы бинонтæ. 
XII. ДЫУУÆ ИНÆЛАРЫ 
Афæстаг рæстæджы ахæм хъуыддаг нал æрцыд Кавказы. 
Зыдта йæ инæлар-лейтенант Лорис-Меликов: хицау ын йæ къух 
нæ райстаид уый тыххæй. 
Капитан Золотаревы къанцылары уыры хуыдта Лорис-Мели- 
ков, фæлæ раст дзырдта уый: рæдийы, афтæ чи дзуры имам 
Шамил басаст æмæ Кавказы хæст фæцис, зæгъгæ. 
Уый нæ, фæлæ нырмæ хæсты сæрбос дины фанатизм уыдис, 
ныр та сæрибардзинадыл тох цахæмдæр ног хуыз райста, æмæ 
йын уый йе ’уæнгты тас бауагъта. Йæ сагъæс кæмæн раргом 
кодтаид, уый агуырдта æмæ никæй ардта. Туманов Алыксандр 
зæндджын лæг уыд, фæлæ йæм ацы фарстыл уыимæ дзурын 
æппындæр нæ цыд. 
Куындыхаты Муссæ? 
Уый ныхмæ йæхи цæттæ дардта æмæ, фембæлгæйæ сæ ныхас 
Цæуыл банцадаид, уымæн ницыма зыдта. 
7 Булкъаты Михал 97 

Хæрзæвзонг ма куы уыд, уæд Туркимæ хæцыдысты. Трапе- 
зунды горæты сæрмæ топпыхосы фæздæг, мигъау, ныббадт. На- 
рæг уынгты ма ноджы сыллынджытæ кодтой туркаг аскертæ. 
Дард фæзилæнтæй ма хъуыст ног мæйы хуызæн къæдз æхсар- 
гæрдты дзæхст-дзæхт. 
Арабаг факир йæ тæскъ йе уæхскыл сæвæрдта, афтæмæй рал- 
ли-балли кодта, мæлдзгуыты губаккау чи схъомпал, уыцы горæ- 
ты уынгты. Цыдис факир, цыма йæ кæлæн митæ уыдысты йæ 
хъахъхъæнæг, æмæ йын уырыссаг топпы нæмыг ницы хъом уыдис. 
Егъау калм хуыссыд йæ тæсчъы мидæг тымбылтæй, зыхъхъыр- 
тæй-иу хатт йæ саджил æвзаг радардта. Цымыдис адæмæй мæ- 
лæты тас ферох ис, æмæ къордгай срæуæг сты хингæнæджы 
фæдыл. Факир хилæджы систа тæскъæй, йæ цонгыл æй æртых- 
та бæндæнау, йæ къубал ын æрбалхъывта йæ хус æнгуылдзтæй. 
Калмæн йе ’фсæртæ ахæлиу сты фæйнæрдæм, æмæ басылыхъ- 
хъы къабазы хуызæн æвзаг радаргъ йæ дзыхæй. Хингæнæг хи- 
лæджы æвзаг рауадз-бауадз кодта йæ цæсгомыл, йæ цæстытыл, 
йæ былтыл. Æгæрыстæмæй йæ йæ дзыхы дæр бакодта. 
Хæсты хъуырдухæн фегуыппæг ис, цыма Трапезунды хъыс- 
мæт хингæнæг æмæ йæ калм алыг кодтой. 
Стæй йæ хæдон раласта факир, калмы йæ астæуыл æрбатых- 
та, æвзист ронау, æмæ йæ фæстæмæ скодта. Хилæг хæдоны 
æфцæгготæй сдардта йæ тъæпæн сæр æмæ йæ хицауы хурсыгъд 
дæллагхъуырыл узæлыд... 
Уыцы цау æрбалæууыд цæмæндæр йæ зæрдыл, Муссæйыл 
хъу ыдыгæнгæйæ. 
Разындзæн æм, факиры бæрц бархъомыс? Бауыдзæн йæ бон 
йе тары мидæг æвæрд калм скоммæгæс кæнын? 
Наиб Османаты Садуллæ дæр бады йæхицæн æнцад, цыма 
йæ фæсчъылдым Дзæрæхохты Алхаст йæ кард куы фессы, уæд 
æй нæ фæфиппайы. 
Уадз! Уый Муссæйы йас «калм» нæу! Уый цъингуыр у æмæ 
йæм бæрæг дæр уымæн нæ фæкодта. 
Лæг нæ, фæлæ сырдты дæр афтæ æнцæнтты нæ расурдзынæ 
сæ хуыссæнæй. Кæлæнгæнæг хъуамæ уай, факирау, цæмæй Мус- 
сæйы хуызæтты дæ цонгыл æртухай! 
...Ныр кæсы Муссæйы цæстытæм æмæ хъуыды кæны: 
«Зыдта, Сауададжы цы ’рцыд, уыцы хабар развæлгъау, æви 
нæ?» 
Муссæ къæлæтджыныл фæстæуæз бадтис. Цыма Сауададжы 
хабæрттæн æцæгдæр ницы зыдта, ахæм хуыз ын уыдис. 
Йæ разы чи бадт, уый æвæлмас хуызмæ фæкомкоммæ ис Ло- 
рис-Меликов. «Чи зоны, Скъуыдкъохæй райдыдта Сауадаг!.. Чи 
йын цы зоны!..» 
Куырм нæу Муссæ, Фæдисы хохы цъуппыл цы арт сыгъдис, 
уый æнæфæфиппайгæ нæ фæуыдаид. Чи зоны йæм Сауададжы 
абухын дæр хъуыст! 
Иу хъуыддаджы йын нæ уыд дæ цæст сау зæгъæн, æмæ Ло- 
рис-Меликов дæр гуырысхо нæ кодта ууыл. Йæ хæрæфырт Те- 
98 

мырболаты йын онгбастæй Дзæуджыхъæумæ кæй æрбакодтой, 
уымæн ницыма зыдта. 
Уæд афтæ æнцад нæ бадтаид, уæд ын нæ уыдаид ахæм æвæл- 
мас хуыз. 
Æмырæй бадын нал бацис Муссæйæн йæ бон: 
— Аудиенцимæ æнхъæлмæ кæсгæйæ мын радзырдтой Сауа- 
даджы инциденты тыххæй, дæ бæрзонддзинад, æмæ!.. 
— Æмæ мын айразмæ цы ныфс февæрдтай, уый зыгъуыммæ 
разылд, цытджын кнйаз! — комкоммæ йыл ныццавта уый. 
Цыма йын йæ цæсгомыл цъыф бакалдæуыд, афтæ фæцис 
Муссæ. 
— Сауадагæй Скъуыдкъохмæ топпы гæрах нæ хъуысы, дæ 
бæрзонддзинад, — хъыгзæрдæйæ бафиппайдта Муссæ. 
— Топпы гæрах æм не хъуысы, фæлæ Фæдисы хохыл цы арт 
сыгъдис, уый йæм дзæбæх зындис! — йæ хъуыры фæбадтис уый. 
— Уый Дзæуджыхъæумæ хуыздæр зындис, дæ бæрзонддзи- 
над, фæлæ!.. 
— Фæлæ дæ цы фæнды, цытджын кнйаз? 
— Стыр хъыг мын уыдис уыцы æнæнхъæлæджы хъуыддаг, 
Михаил Тариелович, — сулæфыд Муссæ æмæ йæ сæр æркъул 
кодта. 
Сценæйыл хъазæгау, йæ къух йæ русыл сæвæрдта хицау æмæ 
трагикон хъæлæсæй дзуры: 
— О Хуыцау!.. Кæм сæфынц граф Евдокимовы стыр хæсты- 
ты фæстиуджытæ!.. Кавказы хæст фæци, зæгъгæ, дзурæм æмæ 
нын цæйдæр сыстбæрзæй Раздзог не ’фсæддонты уацары акод- 
та... Хъары дæм уый, цытджын кнйаз? 
— Хъары мæм, дæ бæрзонддзинад!.. Мард нæхи мард у æмæ 
йыл не ’гас дæр æмхуызон хъуамæ кæуæм! 
Æвиппайды хицауы цæсгом æрбацасæста. 
— Нæ, цытджын кнйаз! Мард дæ уæлтæрхæг ис, æмæ хъарæг 
дæр дæхæдæг кæн!.. Ды æмæ наиб Османаты Садуллæ... Мах та 
уын мæсæллæйтæ кæндзыстæм. 
«Æртхъирæн мæм кæны, æмæ цæмæн?..» — хъуыды кæны 
Муссæ. 
Цадæггай, хæрз цадæггай йын дзуры: 
— Михаил Тариелович, æз æрмæст Цæцæны æфсæддон зыл- 
ды хицау дæн æмæ Сауададжы фыдбылызы та хайад исынц цæ- 
цæн, мæхъхъæл æмæ ма ирæй дæр чидæртæ! 
— Дæ куыдз мыл искæй уæзæгыл куы фæхæца, уæддæр дæ 
куыдз у, цытджын кнйаз... Кæм ис Дзæрæхохты Алхаст? Цæ- 
мæн лекка кæнынц нырмæ сæрибарæй Алхаст, Раздзог, Малсæг- 
ты Тепса? 
Бæмбæгау та йыл æртыхст: 
— Ды кæй æрнымадтай, уыдон æрцахсын зын нæу, дæ бæр- 
зонддзинад! Кæд дæ фæнды сæ бинонты дæр ма дын æрбас- 
къæрдзынæн дæ размæ, фæлæ хъуыддаг уымæй куы нæ фæрог- 
дæр уа, уымæй тæрсын алыхатт... Гæдыйы фæндæй куы нæ 
æрцахсай, уæд дæ ныттондзæн... 
99 

— Цалынмæ мах фæндтæ кæнæм æмæ кæрæдзийæн афтид 
ныфсытæ æвæрæм, уалынмæ нæ тонгæ дæр ныккодтой! 
«Зоны йæ хæрæфырты хабар, фæлæ мæ къахгæ кæны!.. Фа- 
кир уый у, æви æз?» — Тæгианы цæсгоммæ кæсгæйæ, хъуыды 
кодта хицау. 
Йæ маст нал бурæдта æмæ йæ скалдта: 
— Афтæмæй нæ искæйты йе ’фсæддон карьерæйыл йæ къух 
сисын куы бахъæуа, уымæй тас у, цытджын кнйаз! 
«Æргомæй мæм æртхъирæн кæныс, дæ бæрзонддзинад?.. Фе- 
нæм, кæддæра чи кæй». 
Скастис æм Муссæ уæлæмæ æмæ, бустæгæнæгау, дзуры: 
— Отставкæйы фæнд мæм ис, дæ бæрзонддзинад, фæлæ ныр- 
ма нæ! 
Лорис-Меликов фæджихау ис æмæ дзы æвæндонæй сирвæзт: 
— Уæдæ кæд? 
— Кавказы æндоны зæлланг куы банымæг уа, уæд. 
Хæрзæввахс æм бацыд хицау æмæ йын йæ цæсгоммæ ком- 
коммæ ныккаст. 
— Æндоны зæлланг куы банымæг уа, уæд мах дæр ницæмæн- 
уал хъæудзыстæм, цытджын кнйаз... Уадз æмæ зæлланг кæна, 
æрмæст бынæттон цæрджыты къухы нæ, фæлæ паддзахы къу- 
хы! 
Муссæ йæ мидбылты бахудтис: 
— Хæххон лæгæн йæ къухы хæцæнгарз куы бафта, уæд æй 
афтæ æнцæнтты нал аппардзæн, дæ бæрзонддзинад. 
Туасау дзы фæныхст йæ дæлбары дзуапп. 
— Хъуамæ йын æй аппарын кæнæм, — йæ маст тыхæй уром- 
гæйæ, дзуры Лорис-Меликов. — Куы нæ йын æй аппарын кæ- 
нæм, уæд та Сауадаг йæхи йæхæдæг сфæлхат кæндзæн... Уый 
нæ, фæлæ, чи зоны, Дзæуджыхъæуы кулдуар дæр ныххойой 
уыцы абырджытæ. 
«Хæрæгыл бадыс, дæ бæрзонддзинад, æмæ йæ æфсургъ 
æнхъæлыс, — йæ мидбылты худгæйæ, хъуыды кæны Муссæ. 
— Гъемæ, æз дæр уæдмæ аргъæвдзынæн мæ отставкæйы ха- 
бар, дæ бæрзонддзинад! 
— Кæдмæ? 
— Цалынмæ йын æй аппарын кæнæм, уалынмæ. 
Иудзæвгар æмырæй фесты, стæй æвиппайды рафæлдæхта йæ 
цъар, дæр æмæ йæ дзырды сæр дæр. 
— Сауадагмæ цæуын дæ бахъæудзæн, — цæхгæр алыг кодта 
уый. 
«Æгæр дардыл æрзылдтæ, дæ бæрзонддзинад. Бацагайдтой 
та дæ, æмæ та дæ мæ сæр бахъуыд». 
— Цы хуызы? — афарста уайтагъд. 
— А? — нæ бамбæрста фарсты мидис. 
— Зæгъын, цы хуызы мæ бахъæудзæн цæуын?.. Паддзахы 
афицеры хуызы, æви хъонагъы хуызы? 
— Хæс иу у, роль æмæ йæ аккаг дарæс дæхæдæг равзар! 
— Цахæм у хæс? — цыма ницы зыдта, ахæм фарст æй акодта. 
100 

— Фыццаг: не ’фсæдтæй сæ къухы чи бахаудта, уыдон хъуа- 
мæ рауадзой. Дыккаг: абырджытæн сæ сæргълæуджытæ сæхи 
хъуамæ раттой. Æртыккаг: нæ минæвæртты раз хъуамæ сæ хæ- 
цæнгæрзтæ æрæвæрой æмæ сæ хæдзæрттæм ацæуой. Цыппæ- 
рæм: — ферхæцыд, йæ чъылдым æм фæзылдта æмæ та йæм æрбаз- 
дæхт: — Зæгъон дын цыппæрæм дæр, цытджын кнйаз? 
— Саккаг кæн, дæ бæрзонддзинад! 
— Чи зоны дын æхсызгон нæ уа, фæлæ дын æй зæгъдзынæн. 
Цыппæрæм: уыцы уавæртæ æххæст куы нæ æрцæуой, уæд экзе- 
куцитæ ныллæууын кæндзынæн Цæцæны, Мæхъхъæлы... Иры 
хъæутæн сæ иуæй-иуты! 
Йæ маст рафыхт Муссæйæн, йæхи уромы æмæ коммæгæсы 
цæстæнгасæй кæсы хицаумæ. 
«Кæд æй мæ сæр бахъæуы, уæд ын Муссæ Алхазович дæн, 
кæннод та æз дæр «туземец». 
Фыдæнæн та йæ афарста: 
— Цахæм æвзагæй сæм дзурон? 
Нæ та йæ бамбæрста. 
— Гъы?.. Куыд? 
— Цахæм æвзагæй сын бамбарын кæнон дæ ультиматум, дæ 
бæрзонддзинад? 
Тызмæгæй загъта облæсты хицау: 
— Ультиматумæн æрмæст иу æвзаг ис, ды дæр уымæй спайда 
кæн! 
Муссæ хинæйдзаг худт бакодта: 
— Куы нæ сбæзза ацы хатт уыцы æвзаг, уымæй тæрсын. 
— Цæмæннæ? 
— Дæ ультиматумæн дæм бæрæг ничиуал æрхæсдзæн æмæ 
уымæн! 
Лорис-Меликов йæ цæстытæ фæирд кодта: 
— Уый та куыд? 
— Дæ минæварæн йе стджытæ Сауададжы баззайдзысты. 
Йæ бадæнæй фестад хицау. 
«Уый чи бады мæ разы?.. Паддзахы инæлар, æви?..» 
— Тæраз не ’рдæм фæуазгæ æмæ ультиматум дæр мах дæт- 
тæм, цытджын кнйаз! Махæн абырджытимæ æндæр æвзагыл дзу- 
рæн нæй: кæнæ ультиматум, кæнæ та сармадзаны нæмыг! 
Муссæ йæ фæурæдта ацы хатт: 
— Тæраз мах æрдæм уæзгæ уа, уый куыддæр нæ фиппайын, 
дæ бæрзонддзинад. 
— Цытджын императоры тырысайы бын чи лæууа, уымæн 
зын фæфиппайæн нæу, тæраз махырдæм уæзгæ кæй у!.. Ды йæ 
цæмæннæ фиппайыс, цытджын кнйаз? 
— Уымæн æмæ Раздзог йæ хæстонтимæ ахæм хохы цъассы 
бады, нæ сармадзаны нæмыг кæдæм нæ хауы æмæ нæ карды 
бырынкъ кæдæм не ’ххæссы, уый уал дын иу. Уацары акодта нæ 
хæстонтæй иу къорд, уый уал дын дыууæ. 
— Кæд уымæн йæ къухы не ’фсæддонтæ сты, уæд махæн та 
нæ къухы сты!.. — ферхæцыд æмæ дарддæр ницыуал загъта. 
101 

— Цы ис нæ къухы та, Михаил Тариелович? 
Уыцы фарстæн Лорис-Меликов дзуапп нæ радта æмæ Мус- 
сæйы хъæлæс, бæмбæгау, фæлмæн ацыд: 
— Бар мын ратт, дæ бæрзонддзинад, æмæ ацы хатт демæ ма 
сразы уон. Стыр паддзахы интерестæ мæ суæндон кодтой, уый- 
йеддæмæ дæ разы уый бар нæ радтаин мæхицæн. — Йæ рахиз 
æрфыг афтæ сæлхынцъ кодта æмæ йын бухайраг худы чъилыл 
сæнцад. — Бынæттон цæржытимæ лæгæй-лæгмæ дзурын æгады 
хъуыддагыл нымайæм, абырджытæ сæ хонæм, æндæра ма ульти- 
матум æмæ сармадзаны нæмыджы йеддæмæ æндæр фæрæз дæр 
ссариккам... 
Йæ хъæлæсы фæбадт: 
— Мах дзы æндæр нæма фиппайæм æмæ нæ, чи зоны, хъæугæ 
дæр нæ кæны, Муссæ Алхазович! 
— Хъæуы нæ, дæ бæрзонддзинад, хъæуы, — комкоммæ йæм 
скаст. — Ды афтæ: сæ хæцæнгæрзтæ куыд æрæвæрой. — Йæхи 
фæурæдта, стæй йæ сæр банкъуыста. — Ультиматумы æвзагæй 
уыдон сæ хæцæнгæрзтæ не ’рывæрдзысты, Михаил Тариелович. 
Æз цы Раздзоджы зонын, уый афтæмæй йæ кард нæ аппардзæн, 
цъыбыртты сыгъд æй куы бакæнай, уæддæр!.. 
— Хорз, дæ дзырд фæуæд, — фæурæдта йæ уый, — ныр- 
тæккæ реалон факты ныхмæ лæууæм æмæ чердæм акъахдзæф 
кæнæм, уый ссарæм нæ дыууæ. Паддзахы афицертæ пысылмон 
фанатикты къухы бахаудтой æмæ сæ ссæрибар кæнæм. 
— Хæххон адæммæ иу хорз æгъдау ис, господин инæлар-лей- 
тенант. Куынæ дыл æууæнда, уæд ын гяуры йеддæмæ ницы дæ, 
фæлæ дыл иугæр йе ’ууæнк куы бафтауа, уæд та йын суыдзынæ 
æцæг хъонагъ! 
— Уый мæ фарстæн дзуапп нæу. 
— Уый дæ фарстæн дзуапп дæр у, дæ бæрзонддзинад, æмæ 
дын, æрдæбон кæмæй дзырдтон, уыцы æртыккаг фæндаг дæр! 
Иудзæвгар æдзынæг фæкастысты кæрæдзимæ. — ... Æмæ ды, 
паддзахы афицер уæвгæйæ, уыцы æртыккаг фæндагыл ацæуынмæ 
хъавыс? 
— Æндæр хос дзы нæй... 
«Уый мæм йæхæдæг куы дæтты ультиматум!» 
Цæхгæр æй афарста: 
— Йæ фæстиуæг цы уыдзæн уыцы балцæн, цытджын кнйаз?... 
Развæлгъау дын барст уыдзæн. 
— Дисау дæм ма фæкæсæд, господин инæлар-лейтенант, фæлæ 
дын æй развæлгъау зæгъдзынæн. Фыццаг: пысылмон фанатик- 
тæм уацары цы афицертæ ис, уыдон æвыдæй æрцæудзысты Дзæу- 
джыхъæумæ. Дыккаг: Раздзог, Алхаст æмæ Тепса сæ хæстон- 
тимæ сæ хæдзæрттæм ацæудзысты. 
Лорис-Меликовæн фырдисæй йæ цæстытæ ауæрæх сты. 
«Уый дын ультиматум!» 
— Дис мыл æфтауыс, господин инæлар... Æз абырджыты 
æрцахсыныл тох кæнын, ды та сæ сæ хæдзæрттæм æрвитыс... 
Æрцæуæн кæмæн нæй, ахæм хабар мын дзурыс, — цæмæй йæ 
102 

роцъо ма рызтаид, уый тыххæй йæ дæндæгтæ кæрæдзимæ ныл- 
хъывта. 
Цыма хъуыран каст, ахæм хъæлæсæй дзуры Муссæ: 
— Пехуымпар Мæхæмæт загъта: райсомы каркæй, дам, абоны 
айк хуыздæр, дæ бæрзонддзинад. 
— Нæ дын æмбарын дæ хъуыды, кнйаз. 
— Зын бамбарæн нæу пехуымпары хъуыды, уымæн æмæ ды 
дæр ууыл лæууыс. 
— Уæддæр куыд? 
— Райсомы карк кæй карк у, уымæн ничи ницы зоны. Абон та 
мæ къухы айк ис æмæ йыл фидар хæцон. Ды афтæ хъуыды кæныс. 
— Æмæ цы ис уым æвзæрæй? 
— Ницы. Æрмæст мæнæн иннæрдæм хъуыды кæныны бар ратт, 
дæ бæрзонддзинад! 
— Салдаты мундир чи дары, уымæн иннæрдæм хъуыды кæ- 
ныны бар нæй. 
— Иннæрдæм хъуыды кæныны бар нæ, фæлæ... дыууæрдæм 
хъуыды кæныны бар, дæ бæрзонддзинад. 
— Иуырдыгæй дзы айк ис, фæлæ иннæрдыгæй та? 
— Карк... Мæн абоны айк дæр хъæуы æмæ райсомы карк 
дæр, пехуымпары амындыл разы нæ дæн. 
— Бæргæ, фæлæ уал абоны айкыл фидар куы хæциккам. 
— Раздзог нæ къухы айк дæр у æмæ карк дæр, дæ бæрзонд- 
дзинад... Уыцы айк абон куы ахæрæм, уæд райсом нæ къухы 
карк нал бафтдзæн. 
— Комкоммæ зæгъ дæ хъуыды. 
— Комкоммæ йæ зæгъын: кæд дæ фæнды, уæд дын тæккæ 
райсом æртæ Раздзоджы дæр дæ разы æрбалæууын кæндзынæн... 
Бастæй нæ, — сæ гæрзтæ сæ уæлæ, афтæмæй. 
Хохыйас лæг йæхи æрбампылдта æмæ агæппæввонг ссис: 
— Уæдæ ма цæмæ у не ’нхъæлмæ каст? — фæхъæр кодта. 
— Райсом сæ нæхæдæг агурдзыстæм æмæ удæгæсты æхсæн 
куыннæуал уой пехуымпары æмсæр лæгтæ, уæд нын зиан у. 
Уæззау хъуыдытæ йын йæ къæмисæнтæ ныххостой: «Чи дæ 
ды?.. Уæйгæнæг, æви паддзахы иузæрдыг цагъар?» 
— Цæмæн мæ бахъæудзысты Раздзог æмæ йæ абырджытæ, 
уый не ’мбарын уæддæр? 
— Мæнмæ ма зæгъинагæй цы баззад, уый мæнæ уыцы гæх- 
хæтт баххæст кæнæд. — Йе тарæй цахæмдæр гæххæтт систа 
Муссæ æмæ йæ инæлар-лейтенантмæ радта. 
Уайтагъд æй райхæлдта æмæ араббаг дамгъæтыл зыгъуыммæ 
ахаста йæ цæст: 
«Ракæнут уæ бинонты уемæ, рахæссут, цыдæриддæр уæ дзау- 
мæттæй хъæуы, уыдон иууылдæр æмæ ралидзут Туркмæ — уе 
’мдин Стыр Султаны дæлбазырмæ. Нæ хицауад Стыр Султаны 
фæндонæй æдзух сымахæн хæдзæрттæ саразыны хъуыдыйыл 
лэеуд у, æмæ нæ адæм дæр æгасæй уыцы хъуыддаджы хайадисæг 
сты. Кæд, мыййаг, исты хъæстаг хъуыддæгты сæраппонд уал- 
дзæгмæ ныкъкъуылымпы уат, уæд сæ куыддæриддæр баххæст 
103 

кæнат, афтæ, уæ размæ ма чи ралыгъд, уыдонау, лидзыныл стагъд 
кæнут! Мухаммед Насерат — туркаг къамисар. 
Æндзыг къухы салдæй аззад гæххæтты гæбаз. 
— Чи ныффыста ацы прокламаци? — афарста йæ. 
— Куы йыл ис фыст, дæ бæрзонддзинад!.. Туркаг къамисар 
Мухаммед Насерат! 
«Мухаммед Насерат, æви Куындыхаты Муссæ?» — фæнды- 
дис æй афæрсын. 
Бахудæнбыл Лорис-Меликов æмæ йæ амонæн æнгуылдзæй 
гæххæтт тъæпп-тъæпп кæны: 
— М-м-м-да-а-а!.. Уæдæ уæдмæ æвæрыс дæ абоны айк... 
— Паддзахы афицер сæм куы бахæсса ацы прокламаци, уæд 
æй йæ гæххæттимæ арты басудздзысты, фæлæ сæхицæй дзырд- 
дзæугæ лæджы фæдыл ацæудзысты, бауырнæд дæ, господин 
инæлар-лейтенант... Раздзоджы ды куыд «уарзыс», афтæ æз дæр, 
фæлæ мын бар ратт, дæ бæрзонддзинад, æмæ йыл уæдмæ фæца- 
уæрдон... 
— Ацы прокламаци кæдæм амоны, уырдæм ма айразмæ ацы- 
дысты, фæлæ фæкъуыхцы сты, — загъта облæсты хицау. 
— Уæд сæ разæй цыдысты æнæсæр кæрчытæ. Ныр та уыцы 
хъуыддаджы сæргъ лæудзысты Терчы облæсты хицау инæлар- 
лейтенант Лорис-Меликов Михаил Тариелы фырт æмæ Куынды- 
хаты Муссæ. 
Хингондау кастис Тæгиан-æлдармæ. 
— Цымыдисы мæ баппарыс, господин инæлар, — чъыссæйау 
æрфæлмæн ныр. 
— Ног ницы æрымысыдтæн, айразмæйы уынаффæйæн йæ 
фæд-фæд цы цæуын, уыййеддæмæ... Хъазахъхъы станицæтæ са- 
разын нæ джиздарынц бынæттон цæрджытæ, æмæ сæ хъуамæ 
сыстын кæнæм?.. Хорз, æз дæр разы дæн, фæлæ уыцы хъуыд- 
даг фæндæй хъуамæ сырæза æмæ нын æххуысгæнæг та уыдзæн 
Раздзог йæ хæлæрттимæ æмæ... мæнæ уыцы прокламаци... 
— Абоны айк æмæ райсомы карк... Дæ хъуыды афтæ у?.. 
— Ай-гъай, мæ хъуыды афтæ у... Цæмæй бынæттон адæмы 
къухы æфсæйнаг мауал зæлланг кæна, уый дæ фæнды?.. Уый 
дæр уыдзæн, дæ бæрзонддзинад, æрмæст ныр Раздзог йæ хæ- 
дзармæ хъуамæ ацæуа, уымæн æмæ нæ райсом бахъæудзæн... 
Абон нæ къухæй сæгуыт аирвæзæд, уый хыгъд райсом пæлæх- 
сарсион саг агæрах кæнæм. Афтæ хуыздæр у. 
Лорис-Меликов къуымых цæстæнгасæй каст Муссæмæ æмæ 
хъуыды кодта. 
«Уадз! Цалынмæ Сауадагæй здæхай, уалынмæ дæ уарзон хæрæ- 
фырт хæдзары уыдзæн... Ницы кæны!» 
— Дæ уынаффæ алыхатт оригиалон вæййы, Муссæ Алхазо- 
вич, — бынтон рафæлдæхта йæ царм хицау. — Уый тыххæй дын 
не ’фсæддон командирты æхсæн уæлдай аргъ кæнын... Цæй, Са- 
уадагæй куы æрбаздæхай, уæд æрдзурдзыстæм уыдæттыл дæр 
æмæ ма ноджы иу æнæнхъæлæджы чысыл хъуыддагыл дæр... 
Ныр та уал — рæствæндаг! 
104 

Кæрæдзийы къухтæ нылхъывтой ахъаззаг æмæ йæ Муссæ фен- 
къардта: йæ хицау ма йе ’взаджы бын цыдæр фæуагъта. 
Хатæнæй куыддæр рахызт, афтæ йе ’фсымæр Афæхъо, æмæ 
йе сиахс Мамсыраты Уосмæныл хæрхæмбæлд фæцис Муссæ. Фæ- 
джихау æмæ йæ цæсгом асырхгонд ис адæргæй. 
Штабы хицау Павловимæ цæуылдæр схъуыргъуындæг ис 
Афæхъо. Муссæйæн, цыма йæ къæхтыл здыйы уæргътæ абас- 
той, афтæ фæцис. 
Уосмæны къух райста, Афæхъомæ цæстæй февзыста. 
— Æвзæрæй Хуыцау бахизæд, Уосмæн? — йе ’фсымæрмæ фæ- 
зылд: — Лæппу, нырма райсом куы рацыдтæн нæхицæй, уæд мæ 
фæстейæ сургæ кодтай? 
— Мæ куыдз бахæрæд сæ мард!.. Раджы заман хъаны къæсæ- 
рæй бахизын æнцондæр уыд!.. 
Уосмæн æй нал бауагъта дзурын: 
— Муссæ, бафæрс ма хицауы, цы фæкодта уыцы лæппуйы?.. 
Науæд цы ракодтой æнахъом сабитæ? 
Фæйнæрдæм аракæс-бакæс кодта, Павловыл нал схæцыд йæ цæст. 
— Цæй лæппу?.. Кæцы сабитæй зæгъыс? 
— Æнахуыр диссæгтæ!.. Къæсæрæй нæма бавæрдта йæ къах, 
афтæмæй йын йæ къухтыл рæхыстæ авæрдтой, мæ хур. 
Муссæ ссыгъд фырмæстæй. 
— Кæмæн авæрдтой йæ къухтыл рæхыстæ? — æгуыппæг хъæ- 
лæсæй фæхъæр ласта уый. 
— Багъæцæд!.. Тæгиаты уæз дæр кæд бавзариккой!.. Афонмæ 
хъаны дуарæй бахызтаин! — абухы Афæхъо. 
— А Темырболат æмæ Хæмæт зæгъæд, фæлæ цы ракодтой 
æнахъом сабитæ? — йæ сау боцъотæ ризынц Уосмæнæн. 
— Раздзогмæ нæ баххæстысты æмæ сабитæм фæлæбурдтой, 
куыдзау. 
Афæхъо æмæ Уосмæны дзургæ фæуагъта Муссæ. Æвиппай- 
ды фæзылд, хъахъхъæнæджы иуырдæм ариуыгъта æмæ, бар нæ 
ракуырдта, афтæмæй Лорис-Меликовы хатæны смидæг ис. 
Кæрæдзимæ фæкомкоммæ сты дыууæ инæлары. 
— Зондджын уынаффæгæнæгæн махмæ дыккаг хатт дæр рай- 
сынц йæ къух... Æз дæр æрбаздæхтæн, цæмæй дын дыккаг хатт 
райсон дæ къух, Михаил Тариелович!.. Æндæр ницы!.. 
Облæсты хицау æй фæурæдта æмæ Павловмæ дзуры: 
— Господин Павлов, ныртæккæ корнет Мамсыры-фырты ар- 
дæм æрбакæн! 
— Нæ хъæуы, дæ бæрзонддзинад, куы æрбаздæхон, уæд æй 
фендзынæн! Æрдæбон ма де ’взаджы бын цыдæр зæгъинаг баз- 
зад æмæ йæ ныр дæ бæсты æз зæгъдзынæн, кæд мын бар рат- 
дзынæ, уæд... 
— Абон дæуæн æппæты бар дæр ис, Муссæ Алхазович, — 
бахудтис уый. 
— Мæнæн æппæты сæйрагдæр нæ цытджын императоры фæн- 
дон у æмæ, уый хъахъхъæнгæйæ, нæ бацауæрддзынæн мæ хæрæ- 
фырт нæ, фæлæ мæ хъæбулыл дæр! 
105 

Æвиппайды фæзылд æмæ дзуапмæ нæ банхъæлмæ каст, аф- 
тæмæй феддæдуар ис. Лорис-Меликов джихæй кастис Муссæйы 
фæтæн чъылдыммæ æмæ хъуыды кодта: 
«Уæддæр æй нæ бамбæрстон: чи дæ ды, факир, æви, факир 
цы калм æрчырыстон кодта, уый?» 
— Цæугæ, — йе уæхсчы сæрты баппæрста йæ ныхас Афæхъо 
æмæ Уосмæнмæ. 
— Кæдæм? — фæджихау сты уыдон. 
— Сауадагмæ. 
— Æмæ ахстытæ та? — фырдисæй афарста Афæхъо. 
— Уыдон хæдзары баййафдзыстæм! 
Фæстæмæ дæр сæм нæ факаст, афтæмæй, Гамзат дыууæ 6æ- 
химæ кæм лæууыд, уыцырдæм ацыд даргъ санчъехтæй. 
XIII. ЦÆЙ АРГЬ У ХАЛАССÆР 
Сæ риутæм сын топпытæ ныддардтой хъарагъултæ. 
— Аллах, уый Муссæ-Алхаст йæхæдæг куы у, уæд æй нæ 
фиппайыс? — йæ хъустыл ауад хъарагъултæн сæ иуы ныхас. 
Цыма йæ нæ фехъуыста. Сыгъзæринæй æмæхгæд æхсаргард 
æмæ дамбаца райхæлдта, æвзист кæрддзæмджын хъама дæр сын 
семæ бафтыдта æмæ сæ йæ риумæ йын топпы хæтæл чи ныддар- 
дта, уымæ радта. 
«Алханты Алханы халдих!.. Йæ фырт ма уа!» — æвзонг лæп- 
пумæ кæсгæйæ хъуыды кæны уый. 
Афæхъо æмæ Уосмæнæн цæстæй ацамыдта, сымах дæр си- 
сут, зæгъгæ, уæ гæрзтæ. 
— Гъеныр мæ Раздзогмæ бакæнут! 
Цыдысты хъавгæ, хъарагъултæ сын сæ фæдыл сæ гæрзтæ 
хастой. 
Æртхутæг сбадт æхсидæвтыл, æмæ дардмæ нал æрттывта арт. 
Раздзог хъилдурау лæууыд, йæ фæйнæ фарс Алхаст æмæ Теп- 
са, афтæмæй. Сæ размæ нæ рацыд дада, йæ бынаты лæууыд 
æмæ æнхъæлмæ каст. 
Муссæ йæ куы ауыдта, уæд йæ къахдзæф фæуæззау кодта. 
Æнхъæл уыд, ома ацы хъуынджынхуд пехуымпар йæхæдæг ра- 
цæудзæн мæ размæ, фæлæ афтæ нæ рауад. 
Бæтæхъо хъарагъултæм февзыста цæстæй, æмæ уайтагъд 
гæрзтæ сæ хицæуттæм авæрдтой. 
Цытджын салам раттой кæрæдзийæн стæй иудзæвгар цæс- 
тæнгасæй фæбарста сæ иу се ’ннæйы. 
— Мæхæдæг уыдтæн Дзæуджыхъæумæ цæуинаг, — дзуры Раз- 
дзог. 
— Зыдтон æй, Бæтæхъо, æмæ тындзгæ дæр уымæн ракодтон. 
Сауадагæй мæ аздæхын æнцон у, Дзæуджыхъæуæй дæ раздæ- 
хын фæзын уыдаид! 
— Сæр сæр у, Муссæ... Цы хъауджыдæр сæ ис, къонайæн 
исты ахъаз куы уа, уæд! 
106 

— Лорисы-фырт ын гъеныр цы аргъ скодта, уымæй Хуыцау 
ма зæгъæд ныртæккæ дæуæн уый хуызæн фысым. 
— Хуыцауы сфæлдисгæ стæм уазæгæй-фысымæй... Уый цы 
фæнда, уымæй нæ фæиртæсдзыстæм. 
— Хатт æрвон Хуыцауы фæндонæй зæххон Хуыцауы фæндон 
фæуæлдæр вæййы, Бæтæхъо! 
— О Аллах, дæ азар ныккал ахæм зæххон хуыцауы сæрыл! — 
скуывта Малсæгты Тепса. 
Нымæг арты алыварс тымбыл бадт æркодтой, ныхасы рай- 
дайынмæ æнхъæлмæ кастысты уазæгæй-фысымæй. 
Æгомыг уынаффæйы сæрмæ нал уасыд æхсæвы цъиу, хур 
арвастæуæй каст йæ мин цæстæй. 
Муссæйæн æрбацæуыны æнхъæл нæ уыд Раздзог, хъуынджын 
худы бындзгуыты бынты каст æнæхонгæ уазæгмæ æмæ йæхими- 
дæг катай кодта. 
Ай-гъайдæр ын уыдис æхсызгон йе ’рбацыд, фæлæ-иу иннæр- 
дыгæй схæлбурцъ кодта ахæм хъуыды: 
«Йе ’рбацыды аргъ та мæ фидын бахъæудзæн, Аухы фæстæ 
йæ Базыхъы тугæй куыд бафыстон, афтæ!» 
— Уалдзæг æрцыд, зæхх аудæг къухмæ æнхъæлмæ кæсы, 
Муссæ, мах та ам хохы цъассы карды фистоныл узæлæм, — æрæ- 
джиау загъта Раздзог. 
— Æз дæр уый сæраппонд æрбацыдтæн, цæмæй уæм мæ уай- 
дзæф фæхæццæ кодтаин, — хъынцъымхуызæй дзуры уазæг. 
— Уый сæраппонд, æви Раздзоджы халас сæр ахæссыны сæ- 
раппонд? — тызмæгæй фæрсы Малсæгты Тепса. 
Муссæ йæ рахиз æрфыг фесхъæл кодта. 
«Фæныхстис дæ, мæ хæлар?» — зилахарау ныззылд Бæтæ- 
хъойы сæры. 
— Уыцы сæр хицаумæ бахуын кæнынæн не ’нтысы, Тепса. 
Уый мæхи хъæуы, — æнæфæцудгæйæ дзуры уазæг. 
Ныхасы бадджытæ сæхимидæг базмæлыдысты, стæй кæрæ- 
дзимæ бакастысты. 
«Бацагайдтон уæ? — Муссæ фæйнæрдæм ахъахъхъæдта су- 
сæгæй. — Мæ разæй Дзæуджыхъæумæ чи ныттæха, ахæм уæ 
ничи ис!» Йæ даргъ хъамайы фистоныл узæлы Дзæрæхохты Ал- 
хаст: 
— Сабитæ ницыгæнæг сты, Муссæ. Халассæртæ систой хæ- 
цæнгарз, артдзæст хъахъхъæнгæйæ, æмæ мæнæ дæ разы сты... 
Махæн цыфæнды кæн, æрмæст къонатæ ма ныппырх кæнæд, — 
зæхмæ дзуры уый. 
— Сылгоймаг æмæ сабийыл куыдз дæр нæ рæйы! — карзæй 
дзуры дада. 
— Æз дæр уый зæгъæг бæргæ дæн, — афтыдта йæм Уосмæн. 
Тепса басхъаудта уæззау сагъæсты артдзæст: 
— Стыр Аллах не ’вдисæн, Муссæ-Алхасы нæхионыл ныма- 
йæм. Æххуыс дæр нын бирæ хæттыты бакодта, фæлæ йæ куы 
зониккам, кæцы арт æм хуыздæр æндавы, уæд... — дарддæр ни- 
цыуал загъта. 
107 

Мæхъхъæлоны ныхæстæ йæ зæрдæйы, кардау, фæныхстыс- 
ты Муссæйæн, фæлæ йæ сæр нымдгæнгæ æруагъта, афтæмæй 
дзуры: 
— Муссæ йæхи дыууæ артмæ никуы тавта, Тепса, уый æнæхъуа- 
джы загътай. 
Алхаст бафиппайдта: 
— Дæ дзыхы сæкæр, Муссæ-Алхас, фæлæ нæ артмæ чи тавы 
йæхи, уый гъеныр, махау, Хæйрæджытыкомы ахст джауырты 
уæлхъус лæууы. 
Раздзоджы цæстæнгас, фатау, фæкомкоммæ Муссæмæ: «Кæд- 
дæра уымæн та цы зæгъис?» 
— Нæртон лæджы хъысмæт æрмæст Хæйрæджытыкомы нæ 
лыг кæны, Алхаст, æмæ ма æндæр ран дæр хъæуы хъарагъул 
лæууын, — йæ сæр суанг нымæг арты онг æрхаста уазæг. 
Афæхъо æмæ Уосмæн æхцон улæфт скодтой уыцы ныхæс- 
тæм. 
«Цы агуры ныр та?» — бырæуау зылд уыцы хъуыды Бæ- 
тæхъойы сæры. 
Муссæ сæ цæстæй абарста æмæ та Алхастмæ дзуры: 
— Стæй Хæйрæджытыкомы уырдыг кæй уæлхъус лæуут, уый 
æхсынкъæй хъауджыдæр нæу ацы стыр хъуыддаджы, æмæ 
æхсынкъæй та фиу не стухдзынæ, сахъ Алхаст... 
Цæмæй зоны Алхаст, чи кæй уæлхъус лæууы... 
«Гъæйда-гъа, Тæгиан-æлдар, дард æвналыс кæмдæр!» 
Нал фæбыхста Раздзог æмæ комкоммæ афарста йæ уазæджы: 
— Цы дын бафæдзæхста хицау, цæй аргъ, дам, у халассæр? 
Йæ зæрдæйы фæндоны коммæ куы бакастаид, уæд ныртæккæ 
Бæтæхъойы хурх балхъывтаид æмæ йын йæ уд сластаид, фæлæ 
та йæ сæр ныллæг æркъул кодта. 
— Ирон æмбисонд афтæ у, Бæтæхъо: кæсаг, дам, афтæ, дзу- 
ринаг мæм бирæ цыдæртæ ис, фæлæ мæ дзых донæй йедзаг у. 
— Ам æцæгæлон ничи ис, Муссæ... Стæй Дзæуджыхъæумæ 
дæ разæй чи ныццæуа, ахæм дæр ничи ис... 
— Кæцы артмæ тавыс дæхи, — загъта Малсæгты Тепса... 
— Уый цæмæн зæгъыс, Тепса... Аллах загъта: цæстæй цы фе- 
най, уый къухæй дæр басгар æмæ дæ гъеуæд бауырнæд. Зæр- 
дæмæ армæй бавналæн нæй, Бæтæхъо! 
Инæлары дарæс нæ уыд Муссæйыл. Бухайраг худ, хуымæ- 
тæджы фæсмын цухъхъа, зæнгæйттæ, хæдбын дзабыртæ. Æрмæст 
паддзахы лæвар сыгъзæрин æхсаргард æрттывдтытæ калдта. 
— Ууыл нæу дзырд, Муссæ. Цæй аргъ у халассæр, зæгъгæ, 
фæрсы Раздзог! — тызмæгæй дзуры Тепса. 
— Лорисы-фырт ын цæй аргъ скодта, уымæй фылдæры аргъ, — 
æрчъепп ласта Тæгиан. 
Раздзог фестад: 
— Уæдæ дын мæнæ æртæ халассæры, Муссæ, æмæ адæмы 
ныууадзут сæ мæгуыр къонатыл... Сабитæй ма исæд маст. 
— Дырыл, æз дæр уый зæгъæг дæн! 
— О Аллах, фехъуысæд дæм! — фестад Алхаст дæр. 
108 

Афæхъо æмæ Уосмæн джихæй кастысты, сæ уæлхъус уыр- 
дыг чи слæууыд, уыцы гуыппыртæм æмæ адæргæй се ’взæгтæ 
ныххаудтой. 
Муссæ иудзæвгар æдзынæг факаст Раздзоджы цæсгоммæ, стæй 
йын загъта: 
— Халассæртæ ахæссыны сæраппонд не ’рбацыдтæн, Бæ- 
тæхъо... Стæй мын фæдзæхсгæ дæр ничи ницы бакодта, мæхæ- 
дæг ныллæууыдтæн ацы къахвæндагыл. 
— Æнахъом сабитæ æмæ сылгоймæгты атардтой Брутæй, На- 
сранæй, Урус-Мартанæй... Уæдæ ма цы домыс? 
— Бинонты ссæрибар кодтой æмæ аздæхтысты Брутмæ, На- 
сранмæ, Урус-Мартанмæ, — цыма йæ фæзмгæ кодта, афтæ æрны- 
мадта Муссæ. 
— Куыд загътай? — фестъæлфыд Бæтæхъо. 
Хъуынджын æрфгуыты бынты кастысты æртæ раздзоджы кæ- 
рæдзимæ. Цымыдисы æнкъарæн ныббадт Афæхъо æмæ Уосмæ- 
ны цæстыты. 
«Ау, уым ма сæ куы ныууагътам!» — хъуыды кодтой уыдон, 
фæлæ дзургæ ницы скодтой. 
— Бинонтæ аздæхтысты сæ хæдзæрттæм, — сфæлхат кодта 
минæвар. — Æрмæст ма Мамсыраты Темырболат баззад Дзæу- 
джыхъæуы... хъоргъы! 
— Ау, уый та куыд? — афарста Бæтæхъо. 
Йæ цонгыл ын фæхæцыд Муссæ, былгæронмæ йæ бакодта 
æмæ йын дæлæмæ амоны. 
— Акæс-ма, Бæтæхъо. Армытъæпæныл æвæрдау нæ зынынц 
ардыгæй Сауададжы дæлфæдтæ? 
— Куы нæ зындаиккой, уæд не ссыдаин ардæм! 
Хъæдгæронæй, фатау, цы æфсæддон фæндаг ралиуырдта, ууыл 
цыдæр, калмау, фæцæйлæст æмæ йын уымæ амыдта минæвар. 
— Раст ныхасы, дам, къæм нæй, Бæтæхъо, æмæ дын æз дæр 
комкоммæ дарын дæ цæстмæ: æргом мын æй нæ дзурыс, фæлæ 
йæ хатын, мæнг ныхасы аргъ мæ развæлгъау кæй домыс... Нæ 
мыл æууæндыс æмæ уымæн... Хæраймаг нæ дæ, дæттын дын æй 
развæлгъау! — Къухæй йын дæлæмæ ацамыдта. — Дæлæ йæ дæхи 
цæстæй фен... Дæ фæндаг гом у быдырырдæм!.. 
Фæсыкк ис, стæй ма ноджы загъта: 
— Ды мæ домыс, развæлгъау, æмæ дын æй дæттын... Лори- 
сы-фырт дæр мыл нæ баууæндыд æмæ мæ æрдомдта. Дæуау, 
развæлгъау, мæнг ныхасы аргъ... Цы гæнæн мын уыд, ныууагъ- 
тон ын мæ хæрæфырт Темырболаты. Цæй, гъеныр уæ дыууæ- 
йæн дæр уæ бон у хæрамæй мыл рацæуат æмæ мын мæ дыууæ 
фырты дæр æртæрын кæнат... Æртæрдзынæн сæ, нæ сыл баца- 
уæрлдзынæн, сомы дын кæнын, Бæтæхъо!.. 
Йæ цæсгомыл йæ арм æруагъта Раздзог, цыма йын ыл хæл- 
уарæджы тын æртыхст. 
— Æфсæйнаджы зæллангмæ мæ хъустæ бакъуырма сты, 
Муссæ, æмæ мæм ницыуал хъары... Бакъуырма дæн, ницыуал 
109 

хъусын, ницыуал! — Комкоммæ бакаст йæ уазæгмæ. — Бинонтæ 
хæдзæрттæм аздæхтысты æмæ мæ фæндаг дæр байгом ис, зæ- 
гъыс?.. Уæдæ ма цы у де ’рбацыды сæр?.. Ницыуал æмбарын, 
Муссæ! — хъæрзæгау кæны уый. 
— Уалдзæджы зæххы сæр кæй хъæуы, уыдон сæ хæдзæрт- 
тæм фæцæуæд, — ныллæг хъæлæсæй дзуры уазæг. 
Сæ цæсгæмттæ æвиппайды æрбацасæстой фысымтæн. 
— Базыхъы хуызæн гуырд мæ хæдзары нал ис. Ныр та кæй 
мард ныййафдзынæн мæ уæлтæрхæг? — тызмæгæй фæрсы Раз- 
дзог. 
— Никæй! Аух фæстейæ аззад, ныр Сауадагыл цæуы дзырд, 
Бæтæхъо! 
— Æмæ сæ цы хъауджыдæр ис?.. Дыууæ ран дæр туг нык- 
калд. 
— Ницы, фæлæ!.. 
— Фæлæ дын де ’рбацыды сæр нæма æрцахстон. Дæхæдæг 
нæ загътай, раст ныхасы къæм нæй, зæгъгæ? 
— Æрбацыдтæн, уымæн æмæ йæ зыдтон: дæхæдæг ныццыда- 
ис Дзæуджыхъæумæ, бинонты æрцахст куы фехъуыстаис, уæд. 
— Аудыс мыл. Хуыцау дыл саудæд! 
— Лæджы райсом цы хъæуы, ууыл абон аудын байдайы, Бæ- 
тæхъо! 
Дзæрæхохты Алхаст бафиппайдта: 
— Комкоммæ ныхасыл бадзырдтам, Муссæ-Алхас. 
— Ды уыцырдæм цыдтæ, Бæтæхъо, æз та — ацырдæм. Нæ 
балцы нысан иу уыд, йæ фæстиуæг та — æндæр æмæ æндæр! 
— Уый та куыд? 
— Ды нал раздæхтаис фæстæмæ, æз та сæрæгасæй аздæхдзы- 
нæн. 
— Æмæ куы нæуал аздæхай, уæд та? — фескъуыдта йæ мæхъ- 
хъæлон. 
— Аздæхдзынæн, Тепса, аздæхдзынæн! — хъæддых хъæлæ- 
сæй дзуры уый, — Ам мæ куы ныххолы кæнат, уæд мæ мард, 
æхсынкъæй цы фиу батухай, уымæй хъауджыдæр нæ уаид, фæлæ, 
фæстæмæ куы аздæхон, уæд та райсом, чи зоны, нæ фиуы уæзæй 
цар æртаса... Цæмæн, уый зоныс, Тепса? 
Бауырдыг æм ис æмæ мæхъхъæлонæн адæргæй йæ цæстытæ 
стъæбæртт-тъæбæртт кодтой. 
— Ахæрынæй анхъæлмæ кæсын зындæр у, фæлæ иумæ хъуа- 
мæ быхсæм, иумæ хъуамæ æнхъæлмæ кæсæм, æмæ уымæн. 
Тепса фырдисæй йæ цæстытæ фæирд ласта. 
«Фалдæр, ноджы фалдæр!» 
— Кæддæр ма нæм уыдис ахæм ныхас, — ссыдис Муссæйыл 
раздзоджы гуым-гуым. 
— Уæд кæрæдзимæ афтæ дæр хъæр кодтам: «Акал дæ гæрз- 
тæ!» — фæурæдта йæ цыты минæвар. 
— Æмæ ныр та? 
Ныр та дын дзурын: «Бафснай уал дæ кард, Раздзог!» 
110 

— «Бафснай уал дæ кард!» — кæлмдзæфау фестъæлфыд Бæ- 
тæхъо, фæйнæрдæм ахъахъхъæдта, кæд мæ мæ хъустæ сайынц, 
зæгъгæ. — Ахæм ныхас нæм никуыма уыд, Муссæ. 
— Ныр нæм хъуамæ уа, Бæтæхъо, уымæн æмæ нæ кард, æрды- 
нау, æртасыд æмæ йæ астæуыл асæттынмæ хъавы. 
Сæ цæстытæ, зынджытау, ссыгъдысты Тепса æмæ Алхастæн. 
Бамыр сты Уосмæн æмæ Афæхъо. 
— Кæдмæ уыдзæн не ’нхъæлмæ каст? 
— Кæдмæ уыдзæн... — Комкоммæ дзуаппæй та йæхи фæир- 
тæста. — Дис дыл кæнын, Бæтæхъо! 
— Цы мыл дис кæныс, мæн Хуыцау хъаймæтæн сфæлдыста!.. 
— Уымæй нæ зæгъын, — иу уысммæ ферхæцыд, стæй дадайы 
уæрагыл узæлы, афтæмæй дзуры: — Кард ссын хорз зоныс, ар- 
хайын та дзы — ноджы хуыздæр, фæлæ йæ кæрддзæмæй кæд 
фæцъортт ласай, уый алы хатт рæстмæ не сбарыс! 
Фæхъыг ис дада æмæ йæ гуыр иуырдæм фæзылдта: 
— Уымæй мын нырма «дæ цæст» сау ничи загъта. 
«Кæнæ ныр, кæнæ та — никуы!» 
— Хистæрæн зонд амонын аив нæу, фæлæ дын æз зæгъын, — 
йæ хъæлæс фæфидар ис. — Раст у, кæддæр дын дзырдтон, дæ 
гæрзтæ акал, зæгъгæ. Ныр та уын дзурын: бафснайут уал уæ 
кæрдтæ, кæд уæ фæнды, сæ кæрддзæмты сæ ма ныссонут, аф- 
тæмæй... Науæд та сын сæ кæрддзæмтæ бынтондæр ныддæрæн 
кæнут, афтæмæй... 
Асалдысты уыцы ныхæстæм, кæрæдзимæ цымыдисы каст ба- 
кодтой. 
— Æндонæй куы нæ архайай, уæд ыл згæ хæцы, уæлдайдæр 
та, æлвæст куы уа, уæд, — састхъæлæсæй ма загъта Дзæрæхохон. 
— Кæдмæ ныддаргъ уыдзæн æнхъæлмæ каст? 
— Цалынмæ кардæн йе сæлвасынæй йе ’рсæрфын хуыздæр 
уа, уалынмæ! — æрчъепп ласта уый. 
Ноджы та кæрæдзимæ бакæстытæ кодтой сæргълæуджытæ. 
«Цы йæ хъæуы? Чердæм мæ ссоны цымæ?» — дзæбугау ын 
хостой йæ къæмисæнтæ уыцы хъуыдытæ. 
Муссæ та ноджы фалдæр лæгæрста: 
— Сауададжы анхъæлмæ кæсынæй ахæрын фæтагъддæр код- 
тай, Бæтæхъо! Уымæн зиан уыд йæ карды сæлвæст дæр æмæ йæ 
ныццавд дæр. Уымæн бадтысты хъоргъы сабитæ, уымæн ма бады 
ныр дæр Темырболат. 
«Раст зæгъы! Раст зæгъы! Раст зæгъы!» — хъæрзы зæрдæ. 
— Уалынмæ нæ къонатæ куы ныстъæлой бынтон, — сагъæс 
кæны Алхаст. 
— Нырмæ фæрæзтам. Ноджы хъуамæ бафæразæм. Æнæхъуа- 
джы дын нæ уайдзæф кодтон, Бæтæхъо. Кардæн йæ сæлвасын 
æнцон у, кæд æй хъуамæ сæлвасай, уый сбарын — зындæр... 
Комкоммæ дзуапп уæ хъæуы? Хорз, зæгъдзынæн уын æй: бан- 
хъæлмæ кæсæм, сбарæм æй æмæ фиу стухыны аккаг куы суа, 
уæд уæм бæрæг кæндзынæн мæхæдæг. 
111 

— Дæхæдæг? — Раздзог æмæ йе ’мбæттæ бандзыг сты. 
— О, мæхæдæг, кæнæ та, мæ дзыхæй чи дзура, уый... Ныр та 
хъазахъхъы ауадзут æмæ æхсынчъы кады уацары мауал дарут. 
«Хингæнæг!» — ферттывта дадайы сæры. 
«Гъæтт, гъеныр дæм Лорисы-фырт куы байхъусид искуыцæй!.. 
Уæд йæ рыг бæргæ скалид Скъуыдкъохæн нæ, фæлæ ма æгас 
Ирæн дæр», — фыртасæй йæ бæрцытæ нымайыныл фæцис 
Афæхъо. 
«Уаих фæуай! Уаих фæуай!» — йæхимидæг фæлхат кодта Уос- 
мæн, фæлæ уыцы уайдзæф кæмæ хаудта, уый бæрæг нæ уыд. 
— Дыууæ артмæ йæхи чи тава, Тепса, уымæн æнæбасудзгæ 
нæй, — дзуры мæхъхъæлонмæ. — Æнæуый та... цæссыг иууыл- 
дæр цæхджын у, фæнды йæ паддзахы салдаты худы бын æмбæхс, 
фæнды нæхи хæххон уæлдзарм худы бындзгуыты фæсаууон!.. — 
Раздзоджы халас сæрыл æрхаста йæ цæст æмæ ма йæ ныхасмæ, 
хæрзныллæг хъæлæсæй бафтыдта: — Лорисы-фыртæн не ’нтысы 
дæ халас сæр, Бæтæхъо. Уый дын Куындыхаты Муссæ зæгъы. 
— Стыр Аллах мын хъусынæн ратта хъустæ, — дзуры Мал- 
сæгты Тепса. — Куыд фехъуыстон, афтæмæй Раздзоджы сæр 
нал хауы уæдæ хъастмæ. 
— Нал хауы, Тепса, уымæн æмæ бинонтæ фæцыдысты Брутмæ, 
Насранмæ, Урус-Мартанмæ!.. — Уосмæнмæ та ныккомкоммæ код- 
та хингæнæджы цæстæнгас. — Темырболаты сæр мæ сæр у, Бæ- 
тæхъо, æмæ ма хъастмæ хауынц мæн æмæ уацайрæгты сæртæ. 
Æз мæ ныхас загътон, гъеныр мæ куыдфæнды дом! 
Фæгæпп ласта æвиппайды, йæ бæхыл абадт æмæ ма фæс- 
тæмæ дзуры: 
— Дæ фæндаг быдыры ’рдæм гом у, Бæтæхъо! Уадз æмæ уал 
кæрддзæмы зара кард! 
Ехсы хъæдæй уацайрæгты ’рдæм ацамыдта Раздзог æмæ на- 
рæг комы айхъуыст хъарагъулы цъæхснаг хъæлæс: 
— Аллах хъустæ кæмæн радта, уый байхъусæд Раздзоджы 
сидтмæ! 
Ехсыты къæрцц-къæрцц æмæ идонты къæбæлты дзыгъал-мы- 
гъул сарæх сты. Хъарагъултæ карды лыджы хуызæн ацæуæн 
байгом кодтой æмæ уацайрæгты ауагътой: 
«Хингæнæг!» — Муссæйы фæтæн чъылдыммæ кæсгæйæ ма 
иухатт ферттывта Бæтæхъойы сæры. 

Дыккаг хай ТЕРЧЫ БОНТÆ 
ÆМÆ ÆХСÆВТÆ 
XIV. МÆ ХЪÆУ, МÆ РАЙГУЫРÆН КЪУЫМ 
Муссæ нæ фæмæнг кодта йæ ныхас, æцæгдæр æрбай- 
йæфта Раздзог, Цомиан æмæ сабиты хæдзары. Темыр- 
болат æмæ Хæмæт никуыма зындысты, ууыл хъынцъым 
кодта ныр зæронд дада æмæ уымæн хъахъхъæдта Бруты 
фæндаг сусæгæй. 
Паддзах-иу хæххон адæмимæ фидыды ныхасыл фи- 
дар кæй нæ лæууыд, уый зыдта Бæтæхъо æмæ йын кæд 
Муссæ ныфс бавæрдта, уæддæр фæйнæрдæм хъахъ- 
хъæдта. Куыддæр Темырболат æмæ Хæмæт фæзыной, 
афтæ Цæцæн, кæнæ та Мæхъхъæлы ’рдæм айсдзынæн 
мæхи, зæгъгæ, хъуыды кодта. 
— Лæппутæ æрбацæуынц, — æрбадзырдта кæртæй 
Хъуыбады. 
Сæ размæ рафæдис кодтой стырæй-чысылæй. 
Æппæты разæй Раздзог цыдис даргъ къахдзæфтæй. 
Есенаты Гуыцыр йæ цыргъ боцъотæ даугæ цыд Бæ- 
тæхъойы фæдыл. Уыдон фæдыл Гæба, Алæгаты Темы- 
рыхъо, йæ бинойнаг Хъодзиан... 
Æна фырцинæй куыдта, Темырболаты чысыл хо 
Азизæ йæ мады фæдджийыл ныххæцыд, афтæмæй, хъыл- 
липпытæгæнгæ, цыд. 
Хъодзиан йæ фырты цонг бастæй куы федта, уæд та 
йæ кæуын нал баурæдта. 
— Удæгас ма кæй баззад, ууыл цин кæн, — уайдзæф 
ын кæны Хъуыбады. 
Адæмыл йæ цæст ахаста Темырболат. 
«Æгас цæут, Иры хæхтæ, хурæй йедзаг быдыртæ, 
æрра Терк... Æнайы хъарм къухтæ... Зарæйы сау-сауид 
цæстытæ!..» 
Уосмæны цæстыты цины æнкъарæн æнхъæвзæн код- 
та, фæлæ дæрддзæф слæууыд æмæ æнхъæлмæ кастис. 
— Йæ хуры хай аныгуыла, мæн дæуыл цин кæнын чи 
нæ бауагъта!.. 
— Уый æнæхъæн хосдзау лæг куы сдæ æмæ дæм куы 
нæуал æххæссын, цард дын фестон! — кæуынæмхæццæ 
хъæлæсæй дзырдта Æна. 
Темырболаты феуæгъд кодта æмæ Хæмæтыл ныт- 
8 Булкъаты Михал 
113 

тыхст Æна. Йæ риумæ йæ нылхъывта æмæ йæ хæкъуырцц нал 
урæдта. 
— Уый бæсты мын мæ мард куы федтаис, нывонд дын фес- 
тон, — йæ цæф цонгыл ын узæлыд. 
— Куыдз къуылыхæй нæ мæлы, — Темырболатмæ кæсы, аф- 
тæмæй йæ мидбылты худгæ дзуры Хæмæт. 
Темырболат, цыртау, лæууы æмæ кæсы йæ мадмæ, Хъодзиан- 
мæ, хъазахъхъ ын семæ кæй акодтой, уыцы уайсадæг чындзмæ. 
— Æгайтма дзæбæх дæ, Цомиан, — гуым-гуым кæны йæхими- 
дæг æмæ усы даргъ дзыккутыл узæлы уырзтæй. 
— Дæ мад дæ хурæй бафсæдæд, — йæ хъусы йын сыбар- 
сыбур кæны уый. 
Азизæйы йæ хъæбысмæ фелвæста, йæ риумæ йæ нылхъывта. 
«Æгас цу, мæ райгуырæн къуым!» 
Цæстытæ кæйдæр агурынц, фæлæ йæ нæ арынц. 
Уыцы «кæйдæр» агуырдта цæстæнгасæй Хæмæт дæр æмæ-йæ 
иуварс къæмдзæстыгæй лæугæ куы федта, уæд ахъуыды кодта: 
«Гыкъы, бынтон афтид нæу дæ сæр!» 
Темырболат дæр æй суыдта æмæ йæм йæ мидбылты бахудтис. 
«Æгас цæут, сау цæхæр цæстытæ!» 
Зарæ æмбæхсы йæ мидбылхудт, фæлæ йæ Темырболат уæд- 
дæр фиппайдта. 
Чидæр ын йæ арм ацахста. 
— Æгайтма æгас хæдзар ссардтай, лæппу, — йæ фыд æй цæс- 
тæнгасæй бары, цыма йæ знон арвыста Бетъырбухмæ æмæ, афтæ 
æвиппайды кæй астыр йæ фырт, ууыл гуырысхо кодта. 
Зарæйы даргъ цæстыхаутæ зæхмæ æртасыдысты, афтæмæй 
лæууы йæ разы. Чызджы æрдынæрфгуытыл, сау дзыккутыл узæ- 
лы æмæ дзы айрох ис чысыл фæлмæн къух суадзын. 
«Цæй рæсугъд сдæ, о, кæйдæр чызг!» — зары зæрдæ, фæлæ 
былтæ ныммыр сты æмæ фæдисон чызджы иу дзырды аккаг не 
скодтой. 
— Гъеныр æгас цу, лæппу, — дзуры йæм Раздзог æмæ йын 
Сауададжы кæм ныцъцъыкк ласта, уым уырзæй узæлы. 
Темырболат йæ сæр æркъул кодта. 
«Кæм ис райдиан, кæм ис кæрон?.. Чи у лæбурæг, чи у 
абырæг? » 
Кæцæйдæр Хъуыбадыйы фæндыры хъисы тъæлланг фæцыд, 
æмæ Темырболат фестъæлфыд. 
Фæндырдзæгъдæг кæд зарыд, кæнæ кæд хъынцъым кодта, 
уый ничи зыдта. Фæндыр æмæ йæ хицау уыдысты зарæджы 
паддзæхтæ, хъынцъымы къухдариуæггæнджытæ. Кæм фæзын- 
даиккой, уым адæм сæ разы сæ сæртæ къулæй дардтой æмæ йæ 
«хатгæ дæр нæ кодтой: Хъуыбадыйæн табу кодтой, æви — нæр- 
тон лæджы зæрдæйы уидæгтæй арæзт фæндырæн. 
Йæ райгуырæн бæстæй цы сахъгуырд фæхауд æмæ дард бæс- 
ты уæвгæйæ йæ хæхтыл чи сагъæс кодта, ууыл зарыдис ныр 
фæндыр. Зæрондæй, нæуæгæй, чызгæй, лæппуйæ, мадæй, хойæ 
ныхъхъус сты æмæ алæмæты мелодийæн фæндаг радтой. 
114 

Раздзогæй айрох сты Сауадаг дæр, Сауададжы фембæлгæйæ, 
саламы бæсты йæ сыхаджы кæй ныцъцъыкк ласта, уый дæр, 
сæрибар уæвгæйæ йын уæддæр йæ къæбутмæ топп æргъæвдæй 
кæй дардтой, уый дæр... 
Æндæр хатт Темырболат йæхи нæ баурæдтаид, уайтагъд Хъуы- 
бадыйы ныхъхъæбыс кодтаид, фæлæ йæ æнкъардта: фæндыр уый 
цытæн дзуры бынтон æнахуыр зæрдæйыл, авдæны зарæгау, чи 
ныдзæвы, ахæм æвзагыл. 
Хингондау лæууыд йæ мидбынаты. 
Фæндыр ныннымæгтонд ис æмæ фæндырдзæгъдæджы хъæ- 
лæс йæ сæрты ахъазыд: 
— ...Куырдалæгон дын фæринк рацагъта. Сæнайы хох дзы 
расæрфтай, — йæ сæр ын Терчы дæлфæдтæм авæрдзынæ... Иу 
фæринк цы уыд, сахъгуырдтæ Терчы хуырæй арæхдæр уыдыс- 
ты... Æмæ Куырдалæгон æхсæвæй-бонæй йæ хъæсдарæджы дзил- 
линг-дзиллингæй не ’нцад.. 
Сбирæ сты фæринчытæ. Иу фезмæлд — уæд лыстæг карст 
суыдзысты тыхгæнджытæ... 
Лæг бахуыфыд æмæ фæндыры хъæлæс фæтыхджындæр. 
— Гъæй, бындар фæуай, Хъуыбады! 
— Хъазахъхъыл æй сцагътаис, æмæ тыхгæнæджы цыд нал 
æрбакодтаиккой! 
Уый сахъ лæджы фæлмæн хъæлæс у, æмæ йæ чи загъта, уый 
бæрæг нæу. Гъеныр хъæлæстæ иууылдæр фæлмæн сты. Хъуыба- 
дыйы зарæг сæ сфæлмæн кодта сасмау. 
— ... Æнæсæттонтæн уæддæр нæ уыд фæринчы комæй басæт- 
тæн!.. Базыдтой йæ Хуыцауæй-лæгæй, æмæ бардуаг дыууæты 
æхсæн хуымæтæджы хъисфæндыр ныппæрста... Фæндыры хъис 
зæрдæйы нуар у. Фæринк кæм нæ фæкæрды, уым уый зæлланг 
акæрды! — Хъуыбады йæ риуыдзаг сулæфыд. — Фæндыры хъи- 
сты ахасты бахаудтой, Куырдалæгоны цагъд фæринкæй басæт- 
тын чи нæ куымдта, уыдон!.. 
Темырболатмæ æнгом бацыд Х^уыбады, йæ цæгъдын фæ- 
уагъта, йæ цæнгтæ дард фæхаста æмæ йæ цалынмæ ныхъхъæбыс 
кодтаид, уалынмæ ма бахъырныд: 
— Дардыл æрзылдтæ æмæ фæстæмæ дæ къонамæ куы æрбаз- 
дæхтæ, уæд къæсæрæй дæ къах нæма бавæрдтай, афтæмæй дыл 
рæхыстæ сæвæрдтой... Зæгъ-ма, дæхæдæг та цы ссардтай æмæ 
цы æрхастай демæ: фæндыр æви Куырдалæгоны цагъд фæринк?.. 
— Фæринк бафтыд йæ къухы!.. Гъеныр ма йæ фæндыр куы 
уаид, Хъуыбады! — йæ мидбылты худы Хæмæт. 
Раздзог æм фæхъызыд: 
— Фæринк æмæ фæндыр иумæ?.. Нæ, уыдон кæрæдзийæн 
знæгтæ сты! 
Темырболаты фæсонтыл узæлы Хъуыбады æмæ зары: 
— Фæринк кæм ныссаст, уым фæндыр айгæрста фæндаг! 
Гъæй, бындар фæуай зæронд Хъуыбады! 
115 

* * * 
Лæууыдис Темырболат, зæрæхсиды зæрдæйы цавдмæ хъуыста. 
Хингондау кастис, ныридæгæн рæдзæ-мæдзæ чи кодта, уыцы 
хæхты æнæаскъуыйгæ халмæ. 
Рог уддзæф дымдта. Йæ хъустыл-иу аныдзæвд Бруты куый- 
ты рæйын, сæпдугъæй уайгæ бæхы къæхты хъæр. 
Ацæуид, искуы цъæх нæууыл схуыссид æмæ сыгъдæг арвыл 
æрттиваг стъалытæ нымаид. 
Сыгъдæг арв?.. Кæм ис сыгъдæг арв?.. Топпыхосы фæздæг, 
мигъау, куы ныббадт. 
Фестъæлфыд, фæйнæрдæм арæкæс-бакæс кодта, фæлæ йæ 
цæст никæуыл схæцыд. 
Йæ фыд Уосмæн кусарт акодта, æгас Бруты куывдмæ æрхуыдта. 
— Скъуыдкъохмæ Муссæмæ куы барвыстаис, — чъызгæ дзыр- 
дта Æна Уосмæнæн. 
Уый йыл йе ’рмттæ сцагъта: 
— Едау та дын зæгъон! Иу бонцау — уыцырдæм, иу та — 
ацырдæм, æмæ дын уæдмæ æнхъæлмæ кæсдзæн Раздзог! Стæй 
нырма Муссæйы аккаг цы ацарæзтам? 
Ницыуал загъта Æна. 
Рафт-бафт кодтой дыууæрдæм, цырæгътæ дардмæ, æхсæвы 
хъæндилтау, æрттывтой. 
Цъæх хæфсы уасын æрбаскъæфта дымгæ, цæхæрадонæй цъыр- 
цъыраджы иугъæдон зарын æрбайхъуыст. 
Уый æрдзы зарæг у. 
Бæрзонд арвыл стъалытæ тыбар-тыбур кæнынц. 
Уый дæр æрдз у. 
Йæ зæрдæ рог хъыдзы кæны, раст цьæх хæфсы иугьæдон зардау. 
Уый дæр æрдз у. 
Дард кæцæйдæр доны хæл-хæл хъуысы, æвæццæгæн, Терк 
уынæргъы фынæйæ. 
Уый та æрдз йæ фæллад уадзы. 
Æрдз Темырболат фестад æмæ Темырболат та Æрдз. Кæрæ- 
дзийыл батадысты, сæкæрау. 
Ацы зæрæхсиды сабырдзинад æмæ Раздзоджы хæстон сидт?.. 
Цæй диссаг у æрдз! Куыд дард лæууынц кæрæдзимæ зæронд 
Раздзог æмæ Æлдадты Бæтæхъо. Цыма иу лæджы уæнгты дыууæ 
уды бацард. 
Терчы абухын хъуыст дард кæцæйдæр. Афтæ хъуыст Раз- 
дзоджы абухын дæр зæрдæйы. 
Фæндыр, æви фæринк? 
Æнæхъуаджы йын не ’рхаста Хъуыбады уыцы дыууæ дзыр- 
ды иумæ. Бетъырбух, стæй та Чугуевы уланты полк. Цы агуыр- 
дта æмæ цы ссардта? 
«А-а-а-быр-джы-тæ-æ-æ!» — йæ хъусты нæры Сауададжы сидт. 
Ау, уый агуырдта ныр уал азы? Чысылæй йæ уæрагыл кæ- 
мæн бадтис, уымæн йæ цæсгоммæ ма ныккæс, афтæмæй абырæ- 
джы æфсон йемæ кардæй цъыччытæ сис. 

Йæ армытъæпæнтæ йæ хъустыл сныхæста æмæ, æррайау ный- 
йарц, кæд мæ уыцы сидт нал раййафид, зæгъгæ. 
Кæдæм лидзыс? Дæ хъустæ куыдфæнды нымбæрз, уæддæр 
дын дæ зæрдæ цæрæнбонты, дзæбугау, хойдзæн уыцы мæнг сидт. 
Дзыхълæуд фæкодта æмæ уæлæмæ скаст. Цæхæр апырхчын- 
дæуыд сыгъдæг арвыл. Бруты куыйты рæйын хъæуы иу кæро- 
нæй иннæ кæронмæ схъиудта. 
— Мамсыратæ уæ куывдмæ хонынц! — уый хонæджы сидт у. 
Куывд æмæ хъынцъым. Куывд æмæ хæст. Куывд æмæ Сауа- 
даг. Куывд æмæ Раздзоджы хæстон сидт. Куывд æмæ цæхæры 
мидæг сыгъд туджы тæф. 
Уæлгоммæ æрхуыссыд цъæх нæууыл æмæ сыгъдæг арвмæ ным- 
дзаст. 
Уадз! Афтæмæй æнцондæр у стъалытæ нымайын... Æгайтма 
йæм ничи кæсы. 
Хуыссы уæлгоммæ, стъалытæ нымайы. Ехсы къæрцц æмæ 
бæхы пыррыкк æм æрбаскъæфы хатт уддзæф. 
...Стæй та фынг, даргъ фынг. 
Бæтæхъо фынджы сæр бадтис æмæ стыр сыкъайæ скъæрдта 
гаджидаутæ. Сауададжы кæрæдзийы кардæй кæй цъыччытæ код- 
той, уый Раздзог æмæ корнеты æхсæн ныгæдæй баззад. Хæмæт 
дæр ныммыр кодта йæхи. 
Ныддаргъ ис æхсæв, алидзæн ын нæ уыд. 
...Ныр хур йæ был сдардта. Табу Хуыцауæн. Кæмдæр ын 
зæронд зæнгæйттæ уыд, — уыдон рацагуырдта, хæдбын дзабыр- 
ты атъыста йæ къæхтæ. 
Æрфæныл æнæсаргъæй абадт æмæ йæ скъæры. 
Кæдæм? 
Цы хъауджыдæр у... 
Барæгæн уæлдай нæу, уадз æмæ Æрфæн йæхæдæг арæд фæндаг. 
— Уæ, Болат! Саргъ сæвæрдтаис байрагыл! — хъуысы йæм йæ 
мады сидт. 
Уосмæнæй куы нæ аргъуц кæнид, уæд йæ хæлафы фадгуытæ 
йæ уæрджыты сæртæм стулид. 
Æрфæнæн уæлдай нæу, йæ гæмæл хъусты æхсæнты дымгæ 
æхситт кæны æмæ Темырболаты цæсгомыл ныдзæвы. 
Хъæуы суадоны ’рдæм систа бæх йæ фæндаг. 
Уадз! Æртæйæ иу бæхыл куы бадтысты, уæд дæр-иу ауылты 
цыдысты. 
— Æрфæн! Æрфæн! 
Бæх дзыхълæуд фæкодта. 
Фæджихау ис: идон ыл куы нæ уыд æмæ йын йæ рохтыл куы 
ничи æрбахæцыд, уæд дзыхълæуд цæмæн фæкодта? 
— Æрфæн! Æрфæн! — æрбайхъуыст æм ныр бæлвырдæй æмæ 
йæ зæрдæ ныссæххæтт ласта. 
Бæх йæ чысыл хъустæ фæгæмæл кодта æмæ йæ мыр-мыр ссыд. 
О Зарæ, æгас цæуай! 
Хур бахудтис. Йæ тынтæ чызджы цæсгомæй лæппуйы зæр- 
дæмæ схъиудтой. 
117 

— Æгас цу!.. 
Æрфæн йæ замс былтæй сау-сауид дзыккутыл узæлыд. 
«Уый дæр Бруты æрдз у!» 
Æрфæнау йæхæдæг дæр куы баузæлид уыцы сау сæры хъуын- 
тыл, уый йæ фæнды, фæлæ нæ уæнды. 
Æрдæгфынæй уыд, афтæмæй йæм хъуыст дысон Æнайы сы- 
бар-сыбур: 
«Уæд та минæвæрттæ куы барвитиккам уыцы адæммæ.. Кæн- 
нод афтæ куы зæгъой, ома!..» 
Æрæджиау æм йæ фыды схуыст ныхас æрбайхъуыст: 
«Бæстыл арт ирвæзы, ды та чындз хæссыны фæндтæ нывæн- 
дыс!» 
Стæй та Æнайы рæвдауæн ныхас: 
«Цин æмæ, дам, хъынцъым æфсымæртæ сты! Адæймаг уæд- 
дæр адæймаг у æмæ йын фадат куы фæвæййы, уæд хъынцъыммæ 
йæ чъылдым фездахы барæй дæр!..» 
Цин æмæ хъынцъым! 
Зарæйы уæхскыл дурын уыд. Дурынæй чызджы цæсгомы 
æхсæн арвырон снывæста хур йæ тынтæй. 
Темырболаты фыццаг дзырд уый уыд: 
— Цымæ кæм баныгæдтой нæ зæронд бæхы?.. Æртæ лæджы 
хæссын йæ сæрмæ чи хаста, уый!.. 
Бæхы дæллагхъуырыл узæлы чызг. 
— Æнхъæл дæн, суадоны дæллаг фарс!.. Æрфæн дын ма ба- 
уадза йæхиуыл æртæ лæджы бадын! 
Йæ хъæлæс уыд цахæмдæр, хъынцъымгомау, хъæдабæйау, 
фæлмæн. 
Дысон ын йæ хъусы сусæгæй дзырдта Раздзог: «Брутæй суанг 
Сауадагмæ фескъæрдта æнæсаргъ бæх. Кæцæй разынд чызгмæ 
уыйас ныфс?..» 
Æцæгдæр, кæцæй разынд уыцы фæлмæн хъæлæсы хицаумæ 
уыйас ныфс? 
— Нæма бахъуыд Æрфæны уый сæр, æндæра... — ферхæцыд. 
Фырцинæй, гæлæбуйы базыртау, чи тыбар-тыбур кæны, уыцы 
цæстыхаутæм уæлейæ дæлæмæ кæсы. 
Нæ, нал уыд йæ разы, кæддæр-иу бæхы рагъыл йæ хъæбы- 
сы, уæрццау, цы чысыл чызг нынныгъуылд, уый. 
Ныр йæ разы лæууыд хурæмдзу фæдисон, æмæ йыл уый бæс- 
ты узæлыд Æрфæн. 
— Болат!.. Болат!.. — фæлхат кæны Зарæ æмæ Æрфæны сыгъ- 
зæрингъуыз риуыл узæлы. 
— Те-мыр-бо-ла-а-а-т!.. О-о-о, Темыр-бо-ла-а-а-т!.. 
Уый Хæмæт сидтис. 
О, уый цух ма уыдысты. 
Мæстæгыл æнæсаргъæй бадтис Хæмæт, йæ цæсгом — хъуын- 
тъыз. 
— Скъуыдкъохæй фидиуæг æрбацыд!.. Муссæ дæм æрбарвыс- 
та!.. — скъуыддзæгтæй хъуысы Темырболатмæ йæ хæлары сидт. — 
Цымæ йæ цы бахъуыд?.. 
118 

— Цымæ йæ цы бахъуыд? — Бæхы мукъутæм дзуры Зарæ. 
Ныртæккæ йын хъыг уыд Хæмæты фæзынд дæр, йæ мадыф- 
сымæр Муссæйы кой дæр. 
Нæ, цыфæнды фæуæд, уæддæр Бетъырбухы афтæ æхцон 
улæфт нæ кодта æрдз. Уым афтæ нæ худтис хур, уæлдайдæр та 
Чугуевы, казармайы къултæ йæм æдзух тарæрфыгæй кæм кас- 
тысты, уым. 
XV. ЗИКР 
Молло Хъази йæ хæрæг мæзджыты кæрты каумихыл æрбас- 
та, йæ къухтæ йæ кæрцыл æруагъта, цыма йын сойæдзаг уыдыс- 
ты æмæ сæ сæрфгæ кодта. Фæйнæрдæм ахъахъхъæдта, хуыснæ- 
гау, фæлæ цъиузмæлæг нал уыд кæрты æмæ йæхимидæг басы- 
бар-сыбур кодта: 
«Байрæджы кодтон!» 
Бафæллад Хъази дыууæ Хуыцауæн табу кæнынæй, йæ уд 
рагъæнмæ схæццæ ис. Уыцы хуыцæуттæй сæ иу уæларвон у, 
иннæ та зæххон — чысыл. Кæцы сæ карздæр у? — Хуыцæутты 
Хуыцау — йæ дæсны! Зæххон чысыл хуыцау хуымæтæджы лæг 
у. Тæгиан, фæлæ дзы къаддæр нæ аргъуц кæны. Уæларвон стыр 
Хуыцауы къухы ис йæ уд, зæххон чысыл хуыцауы къухы та ис 
йæ уд дæр æмæ йæ цард дæр. Иуырдыгæй — зындоны æхсидгæ, 
иннæрдыгæй та — цыргъаджы комæй мæлæт. Зоны йæ Хъази: 
чысыл хуыцау, Муссæйы зæрдæ йæм истæмæй куы фехсайа, 
уæд дзы цыргъаджы ком нæ раздахдзæн. 
Уд адджын у, стыр Хуыцауæн цыт кæныны сæраппонд ма 
цæрын фæнды Хъазийы. Мæнæ та ныр дæр чысыл хуыцауы фæ- 
дзæхстæй иунæг Аллахы дæлбазырмæ æрбацыд. 
Фæсмархо, дам, цæцæны зикристтæ цыты зикр кæндзысты — 
дзырдта йын Муссæ. Уыййеддæмæ ма, дам, цахæмдæр стыр 
уазæгмæ æнхъæлмæ кæсдзысты. Ацу, бакæс, байхъус, ай даргъ 
урудж-мархойы фæстæ Хуыцауы цытæн зикр скæнын дæ удæн 
æхцон уыдзæн, зæгъгæ. 
Чи уыдысты зикргæнджытæ, кæнæ цы уыд зикр? Зикр ра- 
гæй уыд Кавказы, фæлæ йын мюридизмы цæст æрттивгæйæ дины 
иумæйаг сектæ суа, уый нæ бантыст. Уый фæстæ мюридизм ныф- 
фæйлыдтой тыхæйисджытæ, æмæ Кавказы фæзындысты зикриз- 
мы фыццаг ахуыргæнджытæ: Исмаил — Эффенди — Ширванс- 
кий, Хадзы — Кюринский, Кунта-Хадзы, æмæ æрæджиау «зикр» 
йæ базыртæ айтыгъта. 
«Зикр» кæй сзыгъуыммæ кодтой, уыцы араббаг дзырд «зи- 
кирь» у æмæ нысан кæны «стауын», Хуыцауæй æппæлын. Хуы- 
мæтæджы ламазæй не ’фсæстысты стыр Аллахы иузæрдыг цагъар- 
ты коммæгæс удтæ æмæ-иу фæсламаз суанг фæуадзыджы онг 
фæлхат кодтой хъуыраны уыцы иу ныхæстæ: «Ля илляге иль 
алла Мухаммед риуль Аллах! — нæй Хуыцау Хуыцауы йеддæмæ 
Мæхæмæт — Хуыцауы пехуымпар!» 
119 

Уыцы иугъæдон хъæлæсæй-иу зарыдысты пысылмонтæ, ца- 
лынмæ-иу сæ хъару бынтон нæ асаст æмæ иу сæ равзаргæтæм не 
’рцыд «джазмæ» æмæ-иу хуыцауы фæдзæхстæй нæ фæуадзыг 
сты, уæдмæ. 
Зикиргæнæг уыцы ныхæстæ стаугæйæ куы фæуадзыг уыдаид, 
уæд æй æппæтфæразон Аллах хуымæтæджы зæххон лæджы хъау- 
джыдæр йæ хæтæнтæм кæй бауагътаид, ууыл гуырысхо нæ кодта. 
Уадзыгæй иунæг Хуыцауимæ сиу уыдаид, æмæ йæ, хæтæнты 
уæвгæйæ, зæххон лæджы цæст кæмæ не ’ххæссы, уыцы сусæг- 
дзинæдты æвдисæн суыдаид. Уый уырныдта рæстуырнæг пы- 
сылмонты æмæ-иу нал уыд кæрон «ля илляге иль алла»-йæн. 
Фæстагмæ афтæ скадджын ис хъуыраны сурæйы уыцы иу 
рæнхъ æмæ пысылмонты тырыса ссис. 
«Ля илляге иль алла!»— хъæр кодтой, сæхи-иу ахсджиаг хæст 
газаватмæ куы æппæрстой, уæд. 
«Ля илляге иль алла!» — тохы сидт фестад æмæ æгас Цæгат 
Кавказы, пуртиау, ратул-батул кодта. 
Хъаймæты бон æрцæудзæн æмæ цъаммар джауыртæ скуынæг 
уыдзысты. Уæдмæ та рæстуырнæг пысылмонæн йæ иу къухы 
хъуамæ уа хъуыран, иннæйы та æхсаргард, афтæмæй йæ уд фер- 
вæзыны сæраппонд хъæр кæна: 
«Ля илляге иль алла!» 
Бирæ фæфыстой зикризмы тыххæй пысылмон дины ахуыр- 
гæндтæ, — æрнымайæн дæр сын нæй. Сæ кад афтæ ахъæр ис, 
æмæ фæстагмæ адæмы æхсæн баззад таурæгъ: уыдон сæ чингуы- 
тæ фыстой талынджы, — рухс сæ нæ хъуыд, — уымæн æмæ зик- 
ризмы ахуырады чиныг «Тарикат» цы æнгуылдзтæй фыстой, 
уыдон сæхæдæг, цырæгътау, рухс кодтой. 
Шариатæн уæддæр цардимæ цахæмдæр иудзинад ис, зæгъгæ, 
дзырдтой зикристтæ æмæ, зæххон царды æмвæз йæхи чи нæ 
æруадздзæн, ахæм дины закъон «Тарикат», æрбайстой. 
Тых дæм ничи хæссы, ма ныххæц «Тарикатыл», фæлæ йæ 
зон, рæстуырнæг пысылмон: Шариатыл чи хæцы, уымæй «Тари- 
каты» фæдон иунæг Аллахы цæсты кадджындæр кæй у. 
Зарыдысты «ля илляге иль алла» Цæгат æмæ Фæскавказы 
пысылмонтæ, здыхтой «зикр», чи йæ куыд арæхст æмæ кæмæн 
куыд пайдадæр уыд, афтæ. 
Сих Хадзы Абди Эффендийæн йæ цæрæнуат Нухы уезды Ка- 
радзалы хъæуы уыд, фæлæ кæмыты хæтыд, уымæн йæ дæсны 
æрмæст иунæг Аллах уыд. 
Æнахуыр диссæгтæ дзырдтой Сихæй. 
Райдианы, дам, стыр фæндæгтыл бæлцæтты стыгъта æмæ, 
дам, давыныл дæр нæ ауæрста. Стæй рацæй-рабон æмæ, дам, 
æвиппайды фæтары ис, цыма зæххы скъуыды ныххауд. Æртæ 
азы дæргъы, дам, Турчы фæцахуыр кодта. Меккæмæ дæр, дам, 
фæцыд фистæгæй, пехуымпар Мæхæмæты ингæны раз сæр 
æркъул кæныны сæраппонд. Стæй, куыд фæтары ис, афтæ æнæн- 
хъæлæджы фæзынд. Æрмæст ныр йæ сæрыл урс цыллæ сарыхъ 
æрттывта æмæ Абди къæрныхы бæсты Хадзы Абди ссис. 
120 

Кæд ын Хадзийы ном æмæ «Тарикат» уыцы бар нæ лæвæрд- 
той, уæддæр уæгъдибар цард кодта. Абырæджы миниуджытæ йе 
уæнгты нæма банымæг сты æмæ, йæ фæдыл цалдæр хотыхджын 
мюриды, афтæмæй дыууæрдæм рассæнд-бассæнд кодта Цæгат 
Кавказы фæндæгтæ. Æгас уезды йын уыдис æппæты хуыздæр 
бæхдон æмæ гарем. Æгæрыстæмæй уый дæр дзырдтой, пысыл- 
мон сылгоймæгтæй йæ зæрдæмæ чи фæцæуы, уый акæны æмæ 
йæ цы фæнды, ахæм митæ йын фæкæны, зæгъгæ. Стæй сылгой- 
мæгтæ сæхæдæг дæр йемæ цæрын стыр кадыл нымайынц æмæ 
сæ йæхиуыл фæстæмæ ничи хæцы, зæгъгæ. 
Йæ бархъомыс уыдис æгæрон, æрмæст йæ фæсдзæуинтыл 
нæ, фæлæ æгас пысылмон адæмыл. Йæ мюридтæй искæмæн куы 
загътаид, стыр Аллахы цытæн дæхи мæсыджы цъуппæй раппар, 
зæгъгæ, — фæстæмæ нæ фæлæууыдаид. Искæмæ сын зынаргъ 
къухдарæнтæй фæлыст æнгуылдзæй куы ацамыдтаид, кусæрт- 
таджы æргæвст æй ныккæнут, зæгъгæ, — дыууæ нæ загътаиккой. 
Кæддæр абырæджы фæндæгтыл кæй хæтыд, уый йæ фæсо- 
нæрхæджы дæр нæ уыд Хъазийæн. 
Дуарыл бахæцыд цадæггай Хъази, мыстулæгау, йæ цæстытæ 
дыууæрдæм арадав-бадав кодта. Куыддæр дуар байгом, афтæ кув- 
джыты хъæр, пуртиау, расхъиудта æддæмæ, 
«Байрæджы кодтон!» 
Кæронæй ламаздыхъ айтыгъта, йæ уæлæ æрзоныгуыл кодта, 
йæ къухтæ Хуыцаумæ сдардта. 
Урссарыхъджын, къаннæггомау лæг бадтис разæй. Йæ цæнгтæ 
хæрдмæ сдардта, афтæмæй æнудгонд хъæлæсæй дзырдта: 
— Ля илляге иль алла Мухаммед риуль Аллах!.. Ля илляге 
иль алла Мухаммед риуль Аллах!.. 
Сæ зонгуытыл лæугæйæ, кæрæдзийы цæнгтыл ныххæцыдыс- 
ты, афтæмæй йæ алыварс æрхъула сты иннæ Хуыцауы минæ- 
вæрттæ. Дыууæрдæм ратас-батас кодтой æмæ Хуыцаумæ дзырдтой. 
— Яя илляге иль алла Мухаммед риуль Аллах! 
Хъазийæн йæ иу каст, астæуæй, зæххы бикъау, чи бадт, уымæ 
уыд, иннæ та — Хуыцаумæ. 
— Ля илляге иль алла — нæй хуыцау Хуыцауы йеддæмæ! — 
рæмыгъта цар. 
Сæ цæстытæ ныдздзагъыр ластой, афтæмæй зарыдысты Стыр 
Аллахы иузæрдиаг цагъартæ. Йæ хъæлæс хицæн кодта, астæуæй 
чи бадт, уымæн. 
Цадæггай йæ базыртыл исын райдыдта дины барызмæлд Хъа- 
зийы дæр, фæлæ йæ цæст нæ иста, астæуæй цы къуызыппа бад- 
тис, уымæй, йæ алфамбылай, денджызы улæнтау, дыууæрдæм 
чи цоппай кодта, уыдонæй. 
«Æвæццæгæн мын уымæй дзырдта мæ чысыл хуыцау!» — хъуы- 
ды кæны молло æмæ йæ хъæлæс суагъта уæлиау: 
— Ля илляге иль алла!.. 
«...Йæ цæстытæ афтæ ныдздзагъыр кодта, æмæ йæ базонын 
зын у!» 
— Нæй Хуыцау чысыл зæххон Хуыцауы йеддæмæ! — срæдыд 
121 

иронау Хъази æмæ йæ тæнæг былтæ йæ армытъæпæнтæй фел- 
хъывта. 
Астæуккагæн ма йæ цæстытæ, æртхутæджы нуæрст зынджы- 
тау, æрттывтой. Йæ алфамбылай чи уыд, уыдон æрраты хуызæн 
систы. Кувæндоны цар Хуыцаумæ рæмыгъта: 
— Эй, алла! Эй, алла! Эй, алла! 
Нал уыд кæрон уыцы иугъæдон «ля илляге иль алла»-йæн. 
Хъæлæстæ ныффæсус сты, цæстытæ банымæг сты» сæртæ сдзæ- 
гъæл сты, фæлæ уæддæр æрдынцар рæмыгъта уыцы сæнтдзæф- 
гомау хъæр: 
— Эй, алла!... Эй, алла!.. Эй, алла!.. 
Хъазийæн дæр схъулæттæ сты йæ цæстытæ æмæ ма гæзæмæ 
æвзары, астæуæй йæхи дыууæрдæм чи узы, уый йæ алфамбы- 
лай, хъандзалау, хæрдмæ чи фесхъиуы, уыдоны. 
Цыма йæ ауындзгæ æрчындæуыд, уыйау асхъæл æвиппайды 
молло: 
«О Хуыцау, ничи дын базондзæн дæ сусæгдзинæдтæ! Астæук- 
каджы базыдта æрæджиау. Уый сих Хадзы Абди Эффенди куы 
у!.. О Хуыцау!.. Æвæццæгæн, пехуымпар Мæхæмæты æфсургъыл 
ратæх-батæх кæны, æндæра знон йæ кой дæр куы нæ уыд ам!» 
Скæлæддзаг ис къуызыппа, йæхи куы фæкъул кодта, уæд æй 
цыллæ сарыхъы уæз ахаста æмæ дзæнхъайыл адæргъ ис. 
— Эй, алла! Эй, алла! Эй, алла! — фæтыхджындæр кодтой сæ 
сидт Хуыцауы минæвæрттæ. 
Ничи йæм февнæлдта, «Эй, алла» хъæргæнгæ йæ алыварс 
дæлгоммæ ныххаудтой Аллахы цагъартæ. 
Хъази, йæ ламаздыхъ йæ фæдыл ласгæ, размæ бабырыд æмæ 
абухæг рæнхъы ныххаудта дæлгоммæ. 
Хуыссы уадзыгæй Хадзы Абди Эффенди æмæ йæм ничи æвна- 
лы. Уый ныр Хуыцау йæхимæ айста, ацы уысм стыр Аллахы 
хæтæнты хæты, æмæ йæм февналæн нæй. 
«Æцæг фæуадзыг ис? Æцæг æм сарæзта æппæтуынæг йæ цæ- 
стæнгас?» — хъуыды кæны Хъази æмæ йæ сæр астæрдыл хойы. 
Сихы цæсгом мæрдвæлурс ныццис, сыфтæрау, тæнæг былтæ 
фæйнæрдæм алыгъдысты, згæхæрд дæндæгтæ зынынц, цæстытæ 
къусджыты мидæг ноджы арфдæр бахаудтой. 
«Мæлдзæн ацы куыдз!» 
Хадзы йæ мидбынаты базмæлыд цадæггай: 
«Гъæй, рувас!.. Цымæ уæ кæцы хæйрæгдæр у, дæу æмæ чы- 
сыл хуыцауæй?» 
— Эй, алла! Эй, алла! Эй, алла! 
Æвиппайдæй Хъази фæгæпп ласта æмæ йæ хъæлæсы дзаг 
фæхъæр кодта: 
— Джазма! Джазма! Хадзы иунæг Аллахы хæтæнтæм бахæццæ ис! 
Йæ дæлфæдтæм бабырд æмæ уадзыг лæджы къах йæ сæрыл 
сæвæрдта: 
— Ля илляге иль алла!.. Эй, алла! Эй, алла! Эй, алла! 
Æрхъулагонд нарæгæй-нарæгдæр кæны, Хуыцауы минæвæрттæ 
Хадзымæ æввахсдæр лæсынц, фæлæ «иунæг Аллах йæ арм кæуыл 
122 

æрæвæрдта», уымæ ничи æвналы. Стыр Хуыцау йæ равзаргæ 
минæваримæ нырма уынаффæ кæны æмæ йæм февналæн нæй!.. 
Стæй æппæт сфæлдисæг йæ ног хæдивæг — имамæн бафæдзæхс- 
дзæн, дæлæуыл рæстуырнджытæ сæ хæцæнгæрзтæ чердæм хъуа- 
мæ фездахой, уый æмæ... йæхæдæг ратдзæн. 
Сихы къæхты бынтæ сдæрдтой, хъару сæм нал уыд, уæддæр 
хъæрахстгæнгæ, хъандзалтау, схъиудтой. 
Хадзыйы цæстыхаутæ базмæлыдысты æмæ «Эй, алла» фæ- 
сыкк ис. 
Йе уæнгтæ аивæзта, фæйнæрдæм афæлгæсыд. 
Цыма тарф фынæйæ райхъал ис, уыйау йæ ком ивазы Эф- 
фенди. 
— О Аллах, стыр у дæ тых, — ныллæг хъæлæсæй дзуры уый. 
— О Аллах, стыр у дæ тых! — ныггуылф ласта æгас кувæндон. 
Тъæпæн бадт акодта, цармæ скаст æмæ афтæмæй андзыг и. 
— Сусс!.. Аллах ын цы сныв кодта, уыдон йæ цæстытыл уа- 
йынц, — ныссыф-сыф ласта чидæр. 
Хадзыйы цæстытæм фæкомкоммæ ис Хъази, цыма йыл уазал 
дон бакалдæуыд, афтæ фæцис. 
«Кæрныхы цæстытæ!» — фертгывта йæ сæры æбуалгьы хъуыды. 
— Æрхæсс а зæхмæ иунæг Аллахы фæндон, о Хадзы Эффен- 
ди! — лæгъстæгæнæджы хъæлæсæй дзуры Хъази. 
Цадæггай растад сæйраг минæвар. 
— О Аллах, æз, дæ къæхты рыг уæвгæйæ, де ’ппæтуынæг 
цæстæнгасы аккаг кæй сдæн, уымæй амондджын дæн. 
— О Аллах, фехъуысæд дæм! — ныббогъ ластой иннæтæ. 
— Хъусут иунæг Аллахы ахсджиаг фæдзæхстмæ, о рæстуырн- 
джытæ! — Хадзыйы цъæхснаг хъæлæс къултыл ныххоста йæхи. 
— Дæ иу къухы — хъуыран, иннæйы та — æхсаргард!.. Ахæм у 
Иунæджы фæдзæхст! 
— О Хуыцау, бафæндæд дæ! 
— Хуыцауы бафæндæд, цæмæй бæрзонд хæссат хъуыран æмæ 
æхсаргард! — йæ цæстытæ, зынджытау, ссыгъдысты Хадзыйæн. 
— Хъуыран æмæ æхсаргард! — сфæлхат кодтой кувæндоны 
къултæ. 
— Æрыввахс ис хъаймæты бон, уыцы бонмæ та удæгас баз- 
зайдзысты æрмæст йæ равзаргæтæ... Афтæ у йæ фæндон, мæ уд — 
йæ къæхты бынты фæхъхъау, уастæн. 
— Мæ уд — йæ къæхты бынты фæхъхъау, уастæн! 
— Хъуыран уын ныррухс кæнæд уæ зæрдæтæ, æмæ рухс зæр- 
дæйæ цæгъдут цъаммар джауырты!.. 
— О Хуыцау, бафæндæд дæ! 
Сих тымбыл къухæй ныххоста йæ риу: 
— Цæгъдут æмæ æргæвдут цъаммар джауырты, зæгъы, хъай- 
мæты бонмæ сæ иу дæр куыннæуал баззайа! 
— Эй, алла! Эй, алла! 
— Кæнæ — хъуыран, кæнæ та пысылмоны кардæй — мæлæт, 
зæгъы нæ ирвæзынгæнæг! 
— Кæнæ — хъуыран, кæнæ та — мæлæт!.. 
123 

— О Аллах! — уыцы иу схъæл фæкодта йæхи. — Алкæй нæ 
бауадзыс дæ хæтæнтæм, алкæй нæ фæвæййы ахæм стыр амонд! 
— Эй, алла! Эй, алла! 
— Æз — дæ иузæрдыг цагьар, æз — дæ къæхты рыг, Стыр 
Хуыцау! — Абди æррайы хуызæн ссис. — Æрмæст æз фæдæн, 
зæрин былтæй цы зæрин ныхæстæ цыд, уыдоны æвдисæн. Дæ 
рухс хæтæнты фæхæтыдтæн иу уысм, æрмæст иу уысм, фæлæ 
мын мæ тæригъæдджын уд æнусмæ уæларвы ныууагътай. 
— О Стыр Хуыцау! — Хъазийы цъæхснаг хъæлæс æвзæры 
иумæйаг гъо-гъойæ. 
Абдийы комы фынк калдис. 
— Нырæй фæстæмæ дæ дзыхæй дзурдзæн, дæ иузæрдыг цагъар 
сих Хадзы Абди Эффенди! — йæ цæнгтæ, хъандзалтау, ныттынг 
ласта. — Банымæг уæд уыцы буар, уæларвæй æртæхгæ уды коммæ 
чи нæ бакæса, о Стыр Хуыцау! Æвиппайды йæ цæнгтæ æрæп- 
пæрста, йæ сæр риуыл æрхаудта, афтæмæй иудзæвгар æмырæй 
лæууыд. Минæвæрттæ æндзыгæй кастысты сæ раздзогмæ. 
Йæ сæрыл схæцыд, йæ цæстытæ та пиллон арт суагътой, фæлæ 
ныр уæларвы, Стыр Аллахы хæтæнты нал хæтыд. А зæхмæ æрыз- 
дæхт, йе ’мдин адæмы æхсæнмæ. 
Хъазийы хус уæхсчыты ныссагъта йе ’нгуылдзтæ, йæхирдæм 
ыл æрбахæцыд. Йе ’мбыд дæндæгты смаг моллойы æмбудæнтыл 
сæмбæлд æмæ йæхи фенцъылдта, фæлæ та уайтагъд йæ цæсго- 
мыл коммæгæсы мидбылхудт ферттывта. 
— Дæ хæрæгыл базыртæ хъуамæ басадзай, Хъази! — йæ дзы- 
хæй æхсидæвтæ калдта сих. — Æхсæвæй-бонæй хъуамæ кæнай 
цæугæ нæ, фæлæ — тæхгæ!.. Афтæ фæнды Уæлладжы! Ма хъуа- 
мæ фæцух уай куывдтæ æмæ стырбонтæй, иу æвзаджы бæсты 
дæ комы хъуамæ разайа дæс æвзаджы. Афтæ фæнды Уæлла- 
джы... Дины сæрыл тохмæ сахъ фæсивæды хъуамæ растын кæ- 
най... Нæлгоймæгтæй йæ бон кард сисын кæмæндæриддæр у, 
сегас дæр цæттæйæ хъуамæ лæууой!.. 
Хъази астæрдыл æрцавта йæ цыллæ сарыхъы чъил æмæ сихы 
пæлæзыл авæрдта йæ хус былтæ: 
— Бузныг де ’ууæнчы тыххæй, æмæ дын Иунæг Аллах бафи- 
дæд дæ хæрзиуæг, о Хадзы Эффенди! 
— Хадзы-Магома! — Абди пухбоцъоджынмæ фæзылд. — Дæ 
хæргæфс цырд уайы зæххыл, фæлæ уый фаг нал у. Дымгæйау 
хъуамæ тæха, дымгæйау! Кæсæджы фæсивæды удтæ — дæ фæ- 
дзæхст. Бирæ ис уыдоныл дæр Хуыцауы хæрзиуæг! — Абди та 
йæ цæнгтæ Хуыцаумæ сдардта. — Джауыртæ афтæ æнхъæлынц, 
ома бынтон сцух ис а бæстæ исламы динмæ быцæу лæуджытæй. 
Нæ ныууадздзæн Аллах йæ адæмы рохуаты æмæ сын фæзын- 
дзæн, газаваты сæ разæй тохмæ чи ацæуа, ахæм сæргълæууæг! 
— Дæ аудындзинад бирæ, Имам-Эффенди, æмæ де ’ууæнкæй 
макуы сцух уæд пысылмон адæм! — уыцы иугъæдон хъæлæсæй 
дзуры Хадзы-Магома. 
— Саад! — ныллæггомау, фæтæн лæджы урс сарыхъыл авæрдта 
Эффенди йæ пырх къух. — Мæхæдæг дæр арæх вæййын Цæцæн- 
124 

Мæхъхъæлы уазæгуаты... Цы аразын хъæуы, уымæй фæстæмæ 
нæ алæудзынæн, фæлæ цырд лæуу! Зон: Цæцæн-Мæхъхъæл хъу- 
амæ суа дины сæрыл тохы тырысахæссæг... Ля илляге иль алла 
Мухаммед риуль Аллах!.. — балхынцъ ласта йæ ныхас Абди Эф- 
фенди. 
— Ля илляге иль алла! — ныггуылф ластой минæвæрттæ æм- 
хъæл æсæй. 
— Сау барджыты сбадын кæнут сау бæхтыл, — фæтъæлланг 
ласта Хадзы, — фæдис ныхъхъæр кæнут фæйнæрдæм! Алчи дæр 
æй бамбарæд, сау бон ныл кæй ныккодта цъаммар джауырты 
фыдæй! Хынджылæг нын кæй скъæрынц нæ сыгъдæг динæй!.. 
Сау хабар фæхæццæ кæнут алы къуыммæ дæр æмæ ссудзут пы- 
сылмон фæсивæды зæрдæты тугисыны æнкъарæн!.. Цæгъдут 
тыхгæнджыты, фынæйæ уа, йе хъалæй, кæмдæриддæр сæ бай- 
йафат! Ма сыл бацауæрдут, афтæ фæнды Стыр Аллахы! 
— Эй, алла! Эй, алла! — сцæйтыдта цар уыцы хъæрæй. 
— Терк æмæ Сунжæйы цæугæдæттæ хъуамæ ссырх уой джа- 
уырты тугæй. Дард нæ ацæудзыстæм, Дзæуджыхъæумæ æввахс 
æрымбырд уыдзыстæм, Сунжæйы цы джауыртæ бады, уыдоны 
уал ассæнддзыстæм, стæй уырдыгæй сæ сæйраг ахстонмæ дæр 
бавналдзыстæм... Грознайы фидар ныддæрæн кæндзыстæм... 
Уыцы цъаммæрттæ сæ чъизи къæхтæй цы бынæттæ нæмынц, уым 
стыр Аллах æмæ йæ пехуымпар Мæхæмæты цытæн ламаз скæн- 
дзыстæм! 
— Аллах, фехъуысæд дæм! 
Хъазийы уæнгтæ барызтысты уыцы ныхæстæм: 
«Джауыртæй кæуылдæриддæр фембæлæм, уыдонæй иуæн дæр 
хатыр ма хъуамæ уа!» — дзæккорау ын хостой Хадзыйы ны- 
хæстæ йæ къæмисæнтæ. 
«Ау, æмæ ирæй цъус ис чырыстонтæ?» — хъуыды кодта уый. 
Муссæ æрбалæууыд йæ зæрдыл, æмæ йæ зæрдæ чысыл фæ- 
рухсдæр ис: 
«Атындзын хъæуы Скъуыдкъохмæ, чысыл зæххон Хуыцаумæ!» 
Сихы хъæрахст æй фæхицæн кодта йæ хъуыдытæй. 
— Хъаймæты бон кæй æрæввахс, уый хъуамæ бамбара алы 
пысылмон дæр, уый хъуамæ фæхæццæ уа алы рæстуырнæджы 
зæрдæмæ райсомы ламазæй раздæр. Уыцы бон хъуамæ æрцæуа 
джауырты сæфт, ахæм у Уæлладжы фæндон! 
Фæсыкк сты. Æрæджиау айхъуыст чъызгæ хъæлæс: 
— Æмгъуыд... æмгъуыд цы бонмæ скæнæм? 
Уый Хъази фарста. 
— Æмгъуыд — Байрамы стырбон, йæ хорзæх уæ уæд!.. Стыр- 
бонмæ алчи дæр фæцæуы æмæ нæ æфсон уыдзæн! — Эффенди 
кæрæдзийыл ныхæст армытъæпæнтæ йæ риуыл авæрдта, йæ ри- 
уæй сæ йæ былтæм схаста, уый фæстæ та — йæ ныхмæ æмæ 
уырдыгæй иууыл уæлæмæ — Хуыцаумæ. 
Хъази фестъæлфыд: 
«Байрам!.. Байрам!.. Байрам!..» — гуым-гуым фестадысты ку- 
вæндоны къултæ. 
125 

«Цы ма баззад Байрамы стырбонмæ?.. О Стыр Хуыцау, ратт 
мын тых, басадз æцæгдæр мæ хæрæгыл базыртæ æмæ мæ рæх- 
джы фæхæццæ кæн Скъуыдкъохмæ... чысыл Хуыцаумæ!» 
Абдийы хъæр та анæрыд: 
— Зонут æй: Аллах не ’вварс лæууы сыгъдæг тохы æмæ нæ 
разæй цæудзæн урсбæхджын барæг!.. Уыцы барæг уыдзæн пе- 
хуымпар Мæхæмæт!.. 
— О Аллах, дæ хорзæх радт! 
Радгай цыдысты Хуыцауы минæвæрттæ, Хадзыйы къухыл иу 
сæ былтæ авæрдтой æмæ-иу дуарырдæм сыдз-мыдзы ацыдысты. 
...Хъази йæ хæрæгыл абадт æмæ йыл уисæй ныккалдта «Цы ма 
баззад Байрамы стырбонмæ?.. Кæцы Хуыцау фæразæй уыдзæн?» 
Хъазийы уæнгтæ барызтысты: 
«О Хуыцау, ма ’рауадз туджы къæвда!.. Йæ хъуыры йын 
æбадын кæн йæ сау фæндтæ!» — кувы йæхимидæг молло æмæ 
къуыдкъохырдæм тындзы. 
Дыууæ арты æхсæн бахаудта, кæцыйы хай фæкодтаид йæхи, 
уымæн ницы зыдта. Фæстейæ баззад стыр Аллахы минæвар сих 
Хадзы Абди Эффенди. Разæй йæм æнхъæлмæ каст йæ чысыл 
зæххон хуыцау Куындыхаты Муссæ. Ард бахордта сæ дыууæйы 
раз дæр, фæлæ Абдийы сомы басæттын Хуыцауы сомы басæт- 
тынæй хъауджыдæр нæу æмæ йыл уæд Барастыр зындоны нып- 
парынæй нæ бацауæрддзæн. Муссæйы сомы куы басæтта, уæд, 
чи зоны, нæ ныххауа сыгъдæг адæймаджы уд зындоны, фæлæ 
уый хыгъд йæ чъылдымы кард ныссæдздзæн, æмæ цы уæлдай у!.. 
Стæй йыл уыцы «къæрных» дæр нæ бацауæрддзæн марынæй. 
Хъази дзуарæвæрд армытъæпæнтæ йæ былтыл авæрдта æмæ 
йæ сæр хæрæджы бæрзæйыл æркъул кодта. 
«О Иунæг Хуыцау, дæуæн кувæг дæн æхсæвæй-бонæй!.. Дæ 
дæлбазыр бакæн дæ иунæг цагъары, Иунæг Хуыцау!..» 
Нæмы уисæй хæрæджы, тындзы Скъуыдкъохмæ Хуыцауы 
минæвар. 
XVI. ЗÆХХЫ БИКЪ 
Сихоры ламазы афон ссис, фæлæ Хъазийæ Хуыцауы хæс 
фидын айрох æмæ комкоммæ смидæг Муссæйы хатæны. 
Скъуыдкъохæй æддæмæ нал каст афæстаг рæстæджы Тæгиан- 
æлдар. 
Йæ къухы фыссæн сис, афтæмæй фыссинаг гæххæтты уæл- 
хъус æдзынæг бадтис инæлар. Дуары хъинцъ куы фæцыд, уæд 
гæххæтт дæлгоммæ æрфæлдæхта æмæ йæ сæрыл схæцыд. 
— Æрбахæццæ дæ, Хъази? — Моллойы цæсгоммæ фæкомкоммæ 
æмæ та йæ афарста: — Сургæ дæ чындæуыд, æви рынчын дæ? 
— Фæлтау рынчын куы уаин... 
— Æгæр дардыл та куы нæ æрзилис... 
Молло йæ къухтæ, æррайау, батылдта: 
— Нæ, нæ, дардыл бæргæ не ’рзилдзынæн, фæлæ... 
* 
126 

— Фæлæ цы? — Муссæйы хъæлæс уыдис тызмæг. 
— Мæ уæраг асæттæд, ды мын кæуылты бацамонай, ууылты 
куы нæ ацæуон! 
— Негас дæр стыр Хуыцауы амынд фæндагыл цæуæм, Хъази. 
— ...Уым цы федтон, уый куы нæ федтаин æмæ саугуырм 
куы бауыдаин, фæлтау мын Хуыцау хъустæ куы нæ радтаид, 
æмæ уым цы фехъуыстон, уый куы нæ фехъуыстаин!.. О Хуы- 
цау, цæмæн мын радтай хъустæ æмæ цæстытæ!.. 
Муссæ йе ’рфгуытæ æрбассывта: 
— Æнæхъус æмæ æнæцæст минæварæй цы хъавы Хуыцау? 
— Байрамы стырбонмæ ма цас баззад? — æвиппайды афарста 
Хуыцауы минæвар. 
Муссæ фæджихау: 
— Хуыцауы минæвар ды дæ æмæ фæрсгæ та мæн кæныс?.. 
Науæд дæ цæмæн бахъуыд? 
— О Иунæг Хуыцау, кæм дæ! — ныхъхъæрзыдта молло. 
Бæргæ, куы нæ мæ хъæуид æмæ стырбонтæ хынцын æрмæст 
Хуыцауы минæвæртты хъуыддаг куы уаид! 
Муссæ йæ фæурæдта: 
— Куыд дæм кæсын, афтæмæй æгæр бафæлладтæ. Ацу, дæ 
Хуыцауы хæс уал бафид, стæй дæ фæллад суадз æмæ ламазы 
æхцондзинад дæ удмæ куы бахъара, уæд кæд æрырвонг уаис. 
Ныхас дæр гъеуæд акæндзыстæм, — загъта уый æмæ йæм йæ 
чъылдым фездæхта. 
— Нæ, нæ, нæ! Дæ Хуыцаумæ скæс, æрбайхъус мæм! — Йæ 
къухтæ батылдта Хъази. — Æз дын цы зæгъынмæ хъавын, уый, 
чи зоны, Хуыцауы хæс фидынæй хъауджыдæр нæу!.. Æнæхъуа- 
джы дæ нæ афарстон Байрамы стырбонæй, — тæфсæгæй рынчы- 
нау дзырдта молло. — Цы ма йæм баззад? Хæрз цъус, хæрз цъус... 
Стæй, чи зоны, тъымы-тъымамæ æлгъыстаг фæуæм, цы зыдтам, 
уый нæ зæрдæты æмбæхстæй кæй фæдардтам, уый тыххæй. 
— Байрамæн дæ йæ хорзæх уæд... Ныр дæр æй нæ зæгъ- 
дзынæ? 
— Дæу дæр уæд йæ хорзæх, фæлæ нын хорзæх æмæ хæрзи- 
уæджы бæсты тугуарæнтæ куы æрхæсса, уæд та? 
Æвиппайды фæзылд Хъазимæ: 
— Цæй тугуарæнты кой кæныс, Хуыцауы минæвар? 
— О Хуыцау, уæд та мæ къуырма куы бакодтаис уыцы уысм 
æмæ куы ницы фехъуыстаин!.. Æмгъуыд скодта, æмгъуыд! 
— Цæй æмгъуыд? — афарста ныр цымыдисæй Муссæ. 
— Ног тугпырхы æмгъуыд... Сауадаг фæстейæ аззайдзæн!.. 
Хъазийы кæрцы дыс ацахста инæлар: 
— Чи скодта æмгъуыд, уый ма мын зæгъ, Хуыцауы минæвар? 
— Æмгъуыд чи скодта, уымæн æлгъыст фæуæд йæ ном дæр 
æмæ йæ уд дæр... сих Хадзы Абди Эффæнди! 
Муссæ моллойы феуæгъд ласта. 
— Сих Абди Эффенди? 
— О, Абди Эффенди... Хуыцауы азар ныккæлæд йæ сæрыл, 
уастæн! 
127 

Йæ цырыхъхъыты бырынчъытæм кæсгæйæ уаты дыууæрдæм 
рацу-бацу кодта инæлар. 
— Эффенди дæр ссис? — дзуры уый. 
— Эффенди дæр ссис, сих дæр, хадзы дæр! — йе. ’фсæртæ 
тилы Хъази. 
— Уæд афтæ даргъ нæ уыд йæ ном!.. 
— Уæдæ цы уыд? 
— Абырæг Абди, гъе уый дын йæ ном. 
— Абырæг Абди?.. О Аллах, цытæ хъусын! 
— Талынг æхсæвимæ æмхиц уыдысты. 
Молло сусæгæй Хуыцаумæ цыдæртæ сыбыр-сыбыр кодта, инæ- 
лар бæрц къахдзæфæй уаты къуымтæ барста. 
— Цы уын бафæдзæхста сих Хадзы Абди, къæрных Эффен- 
ди? — афарста йæ æрæджиау. 
— Фæсивæды удтæ, — ныллæг хъæлæсæй дзуры уый. — Бай- 
рамы стырбонмæ цæттæйæ хъуамæ лæууой... Хъаймæты бон йæ 
хъусæй æрласынмæ хъавы Хадзы Эффенди. 
— Æндæр ма? 
— Джауырты тæккæ цæсты раз æрæмбырд уыдзысты стыр- 
боны æфсон!.. Стæй райдайдзысты чырыстонты цæгъдын. Фæй- 
нæрдæм, дам, анхъæвздзыстæм æмæ, дам, фæстейæ нал ныууадз- 
дзыстæм Дзæуджыхъæуæй, Грознæйæ, Дагъыстанæй... 
Молло банцад йæ дзурынæй. Инæлар уæддæр цæуы дыууæрдæм. 
— Раздзогæн йæ къухæй йæ кард ратонынмæ хъавы къæрных 
Абди? — астæрдмæ дзуры фысым. 
Зæронд лæг йæ цæстытæ фæирд кодта. 
— Нæ, адæм афтæ нæ зæгъынц. 
Муссæ дзыхълæуд фæкодта: 
— Уæдæ куыд зæгъынц? 
— Алыгъуызон æбуалгъы ныхæстæ. Сæ зæгъынмæ лæджы 
æвзаг нæ тасы. 
— Сегас мæ нæ хъæуынц, сæ ахсджиагдæр мын зæгъ. 
Молло, уызынау, нымпылд, йæ боцъотæ зæхмæ æххæстысты. 
— Адæм та, дам, сæ цыргъæгтæ ссынц, тохмæ сæм чи сиды, 
уый нæ зонынц, афтæмæй. 
Йæ цæстæнгас æм фæцарæзта, арцы бырынкъау. 
— Ау, кæд сæм чи сиды, уый нæ зонынц, уæд тохмæ кæй 
фæдыл цæуынц. 
— Æмæ-гъа!.. Мæ онг дзы иу æрхæццæ ис, кæд мæм нæ фæхъыг 
уыдзынæ, уæд дын æй зæгъдзынæн! 
— Зæгъ æй. — Туг йæ цæуынæй ныллæууыд дадзинты мидæг. 
— Хадзы Абдийы зонгæ дæр нæ кæнынц пысылмонтæй би- 
рæтæ.. Уый, дам, нæм Аллах йæхæдæг сиды ахсджиаг хæстмæ, 
æрцыдис мæ хъустыл... Тохы, дам, бардуаг цæудзæн нæ разæй 
æмæ, дам, уыцы бардуагæн йæ бадæн ис... 
— Кæм? — афарста æвиппайды. 
— Скъуыдкъохы! — æвиппайд æрчъепп ласта молло. — Ахс- 
джиаг хæстыл куы фæныхас кæнынц рæстуырнæг пысылмонтæ, 
уæд сих Абди æмæ Раздзоджы нæ бауромынц фæрсæй-фæрстæм! 
128 

— Уæдæ кæй? 
— Рæдзог æмæ Куындыхаты Муссæйы. 
Йе уæнгтæ æрлæмæгъ сты æмæ къæлæтджыныл æруагъта 
йæхи. 
«Уый цух ма уыдтæн, гъе!» — тымыгъау схæццæ сты йæ сæры 
алыгъуызон хъуыдытæ. 
«Дæхæдæг æй нæ агуырдтай?» 
«Цы? Цы?» 
«Мæнæ дын гъеныр молло цы загъта, уый!» 
Ницыуал загъта, молло кæмдæр фæсфæд аззад. 
— Æбуалгъы ныхæстæ! Лæгæн йæ хъуын барц сбады, — гуым- 
гуым кæны Хъази. — Чи та афтæ дзуры... 
— Куыд дзуры? — æрыздæхт та а бæстæм Муссæ. 
— Чи та афтæ: Стыр Аллах Муссæйæн раргом кæны йæ 
фæндтæ æмæ сих Абди Муссæйы фæндæй сиды фæдисмæ, 
зæгъгæ!.. 
Моллойы хъустыл худыны уынæр сæмбæлд, сусæг худыны 
уынæр. Йе ’уæнгтæ барызтысты уыцы худынмæ æмæ йæ хица- 
умæ гæдыйы каст скодта. 
«Гъеуый хуыздæр, гъе!» — ферттывта инæлары сæры. 
— Æндæр ма? 
Хъази йе тары йæ къух нытътъыста æмæ дзы цыдæр агуры. 
— Æндæр ма мæнæ уый. 
Хуыцауы минæвар йæ хицаумæ цавæрдæр гæххæтты гæбаз 
балæвæрдта. 
— Лæджы цы нæ фæнды, уый дæр ын бафтауы Хуыцау йæ 
къухы... Мæнæ ма уый бакæс, хицау... 
Муссæ гæххæтт раскъæфта æмæ дзы йæ цæстытæ фæсагъта. 
«Ракæнут уемæ уæ бинонты, рахæссут, цыдæриддæр уæ дза- 
умайæ хъæуы, уыдон иууылдæр æмæ ралидзут Туркмæ, — уе 
’мдин стыр султаны дæлбазырмæ!..» 
Цыма йæ буар мæлдзгуытæй байдзаг, афтæ йын бахъыдзы 
кодта. 
«Мухаммед Насерат — туркаг къамисар! Мухаммед Насерат — 
туркаг къамисар!» — фæлхат кæны йæхимидæг æмæ зæрдæ худы. 
— Чи дæм радта ацы гæххæтт? 
Молло фестъæлфыд æнæнхъæлæджы фарстæй. 
— Куы зæгъын, лæджы цы нæ хъæуы, уый дæр бафты йæ 
къухы. Мæхæдæг дæр ын ницы базыдтон, афтæмæй... 
— Кастæ йæ? 
— Хъуыраны сыгъдæг дамгъæтæй фыст уыдис. Зæгъын, мый- 
йаг, мæм Хуыцау куы фæхъыг уа æмæ... 
— Æмæ йæм æркастæ? 
Худыны хуызæн уынæр та аныдзæвд моллойы хъустыл. Кæд 
ма Муссæйы йеддæмæ уатмæ исчи æрбацыд, зæгъгæ, фæйнæр- 
дæм аракæс-бакæс кодта. 
Хатæны сæ дыууæйы йеддæмæ ничи уыд, худын уæддæр хъуыст 
кæцæйдæр. 
Муссæмæ фæкомкоммæ ис æмæ джихæй аззад. 
^ Булкъаты Михал 
129 

Инæларæн фырхудæгæй йæ сæвджын уæхсчытæ æнкъуыс- 
тысты. 
— Хи, хи, хи!.. ха, ха, ха!.. Хо, хо, хо!..— æрвнæрдау, хъуы- 
стис ныр Хъазимæ æнахуыр худт. 
— Халон, дам, цыхты къæртт ссардта кæмдæр æмæ йын æй 
рувас аскъæфта. Хо, хо, хо!.. — худтис уый. 
— Аллах! — йæ хъустæ йæ армытъæпæнтæй амбæрзта молло. 
Æвиппайды йæ худын фæуагъта: 
— Аллахы йæ бынаты уадз æмæ ды дæ хъуыддаг кæн, Хуы- 
цауы минæвар! 
— Хъуыддæгтæ бирæ сты. Кæцыйы саразын уыдзæн хицауæн 
æхцон? 
Арцау æм фæдардта йæ амонæн æнгуылдз. 
— Сих Хадзы Абди — къæрных Эффенди дын кæй бафæдзæх- 
ста, уый. 
— Цытæ хъусын... Æмæ стæй Байрамы стырбон та?.. Кавка- 
зы, кæнæ Иры иууыл пысылмонтæ цæры? 
— Уадз, уадз... Цас фылдæр, уыйас хуыздæр. Уымæй Тæгиа- 
ты куыройы дон нæ цух кæны. Стæй ривадæй дæр нæ фæзил- 
дзæн... Ды, абырæг Абди дын цы бафæдзæхста, уый кæн.. Ма 
фæцух у ныхасæй, — куывды цалынмæ саргъауай, уалынмæ йæ 
дзыхмæ къæбæр хæссын макæмæн бауадз... Аргъаугæ та, абы- 
рæг Абди дын куыд бацамыдта, афтæ хъуамæ кæнай, хъусыс? 
— О Иунæг Хуыцау, цæмæн нæмын мæ тæригъæдджын къæх- 
тæй цъыф! 
Муссæ гæххæтт стылдта йæ къухы: 
— Мæнæ дæ уый ма ферох уæд, Хуыцауы минæвар. «Не ’мдин 
стыр султаны дæлбазыр!» Ха, ха, ха!.. Æдылыкъоппа, сау ха- 
лон, йæ цыхты къæртт рувас кæмæн аскъæфта. 
— О Хуыцау, ды у ме ’ххуысгæнæг! 
Хъæрццыгъайау слæууыд йæ уæлхъус: 
— Цæцæйнаг Алханты сахъ Алханы зыдтаис? 
Йæ астæу фесхъæл кодта Хъази. 
— О, куыннæ! Рухсаг уæд Алхан... Бирæйыл æруад уымæн 
йæ фæринк, фæлæ йæхæдæг... 
— Фæлæ йæхæдæг кæй къухæй рафтыд, уымæн ды ницы зо- 
ныс... 
— Падзахы къухæй иу æмæ дыууæ Алханы хуызæн сахъгуырд 
нæ рафтыд. 
— Уырысы сæ бынаты уадз, Алханы фæмарды уыдон ницы 
гæнæг сты! 
Молло йæ дзых йæ армытъæпæнæй амбæрзта: 
— Афтæ йæ дзырдтой чысылæй-стырæй. 
— Афтæ йæ дзырдтой, фæлæ афтæ нæ уыд. 
«Цыдæр та зоны», — ферттывта хъуыды цыллæ сарыхъы бын. 
Комкоммæ йæм дзуры Муссæ: 
— Уырысы къухæй нæ, фæлæ абырæг Абдийы къухæй раф- 
тыд Алхан. 
Æрвдзæфау фæцис молло æмæ ма афтæ бакодта: 
130 

— Никуы фехъуыстон, Хуыцау — ме ’вдисæн. 
— Нæ дæ бахъуыд æмæ нæ фехъуыстай... Мæн дæр гъенырмæ 
куы бафарстаис, уæд загътаин, никуы фехъуыстон, уымæн æмæ 
мæ не ’ндæвта. 
— Гъеныр та? 
— Гъеныр мæ æндавы... Алханæн иу саулохаг уыд, — дым- 
гæйау тахтис. Дугъы йæ разæй никæй уагъта, — йæхиимæ дзурæ- 
гау кодта уый. — Уыцы саулохагмæ бахæлæг кодта абырæг Абди, 
фæлæ йæ къухты нæ бафтыд, Алханы цæст æрттивгæйæ.. 
— Хуыцауы азар йæ сæрыл ныккæлæд! 
— Азар нæ, фæлæ Хуыцауы хорзæхтæ ныккалдысты йæ сæ- 
рыл. Сих Хадзы имам Эффенди ссис. Абырæджы ма чи фип- 
пайы, уый кæмдæр фæсаууон бамбæхст... Уый фæстæ йе ’мбæлт- 
тимæ кæмдæр Алханыл фембæлд, йæ риуыл ын нæмыг ных- 
хуырста, фæлæ йын бæх байсын уæддæр нæ бантыст. 
— Ау, кæд æй амардта, уæд ма йæ цы баджиздардта? 
— Йæ чысыл къæбыла Махмуд йемæ уыд Алханæн æмæ йæ 
фыды æдбæх абырæджы хъæлæсæй аскъæфта. 
— Бæдæйнаг, лæппу! 
— ... Уый фæстæ æртæ азы Турчы фæцис, абырæджы хъуын- 
джын худ Хадзыйы цыллæ сарыхъæй раивта, Кавказмæ кадджын 
лæгæй æрбаздæхт. 
— Æрмæст Уæллагæн у ахæм алæмæт скæнын йæ бон. 
— Йæ цъар æмæ йæ ном раивта, фæлæ абырæгæй баззад. Ног 
хицау ын йæ базыртæ кæй ацæгъдид, уый хаты уыцы абырæг 
æмæ уымæн тæлфы... Зоны йæ: хицауы къухы куы бафта, уæд 
ын йæ сæр ауындзæны цæджы æнæатъысгæ нæй æмæ уымæн 
хæты фæсвæдты, къæрныхау. 
«Цымæ ды та кæуылты хæтыс?» — Гæдыйы каст æм скодта. 
— ... Нæ бантысдзæн нæдæр уымæн, нæдæр Османы фырт 
Садуллæйæн! — йæ къух ауыгъта Муссæ. — Уыдоны хуызæн 
цъингуыртæ цы туджы зæй рауадзой, уый нæ куыройы нукмæ 
доны бæсты бафтдзæн. 
«Кæй куыройы нукмæ?» 
— О Иунæг Хуыцау, ныррухс мын кæн мæ фæндаг æмæ мæ 
бауром, дæуæн æхцон чи у, ахæм фæндагыл! — уæлæмæ дзуры 
молло, фæлæ йын Уæлладжы бæсты Муссæ радта дзуапп. 
— Абырæг Абди дын цы фæндаг бацамыдта, ууыл ныллæу, — 
йæхимæ та дзырдта инæлар: — Хуыцау иу хæрзиуæг куы саразы, 
уæд ын иннæ дæр йæ фæдыл ауадзы. Афтæ у не Сфæлдисæджы 
æгъдау... Мах дæр уый бафæзмæм. 
Фысымы фæдыл ахаста йæ цæст Хъази. Уый йæ, цыма, нæ 
фиппайдта. 
— Сихы сидт дын де уæнгты тас бауагъта, зæгъыс? — афар- 
ста Муссæ. 
— Йæ уасынмæ йын куы ничи хъусид, уæд уадз æмæ уаса, 
халонау! 
— Раст зæгъыс, мæнæн дæр нæу æхцон, сих йæ хъусæй цы 
131 

хъаймæты бон æрласынмæ хъавы, уый... Æрмæст мæ уый дæр 
нæ фæнды, цæмæй йын йæ уасын мачи фехъуса... 
— Уæдæ куыд? 
— Уадз æмæ уаса Байрамы стырбонмæ, стæй амæлæд... 
— Куыд загътай? — чысыл ма бахъæуа Хъазийæн йæ уæр- 
джытæ æрдыдагъ уой фыртасæй. 
— Стæй амæлæд, зæгъын... 
— Цæмæн? — сæнтдзæфау афарста уый. 
— Уый æппæт адæмы фæцæгъдынæй иу абырæджы фæмард 
хуыздæр у æмæ уымæн. 
— Æмæ йæм чи бахæсдзæн йæ ныфс? — тæфсæгæй рынчынау 
рызтис молло. 
— Алханты Махмуд!.. Йæ туджджын. Иу абырæджы фæмард 
хуыздæр у, йæ ном Хуыцауы минæвар куы хуыйна, уæддæр. 
Дæу дæр афтæ нæ фæнды, Хъази? 
— Б-б-б-æр-гæ... фæлæ ма уæд Байрамы стырбонмæ дæр цæмæн?.. 
— Нæ, Хъази... Уæдмæ нæ баххæсдзæн Махмуд йæ тудж- 
джынмæ... Кæм сих Хадзы Абди Эффенди æмæ кæм Алханты 
Махмуд... 
— Æмæ Байрамы стырбоны?.. 
— Байрамы стырбоны кувæндоны бын алкæмæн æмхуызон 
бартæ радта Стыр Аллах... Кæд дзы искæй фæцух кодта, уæд 
ын æй мах баххæст кæндзыстæм, æмæ сихæй-фæрссаглæгæй 
сæмхуызон уыдзысты. Туг исын Хуыцауы конд æгъдау у, æмæ 
лæг йæ хæс куы сæххæст кæны, уæд Уæллагæн æхцон вæййы. 
Алханы-фырт хъуамæ зона, Байрамы стырбоны йæ туджджынмæ 
иу къахдзæфы дæрддзæгæн кæй уыдзæн!.. 
— Чи йæм фæбæрæг кæндзæн? 
— Ды! — комкоммæ йыл ныццавта Муссæ. 
— О Хуыцау, бахиз мæ!.. 
— Гъеуæд дæ бахиздзæн Хуыцау, абырæгæн туджы мал скæ- 
ныны фадат куы нæ радтæм! 
Хъазийы цæстæнгас Муссæйы пыхс æрфгуытыл асалд. 
«Ничи дын базондзæн дæ сусæгдзинæдтæ,» — хъуыды кодта 
уый, фæлæ кæмæй дзырдта, уый нæ зыдта йæхæдæг дæр. 
Хъази фенкъардта: Муссæйы йемæ дзурын кæй нал фæндыд, 
æмæ дуарырдæм фæстæмæ-фæстæмæ алæууыд. 
Инæлар уазæгæн фæстаг дуармæ ацамыдта æмæ ма йæ фæ- 
дыл дзуры: 
— Дыууæ туджджыны кæрæдзийыл фембæлæд, стæй фенæм, 
кæддара цы уаид!.. 
— Мыййаг Хуыцауы минæвары сæрылхæцæг куы суой!.. 
— Зæронд хæс уал бафид æмæ ног хæрзиуæг æнхъæлцау гъе- 
уæд радар дæ къух!.. 
— Хуыцау, ма ныл рахæт! 
— Хуыцау, ма ныл рахæт! — йæ къухтæ уæлæмæ сдардта 
Муссæ дæр. 
Молло куы фæаууон, уæд раззаг дуарæй Гамзаты сæр æрба- 
зынд. 
132 

— Хицау!.. Æнхъæл дæн, дæ хæрæфырт æрбацыд Брутæй, — 
тызмæгæй æрбадзырта хъахъхъæнæг æмæ фæаууон ис. 
«Куыдзы хъæвдын! — Уый йæ хæрæфыртæй дзырдта. — Мæ- 
гуырты сæрылхæцæг мын ссис!» 
Дуармæ ныццавта йæ цæстытæ, Темырболат никуы зынд. 
Афæстаг рæстæджы йæхиимæ дзурыныл сахуыр ис, цыма 
æндæр искæимæ фæдзуры, уыйау. «Хорз у æмæ мæм ничи хъуы- 
ста», — куы æрчъицы, уæд ахъуыды кæны йæхинымæр. 
Ныр дæр та: 
«Ацы Гамзат мæ йæ цæст нæ исы, æндæргау, мæ фæдыл хилы. 
Хорз у, æви æвзæр?.. Æрбахæццæ ис Темырболат — Сауададжы 
хъайтар!.. Хорз у ныртæккæ йе ’рбацыд, æви æвзæр?.. Науæд 
æм куыд дзура æмæ дзы цы спайда кæна?» 
Цадид дуарæй йæ сæр æрбазынд, уадид фæхъæр ласта: 
— О Мамсыраты бындзæфхад, æгайтма дзæбæх æрбахæц- 
цæ дæ! 
Кæрæдзийыл ныттыхстысты. 
— Гъеныр ницыуал у Мамсыратæн. Райсомы инæлар мæнæ 
сæ артдзæстмæ æрцыд, — худы Муссæ æмæ Темырболаты хъæ- 
быстæ кæны. 
Цыма ницы æрцыд æмæ ницы фехъуыста Муссæ. Цыма нæ 
абухта Сауададжы Раздзог. Цыма нæ рацыд Темырболат æд кард 
хъазахъхъы ныхмæ. Цыма нæ ныккалдтой Бæтæхъойы бинонты 
Дзæуджыхъæуы талынг хъоргъы. 
Кастис Муссæмæ æмæ ницы дзырдта. 
Афæхъо йе ’фсымæры фырттимæ кæсæджы балцы уыд, лæг- 
гадгæнджыты йеддæмæ ничиуал баззад хæдзары. Гамзат, кул- 
дуармæ фæкæс-фæкæсгæнгæ, кæрты цоппай кодта дыууæрдæм. 
— Фæринк æви фæндыр?» — зæлланг кæнынц ныртæккæ йæ 
хъусты Хъуыбадыйы ныхæстæ. 
Хистæры разæй йæм ныхас райдайын аив нæ каст, уый та 
бадтис гобийæ, йæ даргъ рихийы кæрон дæндагæй æхсыдта. 
Дзæуджыхъæуæй куы æрбаздæхт, уæд Раздзоджы Бруты 
æрбаййæфта æмæ йын загътой, Муссæ уыдис, зæгъгæ, Сауада- 
джы Раздзоджимæ бадзурыны сæраппонд. Иæхæдæг дæр æй ха- 
тыд: уый фæрцы æрбаздæхтысты сабитæ Брутмæ, уый фæрцы 
фæцыдысты Цæцæн æмæ Мæхъхъæлмæ Алхаст æмæ Тепсайы 
бинонтæ. 
— Æвзæр рæстæджы райдыдтай де ’фсæддон карьерæ, мæ 
хæрæфырты къуындзих, — иуырдæм дзуры инæлар. 
Йæ хъуыдытæ, зæрныджытау, фæпырх сты. 
Муссæйы гуыбыр фындз, сау рихитæ æмæ æрфгуытыл узæ- 
лы цæстæнгасæй: 
«Ды та цы ссардтай?» 
Сæ ныхасы сæр нылхынцъ ис, райхалын ын не ’нтыст. 
«Ды дæр фæринк ссардтай! Куы бахъæуа, уæд æй дæ адæмы 
сæрмæ рагъхъæдау фæдардзынæ, — нывæнды йæхимидæг кæс- 
тæр афицер. 
Цыма йын йæ хъуыдытæ фембæрста: 
133 

— Æз уымæй тæрсын, мыййаг Раздзоджы æхсаргард рагъ- 
хъæдæн куы нæ сбæзза ацы тыхст рæстæджы, æмæ нæ цар нæ 
сæрыл куы ныккæла!.. Имам Шамилы кард дæр къаддæр нæ 
уыд, фæлæ!» — сагъæсгъуызæй ма йæм бафтыдта: — Ныцъцъист 
уыдзысты, ныцъцъист!.. Кæдмæ афтæ уыдзæн!.. 
— Кæдмæ афтæ уыдзæн! — сфæлхат кодта корнет. 
Инæлары фæтæн ныхмæ нымдзаст, фæлæ «ныцъцъист уы- 
дзысты» кæмæй загъта, уый нæ рахатыд. 
Йæ фыццаг хъуыдымæ та æрыздæхт фысым: 
— Æниу, чи зоны, ай хуызæн змæст рæстæджы кæй райдыд- 
тай де службæ, уый хуыздæр у. — Темырболаты æхсаргардмæ 
фæкомкоммæ ис. — Æхсаргард æлвæстæй фидауы. Хуры тын 
æмæ тугæй сæргæ кæны, кæрддзæмы йыл згæ схæцы. 
— Кæй тугæй сæры? — афарста йæ. 
Йæ рихийы кæрон тыхджындæр сыздыхта инæлар: 
— Табиц дæм чи хæсса, уый тугæй! 
Муссæ йæ цæсты уæйыг лæджы хуызæн ссис, фæлæ туджы 
коймæ йæ сæр разылд. 
Къуырмагонд хъæлæсæй дзуры корнет. 
— Чи кæмæ хæссы табиц, чи кæй хæлар у?.. 
— Равзардзыстæм сæ хæларæй дæр æмæ змæнтæгæй дæр!.. 
Лæскъдзæрæн никæимæ кæндзыстæм, Уæрæсейы паддзах нæ, 
фæлæ мæликк куы феста, уæддæр!.. Уымæй Раздзогимæ разы 
дæн, фæлæ!.. — фенцад æмæ йæ хæрæфырты цæстытæм нык- 
каст æивæй. 
Æгæр арф кæй балæгæрста, уый фенкъардта, æвæццæгæн, 
æмæ иуварс ныцъцъелф ласта, кæсагау: 
— Нæ цытджын паддзах дыл æфсæддон дарæс скодта æмæ 
дын дæ къухмæ хотыхтæ радта! Гъе, уыдонмæ чи хæсса табиц, 
уый у не знаг дæр æмæ паддзахы знаг дæр. 
— Сауададжы мæ Раздзог кардæй дзæхст кодта, фæлæ йæ 
æрæджиæу базыдтон; уый табиц хаста мæнмæ нæ, фæлæ мæ 
дарæс æмæ мæ пъагæттæм! — Лæугæйæ дзырдта Темырболат. — 
Стæй та хъæмæ æрбацыдтæн, Брутмæ æмæ уым дæр афтæ. Пъа- 
гæтты бын ирон лæджы уд агуырдтой фæндырдзæгъдæг Хъуы- 
бады, мемæ чи схъомыл ис, уыцы сахъ лæппу Хæмæт. Æз афтæ 
æнхъæлын: мæ пъагæттæм табиц хастой, фæлæ ме знæгтæ не 
сты Хъуыбады, Хæмæт, Раздзог!.. 
Йе ’рфгуытæ æрбассывта Муссæ: 
— Кардæй хорз архайы Раздзог, фæлæ, чи зоны, йæ къухы 
дзывыры хъæд хуыздæр сфидауид, — тызмæгæй дзуры уый. 
— Йæхæдæг дæр бирæ хæттыты дзырдта! 
— Тугæн йæ рауадзын æнцон у, йæ ныццауазын — зындæр! 
Джауыры туг рауадзыныл нæ ауæрды Бæтæхъо, фæлæ уыимæ 
ирон лæджы туг дæр кæй кæлы, уый дзы ферох вæййы, 
Темырболаты цæстытæ ссыгъдысты: 
— Уæдæ ма йæ федтаис!.. Æрвæрттывдау калдта цæхæртæ 
йæ кард!.. 
— Федтон æй!.. Æвзаргæ дæр æй бакодтон, чи зоны, фæлæ 
134 

Хуыцау æгъдауæн ныууагьта, Бæтæхъойы хуызæн фистæджытæ 
нæ лыг кæнынц адæмы хъысмæт. 
Йæхиуыл рахæцыд Темырболат: 
— Æз фехъуыстон бирæ хæттыты: фистæг æмæ дам, бæх- 
джынæн, æмхуызон бартæ ис ныхас æмæ фæдисы. 
Æвиппайды йæм фæзылд: 
«Гъе-гъе, мæ хуры чысыл, демæ молло Хъазийы æвзагæй дзу- 
рæн куы нæ ис!» — хъуыды кæны уый æмæ тæссармæ нывæнды. 
— Ам дын ирон нæртон ныхас нæу, мæ хур!.. Стæй фæдисы 
дæр, бæхджын фистæджы разæй хъуамæ цæуа. Афтæ сфæлдыс- 
та Хуыцау. 
— Цал хатты фехъуыстон Хъуыбадыйæ!.. 
— Хъуыбады дæр нæу бæхджынтæй, — фæбадт йæ хъуыры 
Муссæ. 
— Цал хатты фехъуыстон раджы дæр Хъуыбадыйæ, — цыма 
йæ мадыфсымæры бафиппайд нæ фехъуыста, уыйау дзырдта Те- 
мырболат, — бафæлладысты адæм, быдыры сæ æдæрсгæйæ ку- 
сын фæнды, зæгъгæ... Кæд уыдзæн уый? 
— Алчи йæ бынат куы ссара, уæд. 
— Адæм бафæлладысты... кæлы туг... уæлдайдæр та — мæ- 
гуырты... уырысæй ирæй... уыдон цы аххосджын сты. 
Инæлар йæ хæрæфыртмæ фæкомкоммæ ис: 
— Уырыссаг дзырд «крамола» цы у, уый зоныс? 
— Зонын! Æндæр искæй цур куы дзырдтаин, уæд мыл змæн- 
тæг сæвæрдтаид, фæлæ æз æппæты æввахсдæр адæймагимæ дзу- 
рын. 
Æндæрырдыгæй йæм бахъавыд: 
— Цы ссардтай Бетъырбух æмæ Чугуевы? Æхсаргард — æви?.. 
Фестъæлфыд уыцы фарстмæ. Ныр æй дыууæйæ бафарстой: 
Хъуыбады æмæ Муссæ. Чи сæ цы домдта? Кæнæ йæхæдæг цы 
домдта? Кæм уыдис райдиан, кæм уыди кæрон? 
Хæрзныллæг хъæлæсæй загъта: 
— Нырма ницы. 
— Гъемæ, Чугуевы уланты пъолчы корнет, мæ хæрæфырт Мам- 
сыраты Уосмæны фырт Темырболат, дæ фарсыл баст чи ис, 
уымæй пайда кæнын куы нæ зонай, уæд дæ кæнæ искæцы мюрид 
ныргæвддзæн, кæнæ та, дæ къухдариуæджы бын цы улантæ ис, 
уыдонæй исчи! Æмæ дын Хъуыбадыйы фæндыр ницы баххуыс 
кæндзæн. 
Чъызгæ бафиппайдта: 
— Цæй, уæдæ къуыхтæ кæнæм кæрæдзийы, фæлæ кæдмæ? 
— Куырм цæуыл кæуыс, æмæ — цæстытыл. Æз дæр ууыл 
кæуын. Кæдмæ?.. Иу дзуапп ссардтон уыцы фарстæн, æрмæст 
иу дзуапп: цалынмæ алчи йæ бынат ссара, уалынмæ. Цалынмæ 
фистæг бæхджыны фæдыл цæуа, уалынмæ. 
Нæ бамбæрста инæлары уыци-уыци: 
— Уæд æз æмæ ды нæ пъагæттæ не уæхсчытæй хъуамæ си- 
сæм æмæ ирон цухъхъаты мидæг ныхасы Бæтæхъойы дæлейæ 
æрбадæм... Уæд иуæй-иуты сæ бæхтæй хъуамæ раппарæм æмæ 
135 

Алæгаты Хæмæт æмæ Хъуыбадыйы хуызæн фистæджыты бæх- 
тыл сæвæрæм... 
Тæгиан адæргæй йæ цæстытæ æрцъынд кодта. 
«Кæмдæр та фæиртæстæн мæ милæй». 
Йæ сынæг æм фæдардта æмæ, йæ хъуыдытæ æнгуылдзæй 
æвзарæгау кæны, афтæмæй дзуры: 
— Мæ дзырды сæр дæр уый у... Раздзог æй йæ хъусæй æрла- 
сынмæ хъавы, фæлæ уый рæстæг дæр æрцæудзæн. 
Темырболаты цæстытæ сæрттывтой уыцы ныхæстæм. 
«Цы мæ домдта ацы куыдзы хъæвдын!» 
Цыма йын уæлдæф нал фаг кодта, афтæ дзырдта Муссæ: 
— Сæрсæфæнмæ тулæм, æвæстаг кæнæм. Иу Раздзоджы кард 
не сбæздзæн рагъхъæдæн æмæ нæ ердотæ ныккæлдзысты нæ 
сæртыл... Раст дзырдтай æрдæбон, ныхас æмæ фæдисы алкæ- 
мæн æмхуызон бартæ хъуамæ уа. Куыйтæ куыйтæ сты, фæлæ 
сæм бирæгътæ куы æрбалæбурынц, уæд кæрæдзийы нал фæто- 
нынц. Æз дæр ууыл кæуын, Темырболат: кæдмæ, кæдмæ сфаг 
уыдзыстæм? 
Адæргæй йæ бадæнæй растад Темырболат æмæ Тæгиан фен- 
къардта: ацы хатт раст фехста милмæ. 
— Байрамы стырбонмæ бирæ нал баззад, — дарддæр дзырдта 
уый, — уыцы бон Цæгат Кавказы пысылмонтæм хæрзиуæджы 
бæсты туджы зæйтæ куы æрхæсса, æрдæбон хъарм ныхæстæ 
кæй сæрыл кодтай, уыдоны дын къæрных Хадзы Абд Эффенди 
дæ разы, кусæрттæгтау, куы сæргæвда, уæд фæндыр цæгъддзынæ, 
æви кард сæлвасдзынæ?.. Зæгъ-ма, корнет! 
Темырболаты уæнгтæ баихæн кодтой. 
— Кард сæлвасдзынæн! — æнæрхъуыдыйæ дзуры уый. 
— Сæлвас кард, фæлæ йæ Сауадаг æмæ Бруты куыд сæлвæс- 
тай, афтæ дын ма рауайæд... Раздзогæн чысылæй йæ уæрджы- 
тыл бадтæ, Сауададжы та кæрæдзийы кардæй цъыкк кодтат. 
Цалынмæ цыргъаг фæцъортт ласай, уалынмæ хъуамæ сбарай: 
алæма, мæхи туг дзы ма рауадзон. Чысыл стæм, нæ тугæй хæх- 
ты фæхстæ куы сахорæм, уæд ма нæ цы баззайдзæн. 
Кастис æм, лæг йæ бардуагмæ куыд фæкæсы, афтæ. 
— Хъус мæм дарддæр... Ды ма хæрз чысыл уыдтæ, имам Ша- 
милы мюридтæ газаватмæ куы сидтысты, уæд. Стæй чысыл фæ- 
лæггъуыз дæ, Бетъырбухмæ дæ арвыстон. Æфсæддон ахуыр 
фæдæ æмæ дæ Чугуевмæ арвыстой службæ кæнынмæ. Ды арды- 
гæй дард уыдтæ æмæ дæхи цæстæй нæ федтай, адæмы растæй- 
зылынæй куыд æргæвстой, уый... Бафæрс Æлдадты Бæтæхъойы 
æмæ дын æй зæгъдзæн, — сагъæстæгæнæгау дзырдта уый. — 
Ныр дæр та Байрамы стырбонæй хъаймæт саразынмæ хъавынц, 
хъуамæ та æргæвдой растæй — зылынæй, джауырæй — пысылмо- 
нæй, сабийæ — зæрондæй, сæ къухтæм чидæриддæр хауа, уыдо- 
ны иууылдæр... Афтæ, дам, æхцон вæййы стыр Аллахæн. 
Иу чысыл аулæфыд æмæ та сдзырдта: 
...Адæм фосæй хъауджыдæр не сты æмæ та куырмæй фæ- 
цæйлидзынц алыгъуызон хæддзуйы фæдыл. Имам Шамил дин 
136 

æмæ зæххы сæрыл хæцыд джауыртимæ, — уæддæр йæ фæдыл 
цыдысты адæм. Раздзоджы хуызæттæ æрмæст зæххы сæрыл 
пырх кæнынц сæ туг — уæддæр афтæ!.. Ныр та сих Хадзы Абди 
Эффенди сиды дины сæрыл газаватмæ æмæ сын æппын арт æмæ 
фæнык нал ис... Чи зоны, нæ адæм, къона, зæхх æмæ иунæг 
Хуыцауы æмхуызон кæй уарзынц, уымæн сты афтæ æнамонд. 
Темырболат нал фæлæууыд: 
— Цы хъæуы фыццаджыдæр?.. Кæцы бардуагæн хъæуы табу 
кæнын? 
— Фæлæуу, мæ хур! Афтæмæй нæ фæуыдзынæ къæрных Аб- 
дийы разæй. 
— Чи у Абди, цы лæг у? 
— Раздæр къæрных уыдис, ныр стыр Аллахы фæрцы хадзы 
æмæ сих ссис. Адæммæ дины сæрыл тохмæ сиды. Уыдон дæр æм 
хъусынц, тынг æм хъусынц, се ’намондæн сæ Хуыцау æмæ сæ 
къона æмхуызон кæй уарзынц, уымæн... Уадз æмæ сæм сида, 
уадз æмæ та сисæд сæ гæрзтæ. Мæ дзырд ууыл нæу. 
— Уæдæ ма цæуыл у? — фæдисау ис Темырболат. 
— Цæуыл дис кæныс?.. Уырдыг слæууæд адæм, фæлæ Ха- 
дзы нæ разæй куы фæуа æмæ сæ сæргъы уый куы февзæра, уæд 
æцæгдæр уыдзæн хъаймæт, туджы зæйтæ... ноджы фыддæр! Кæд 
æмæ мах фæуæм йæ разæй, уæд та кусæг лæг æдасæй кусдзæн 
йæ хуымы кæрон... Цыфæнды фæуæд, уæддæр къæрных нæ ра- 
зæй ма хъуамæ фæуа, æмбарыс, мæ хæрæфырт? 
— Æмбарын. 
Иучысыл фæгæдзæ кодта, стæй йæ мадыфсымæры афарста 
Темырболат: 
— Æз цы саразон ныр?.. Мæныл цы хæс æвæрыс, господин 
инæлар? 
Йæ бæрцуатæй тымбыл тыхт гæххæтт сæлвæста Муссæ, кор- 
нетмæ йæ радта æмæ йын дзуры: 
— Цæцæнмæ уайгæ.. Цас тагъддæр скъæрай, уыйас хуыздæр 
бамбæхсдзæн сусæгдзинад... Ацы гæххæтты гæбаз наиб Османа- 
ты Саад-Уллахъмæ фæхæццæ кæн, уæ цуры æвдисæн куыннæ 
уа, афтæ йæм æй радт! 
Ног фидиуæг йе тары нывæрдта гæххæтт æмæ фæцæуæг ис. 
— Фæлæуу, афтæ цæугæйæ дын нæу, — дзуры йæм фæстейæ. — 
Цæцæн æмæ Мæхъхъæлмæ бацæуын æнцон нæу ныртæккæ. Хъа- 
захъхъимæ кæрæдзимæ гæппæввонгæй лæууынц. Чи йæ зоны, 
кæцæй агæрах кæндзысты лæджы... 
Йæ рихийы кæрон аууæрста. 
Темырболат æм йæ мидбылты худгæ бакаст, ома мын æнæ- 
хъуаджы тæрсыс. 
— Худгæйæ дын нæу, мæ хур. Цæцæны хъарагъулты нæмы- 
гæй куы аирвæзай, уæд та дæ, Шатойы цы хъазахъхъ бадынц, 
уыдон фæфиппайдзысты... Мæн та фæнды, цæмæй сæ дыууæйы 
хæрзиуæгæй дæр хызт уай, æмбарыс, господин корнет?.. Дыууæ 
арты æхсæнты комкоммæ Османаты Саад-Уллахъмæ!.. 
137 

— Мин æхсæвы æмæ иу æхсæвы аргъæуттау! — хъæрæй ных- 
худт лæппу. 
— Гамзаты арвыстаин, фæлæ уый та йæ хъамайы йеддæмæ 
ницы уыны. Стæй уырыссагау хæпп дæр нæ арæхсы. Ды та хорз 
арæхсыс цæцæйнагау дæр, мæхъхъæлонау дæр. Гæнæн дын кæм 
уа, уым хъæутыл цу! — фæдзæхсы йæ уый. — Сæ хъæууынджы 
сæ туджджынмæ дæр не ’взидынц, адонæн се ’гъдау афтæ у. 
Фæсфæд дыл куы фембæлой, уæд сæм æнгом бацу. Зæгъдзынæ 
сын: Муссæ-Алхасы минæвар дæн, зæгъгæ, æмæ дын уый байгом 
кæндзæн дæ фæндаг. Шатойы хъазахъхъæй хъахъхъæн дæхи. 
Дæ балцы аххосаг дын куы базоной, уæд уыдонимæ нал ссар- 
дзынæ иумæйаг æвзаг... Брутæй Дзæуджыхъæумæ цы фæндаг 
ацарæзтай, уый хуызæн дын нал фæуыдзæн. 
Дуары хæцæныл рахæцыд æмæ йæ хъустыл аныдзæвд: 
— Зон, Темырболат, хъысмæты рохтæй иу дæ къухты ис! 
Иунæгæй аззад Муссæ æмæ та йæхиимæ дзурыныл фæцис: 
«Куыдзы хъæвдын! Кæвдæсæрдтæ æмæ хæддзуты сæрылхæ- 
цæг мын ссис!» 
Къулыл ауыгъд сыгъзæрин æхсаргард райста. Цыргъаг йæ 
кæрддзæмæй сæлвæста, лæмбынæг æм ныккаст. Цыма æндоны 
мидæг туг ахъардта, уыйау тарбын хъулон дардта йæхи æхсар- 
гард. 
«Æгæр суæлæхох ис Османы-фырт. Æрбацæудзæн, æви нæ?.. 
Не ’рбацæудзæн æмæ мын додой йæ къона кæны!» — Æхсаргард 
йæ бынаты бацауыгъта æмæ æддæмæ рацыд. 
XVII. ЦÆЦÆНЫ БОНТÆ ÆМÆ ÆХСÆВТÆ 
Кадетты корпусмæ йæ ахуырмæ куы арвыстой, уæд ууыл нæ 
хъуыды кодта, фæлæ йæ ныр базыдта: айхуызæн уавæры райгуы- 
рæн бæстæй дард цæрын йæ бон нæ уыд. 
Йæ бон бирæ уыд Муссæйæн, æркодта йæ Чугуевæй, ныр йæ 
Чысыл Цæцæнмæ минæвар рарвыста. Се ’взаг æмæ сæ фæндæгтæ 
сын дæ хуызæн ничи зоны йын дзырдта. Ау, æцæг афтæ у? 
Æлвæст æрдынау, лæууыд æгас Цæгат Кавказ, уæлдайдæр та 
Цæцæн æмæ Мæхъхъæлы. Æнцон бацæуæн нæ уыд æцæгдæр 
уырдæм, фæлæ йæ æнæхъуаджы нæ фæдзæхста Муссæ, нæ цар- 
ды фæткæй хуыздæр дæ ничи бахъахъхъæндзæн, хъæууынджы 
дыл куыдз рæйын дæр нæ бауадздзысты, зæгъгæ. 
Цъиузмæлæг нæ зынд хъæуты, уынæр никуыцæй хъуыст, цыма 
куыйты дæр фæдзæхсгæ, кæнæ та бæтгæ бакодтой. 
Æнкъардта йæ Темырболат: уымæй йын уазæгуарз адæм æмба- 
рын кодтой — ам дыл хъæууынджы куыдз дæр не срæйдзæн, 
фæлæ хъæугæ дæр ницæмæн кæныс æмæ дæхи сæлдыл айс, 
зæгъгæ. 
«Уæд та цынæ вæййы, иу дыууæ лæппуйы демæ айс» — фæ- 
дзæхста йæ Муссæ æмæ йæ фæдыл иу агæппы дæрддзæгыл дыууæ 
æфсæддоны цыд ныр. 
138 

Æрфæн йæ идоны къæбæлтæ æхсыдта, тæлфыд, йæ хицауы 
хъуыды кæнын нæ уагъта. 
Цыдис, сæнттæ цагъта, æфсæддонтæ йæ фæдыл æмырæй цы- 
дысты. 
«Æнæхъæн мæйы бæрц фæцыдтæн Чугуевæй ардæм. Быдыр- 
тыл цæст не ’ххæст æмæ-иу зæрдæ суынгæг, сæ кæрон-иу куы 
нæуал зынд, уæд. Уыйас уæрæх бæстæ, æнæхъæн бонцау бæлц- 
цон лæгыл нæ сæмбæлдзынæ... Дæ фагæй ма ноджы фылдæр. 
Цæр дæ зæрдæйы дзæбæхæн... Ацы хæхты цъассыты ма цы агу- 
рыс, ам дыууæ бæхджыны кæрæдзийы фæрсты куы нæ ахиз- 
дзысты, уæд...» 
Уый Уæрæсейы паддзахæй дзырдта. 
Цахæмдæр чысыл цæугæдоны балæгæрста Æрфæн æмæ йæ 
йæ къахæй ныххоста. Фæхатыд æй барæг: хайуанæн дойны уыд. 
Æргæпп ласта, йе ’хтæнгтæ йын суæгъд кодта. Æфсæддонтæ 
дæр æй бафæзмыдтой, фæлæ тæвдæй дон нуазын нæ бауагътой 
бæхтæн. 
Æрдз ын цыма бустæ кодта, Цæцæнмæ æнæхонгæйæ кæй цыд, 
уый тыххæй. Тархъæд бамыр ис, уынæр никуыцæй хъуыст. 
Æрмæст сæнтдзæф сау цъиу йæ къæс-къæсæй не ’нцад, æнæном 
цæугæдон йæ иугъæдон зарæг ивæзта æмæ кæцæйдæр мыдыбын- 
дзы гуыв-гуыв хъуыст, цыма кæугæ кодта. 
«Чысыл кæй у, уымæн æй афтæ тынг уарзынц... Уымæн ка- 
лынц сæ туг йæ сæрыл Раздзог, Малсæгты Тепса, Дзæрæхохты 
Алхаст». — Уый а бæстæй дзырдта. Хъизæмар æмæ хъазуатон 
тохæй йе’рдзы зарæг æгуыппæг, хъынцъымæй йедзаг кæмæн у, 
уымæй. Мыдыбындз йæхицæн хæлц кæугæйæ кæм агуры, уымæй. 
«...Уымæн йæ бæстыл цæст не ’ххæссы, æгæрстæмæй дзы 
бирæ рæтты цæрæг дæр нæй. Ам та фæрæты фасты хуызæн цъас- 
сыты цæрынц адæм. Йæ иу кæронæй йе ’ннæ кæронмæ айнæгæй 
айнæгмæ дзæбидыр гæпп кæны. Уæддæр, дам, мын æй ратт, уæд- 
дæр, дам, дæ хицау хъуамæ суон...» — Уый дæр Уæрæсейы пад- 
дзахæй дзырдта, мæнæ йæ фæдылцæуæг æфсæддонты ардæм чи 
рарвыста, уымæй. 
Сæ иу Валерий хуыйны. Уымæ фæкомкоммæ ис: 
« — Валерий, цы агурыс ам, цы дæ æрхаста Кавказмæ?» 
Валерий фæдисау ис. 
« — Ваше благородие, уый та цы фарст у?.. Господин инæлар 
нæ демæ нæ рарвыста?..» 
Валерий йæ бæхы æхтæнгтæ алхъывта, Темырболаты зæр- 
дæйы цавд æм æппындæр нæ хъуыст. 
« — Нæ, Валерий, уымæй дын нæ зæгъын!.. Дæ мад «уартæ 
дард кæмдæр баззад, дæхæдæг та ардæм — «туземецты» бæстæм 
æрцыдтæ... Дæ мадмæ не ’хсайы дæ зæрдæ, науæд дын уарзон 
чызг нæй?» 
Æрфæны тымбыл син армæй æрдзæхст ласта, Валеримæ фæ- 
комкоммæ ис. «О-о-о, Ваше благородие, уый хицæн фарст у. 
Æнæуый та никуы фехъуыстай зарæг, «за отечество, за царя?» 
Нæ салдæттæ йæ æрвылрайсом, ламазау, куы зарынц!..» 
139 

« — Алкæмæн дæр ис «отечество» æмæ йæ алчи дæр уарзы!..» 
Сæ бæхтыл абадтысты. 
Уый та, йемæ цы æфсæддон цыд, уымæй дзырдта. Æцæг æм 
дзургæ ницы скодта, æрмæст афтæ, сабийы æнкъарæнтæ кæм 
нæма ахуыссыдысты, уыцы цæстытæм фæкомкоммæ ис æмæ 
зæрдæ йæ фазимæ сагьæстыл фæцис. 
«Дæхæдæг цы агурыс ам, дæ зæрдæ æмæ де ’нкъарæнтæ æндæр 
ран куы сты, уæд?.. Уый бæсты та быдырмæ ахъуызыдаис Алæ- 
гаты Хæмæтимæ, — Зæбулхъусимæ... Чи зоны ма Зарæ дæр ра- 
цыдаид уемæ, кæддæрау та гæрры къуырдтаиккат, хъæл æмæ 
лæдзæгæй хъазыдаиккат... Чи зоны та æртæйæ иу бæхыл дæр 
абадтаиккат. Хъуыды-ма кæныс, Алæгаты Темырыхъойы саудзæст 
чызг Зарæйы-иу уæлбæхæй дæ хъæбысы куы раскъæф-баскъæф 
кодтой?.. Уæд ма чысыл чызг уыд, — Гыкъы, — ныр хуры хуы- 
зæн ссис... Дæхæдæг дæр слæг дæ, а бæстæм тыхæй цы паддзах 
бырсы, уый пъагæттæй де уæхсчытæ сфæлыстай, æгæрыстæмæй 
дæм нал уæндыдысты дæ хæлар Хæмæт, фæндырдзæгъдæг Хъуы- 
бады, Зарæ къæмдзæстыгæй йæ цæстытæ сарæзта дæумæ нæ, 
фæлæ зæхмæ... Ныр дæм хонæг ничи фервыста, афтæмæй æрба- 
цыдтæ ардæм, фыдбон æмæ хъизæмарæй зарын кæмæй ферох 
ис, уыцы адæммæ. Йе ’рдзы зарæг, йæ цæугæдæтты хæл-хæл 
æнтъыснæг кæмæн у, уыцы бæстæм... Цы дын баззад уым, цæ- 
мæн цæуыс æнæахонгæйæ?» 
Уый та дзырдта йæхицæй — корнет Мамсыраты Темырболатæй. 
«Æз кастæн тохы дæ цæст æмæ дæ карды ферттывдмæ, зæ- 
ронд уæвгæйæ, знаджы йæ ронбасты онг куыд ныффастай, уымæ. 
Æз...бавзæрстон дæ хъæбæр армы цæф мæ русыл. Дæ карды 
февзыст мын уыд нырма æцæгæлон, уыййеддæмæ ма дæ арм 
бавзæрстон раджы, тынг раджы. Æцæг мыл уæд ныццæвыны 
сæраппонд нæ ныдзæвд, дзывыры хъæдæй уæзæг цы арм сæвæр- 
дта, уый. Мæн æрырвонг кодта уыцы иу цæф, уадз æмæ ма 
ноджы кæмæндæрты фестæд æвдадзы хос дæ цæсты иу ферт- 
тывд, дæ армы иу баныдзæвд. Фистæджытæй дæ, фæрссагтæй 
дæ, зæгъынц? Ирыстоны хъысмæт алыг кæнын дæ къухы нæй, 
зæгъынц? Уæдæ ма йæм чи æркæсдзæн дæуæй бæстондæр, бæс- 
ты хъысмæтыл дзырд куы æрцæуы, уæд дæхи иуварс куы авæ- 
рыс, уæд? Нæ, ды дæ цыфæнды бæхджынтæй бæхджындæр, 
цыфæнды æхсарджынтæй æхсарджындæр!..» 
Цыдис цадæггай, Раздзоджы фæлгонц йæ разæй хаста, афтæ- 
мæй йемæ дзырдта зæрдæйы æвзагæй. 
«...Ау, æмæ стыр хæстонтимæ цъус вæййы мæ хуызæн хуы- 
мæтæджы фæдисонтæ?..» Хуыцауы фæндæй цынæ æрцæуы. Чи 
зоны йæм цы фæнд ис. Æнæхъуаджы мæ нæ фæдзæхста, «мадæр 
сæ иу, мадæр се ’ннæ, афтæмæй дыууæ арты æхсæнты комкоммæ 
наибмæ!» Гукк, уый нæ цæуы имам Шамилы дыркъуым фæнда- 
гыл, стæй иæдæр граф Евдокимовы фæдыл. Кусæг лæг быдырмæ, 
йæ куысты уæлхъусмæ æдæрсгæйæ кæуылты цæуа, ахæм фæн- 
даг гæрды æмæ... гъеуæд ды дæр сулæфдзынæ дæ риуыдзаг. Цы 
ма дын уыдзæн агуринаг?..» 
140 

Æрфæн æвиппайдæй фесхъиудта æмæ инæлар Куындыхаты 
Муссæйы фæлгонц йæ цæсты разæй фæтары ис. 
Æрдуйы хуызæн фæндагмæ фæйнæрдыгæй гæрзифтонгæй ра- 
гæппытæ кодтой. 
Дыууæйæ уыдысты, сæ дыууæйæн дæр сæ къухты дамба- 
цатæ. 
Фæстæмæ фæкаст, йе ’мбæлттæн цæстæй ацамыдта æмæ сæ 
бæхтæй æрхызтысты. 
Сæ ныхтæм дамбацаты дзыхтæ ныкомкоммæ сты. 
Æртыккаг дæр ма рахызт фæсфæдæй, уый та — уыдонæй 
хистæр. 
— Кæдæм у уæ фæндаг, цы уæ хъæуы? — фæрсы сæ уый. 
— Наиб Османаты Саад-Уллахъмæ. Минæвæрттæ стæм. 
— Лорисы-фырты минæвæрттæ уыдзыстут?.. 
— Нæ, Куындыхаты Муссæйы... Наибмæ цæуæм. 
— Муссæ-Алхасы минæвæрттæ... Аллах уе ’ххуысгæнæг, æмæ 
уæ фæндаг раст, уæдæ. 
Фæндаг сын радтой. 
— Марадз, Æмзор, семæ ацу! Суанг сæ наибы кæрты онг ба- 
хизын кæн æмæ, кæд æцæг Муссæ-Алхасы минæвæрттæ нæ ра- 
зыной... — дзуры хистæр лæг лæппутæй иумæ. 
Ахстау цыдысты дыууæ цæцæйнаг лæппуйы разæй. 
«Цæмæн æрбацыдтæ, цы агурыс ам?» — калмау ын æвдæрзта 
йæ сæры магъз уыцы хъуыды. 
* * * 
Цытуарзаг лæг уыд Чысыл Цæцæны наиб Османаты Саад- 
Уллахъ (уырыс æмæ ир æй Садуллæ хуыдтой). Бирæ фæндæг- 
тыл æй фæхаста уыцы цытуарзондзинад. 
— Тых дæм куы нæ уа, уæд дын дæ рæстдзинад ничи фæфип- 
пайдзæн, — дзырдта йын йæ рухсыбадинаг фыд, куы рахъомыл 
ис, уæдæй фæстæмæ, æмæ уый дæр æдзух уыцы тых агурыныл 
уыдис. 
Йæ ныййарæг адæм сæ туджы мæцыдысты, æгас Цæцæн цъæх 
пиллон уагъта, наиб та, йæ фыд ын цы тых æмæ рæстдзинад 
дзырдта, уый агуырдта. 
Чысыл Цæцæны наиб ссис, фæлæ йын уый фаг нæ уыд, йæ- 
хицæй стырдæр адæммæ ма æхсайдта йæ зæрдæ æмæ уымæн. 
Уыдонæн стыр Аллахы фæндонæй сæ бон уыд, тæрхон ыл скод- 
таиккой, йæхæдæг куыд стæрхон кæны хуымæтæджы фæрссаг 
лæгыл, афтæ. Саад-Уллахъы та фæндыд, цæмæй йæ тæрхонгæ- 
нæг уыдаид иунæг стыр Аллах. 
Æгас Цæцæн æмæ Мæхъхъæлы иунæг хицау йæхæдæг куы 
уыдаид, уæд уый искæмæй къаддæр нæ нозтаид джауырты туг, 
фæлæ йын йæ фыдæй æрмæст Чысыл Цæцæны наибы къæлæт- 
джын баззад æмæ «тых» ссарыны сæраппонд Уæрæсейы паддза- 
хы афицертæм марходарæг гæдыйы цæстæй каст, кæд ын йæ 
бæстæм тыхгæнæг цыдысты, уæддæр. 
141 

Уый сæраппонд, авайраг Хадзы-Муратау, иу цалдæр хатты 
паддзахы инæлары «гауызыл æрывæрдта йæ къах», фæстæмæ 
дæр та-иу сæрæгасæй æрбаздæхт. 
Граф Евдокимов имам Шамилы имамат ныддæрæн кодта, цæ- 
цæны гуырдтæ дæр ныссыдтой сæ кæрдтæ кæрддзæмты. Уый 
хыгъд, кæд наиб уырыссагау иугай ныхæсты йеддæмæ нæ зыдта, 
уæддæр йе уæхсчытæ майоры пъагæттæй сфæлыста. 
...Æндæргъуызон уыд Муссæ-Алхасы (афтæ йæ хуыдтой цæ- 
цæн æмæ мæхъхъæл) цардвæндаг. Уыцы цардвæндагмæ Садуллæ 
куы æлгъæй каст, куы та йын цыт кодта. 
Кæцæй кæдæм!.. Йæхæдæг Чысыл Цæцæны наиб уыд, Муссæ 
та æгас Цæцæны æфсæддон зылды хицау. 
Садуллæ федта йæхи цæстæй, хæфс калмы дзыхы йæхи 
куыд ныппæрста, уый. Муссæ дæр æй федта. Хæфс уасыд. 
Калм фæцæйлæст, кæрдæджыты цъуппытæ змæлыдысты. Хъуыс- 
та Садуллæ хæфсы хъæрзынмæ. Кастис Муссæ кæрдæджыты 
змæлдмæ. 
Хилæг фæцæйбырыд, йæ амæттаг, хингондау, йæ мидбынаты 
асалд æмæ йæ фæстаг зард кодта. Стæй уыцы иу схъиуд фæкод- 
та æмæ йæ фæстаг мыр калмы хъæлæсы аскъуыд йе ’мбисыл. 
«Афтæ, гъе!» — æхцонæй сулæфыд Муссæ. 
Наибæн йе уæнгтæ ныддыз-уыз кодтой. 
Муссæ йæм уæлбæхæй фæстæмæ фæкаст: 
«Дæ амæттаг хивæндæй куы ныппара дæ хъуыры йæхи, тых- 
джын æрмæст гъеуæд дæ!» — бафтыдта ма йæ ныхæстæм уый. 
Уый раджы уыд. Тæхуды кæны наиб кадджын Тæгиан- 
æлдармæ. 
Йæ сыгъзæрин æхсаргарды бырынкъæй хæххон лæджы туг 
лæдæрстис, иу хатт нæ, — бирæ хæттыты. Сæ туджы аргъæй 
инæлары пъагæттæй сфæлыста йе уæхсчытæ. Цæцæны æфсæд- 
дон зылды хицауы къæлæтджыныл æрбадт, йæ бон ныккалæд 
Хуыцауы цæфæй. Уæддæр та куы фæтыхсынц ацы сыстбæр- 
зæйтæ, уæд сæ фæндаг Муссæ-Алхасы галуанмæ скæнынц, кал- 
мы хъуыры йæхи цы хæфс ныппæрста, уыйау. 
Не ’мдин у, зæгъынц, махау, Стыр Аллахы цытæм бон цалдæр 
хатты ламаздыхъыл йæхи æруадзы, ныхасы дæр фæбады немæ... 
Æмæ Саад-Уллахъ та? 
О Аллах, æвæццæгæн, адæймаджы куы сфæлдисыс, уæд ын 
йæ хъысмæт дæр йæ тары нывæрыс. 
Хъæууынгæй фидиуæджы цъæхснаг хъæлæс æрбайхъуыст: 
— Хъусут, пысылмонтæ, хъусут!.. Нæ фехъуыстон мачи зæ- 
гъæд!.. 
«Э-э-э, де ’фсæртæ куы нæ ивазис фæйнæрдæм!» — наиб йе 
уæхсчытæ бараст кодта. 
Дысоны хабар æрбалæууыд дыккаг хатт йæ цæсты раз, фыд- 
фынау, æмæ барызтис, цыма йын ихæн уыд. 
Зæрæхсиды ламазы фæстæ тæрхæгыл уæлгоммæ хуыссыд, 
хъалиан дымдта. Йе, уæнгтæ уыцы æхцон хъыдзы кодтой, æмæ 
йæ наиб нæ хатыд: опиумы фæздæджы фæндæвдæй уыд уый, 
142 

æви зæрдиаг ламазы фæстиуæг. Пехуымпар Мæхæмæт йæ мин- 
мин амындтытæ куы мысыд, уæд раст ахæм уавæры уыд, æвæц- 
цæгæн!.. 
Талынг уыд, æдзæмæй йæм каст алфамбылай. Фæсдзæуинты 
рафт-бафт хъуыстис æддейæ. Цырагъ тыбар-тыбур кодта уаты. 
Хъалиан йæ куыст бакодта, æмæ наибы сæр разылд. Алфамбылай 
дзаумæттæ симдтой, йæхæдæг æхцонады денджызы ленк кодта. 
Дуары хъинцъ нæ фæцыд, нæдæр къæхты уынæр сæмбæлд 
наибы хъустыл. Цыма, фыдфыны æндæрджытау, æрбахылдыс- 
ты уатмæ. 
Йæ цæстæй ракаст, кæд тынг зивæг кодта, уæддæр. 
Йæ уæлхъус æртæйæ лæууыдысты, æртæйæн дæр сæ цæс- 
гæмттæ сау пæлæзтæй тыхт. 
Æгæр дымд мын фæцис хъалиан æмæ мæ сдзæгъæл кодта, 
зæгъгæ, — йæ цæстытæ бацъынд кодта фæстæмæ. Стæй та ра- 
каст, фæлæ йæ уæлхъус лæууыдысты уæддæр, фыдфыны æндæр- 
джытау. 
О Аллах, цытæ цæуы зæххы цъарыл дæ фæндæй! 
Разæй цы дзигло лæууыд, уый йæ къух ауыгъта, æмæ фæстаг 
дыууæ, æнæзæгъинæгтау, фæтары сты. 
«Кæуылты æрбахызтысты, кæд æцæг æнæзæгъинæгтæ не сты, 
уæд?» 
Æххуысæнхъæл Хуыцаумæ скаст, хъалианы тæфаг нырма дæр 
зылдис йе уæнгты. 
Йæ сау пæлæзыл æрхæцыд «æнæзæгъинаг», йæ цæсгом фы- 
сымæн равдыста æмæ Саад-Уллахъ хъуыссæнæй фæлиуырдта. 
«Абди!.. Къæрных!» — сæнтдзæфау бадыгъал-дыгъул кодта 
уый æмæ къулыл ауыгъд дамбацамæ йæхи байвæзта. 
Уазæг йæ размæ багæпп ласта, йæ къухы чысыл хъама ферт- 
тывта. 
«Иунæг Аллах де ’ххуысгæнæг, наиб!.. Хъалианы æхцон тæ- 
фаг мæрдтæм демæ ма ахæсс». 
„Дзигло ныххудт, æмæ уыцы худтæй фысымы уæнгтæ барыз- 
тысты. 
Стæй уазæджы къухы цы хъама уыд, уый фынджы ныссагъд 
æмæ йæ хус къæрцмæ Саад-Уллахъ фесхъиудта: 
«Уæддæр нæ хицæн кæныс талынг æхсæвтæй, къæрных!» — 
хъамайы фистонмæ кæсгæйæ дзуры наиб. 
«Аллах загъта, цы агурай, уый ссар!» 
«Æмæ йæ ссардтай, къæрных?» 
«Ссардтон æй». 
«Цы бафтыд дæ къухы?» 
«Къæрныхы къахвæндагæй сихы гауызмæ рахызтæн Хуыцауы 
фæрцы». 
«Ахæм алæмæты хæрзиуджытæ дæ хуызæн къæрныхты къух- 
ты æфтынц!» 
«Ды дæр дзы нæ баззадтæ цух, наиб. Уымæн йе ’вдисæн æз 
æмæ уæртæ уыцы хъамайы лæппын!» 
«Къæрных цы бавдиса, уый кæй бауырндзæн.» 
143 

«Де уæхсчытыл уый æппæт туджы уæзæн пъагæттæ... Кæд 
дыл нæ уæз кæнынц, цытджын наиб?..» 
Абди та ныххудтис. Цыма стъолы сагъд хъама дæр худгæ 
кодта, йæ цæст дзы нæ иста Садуллæ. 
...Хъамайы фистон нæ, — калмы сæр уыдис. Хæфс кæй дзы- 
хы ныххаудта, уыцы калмы сæр. Цæстыты бынаты дыууæ зы- 
наргъ налмас-налхъуыты мингъуыз тынтæй æрттывтой. Се ’рттывд- 
мæ цырагъы рухс ныттар ис. 
Худтысты Абди-къæрных æмæ йæ хъама. Саад-Уллахъы къу- 
хы афтæ никуы худтис уыцы цыргъаг. 
Стъолæй йæ сæфтыдта, æркасти йæм. 
...Имам Шамил ма Веденойы бадтис, цæцæн-мæхъхъæлы фæ- 
сивæд ма джауырты туджы æхсадтой сæ кæрдтæ. Саад-Уллахъ 
фæстæмæ рацæйздæхт «уырдыгæй». Æрмæст иу фæсдзæуин 
уыдис йемæ, — афтæ домдтой Аллах æмæ зын уавæр. Туджы зæй 
уæддæр цыдис, — Османы-фырт уырыссаг сæрдармæ цы бæрæг 
бахаста, уымæй нал фæарфдæр уыдаид. 
Гъеуæд дæр афтæ æнæнхъæлæджы æрбасæррæттытæ кодтой 
йæ размæ. Саад-Уллахъы роцъойыл дамбацайы уазал был сæ- 
вæрдта къæрных Абди. 
«Цытджын наиб джауырты сæрдармæ цæй сæраппонд бацыд, 
уый абырæг паша, зоны, фæлæ дын сомы кæны иунæг Аллахæй, 
йæ дзурæнтыл гуыдыр сæвæрдзæн, уымæн æмæ Аллах загъта: 
искæй хъуыддаджы дæ фындз ма тъысс... Фæлæ иугæр цæст 
мæнæ уый хуызæн налхъуыт-налмасы мингъуыз æрттывдæй куы 
куырм кæна»... 
Абди фæлæбурдта æмæ наибы ронбасты тъыст хъама стыдта. 
Йæ фыд-иу ын дзырдта, нæ фыдæл, зæгъ, æй Дамаскæй æрха- 
ста, йæ цæстытæ æгас Цæцæны æрдæджы аргъ сты, загъгæ. 
Цыдис фыдæй фыртмæ æгас Цæцæны æмбисы аргъ хъама. 
Нырдзы наиб Саад-Уллахъ афтид абадтис. 
Иæ дыууæ цæсты хуры цæлхытæ ныббырыдысты. Уазæгмæ 
бакаст наиб. 
— Хадзыйы сарыхъ ныккодтай дæ сæрыл, къæрных! — дзуры 
уый. 
— Хуыцауы цы бафæнда, уымæй фæиртæсæн нæй, наиб... 
Мæнæн хадзыйы цыллæ сарыхъ бахай кодта, дæуæн та!.. 
Наиб хъамайæ февзыста Абдимæ, уый та йæ пæлæзы бын 
фæтъыста йæ къух: 
— Аллах загъта: цыфæнды уавæры дæр дæ зонд ма фесæфæд, 
уымæн æмæ абон цы фесæфа, уый райсом нал ссардзынæ! 
Йæ тæнæг былтæ нылхъывта, афтæмæй ныххудтис Абди. 
Даууæ мюриды æвджид кæй не ’рбацыдаид ардæм, уый зыд- 
та фысым æмæ йæм фæдис ныхъхъæр кæныны фæнд нæ уыд. 
— Дзæуджыхъæуы дын сæрмагонд ауындзæн кæй æрцæттæ 
кодтой, уый нæма зоныс, æвæццæгæн? 
— Аллахы цæст алы ранмæ дæр æххæссы. Уый рæстæг нæма 
æрцыд, æвæццæгæн... Алцыппæтæн дæр — рад. 
Кæрæдзимæ бакастысты. 
144 

«Персаг нукеры хуызæн, цæй сих дзы ис!» — хъуыды кæны 
наиб. 
— Нæ кæрдтæ сызгæ сты сæ кæрддзæмты, Аллах нæм ахс- 
джиаг тохмæ сиды, — æрæджиау загъта сих. 
— Аллах, æви сих Хадзы Абди къæрных Эффенди? 
— Иунæг Хуыцау æмæ йæ пехуымпар! Уыдон сты се ’ппæты 
сæр! 
— Æвзæр нæ архайыс, Эффенди, дардыл хъуысы дæ хъæр- 
гæнджыты сидт! — мæстыйæ дзуры фысым. 
— О Аллах, дæу куы фæнда, уæд мæлдзыджы къамбец, фес- 
тын кæндзынæ! 
— Мæнæйма!.. Къæрныхы сих фестын кодта! — йæ хъуыры 
фæбадт наиб. 
Дзигло йæ бадæныл базмæлыд, фæлæ дзургæ ницы скодта. 
— Хуыцау загъта: æнæмбаргæйæ чи рæдийа, уымæн ныббар, — 
æрæджиау загъта уый. 
— Мыййаг дын дæ хъæлæс исчи йæхи куы бакæна... Мыййаг 
дæ сарыхъ дæ сæрæй куы ахауа. 
— Ды ахуыр дæ ахæмтыл, фæлæ Уæлладжы нæма фæнды, 
суанг ын йæ хъусмæ бахаста йæ дзых: — Дзæрæхохты Алхаст 
æмæ Æлдадты Бæтæхъо нырма удæгас сты æмæ сæ нæма ферох 
ис сæ бабырсты фæсыкк... Сæ хæстонтимæ сын сæхи куы ба- 
цъист кодтой джауыртæ, æмæ ма цалдæрæй тыххæй куы аирвæз- 
тысты, уый... Гъеуæд сын сæ фæнд хъазахъхъмæ чи бахаста, 
æмæ уыйæппæт сахъгуырдтæ кæй фыдæй фæцагъды сты, уый 
рухсмæ рахæссын зын нæу! 
Карды дзæхст-дзæхст ссыд Садуллæйы хъустыл æмæ судзгæ 
æхсидæвтæ ауадысты йæ цæстытыл. 
...Талынг æхсæв уыд, фæллад уыдысты Раздзог æмæ Алхас- 
ты хæстонтæ. Сæхæдæг лæууыдысты сахълæгтæ хъарагъул. Ла- 
мазы 4афон уыд, — чи ма æнхъæлмæ каст се ’рбабырстмæ! Чи 
ламаздыхъыл æруагъта йæхи, чи та нымæтыл бавæрдта йæ сæр. 
Раздзог æмæ Алхаст сæ бæхтыл абадтысты æмæ, тымыгъау, ныз- 
зылдысты лæппуты æхсæн: 
— Хуыцауы хæс стæй бафиддзыстæм дывæрæй! — сидтысты 
фæйнæрдæм. 
Фæдисау сты: хæсты тæмæны дæр фæлæууы пысылмон йæ 
кард æвзидынæй Хуыцауы хæс фидыны сæраппонд. Æбуалгъы 
ми, æбуалгъы ми! 
— Уæ нымæттæ ныллыгтæ кæнут æмæ уæ бæхты цæфхæдтæ 
нымæты чъылбыстæй стухут, — сусæгæй дзырдта Раздзог. 
— Тагъддæр! Чи фæтагъд уа, сгуы уый фæуыдзæн, — фарс 
ын лæвæрдта Алхаст. 
Бæхты цæфхæдтæ нымæттæй стыхтой, гæрзифтонгæй сæргъ- 
тыл абадтысты. 
— Гъеныр фæйнæ цырагъы ссарут. Судзгæ сæ скæндзыстут, æз 
уын куы зæгъон, уæд. Уæ зæрдыл дарут: йæ къухы цырагъ кæмæн 
нæ судза, уымæн йæ риуы Алхаст кæнæ Бæтæхъойы хъама ныс- 
сæдздзæн. Ма ферох кæнут: цырагъ кæмæ уа, уый нæхи, иннæ... 
10 Булкъаты Михал 
145 

Цæфхæдты къæрцц-къæрццы бæсты фæлмæн гуыпп-гуыпп 
хъуыст талынг æхсæвы, цыма дæлзæххæй цыд. 
Цæстныкъуылдмæ Шатойы цы æфсæддон хай бадтис, уый 
уæлхъус февзæрдысты. Ныр хъарагъулы æрбаргæвддзысты, стæй 
цырæгътæ ссудздзысты æмæ гъæтт-мардзæ!.. 
Бацыдысты. Нæдæр хъарагъулты баййæфтой сæ бынаты, 
нæдæр — никæй. Йæ саулохаджы æвиппайды фæзылдта Раздзог, 
фæлæ ма цафон! Сæ уæлхъус хъазахъхъ февзæрдысты. 
Æхсидæвтæ ссудзыны бон дæр сæ нал фæцис. Сæ кæрдтæ 
фæцъортт ластой æмæ хъуыстис талынг æхсæвы æндоны зæл- 
ланг, хъæрзын... 
— Чи бацыд гъеуæд хъазахъхъы хæрзиуæджы? — фæрсы Ха- 
дзы наибы. 
Йе уæхсчытæ банкъуыста фысым. 
— Цы мæ домыс, зæгъ æй, æмæ дын æй радтон? Хъамайы 
аргъ нæ мыггаджы ницы уыд, — лæмары тыхæй. 
— О наиб Эффенди, уæд мын мæ кæсæнтæ саугуырм бакæ- 
нæд Хуыцау, кæд ма уыдон налхъуыт-налмасы æрттывдмæ хæ- 
лæг кæнынц! 
— Де ’взаг цы дзуры, дæ цæстыты уый не ’рттивы! 
— Цæмæй Хуыцауы минæвары сыгъдæг уд æхцонады баленк 
кæна, уый тыххæй налмасы æрттывд цъус у, наиб! 
— Уæдæ ма цы домыс? 
— Туг! Джауырты туг! — калмау сыф-сыф кæны сих. — Исла- 
мы дин æлгъитыны хыгъд джауырты туг! 
— Цъус нæ ныккалд дыууæрдыгæй дæр! 
— Уæддæр цæгъдинаг сты! Иу дæр сæ мауал хъуамæ баззайа 
хъаймæты бонмæ! Ля илляге иль алла! 
— Мæлæт дыууæрдæм сæрфы йæ цæвæг! Мыййаг, дæхиуыл 
дæр куы раныдзæва. 
— Уадз! Дзæнæты алкæмæн не ’рцæттæ кодта не Сфæлдисæг 
бынат! Чи ма баззайа, уыдон уыдзысты Хуыцауы равзаргæтæ. 
— Кæд дзæнæтмæ къæрных æмæ наибæн иу фæндаг ис, уæд 
æз уыцы фæндагыл нæ цæуын! 
Абди фысымы къухæй хъама стыдта æмæ йæ уæлиау фæхаста: 
— У-у-у, мæлинаг!.. Афтæ нæ хъуыды кодтай, де ’взагæй джа- 
уыры гауыз, куыдзау, куы сдæрдтай, уæд! 
Цыргъаг йе тары бафснайдта, дуарырдæм скодта йе ’ргом. 
Фервæзтæн, зæгъгæ, фыдфынæй, рог сулæфыд Садуллæ. Фæс- 
тæмæ фæзылд æхсæвы уазæг: 
— Байрамы стырбонмæ бирæ нал баззад, йæ хорзæх дæ уæд, 
наиб. 
Дзуры йæм уый. 
— Дард нæ цæуæм джауыртæй, Дзæуджыхъæуæн йæ тæккæ 
фарсмæ æрымбырд уыдзысты, стыр Аллахæн æхцон чидæрид- 
дæр у, уыдон иууылдæр!.. 
— Джауырты тæккæ цæсты раз!.. 
— Цалынмæ нæ фæфиппайой æмæ се ’муд æрцæуой, уалынмæ 
сын мах сæ хурх балхъивдзыстæм!.. 
146 

— Дæ развæндаг къæрныхы къахвæндагæй фæуæрæхдæр кæ- 
нынмæ хъавыс? 
— Уый дæр Хуыцауы фæндон у!.. Ды дæр æрбацæудзынæ, 
дæ къух кæуыл дарыс, уыдонимæ! 
Хадзыйы ныхæстæн ма се скъуыддзæгтæ хъуыста: 
— Кæннод Дзæрæхохты Алхаст æмæ Æлдадты Бæтæхъо ныр- 
ма удæгас сты!.. Стæй хъама дæр йæ куыст бакæндзæн!.. Ля 
илляге иль алла! 
Йæ уæнгтæ бадон сты Османы-фыртæн, цыма йæм опиум 
нырма гъеныр бахъардта. 
— Цы зæгъдзæн нæ зылды хицау Муссæ-Алхас? — афарста 
ма уый. 
— Хуыцау загъта: дæ зæрдæйæн æхцон чи нæу, уымæн дæ 
ахсджиаг фæндон ма раргом кæн! 
Зыдта йæ: уый уыдис бардзырд æмæ йæ куы нæ сæххæст 
кодтаид, уæд цы нæ бантыстаид ацы къæрныхæн! 
...Уыцы тас нырма йе уæнгты нæ банымæг ис æмæ хъалиа- 
ныл бафтыд, фæлæ йыл уый дæр нал ахадыдта, æндæр хæтты- 
тау. 
Цымæ фæсдзæуинтæй исчи исты базыдта? Уæд ма йæхи кæм 
равдиса. 
Йæ хъуыдытæ фескъуыдысты. 
— Минæвæрттæ Муссæ-Алхасæй! — дзуры йæм чъызгæ йæ 
фæсдзæуин. 
Фестъæлфыд Муссæйы коймæ, фæсдзæуинæн цæстæй аца- 
мыдта, дæ хъуыддаг кæн, зæгъгæ. 
«Кæд, дам, цæфæй нæ мæлыс, уæд дын уый та — рæхуыст! О 
Аллах, ды фæу ме ’вварс!» 
Фæдисау ис, минæвæртты йæм ахстæй куы æрбакодтой, уæд. 
Бæрзондгомау, фæтæнуæхск корнет лæууыд йæ разы, йæ мид- 
былты худтис. 
«Муссæ-Алхасы хуызæн! Цымæ йын цы баввæййы?.. Йæ 
фырттæй исчи уа, æмæ йын нырма уыйæстæ куы нæ сты?» 
Салам радта уазджытæн: 
— Уазæг — Хуыцауы уазæг! 
— Хуыцау — де ’ххуысгæнæг æмæ фарн дæ хæдзары, кад- 
джын наиб! — сыгъдæг цæцæйнаг æвзагыл æм дзуры корнет. 
«Уый нæхионтæй куы у! Йæ сæр ма йе уæхсчытыл уый фæр- 
цы баззад, æвæццæгæн!» 
Чи сæ æрбакодта, уыдон нырма дæр сæ уæлхъус лæууыдысты. 
— Æз нæ зыдтон, господин майор, уазæгуарз цæцæнмæ ног 
фæтк кæй фæзынд, уый! — худгæйæ дзуры минæвар. 
— Адæм куыд ивынц, афтæ — æгъдæуттæ дæр, господин корнет. 
— Уазæджы йæ фысыммæ ахстæй æрбалас, уымæй стырдæр 
цыт ма уыдзæн? 
«Æмзоры бæсты дыл Алханы-фырт куы фембæлдаид, уæд 
дæ хъазыны бон бæргæ нал фæуыдаид!» 
— Æппæт дæр Хуыцауы фæндон у, корнет, — загъта уый æмæ 
уазджытæн уазæгдонырдæм ацамыдта. 
147 

Темырболат йæ бынатæй нæ фезмæлыд, уымæн æмæ Æмзор 
нырма сæ уæлхъус лæууыд, хъарагъулау. 
— Уазджыты фысымы бар ныууадз, Æмзор! — тызмæгæй дзу- 
ры наиб. 
Темырболат цæцæйнагау дзуры йæ фысыммæ: 
— Фæстиат кæныны бар мын нæ радта мæ мадыфсымæр. 
— Дæ мадыфсымæр, зæгъыс? — фæурæдта йæ Садуллæ. 
«Мæнгæн мæм нæ фæкаст Муссæйы хуызæн!» 
— О, Муссæйы хæрæфырт дæн æз. 
— Æгайтма... Инæлар Муссæ-Алхасы хæрæфырты раз мæ дуар 
алыхатт дæр гом у! 
— Рæдау фысымы фынджы уæлхъус æрбадын алы уазæгæн 
дæр æхцон у. 
Лæгæй-лæгмæ йæм радт, зæгъгæ, фыстæг, фæдзæхста йæ 
Муссæ. Цы бачындæуа салдæттæн. 
Гъе, гъе, цы уа, уый уæд! Æфсæддон æгъдау ын уый бар 
дæтты. Наибимæ сæ дыууæ афицертæ сты, уыдон та рæнхъон 
салдæттæ. 
— Инæлар мын кæй бафæдзæхста, уымæ хъуамæ байхъусой 
цыппар хъусы æмæ йæ феной цыппар цæсты. 
Салдæттыл ахаста фысым йæ цæст: 
— Табуафси! Цыппар цæст æмæ цыппар хъусы бынат дæр 
мæм ис. 
Персаг гауызтæй фæлыст уатмæ бацыдысты, фысым бадæ- 
нырдæм ацамыдта уазæгæн. 
Минæвар йæ бæрцуатæй тымбыл тыхт гæххæтт систа æмæ 
йæ наибмæ радта. 
Садуллæ йæ скъæфæгау ракодта æмæ йæ цалынмæ райхæлд- 
таид, уалынмæ Темырболатмæ фæкомкоммæ ис. 
«Дæхæдæг æй кастæ?» — дзырдтой йæ цæстытæ. 
«Дæ хуыз куы аныхъуырдтай, наиб!» — дзуапп ын лæвæрд- 
той минæвары цæстытæ. 
Гæххæтт райхæлдта æмæ дзы йæ цæстытæ фæсагъта: 
«Цытджын наиб! 
Ды йæ императорон бæрзонддзинады æфсæддон майор кæй 
дæ, кæнæ мæхæдæг инæлар-майоры цин кæй хæссын ме уæхсчы- 
тыл, уый ацы хъуыддагмæ, чи зоны, æппындæр нæ хауы!..» 
Наиб фыстæгыл рахизæй галиуырдæм уагъта йæ цæст æмæ 
йæ Темырболат базыдта, араббаг дамгъæтæй фыст кæй уыд. 
«...Æз дæм æрвитын куыд Чысыл Цæцæны наиб æмæ пы- 
сылмон, — кастис дарддæр Садуллæ. — Стæй афтæ куы нæ уа, 
уæддæр æгас Цæцæн-Мæхъхъæлы, дæуæй дзырддзæугæдæр мæ 
къух кæуыл æрæвæрдтаин, ахæм не ссардтон æмæ Хуыцау загъ- 
та: симды де ’мсæримæ сим!..» 
Йæ цæсгомыл мидбылтыхудт атылд. 
«Ех, мæ лымæн лæг, дæ цæсгом, мартъийы арвау, куы ивы», — 
цæстæнгасæй йæ бары Темырболат. 
«...Цы дын зæгъон, митæй мæсгуытæ аразынмæ хъавынц, 

фæлæ ацы хылы-мылыйы нæхионтæ дæр нæ сæрыл куы ныккæ- 
лой, уымæй тас у!..» 
Йæ къухтæ срызтысты, йæ цæстытæ фырдисæй ауæрæх сты. 
«Фæлваргæ мæ кæны, æвæццæгæн», — ферттывта йæ сæры. 
«...Стæй Пехуымпар Мæхæмæт загъта: райсомы каркæй або- 
ны айк хуыздæр у. Нæ кадджын император нын райсом цы æрхæс- 
дзæн, уымæн уал йе ’вдисæнтæй иу, айразмæ дын цы «иууыл 
бæрзонддæр манифесты» кой кодтон, уый, æмæ махæн абон нæ 
къухы цы æйчытæ ис, уыдоныл фидар куы нæ хæцæм, хуыздæр 
æнхъæл искæй къухмæ куы кæсæм, уæд, чи зоны, фынгыл сыс- 
тбæрзæй Дзæрæхохты Алхаст æмæ Æлдадты Бæтæхъойы дæл- 
фæдтæм февзæрæм. Уæд нал уыдзæн дæуæй Чысыл Цæцæны 
наиб, мæнæй та Тæгиан»... 
Йæ ных асæрфта, Темырболатмæ скаст. 
«...Цалдæр хатты дзырдтон, гъеныр дæр фæлхат кæнын: Кав- 
казы хæст фæудыл чи нымайы, уымæн йе ’мбудæнтæ не ’мбу- 
дынц, — гæххæтт йæ къухы рызтис наибæн. — Тых æмæ фыдæй 
ныццауæзтон туграмизæнтæ иуырдыгæй дæр æмæ иннæрдыгæй 
дæр. Ацы хатт уал нæ сæрты атахт Стыр Хуыцау æмæ императо- 
ры азар, фæлæ та ноджы æнхъæлмæ кæс «Сауадагмæ!» Гъеуæд 
дæр ма аззайдзыстæм иуварс?.. Чи йæ зоны... Чи йæ зоны»... 
«Чи йæ зоны... Чи йæ зоны»... — сыбар-сыбур кæны йæхи- 
мидæг. 
«...Æгас Цæгат Кавказы та сих Хадзы Абдийы фæдисонтæ, 
тымыгъау, ратæх-батæх кæнынц! — йæ цæстытæ схъулæтæ сты, 
тыхæй ма æвзæрста араббаг къæбæлдзыг дамгъæтæ. — Пысыл- 
мон адæммæ та газаватмæ сидынц. Байрамы стырбонæй хъаймæт 
саразынмæ хъавынц... Кæмæн хъаймæт уыдзæн, кæмæн та, чи 
зоны, цы... Стæй сих афтæ æнæрхъуыды нæу æмæ цæцæны 
зынгæ лæгты иуварс фæуадза, сæ уæхсчытыл урс паддзахы пъа- 
гæттæ куы дарой, уæддæр... Ды дæр рæстуырнæг æмæ диныл 
хæцæг дæ, дæумæ дæр æрбарвыстаид хонæг уыцы къæрных. 
Æнæмæнг! Æнæмæнг! Æнæмæнг!.. 
«О Аллах, куы йæ зонид, хонæг мæм йæхæдæг уыд, уый!» — 
цыма йыл тæфсæг бахæцыд, уыйау ныззæмбыдта. 
«...Мæ хъустыл æруад, цæцæны фæсивæд та сæ кæрдтæ ссынц 
сихы сидтмæ. Уадз! Цыргъ кард алы хатт дæр пайда у. Бирæ- 
гъыл арс фæтых ис æмæ йæ баба схуыдта. Мах урс паддзахы нæ 
фыд хонæм, фæлæ сих Хадзы Абди Эффенди йæ разæй куы 
фæуид æмæ йын адæмы сызмæнтын куы бантысид, уæд уымæ та 
цы номæй бадзуриккам?.. Науæд ма нæ дзурыны бон дæр фæуа- 
ид?.. Чи йæ зоны! Сих нæдæр Раздзог у æмæ нæдæр Дзæрæхох- 
ты сахъ Алхаст»... 
Минæвар æвæлмæсæй бадтис æмæ æнхъæлмæ кастис. 
«...Урс арсы «баба» кæй хонæм, уый дæр, фæхуыдуггæнæн 
кæм ис, ахæм дон у, фæлæ дзы Хуыцауы фæрцы ленк кæнын 
фæразæм. Сихæн адæмы сызмæнтын куы бантыса, уæд уый та 
уыдзæн, æз æмæ дæуæн æнæбасудзгæ кæм нæй, ахæм зынгсир- 
вæзт. Куы фæуæлахиз уа (Хуыцау ма зæгъæд), уæд къæрныхæн 
149 

йæхирдыгæй, æмæ куы фæсаст уа (уый дæр Хуыцау ма зæгьæд), 
уæд та Лорисы фырты ’рдыгæй. Бафæрсдзынæ — цæмæн? Цæ- 
цæны хицæуттæ мах стæм æмæ дзуапп дæр мах хъуамæ раттæм 
Аллах æмæ адæмы раз!..» 
Йæ уæхсчытæ банкъуыста, цыма йыл æцæгдæр арт сирвæзт. 
«...Чи зоны ма æртыккаг фæндаг дæр разына. Æрцу Скъуыд- 
къохмæ, бацагурæм æй иумæ! Чи дæ кæдæм хоны, кæнæ кæй 
хуындыл сразы дæ, уый дæхи бар у, фæлæ абон æртыццæг у 
æмæ хуыцауæхсæвмæ Скъуыдкъохмæ куы нæ æрбафысым кæ- 
най, уæд, чи зоны, байрæджы уа...» 
Бандзыг ис, йæхимидæг дзырдта: «Чи зоны, нæ байрæджы 
уа... Цæмæй базыдта, исчи мæм хонæг æрбацыд, уый?.. Аллах, 
дæ бон бирæ у!» 
«...Уæд тъымы-тъымамæ æлгъыстаг фæуыдзыстæм æз дæр, 
ды дæр æмæ ма нæ байзæддаг. дæр. Æрцу, фысым дын уыдзыс- 
тæм æз æмæ Стыр Аллах, уæдмæ та уал дæ хъус фæдар сих 
Хадзы Абди Эффендийы хъæргæнджытæм... Фыстæг дæм чи 
æрбахаста (æниу оахæццæ ис дæ уонг?), уый мæ хæрæфырт у, — 
Чугуевы уланты полчы корнет. Ныртæккæ службæйæ рæстæгмæ 
сæрибар у. Чи зоны, бынтондæр нал аздæха Чугуевмæ. Афтæ 
фæнды иунæг Аллахы æмæ уал ныртæккæ Цæцæнмæ «йæ хæс- 
тæджытæм уазæгуат фæцыд». Мæхи удау ыл æууæндын, ды дæр 
ыл баууæнд... Афысс мæм: доны фæхуыдуг дæ фæнды, æви арты 
басудзын?..» 
«Гъы, цæй æнцонæй зæгъы... Доны, æви арты?» 
Фыстæджы кæрон ма тыхæй бакаст: 
«...Хуыцау зæгъæд, æмæ макæмæн бауæд йæ бон дæ куырой 
ныццауазын. Макуы дæр дын ривадæй фæзилæд. Стыр Аллах 
æмæ йæ пехуымпар — де ’ххуысгæнæг! 
Æдзух дæ хорзмæ бæллæг — инæлар Куындыхаты Муссæ». 
«Р. 3. Дæ зæрдыл лæудзæн, Алханты Алханы туг нырма æнæ- 
ист у, йæ хъæвдын Махмуд æй агуры. Æрцæуæд стырбонмæ, 
уым ссардзæн йæ туджджыны. Йæ хæрзиуæджы бацу æмæ йæ 
ныууром раст фæндагыл!» 
Гæххæтт йæ дзыппы ассыдта æмæ фæгæпп ласта: 
— Гъе-е-е-й, Муртуз, уазджыты мидæмæ ракæн! Марадз, иу 
цалдæр фысæн сæ къубæлттæ акъуырут! Æнæхъæн хъæу æрхо- 
нут, наиб, зæгъ, Муссæ-Алхасы хæрæфырты цытæн куывд кæны! — 
цыма йын фыстæджы уый фæдзæхстæуыд, уыйау хъæр кæны 
Садуллæ. 
— Цытджын наиб фæлхасыл ма схæцæд, изæры ламазы агъом- 
мæ Скъуыдкъохмæ хъуамæ бахæццæ уæм, — дзуры Темырболат. 
— Хæс сæххæст кæнын хорз у, фæлæ уазæг куы нæ фæтын- 
дзы, уæд фысымæн æнцондæр вæййы. 
Минæвар уæддæр нæ аивта йæ фæндон. 
Садуллæ фынгыл абадт æмæ сыгъдæг сыфыл араббаг дам- 
гъæтæй афыста: «Нæдæр мæ доны фæхуыдуг фæнды, нæдæр 
арты басудзын! Нæй Хуыцау, Хуыцауы йеддæмæ. Мæхæмæт — 
Хуыцауы пехуымпар!» 
150 

Йæ къух ыл нæ бафыста. Цæмæн хъуыд? Кæмæ фыста, уый 
йæ æнæуый дæр базыдтаид! 
Темырболат йæ бæхыл куы абадт, уæд федта: наиб цы Мур- 
тузмæ сидтис, уый уæлбæхæй сæ фæдыл рацæйцыд. 
«Ардыгæй дæр та ахстæй куы фæцæуын», — ахъуыды кодта 
уый æмæ Æрфæны зæвæтæй бацагайдта. 
* * * 
Муссæйы минæвæрттæ хъæуы арæнæй нæма ахызтысты, афтæ 
наибы хатæны дуар фегом ис æмæ Алханты Махмуд, æррайау, 
æрбасхъиудта мидæмæ. 
Тыхæй лæбурæгæн йæ фæдыл фæсдзæуинтæ æрбакалдысты, 
фæлæ сыл хицау йæ къух ауыгъта æмæ феддæдуар сты. 
Иунæгæй аззадысты, фысым йæхиуыл рахæцыд, йæ мидбыл- 
ты бахудтис лæппумæ, фæлæ йæ уый фæфиппайдта: уыцы мид- 
былхудт уыдис тыхми. 
— Æгас цу, Махмуд! 
— Бирæ цæрæд кадджын наиб! 
Кæрæдзимæ æркæстытæ кодтой. 
— О-о-о, Саад! — афтæ йæм дзырдтой сæхирдыгонау. — Æз 
федтон, ацы джауыртæ Урус-Мартаны уынгты цоппай кæнынц... 
Цыма цæцæны гуырдтæ быныскъуыд систы! 
Йæ тæнæг былтæ фæзылын сты наибæн. 
— Уазæджы хъахъхъæнæг стыр Аллах йæхæдæг у. Уымæ ничи 
ницы бар дары, — йæ къухтæ Хуыцаумæ сдардта уый. 
Махмуды хурхы уадындзтæ адымстысты. 
— Уыцы уазджыты къухæй рафтыдысты цæцæны хуыз- 
дæртæ!.. Æнхъæл дæн, дæ кадджын фыд дæр! 
— Аллах загъта: уазæгыл, цæсты гагуыйау, ауд. 
— Уазæджы сæр хъахъхъæнын æз дæр зонын, фæлæ уыдон 
уазджытæ не сты! — дуармæ фæзылд æмæ ма фæстæмæ дзуры: — 
Æз сæ ныртæккæ аййафдзынæн æмæ сæ бафæрсдзынæн! 
Наиб ыл фæхъæр кодта: 
— Муссæ-Алхасы минæвæрттæ сты! 
— Чифæнды уæд, æз мæ сомы нæ сæттын! 
Фæцæйлыгъд, фæлæ йын Садуллæ.йæ цонг ацахста: 
— Сæ иу Муссæйы хæрæфырт у!.. Хорз бон ныл гъеуæд 
æркæндзæн, йæ хæрæфырты йæм сынтыл куы бахæссой! 
— Цы уа, уый уæд! Сауадагæй аирвæзт, ардыгæй нал аирвæз- 
дзæн! — йæхи атыдта æмæ фæлидзæг ис. 
— Мах-му-у-у-д, раздæх фæстæмæ!.. 
...Алханты Махмудæн йæ фыды куы амардтой, уæдæй нырмæ 
бирæ рæстæг рацыд, фæлæ æвзонг лæппуйы цæстæй нæ хицæн 
кæны ныййарæджы фæлгонц. 
Йæ мад Хазу базæронд ис, хæдзары митæ кæнын ма тыхæй 
фæразы, йæ цоты цот æрæййафын æй фæнды: 
«Махмуд, æрххæсс-ма мын мæ мæгуыр артдзæстмæ искæй 
чызджы, нывонд дын фестон!.. Уæртæ нæ сыхæгты чызг Фæзу 
151 

йæхæдæг Дайалайы (арв æмæ хуры бардуаг сылгоймаджы) хуы- 
зæн куы у!..» 
Фæзу æцæгдæр хурдзæсгом чызг уыд, фау æм ницæмæй хас- 
та Махмуд, фæлæ, бинойнаг æрхæссыны койгæнгæйæ, йæ зæр- 
дыл æрбалæууынц Сауадаг, сахъ ирон лæппу Хæмæт, чъылды- 
мырдыгæй сыл чи æрзылд æмæ сæ чи схæццæ-мæццæ кодта, 
уыцы пъагонджын шайтан... Стæй Даргъвæндаг æмæ йæ бæхыл, 
дымгæйы бардуаг Фуркийау, чи тахт, уыцы сауæрфыг.. Зæронд 
цухъхъа кæуыл уыдис, уый... Нæ, Махмуд кæнæ куырм бацис, 
кæнæ та йын стыр Аллах сылгоймаджы мыггагæй йæ цæсты размæ 
сауцухъхъаджын хурдзæсгомы йеддæмæ никæй æвдисы. 
Хаты Махмуд: йæ зæрдæ æнахуыр хъæрзт кæны уæдæй 
нырмæ. Йæ разæй хæссы дыууæ фæлгонцы: йæ фыд Алхан æмæ 
сауцухъхъаджын Дайалайы. Иæ зæрдæйы сагъæс ын чи бамбар- 
дзæн, æгæрыстæмæй, йæ мадмæ дæр нæ уæнды. 
Хазуйы дæлфæдтæм æрбады, чысылæй-иу куыд æрбадтис, 
афтæ. Йæ сæр йæ ныййарæджы уæрджытыл æрæвæры, йæ куы- 
ствæллад армыл ын баузæлы: 
— Э-э-э, нана, цафон ус курын у, мæ фыды туг нæма рай- 
стон!.. Науæд, чи цы хъавы, уал азы йæ фыды туг райсынхъом 
чи нæу, уымæй? 
Хазу йæ фырты сау сæрыхъуынты атъыссы йе ’нгуылдзтæ: 
— Де ’нæсæрæны аххос нæу, нывонд дын фестон. Дæ фыды 
зæрдæ дыл тæппудæй нæ бахуддзæн. Хуыцау дын æй дæ къухы 
не ’фтауы æмæ цы дæ зæрды ис... Уый тыххæй æнæрыскъæфгæ 
ма фæу иу сылы къах. 
— Уал азы дæргъы мæ фыды сыгъдæг уд дзæнæтмæ не ’фты 
æмæ йын кæмдæр фæсфæдты хиты. 
Уæд йæ цæстытæ, æхсидæвтау, ссудзынц æмæ тымбыл къухтæ 
кæрæдзийыл ныххойы. 
— О Хуыцау, лæгъстæ дын кæнын: бафтау мæ лæгæй-лæгмæ 
мæ туджджыныл æмæ чи кæй басæтдзæн, уый дæр дæ бар уæд! 
— Макæ, дæ фæхъхъау фон, дæ масты фæдыл ма цу. Дæуыл 
ма мын исты куы æрцæуа, уæд мын а бæстыл бынат нал уыдзæн 
æмæ мæрдтæм дæр нал фæхæццæ уыдзынæн! 
— Йæ туг райсынхъом чи нæу, уый цæрыны аккаг нæу! — 
карз тæрхон рахæссы йæхицæн Махмуд. 
Хазу арф ныуулæфы: 
— Гъæй, дæ фæхъхъау мæ фæкæна Хуыцау. Туг райсыны хæс 
лæг хатт цæрæнбонтæм йæ чъылдымыл, уаргъау, фæхæссы æмæ 
йæ йæ цотæн бафæдзæхсы. 
Куыннæ йæм хъарынц йæ мады ныхæстæ, фæлæ йæ фыды 
фæдзæхст йæ хъусты, дзæнгæрæгау, зæлланг кæны: 
«Æрцагур æй, удæгас æй ма ныууадз! Бирæ мæ хуызæттæ 
рафтыд уый къухæй, сегасæн дæр удыбæстæ скæн. Дыууæ хæсы 
дыл æвæрын, сæ дыууæ дæр куы сæххæст кæнай, уæд æрбалæу- 
дзынæ мæ разы цæсгомджынæй... Къæрных Абдийы амарын æмæ 
ацы пъагонджынтæ... Уыдоны маст мæрдтæм мемæ хæссын 
152 

æмæ...» — йæ ныхас кæронмæ нал ахæццæ, æнусмæ бамыр ис 
сахъ Алхан. 
Уый фæстæ йæ фæдыл зилы къæрных Абдийæн, фæлæ фæ- 
тары ис уыцы къузыппа, цыма йæ хæхтæ æмæ къæдзæхты бар- 
дуаг Ерда искуы хохы цъассы бамбæхста. 
Ау, æгас цæцæн ыл къуыппæн зарæг хъуамæ скæной? 
Паддзахæн аккаг у, — цалдæры дзы барвыста мæрдтæм.. 
Уымæй йыл нæ бахуддзæн йæ фыды зæрдæ, фæлæ уый кæм 
фæтары ис?.. 
...Къуыдырыл бады, йе ’хсаргард ссы, Хазу къæсы рафт-бафт 
кæны, мигæнæнты дзыгъал-мыгъул цæуы. 
Дуры къæртт тымбыл сæрфт кæны цыргъаджы комыл, æндон 
уыцы иугъæдон хъæлæсæй зары: 
«Зиу-зиу-зиу!» 
Æрдуйыл бафу кодта æмæ фæдыууæ ис карды комыл, уæд- 
дæр ма йæ ссы. 
Дзæрæхохты Алхаст дзырдта: уыцы шайтан йе ’мбæлттимæ 
фæстæты куы нæ æрзылдаид, уæд ныссастаиккам, мах ныссас- 
таиккам. Стæй йæ Хæмæтимæ хæсты тæмæнæй раскъæфтой, 
Махмуд æнхъæл уыдис, ацы джауыры туджы сæвдулдзынæн мæ 
кард, зæгъгæ, фæлæ нæ рауад афтæ. Хæмæтæн цыдæр зонгæ 
рауад уыцы шайтан. 
Йæ фыд Алхан дæр йæхиау райдианы тох кодта паддзахимæ 
нæ, фæлæ зæххимæ, йæ хидæй удæста хохы чъынды сыджыт. 
Стæй æрбафсæрста урс паддзах, бæстæ сызмæстой, схынджы- 
лæг сын кодтой сæ дин æмæ сæхицæй. Акалдта уæд Алхан йæ 
кусæнгæрзтæ, уыдоны бæсты кард æрбабаста йæ астæуыл. 
«Зиу-зиу-зиу!» — зарыд иугæндзон йæ къухы æхсаргард. 
Æмæ дзы цы рауад? 
Бæстæ схæццæ ис, куыдз йæ хицауы нал зыдта, рæстуырнæг 
пысылмонтæй чидæртæ се уæхсчытыл пъагæттæ æрхуыдта. 
Баихсыд карды ком, уæддæр æй ссынц Алхантæ. 
Хазуйæн йæ сагъæс уый уыдис: 
— Махмуд, ныууадз уыцы кард ссын. Дæ фыдæн цы хæрзи- 
уæг æрхаста? Уый бæсты уалдзæг æрцæуы, æмæ дæ дзывыр 
бацæттæ кæн. 
— Гъе-е-е, бæргæ, куы нæ уадзиккой дзывырæй архайын. 
Æндон зарæгæй уалдзыгон зæххы зарæг æхцондæр у Махму- 
дæн, фæлæ, иуæй, нырма йæ фыды туг нæма райста, иннæмæй 
та, ацы паддзахы æфсад арфдæр ныхсынц хохы гуыбыны. 
Стæй æрмæст уый куы нæ ссы йæ кард, мыййаг. Сау бар- 
джытæ, дымгæйау, ныссимынц хъæууынджы, сæ хъæрахстæй 
бæстæ сæ сæрыл сисынц. 
— Уæ кæрдтæ цыргъæй дарут, Байрамы стырбон дард нал у, 
йæ хорзæх уæ уæд... Имам уæм тохмæ тагъд фæсиддзæн! 
Цымæ уыцы сидт наибмæ нæ хъуысы? Сæтæлæгау, йæ хъуз- 
джы куы бабырыд æмæ ныхасмæ æмгæрон куынæуал цæуы! 
Аллах, ды ныббар Махмудæн, кæд æм хатт æбуалгъы хъуы- 
ды фæзыны, уæд! Нæ уарзы ацы пъагонджынты, æгæрстæмæй 
153 

йе ’фсымæр куы уа, уæд дæр... Рæстмæ бæргæ нæ кæсынц лæп- 
пумæ наибы митæ, фæлæ æрмæст адæмы хицау нæу кадджын 
Саад-Уллахъ. Дины сæрхъызойыл дæр ма йæ нымайынц æмæ 
Махмуд æнæрхъуыды къахдзæф куы акæна, уæд хъæуы фарн 
йæ фæдыл бафтдзæн. 
Знон ныхасы бадтысты æгас Урус-Мартаны нæлгоймæгтæ. 
Фидиуæг сидтис адæммæ: 
— Нæ фехъуыстон мачи зæгъæд! Байхъусут, стыр Аллах уын 
хъусынæн цы хъустæ радта, уыдонæй! 
Саад-Уллахъмæ нæ байхъуыст фидиуæджы хъæрахст, уый не 
’рбацыд ныхасмæ. Хадзы йæ цæнгтæ тылдта, афтæмæй дзырдта: 
— О Аллах, сомы кæнын дæ номæй!.. Æбуалгъы митæ кæны 
урс паддзах. Хуыцауы минæвæрттæй кæй æрцахсы, уый йæ бо- 
цъотæй æрцауындзынц æмæ йын йæ дзыхы тыхæй ауадзынц... 
хуыйы сой... тфу!» 
— О Хуыцау, дæ азар сыл ныккал! — ныггуылф кодтой ныха- 
сы адæм. 
Хадзы уæддæр дзырдта: 
— Нæ сахъгуырдты нын салдаты акæндзысты, нæ дин нын 
æлгъыстаг фæкæндзæн урс паддзах! 
— Быныскъуыд суыдзыстæм, уæддæр уый не ’рцæудзæн! 
Хадзы цыма Хуыцаумæ лæбурдта: 
— Ууыл дæр уæ нæ ныууадздзысты, уæ къонатæй уæ фæсур- 
дзысты, цъаммар джауыртæ дзы æрцæрдзысты!.. Стæй ма уыл 
фæйнæ туманы фиддæн дæр æрбаскъæрдзысты, цæмæй, уæ цæ- 
рæнуæтты чи æрцард, уыдонæн хуыздæр цард уа!» 
— О Аллах, дæ азар сæ басудзæд! 
Йæ хъæлæс фæбæрзонддæр кодта Хуыцауы минæвар: 
— ...Уыдæттæм чи кæса æмæ йæ къухмæ кард цы нæлгоймаг 
нæ сиса, ууыл хъоды бакæнут, сыгъдæг Хуыцаумæ скувыны фа- 
дат ын ма радтут! Байрамы стырбоны чысылæй-стырæй Мехам- 
барты мæзджыты дæлбазыр æрæмбырд ут!... Уым уæхи хъусæй 
фехъусдзыстут стыр Хуыцауы фæдзæхст. Нæй Хуыцау Хуы- 
цауы йеддæмæ, Мæхæмæт — Хуыцауы пехуымпар!» 
— Мæхæмæт — Хуыцауы пехуымпар! 
Дзæрæхохты сахъ Алхаст æмырæй бадтис. 
Цал хатты акодта Махмуды тохмæ, цал хатты æрбаздæхт уый 
фæрцы уæлахизимæ, ныр, Хадзыйау, тохмæ нæ сидтис, фæлæ 
æмырæй бадтис. 
Хадзы йæ ныхас фæцис æмæ Алхаст растадис. 
«Зиу-зиу-зиу!» — зарыд æндон. 
— Мыггагæскъуыд кæндзыстæм! — рæмудзæгау скодтой Ал- 
хасты дзыхæй уыцы ныхæстæ. — Нæ цотæй нал баззайдзæн, 
Хуыцауы хæс ма чи бафида, ахæм»... 
Адæм ныхъхъус сты. Хадзы йæ боцъотыл узæлыд беууæй1 
ахуырст æнгуылдзтæй, афтæмæй хъуыста. 
— Нæ кæрдтæ баихсыдысты ссынæй! Æрдуйæ нарæгдæр сис- 
1 Б е у у — кæрдæджы мыггаг, пайда дзы кæнынц ахорынæн. 
154 

ты нæ удтæ!.. Ныр дæр та дины сæрыл тохы фæстæ нæ фæлæу- 
дзысты цæцæны сахъгуырдтæ, фæлæ уæ чи нæ фехъуыста Сауа- 
даджы хабæрттæ!.. Муссæ-Алхас не ’хсæн бацыд. Дзырддзæугæ 
лæг у Муссæ, дыууæрдыгæй дæр нын нæ цыргъæгтæ сæ кæрд- 
дзæмты ныссонын кодта. — Хуыцаумæ кувæгау скодта: — Иунæг 
Хуыцау — æвдисæн, цæцæйнаг йæ дзырдыл гадзрахатæй никуы 
рацыд!.. Кæд афтæ нæу, уæд æй зæгъут! 
— Афтæ у, афтæ! 
— ...Раздзог загъта: æмырæй лæудзыстæм, цалынмæ та нын 
паддзах нæ хъæдгом йæ чъизи къахæй нæ нылхъива, уалынмæ!.. 
Кæцæй тæхынц уыцы хъæргæнджытæ, уый Раздзоджы сидт куы 
нæ у, уæд?.. 
— Стыр Аллахæн йæхицæй! — айхъуыст Хадзыйы цъæхснаг 
хъæлæс. 
— Аллах æмæ фæдисоны æхсæн исчи хъуамæ лæууа! — ныз- 
зæлланг ласта æндон хъæлæс æмæ адæм бамыр сты. 
— Æз фехъуыстон: Скъуыдкъохæй ратæхынц уыцы зæрва- 
тыччытæ! — чъызгæ бафиппайдта чидæр. 
Æрвдзæфау фесты ныхасы адæм. Алхасты цæстытæ, зын- 
джытау, ферттывтой. Хæйрæджытыкомы æгомыг уынаффæ æрба- 
лæууыд йæ зæрдыл. Фергъуыйау ис Алхаст. Чи бамбардзæн йæ 
фæндон кæронмæ ацы Тæгианæн! 
Хадзыйы хъæлæс æй фæхицæн кодта йæ хъуыдытæй: 
— Хуыцауы фæндоныл дызæрдыг кæныс, Алхаст? 
Туасау дзы фæныхстысты уыцы ныхæстæ. 
— Нæ бадзырд дæр Хуыцауы фæндонæй уыд, Хадзы! 
— Раст зæгъы Алхаст, — цыма пехуымпарæн йæхи дзыхæй 
дзуры, уыйау, дзуры чидæр, 
— Иунæг Хуыцауы фæндон се ’ппæтæй бæрзонддæр у, уый 
нæм сиды тохмæ! 
Æндон уæддæр зарыд. 
— Лæг ныхасæй лæг у, Хадзы! Йæ ныхасыл гадзрахатæй кæй 
никуы рацыд, уымæн баззад пехуымпар номхæссæнæн! 
— Гъемæ дæ дзыхæй сæкæртæ фæхæр, Алхаст. Фæсурут пад- 
дзахы, цæгъдут сæ, кæмдæриддæр сæ баййафат, уым, хъаймæты 
бонмæ дзы иу дæр куыннæ баззайа, — фæдзæхста нын йæхæдæг! 
— Цæмæй нæ кæрдтæ сæлвасæм, уый тыххæй бæрæг хъуамæ 
базонæм. 
— Наиб нæхи лæг у, барвитæм æм. Науæд та йæм ныхасмæ 
фæсидæм. 
— Ау, æмæ фидиуæджы сидт уымæ не хъуысы?.. Фæлæ уый 
махмæ не ’вдæлы, Грознамæ хицæуттæм фæцыд! — хъæр кæны 
Махмуд. 
— Уæд та Скъуыдкъохмæ, нæ зылды хицау Муссæ-Алхасмæ!.. 
Быныскъуыд суыдзыстæм, æвæстаг фæуыдзыстæм! 
... Уый уыдис знон, абон та Махмуд йæ кард ссы сигæцыл. 
«Зиу-зиу-зиу!» — зарыд æндон. 
Фидиуæджы сидт фæхицæн кодта лæппуйы йæ хъуыдытæй. 
155 

— Нæ фехъуыстон мачи зæгъæд! Хъусут, пысылмонтæ, хъу- 
сут!.. 
Карды ком фæсмынæй асæрфта, кæрддзæмы йæ ныссыдта. 
Дамбаца йæ ронбасты нытътъыста æмæ феддæдуар ис. 
— Махмуд, о-о-о, Махмуд! — хъуысы йæм Хазуйы сидт. 
Ныхасы ’рдæм фæцæйцыд, фæлæ наибы кæрты раз цавддурау 
асалд йæ мидбынаты. 
Æртæйæ рахызтысты кулдуарæй, се ’ртæ дæр æвзæнгтæ, 
къуыбыррихитæ. Сæ фæдыл наибы фæсдзæуин рацæйцыд æмæ 
уый нысан кодта: цыты уазджытæ сты, февналæн сæм нæй. 
Разæй чи цыд, уымæ фæкомкоммæ ис бæласы аууонæй. Ба- 
зыдта йæ æмæ йæ риу ныххоста тымбыл къухæй: 
«Ныр мын нал аирвæздзынæ!» 
Йæ фыды цæсгом та æрбалæууыд йæ цæсты раз æмæ æвип- 
пайд фæзылд «Цы зæгъдзæн наиб? Цы зæгъдзæн Дзæрæхохты 
Алхаст?» — ферттывта ма йæ сæры æмæ сдыгъуырддзæг ис. 
«Дæ фыд Алхан уыдоны фыдæй фæмард!» — гуыпп-гуыпп 
кодта йæ зæрдæ. 
«Нæ зæхх, нæ намыс нын байсынмæ хъавынц! Ма сыл баца- 
уæрд! — хъуыстис æм йæ фыды фæдзæхст. 
Кулдуар къахæй куыд ныкъкъуырдта æмæ Чысыл Цæцæны 
хицауы раз куыд февзæрд, уымæн ницы базыдта. 
...Стæй ма йæм фæстейæ наибы хъæрахст хъуыст. 
— Мурту! Чæлхи!.. Марадз, бæхтыл абадут, уыцы абырæг 
исты знаггад кæндзæн минæвæрттæн! 
«Мæ разæй куы нæ фæуиккой ацы куыйтæ!» Кæрты, æррайау, 
смидæг ис. Йæ мад æй ахæм хуызы куы ауыдта, уæд йæ цæсгом 
афæлурс ис. 
— Махмуд, о Махмуд!.. — æндæр ницы сфæрæзта ус. 
«Саргъ æмæ гæрзтæ агурынæй нал у!» — Кауы сæрты асæр- 
рæтт ласта æмæ фæсвæдты лидзы. 
«Бæх, бæх!.. Мæхион кæд нæ уа, уæддæр искæй бæхыл!» 
... Æнæсаргъ-æнæидон бæхы фæсвæдты скъæрдта. 
Махмуд куыдз нæу æмæ дæуау сусæгæй нæ хæцы, æнаккаг!.. 
Æз иунæг дæн, сымах — æртæйæ, фæлæ уæм ныхæй-ныхмæ ба- 
цæудзынæн!.. Муртуйы лукъафындз нымæцы нæй!.. 
Бæхæй æрхызт, йæ разæй къæмбырыл уырдыгмæ ацъелф код- 
та. Дзыхълæуд фæкодта, ныхъуыста. Дыууæрдыгæй цыд бæхы 
къæхты уынæр: разæй æмæ, ныртæккæ йæхæдæг цы хохы фах- 
сыл рацъелф кодта, уый фалейæ. Разæй бирæ бæхты хъæр хъуыст, 
фæстейæ та — иу. 
«Ау, наиб мын мæ фæдыл иу лæджы рарвыста фæдисы?» 
Æнæидон бæхы та фæцагайдта: 
— Гъæтт, æнаккæгтæ, хъахъхъæнут мæ уæхи!.. 
Фæндаг нарæг уыд, бæхджын лæг дзы тынг нæ азмæлыдаид. 
Дыууæ салдаты сæ дамбацатæм февнæлдтой, фæлæ сыл кор- 
нет сæнтхъæр фæкодта: 
— Ма фехсут! Уымæ не ’рбацыдыстæм! 
Муртуз æргæпп ласта йæ бæхæй æмæ Махмудмæ дзуры: 
156 

— Махмуд, сæрра дæ?.. Наиб дæм фæхъыг уыдзæн!.. 
Тымбыл къухæй йæ фæцæф ласта æмæ нарæг фæндагæй дæ- 
лæмæ атылд. 
«Хорз цæф уыд, йæ дамбацамæ цæмæннæ æвналы?» — хъуы- 
ды кæны Темырболат цæцæйнагмæ кæсгæйæ. 
— Хæмæт ам нал ис æмæ нал аирвæздзынæ, æнаккаг! Сис дæ 
хæцæнгарз, кæд тæппуд нæ дæ, уæд! 
— Фæндаг ратт инæлар Муссæ-Алхасы минæвæрттæн! — дзу- 
ры йæм корнет. 
— Ацы нарæг фæндагыл дыууæ бæхджыны кæрæдзийы фæр- 
сты нæ ахиздзысты! 
— Фæндаг ратт инæлар Муссæ-Алхасы!.. 
Дамбацайы гæрах фæцыд, æмæ йæ ныхас йе ’мбисыл аскъуыд. 
Æвиппайды Æрфæны фарсыл ацауындзæг æмæ Валерийæн йæ 
худ йæ сæрæй атахт. 
Салдат йæ дамбаца фелвæста. 
— Ма фехс! — фæхъæр та кодта Темырболат. 
Уалынмæ цæцæйнаг дыккаг дамбаца фелвæста йæ ронбастæй. 
«Гъе-е-е, уый хъазгæ куынæуал кæны!» 
Цæстныкъуылдмæ зæххыл февзæрд, фæцыдис дыккаг гæрах, 
æмæ Махмудæн йæ дамбацайы фистон аззад йæ къухы. 
Кард фæцъортт ласта Алханы-фырт. 
«Дамбацайæ хорз хъавыс, кæддæра кардæй та куыд архайыс!» 
— Бæдæйнаг, господин корнет, хорз æхсыс!.. 
Кæрдтæ дзуарæвæрдæй асалдысты, фæндаг нарæг уыд, иунæг 
бæхы къæхты хъæр æввахсæй-æввахсдæр кодта. 
— Цæцæны хæхты цæргæстæн холыйæн баззайдзынæ, æнаккаг! 
Муртуз сбырыд дæлбылæй, иунæг барæг сæ уæлхъус æрба- 
лæууыд. 
— Махмуд! Махмуд! — цыдис йæ хъæр. 
Кард фæхаста уæлиау æмæ фæцæф кæнон куыд загъта, афтæ 
Дзæрæхохты Алхасты цæсгом ауыдта. 
Цыргъаг андзыг ис уæлдæфы, Темырболат дæр æй æруагъта. 
Алхасты цæсгом фырмæстæй пиллон калдта. Лæппуйы къу- 
хæй кард стыдта: 
— Дæ зæрдыл дар: махмæ уазæджы хæхтæ дæр хъахъхъæ- 
нынц! — Минæвармæ фæзылд: — Табуафси! Цæцæны цыфæнды 
нарæг фæндагыл дæр кæрæдзийы фæрсты ахиздзысты дыууæ 
барæджы, сæ зæрдæты табиц куы нæ хæссой, уæд! — дзуры уый 
æмæ уазджытæн размæ амоны. 
Наибы фæдисонтæ дæр æрбахæццæ сты, нарæг фæндагыл 
азмæлæн нал уыд. Махмудмæ фæкомкоммæ ис Темырболат æмæ 
цæмæндæр йæ зæрдæ бахъыдзы кодта. 
«Чи зоны ма искуы фембæлæм кæрæдзийыл!..» — хъуыды 
кæны корнет æмæ нарæг фæндагыл цадæггай цæуы. 
«Ныр аирвæзтæ, джауыр, фæлæ ма дыл кæд искуы фембæ- 
лон, уæд дын уазæджы хатыр нал фæуыдзæн!» — йе уæхсчы 
сæрты ма фæкæс-фæкæс кодта Махмуд дæр. 
157 

XVIII. НЫХАС. САУ БАРÆГ 
Брутмæ кæцæй фæнды ракæс, — хъæуы астæу иу сывылдз 
бæлас зыны. Ничи йæ зоны, хъæуæй, бæласæй чи хистæр у. 
Фыдкъæвдатæ æмæ фыддымгæтæ йын йæ уидæгтæ ныхсадтой, 
мæллæг хайуаны фæрсчытау ын зæххæй уæлæмæ ныхъхъил сты. 
Куыдхистæрæй бадынц хъæуы нæлгоймæгтæ бæласы бын. Чи 
йын йæ уидæгтыл бады, чи та къæйдуртыл æруагъта йæхи. 
Фæсивæдæй æрбадæн кæмæн нæй, уыдон дæлиау лæууынц, сæ 
хъаматы сæртыл сæ къухтæ сæвæрдтой, афтæмæй. 
Дыууæйæ нæ уыдысты ныхасы агъоммæ ам: Раздзог æмæ 
Темырболат. Сæ дыууæ дæр æнæнхъæлæджы фæзындысты. Те- 
мырболат Скъуыдкъохæй æрбацыд, Раздзог кæцæй æрбацыд, 
уымæн ничи ницы зыдта. Бады сæ иу ныхасы сæр, лæууы се 
’ннæ ныхасы кæрон. 
Бæтæхъо бады æмырæй, сурдымæны æртхутæг схъауы уæзæ- 
гæвæрд æнгуылдзтæй. Йæ дæлейæ бады фæтæндзæсгом, сау- 
боцъо Мамсыраты Уосмæн. Алæгаты Темырыхъойæ, цыма, исты 
фесæфт, уыйау зæхмæ нымдзаст æмæ хиталæгæй хырыз сыджыт 
змæнты. 
Цыргъбоцъо, къæсхуырдзæсгом Есенаты Гуыцырæн æнæдзур- 
гæйæ йæ бон нæу æмæ куы кæмæ фæкомкоммæ вæййы, куы та — 
кæмæ. 
— Диссаг нæу?.. Арвыл мигъы къуымбил макуы зынæд, аф- 
тæмæй къæртайы комæй калæд! 
Сурдымæны фæздæг нал кæлы, Бæтæхъо æхсон цæгъды. 
— Æгæр бирæ туг, дам, ныццахст уе уæнгты æмæ, дам, æй 
хъуамæ рауадзæм, — дзуры, сурдымæн дымы, афтæмæй. 
— Хорз æй куы уадзынц, кæд ма дзы исты рауадзинаг баззад, 
уæд! 
Тымыгъау ратæх-батæх кодтой рагæй-æрæгмæ дины сæрыл 
тохмæсидджытæ. Ныр дæр ссæндынц Цæгат Кавказы фæндæгтæ 
сæ бæхты сæфтджытæй. Лæг сæ зонгæ дæр нæ бакæны: сæ бæхтæ 
сау, сæхæдæг дæр сау æмбæрзæнтæй тыхт. Ахсджиаг хæст газа- 
ватмæ та сидынц пысылмон адæммæ. 
Уыдоны сидт дæр агайдта Раздзоджы, фæлæ æндæр цæуыл- 
дæр сыгъдис ныр йæ зæрдæ, æндæр цыдæр ын æвдæрзта йæ 
сæры магъз. 
Чи йæ куыд айсдзæн, кардау, кæй зæрдæйы фæныхсдзæн, 
æвдадзы хосау кæмæн фестдзæн? Молло Хъази хæтыд Иры 
хъæуты, йе тары цахæмдæр гæххæтт рахæсс-бахæсс кодта, адæ- 
мы схъаудта. Брутмæ нæма æрбахæццæ ис кадджын минæвар, 
Раздзоджы сыхæгтæ йæм нæма байхъуыстой. Бирæйæн моллойы 
амындмæ йæ цæстытæ зынджытæ фестынц, бирæ та Хуыцаумæ 
фæхауы фырмæстæй. 
Тохы хабар æрхæссын ног нал у æмæ дисау никæмæуал кæсы. 
Молло кæй дзуры, уый ног у. Куыд ыл сæмбæлдзысты Бруты 
цæрджытæ, ууыл уыдис зæронд лæджы сагъæс. 
— Æвзæр боныгъæд ныл скодта! — ныхъхъæрзыдта уый. 
158 

Арв æмæ хурæй кæнгæ боныгьæдæй кæй нæ дзырдта, уый 
фембæрста Хъуыбады: 
— Адæмæн сæхицæй аразгæ у боныгъæд, Бæтæхъо! — дзуры 
уый. 
— Фæкодтам æй цалдæр азы дæргъы, фæлæ фыдæбоны йед- 
дæмæ ницы æрхастам! 
Уосмæн йæ сау боцъотæ йе ’нгуылдзтæй дауы. 
— Исдуг ныл Дагъыстанæй фæдымдта, стæй бынтон схæццæ 
ис боныгъæд... Кæцæй ныл дымы, уый нал зонæм! 
Йæ хъæлæс бынтон ныннымæг Раздзогæн æмæ Темырболатмæ 
афтæ фæкаст, цыма йын йæ хъуыр цæссыг æрбахгæдта: 
— Бирæ нæ домæм, — фæздæг кæцæй суадзæм, уый фаг зæх- 
хы гæппæл нын ныууадзæд... галы æвзаджы йас зæххы гæп- 
пæлтæ, цæмæй нæ мæрдтæ уæлæуыл æнæныгæдæй ма баззайой, 
— адæмыл йæ цæст ахаста, йæ ныхасмæ ма бафтыдта: — Цыфыд- 
дæр бон ныл ныккодта. Кæмæ байхъусæм, чердæм фæцæуæм?.. 
Уосмæн адаргъ кодта Бæтæхъойы сагъæс: 
— Сунжæйы, дам, мæхъхъæл æмæ хъазахъхъ фæбыцæу сты, 
туг пырхытæ дæр дзы æрцыд кæмдæр... Сæ хылы сæр, зæгъ, 
зæххы гæппæл уыдис. 
— Сæхион сæ фаг нæу, ноджы ма нын нæ хурхыл дæр бахæ- 
цыдысты, — бафтыдта йæм Хъуыбады. 
— Æрмæст ууыл нæу ацы æнæсæрфат хъаугъа, — Хъуыба- 
дыйы дзыхæй дзырд айста Есенаты Гуыцыр. — Джызæлы мæ 
каистæм уыдтæн ибонты, молло Хъази дæр бадтис ныхасы... 
Раздзоджы зæрдæ фæкъæпп ласта моллойы коймæ. 
— ...Лорисы-фырт, зæгъ, афтæ, — æвæлмасгъуызæй дзырдта 
Гуыцыр, — пысылмон фæсивæды хъуамæ хъазахъхъимæ сиу кæ- 
нон æмæ сæ хуыйы фыд хæрыныл бафтауон!.. Уæдмæ уал йæ 
дæндагæй фæхъæрзæд уыцы джауыр! 
Дзуапп ын ничи радта æмæ та йæхæдæг фæцис ныхасмæ: 
— ...Нæ зæххæй, дам, нæ фæсурдзысты, далæ нæ кæмдæр 
хъазахъхъы æхсæн æрцæрын кæндзысты! Хъуыраны бæсты нын 
нæ къухмæ чырыстон дины чиныг ратдзысты!.. Ноджы ма, зæгъ, 
уыл фæйнæ туманы æхцайы фиддон дæр æрбафысдзысты!.. О, 
о, Хуыцауы ардæй уын сомы кæнын, молло дзырдта Джызæлы 
уыдæттæ иууыл дæр. Ардæм дæр æрбауаинаг у æмæ сæ уæхи 
хъусæй фехъусдзыстут! 
Ничи ницы загъта. 
— Ау, Муссæмæ нæ хъуысынц уыцы ныхæстæ? — афарста 
чидæр, фæлæ йын дзуапп ничи радта. 
Дзурыны бон никæйуал фæцис, топпы гæрахау, æрбайхъуыст 
æвиппайды. 
— Хъаймæт! Хъаймæт! 
Ныхасыбадджытæ фæгæппытæ кодтой, зæрæхсиды фæндагмæ 
ныккастысты æдзынæг. 
Сынты базыры хуызæн бæх, фатау, рацæйтахт. 
— Хъаймæт! Хъаймæт! — цахæмдæр тасæфтауæг хъæрахст кодта 
барæг æмæ уыцы хъæрмæ ноджы тынгдæр тахтис саулохаг. 
159 

Ныхасмæ фондз къахдзæфы дæрддзæгмæ куы æрбахæццæ 
ис, уæд рохтæ æрбалвæста æмæ бæх йæ фæстæгтыл алæууыд. 
Барæджы цæстытæ, зынджытау, ферттывтой, йæ цъæхснаг 
хъæлæс та анæрыд: 
— Хъаймæт! Хъаймæт! 
Цавдурау фесты уыцы хъæрмæ, æрмæст Хъуыбады дзуры 
барæгмæ: 
— Уазæг, дæ бæхæй куы рахизис, уæд хуыздæр нæ уаид, 
цымæ? 
— Хъусут, пысылмонтæ! — йæ хурхы сæртæй хъæр кодта 
уый. — Дзурын, стыр Аллахæн табу чи кæны æмæ пехуымпар 
Мæхæмæт æгас Цæгат Кавказы пысылмонтæн сæрхъызой кæ- 
мæй сарæзта, уыцы имамы номæй!.. 
Бæхы раззаг къæхты къæрцц Раздзоджы тæккæ цурæй фæ- 
цыд, чысыл ма бахъæуа æрныдзæвой йыл. 
— Бæрзæй саст куы фæуис, уæд та! — арфæ йын кæны Хъуы- 
бады. 
Ехс фæхаста фæдисон, фæндырдзæгъдæгыл æй хъуамæ æр- 
уагътаид. 
Се ’хсæнмæ чидæр баппæрста йæхи, æмæ ехс Хъуыбадыйы 
бæсты ууыл æртыхст. Ехсы кæрон ацахста, йæхирдæм æй рай- 
вæзта, барæджы бæхæй рацæйæппæрста: 
— Цы хабар æрхастай, уый зæгъ, фидиуæг! — дзуры йæм уый. 
Уосмæн Темырболаты уæлхъус февзæрд: 
— Фидиуæгмæ байхъусын хъæуы, лæппу! — тызмæгæй йæм 
дзуры. 
— Фидиуæг йæ къухтæ цыбыр куы нæ дара, уæд ыл Брут 
куыйтæ бафтаудзысты, — йæ русыл йæ къух æруагъта Темырбо- 
лат æмæ, фæсивæд кæм лæууыдысты, уырдæм айста йæхи. 
— ... Кард кæрддзæмы ныссадзын хæсты кæрон нæу! — сид- 
тис сау барæг. — Аллах загъта: де знаджы æрæууæндын кæн 
æмæ ног цæфмæ дæхи цæттæ дар! 
Бæхы гуыбын æгъдынцойæ бацагайдта, Раздзоджы раз æй 
йæ уæрджытыл æрæппæрста. 
— Нæ кæрдтæ згæйæн ма бауадзæм хæрын, схæцæм сыл 
уæлиау, туджы зæйтæ рауадзæм, нæ динæй, нæ рæсугъд чыз- 
джытæй нын хынджылæг скъæрынмæ чи хъавы, уыцы цъаммар 
джауырты сæртыл! 
Темырболат Хъуыбадыйы фарсмæ лæууыд æмæ хъуыды кодта: 
«Сауадагæй райдыдта ацы фыдфын æмæ нырма дæр йæ кæ- 
рон нæ зыны». 
Ехсы къæрцц, бæхы мыр-мыр, барæджы сидт схæццæ сты. 
— ...Сæ къахыл та слæууыдысты пысылмон сахъгуырдтæ, 
æрмæст ма ног имамы фæзындмæ æнхъæлмæ кæсынц!.. Уый дæр 
фæзынд, макуы сфидийæд Стыр Аллахы хæрзиуджытæ, уастæ- 
ны!.. Джауырты ныхмæ хæстмæ сиды пысылмон бæгъатыртæм 
æмæ уый у пехуымпарæн йæхи сидт, зонут æй! 
«Цымæ цы зæгъдзæн Муссæ?» — хæлбурцъ кæны йæ мидбы- 
наты Темырболат. 
160 

Ехс уæлиау фæхаста æмæ ма иу хъæр фæкодта фидиуæг: 
— Сисут уæ гæрзтæ, рацæут хæстмæ, цæвут цъаммар джа- 
уырты, кæмдæриддæр сæ баййафат, уым!.. Газават! Газават!.. 
Стæй йæ бæхы фæцагайдта æмæ куыд æнæнхъæлæджы фæ- 
зынд, афтæ æрбатары ис. Зæрæхсиды ма дардæй æрбайхъуыст 
йæ хъæр: 
— Хъаймæт! Хъаймæт! 
Хингондау лæууыдысты иудзæвгар. 
— Бæхæй, барæгæй — æрратæ! — сфæрæзта дзурын Хъуыба- 
ды. 
— Лæг дзы кæмæ байхъуса, уый нал зоны, — гуым-гуым кæны 
Уосмæн. 
— Тымыгъау æрбасыффытт ласта æмæ фæстæмæ дæр — афтæ!.. 
— Уæдæ демæ ныхасы бадыныл схæцыдаид?.. 
— Фæдисонæн йе ’взаг хъуамæ уа рæстæмбис, йæ арм — цы- 
быр! Стæй Хуыцау загъта: фембæлæгæн салам ратт! 
Æрталынг ис, арвыл иугай стъалытæ сæрттывтой. 
Хъуыбады дзырдта ныллæг хъæлæсæй: 
— Бирæ имамтæ æмæ хадзыты сидтмæ фехъуыстам, фæлæ 
дзы гуымбыл нæ бацахстам. 
Темырыхъо йæ къухтæ кæрæдзийыл ныццагъта: 
— Мæнæ диссæгтæ!.. Цæргæ-цæрæнбонты, дам, кæм фæ- 
цардтæ, уырдыгæй, дам, фæлидз! 
— Омæ, Темырыхъо, Уæрæсейы паддзах махæн ацы зæххытæ 
дæтгæ куы ракодта, æмæ Джызæлæй уымæн куы ралыгъдыс- 
тæм, уæд нын сæ фæстæмæ исгæ кæндзæн? — афарста йæ чи- 
дæр. 
Темырыхъойы бæсты Бæтæхъо февзыста дзурæгмæ: 
— Дæ сыхагæн йæ уæлтæрхæг мард куы уа, уæд ды та хъазт 
сараз дæ кæрты!.. Бафæрс-ма цæцæны, мæхъхъæлы, кæддæра 
уыдон та куыд зæгъынц!.. Науæд махæн цъæх хæссы? Нæ былтæ 
уал нын адаудта Бруты зæххæй!.. Цæмæй нæм нæ сыхæгты до- 
дой ма хъуыса, уый тыххæй!.. 
— Гъеуый у дзырддаг!.. Уыййеддæмæ — дины сæрыл тох æмæ 
газават! — сæ ныхасы кæрон сын ацахста Хъуыбады. — Мæнæ 
Темырболат, — йæ рынтæ мæ уд ахæрæд, — йæ уæхсчытыл æртти- 
ваг пъагæттæ æрхаста, уый тыххæй нал уарзы йæ дин, йæ зæхх, 
йæ мады?.. 
— Бирæ ма дзы куы уаид Бруты уæзгуытыл! 
— Зæхх у нæ уромæг пысылмонæй, чырыстонæй!.. Хуыцауы 
дæр уый уромы, кæд мæ фæрсут, уæд, — нæрыд Хъуыбадыйы 
хъæлæс. — Уый сæрыл цæуы тох, гукк! Хуыцауæн мæ уд йæ 
фæхъхъау, йæ бон бирæ у æмæ йæхæдæг у йæхи сæрыл хæцын- 
хъом. Мах та нæ зæххон хъуыддæгтæм æркæсæм. 
Гуыцыр пырх къухтæ фæдардта Хъуыбадымæ, цыма йын йæ 
цæсгомыл исты бакалдта: 
— Æбуалгъы ныхæстæ!.. Æниу дæуыл цы уæз цæуы! Ды де 
’рагъыл хæссыс дæ дин æмæ дæ хуымы гæппæл! 
— Дин удæнцойы йеддæмæ хъæздыг æмæ æвæлмас цард нæ 
11 Булкъаты Михал 
161 

дæтты!.. Уыцы хæрзиуджытæ зæхх дæтты, æмæ йæ абон урс 
паддзахы æххуырстытæ тыхæй исынц!.. Махмæ ницы бар да- 
рынц, зæгъы чидæр!.. фæлæуу чысыл, Брут дæр сæ бахъæудзæн 
æмæ дын дæ былтæ цы сойæ айсæрстой, уый дын фæстæмæ 
байсдзысты!.. Дин! Динæй куыдзсурæн лæдзæг сарæзтой би- 
рæтæ!.. 
— О Хуыцау, дæ азар ныккал Хъуыбадыйы сæрыл! 
— Хуыцауы йæ бынаты уадз, æз уый нæ агайын! Æз федтон: 
чырыстон чырыстоны къухæй фæмард, пысылмон пысылмоны 
руаджы систа йæ уд! Æз федтон: чырыстон æмæ пысылмон иу 
сыхы хъæрмудæй цардысты. Уый дын дин æмæ æмдин!.. 
Раздзог зыдта, Хъуыбады ма йе ’взаджы бын цыдæр æмбæх- 
стæй кæй дардта, æмæ æнцад бадтис. 
Бæтæхъо ныммыр кодта йæ дзых. Уæлæмæ скаст, йæ уæл- 
хъус Хъуыбады лæууыд. 
— Бæтæхъо загъта Муссæйæн, цы зæгъинаг æм уыдис, уый!.. 
— Æмæ Туркмæ чи сиды, уымæн та цы зæгъдзæн? — æвип- 
пайды йæ афарста фæндырдзæгъдæг. 
— Цытæ дзурыс, Хъуыбады? КæмТерк æмæ кам Турк?.. 
— Хорз æмæ æвзæр фыццаг фæндырдзæгъдæгыл фембæлынц, 
— тыхæй ма хъуыст Хъуыбадыйы уынæр. — Æвæццæгæн, уыдон 
дæр, уыйау, хæддзутæ сты æмæ уымæн. — Чи нæ фæсурдзæн, 
нæхæдæг куы нæ лидзæм, уæд?.. 
Раздзог фестад йæ бадæнæй. 
— Ноджы дæр ма сæдæ карды баихсиид мæ къухы, мæсыг хи 
дурæй куы нæ сæттид, уæд! 
Фæндыры таг ныззæлланг ласта. 
— Бæргæ, куы нæ-иу асæттид мæсыг хи дурæй! 
— Цыма ныртæккæ ууыл стæм, уый ныхæстæ кæныс!.. 
— Тагъд нæ кæнынц, банхъæлмæ уал кæсдзысты, цалынмæ 
нæхи дзыхæй нæ зæгъæм: мах сфæлмæцыдыстæм, туг мауал 
калут! 
— Æрдæбон моллойы кой æнæхъуаджы нæ кодтай, Хъуыбады. 
— Хæдмæлхор æмæ хъæрццыгъа фæхыл сты булæмæргъы сæ- 
рыл, — дзырдта Хъуыбады. — Булæмæргъ фæпайда кодта йæ 
удхорты хъаугъайæ, сæ ныхтæй йæхи ратыдта, къутæрты бам- 
бæхст æмæ та йæ зарджытæ самыдта... Хъæрццыгъайы ныхтæй 
аирвæзт, фæлæ йæ хæдмæлхор базыдта йæ зарджытæй æмæ та 
йæ ныхты ныххаудта... Афтæ æрцыд уыдоныл дæр... 
— Кæмæй зæгъыс? 
— Уæртæ, урс арсы дзæмбыты чи фæхæлбурцъ кодта, æмæ 
ныр хæдмæлхоры ныхтæм йæхи аппарынмæ чи хъавы, уыдонæй. 
Фæрсæджы каст бакодтой кæрæдзимæ, Раздзог гуыбырæй 
бадтис. Фæндырдзæгъдæг нымпылд, нал зынд адæмы æхсæн. 
— Æз дæр уыдтæн Джызæлы, Гуыцыр, аз дæр байхъуыстон 
моллойы зæндджын ныхæстæм. Раздзоджы хъустыл дæр æрцы- 
даиккой, ныр æгомыгæй бады. Тохы афтæ нæ фæбады!.. 
— Цы зæгъы Хуыцауы минæвар? 
— Цахæмдæр гæххæтт кастис, араббаг æвзагыл фыст. Цæй- 
162 

нæфæлтау, зæгъы, нæ дин æлгъыстаг фæуа, фæлтау не ’мдин 
Туркмæ фæлидзæм.... 
— Туркмæ?.. — Æрвдзæфау фесты. 
Темырболатæй айрох ис хистæрты хатыр æмæ ирон фарн. 
Йæхи уыцы иу уагъд бакодта Хъуыбадымæ. 
— Банцай!.. Хатт зынг зæгъынæй дæр судзы ком! 
Æрдæбон фидиуæджы ехс кæм æруад, уым йæ арм æруагъта 
Хъуыбады. 
— Хъæдгомы хæрам куы ныббады, уæд æй рауадзын хъæуы, 
Темырболат. 
— Банцай, Хъуыбады!.. Зынг зæгъынæй дæр судзы ком! 
Уосмæн бацагайдта йæ фырты уæхск: 
— Лæппу, дæ бынат дæ ферох ис! 
Æвиппайды фæзылд йæ фыды ныхасмæ æмæ, æррайау ный- 
йарц ис. 
— Болат, Болат! — хъуысы зæрæхсиды Хъуыбадыйы сидт 
æмæ, йæ сидтмæ лæппу куы нæуал фездæхт, уæд ныхасы бад- 
джытæм баздæхт: — Æз дæр уæм фæдисмæ сидæгау сидын! Цæ- 
мæн лидзут арсы дзæмбытæй хæдмæлхоры ныхтæм?.. Цы уын 
баззад æцæгæлон Турчы? 
— Ау, æмæ Туркмæ чи алыгъд, уыдон фæстæмæ куы æрбаз- 
дæхтысты, — хъæрзæгау ныккодта Уосмæн. — Чи та сæрра ис, 
чи та лидзы тæдзынæгæй цыхцырмæ? 
— Цыхцыр нæ, фæлæ йæ дзæнæт хоны молло Хъази. Уыцы 
гæххæтты дæр афтæ уидис фыст: ралидзут, зæгъгæ, Туркмæ... 
Стамбулмæ... Стыр султаны дæлбазырмæ... рагæй уæм æнхъæл- 
мæ кæсы, зæгъгæ. 
— Æнæ мах ын йæ къæбæр ад нал кæны, мæгуыр... 
Хъуыбады никæмæуал хъуыста: 
— Цæй, фод ацы æнæхайыр фидиуæджы сидт, газават æмæ 
дины сæрыл хæст та самайæд пысылмон адæм, фæлæ ма уæд 
Стамбулмæ та цæмæн лидзæм... Ахсджиаг хæсты амæлæты фа- 
дат нын нæ фыды зæххыл дæр ратдзæн стыр Хуыцау. 
— Туркмæ... Стамбулмæ... хæдмæлхоры ныхтæм, — сусæгæй 
нымадта Раздзог. 
«Цъаммар джауыртæ!» «Нæ динæй нын хынджылæг скъæ- 
рынц!» «Нæ сабиты нын салдаты акæндзысты æмæ сын хуыйы 
фыд хæрын кæндзысты, — фæзмыдта сау барæджы Хъуыбады. 
— Кæй сджауыр кæной, уый мæнæн нал ис, фæлæ мæнæ ды æмæ 
дæ лæгдзинад, Уосмæн... Дæу дæр тавы иунæг Аллахы хæрзи- 
уæг, афтæмæй дæ фырт Темырболаты уыцы джауырты сæйраг 
горæтмæ ахуырмæ арвыстай... Науæд Муссæ...» 
— Хуыцау, хъыг дæм ма фæкæсæд æнæрхъуыды лæджы дзæн- 
гæда, — йæхи фæдзæхста Уосмæн. 
— Мæсты ма кæн, Уосмæн. Ардыгæй иу лæппу алыгъдис æмæ 
уымæн йæ зæрдæйы ничи бады зæронд фæндырдзæгъдæджы йед- 
дæмæ... — сидтис Хъуыбады. — Мæнæ Раздзог уæ разы, гуымирау, 
бады... Муссæйæн, дам, дзырд радтон æмæ мæ кард нал сылвас- 
дзынæн... Æмæ дын дæ сыхæгты сихтæ куы ныццæгъдой, уæд та?.. 
163 

— Уæд та фендзыстæм! 
— Цалынмæ ды фенай, уалынмæ нын нæ тохынатыл арт бан- 
дзардзысты — иуырдыгæй уыцы æнæхайыр сихтæ, иннæрдыгæй 
та... моллойы хуызæтæ. 
— Æбуалгъы ныхæстæ ма кæн Хуыцауы минæварæй, Хъуыба- 
ды... 
— Нæ фыдæлтæ-иу куы фæтыхстысты, уæд-иу, боныфæс- 
тагмæ, хуыцæуттимæ схæцыдысты. Ныр, дам, Хуыцауы тыххæй 
дæ къона ныууадз æмæ, дам, де ’мдин Туркмæ фæлидз... Нæ 
ныййарæг мады къухы цы федтам, æмæ нын нæ фыдыус цы фе- 
нын кæндзæн... 
— Хуыцауы цæсты æхсидæвтæ тъыссыс, Хъуыбады!.. 
— Хъуыбады раст зæгъы, — фæурæдта Гуыцыры Бæтæхъо. — 
Мæнмæ искуыдæм лидзынвæнд куы уаид, уæд дзывыры хъæд 
карды фистонæй нæ баивтаин... Уæд нæ фæуыдаиккой мæ би- 
нонты дзæбæхдæртæ хъазахъхъы амæттаг, уæд не суыдаид мæ 
цард хæтæнхуаг. Æцæгæлон бæсты цæрынæй фыды уæзæгыл 
амæлын хуыздæр у, æмæ Стамбулмæ нæ лидзын, фæлæ мæ кард 
дæр нæ сылвасдзынæн, цалынмæ бæрæг базонон, уалынмæ... 
— Æмæ дæ сыхæгтæ та? — фæрсы йæ Уосмæн. 
— Мæ сыхагимæ нал фæхъуырæй-хъуырмæ уыдзынæн, Сауа- 
даджы куыд фæхъуырæй-хъуырмæ дæн, афтæ. 
— Уымæй дын нæ зæгъын, Бæтæхъо. Цæцæн æмæ мæхъхъæ- 
лæй зæгъын. 
— Хуыцау лæджы куы сфæлдыста, уæд ын йæ къухмæ цæх- 
джын хойраг радта æмæ йын афтæ: хæлар зæрдæйæ дæм чи æрба- 
цæуа, уымæн æй ратт, æмæ йын хæлар фестæд. Хæрамæй дæм 
чи æрбацæуа, уымæн дæр æй ратт, æмæ йын хæрам фестæд. 
Хъуыбады йæм бафтыдта: 
— Мæ хъуыды дæр афтæ у, фæлæ ныртæккæ не ’ргом чер- 
дæм фæкæнæм? 
— Скъуыдкъохы ’рдæм! 
Ныхасы адæм фæджихау сты. 
— Скъуыдкъохæй нæ цæуынц уыцы фæдисонтæ, Бæтæхъо, — 
бафиппайдта чидæр. 
— Уырдыгæй нæ цæуынц, фæлæ Муссæмæ дæр хъуысдзæн 
сæ хъæрахст. Цæцæн æмæ Мæхъхъæлмæ дæр барвитын хъæуы, 
кæддæра уыдонмæ та цы фæнд ис, — Раздзог йæ ныхас фæцис 
æмæ æмбырд райхæлд. 
XIX. МИНÆВÆРТТÆ. ФÆДИСОНТÆ 
Æгас Цæгат Кавказ та сызмæлыд. Фæндæгтæ байдзаг сты 
минæвæрттæ æмæ фидиуджытæй. Терчы облæсты хицау Лорис- 
Меликов бардзырд радта, фæндæгтæ сæхгæнут, «абырджытæн» 
цоппайы фадат мауал раттут, зæгъгæ. 
Инæлары бардзырд нæ урæдта адæмы минæвæртты, йæ фæн- 
даг ардта фæдисон. 
164 

Бæтæхъойы нæ бахъуыд Цæцæн-Мæхъхъæлмæ бæрæггæнæг 
арвитын, сæхæдæг æм æрбафысым кодтой æнæнхъæлæджы. 
Кæрты тыхстзмæлд æмæ куыдзы хъыс-хъыс цыдис. Мæхæ- 
мæты нæ ауагъта Раздзог, йæхæдæг рауад сæ размæ. Хъама æрба- 
бæттыны фадат ын нал фæцис, йæ къухы йæ айста. 
Æртæ æндæрджы, сагъдау, лæууыдысты кæрты. «Гъеныр 
æрцыд, Базыхъау, мæ рад, — хъуыды кæны æмæ хъамайы фис- 
тон сгары. Райдианы сæ хъазахъхъ фенхъæлдта: «Дыууæйы фаг 
дзы суыдзынæн!» 
— Кæд уазджытæ стут, уæд æгас цæут, — дзуры æнæзонгæтæм. 
— Салам алейкум, Бæтæхъо, — дзуаппы бæсты йын салам 
радта, разæй чи лæууыд, уый. 
— Марчуогъыл, Бæтæхъо, — дзуры чидæр мæхъхъæлонау. 
Раздзогыл хур æрбакаст, куы сæ базыдта, уæд. 
— О, æгас цæут алы хатт дæр, мæ хæлæрттæ! — сæ къухтæ 
сын ахъаззаг нылхъывта, хæдзары ’рдæм сыл ахæцыд. 
Алхаст Бæтæхъойы къухы æдкæрддзæм хъама куы ауыдта, 
уæд йæ мидбылты бахудтис. 
— Дæ уат куыд у, дæ къæхтæ афтæ адаргъ кæн, — бахудтис 
цæцæйнагмæ уый. 
Æртыкъахыг фьшгыл февзæрд арахъхъ, цыхт. 
Цомиан арынг авæрдта, йæ дыстæ басчъил кодта. 
— Нæ хъæуы, уый рæстæг нæй, — тызмæгæй дзуры Дзæрæ- 
хохты Алхаст. 
Фысым йæ уазæджы йе ’рбацыды аххосæй нæ фæфæрсы. 
— Куыд у Алхаст æмæ Тепсайæн се ’нæниздзинад, куыд цæ- 
рынц сæ бинонтæ æмæ хæстæджытæ? Фосæй сыл кæд ницы 
зиан æрцыд? 
— Кæм ма ис æнæниздзинад. Чи ма фæрсы фосы зиан, адæмы 
додоймæ хъусгæйæ. 
Уæзгуытыл куыйтæ ныхъхъус сты. Æмыр æхсæвы дардмæ 
хъуысы, дурыны дзыхæй здыхт сыкъамæ цы арахъхъ уайы, уый 
сæх-сæх. 
Райгуырæн къона æмæ дин хъахъхъæнгæйæ чи фесæфт, уыдо- 
нæн рухс кодта фысым. Уазджытæ, цыртытау, бамыр сты. 
Арахъхъы таг та айвæзт дурыны дзыхæй сыкъайы былмæ. 
— Кæлы æмæ кæлы, — гуым-гуым кæны Алхаст. 
— Кæлдзæн, цалынмæ дурыны мидæг исты уа, уалынмæ, — 
нæ бамбæрста уазæджы хъуыды фысым. 
— Уымæй нæ зæгъын... Уый æвидигæ уæд. 
— Уæдæ? — Бæтæхъо Алхастмæ фæкомкоммæ ис. 
— Кæлы уæддæр пысылмоны туг паддзахы къухæй, — йæ 
хъуыды баххæст кодта цæцæйнаг. 
— Ныр дæр та йæ былтæй акæлынмæ хъавы... Йæ бынмæ 
йын арт чи æндзары, уый уæддæр куы зониккам, — сагъæсгъуы- 
зæй дзуры æртыккаг уазæг. 
— Бæргæ. 
Бамыр сты. Дуарæй талынг æхсæвы уынæргъын æрбайхъуыст. 
Мæхæмæт сæ уæлхъус лæууы, арынджы къæс-къæс цæуы. 
165 

— Уосмæн æмæ Темырыхъомæ фæбæрæг кæниккам? — сæнттæ 
цæгъдæгау кæны Раздзог. 
Уазджытæ кæрæдзимæ бакастысты. 
Æрбадтис, сыкъа та байдзаг кодта. 
Алхаст фæйнæрдæм ахъахъхъæдта, цыма искæй агуырдта. 
— Тепса нæ комкоммæ Скъуыдкъохмæ кодта. Æз ын нæ 
акуымдтон, зæгъын уал нырма Раздзоджы хъуамæ фенон, — йе 
’мбалмæ кæсгæйæ, дзуры Алхаст. 
— Бирæ хæттыты сæхгæдта Муссæ-Алхас тугракæлæн зыхъ- 
хъыртæ. Ацы хатт дæр та кæд исты самал кæнид, — сагъæс кæны 
мæхъхъæлон. 
Йедзаг сыкъамæ ныццавта фысым йæ цæстытæ, афтæмæй дзу- 
ры: 
— Æнхъæлдтон, зæгъын, чысыл нæ фæллад суадздзыстæм 
нæхæдæг дæр, нæ кæрдтæ дæр. Нæ рауад афтæ, чидæр нын нæ 
кард нæ къухæй аскъæфынмæ хъавы. 
— Гæдыйау арæхстгай, уынгæ дæр æй ничи кæны, — дзуры 
Тепса. 
— Раст цыма уæларвæй расхъиудта тохы сидт, — бафиппайд- 
та æртыккаг уазæг. 
— Хæраймаг нæу, сæ цурчытæ æгæр арф ныссагътой хæх- 
ты... 
— Мæхъхъæл æмæ Цæцæны сæ тæккæ æмбистыл аскъуыд- 
той. Ирыстонæн йæ зæрдæйы онг æрбаныхстысты. Цы уыдзæн 
дарддæр?.. 
— Дарддæр — фыдæлты артдзæстæй фæсурын æмæ чырыс- 
тон дин! — тызмæгæй дзуры Тепса. 
Алхаст фестад: 
— Уæдæ нæ сайынц фидиуджытæ? Байхъусын сæм хъæуы? 
— Хуыцауыстæн, нæ сайынц! 
Фысым æмæ æртыккаг уазæг бадынц æдзæмæй. Алæгаты Те- 
мырыхъо æрбакодта дуар. 
— Уазджытæ æгас цæуæд алы хатт дæр! — Уый афтæ 
фенхъæлдта, æмæ мæн тыххæй фестадысты æмæ ныкъкъæмдзæ- 
стыг ис. 
Салам ын радтой, æрбадын æй кодтой, сæхæдæг дæр æрбад- 
тысты, Дзæрæхохты Алхасты йеддæмæ. 
— Алхаст нæ бады, — дзуры уый дуармæ кæсгæйæ. 
Йæ гæрзтæ райхæлдта, фынгыл сæ æркалдта. Джихæй йæм 
кастысгы уазæгæй, фысымæй. 
— Бæтæхъо, адон мын ды раттай æмæ сæ дæу йеддæмæ ни- 
кæй раз æркалдзынæн, — гæрзтæм амоны уый. — Мæнæ сæ дæ 
разы æвæрын. Тохы сидт мæм хъуысы, фæлæ сæм нæ февнал- 
дзынæн. Уый дæ сидт нæу, æмæ уымæн! 
Уырдыг слæууыдысты, гæрзтæ цы фынгыл уыдысты, ууыл 
æрхъула кодтой. 
— Раст у, уый мæ сидт нæу, Алхаст! Æз æмæ ды иумæ ныс- 
сыдтам Сауададжы нæ кæрдтæ! 
Тепса афарста цæхгæр: 
166 

— Уæдæ цы чындæуа Байрамы стырбонæн, Раздзог? 
Йæ сæр ныкъкъуыл кодта, кæй фарстой, уый. 
— Тохы сидтыл сахуыр стæм, мардыл кæуæгау, — дзуры уый. — 
Æндæр сидт у, сагъæссаг æмæ кæуинагдæр... Чи зоны нын, æцæг- 
дæр, æндæр фæндаг нал ис... Стамбулы йеддæмæ... Уæхæдæг 
æй сбарут... 
— Æгæр нæ нылхъывтой алырдыгæй! 
Дуарæй та Бруты куыйты рæйын æрбайхъуыст. 
— Цы сæ хъæуы, цæмæн нын нымæг кæнынц нæ артдзæс- 
тытæ? — Алхасты хъæлæс уыдис фæлмæн. Æгæрстæмæй йын 
ризгæ дæр кодта. Фысым ыл йæ цæст æрхаста... Хъама æмæ 
æхсаргардæй-иу фæйнæрдæм карста уый, фæллайæн ын нæ уыд. 
Ныр, цыма, ноджы зæронддæр фæцис, йæ фæтæн уæхсчытæ 
æркъæдз сты æмæ йын рызтысты. 
— Сæумæрайсом нын нæ ердотæй фæздæг суадзыны фадат 
нал дæттынц. 
Фысымы зæрдæ фелхыскъ ластой уыцы ныхæстæ. Дзæкко- 
ры йас тымбыл къухæй фынг фæцæф ласта, æмæ Алхасты гæрз- 
ты дзыгъал-мыгъул ссыд. 
— Нæ бастъæлдзæн н’ арт! 
— Дырыл, нæ бастъæлдзæн! — гуым-гуым кæны мæхъхъæлон. 
Ард раджы бахордтой, фæлæ та хъæдын къулыл, æфсæйна- 
джы къæрттау, ныдзæвдысты ард хæрыны ныхæстæ. 
— Ало-лай мын зарынц бирæтæ, цæмæй мæрдвынæй бауæм 
æмæ нæ фынæйæ фæхæссой нæ фыды уæзæгæй... Гъеныр скъуыд- 
дзаг кæны, нæ байзæддагæн ма хурмæ скæсыны фадат фæуы- 
дзæн, æви нæ, — зарæджы хъæргæнæгау, райдыдта Бæтæхъо. 
— О Хуыцау, ды фæу æвдисæн! — хъæлæс ын дæттынц ин- 
нæтæ. 
— Иу байзæддаг стæм, кæрæдзийыл гадзрахатæй никуы ра- 
цыдыстæм... Нырæй фæстæмæ дæр нæ фæндаг иу уæд, æгæр- 
стæмæй, суанг Стамбулмæ куы цæуа, уæд дæр... 
— Суанг Стамбулмæ куы цæуа, уæд дæр! 
— Æнæниз буарыл дæр фæзыны хæлмæгтæ. Кæд не ’хсæн 
хæлмаг фæзына, уæд ууыл та Стыр Хуыцау йæ цæхæртæ ныкка- 
лæд! 
— ...Стыр Хуыцау йæ цæхæртæ ныккалæд! 
— Адæмы фыдæх ссарæд! — нæры Раздзог. 
— Адæмы фыдæх ссарæд! 
— Дойныйæ йæ уд исæд, — дон бадæттæг æм ма уæд! 
— Дон бадæттæг æм ма уæд! 
— Къубалмæ хор-доны мидæг лæууæд, йæ дзыхмæ къæбæр 
схæссынхъом ма уæд. Сыдæй йæ мæлæт æрцæуæд! 
— Сыдæй йæ мæлæт æрцæуæд! 
Уосмæн æрбацыд мидæмæ. Уый дæр йæ къух, хæцæнгæрзтæ 
цы фынгыл уыдысты, ууыл æрывæрдта æмæ дзуры: 
— Тъымы-тъымамæ æлгъыст фæуæд йæ байзæддаг Хуыцауæй 
дæр, адæмæй дæр! 
— Хуыцауæй дæр, адæмæй дæр! 
167 

Сæ бадæнтыл абадтысты, иуцасдæр æмыр фесты. 
— Цы айстой, уый сын фаг уæд. Уый фалейæ зæрдæ ис æмæ 
ууыл цырыхъхъы цæфхадæй куы ныллæууай, уæд мæлгæ кæны, — 
æрæджиау загъта фысым. 
Тепса бафиппайдта: 
— Ардыгæй нæ фæндаг Скъуыдкъохыл акæндзыстæм, уæд 
базондзыстæм бæрæг Байрамы стырбонæй дæр. 
— Мах дæр тæккæ райсом уырдæм хъæуы. Уæдмæ та уал 
æндон кæрддзæмы мидæг зарæд, — бафтыдта йæм Бæтæхъо æмæ 
Уосмæнмæ бакаст. 
Уосмæн йæ сæр тилы, ома раст зæгъы хистæр. 
— Уадз æмæ згæ схæца кардыл, фæсурынмæ нæ хъавынц, 
зæгъгæ, кæй дзурынц, уый мæнг куы разына, уæд. 
Кæрæдзимæ фæкомкоммæ сты дыууæ хистæры. Бæтæхъо фæ- 
хатыд: цæцæйнагмæ ма цыдæр баззад зæгъинаг. 
Уазджытæ сæ бæхтыл абадтысты. Раздзог дæр æрылхъывта 
йæ бæхы æхтæнгтæ. Дыууæ хох-лæджы разæй цæуынц, бæхы 
цæфхæдты къæрцц-къæрцц гæрды тар æхсæвы, Бруты куыйтæ 
рæйынц алырдыгæй. 
— Райсом хорз бон кæндзæн, — æрфæныфæдмæ кæсгæйæ 
дзуры фысым. 
— Кæмæн — хорз бон, кæмæн та — фæстаг бон, — йæхиимæ 
дзурагау, бакодта уазæг. 
— Сæ бон ныккалæд Хуыцауы цæфæй... 
Мæхъхъæлон æмæ йе ’мбал фæстейæ аззадысты. 
— Уым дын æй нæ загътон, — чъызгæ дзуры Дзæрæхон. — 
Османаты Саад- Уллахъмæ дæр уыдис минæвæрттæ. 
Йе ’ргом Алхастмæ фæзылдта. 
— Минæвæрттæ диссаг не сты, фæлæ — кæцæй? 
— Скъуыдкъохæй, — æрчъепп ласта уый. 
— Ау, Скъуыдкъохæй? Æмæ æрвитгæ та кæй бакодта Тæги- 
ан-æлдар? 
— Æртæйæ уыдысты, се ’ртæ дæр æфсæддонтæ! Сæ иуæн йе 
уæхсчытыл афицеры пъагæттæ, хæрзæвзонг... 
— Ау, Темырболат?.. 
— Йæ ном цы хуыйны, уый нæ зонын. Къуыбыррихи, рæ- 
сугъд лæппу... 
— Ау, æмæ Уосмæн æнæ мах... 
— Уосмæн та цы гæнæг у? Инæлар-æлдар йæ хæрæфырты 
балцы арвыста, йæ фыд æй нæ базыдта, афтæмæй. 
Алыгъуызон хъуыдытæ, мæлдзгуытау, сызмæлыдысты Бæ- 
тæхъойы сæры. 
— Цыфæнды фæуæд, уæддæр уыцы лæппумæ мæ зæрдæ 
æвзæрæй не ’хсайы, — æрæджиау фидарæй загъта уый. 
— Æмæ æз дæр уый куы нæ зæгъын. Кастæн æм. Къæбут 
сусæгæй чи ныццæва, ахæм нæу, фæлæ ма ноджы... 
— Ноджы ма цы? 
Ферхæцыд, стæй хъавгæ загъта: 
— Уыцы сау барджытæ Хуыцауы фæрцы Скъуыдкъохæй куы 
168 

тæхиккой, уæд цы зæгъис? — чысыл ма бахъæуа йæ уд схауа 
Алхастæн. 
Дзыхълæуд фæкодта, талынджы йæ хæлары цæсгом æрца- 
гуырдта. 
— О Хуыцау, кæм дæ! — сфæрæзта ма Раздзог æмæ йæ бæхы 
бацагайдта. 
— Хъус-хъус кæнынц махмæ. Тохы сидт, зæгъ, Хуыцауæй 
комкоммæ Скъуыдкъохмæ æрхауы, стæй уырдыгæй фæйнæрдæм 
апырх вæййы. 
Хæйрæджытыком æмæ Муссæйы фæсномыг уынаффæ æрба- 
лæууыд йæ зæрдыл. Йе уæнгтæ уыцы æхцон хъыдзы бакодтой. 
— Хуыцау куы зæгъид, Алхаст... Куы æрцæуид алæмæт, — 
хъæрзы уый. 
— Исдугмæ, зæгъ, йæ ном æмбæхстæй фæдардзæн, стæй, зæгъ, 
уыцы иу цæф ныккæндзæн!.. О-о-о, фидар къух ын ис!.. Сæ 
кæрдтæ сусæгæй цыргъ кæнынц фæсивæд! — бæхæй ратасыд, 
афтæмæй йын йæ хъусы сыбар-сыбур кодта. 
— О Хуыцау! — уынæргъы Раздзог. Йæ хъуыды йын уæддæр 
нæ бамбæрста цæцæйнаг. 
Тепсаитæ сæ æрбаййæфтой. Хъæуы арæнтæ фæстиау аззады- 
сты. Бæхтæй не ’рхызтысты, афтæмæй кæрæдзийæн хæрзбон 
загътой. 
Фæндаджы астæу лæууыдис Раздзог, цалынмæ йæ уазджытæ 
талынджы бынтон нæ батадысты, уалынмæ сæм каст. 
«Гъе-е-е, бецау, æххормаг саби, йæхи фынæйæ чи рæвдауы... 
Æниу ын чи цы зоны.» 
Бруты куыйты рæйын æмæ бæхы къæхты къæрцц-къæрцц 
схæццæ сты. 
* * * 
Сæхи фæдисонтæ дæр нæ уыдысты фынæй. Фæндæгтæ хъахъ- 
хъæдтой, дымгæйау, рассæнд-бассæнд кодтой дыууæрдæм. 
Æнкъардта йæ Хадзы: кæд йæ хъæргæнджыты хъуыры исчи 
фæбады, уæд уый уыдзæн æрмæстдæр Муссæ-Алхас æмæ Скъуыд- 
къохæй Дзæуджыхъæумæ фæцæйцæуæг фæндагæй йæ цæст нæ 
иста. 
Ралли-балли кодтой Тæгианы ахстоны алыварс, фæлæ зыд- 
той Муссæйы тымбыл къухы уæз æмæ йæм æввахс нæ уæнды- 
дысты. 
«Скъуыдкъохмæ уæ цæст дарут! Уырдыгæй Дзæуджыхъæу- 
мæ цы фæндаг цæуы, ууыл ма фæкæлæд уæ бæхтæ!» — фæ- 
дзæхста Хадзы йæ мюридты. 
Майрæмбоны Цæцæны ’рдыгæй бæхджынты къорд разынд. — 
Сих сæм æдзынæг ныккаст, хъæрццыгъа йæ амæттагмæ куыд 
ныккæсы, афтæ. 
Бæлвырд уыд — Скъуыдкъохмæ цыдысты уыдон. 
Сæ размæ рагæпп ласта йæ фæсдзæуинтимæ, бæхджынтыл 
йæ цæст ахаста, стæй наибимæ кæрæдзимæ фæкомкомæг сты. 
169 

«Нымудзынмæ цæуыс, наиб-Эффенди?» — фарста йæ цæс- 
тæнгасæй. 
Садуллæ йæ мидбылты тыххудт бакодта. 
— Байрамы стырбон æрыввахс, йæ хорзæх дæ уæд æмæ дын 
Иунæг Аллах дæ хъуыддæгтæ сифтонг кæнæд, Хадзы Эффенди. 
Скъуыдкъох хæрзæввахс уыд. Загъд самайын ницы пайда 
æрхастаид Хадзыйæн. Хъамайы бырынкъыл дыууæ æнгуылдзæй 
хæцы æмæ йын æй йæ цæсты раз хъеллау кæны. 
— Чи цы агуры, уый ссарæд, кадджын наиб! 
— Фурд стыр у, Хадзы Эффенди, фæлæ йын цыфæнды чы- 
сыл къадайы æрбаиу дæр хъыг нæ вæййы. Стæй къадайæн йæхи 
дæр фæфæнды, фурдимæ куы сиу уаид æмæ искуы зæххы скъуы- 
ды куы нæ ныссæфид. 
Хадзы Скъуыдкъохмæ акаст. 
— Ахæм къадамæ не ’хсайы фурды зæрдæ, кадджын наиб. 
— Уый цæмæн зæгъыс, Эффенди, ныры рæстæджы дон хæрд- 
мæ дæр цæуы. 
— Хуыцауы фæндонæй... Арæхæй-арæхдæр кæнæд стыр Ал- 
лахы тыллæг, — хъамайы фистон та йын равдыста. — Уæд кæл- 
мытæн дæр басæттид сæ дойны æмæ адæймаджы тугмæ нал цы- 
бæл кæниккой... 
Наиб ма цыдæр зæгъынмæ хъавыд, фæлæ Абди æвиппайды 
фæтары ис. Сæ ныхасæй сын ницы бамбæрстой — нæдæр иуыр- 
дыгæй, нæдæр иннæрдыгæй. 
Чысыл фæстæдæр Муссæ æмæ Садуллæ фынджы уæлхъус 
ныхæй-ныхмæ бадтысты. Инæлары тар цæсгоммæ кæсгæйæ, йæ 
хъуыдытæ схъомпал сты. 
«Æнæхъуаджы не ’ппарынц амæттæгтæ йæ дзыхы сæхи!.. Йæ 
бон бирæ у». 
Муссæ Садуллæмæ бакаст: 
— Иу растады фаг ма стæм, наиб, — дзуры уый æрхæндæгæй. 
— Æз æмæ ды урс паддзахы ныхмæ никуы хæцыдыстæм, инæ- 
лар, — йæ сæр æркъул кæнгæйæ йын дзуапп радта цæцæйнаг. 
Йæ масты къуыбар аныхъуырдта Тæгиан, фæлæ йæ хыл са- 
майын нæ фæндыд, æмæ та лæгъзæй дзуры: 
— Урс паддзахы ныхмæ чи хæцы, уыдон куы аскъуыйой, уæд 
дзы фыццаг мах сæфæм, наиб! Лæг йæ хайуаны дæр æфсæстæй 
куы нæ дара, уæд ын ныххæдмæл уыдзæн æмæ хайуаны куыст 
йæхимæ æрхаудзæн. 
«Гъеныр дæ бамбæрстон, гъе!» — йæ зæрдæ æхцон хъыдзы 
бакодта Садуллæйæн. 
— Зæй рацæуынмæ куы хъава, уæд æй ницы бауромдзæн, 
цытджын инæлар! 
— Раст зæгъыс... Фæлæ йæ мах хъуамæ бауромæм, æндæр 
гæнæн нæй, — йæ хъусы йын мыргай ныннымадта: — кæннод нын 
нæхи а-ууæрд-дзæн, æмбарыс? 
Уазæг æм джихай каст, ома дæ зарæг æндæргъуызон куы 
уыд. 
Фембæрста йын йæ хъуыды Муссæ. 
170 

— Шамил-Хадзыйы ныхмæ куы хæцыдыстæм, уæд æндæр 
уыд! Уæд йæ императорон бæрзонддзинады манифест нæма уыдис 
гуырд. 
Цæмæй инæлар йæ хъуыды фергомдæр кодтаид, уый тых- 
хæй, къахæгау, æнæмæт хъæлæсæй дзуры Османы-фырт: 
— Цытджын паддзах хъуаг ницæмæй ныууагъта мæ кадджын 
инæлары. Стæй дзы уыцы манифесты фæстæ дæр ницы байста, 
æмæ йæ пъагæттæ нырма йе уæхсчытыл дары... 
Цæцæйнаджы цæстæй бары æмæ йæ мидбылты худы. 
«Цъингуыр! Дæхæдæг цы дæ, æмæ дæ къæдзил цы уыдзæн». 
— Пъагæтты æвджид куы баззайай, уæд ма цæй наиб уы- 
дзынæ, — комкоммæ йæм дзуры уый. 
— Стыр Аллахы фæрцы ууыл нæма уыд дзырд. 
— Цъæх сын нæ хæссы, мæнæ уал Кавказы хъуыддæгтæ ба- 
бæстон кæной. 
— Стæй цы уыдзæн? — сæнтдзæф фарст акодта наиб. 
— Стæй ма, ды наиб кæй дæ, кæнæ æз — æлдар, уымæ фæрсмæ 
дæр чи фæкæсдзæн... Хъауджыдæр нал уыдзæн Османы фыр- 
тæй, Тæгианæй, Дзæрæхонæй, Æлдадтонæй, алыгъуызон хæд- 
дзуйæ... Чи зоны ма нæ уæлейæ дæр абадой. 
Уазæг йæ бадæныл базмæлыд, фысыммæ скаст, гæды мыстмæ 
куыд скæсы, афтæ. 
— Уымæй Хадзыйы тырысайы бын балæууын хуыздæр у, — 
гуым-гуым кæны уый. 
— Гъе, гъе, уый цух ма стæм! 
Куындыхоны фæтæн чъылдыммæ кæсгæйæ, æхцонæй улæ- 
фы майор. 
«Хорз у, æмæ мердæм нæ кæсы.» 
— Уæд та... — Муссæ фæлæууыд, Садуллæйæн йæ дзырд йæ 
хъуыры фæбадт. — Уæд та сихы хъуыры хъуамæ фæбадæм. Уæд 
та адæмы хъуамæ фервæзын кæнæм бынысæфтæй. Кæннод æз 
æмæ ды иуырдыгæй дæр судзгæ кæнæм æмæ иннæрдыгæй дæр, — 
цыдæр зæгъын ма йæ фæндыд, фæлæ фæсыкк ис. 
— Фервæзын сæ кæнæм. Цæмæй сæ стæй паддзахы къухы 
бафтауæм æмæ сæ, дæ загъдау, нæхæдæг афтид абадæм? — æргом 
дзуры ныр уый дæр. 
— Нæ-æ-æ, наиб, халонау, хæргæ-харын хъуахъ куы нæ кæ- 
най, уæд дæ дзыхæй дæ къæбæр нæ ахаудзæн. 
Уазæг фæдисау ис. 
«Кæд мæм, мыййаг, Хъадзы Абдийы йæхæдæг æрбарвыста 
æмæ мæ ныр фæлваргæ кæны». — Йæ уæнгтæ ныккæрзыдтой. 
Йæ къух цæугæ-цæуын батилы Муссæ, йæ уазæгмæ нал кæсы, 
афтæмæй дзуры: 
— Адæмы хъуамæ фервæзын кæнæм фыдбылызæй, кæннод 
æлгъыстаг фæуыдзыстæм тъымы-тъымамæ, наиб... Нæ фæста- 
гæттæ не скоймæ æххы-ту кæндзысты. 
«Зонын, ныр дæ цы тыхсын кæны, уый... Лæг йæ хайуаны 
æфсæстæй куы нæ дара!..» — Фысым æм æдзынæг каст, йæ хъуы- 
дытæ фескъуыдысты. 
171 

— Уæдæ ма чердæм?.. Кæцы фæндагыл? 
Муссæйæн йæ даргъ рихитæ фæзылынгонд сты. 
— Мæ фыстæджы дæм «æртыккаг фæндаджы» сæраппонд фы- 
стон. Цæмæннæ мæ фæрсыс уымæй? — комкоммæ йæм кæсы 
уый. 
Йæ сæрыл схæцыд уæлæмæ. 
— Æмæ кæм агурæм... уыцы æртыккаг фæндаг, дæ бæрзонд- 
дзинад? 
— Турчы! — ныррыхыд Тæгиан-æлдар. 
— Турчы?— уазæг йæ бадæнæй фæлиуырдта. 
— Бадгæ æркæн, наиб! Аллах загъта: дæ зæрдæйы хъуыдытæ 
æмбæхстæй дар, дæ хæрзиуæджы чи цæуы, уыййеддæмæ сæ ма- 
кæмæн равдис. 
— Ау, æмæ чи ацыд, уыдон фæстæмæ куы лидзынц... 
— Уыдон лидзынц, мах куы ацæуæм, уæд фæстæмæ нал æрбаз- 
дæхдзыстæм, — фидарæй дзуры Муссæ. 
«Гъе-е-е, мардзæ! Амæн йæ фæнд конд куы у! Йæ разы ма цы 
фæлæудзæн!» — Калмы хъæлæсы йæхи цы хæфс ныппæрста, 
уыйау æдзынæг кæсы цæцæйнаг. 
Мухаммед Насераты прокламаци сæлвæста йæ дзыппæй, наи- 
бы раз æй айтыгъта. 
Йæ цæстытæ дзы фæсагъта уайтагъд. 
«Ракæнут уемæ уæ бинонты, рахæссут, цыдæриддæр уæ дза- 
умæттæ хъæуы, уыдон иууылдæр æмæ ралидзут Туркмæ...» — 
Кæсы Саад-Уллахъ æмæ йæ къухтæ ризынц. Хатт инæлармæ скæ- 
сы æмæ та гæххæтты фæсадзы йæ цæстытæ. 
«Мухаммед Насерат! Мухаммед Насерат!» — йæхимидæг фæл- 
хат кæны туркаг къамисары ном. 
— Дæхи цæстæй федтай, наиб! Не ’мдин стыр султан æхсæ- 
вæй-бонæй нæ мæт кæны... 
— Иунæг Аллах ын йæ бархъомыс æмæ йæ уæлахиздзинæдтæ 
сарæх кæнæд! — æрæджиау йе ’муд æрцыд уазæг. 
— Кæнæ сихты хæст, кæнæ пъагæтты æвджид цæрын, кæнæ та... 
— Кæнæ та Турчы фæндаг, — йæ ныхы хид сæрфы наиб. 
— Ай-гъай, Турчы фæндаг æмæ стыр султаны дæлбазыр, Ал- 
лахæй арфæгонд зæххыл цæрын. Ныртæккæ та адæмы фыдбы- 
лызæй хъуамæ фервæзын кæнæм. 
Æрдæбон ын халоны æмбисонд æнæхъуаджы нæ ракодта. Бан- 
тысдзæн ацы рувасæн халоны дзыхæй цыхты къæртт раскъæ- 
фын æмæ йе ’мдин Туркмæ ахæссын. Цæмæн хъуамæ ныххæлæт- 
таг уа, сихты хæсты Стыр Аллах сæрысуангæй Тæгиатæ æмæ 
Османаты хуызæн уæздан мыггæгтæн кæй бахай кодта, æмæ ныр 
урс паддзах йæ «бæрзонд манифестæй» байсынмæ кæй хъавы, 
уый?.. 
Иу цæуылдæр дыгъуырццзæг кодта Садуллæ æмæ гуымыдза 
фæрстытæй дардыл æрзылд: 
— Цы зæгъдзæн Лорисы-фырт? 
— Лорисы-фырты мачи хъыг дарæд, уыййеддæмæ адæм бы- 
ныскъуыд суæд, — гуымыдза дзуапп ын радта Тæгиан-æлдар. 
172 

— Бирæ уæгъд бынæттæ ис Кæсæг æмæ Мæздæджы алфам- 
былæйтты. Куы йæ бахъæуа, уæд тыхæй дæр фæсурдзæн адæ- 
мы, кæдæм æй фæнды, уырдæм. 
— Зонын æй æмæ къæрных Абди дæр уымæн ссæнды нырмæ 
Цæгат Кавказы фæндæгтæ. 
Уазæг йæхиуыл рахæцыд. 
«Гъеныр мæ балхъивдзæн ацы фæранк къулмæ, гъе! Æрфæрс- 
дзæн мæ, Хадзы Абдийы цы дзырдæй арвыстон, уымæй!» — хъуы- 
ды кæны уый. 
Хадзы Абди адæмы кæй змæста, уый зыдта Муссæ, фæлæ 
æрттæдæлармæй бадтис. Цæмæн? Цы боны хорзмæ ма каст? 
Аухы дæр афтæ бакодта. Туджы дзæкъул куы фæкъæртт, уæд 
дзы йæхæдæг тъыста къæрмджытæ æмæ йæхицæй адæмы хæрз- 
гæнæг сарæзта. 
Ныр дæр та афтæ хъавыс, цытджын инæлар? 
— Цæцæн-Мæхъхъæлы зæххыл лекка кæны фылдæр уыцы 
къæрных, æмæ нын уый тыххæй облæсты хицау нæ къух куы нæ 
райса, цытджын кнйаз. — Æрæджиау бафиппайдта наиб: 
— Хадзыйы æрбахурх кæнын зын нæу, наиб, — сагъæсгъуы- 
зæй дзуры уый. 
— Уæдæ ма цæмæ у не ’нхъæлмæ каст? — Тыххæй бахæццæ 
ис йæ сæйраг хъуыдымæ Саад-Уллахъ. 
Йæ уæлхъус уырдыг слæууыд, йæ цæстытæ дзы, бырæуау, 
ныззылдта: 
— Уадз æмæ уал нæма Цæгат Кавказы фæндæгтæ... Ныр та 
уал мæцъисы бæсты сбæздзæн хъыхъхъаг куыдзы ныхмæ. 
«Ныххаудтæн йæ ныхты... Æнæмæнг мæм æй йæхæдæг æрбар- 
выста». 
Цалдæр хатты йæ хъустыл æруад наибæн, тохы сидт Хуыца- 
уæй расхъиудта æмæ комкоммæ Скъуыдкъохмæ æрхауд. Стæй 
уырдыгæй Хадзы Абдимæ атахт æмæ йæ уый та пысылмон адæ- 
мыл пырх кæны, зæгъгæ... Нæ йæ уырныдта, йæхимидæг-иу худæ- 
гæй мард. Ныр йæхи хъусæй фехъуыста: «Ныр та уал мæцъисы 
бæсты сбæздзæн хъыхъхъаг куыдзы ныхмæ!» 
— Лæджы къух кæуыл фæхæст уа, ахæм мæцъис куы нæ 
рауайа, мыййаг, къæрных Абди... — ныкъкъæдз ис, афтæмæй 
дыгъал-дыгул кæны наиб. 
Муссæйы худын йæ хъустыл аныдзæвд æмæ ноджы ныггуыбыр. 
— Æгæр бирæ рæстæг хардз кæныс ламазыл, наиб! Адæмы 
хъæрмæ нал хъусыс, — йæ хъусы йын ныдздзырдта уый. 
Хъуыста адæмы хъæр. Уыдон дзырдтой: «Стыр Аллах 
Скъуыдкъох — сих Хадзы Абди Эффенди!» Худæгæй-иу мардис. 
Ныр æм худын нал цæуы. 
— О, фæлæ Байрамы стырбонмæ бирæ нал ис, цытджын кнйаз, — 
сфæрæзта ма уый. 
— Гъеуæдмæ ма сты къæрных Абдийы цæрæнбонтæ дæр, — 
ныццавта йыл уый. 
Уазæгæн фырдисæй йæ цæстытæ ауæрæх сты. Ницыуал 
æмбæрста, бынтондæр ницыуал... 
173 

— Кæд афтæ у, уæд ма æртыккаг фæндаг агурын та цы у, 
цытджын æлдар? 
— Æппæт дæр йæ раны уыдзæн, наиб, — уатæй ахызт, уазæ- 
джы йæ дзолгъо-молгъо хъуыдытимæ фæуагъта. 
Йæ цъарыл сæг кæмæн схæцыд, ахæм хъуыран æрбахаста, 
уазæджы тæккæ фындзы раз æй æрывæрдта. Егъау къух дины 
сыгдæг чиныгыл, хæлуарæджы тынау, пырхæй æрæвæрдта. 
Садуллæ Муссæйы къухыл æрæвæрдта йæ къух æмæ йæм 
джихæй каст. 
— Хуыцау уæздан æмæ фæсдзæуин загъта, алкæмæн йæ 6ы- 
нат бацамыдта, — цахæмдæр æгуыппæг хъæлæсæй дзуры Муссæ, 
— ныр æцæг хъаймæты бонмæ æнхъæлмæ кæсæм... Йæ бынат 
нал зондзæн налдæр уæздан лæг, налдæр фæсдзæуин... Уый дын, 
цъыбыртты сыгъд кæм ныууыдзыстæм, ахæм арт. 
Къæхты бынæй сулæфыд, дарддæр дзуры: 
— Сихты тох дæр ууыл у. Уымæн тæлфы, æнæсæр каркау, 
Хадзы Абди. Хуыцауы номæй сидынц адæммæ, стæй куы фæуæ- 
лахиз уа, уæд хуыздæр æрбаддзæн, газаваты йæ фарсмæ чи лæу- 
уыд, уыдон бæрзæйыл... 
Наибы къух рызт. Цæмæй йын йæ ризынæй банцадаид, уый 
тыххæй Муссæйы дзæмбы тыхджындæр нылхъывта. 
— ...Æз дæр ныхъхъуыстон уыцы сидтмæ лæмбынæг, — Хуы- 
цауæн, табугæнæгау, дзуры инæлар. — Æмæ гуырысхо нал кæ- 
нын: о Аллах, хъыг дæм ма фæкæсæд! Дæ номæй хатт саби фæ- 
сайæн гуыл ацаразынц дины сæргълæуджытæ. 
Наибмæ ныккаст комкоммæ, цыма йæ комæй зынджытæ кал- 
дта æмæ йæ басудзынмæ хъавыд, уыйау сыбар-сыбур кодта. 
— Зæгъæм, къæрных Абдийы ныппæрстам, гæдыйы лæппы- 
нау, голладжы... Уæддæр нæ фервæздзыстæм хъаймæтæй, уымæн 
æмæ йæ бынаты ног сих, кæнæ та ног хадзы слæудзæн. Стæй та 
ноджы, стæй та ноджы. Афтæмæй адæм сæфты былмæ бацæу- 
дзысты... Налдæр Османаты кадджын мыггаг уыдзæн, налдæр 
Тæгиаты нæргæ ном... Уый та дын, фæхуыдуггæнæн кæм ис, 
ахæм доны мал. 
Уæззау сулæфыд æмæ фæллад хъæлæсæй нывæнды йæ хъуыды: 
— Цæмæй сæфты былмæ ма бацæуæм æмæ алчи йæ кадимæ 
цæргæйæ баззайа, уый тыххæй ма нын ис иу фæндаг. — Йæ къух 
хуссарырдæм адардта. — Уыцы фæндаг цæуы не ’мдин стыр сул- 
таны дæлбазырмæ. Ард бахæр, наиб, куыд адæмы фервæзын æмæ 
уыцы фæндагыл ныллæууыны сæраппонд, куы бахъæуа, уæд дæ 
удыл дæр нæ бацуæрддзынæ. 
Наиб банкъуыст, цыма йын йæ удыл къахæй ныллæууыдыс- 
ты. Муссæйы тызмæг хъæлæс æй æрцæуын кодта йе ’муд: 
— Зон æй: сих Абди лæгмæ кæд бафысым кæны, уымæй ни- 
кæй фæфæрсы, — загъта уый æмæ йæ наиб фенкъардта: уый 
уыдис æртхъирæн. 
— Ард хæрын... — æнæбары гуым-гуым кодта Садуллæ. — 
Куы фæсайон, уæд тъымы-тъымамæ æлгъыстаг фæуæд мæ бай- 
зæддаг. 
174 

— Оммен! 
Мухаммед Насераты прокламацийы халдих ын йемæ арвыста 
æмæ йын бафæдзæхста: 
— Рафыссын æй кæн æмæ йæ фæйнæрдæм фервит! Уадз æмæ 
зоной адæм, не ’мдин стыр султан ныл кæй ауды. 
Садуллæ йæ къухтæ Хуыцаумæ сдардта æмæ дуарырдæм аз- 
дæхт. Муссæ ма йæм фæстейæ дзуры: 
— Бахъуыды сæраппонд калм дæр хъуамæ нывæрай де тары, 
наиб! 
«Нырма дæ хъæуы мæ сæр, фæлæ стæй та?» — дуарыл рахæ- 
цыд. Хадзы йæм æхсæв кæй æрфысым кодта, уыцы хабар нæ 
раргом кодта. Цæмæн? Чи йын цы зоны? Хъуыраныл ард хæ- 
рынц, фæлæ сæ сусæгдзинæдты дзæкъулы ком кæрæдзийы раз 
æхгæдæй дарынц уæддæр. 
* * * 
Астæуккаг æфсæддон зылды хицау инæлар Тумановмæ Дзæу- 
джыхъæумæ цæуыны фæнд бынтондæр нæ уыд. 
Грознамæ, фынгкалгæ бæхтыл, фæд-фæдыл æртахтысты: На- 
сранæй — Мæхъхъæлы зылды хицау булкъон Нурид, Шатойæ — 
Аргъуаны зылды хицау майор Ипполитов. Сæ иуæй се ’ннæ 
æвзæрдæр хабар æрбахаста, цыма зынджытыл абадт, афтæ фен- 
къардта йæхи кнйаз. 
Афтæ йæм фæкаст, цыма Грознайы фидарыл пысылмон фа- 
натиктæ æрхъула сты. Йæхи уæддæр нæ саста, йæ дæлбартæм 
лæмбынæг хъуыста. 
— Дæ бæрзонддзинад, — дзырдта йын булкъон Нурид, — мæхъ- 
хъæлы раздзог Малсæгты Тепса та фæтары ис. Йæ сыхæгтæй 
ницы расайдтон, фæлæ йæ зонын: сæхи хъæргæнджытæ йæ сис- 
той сæ базыртыл. 
Нуриды дзыхæй Ипполитов айста дзырд: 
— Хъусдарджытæ сæ федтой, Дзæрæхохты Алхастимæ Иры- 
стоны ’рдæм фæцæйцыдысты. Æвзæры нысан та у уый... 
— Се ’рцахсын дæр нæ уыд зын, фæлæ Дзæуджыхъæуæй 
æрцыд бардзырд: нырма сæм ма февналут, зæгъгæ, фæдзæхсы 
облæсты хицау. 
— Сих Хадзы Абди Эффенди Урус-Мартаны наибы цæсты 
раз лекка кæны... Куындыхаты Муссæ дæр зоны уый, фæлæ 
Садуллæимæ æрттæдæлармæй бадынц. 
— Ныгуылæн Кавказæй раирвæзт, ныр та ам змæнты адæмы 
уыцы къæрных. Æмæ йæм хъусгæ дæр нæ кæнынц. Сæ кæрдтæ 
та ссынц цæцæн æмæ мæхъхъæл. 
Нурид æркодта фæстаг цæф: 
— Куындыхаты Муссæ æмæ Османаты Садуллæ бадынц сæ- 
хицæн. Цыма уыдонмæ нæ хъуысы фæдисонты сидт. Цыма уыдон 
нæ басудздзæн газаваты зынг! 
— Уыдон та ссардзысты семæ иумæйаг æвзаг! — хуыфгæ- 
хуыфын багуым-гуым кодта Ипполитов. 
175 

«Уыдон та ссардзысты семæ иумæйаг æвзаг!» — Туманов, 
кæлмдзæфау, фестад. Деныцикæн бæхтæ бацæттæ кæныны бар- 
дзырд радта. 
Сагъæссаг дæр уый у, уыдон та семæ иумæйаг æвзаг кæй 
ссардзысты. Гъеныр дæр ма акæс! Алырдыгæй йæм фæдисы цыд 
æркодтой, Куындыхаты Муссæ та йæхицæн бады Скъуыдкъо- 
хы. Цыма зæххы бикъ у æмæ йæм кнйаз Туманов Алыксандр 
йæхæдæг фæцæудзæн! 
Терчы облæсты хицау Лорис-Меликов дæр хæрзаудæн кæны 
ацы козбау ироныл. Цæмæн? Цы ис се ’хсæн иумæйаг? 
Грознайæ Дзæуджыхъæумæ фескъæрдтой. Сæ бæхтæ цалдæр 
раны раивтой. 
Дуаргæсы хъуыды дæр не ’ркодта, афтæмæй смидæг ис Ло- 
рис-Меликовы хатæны. Адæргæй дзы æфсæддон салам раттын 
дæр ферох ис. 
— Байрамы стырбонмæ та растад цæттæ кæнынц туземæгтæ, 
дæ бæрзонддзинад! Арт та ныппæрттæввонг у, æндзаргæ та йæ 
кæнынц Куындыхаты Муссæ æмæ Османаты Садуллæ! — уыцы 
иу æппæрст скодта Туманов. 
Лорис-Меликов цымыдисæй йæ цæстытæ фæирд ласта. 
— Цæмæй адæймагмæ исты азым бахæссай, уый тыххæй дæ 
къухы исты бæлвырдгæнæн æрмæг хъуамæ уа, кнйаз! — цахæм- 
дæр фæлмæн хъæлæсæй йæм дзуры уый. 
— Малсæгты Тепса æмæ Дзæрæхохты Алхаст та фæтары сты, 
дæ бæрзонддзинад... Абырджытæ æрцахсын нæ бон у, фæлæ 
сæм кæсæм, цалынмæ та дыккаг Сауадаг æрцæуа, уалынмæ! — 
Нæ састис кнйаз. 
— Уымæн йæхи аххосаг ис, цытджын кнйаз... Туземæгтæ 
æрмæст Сауадагмæ нæ цæуынц Раздзог æмæ йе ’мбæлтты фæ- 
дыл. Райсом, чи зоны, мах кæдæм фæнда, уырдæм фæсидой бы- 
нæттон цæрджытæм раздзог абырджытæ... 
Туманов хицауы уыци-уыци нæ бамбæрста кæронмæ æмæ фер- 
гъуыйау ис. 
— Цæцæн-Мæхъхъæл та сæ къахыл слæууыдысты сихы сидт- 
мæ, дæ бæрзонддзинад! Уыцы сидт Куындыхаты Муссæмæ дæр 
хъуысы, фæлæ... 
— Фæлæ уымæй Тæгианæн йæ пъагæттæ йе уæхсчытæй не 
сисдзынæ, Алыксандр Георгиевич! 
— Хорз, фæуæд дæ дзырд, Михал Тариелович, фæлæ, æнæ 
мах, сусæгæй минæвæрттæ куы иса, уæд та? 
— Сусæгæй, зæгъыс? — судзинау дзы фæныхст уыцы иу 
дзырд. 
— Наибимæ цæуылдæр сусу-бусу кæнынц, — Туманов Лорис- 
Меликовы хъусыл сныхæста йæ былтæ. — Ноджы фыддæр, дæ 
бæрзонддзинад... Бæрæг мæм æрхастæуыд, сих Хадзы Абди Эф- 
фенди, дам, Скъуыдкъохы цыты уазæджы къæлæтджыны бадтис... 
Лорис-Меликов йæхи фесхъæл кодта уыцы ныхæстæм. Стъо- 
лы къахыл баст бæттæн æрбайвæзта йæхирдæм, фæсдуарæй дзæн- 
гæрæджы зæлланг фæцыд. Дуаргæс æрбадардта йæ сæр. 
176 

— Капитан Золотаревмæ фæсид! 
Цæстныкъуылдмæ февзæрд йæ разы Золотарев. 
— Скъуыдкъохмæ фидиуæг арвит ныртæккæ! Куындыхаты 
Муссæ æвæстиатæй хæццæ кæнæд Дзæуджыхъæумæ!.. 
Кнйаз Туманов æхцонæй сулæфыд. 
Темырболат уыцы изæр ныхасы Хъуыбадыйæ афтæ куы фе- 
хъуыста, ир æмæ цæцæнæй чидæртæ Туркмæ алидзыныл сразы 
сты, зæгъгæ, уæд ыл цыма арт бандзæрстой, афтæ фæцис. 
Лыгъдис, фæлæ кæдæм лыгъдис, уымæн ницы зыдта. 
Чысылæй нырмæ Хъуыбадыйы зарджытæ æмæ таурæгътæм 
хъуыста æмæ йæм афтæ кастис, цыма уыдон уыдысты чиныг 
дæр, авдæны зарæг дæр. 
Ныр Хъуыбады ныхасы куыдта æмæ дзырдта, Туркмæ ли- 
дзæм, зæгъгæ. 
Нæ, уый ма æрцæуæд! 
Бетъырбухы кадетты корпусы, фæцахуыр кодта цалдæр азы. 
Афицеры цин райста æмæ, Чугуевы уланты пъолчы уæвгæйæ, 
фезмæста цъыф. 
Цæмæн ма йæ хъæуы кæнæ ахуыр, кæнæ чиныг, адæм сæ 
хæхтæ, сæ бæстæ куы ныууадзой æмæ æцæгæлон Туркмæ куы 
фæлидзой, уæд? 
Нæ, уый ма æрцæуæд! 
Чиныджы сæрыл бирæтæ æрхастой сæ сæртæ нывондæн. Уый 
дæр ын снывонд кæнид йæхи, фæлæ кæм ис уыцы чиныг? Ныр- 
ма не ’рхæццæ ис Брутмæ. 
Хъуыранæн табу кæнынц пысылмонтæ, йæ кæсын ын нæ зо- 
нынц, афтæмæй. Уæд, та дзы цы фыст ис, уый кæсын куы базо- 
никкой æмæ адæм сæ куывд куы скъæриккой Иунæг Стыр Хуы- 
цаумæ нæ, фæлæ... чиныгмæ! 
Чиныг дæм æххæст нæма æрхæццæ ис, Нарт? Хъуыбадыйы 
хъисфæндыры æнтъыснæг зарды мидæг уал фен дæ цæсгом æмæ 
ма банымæг у, Нарт! 
Уый дæр акалид йæ афицеры дарæс, Хъуыбадыйау, фæндыр 
сисид æмæ хъæуи-хъæу зилид. Алцыппæтыл дæр сразы уаид, куы 
бахъæуид, уæд ын афицеры цин чи радта, уыдонимæ тохыл дæр. 
Æрмæст моллойы дзырд ма æрцæуæд! 
Хæдзармæ сусæгæй бахъуызыд. Æна йæ нæ базыдта, афтæ- 
мæй йæ афицеры дарæс акалдта. Кæмдæр ын зæронд куырæт 
уыд, — уый скодта, цырыхъхъыты бæсты йæ къæхтæ хæдбын 
дзабырты атъыста. 
Бæхдонæй Æрфæны раласта, саргъ ыл авæрдта æмæ йе рагъмæ 
фæгæпп кодта. 
Æрфæн зондджын хайуан у, уадз æмæ йæхæдæг ара фæндаг! 
Арвы къуск байдзаг ис стъалытæй, Терчы уынæргъын хъуыст 
дардæй. Æрфæны фæрстæ хидæй схуылыдз сты, уæддæр тах- 
тис, дымгæйау. 
12 Булкъаты Мнхал 
177 

Дæлæ Бæтæхъойыхъæу, Хуымæллæг... Уыдон фалейæ хæх- 
ты цыргъ цъуппытæ талынджы рæдзæ-мæдзæ кæнынц. 
«Муссæ мацы зона моллойы дзæнгæдайы тыххæй, уый мæ 
нæ уырны», — ферттывта йæ сæры. 
Хъæуастæуты куы ныууад, уæд тыхджындæр айхъуыст бæхы 
цæфхæдты къупп-къупп, æмæ куыйтæ сæ рæйын сарæх кодтой. 
— Гъæтт, бæрзæйсаст куы фæуиккат æмæ адæмы сæ мæгуы- 
рыл куы ныууадзиккат! — хъуысы йæм кæйдæр мæсты æлгъыст. 
Уыцы «арфæгæнæг» æй сихы фæдисонтæй кæй фенхъæлдта, 
уый базыдта Темырболат. 
«Афтæ мын хъæуы», — йæхи æфхæрынмæ фæцис. 
Хъæуæй ныйивгъуыдта. Терчы хиды гуыпп-гуыпп ссыд Æрфæ- 
ны къæхты бын. 
Талынджы нæ зынд, фæлæ йæ зыдта: уæртæ уым фынæй 
кодта Дзæуджыхъæу — Ирыстоны зæрдæ. 
Йæ зæнджы хæцъæфтæ схуылыдз сты, бæх йæ хуыррытт 
фæтыхджындæр кодта. 
«Бафæлладтæ, куыдзы хъус?» 
Æргæпп кодта æмæ иудзæвгар фистæгæй фезгъорста бæхы 
разæй. 
«Бас кæй басудзы, уый, дам, доныл дæр фу-фу кæны! Цы 
фæпайда кодтой Хъаныхъуатæ Туркмæ алидзынæй... Чи бай- 
хъусдзæн ныр моллойы дзæнгæдамæ?..» 
Нæ, уый нæ уыдзæн! 
«Уæд ма цæмæн тындзыдтон Чугуевæй?.. Уадз æмæ уым ба- 
тыдтаин мæ цæрæнбонтæ, кæд æнæ хæдзар, æнæ хæхтæ, æнæ 
райгуырæн бæстæ лæджы цæрæнбонтæ дæр цæрæнбонтæ хуый- 
нынц, уæд?» 
Скъæрдта тæлтæг бæхы, цыма йæм фæстейæ хъуыст Æнайы 
сидт: 
«Æрра сдæ, Болат!.. Æгас хъæуæн йæ хуыссæг куы фæсырд- 
тай, уæд!» 
— Бæрзæйсаст фæу, кæд хъæууынгты афтæ ничи скъæры, 
уæд! — æрбайхъуыст та йæм кæйдæр «арфæ». 
«Куы нæ мæ базониккой». 
Ехсы цæфыл ахуыр нæ уыд Æрфæн æмæ, хъандзалау, фес- 
хъиудта хæрдмæ. 
«Науæд молло йæхи зондæй сидтис адæммæ?.. Кæнæ йæм 
уыцы гæххæтт кæцæй бафтыд?..» 
Цыма æнæхъуаджы дугъæй сфæлмæцыд Æрфæн, — йæ мыр- 
мырæй тар æхсæв айгæрста æмæ йæ барæг чысыл йе ’муд æрцыд. 
Бæхы рохтæ æрбалвæста, æргæпп та кодта, æртæхгæрдæгыл 
уæлгоммæ атылд. 
Байраг йæ уæлхъус лæууыд æмæ йæ замс былтæй лæппуйы 
даргъ сæрыхъуынтыл узæлыд. Чысыл фалдæр Терчы уынæр- 
гъын хъуыст, цыма фыдфынимæ хъуырдухæн кодта. 
Иннæрдæм æрзылд Темырболат æмæ арф кæрдæг йæ цæнг- 
тæй йæхирдæм æрбассывта. Уазал æртæхæй уайтагъд йæ цæсгом 
178 

ахуылыдз ис æмæ йын уый, цыма, йæ хъуыдытыл ихы къæртт 
авæрдта, афтæ фæцис. 
Кæдæм ацæуа ныр? Брутмæ баздæха æмæ хæдзармæ сусæ- 
гæй бахъуыза? 
Уый нæ уыдзæн! 
«Хатт зынг зæгъынæй дæр судзы ком... Молло йæхи зондæй 
куы нæ дзура æмæ зæй зæйы хынцмæ куы ранкъуыса, уæд та? 
Уæд ма цы фæлæудзæн йæ разы?» 
Йæ балцы сæр цы уыд, кæнæ кæдæм цыд, уый нæма базыдта 
уæддæр æмæ æдзæмæй каст стъалыты хуртуанмæ. 
«Кæд Муссæ ницыма фехъуыста, уæд ын æй æз фехъусын 
кæндзынæн! Уадз æмæ Хуыцауы минæвар ма дауæд йе ’взаг, 
кæм нæ хъæуы, уым. 
Нæ, уый не ’рцæудзæн! 
Æмæ зæй зæйы хынцмæ куы раскъуыйа, уæд та? 
«Зæйы ныхмæ чи фæлæууа, ахæм тых дæр разындзæн!» 
Ныр ссардта йæ балцы сæр æмæ уыцы иу гæппæй Æрфæны 
рагъыл февзæрд. 
«Муссæ нырма удæгас куы у, уæд моллойы хуызæтты дзæн- 
гæда цы давы... Скъуыдкъохмæ тæхгæ, Æрфæн! — Йæ уæнгты 
цахæмдæр æнахуыр хъару фæзынд уыцы хъуыдымæ. 
Барæджы сагъæс æмæ æнкъарæн бæхыл дæр бахæцыдысты 
æмæ йæхи цырддæр айста Скъуыдкъохы ’рдæм. 
XX. НОДЖЫ ТА ЗÆХХЫ БИКЪ 
Зæххы бикъ фестад Скъуыдкъох. Уырдæм цыдысты алыр- 
дыгæй минæвæрттæн сæ фæндæгтæ. Уырдæм цыдысты Æрфæн 
æмæ йæ барæг дæр. 
Фырвæлладæй цудтытæ кодтой, уæддæр цыдысты, разæй — 
æхсæвы фæдисон, фæстейæ — та йæ бæх. 
«Бацæудзынæн, йæ разы мæ сæр æркъул кæндзынæн, куы 
бахъæуа, уæд æм мæ зонгуытыл дæр бабырдзынæн. Зæгъдзы- 
нæн ын: Хуыцауы минæвæрттæ, уæлдайдæр та молло Хъази, — 
адæмы змæнтынц, уæлæхох сæ кæнынц, æз æмæ ды нæ удæй 
фылдæр кæй уарзæм, уыцы райгуырæн хæхтыл!.. Туркмæ али-. 
дзыныл сæ ардауынц», — хъуыды кодта æхсæвы бæлццон. 
Æхсæвы тар фæтæнæгдæр ис, хæхты цъуппыты гуымыдза 
хæххытæ разындысты гæзæмæ. Стæй сыл боны рухс сæмбæлд, 
æмæ талынг лæсын райдыдта хохы цъассыты ’рдæм. 
Æрвгæрон фæбæлонгъуыз ис. Куы йæ æндæвтаид, уæд та 
йæхи цæстæй федтаид, хæхты цъуппытыл райсомы хуры тын 
мингъуызтæй куыд хъазы, уый, 
Тындзыдта Скъуыдкъохмæ, зæххы бикъмæ. 
Дард нал уыд — иу сулæфт ма, æмæ бахæццæ уыдзысты. 
Кулдуар нырма æхгæд уыд, йæ уæлæ хуыны гуыдыны йас 
гуыдыр ауыгъд. 
179 

Кæртæй сыбыртт нæ хъуыст, райсомы хуыссæджы аныгъуылд, 
æвæццæгæн, куыдз дæр. 
Æрфæны æддейæ фæуагъта, йæхæдæг кулдуарыл сбырыд æмæ 
кæртмæ багæпп ласта. Куыдз йæхи раскъæрдта, фæлæ йæ куы 
базыдта, уæд æхсæвы уазæджы уæхсчытыл йæ дзæмбытæ сæ- 
вæрдта. 
Ноджы ма кæйдæр уынæр æрбайхъуыст æмæ куыдзы фæ- 
уагъта. Нарæг асиныл, хуыснæгау, суад, Муссæйы кусæн хатæ- 
ны дуарыл бахæцыд чъызгæ. 
Дуар байгом ис, æхсæвы æмырдзинад бахаста уатмæ йемæ. 
Муссæйæн йæ дарæс йæ уæлæ, афтæмæй хуыссыд оттоман- 
кæйыл. Йæ уæлхъус слæууыд æмырæй, йæ улæфтмæ йын ныхъ- 
хъуыста. 
Йæ къахдзæф уыд гæдыйы къахдзæф, фæлæ Тæгиан фехъал. 
Фестадис, йæ цæстытæ аууæрста, сæрæй къæхты бынмæ сбар- 
ста цæстæнгасæй йæ разы лæууæджы. 
Джихæй каст Темырболаты пыхцыл сæрмæ, æгъуыссæгæй фæ- 
лурс цæсгоммæ, йе ’гънæджытæ кæмæн азгъæлдысты æмæ фæй- 
нæрдæм чи ныппака ис, уыцы зæронд куырæтмæ, хæдбын дза- 
быртæм. 
Тасы стъæлфæнтæ ферттывтой йæ цæстыты. 
— Цыма дæ сынтытæ ныттыдтой!.. Кæцæй фæдæ æхсæвы- 
цъæхæй, лæппу? — афарста уый. 
— Брутæй! — къуырмагонд хъæлæсæй дзуры Темырболат. 
— Ау, æмæ нал бон кодта, æхсæвыгон куы скъæрдтай, уæд? — 
Цымыдисæй йæ цæстытæ ауæрæх сты Муссæйæн. 
— Сбон кæнынмæ не ’нхъæлмæ кæсынц, дæ сусæгæй адæмыл 
сау хабар, сау низау, чи æфтауы, уыдон, — æгуыппæг хъæлæсæй 
та загъта лæппу. 
Муссæ фестад, рухсырдæм фæзылдта йæ хæрæфырты цæс- 
гом æмæ йын йæ цæстытæм ныккаст. 
— Кæм уыдтæ дысон, лæппу? — афарста йæ дыккаг хатт. 
— Бруты. 
— Æмæ дæ цы рахаста æхсæвыгон? 
— Сау хабар! Къæхтæ, къухтæ æмæ æвзаг кæуыл разад æмæ 
Иры хъæуты, хæддзуйау, чи хæты, уыцы сау хабар! — сæнттæ 
цæгъдæгау дзырдта уый. 
Йæхи нал баурæдта Муссæ æмæ йыл фæхъæр ласта: 
— Сонт фæдæ, лæппу?.. Æхсæвыгон дæ фæндагыл цы ба- 
урæдта, уымæй дæ куы фæрсын? 
— Уымæн нæ ацыдтæн Цæцæнмæ! Уымæн не ’рывæрдтон Ал- 
ханты Махмуды нæмыгмæ мæ ных! 
— Хъæр ма кæн, нырма не сбон ис! 
— Ды ницы зоныс, афтæмæй Хуыцауы хæс фидыны æфсон 
ралли-балли кæнынц хъæуты... Адæмы сæ къонатыл уæлæхох 
кæнынц æмæ сæ æвзæр фæндагыл ардауынц! 
— Кæмæй зæгъыс, ном ын нæй? 
— Молло Хъазийæ! 
180 

— Цы ракодта уыцы даргьбоцъо сæгъ? Кæнæ кæй цæхæра- 
донмæ баирвæзт? 
— Бар мын куы раттис, уæд æз уымæй къаддæр нæ ныхъхъæр 
кæнин адæмыл, молло сæ сайгæ кæй кæны æмæ Туркмæ алидзы- 
ны се сæфт кæй ссардзысты, уый! 
Лæппуйы феуæгъд ласта æмæ оттоманкæйыл йæхи æруагъта. 
«Гъе-е-е, мæ хуры чысыл, демæ хъазгæйæ куы нæ у!» 
— Зæгъ мын, æрмæст мын бардзырд ратт! — дзырдта Темыр- 
болат. — Æхсæвæй-бонæй бæхыл ратæх-батæх кæнин. Адæмæн 
зæгъин дæ номæй: молло уæ сайгæ кæны æмæ сæфты фæндагыл 
ма ныллæуут. 
Чысыл фæстæдæр æй афарста: 
— Дæ балцы сæр уый уыдис айхуызæн хæддзуйы дарæсы? 
— Уый, æрмæст уый!.. Бæлвырд бæрæг ничима зоны, æз дæр, 
раст ныхас дæу йеддæмæ кæмæй фехъуыстаин, уый не ссардтон 
æмæ рацыдтæн. 
«Гъе-е-е, мæ хуры чысыл, дæумæ иудадзыг хъус дарын куы 
хъæуы», — баныхæста къæдзил йе ’рдæбоны хъуыдыйыл. 
— Дæ бынат фынджы кæрон куы уа, уæд дæм цалынмæ фæ- 
сидой, уалынмæ йæ сæрмæ макуы байваз дæхи! — тызмæгæй 
дзуры Муссæ. 
— Цалынмæ мæм фæсидой, уалынмæ куы схæццæ-мæццæ уа, 
уæд та? 
«Уымæй дæм мæхи зонд ис». 
— Уæддæр кæстæрæй ничи æрдомдзæн дзуапп. 
— Æрдомдзысты негасæй дæр. Цард æмæ мæлæтыл кæм цæуы 
дзырд, уым дзуаппæй нæ аирвæздзыстæм — нæдæр ды, нæдæр 
æз, нæдæр Цæцæны наиб Османаты Саад-Уллахъ. 
Наибы коймæ йе ’рфгуытæ фелхынцъ кодта. 
«Лæдзæгау ныхсыс тулгæ цалхы, мæ хæрæфырт, фæлæ дын кæд 
ссарин сæ аккаг «къæлæт», — ныкъæдз-мæдзытæ ис йæ хъуыды. 
— Цæцæны наибы ныууадз, уый немæ не скъæры дугъ. 
— Чи зоны, фæлæ молло Турчы ’рдæм цы уæрдон ссоны, 
ууыл немæ баддзæн. 
Йæ хъуыры фæбадт: 
— Чи æрхаста Брутмæ уыцы хахуыр? 
— Хъуыбады дзырдта. 
— Ноджы та Хъуыбады?.. 
— Рæстдзинадæн иу уæз ис, кæй фæнды дзыхæй ссæуæд. 
— Æмæ моллойы дзæнгæда рæстдзинад хоныс, Мамсыраты 
бындар? 
— Уый ды мæнæй хуыздæр зоныс, æмæ дæм æз дæр уымæн 
æрбацыдтæн фæрсынмæ. Хуыцау зæгъæд, мæнг цы уа... 
— Хуыцау зæгъæд... Адæймаг æй зæгъы æмæ йæ стæй Хуы- 
цауы æфсон фæкæны. 
Темырболат фестъæлфыд уыцы ныхæстæм: 
— Æмæ йæ нырмæ нæ загъта адæймаг? — афарста йæ мадыф- 
сымæры уый, хъуыдыты мидæг «адæймаг» Муссæйæн йæхи хон- 
гæйæ. 
181 

— Хъаныхъуатæ дæр загътой æмæ йæ иунæг Хуыцауы æфсон 
фæкодтой. Стæй сыстадысты æмæ фæлыгъдысты «хуыцауы загъ- 
дæй» уырдæм, — Муссæ йæ къух хуссарырдæм ауыгъта, — фæлæ 
сын нæ фæцис хорз алыгъд æмæ та «Хуыцауы загъдæй» фæс- 
тæмæ æрбалыгъдысты... 
Темырболаты цæстытæ сæрттывтой. 
— Æз дæр ууыл хъуыды кодтон фæндагыл... Чи алыгъд, уыдон 
цы пайда фæкодтой... 
— Æмæ мæнмæ Хъаныхуаты бæрц зовд нал ис, къæдзæх, и? — 
Йе уæхск ын æрхоста уæззау армæй. Йæ амонæн æнгуылдзæй 
йæ риу хойгæйæ ма йæ ныхасмæ бафтыдта Муссæ: — Лæг куы 
нæ зæгъа, уæд моллойы сæнтдзæф дзæнгæда ницы давы, мæ 
хæрæфырты къуындзих, æмæ йæм ды дæр ма хъус. 
— Æцæг? — барадис уазæг. 
Бынтон æй йæ ахæсты бакæнынмæ схъавыд инæлар: 
— Нæ бастъæлдзæн Нарт... Нæ тыхтæ ма иу барст хъуамæ 
скæнæм... фæстаг барст. 
Йе уæхсчытыл схæцыд корнет. Хатæны дыууæрдæм цоппай 
кæны инæлар, йæ райсомы фынæйæ нæма райхъал ис Скъуыд- 
къох. 
— Цас хъуыддæгтæ ис къæсæрæн æддейæ æмæ мын акæсыны 
фадат нал дæттынц алыгъуызон минæвæрттæ... Кæсæгмæ Афæ- 
хъойы фервыстон, фæлæ ма Хъуымыхъы æлдар Уцмиев Муссæ 
æмæ хъарабулахъты хицау Цугты Аксомæ хъæуы минæвар фер- 
витын. Цалынмæ Афæхъо æрбаздæха, уалынмæ æрæджы кæны. 
Байрамы стырбон та нæ къæсæрыл æрбалæууыд... 
Темырболат базмæлыд æмæ йæ зæронд дарæсмæ æркаст. 
— Мæ байраг дымгæйæ цырддæр у, куы мыл баууæндис, уæд. 
— Æууæндгæ та куыннæ, фæлæ дæ быдыргъы хуызæнæй 
кæдæм фервитон! 
Стъолы асыккæй дыууæ конверты систа æмæ йæм сæ радта: 
— Тæхгæ кæн! 
— Кæдæм? — цымыдисæй афарста уый. 
— Нырма уал Брутмæ! Уым дæхи бадзæбæхтæ кæн, фæлæ 
корнеты мундир мауал скæн, цæцæны наибмæ нæ цæуыс ныр, 
Æна æмæ Уосмæнæн зæгдзынæ, Скъуыдкъохмæ, зæгъ, здæхын... 
Цæстныкъуылдмæ хъуамæ бахæццæ уай хъарабулахътæм, уыр- 
дыгæй та хъуымыхъмæ. Цугты Аксо æмæ Уцмиев Муссæмæ мæнæ 
уыцы гæххæттытæ ратдзынæ... Иннæбон изæрмæ уæм иумæ 
æнхъæлмæ кæсын Скъуыдкъохы... 
Йæ хуыз æвиппайды аивта, йæ мидбылты бахудтис. 
Фæстейæ ма йæм дзуры Муссæ: 
— Де тары кæй бафснайдтай, уыдон кæнæ сæ хицæуттæм фæ- 
хæццæ уæд, кæнæ та сæ хæргæ хъуамæ бакæнай!.. Мыййаг, исты, — 
уæд сыл хæрынæй ма бацауæрд, хъусыс?.. 
— Ныфс дæ уæд! — нарæг асиныл æрызгъордта. 
Гамзат дыууæ ифтыгъд бæхæн сæ рохтыл хæцыд, афтæмæй 
лæууыд кæрты. Фæсдзæуинæн бардзырд ничи радта, афтæмæй 
182 

бацæттæ кодта бæхты. Чи йæ зоны, цы та сфæнд кодта йæ хи- 
цау, кæнæ та кæдæм цæуынвæнд кæны. 
Хур нæма скаст, Скъуыдкъох нырма фынæй кодта. 
Æрфæны кæм ныууагъта, уым æм æнхъæлмæ каст. 
Йе тары дыууæ гæххæтты уыдис, Ирыстон нæ, фæлæ æгас 
Цæгат Кавказы адæмты хъысмæтыл хъуыдыгæнгæйæ, æгъуыс- 
сæг æхсæвтæ чи æрвиты, уый рарвитгæ гæххæттытæ. Бæстæ хъæд- 
гæмттæ фестад, æмæ кæд иу хъæдгомæн схос кæнид корнет Мам- 
сыраты Темырболат дæр. 
* * * 
Цадæггай хылдис фыдфынæй æлгъагдæр рæстæг. Фæндыдис 
æцæг дæр Муссæйы æддæмæ ацæуын, фæлæ йын фадат нæ уыд. 
Алырдыгæй минæвæрттæ цыдысты, йе ’фсымæр Афæхъойы 
æвджид сæ нæ ныууагътаид. 
Цыдысты йæм хъæстмæ цæцæнæй, мæхъхъæлæй, ирæй, кæ- 
сæгæй. 
Цыдысты фистæджытæй, уæлбæхæй. Скъуыдкъох зæххы 
бикъ фестад. Дзæуджыхъæу фæсфæд аззад, — уый йыл æфтыд- 
та тас. 
Сегасæн ардта дзуапп, йæ хæрæфырт Темырболатæн куыд ссар- 
дта, афтæ. Цæцæн æмæ Мæхъхъæлы минæвæрттæ йæм æрбацыды- 
сты æнæнхъæлæджы. Уыдонæн «къæлæт» ссарын фæзын ис. 
Æртæйæ уыдысты, се ’ртæ дæр къæдзæхы хуызæн лæгтæ. 
Сæ сæргълæууæг Дзæрæхохты Алхаст, Урус-Мартаны цæрæг, 
цæцæны дзырддзæугæ лæг. Иннæ та мæхъхъæлон Малсæгты Теп- 
са, Насраны цæрæг. Æртыккаг — хæрзæвзонг, Темырболаты 
цахъхъæн, уый дæр цæцæйнаг. Цæстытæ сау æрфгуыты бын бам- 
бæхста, йе ’фсæртæ кæрæдзимæ нылхъывта, афтæмæй каст. 
Йæ зæрдæ йын уæлдай æлхыскъ уый фæкодта, цæцæн æмæ 
мæхъхъæлы æвзæрст лæгтæ йæм иумæ кæй æрбацыдысты. Хи- 
цæнтæй уадз æмæ цæуой, фæлæ иумæ? 
Цахæмдæр уазал уддзæф æрбахастой семæ, фæсдуар тызмæ- 
гæй слæууыдысты. 
Æртæ æрмæрины дæргъæн хъамайыл æрывæрдта Алхаст йæ 
къух, афтæмæй дзуры Муссæмæ: 
— Дзырддзæугæ лæг дæ, Муссæ-Алхас. Дæ кад дын стырдæр 
фæкæнæд иунæг Аллах. 
— Уый сæраппонд не ’рбацыдаид номдзыд Алхаст Урус-Мар- 
танæй ардæм, — цыма æнæхонгæ уазæджы фæзмыдта, ахæм хъæ- 
лæсæй дзуры Муссæ. 
— Уæллæгъи, раст зæгъыс, фæлæ Скъуыдкъох зæххы бикъ 
фестад, уым æмбæлынц кæрæдзийыл фыдуацтæ æмæ фыддым- 
гæтæ. Сæ сæрбос сердар Муссæ-Алхасы къухы ис æмæ... 
Муссæ йе ’рфгуытæ æрбассывта: 
— Уымæй æвзæрдæр ницы ис, кадджын Алхаст, уазæг æмæ 
ысым кæрæдзи куы нæ æмбарой. Аллах загъта: комкоммæ ба- 
æрс æмæ дын комкоммæ дзуапп радтой. 
183 

— Уæллæгьи, комкоммæ цæвынæй куы уаид, уæд Алхасты 
кард дæр нырма нæ ныкъкъуымых ис, кæд Сауададжы, къæлæ- 
тау, ныкъкъæдз ис, уæддæр. 
— Аллах ме ’вдисæн — федтон æй æмæ мæ уырны. Кардæй 
архайын ничи бацамондзæн нæдæр Дзæрæхохтæн, нæдæр Тæги- 
атæн, — тызмæгæй дзуры фысым æмæ Алхасты хъуынджын худы 
сæрты къулы иу тæпмæ кæсы. 
Малсæгты Тепса ралæууыд размæ: 
— Нæ фаг бавзæрстам алырдыгæй дæр, — дзуры уый. — Уæл- 
мæрдты бынат нал ис, ингæнтæ стæджытæй байдзаг сты, — фæ- 
сыкк ис, стæй йæ хъæлæс ныннæрыд: — Нæ фыдæлты зæххæй 
нæ ничи фæсурдзæн, иу ингæны нæ дыууæ марды бавæрын куы 
бахъæуа, уæддæр! Уый нæ бауыдзæн йæ бон нæдæр Евдокы- 
фыртæн, нæдæр сердар Лорисы-фыртæн! — Дырыл, уый дын 
Малсæгты Тепса дзуры! 
Уазæджы хъæрмæ хъахъхъæнæг йæ сæр æрбадардта, фæлæ 
йыл Муссæ йæ къух ауыгъта. Бандæттæ йæхи къухæй æрдавта, 
уазджытæн йæ сæрæй акуывта, бадæнтæм сын ацамыдта. 
— Табуафси. Уазæг — Хуыцауы уазæг! 
Феххæлынмæ æнхъæлмæ кастысты, фæлæ уый бæсты мид- 
былхудгæ цæсгом куы федтой, уæд фæджихау сты. 
Иудзæвгар æмырæй фесты, цыма быцæу кодтой кæрæдзимæ. 
Æрæджиау уазæг сдзырдта: 
— Æбуалгъы хабæрттæ хæссынц сау барджытæ. Адæймаджы 
цæст сыл рæстмæ не схæцы, цыма дымгæйы бардуаг Фуркийы 
базыртыл ратæх-батæх кæнынц, — Алхаст йæ къухы мидæг ба- 
хуыфыд, — фыдуац, фыднизау, бафтыд адæмыл, сæхицæн сæр- 
фат нал арынц... Сердар Лорисы-фырт, дам, æфсæдтæ цæттæ 
кæны, æгас пысылмон адæмы, дам, сæ цæрæнуæттæй хъуамæ 
фæсура, хъазахъхъы, дам дзы хъуамæ æрцæрын кæна... 
Муссæ йæ хъустæ фæхъил кодта, уазæджы цымыдисæй афар- 
ста: 
— Æцæг? Скъуыдкъохы галуаны та кæй æрцæрын кæндзæн, 
цымæ? 
Алхасты цæстытæ ауæрæх сты фырдисæй. 
— Муссæ-Алхасмæ та цы бар дары?.. Уый йæхæдæг урс пад- 
дзахы сердар куы у, — багуымгуым кодта уый. 
— Муссæ-Алхас дæр, Дзæрæхохты Алхастау, пысылмон у. 
Уый дæр иунæг Аллахæн фæкувы. 
Цыма йæ къухæй исты аирвæзт, афтæ фенкъардта Алхаст 
йæхи. 
«Комкоммæ ныццæвæн ын нæй. Кæсагау цъелф кæны!» — 
хъуыды кæны уый. 
Лæгъстæгæнæгау йæ къухтæ уæлæмæ сдардта: 
— О Стыр Хуыцау, мæнгдзурæджы æвзаг бахуыс кæн... Чы- 
рыстон диныл, зæгъ, хъуамæ ныххæцат, уæ сахъгуырдты, зæгъ, 
уын салдаты кæндзысты, — нымадта уазæг. — Стæй!.. О Аллах, 
ме ’взаг дæр нæ тасы йæ зæгъынмæ!.. Хуыйы фыд, зæгъ, уын 
хæрын кæндзысты бон æртæ хатты... Тфу! 
184 

— Дырыл, мах бирæ фехъуыстам тохы сидтмæ. Стæй дæхæ- 
дæг хатт дыууæ арты æхсæн кæй фæцæйсудзыс, уый дæр фип- 
пайæм, Муссæ-Алхас... Цал æмæ цал хатты, стæй та Сауада- 
джы... Дæ хæрзиуæг стыр у, ай-гъайдæр. Ныр нæм Стыр Аллах 
йæхæдæг æрвиты фæдисонтæ, æви... 
Тепсайы дзыхæй Алхаст айста ныхас: 
— Æнхъæлдтам: урс паддзах цы айста, уый йын æгъгъæд фæ- 
уыдзæн, мах та æнæфыдбылызæй фиддзыстæм Хуыцауы хæс, 
фæлæ нæ рауад афтæ. Имамы фæдисонтæ та хæссынц хабар: 
хынджылæг скъæрынмæ хъавынц джауыртæ нæ динæй, нæ сыл- 
гоймæгтæй. Мæн уырны дæ ныхас, Муссæ, æмæ комкоммæ зæгъ: 
уый сæраппонд ныссадзын кодтай Сауададжы Раздзогæн йæ кард 
кæрддзæмы? 
«Фæхæцыд уыл мæ «дыдынбындз», мæ лымæнтæ», — цыма 
йын йæ фарст нæ фехъуыста. Уыцы «дыдынбындзæй» йæ афарста: 
— Кæцы имамы фæдисонтæ хæссынц хабар? 
Дзæрæхохон фæсургонд ис уыцы фарстмæ. Бруты хъæугæ- 
рон æрбалæууыд йæ зæрдыл, æхсæвыгон Бæтæхъоимæ куы дзыр- 
дтой, уый. Бар йæхи. Зæгъдзæн ын: адæм æй кæрæдзийы дзы- 
хæй исынц, уыцы фæдисонтæ, зæгъ, Скъуыдкъохæй тæхынц. 
Æмæ куы фæхъыг уа, уæд та? Паддзахы инæлар у уæддæр, йæ 
бон у бардзырд радта æмæ минæвæртты хъоргъы ныккала. 
Хингондау кастис фысымы цæсгоммæ Алхаст. 
Муссæ уазæджы йæ цæстæнгасæй базыдта: йæхæдæг æй хъа- 
выд уымæй бафæрсынмæ. 
«Нæ йæ зоныс? Багъæц, ныр кæд æз дæр бацæуин йæ «хæдо- 
ны». 
— Аллах кæй рарвиты дины сæрыл хæцынмæ, уый йæ номæй 
фæрсын цæмæн хъæуы... Уымæн йе ’ууæнк æгæрон у, Муссæ- 
Алхас, — Алхасты бæсты дзуапп дæтты Тепса. 
Кæстæр минæвар фæгæпп ласта: 
— Чифæнды уæд, дины сæрыл хæцынмæ нæм сиды... Мах 
комкоммæ цæвынмæ арæхсæм, ныр дæр та комкоммæ цæвдзыс- 
тæм! — пырх калы уый. 
— Нæ, мæ хуры чысыл, нæ, — фæурæдта йæ Муссæ. — Ком- 
коммæ цæвгæйæ нал у. Ды нырма саби дæ, фæлæ ма бафæрс 
мæнæ сахъ Алхасты, кæддæра цас фæтылдтой Раздзог æмæ Теп- 
саимæ сæ кæрдтæ комкоммæ... Сауададжы дæр комкоммæ æрфа- 
дынмæ хъавыдысты, фæлæ дзы цы рауад?.. Æхсынкъæй тыхт 
фиу, æндæр ницы! 
Алхаст лæппуйы цонгмæ бавнæлдта æмæ йыл дæлæмæ æрхæ- 
цыд: 
— Æрбад, Махмуд, бауадз Муссæйы дзурын, — ноджы та 
Бруты хъæугæрон æмæ Раздзог æрбалæууыд йæ зæрдыл æмæ 
йæ хъуын арц абадт. 
«Чысыл фалдæр ма балæгæрдын хъæуы». 
— Лæгæй-лæгмæ, комкоммæ цавтат нырмæ æмæ дзы цы рам- 
былдтат? — Махмуды уæлхъус слæууыд, афтæмæй йæ фæрсы 
уый. 
185 

— Нырма ницы!.. Нæ холытæй-иу цæргæстæ бафсæстысты! — 
тызмæгæй дзуры Алхаст. 
— Иуæн, дам, дыууæ — æфсад, фæзæгьынц, æмæ æфсады ныхмæ 
тох кæнын кæдмæ фæраздзыстæм, уый ма мын зæгъ, лæппу? 
— Бирæ нæ нал хъæуы баихсийынмæ, — астæрдмæ æдзынæг 
кæсгæйæ, дзуры Малсæгты Тепса. 
— Цæв комкоммæ, кæд ма дæ бон у, уæд! — уæгъд нал уагъта 
цæцæйнаг лæппуйы. — Зонын: джауыры пъагæтты дæ цæстытæ 
ныссагътай æмæ хъуыды кæныс: Муссæ æмæ Садуллæ урс пад- 
дзахы æфсондз хæссынц се уæхсчытыл, æмæ сыл æууæнк нæй. 
Хистæр минæвæртты цæстытæ зынджытæ фестадысты. Фы- 
сым фиппайдта: сæ «хæдоны» абырынмæ йæ бирæ нал хъуыд. 
Æвиппайды йе уæхскæй йæ пъагон æрыскъуыдта æмæ йæ кæ- 
стæр минæвармæ дары: 
— Æз æмæ Садуллæ уыдон куы нæ дардтаиккам не уæхсчы- 
тыл, уæд цы уыдаид Аухы, Гехы, Шалийы?.. Науæд цы æрхас- 
таид Сауадаг, уый ма мын зæгъ? 
Кæлмдзæфау фæгæппытæ кодтой сæ бадæнтæй. 
— Хъæды сырдтæ та нын нæ туг сдæрдтаиккой! — лæппуйы 
бæсты дзуапп радта Тепса. 
— Æмæ Дзæуджыхъæуы хъоргьы сæ удтæ систаиккой сабитæ, — 
бафтыдта ма йæм Алхаст. 
— Ды, сахъ Алханы фырт дæ? — æнæнхъæлæджы афарста 
Муссæ лæппуйы. 
Махмуд фæджихау ис: 
— Ай-гъай, Алханы-фырт дæн!.. 
Инæлар йæ сæр банкъуыста фæсмонгæнæгау. 
— Сахъгуырд уыдис Алхан æмæ æвгъау у, йæ амарæг ма нырмæ 
уæлæуыл кæй хæты, уый! 
Зæххы скъуыды куы ныххаудаид, уый бафæндыд Махмуды. 
— Хуыцау дын æй дæ къухы бафтаудзæн, къæрных нæ, фæлæ 
хъан куы суа, уæддæр! 
Лæппуйы фæуагъта æмæ минæвæртты хистæрмæ баздæхт: 
— Цас ма баззад Байрамы стырбонмæ, Алхаст? 
Алхаст фергъуыйау ис уыцы фарстмæ: 
— ...Иу къуыри дæр нал!.. 
— Цæй, фод Алханы сахъ фырты дзырд. Дзæхст кæнæм, ныр- 
мæйау, лæгæй-лæгмæ комкоммæ æмæ хъæргæнджыты сидтмæ ма 
байхъусæм... Мах скувæм Хуыцауы цытæн Байрамы стырбон!.. 
Байрамы стырбоны кой йæ уæнгты сæрæй къæхты бынмæ 
ахъардта Алхастæн æмæ ма æнæбары багуым-гуым кодта: 
— Лæгдзинад уый мидæг ис — де знагмæ цæсгомырдыгæй куы 
бацæуай! 
— Уыдон бирæ сты, мах та — цъус. — Йæ ныхæстæ уырзæй 
æвзæрста Муссæ. — Нæ сæртæ нын ауындзæнты атъыстой, сæл- 
хъивын ма сæ хъæуы... 
— Æмæ мыггагскъуыд суыдзыстæм, — сулæфыд мæхъхъæ- 
лон. 
— Нæ, Тепса! Афтæ нæ!.. Хъуамæ бæндæн зулмæ расæрфæм, 
186 

цæмæй кард хъуырыл ма сæмбæла, афтæмæй ауындзæн фæдыууæ 
уа... Зулмæ, аивæй!.. 
Алхаст йæ цæст нал иста Муссæйæ, йе уæнгтæ æнахуыр хъыдзы 
кодтой. «Куы дзырдтон Бæтæхъойæн!.. О Аллах, не ’ххуысгæ- 
нæг фæу!» 
«Æххæст уыцы фарсмæ ахизон æмæ уырдыгæй ралæбурон!» — 
хъуыды кæны Муссæ, Алхасты фæлурс цæсгоммæ кæсгæйæ. 
— Хъæргæнджытæй мæ фарстат, Алхаст?.. Комкоммæ уын 
æй зæгъын: уый у Хуыцауы сидт æмæ йæм байхъусын хъæуы! 
Минæвæрттæ сæ хъаматæм фæлæбурдтой. 
— О Аллах, стыр у дæ тых!.. Муссæ, мæнæ дын мæ арм, — 
дзуры Тепса, — цы сафын?.. Хъаст мыл куы нæ бакæндзысты 
облæсты хицаумæ!.. — Ноджы ма иу сæрфт æркодта йе ’хсар- 
гард æмæ, минæвæрттимæ цы хæдоны абырынмæ хъавыд, уый 
йæ астæуыл афаста. 
Хъæргæнджытæ кæдæм сидынц, мæн дæр уырдæм хъæуы Бай- 
рамы стырбон. 
— Дырыл, нæ фæндаг дæр уымæн скодтам Скъуыдкъохмæ. 
Комкоммæ йæ фæрсы цæцæйнаг: 
— Кæдмæ ’нхъæлмæ кæсæм? 
— Сау фæдисонтæ цы æрхастой, уымæй уæлдай нырма ницы 
зæгъын! — чъылдымыздæхтæй дзуры иупъагонджын инæлар, 
фездæхтис сæм, Махмудмæ кæсы, афтæмæй ма дзуры: — Йæ 
фыды туг райсинаг кæмæн у, уымæн дæр баххуыс кæнæд Байра- 
мы стырбон! 
* * * 
Цæцæн æмæ Мæхъхъæлы минæвæрттæ нæма аивгъуыдтой 
Скъуыдкъохæй, афтæ кæсæг æрбалæууыдысты æфсæйнаг кул- 
дуарыл. 
Нал ис минæвæрттæн кæрон, нал ис Муссæйы сулæфыны бон. 
Кæсæджы та цы æрбахаста, уымæн йæ бар-йæ хъомыс Цæ- 
цæны арæнтыл куы фæуд кæны, уæд? 
О, ном æмæ кад арæнтæ нæ уарзынц. Уымæн йæ ном дард 
айхъуыст, тынг дард. Стæй йæ уарзон сиахс Хъуыдайнаты Гуыр- 
гъохъ кæсгон у æмæ!.. 
Сегас æм иу хъуыддæжы сæраппонд цæуынц, сау хъæргæн- 
джытæ газаватмæ сидынц, зæгъгæ. 
Хорз хъæрахст кæны Хадзы Абди, фæлæ фенæм, кæддæра 
уымæн та Теркæй Туркмæ нæ айхъуыса! Уадз æмæ æрæмбырд 
кæна Байрамы стырбон пысылмонты, уадз! Уый дæр уырдæм 
хъæуы, лыстæг къуыхтæ йæ куы скæной, уæддæр. Сих Хуы- 
цауы номæй сиды адæммæ, Раздзог æмæ Алхаст та адæмæн сæхи 
номæй, фæлæ уыдонæн дæр къаддæр нæ хъуысы сæ сидт. 
Йæ мундир ын йæ хъуыр æрбалхъывта. Рудзынг æрбайтыгъ- 
та, йæ риу уддзæфмæ адардта. 
Быгъдæг уæхскмæ фæкомкоммæ ис æмæ йæ цæсгомыл æлгъгæ- 
нæджы мидбылхудт схъазыд. 
187 

Мундир раласта, тымбылтæй йæ оттоманкæйыл ныццавта. 
Кунта-Хадзы æрбалæууыд цæмæндæр йæ зæрдыл. 
«Уыцы зæронд бирæгъ йе ссыртæ афтæ æргом не ’вдисы... 
Уый сæ хъуыраны æмдзæвгæты тыхтæй дары!» 
Ау, æмæ Хадзы Абди къаддæр у? 
«Уадз! Уымæн кæд Байрамы стырбоны йæ къах æгъдынцойæ 
фæиртæсид Раздзог æмæ Алхасты фæрцы!» 
Къулыл ауыгъд паддзахы нывмæ фæкомкоммæ ис, цавдау, 
йæ бынаты асалд. 
«Гъомæ куырм баисты зæронд бирæгътæ? Æви барæй бацъынд 
кодтой æмæ сæ Абдийы цæсгом фенын нæ фæнды? — Ныхъхъуы- 
ды кодта, стæй æхцонæй сулæфыд: — Ме ’ууæнк сæ бакуырм 
кодта?.. Уадз. Уый та — хуыздæр!» 
Ноджы та паддзахы нывмæ фæкомкоммæ ис. 
«...По его высочайшему повелению, отныне и навеки веков!..» 
— йæ хъусты, фыдуацы мыртау, зæлланг кæнынц «иууыл бæр- 
зонддæр манифесты» ныхæстæ. 
О, абонæй фæстæмæ тъымы-тъымамæ хъазарад, згæ рæхы- 
сау, æппæрст цæуы æмæ уæ кадыл, уæ исбоныл уæ къух сисут, 
Тæгиатæ! 
Къулæй сыгъзæринæй æмыхгæд æхсаргард райста, уæлæ йын 
уыцы «хæрзиуæгджын паддзах» кæй балæвар кодта, уый. Фæ- 
цъортт æй ласта, ныв ачъепп кæныны сæраппонд цыргъагыл 
уæлиау схæцыд, фæлæ цæстæнгас карды комыл хъæрнывтæй 
фыст «ЗА ХРАБРОСТЬ»-ыл аныдзæвд æмæ йæ къух асалд. 
Гъæй, Тæгиан, нывимæ тохы нæй зонд æмæ хъæбатырдзинад! 
Фæйнæрдæм ахъахъхъæдта. Хорз уыд æмæ йæ ничи фæфип- 
пайдта. 
Æхсаргард кæрддзæмы ныссыдта æмæ йæ йæ бынаты баца- 
уыгъта. 
«Хъази та кæм фесæфт нырмæ?..» 
Йæ дзыхы дзаг фæхъæр кодта: 
— Гамзат! 
Дуарæй йæ сæр æрбадардта хъахъхъæнæг. 
— Молло никуыма зыны, Гамзат? 
— Аллах — де ’ххуысгæнæг, мæ кадджын хицау! Ныртæккæ 
ламазы афон у æмæ молло, æвæццæгæн, искуы йæ хуыцауы хæс 
фиды. Кæд зына, уæддæр фæсламаз. 
Йæ къух ыл ауыгъта, æмæ фæтары ис. 
«Хъуыддаг афтæ куы цæуа, уæд Темырболаты хуызæн дзи- 
дзидайтæ йæ разæй фæуыдзысты! 
Гамзаты хъуынджын худ та æрбазынд. 
— Æртæйæ лæууынц æрбацæуæны. Сæ иу Уосмæн хъуамæ 
уа, - дзуры уый. 
Ноджы та минæвæрттæ, фестад, фæрссагæй акаст. 
«Хорз рæстæг ссардта ме сиахс балцы цæуынæн!» 
Гамзатмæ фæзылд: 
— Марадз, лæппутæм фæсид, æмæ сын сæ бæхтæ райсой! 
Йæхæдæг сæ фæрссагæй хъахъæны. 
188 

«Уосмæн! Æлдадты Бæтæхъо!.. Иннæ та чи у? Æллæх, цымæ 
Темырболатыл кæм фембæлдысты?» 
Æртыккаджы дæр базыдта æмæ æрбамæсты ис. 
«Ай та иудадзыг ацы сыстбæрзæйтимæ уилы йæ хъул!» — 
уый Уосмæнæй дзырдта. 
Рæдаугъуызæй сæ размæ рауад. Кæм ма уыд инæлар! 
— Уазджытæ — мидæмæ, сиахс — фæсдуармæ! — хынджылæг 
кæны уый. 
Йæ цæнгтæ фæйнæрдæм, фыййæгтау, айтыгъта, уазджыты 
йæ разæй, хафæгау, акодта. 
— Мидæмæ рацæут, Уосмæн, стæй та ног чындзы лæуд скæн! 
Раздзоджы боцъотæм фæкомкоммæ ис, цыма Хæйрæджыты- 
комы куы фембæлдысты, уæдæй нырмæ йын фæурсдæр сты, 
афтæ йæм фæкаст. 
— Халас дыл æрывæрдта, Бæтæхъо! 
— Райсомы халас хорзмæ цæуы, их ма æруарæд, уыййеддæмæ, — 
дзуры уый. 
— Хуыцау бахизæд уымæй, — йе ’взаджы бын ма цыдæр аз- 
зад. 
Уазæгдоны дуæрттæ байтыгъта уæрæх. «Ам аныхас кæндзы- 
стæм, иу бинонтау, хъæрмудæй!» 
Афæхъо Кæсæджы уыд, йæхи бахъуыд уазджытимæ архайын. 
Фынгыл фæзынд цæхджын хойраг, арахъхъы дурынтæ, 
сæрсæргæнаг бæгæныйæ йедзаг хъуырау. 
— Хъиамæт кæнут, Муссæ, — аивæй дзуры Бæтæхъо. 
— Хуыцауы цы радта, уымæй, Бæтæхъо... 
— Хуыцау уын уæ фынг ноджы йедзагдæр фæкæнæд, фæлæ 
ахæм дуг скодта, æмæ лæджы хæрд æмæ нозт дæр нал æнда- 
вынц, — сагъæсгъуызæй дзуры Бæтæхъо. 
— Сегасы фыддæр не стæм. Чи — нæ уæлейæ, чи та — нæ 
дæлейæ, — афтид сыкъайы хуылфмæ кæсгæйæ дзуры фысым. 
— Кæм ма дзы ис уæлейæ æмæ дæлейæ... Негас дæр иу аджы 
мидæг фыцæм. 
Йæ иу каст сыкъамæ уыд, иннæ та — Раздзоджы тар цæс- 
гоммæ: 
— Ир никуы фыхтысты уыцы аджы... Мах фысымиуæг зо- 
нæм æрбацæуæгæн, — хъавгæ дзуры Муссæ. 
Мæстæлгъæд худт бакодта Раздзог. 
— Куырисыл, дам, арт сирвæзт æмæ, зæгъ, бæттæн та худæ- 
гæй бакъæцæл... Сауададжы иу арты мидæг сыгъдыстæм ирæй- 
цæцæнæй-мæхъхъæлæй. Æнæуй дæр паддзах йæ кард цæцæйна- 
гыл куы æруадзы, уæд йæ туджы пырхæнтæ ироныл æрбакæ- 
лынц. 
Дурын æркъул кодта сыкъайы дзыхмæ «уырдыгыстæг», ца- 
дæггай лæмары арахъхъ. 
— Уым дæр дын загътон, Бæтæхъо, — æнæхъуаджы бауæларт 
кодтай Сауададжы уыцы иумæйаг цæджджинаг! 
Минæвар фæпæртт кодта: 
189 

— Иу стæм зынгæй-артæй. Иу дон нуазæм рагæй-æрæгмæ. 
Темырыхъо нал фæлæууыд: 
— Уæртæ ма Сунжæйы хъæумæ бакæс, Муссæ. Джауыр 
топп куы фехса, уæд кæуыл сæмбæлдзæн нæмыг, уый бæрæг 
нæй. Ироны риуыл сæмбæлы æмæ мæхъхъæлоны чъылдымæй 
алиуыры. 
Сыкъа байдзаг ис, дурын уæддæр къулæй дары. Аивæй кæсы 
Бæтæхъомæ, дзургæ ницы кæны. 
«Ницы рауад «артдзæст» æмæ «суадон» фæхицæн кæнынæй!» 
Темырыхъомæ дары, йедзаг сыкъа: 
— Сауадаг банымæг ис Хуыцауы фæрцы. Схъауын æй нал 
хъæуы. 
Хъамайы фистоныл узæлы Раздзог, афтæмæй дзуры: 
— Куы дын радтон дзырд, Муссæ... Æз æй нал схъауин, куы 
мæ уадзиккой, уæд... Æниу æй æндæр схъауæг фæзынд. 
Уосмæн йæ сæр сагъæсгæнгæ тилы: 
— Иуырдыгæй — сæрсæфæн, иннæрдыгæй — доны мал, ан- 
нæрдыгæй та — зынг... Чердæм ма скæнæм нæ фæндаг?.. 
Муссæйæн дурын æмæ сыкъа йæ къухы, афтæмæй бады æдзы- 
нæг. 
«Дзæрæхохты Алхастыл цы «къæлæт» сæвæрдтон, уый сбæз- 
дзæн?» 
— Нæ артдзæстыл ахæбæцц кодтой, хæлуарæгау, сæхи. Ныр 
та нын нæ дин хъавынц байсынмæ... Æз мæ дзырд нæ сæттын, 
Муссæ. Мæ кард нал æлвасын, фæлæ нын нæ къубал æгæр бал- 
хъывтой æмæ кæдмæйы фаг суыдзыстæм? 
Дард кæцæйдæр æм хъуысти Бæтæхъойы ныхас. 
— Хуыцау кæй радта, уый байсын æрмæст Хуыцауы бон у, — 
гуым-гуым кæны инæлар. 
— Афтæ куы уаид, уæд паддзах дæр хъæцид, йæ Хуыцау ын 
кæй схай кодта, ууыл æмæ нæ æнцад нæхицæн цæрын ныууа- 
дзиккой. Уæд ма цы ’руаджы сахуырстаиккам Сауададжы фæрстæ 
тугæй?! — цæхæр калы Раздзог. 
Бадынц æмырæй уазæгæй-фысымæй. Иу хъуыды йæ нæ уагъта 
уæгъд: 
«Кæм фембæлдысты Темырболатыл, кæнæ Алхаститыл?» 
— Кæд, молло кæй зæгъы, уыййеддæмæ нын фæндаг нал ис, 
уæд ма цæуыл цæгъдæм нæ тыбыртæ?! — æрæджиау загъта Уос- 
мæн. 
Муссæйы цæстытæ ссыгъдысты, йæхиуыл цадæггай рахæцыд. 
«Гъе, гъе! Дзæрæхохты Алхасты онг нæма бахæццæ ис ацы 
дыдын!» 
— Моллойæн Хуыцауимæ у йæ уынаффæ, мах та хуымæтæ- 
джы ныхасы лæгтæ стæм, — ницызонæгау дзуры Муссæ. 
— Нæ зæхх, дам, нын байстой, нæ къонатыл нын дон ауагъ- 
той, — цадæггай нымайы Темырыхъо. — Баззад ма нын сыгъдæг 
дин æмæ дзы цалынмæ джауыртæ хынджылæг не скодтой, 
уалынмæ, зæгъ, не ’мдин Туркмæ фæлидзæм. 
190 

Муссæ фæгæпп ласта. 
— Чи дзырдта уый? 
Раздзог дæр фестад йæ бадæнæй. 
— Молло сидтис адæммæ. Брутмæ нæма æрбахæццæ ис, мах 
ын уæддæр фехъуыстам йæ сидт, — хæрзныллæг хъæлæсæй ма 
бафтыдта йæ ныхасмæ: — Дзырд дын радтон, Муссæ, мæ кард 
кæрддзæмы дардзынæн, зæгъын... Мæ ныхас басæтдзынæн, иу 
æлвæст ма йæ скæндзынæн, цалынмæ моллойы фæндагыл ныл- 
лæууон, уалынмæ. 
Цæстæнгасæй бары зæронд лæджы: 
— Хæйрæджытыкомы дын загътон, Бæтæхъо: дæ кард æппаргæ 
ма акæн, фæлæ уал æй бафснай. Чи зоны, цалынмæ моллойы 
фæндагыл ныллæууæм, уалынмæ уал... — йæ ныхас кæронмæ нæ 
ахæццæ ис. 
Æрмæст сæ дыууæ лæууыдысты, иннæтæ бадгæ кодтой. Раз- 
дзог йе ’рфгуыты бынты кæсы Тæгиан-æлдары цæсгоммæ. Уый 
дæр æй бары цæстæнгасæй. 
Зын у кардæй хæцын, цæстæнгасæй та — ноджы зындæр. 
Хæрз чысыл ма, хæрз чысыл! Абди къæрных ын йæ къухæй 
атондзæн Бæтæхъойы, Малсæгты оТепсайы, Дзæрæхохты Алхас- 
ты... ацы зæххон пехуымпарты. Йе ’ккой абаддзæн, йæ хъуыр 
ын æрбалхъивдзæн бæндæнæй æмæ йæ зилынæй банцайдзæн 
Тæгиаты куырой... 
Хорз, афтæ фæуæд, фæлæ Байрамы стырбонмæ æрымбырд 
кæнынæн дæр хъæуы сæргълæууæг пысылмон адæмæн. 
Цыма уæрмæй дзырдта, афтæ йæм хъуыстис Раздзоджы ны- 
хас: 
— Муссæ!.. Фæсномыгæй дзурынмæ нæ арæхстæн раджы дæр 
æмæ гъеныр дæр... Ныр дæр дæ коммкоммæ фæрсын: цы бачын- 
дæуа, Байрамы стырбонмæ нæм цы фидиуджытæ сиды, уыдо- 
нæн? 
— Лæг сæумæрайсом ламаздыхъыл нæма æруадзы йæхи, аф- 
тæмæй та æрбайхъуысы сæ хъæрахст, — уый та Уосмæн загъта. 
— Уыцы сидт хъæуы, æви нæ, уый дæу йеддæмæ ничи зон- 
дзæн, Муссæ. Не ’рбацыды сæр дæр уый у, — хъуысы йæм Те- 
мырыхъойы дзурын. 
Дыууæ раздзог пехуымпарæн дзы сæ бæрзæйтыл «къæлæттæ» 
сæвæрдта, афтæмæй сæ арвыста. Æртыккаг, сегасы стырдæр 
пехуымпар æм æнхъæлмæ кæсы дзуапмæ, æмæ йын цы бачын- 
дæуа. 
Иедзаг сыкъа уыцы иу хуыпп акодта æмæ йæ былтæ цыллæ 
къухмæрзæнæй асæрфта. Уазджытыл йæ цæст ауагъта æмæ цæ- 
цæн-мæхъхъæлы минæвæрттæм кæсгæйæ цы хъуыды февзæрд 
йæ сæры, ныр дæр та уый: 
«Дзæуджыхъæумæ сæ дзырд чи ныххæса, ахæм сæ ничи ис». 
— Сауададжы дæуæн цы кард ныттасыд, уый сраст кæнынмæ 
æндæр исчи куы бахъавид, Бæтæхъо, уæд куыд кæнис? — хъавгæ 
загъта Муссæ. 
191 

Нæ йын бамбæрста уазæг йæ хъуыды æмæ йæм фæрсæджы 
каст скодта. 
— Зæгъын, цалынымæ молло йæ фæндтæ Хуыцауимæ нывæн- 
да, уалынмæ нæхæдæг нæртон арт куы скæниккам, уæд цы ми 
кæнис? 
Алхаст ын афтæ кæй дзырдта, сау фæдисонты ратæхæн Скъуыд- 
къохы ис, зæгъгæ, уый æрбалæууыд Раздзогæн йæ зæрдыл. 
— Молло кæдæм амоны, уымæй Хуыцау бахизæд, фæлæ, нæр- 
тон арт скæнгæйæ, нæ фехъуыстон нæ зæгъин, — дзуры Раздзог. 
Æргомæй-æргомдæр кодта Муссæ йæ хъуыды, арфæй-арф- 
дæр лæгæрста æууæнчы малы. Уазджытæ слæууыдысты, афтæ- 
мæй хъуыстой Муссæмæ: 
— Фæдисы хохыл арт мауал ссудзæд Раздзог, — джауыртæ 
йæ куыннæуал фæфиппайой, фæдисонтæ æхсæвыгон ратæх-ба- 
тæх кæнæд, куыд ничи сæ фена. Йæ бон кард сисын кæмæндæ- 
риддæр у, уыдон иууылдæр æрцæуæд стырбонмæ. Цæцæн æмæ 
мæхъхъæлмæ дæр фæбæрæг кæнæд Бæтæхъо, уадз æмæ уыдон 
дæр зоной: уый сæм зæххон лæг нæ, фæлæ пехуымпар Мæхæ- 
мæт йæхæдæг кæй сиды. 
«Хуыцауæй фæдисы сидт расхъиудта æмæ комкоммæ Скъу- 
ыдкъохмæ æрхаудта. Муссæ йæ æмбæхстæй дары джауыртæй, 
Байрамы стырбон æй равдисдзæн йе ’мдин адæмæн, — йæ зæр- 
дыл æрбалæууыдысты Раздзогæн, Муссæйы æлхынцъ æрфгуы- 
тæм кæсгæйæ. 
— Зонын æй, Бæтæхъо, Хæйрæджытыкомау та мæ раст ныха- 
сы аргъ домдзынæ. Хорз, дæттын дын æй: Тепса æмæ Алхаст 
дæр уыдысты ам, уыдонæн дæр загътон. Мæн дæр стырбонмæ 
хъæуы, æмæ де ’рбацыд фæуæд тох райдайыны нысан. Кæд не 
’рбацæуон, уæд та Скъуыдкъох æмæ мæ бинонтæ уæ амæттаг 
фæуæд... 
— Фæлæуу, Муссæ, — фæурæдта йæ Раздзог. — Иу гаджидау 
ма мæм ис... Стырбонмæ сылгоймæгтæ æмæ сабитæ дæр фæцæ- 
уынц... Цы бачындæуа уыдонæн та?.. 
— Хуыцау цы сныв кодта, уымæй фæиртæсæн нæй. Уадз æмæ 
уыдон дæр скувой сæ Хуыцауæн, — уазджытыл йæ цæст ахаста 
æмæ ма йæ ныхасмæ бафтыдта: — Дзырдтон дын, Бæтæхъо, дæ 
кард уал нывæр. Ныр та дын дзурын: афон æрцыд æмæ йæ слас. 
«Кæм ис уыцы лæппу? Кæм фæтары ис Темырболат?» — хъуы- 
ды кодта Уосмæн Муссæмæ кæсгæйæ. 
— Нæ артдзæст цы нæ банымæг уа! Нæртон куыройы фæл- 
гæт æдзух йедзаг цы уа! — Йæ сыкъа та анызта фысым. 
— Дæ фарн æй куы зæгъид, Муссæ. 
Дуарæй Гамзаты сæр æрбазынд, 
— Фидиуæг Дзæуджыхъæуæй, — дзуры уый. 
Кæрæдзимæ бакæстытæ кодтой уазджытæ. 
— Æрбакæн æй мидæмæ! — тызмæгæй дзуры хъахъхъæнæгæн 
æмæ ма иу змæлд фæкодта йæ сæры: «Цымæ кæм фембæлдысты 
Темырболатимæ кæрæдзийыл? » 
192 

XXI. НÆ, РУБИКОНÆЙ ÆНÆАХИЗГÆ НÆЙ! 
Ахæм рæстæджы хицаумæ тæфтыл ничи фæуæнды. Алчи йæ 
фæзоны, Михаил Тариелович та цæуылдæр уæззау сагъæс кæны. 
Йæ дуар æхгæд, хъахъхъæнæг, цыртау, схъил фæсдуар æмæ 
мидæмæ никæй уадзы. Лорис-Меликов хатæны бæстастæу лæууы 
æмæ къулыл ауыгъд паддзах Алыксандры нывмæ æдзæмæй кæсы, 
цыма йæм уæззау уавæры уынаффæмæ æнхъæлмæ кæсы, уыйау. 
Фæдисы цыд æм æркодтой инæлар Туманов, булкъон Нурид, 
майор Ипполитов. Уыййеддæмæ ма бон цалдæр фæдисоны кон- 
фиденциалон фыстæджытимæ. Сегасæн дæр сæ мидис иу: Куын- 
дыхаты Муссæ æмæ Чысыл Цæцæны наиб Османаты Садуллæ 
сусæгæй бадзырдтой, сих Хадзы Абди Эффендиимæ иумæйаг 
æвзаг ссардтой, хъуынджынхуд раздзогтæ дæр се ’вварс фесты. 
Байрамы стырбон дард нал у, растад та спæртт кæнынмæ хъавы. 
Скъуыдкъохмæ æрмæст Хадзы Абди нæ дардта æцæг дæр йæ 
цæст. Лорис-Меликов дæр баурæдта сусæг хъахъхъæнджытæ 
«цытджын Муссæ Алхазовичы» ахстоны алфамбылæйтты. Цæ- 
мæй улæфыд Скъуыдкъох, чердæм дардта Тæгиан-æлдар йæ арм, 
уый базонын æй фæндыд. Æцæг ын йæ цæстмæ аивтæй бахаста 
уыцы козбау ирон, нæ къамтæ кæрæдзийы раз æргом дарæм, 
зæгъгæ, фæлæ айæппæт сусæг бæрæггæнæнтæн цы сарæзтаид 
облæсты хицау. 
Знон æм сусæгæй фæбæрæг кодтой: Сауададжы цы æвзонг 
корнет фесгуыхт, стæй та Бруты экспедицийы раз чи ’рлæууыд, 
уый Хъуымыхъы ’рдæм фæцæйцыд дымгæбæхыл. Дыккаг хъахъ- 
хъæнæг фæбæлвырддæр кодта хабар: Хъуымыхъы æлдар, инæ- 
лар Уцмиев Муссæ æмæ Хъарабулахъты хицау Цугты Аксомæ 
фервыста Скъуыдкъохы æлдар фæдисон. Уыййеддæмæ ма йе 
’фсымæр Афæхъо ныр цалдæр боны Кæсæджы бады æмæ кад- 
джын æлдар Атажукинимæ бацыд ныхасы, зæгъгæ. 
Инæлар Туманов дæр ын уый дзырдта. «Фæдисы хохыл фæ- 
дисы арт нæ судзы, дæ бæрзонддзинад, фæлæ йæ зон: ныр къад- 
дæр туг нæ ныккæлдзæн. Исты мадзал куы нæ скæнæм, уæд 
Гуниб æмæ Веденойы фæстейæ фæуадздзæн ацы козбау ирон!» 
Рацу бацу кæны хатæны, лæмбынæг бары Астæуккаг æфсæд- 
дон зылды хицау Туманов Алыксандры алы ныхас. Дзырдхæс- 
джыты æрхæсгæ хабæрттимæ сæ бары кæрæдзийыл æмæ сæ, 
æцæгдæр, фаззæттау, хъауджыдæр нæй. 
Сæрæй кæронмæ æрнымайы, фæрдгуыты халау, цауты, йæ 
хъуын арц абады иу бакастæй, фæлæ йæхи ныффидар кæны. 
Скъуыдкъохмæ сусæг минæвæрттæ цæуынц алырдыгæй, наиб 
æндаг снадта Урус-Мартанæй уырдæм, сих Хадзы Абди Эф- 
енди цыты къæлæтджыны бадын байдайы Тæгиан-æлдары арт- 
дзæсты цур, Уциев Муссæ, Цугты Аксо æмæ Кæсæджы хицау 
Атажукины хъуыранæй ард бахæрыны сæраппонд хоны йæхимæ. 
Фаззæттау, æмхуызон сты инæлар Тумановы уынаффæ æмæ 
дзырдхæсджыты æрхæсгæ хабар. Уый бæлвырдгæнæг сты сæ 
иутæ дæр æмæ се ’ннæтæ дæр. 
13 Булкъаты Михал 
193 

Чысыл фæстæдæр алæууы Михаил Тариелович, Сауададжы 
хабæрттыл афæлгæсы фæлварæджы цæстæнгасæй. 
О, уым дæр афтæ! Муссæйы фæрцы йæ ныхтæй абырыдыс- 
ты раздзогтæ, уыцы зæххон пехуымпартæ. Цы давы иу взводæй 
чысыл фылдæр æфсæддон æмæ цалдæр афицеры цæрæнбон. Уадз 
æмæ фесæфтаиккой! Уый хыгъд ацы хъуынджынхуд пехуымпар- 
ты удтæ дæр æрбалвæстаид æмæ нал зæлланг кодтаид ацы æнæх- 
сæст туземæгты къухты æндон. 
Ау, уыдон сеппæт иумæ сисгæйæ, иу инæлары цæстмæ бада- 
рыны аккаг не сты? Цæмæ ма æнхъæлмæ кæсы? Цæмæннæ йын 
стоны йе уæхсчытæй йæ пъагæттæ? 
Нæ, афтæ æдылы нæу Куындыхаты Муссæ æмæ, цæрæццаг 
чи нæу, ахæм растады сæргъ ныллæууа! Уый фаг зонд нæ, фæлæ 
ма æгæр зондджын дæр у æмæ йæ сбардзæн: имам Шамилы фæстæ 
цыфæнды растад дæр цæрæццаг нæу. Уый Раздзоджы хуызæн 
хуымæтæг удтæ хæссынц райгуырæн къонайы сæрвæлтау сæ 
сæртæ, уыййеддæмæ сын Муссæйы хуызæн зондджынтæ чысыл 
фылдæр аргъ кæнынц æмæ Шамилы фæстæ æфтыддаджы хуы- 
зæн цы растад ссис, уый сæраппонд сæхи нæ рауæлдай кæндзы- 
сты. 
Дуар æрбайгом ис æваст, æмæ Муссæ æрбалæууыд йæ разы. 
— О, кæй кой кæнай — къæсæрмæ! Æгас цу, Муссæ Алхазо- 
вич! 
Æфсæддон салам нæ раттой кæрæдзийæн, иууыл æввахсдæр 
хæларау нылхъывта сæ иу се ’ннæйы къух. 
— Хуыцау дын уæлахизæй уадзæд дæ кой дæр æмæ дæ фæндтæ 
дæр, Михаил Тариелович! 
Дзуринаг сæм бирæ уыд, фæлæ кæрæдзимæ æмырæй кастысты. 
— Мæхæдæг хъавыдтæн Дзæуджыхъæумæ цæуынмæ, фæлæ 
уалынмæ фидиуæг æрбахæццæ ис, — дзуры уазæг. 
Фысым ын дзуапп нæ радта. Йæхимидæг та нымадта фæрдгуы- 
ты хал. 
— Цæмæй ма дæ цух, господин инæлар? — æвиппайды йæ 
афарста Лорис-Меликов. Муссæ федзæмгонд ис. 
— Иуæй-иу æфсæддон архайджыты æууæнкæй, — дзуапп радта 
уый. 
Лорис-Меликовы цæстытæ æрбауынгæг сты. Муссæ фæха- 
тыд, ныртæккæ йæ хицау цæуыл хъуыды кодта, уый. 
— Æууæнкæй цух куы уаис, уæд гъеныр... 
— Уæд гъеныр дæ кабинеты нæ бадин... Дæу уый зæгъын 
фæнды, господин инæлар-лейтенант? 
— Нæ! Мæн æрмæст, ды арæх кæй фæдзурыс, уыцы ны- 
хæстæ сфæлхат кæнын фæнды, господин инæлар. 
— Бар мын ратт æмæ дæ бафæрсон: кæцы ныхæстæ? 
— «Æргом ныхасы къæм нæй!» 
— Мæн дæр уый агайы, господин инæлар-лейтенант æмæ иуæй- 
иу æфсæддон архайджыты хъуыдымæ гæсгæмæ диссаг у: Æз æмæ 
ма наиб Османаты Садуллæ гъенырмæ паддзахы мундиртæ куыд 
дарæм... 
194 

— Кæд исчи исты фæдзуры, уæддæр æй паддзахыл иузæр- 
дыгдзинад фæдзурын кæны. 
— Цæмæн мæ хъуыдтæ, ууыл хъуыды кодтай, æвæццæгæн, 
Скъуыдкъохæй суанг Дзæуджыхъæумæ... 
— Хъуыды йыл кодтон, Михаил Тариелович... Æфсæддон йæ 
командиры хъуыды развæлгъау куы нæ бамбара, уæд уымæй 
æфсæддон нæй... 
— Уый афтæ у, фæлæ ацы тугæмхæццæ хъазты иуæй-иу хъа- 
зæнтæ сæ бынæтты æвæринаг сты æмæ æвæрд хъуамæ æр- 
цæуой, — тызмæгæй дзуры хицау. 
Муссæ ныхъхъавыд, афтæмæй загъта: 
— Æз дæр уыдон бæстон кодтон, господин инæлар-лейтенант, 
фæлæ дæм мæ архайд æндæр хуызы æрбахуын кодтой! 
Лорис-Меликовмæ афтæ фæкаст, цыма Муссæ æгæр схъæ- 
лæй дардта йæхи, æмæ æрбамæсты ис. 
— Хæдбардзинад хорз у, господин инæлар, фæлæ нæ уавæр- 
ты, чи зоны, хатт зиан æрхæсса! 
— Æмæ дæ уый тыххæй цалдæр формалон фарсты раттын 
фæнды мæнмæ?!.. 
Облæсты хицау ницы загъта иудзæвгар, стæй Муссæйы уæл- 
хъус слæууыд æмæ йæ фæрсы: 
— Цал хатты уыд Чысыл Цæцæны наиб Скъуыдкъохы? 
Муссæйы цæсгомыл хин мидбылхудт атылд. 
— Бирæ хæттыты, — дзуапп радта уый. 
— Цæуыл уынаффæ кодта демæ? 
— Цæуыл уынаффæ кодтам, уый дæ бæрзонддзинадæн æцæ- 
гæлон нæу, фæлæ йæ бæлвырддæр та чысыл фæстæдæр базон- 
дзынæ. 
— Ноджы ма иу фарст, цытджын кнйаз: Æлдадты Бæтæхъо, 
Малсæгты Тепса æмæ Дзæрæхохты Алхасты Хæйрæджытыко- 
мæй уымæн ауагътай, цæмæй Скъуыдкъохы сусæгæй семæ 
уынаффæ кодтаис? — карзæй афарста уый. 
Муссæ йæ хицауы цæсгоммæ кастис æмæ фиппайдта: æгæр 
сцыргъ кодтой дзырдхæсджытæ облæсты хицауы æмæ, цырд куы 
нæ фæлæууа, уæд æй, чи зоны, сурæй ныддаса. 
— Уымæн, æрмæстдæр уымæн, — æрæджиау дзуапп радта 
Муссæ. — Уыдон хуызæн раздзогтæ а бæстыл бынтондæр куы 
нæ хæтиккой, уый мæн дæуæй къаддæр нæ фæнды, дæ бæрзонд- 
дзинад, фæлæ сæ быхсын. 
— Цæмæн? 
— Сæ абоны фæмардæй мын сæ райсоммæйы ацæрын хуыз- 
дæр у, æмæ уымæн. 
— Цы пайда ма дын хъуамæ æрхæсса райсомы калм хъæс- 
тæйы йеддæмæ? 
— Калмæй тыхджындæр та залиаг калм у. Æртæ калмы кæд 
сбæззиккой иу залиаг калмы ныхмæ. 
— Цы хæсимæ ацыд Кæсæгмæ де ’фсымæр Афæхъо? Цæмæн 
ратæх-батæх кæны Хъуымыхъæй Мæхъхъæлы æхсæн дæ хæрæ- 
фырт Мамсыраты Темырболат? 
195 

— Цæмæй цыбырдзаст адæмыл ноджы стырдæр цымыдис баф- 
та. Цæмæй мæ хицау, инæлар-лейтенант Лорис-Меликов фæс- 
тæмæ мæнæй разыйæ баззайа. 
— Бæлвырддæр æй куы зæгъай, уæд та? 
— Дины чиныгæн стыр тых ис, дæ бæрзонддзинад. Æртæ 
комбæсты хицау хъуыранæй ард куы бахæрой, уæд бахъуыды 
бон сæ адæмы чердæм фæнды дæр фæзилдзысты. 
— Æмæ ма нæ кæд бахъæудзæн амæй стырдæр бахъуыды сæр? 
— Уыцы фарстæн та дын дзуапп ратдзынæн, дæ фарста куы 
фæуай, уæд. 
Хицау уыцы дзуапмæ йæхи фæкъуымых кодта æмæ иннæр- 
дæм аздæхт. 
— Æз фарста нæ кæнын, господин инæлар... Уымæй дæ æз 
куы нæ бафарстаин, уæддæр мын сæ дæхæдæг загътаис... 
— Загътаин дын сæ, дæ бæрзонддзинад, цæугæ дæр уымæн 
æрбакодтон ардæм, фæлæ йæ æз зонын: цæмæйдæр ма мæ афæр- 
синаг дæ. 
Лорис-Меликов фæджихау ис. 
— Цæмæй? 
— Кæд мын бар ратдзынæ, уæд æй дæ бæсты æз зæгъдзынæн!.. 
— Зæгъ! 
— Цы агуырдта сих Хадзы Абди Эффенди Скъуыдкъохы, 
кæнæ цæуыл банцад уæ уынаффæ? 
— Уый — мæ бæсты! Дæхи бæсты та? 
— Мæхи бæсты та: 
— Сих Абди никуы уыд Скъуыдкъохы, дæ бæрзонддзинад, 
æмæ никуы дæр уыдзæн. Куындыхаты Муссæ къæрныхтимæ 
уынаффæ йæ сæрмæ нæ хæссы, уыцы къæрныхтæ стыр Аллахы 
фæрцы фæстагмæ сихтæ куы суой, уæд дæр. 
Æвиппайды йæ цæхгæр афарста: 
— Уæдæ кæд афтæ у, уæд цæмæм быхсы цытджын кнйаз 
къæрных Абдийы хъæрахст? 
— Куындыхаты Муссæ урс паддзахы инæлар у æмæ йæхицæн 
ныхъхъæргæнæн нæй. Уадз æмæ уый бæсты стыр Аллахы кад- 
джын минæвар хъæр кæнæд. 
— Кæдмæ змæнтдзысты облæсты цæрджыты уыцы абыр- 
джытæ? 
— Ардыгæй Байрамы стырбонмæ. Цалынмæ пысылмонтæ 
æрымбырд уой, уалынмæ. 
— Стæй цы уыдзæн? 
— Растад, дæ бæрзонддзинад! Иумæйаг растад. 
— Æмæ йæ сæргъ чи лæууы уыцы иумæйаг растадæн? 
— Куындыхаты Муссæ. 
Лорис-Меликом бахудтис. 
— Æгæр стыр тасы не ’ппары йæхи растады сæргълæууæг? 
— Къаддæр тасы не ’ппæрста йæхи Цезарь, Рубиконы цæугæ- 
доны сæрты ахизынмæ куы хъавыд, уæд! Махæн дæр Рубико- 
нæй æнæахизгæ нæй, дæ бæрзонддзинад. 
Лорис-Меликов æцæг балæгæрста йæ ролы: 
196 

— Йæ фæстиуæг цы уыдзæн Рубиконæн? 
— Кавказ басæттыны фарстæн йе ’мбис сæххæст кæнын. 
Ныр æрфæлмæн ис æмæ, бæмбæгау, фæлмæн хъæлæсæй фæр- 
сы Муссæйы: 
— Муссæ Алхазович!.. Гъенырмæ дæр уыдис нæ бон уыцы 
æнæхайыры раздзогты æрбахурх кæнын. Стæй сих Хадзы Абди 
Эффендийы, гæдыйау, голладжы ныппарын дæр уыдис нæ бон!.. 
Цæмæн ма хъазæм ацы уæззау драмæ? 
Комкоммæ йæм скаст, цыма йæ кæсæнцæстыты мидæмæ ба- 
бырынмæ хъавыд. 
— Махмæ иу æмбисонд ис, Михаил Тариелович, хъуамæ дын 
æй зæгъон. 
— Цахæм æмбисонд? 
— «Мæсыг хи дурæй сæтты». 
— Æмæ кæм ис уыцы дур? 
— Мæнæ дæ разы бады. 
Лорис-Меликов хъæрæй ныххудтис: 
— Æмæ мæ разы чи бады, уый иумæйаг растады сæргъы куы 
лæууы? — худгæйæ фæрсы уый. 
— Уый рæстуырнæг пысылмонты дзырдæй. Æнæуи та, дæ- 
уæн куыд дзурын, афтæ. Чи зоны, зæгъай: Куындыхаты Муссæ 
дывæлдах хъазт кæны. Раст у, дывæлдах хъазт кæнын, фæлæ 
мæ цытджын паддзахыл гадзрахатæй никуы рацæудзынæн. Кав- 
каз ахæм фидар мæсыг у, Михаил Тариелович, æмæ хи дурæй 
куы нæ басæтта, уæд ын басæттæн нæй. 
Иучысыл æмырæй фæлæууыд, стæй сагъæсгъуызæй загъта 
хицау: 
— Тæрсын, мыййаг, Байрамы стырбоны мæсыгимæ дур дæр 
куы ныцъцъист уа! 
— Уадз æмæ ныццъист уа... Иу лæджы цæрæнбон цы давы 
уыйас хъуыддаг алыг кæныны фæстæ?.. 
— Нæ мын æнтысы! — йæхи бынтон смæтгæнæг кодта уый. 
— Дæумæ хабар чи æрхæсса, ахæмтæй цух нæ дæ, дæ бæр- 
зондзинад, фехъуыстаис уыдоны фæрцы: «Стыр Аллах фæдисы 
сидт раппæрста уæларвæй комкоммæ Скъуыдкъохмæ. Уырды- 
гæй та йæ фидиуджытæ раскъæф-баскъæф кæнынц фæйнæрдæм!» 
Кæсыс, Михаил Тариелович, ацы фидар мæсыджы хи дур сдæн. 
Кавказ æгæр къуындæг у æмæ йæ чысыл куы нæ ссæрибар кæ- 
нæм, уæд дзы æфсæддон хахх нæ сырæздзæн. 
— Бафæлвæрдтой ма чидæртæ. 
— Афтæ нæ, Михаил Тариелович: ацу æмæ фæстæмæ æрбаздæх 
Туркæй. Зонын æй: уæдæй нырмæ мæ кæмæй фарстай, уыдон дæм 
æрбахуын кодтой. Уый æппæт аххосæгтæ иу инæлары æрбахурх 
кæнынæн фаг кæй сты, уый дæр нæу гуырысхойаг, фæлæ йæ ха- 
тыдтæн: хабархæсджытæй ды уæлдæр лæууыс æмæ ахæрынæй ан- 
хъæлмæ кæсын фæхуыздæр кæндзынæ, — тымбыл къух уæлæмæ 
сдардта æртхъирæнгæнæгау: — Иу цæмæйдæр дæ нæ фæсайдтой 
хабархæсджытæ: иу хæдоны стæм ныр Раздзогимæ æмæ мæ иу 
фæсидтмæ ныххæррæтт кæндзысты ирæй, цæцæнæй, мæхъхъæлæй. 
197 

Лорис-Меликов йæхи нал баурæдта: 
— Уæдæ ма цæмæ у де ’нхъæлмæкаст? 
— Байрамы стырбонмæ. Уыцы бон нын хъуамæ æрхæсса иу 
фехстæй дыууæ мард тæрхъусы. Уыцы бон хъуамæ асæтта мæ- 
сыг хи дурæй. 
Бардзырды хъæлæсæй дзуры Лорис Меликов: 
— Бæлвырддæр! Мæсыг хи дурæй куыд сæттынмæ хъавыс? 
— Айразмæйы сусæг уынаффæйы цæстæнгасæй цæуын æз, — 
дзырдта Муссæ. 
— Æмæ дæ кæйонг кæны уыцы цæстæнгас? 
— Турчы онг. 
— Кæй онг? — цымыдисæй афарста хицау. 
— Турчы онг, фæлæ Туркмæ фæлидзæм, зæгъгæ, уый раси- 
дæн дæр нæй афтæ æвиппайды... Уыцы фарстмæ дæр къæпхæн- 
гай хъæуы хизын... Йæ фыццаг къæпхæн уыдзæн Байрамы стыр- 
боны «растад». 
Хицау æм хъуыста, æви нæ, уымæ йæ хъус нал дардта Муссæ: 
— ... Иу къахдзæф ма баззайдзæн Рубиконы онг, æрмæст иу 
къахдзæф. Цæцæнæй, мæхъхъæлæй, ирæй æрæмбырд уыдзыс- 
ты... «Растады сæргълæууæг Муссæ-сердармæ ма уыдзæн се 
’нхъæлмæкаст. Стæй сæ кæрдтæ фæцъортт ласдзысты æмæ, пе- 
хуымпар сæ разæй, афтæмæй æргæвддзысты джауырты... Нырмæ 
йæхи æмбæхстæй цы раздзог фæдардта, уый дæр æрбацæудзæн 
уалынмæ, æппæты разæй уый сæлвасдзæн йæ кард, — æрцæвы- 
ны сæраппонд нæ, — тыхджындæр знаджы раз æй аппарыны 
сæраппонд... 
Суанг Лорис-Меликовы кæсæнцæстыты онг бахаста йæ цæсгом: 
—... Акалдзысты сæ, æнæмæнг сæ акалдзысты, дæ бæрзонд- 
дзинад! Æнæхъуаджы нæ абырыдтæн Раздзог æмæ йæ хæлæрт- 
тимæ иу хæдоны. Мæ бацыды сахат дæм развæлгъау фæбæрæг 
кæндзынæн... Æгас Сунжæйы алфамбылæйттыл æрхъула кæн- 
дзыстут... Иумæйаг растады сæргълæууæг æз дæн, æууæндынц 
мыл уыцы сæмпæрчъи раздзогтæ... Иугæр æз куы аппарон мæ 
кард мæхицæй тыхджындæр знаджы раз, уæд ма уыдонæн дæр 
цы гæнæн уыдзæн... 
Хицау алыгъуызон хъуыдыты адзæгъæл ис, Муссæйы ны- 
хæстæ ма йæм скуыддзæгтæй хъуыстысты: 
— ... Иугæр «растад» фæсыкк ис, уæд нын ды хал аппарыны 
бар ратдзынæ. Кæнæ растады раздзогтæн ауындзæн, кæнæ та 
Туркмæ алидзын. Уцмиев æмæ Атажукинимæ хъуыранæй ард 6а- 
хордтам. Стæй бахъуыды бон хъонагъыл гадзрахатæй рацæуын 
хæххон адæмы æгъдауы нæй... Раздзог Бæтæхъо, Малсæгты Тепса 
æмæ Дзæрæхохты Алхаст дæр нæ фездахдзысты сæ чъылдымтæ, 
сау боны сæм йæ къух чи фæдардта, уымæ. 
Лорис-Меликов æвиппайды фæзылд, æмæ Муссæ фæсыкк ис. 
— Сих цы ран лæууы щахмæтты фæйнæгыл, уый æххæст нæ 
фиппайын уæддæр! 
— О, дæ бæрзонддзинад, сихæн йæ кад стыр у Иунæг Аллахы 
цагъарты æхсæн. Байрамы стырбоны джауыртыл хъаймæты бон 
198 

кæй хъуамæ æркæна, уымæн йæ иунæг æвдисæн сих Абди у адæм 
æмæ Хуыцауы раз. Уымæн бафæдзæхста уæллаг: ацу æмæ рас- 
туырнæг адæмæн бамбарын кæн, Муссæ-Алхас мæ фæдзæхстæй 
кæй здахы йæ кард, знон ын йæ сæрыл хæрзиуджытæ, митау, 
цы джауыртæ пырх кодтой, уыдоны ныхмæ. Бирæ алæмæты 
хъуыддæгтæ фæкодтой стыр Аллах æмæ йæ пехуымпар Мæхæ- 
мæт, уыдонæй иу хъуамæ æрцæуа Байрамы стырбон æмæ йæ 
сфæлдисджытæ æххæст кæндзысты Муссæйы къухæй, — афтæ 
уырны пысылмонты. Уадз æмæ сæ уырна. Куы дын зæгъын, 
Михаил Тариелович, йæ кад стыр у сих Абдийæн, фæлæ «раста- 
ды» асиныл Муссæ-сердарæй иу къæпхæн дæлдæр лæууы уæд- 
дæр. Уымæн æмæ, Аллах уæларвæй комкоммæ Скъуыдкъохмæ 
цы фæдисы сидт раппæрста, уымæн йе ’ххæстгæнæг Муссæ-Ал- 
хас у, сих та йе ’вдисæн у æмæ йæ хъæрахстæй Хуыцау æмæ 
лæджы бадзырды рæстдзинад уырнын кæны. Ацы хъазты сихæн 
йæхи нæ фæнды æмæ йæ зонгæ дæр нæ кæны, афтæмæй мæ 
дзых æмæ мæ хъæлæс фестад, господин инæлар-лейтенант. 
— Хорз!.. фæлæ æз фехъуыстон, уыцы къæрныхы куы ба- 
фæнды, уæд хъуыраны адджын æмдзæвгæты стухы пысылмон- 
ты зонд æмæ цæстытæ!.. 
— Ныр ын нал бантысдзæн, дæ бæрзонддзинад, ныр нал акæн- 
дзæн уыцы зарæг. Пысылмон лæг искæмæй туг куы дара, уæд 
ын уыцы туг æнæбафидгæ нæй, Абдийау, къæрныхы иукъахвæн- 
дагæй сихы гауызмæ куы бахиза, уæддæр. 
Хадзы Абди кæддæр къæрныхы фæндагыл кæй хæтыд, уый 
бирæтæ нал хъуыды кодтой, æмæ йæ зонгæ дæр стæмты йед- 
дæмæ ничи кодта. Уыцы стæмтæй уыдис Лорис-Меликов дæр, 
фæлæ Алханты Алханы фæмарды хабарæн ницы зыдта æмæ йын 
æй ныр Муссæ радзырдта цыбыртæй. Йæ фырт Махмуд сахъ- 
гуырд у, Байрамы стырбоны йæ туджджыныл фембæлдзæн, стыр 
Аллахы фæндонæй хатт сихтæ дæр фæвæййынц тугвиддоны амæт- 
тæгтæ. 
— Нырмæ куыннæ фембæлгæ фæцис уыцы къæбыла йæ тудж- 
джыныл? 
— Уый йæ къæрныхы фæндæгтыл агуры, дæ бæрзонддзинад. 
Уæд хæрз чысыл уыд æмæ, зноны къæрных абон йæ сæрыл 
Хадзыйы сарыхъ кæй дары, уый йæ фæсонæрхæджы дæр нæй. 
Афтæ у, Михаил Тариелович, пехуымпары закъæттæ æрмæст 
Махмуд æмæ йæ фыды хуызæттæн сты фыст æмæ йæ амæлæты 
хъуыддæгтæй дæр уыдон фæкуырм вæййынц! 
— Дзæрæхохты Алхаст, æнхъæлдæн, йæ хицон у. Уый та?.. 
— О, Алхаст дардмæ кæсы, дæ бæрзонддзинад, æмæ йæ зоны, 
къæрных æмæ сихы фæмард иу кæй не сты, уыцы сих искæмæй 
туг куы дара, уæд дæр. Зоны йæ зæронд бирæгъ: Махмуд иунæг 
лæппу у æмæ, мыййаг, исты, уæд сихы басудздзæн, æрмæст Ал- 
ханы мыггаджы нæ, фæлæ æгас Урус-Мартаны азар. Алхаст нæ 
амыдта йæ хæрæфырты фыртæн йæ туджджыны, фæлæ йын æй 
æндæр амонæг фæцис... Къæрных йе зноны авантюрæйы амæт- 
таг фæуыдзæн, уый ныфс дæ уæд, дæ бæрзонддзинад. 
199 

Муссæ кастис облæсты хицауы цæстытæм æмæ йæ хатыд: нæ 
йæ уырныдтой йæ ныхæстæ. Науæд та йæ уырныдтой, фæлæ 
æххæст нæ! 
— Байрамы стырбоны фæстиуджытæн дзуапп дæтдзыстæм 
æрмæст æз æмæ ды, Муссæ Алхазович, — сагьæсгъуызæй дзуры 
уый. 
— Ды та цæмæн, Михаил Тариелович... Æз дæн æгасæй дзуапп- 
дæттæг, æз! Иу куырдиат, господин инæлар-лейтенант!.. — Йæ 
хъæлæс фæфæлмæндæр ис, цыма йæ ауындзæнмæ кодтой æмæ 
йæ фæстаг фæдзæхст дзырдта: — Цы нæ æрцæуы... Уæд та, дæ 
загъдау, æцæгдæр мæсыгимæ дур дæр ныцъцъист ис, уæд!.. Уæд 
мæ лæппуты стырбоны размæ ардæм... Дзæуджыхъæумæ!.. 
Лорис-Меликов фестъæлфыд, æмæ йæ Муссæ фенкъардта: ды- 
зæрдыг ма цæуыл кодта хицау, уый уыцы ныхæстæй фæтары ис. 
Бацыд, Тæгиан-æлдары уæхскыл йæ къух æрæвæрдта. 
— Аллах æмæ пехуымпар де ’ххуысгæнæг! — дзуры уый. 
— Оммен! — Муссæ фездæхт æмæ дзуапмæ нал банхъæлмæ 
каст, афтæмæй дуарæй ахызт. 
Лорис-Меликов уайтагъд дзæнгæрæджы бос æрбалхъывта. 
Уысммæ йæ разы февзæрдысты штабы хистæр, къанцылары хи- 
цау, Дзæуджыхъæуы æфсæддон гарнизоны командæгæнæг, но- 
джы æндæр афицертæ. 
— Дзæуджыхъæуы гарнизон йæ бынатæй ма фезмæлæд, аф- 
тæмæй цæттæйæ лæууæд. Фидиуджытæ фервитут æфсæддон 
зылды хицæуттæм, фæдисы лæуд скæнæд Байрамы стырбонмæ. 
Инæлар Туманов бынæттон уавæртæ сбарæд, афтæмæй архайæд 
æмæ æдзух йæ хъусдарды бын уæд мæнæ уыцы фарстытæ: йæ 
цæст дарæд Дзæрæхохты Алхастмæ, Малсæгты Тепсамæ, бы- 
нæттон цæрджытæм. Ныр къордгай нæ цæудзысты стырбонмæ, 
фæлæ чердæм цæуой пысылмонтæ, уый уындзæн æмæ сæ фæ- 
дыл цæуæд. Сунжæйы хъæуырдæм æрбалвасæд цадæггай, æнæ- 
фæфиппайгæйæ, æфсæддон хæйттæ. Афтæ булкъон Нурид æмæ 
майор Ипполитов дæр. Бынæттон цæрджытæ куы фæтыхсынц, 
уæд хохы ’рдæм фæдарынц сæ хъус. Хæхты ’рдæм алæууæн 
фæндæгтæ иууылдæр æхгæд æрцæуæд. Сæйраг цæстæнгасы 
здæхт — Дзæуджыхъæу æмæ Сунжæйы хъæуырдæм. Скъуыдкъо- 
хы дæр ма ныууадзæд фæсфæд. 
Иунæгæй та аззад йæ сагъæстимæ облæсты хицау. 
Сайгæ йæ кæны Куындыхаты Муссæ? Æмæ цы рамбулдзæн 
уыцы фæсайдæй? Имам Шамилмæ къаддæр æхсар нæ уыд, фæлæ 
цалдæр азы фæстæ басаст. Раст дзырдта Муссæ: ай-гъайдæр, 
ныххæррæтт кæниккой туземæгтæ йæ иу фæсидтмæ, фæлæ йæ 
фæстиуæг цы уыдзæн уыцы размæлдæн?.. Нæ, ам ма цыдæр ис 
æмбæхст. Куындыхы-фырт, чи зоны, йæхи æнхъæлы ацы дра- 
мæйы къухдариуæггæнæг. Фæлæ нæ! Æз дæн йæ къухдариуæг- 
гæиæг, æз, инæлар-лейтенант Михаил Тариелы фырт Лорис-Ме- 
ликов! 
Фыссæнтæ æрбайста йæхирдæм, арф ныхъхъуыды кодта. Кав- 
казы æфсæдты штабы хицау Карцовмæ фыста фыстæг æмæ уым 
200 

дывæлдах ныхæстæ зæгъæн нæ уыд, нæдæр фæсномыгæй фыс- 
сæн. Цы ныффыстаид, уымæн йæхæдæг уыд дзуаппдæттæг, 
æрмæст йæхæдæг. 
Гæххæттыл дыууæ ныхасы фæзынд: «совершенно секретно». 
Бахахх сæ кодта дыууæ хатты. 
Йæ бæрзонддзинад А. П. КАРЦОВМÆ. 
Хæрзиуæгджын хицау, Алыксандр Петрович!» 
Ноджы та бахахх кодта уыцы ныхæстæ, фыссæн сис иу тæп- 
пыл асалд æмæ йæ Михаил Тариелович фæфиппайдта: рызтис, 
фыссæн сис цы къухы уыд, уый. 
«Нæ, Рубинконæй æнæахизгæ нæй!» — ферттывта йæ сæры 
æмæ рог сæрфт акодта йæ къух: 
«...Инæлар Куындыхаты Муссæ мын æдзух куыд уырнын 
кæны, афтæмæй ацы хъуыддаг (Туркмæ алидзыны хъуыддаг. 
Фыстон ма дæм уый тыххæй) сабырæй кæй фæуыдзæн, уый 
гуырысхойаг нал у...» 
Йæ къух та асалд иу тæппыл. Фæливгæ ма кæнæд уыцы коз- 
бау ирон, фæлæ, чи зоны, рæдийы йæхæдæг дæр... Зæххон лæг 
у, пехуымпар нæу. Фæлæ нæ! Муссæйы хуызæттæ афтæ æнцо- 
нæй нæ рæдийынц! 
«...Куындыхы-фырты фидар ныфсæвæрдыл гуырысхогæнæн 
æрмæст уæд уаид, — рогæй та алыгъд фыссæн сис гæххæттыл, — 
уый йæхæдæг туземæгты уагахастимæ зонгæ куы нæ уаид, кæнæ 
та æгас Скæсæн Кавказы растад саразын æмæ растады сæргъ 
йæхæдæг ныллæууыны сæраппонд мах фæливгæ куы кæнид, уæд, 
Фæлæ ацы фæстаг хъуыды æз нымайын, бынтондæр æрцæуæн 
кæмæн нæй, ахæмыл, уымæн æмæ ныртæккæ нæ къухы цы хо- 
тыхтæ ис, уыдон ныхмæ цыфæнды хæрзвадат уавæрты дæр 
дыууæ азæй фылдæр растады сæргъ фæлæууыныл хъуыды сонт- 
дзинад уаид. Сонтдзинад та, дæхæдæг куыд зоныс, афтæмæй 
Куындыхы-фыртæн йæ цæстмæ бахæссæн нæй, æмæ уый цы 
цытуарзаг у, уымæй йæ, цыбыр рæстæджы растады раздзогæй 
Туркмæ алидзын хъуыддаджы сæргъ лæууын пайдадæр кæй уаид, 
ууыл зæрдæ дарын хъæуы...» 
Йæ къух ыл бафыста æмæ рог сулæфыд, цыма йе уæхскæй 
стыр уаргъ аппæрста, уыйау. 
«Нæ, Рубиконæй æнæахизгæ нæй!» — фæлхат кодта йæхими- 
дæг хъæбæр гæххæттыл сасм тадзгæ-тадзын. 
XXII. ТУДЖЫ АМÆХСТ СТЫРБОН 
Æрфæны скъæрынæй нæ бацауæрста, уæддæр куыд дзырд 
уыдысты, афтæ изæрмæ не ’рбахæццæ ис Скъуыдкъохмæ. Æрвгæ- 
рæттæ фæбæлонгъуыз сты, кæцæйдæр сау цъиуы уасын хъуыст. 
Стыр кулдуар, айразмæйау, гуыдырæй æхгæд нæ уыд. Комкоммæ 
кæртмæ бацыд уæлбæхæй. Иæ размæ фæсдзæуинтæй чидæр ра- 
уад, Муссæ Гамзатимæ æхсæвыцъæхæй кæдæмдæр фæцыд, дзу- 
ры сыбар-сыбурæй, цыма бинонтæн райхъалæй тарстис. 
201 

Йæ зæрдæ куыддæр ныссæххæтт ласта, æвиппайды фæзылд- 
та Æрфæны, Брутырдæм фæцагайдта фæллад бæхы. 
Ау, афтæ куы нæ уыдысты дзырдгонд. Скъуыдкъохы дæм 
æнхъæлмæ кæсдзынæн, зæгъгæ йын куы дзырдта йæ мадыфсы- 
мæр. Фæлæ хæраймаг нæу! Уый йæм изæрмæ æнхъæлмæ каст, 
ныр та мæнæ сбон ис, æмæ уымæй Байрамы стырбон раздæр 
бахæццæ ис Скъуыдкъохмæ. 
Хур бæндæны бæрц суад арвыл. Брутæй, æндæр хæттытау, 
нæ хъуыст фæрæты хъæр, нæлгоймаджы уынæр, æгæрыстæмæй, 
куыйты рæйын дæр. Уынгтæ уыдысты цахæмдæр æнахуыр æмыр- 
æгуыппæг. 
— Стырбоны хорзæх дæ уæд, мæ хъæбул! — уый йæм Æна 
дзырдта. 
Йæ хъæлæс уыдис цахæмдæр æнтъыснæггонд, сагъæсæй йе- 
дзаг. Йæ къухтæ хъарм, фæлмæн. Никуы бафсæддзæн Темырбо- 
лат уыцы армы узæлдæй. 
«Стырбоны хорзæх дæ уæд!» 
— Уосмæнæй афарста йæ мады, бæхы рохтæ нырма дæр йæ 
къухты уыдысты, афтæмæй. 
— Æмæ-гъа, мæ хур. Темырыхъоимæ кæдæмдæр фæцыдысты 
æхсæвыцъæхæй... Стырбонмæ, дам, цæуæм... Кусæрттаджы 6æ- 
сты семæ гæрзтæ... Нæ зонын, чердыгон стырбон у... 
— Æмæ ды та?.. Æмæ сылгоймæгтæ та?.. 
— Гъæй дæ бонæй уа!.. Мæн та чи ауагъта?.. Ды мын дзæбæх 
куы уаис, мæ хъæбул... Нырмæ цы арæзтай Скъуыдкъохы? — 
узæлы йыл Æна. 
— Хæмæт хæдзары ис? Кæнæ Раздзогæй цы хъуысы, кæм ис? 
— Чи ма баззад нæлгоймагæй хæдзары! Зарæ дæр йе ’фсымæ- 
римæ бæхыл фæцыд кæдæмдæр. Хъæуы сылгоймæгты йеддæмæ 
ничиуал баззад. Раздзогæй зæгъыс?.. Уый ныр иу къуыри уынгæ 
дæр ничиуал фæкодта. 
«Стырбоны хорзæх дæ уæд», — йæ хъусты ма ныр дæр зæл- 
ланг кæнынц Æнайы ныхæстæ. «Кæдæм скъæрыс, Болат? Фæ- 
лæуу-ма иу чысыл!» — хъуыстис æм фæстейæ йæ сидт. 
«Скъуыдкъохмæ здæхын фæстæмæ!» — Нал фæлæууыд йæ 
мадмæ. Кулдуары цур фæуагъта усы, йæхæдæг та фæллад бæхы 
ныххоста. 
«Раздзоджы ныр иу къуыри уынгæ дæр ничи фæкодта». 
Мæнæйма! Стырбонмæ цæттæ кодта Бæтæхъо йæхи, цæй фе- 
нæн ма йын уыдис. Скъæрдта Æрфæны, фæйнæрдыгæй йыл цы- 
дис, йæ сæмæн сапонæй сæрдинаг кæмæн уыдис, ахæм уæрдæт- 
ты хъыс-хъыс, нывонд уæрыччыты бæгъ-бæгъ, зæронд лæгты 
æнæмæт дыгъал-дыгъул. О, зæронд лæгты! Фæсивæд æмæ сыл- 
гоймæгтыл къаддæр хæцыд цæмæндæр цæст. 
Кæм уыдзысты Уосмæн æмæ Темырыхъо? Кæм уыдзысты 
Хæмæт æмæ йæ саудзæст хо Зарæ? Кæдæм фæцыд æхсæвыцъæ- 
хæй Муссæ? Цæмæннæ йæм банхъæлмæ каст Скъуыдкъохы? 
Науæд кæм хæты ныртæккæ Раздзог? Цæмæннæ ссыгъта фæди- 
сы хохыл фæдисы арт? 
202 

Сегасы дæр стырбонмæ хъæуы, Сунжæйы хъæуы кæронмæ. 
Кæд уым нæма сты, уæд сæ æнæмæнг уырдæм хъæуы. Ды дæр 
скъæр Æрфæны, ма байрæджы кæн. 
Ам æргом слæуу æмæ дæ къабæзтæ фæйнæрдæм айтындз, — 
уæд дæ уырзтæй бацагайдзынæ Ирыстоны хæхты фæхстæ, ту- 
джы æрхæмтæ кæуыл зыны, уыцы Цæцæны айнæг къæдзæхтæ, 
кæнæ та хæхтыл, цæргæсы ахстæттау, чи сныхæст, уыцы Мæхъ- 
хъæлы хъæутæ. 
Æввахс сты ардæм сегас дæр, — лæг сæм къухæй бавналдзæн. 
Уыдонæй æввахсдæр та — Ирыстоны зæрдæ Дзæуæджыхъæу. 
Уымæн афтæ хъуысы Темырболатмæ хъæргæнæджы сидт: 
— Стыр у Иунæг Аллах, йæ хорзæх уæ уæд, уастæн. Абон йæ 
бон у æмæ ноджы арфдæр банорста йæ дæлбазыр æгас дунейы 
рæстуырнæг адæмы. 
Абон рарвитдзæн не сфæлдисæг йæ пехуымпарты сыгъдæг 
удты дзæнæтæй, хъизæмарæй йедзаг чи у, уыцы зæхмæ. Абон 
пырх кæндзысты уыдон сæ хорзæх пысылмон адæмыл. Æрцæут, 
æрæмбырд ут, æнæхай дзы ма фæут. 
«Ирон ма хъуамæ уа ацы фидиуæг», — хъуыды кæны йæхи- 
мидæг æмæ кувæндоны цъупмæ кæсы. Цæй кувæндон! Кувæндо- 
ны хæлддзаг æрмæст. Тынг дардмæ нæ зыны, фæлæ йæ цъуп- 
пыл, бæндæныл кафæгау, цы дзигло æрцауындзæг ис, уымæн 
йæ цъæхснаг хъæлæс дардмæ хъуысы. 
Æмæ цæуынц ирæй, мæхъхъæлæй, цæцæнæй, кæсæгæй, асыйæ. 
Уæрдæттыл, бæхтыл, фистæгæй. Адæймаджы уынæр, уæрдæт- 
ты цæлхыты хъыс-хъыс, фосы богъ-богъ схæццæ сты иумæ. 
«Ау, ацы хæлддзагæй номдзыддзар кувæндон никуы ис Цæ- 
гат Кавказы?» — дис кæны Темырболат. 
«Бирæ дæр ис!.. Тынг бирæ, фæлæ афтæ бафæндыд Мус- 
сæйы... Зæххы бичъы», — дзуапп ын дæтты чидæр. 
«Ля илляге иль алла Мæхæмæт риуль Аллах!.. Ля ил-ляге иль 
алла! (Нæй Хуыцау Хуыцауы йеддæмæ, Мæхæмæт Аллахы пе- 
хуымпар), — фæлхат кæны муæдзин-фидиуæг æмæ йæ къух фæй- 
нæрдæм тилы. 
Æгас Цæгат Кавказыл ахъæр ис, абон, дам, Стыр Аллахы 
пехуымпартæй сæ иу адæмæн йæхи хъуамæ равдиса. Ныххæр- 
рæтт кодтой чысылæй-стырæй, зæрондæй нæуæгæй, нæлгойма- 
гæй-сыл гоймагæй. 
Уæлдай цымыдис уымæ кодтой рæстуырнджытæ: уæларвæй 
æртæхæг Хуыцауы минæвар уыдзæн зæххон лæджы дарæсы. 
Ноджы фыддæр, йе уæхсчытыл знаджы фæфæливынæн уыдзæн 
джауыры пъагæттæ... Ой, ой, Аллах-бисмиллах! 
Цыдысты. Азмæлæн нал уыд кувæндоны алфамбылæйтты. 
Муэдзин-фидиуæг уæддæр сидтис: 
« — Ля илляге иль алла!.. Æрцæут, æрцæут! Йæ хорзæх уæ 
уæд!» 
Иуæй-иутæ дзы динæн æгъдау кæныны сæрбос молломæ нал 
фæбыхстой. Фæсмын ламаздыхътыл æруагътой сæхи æмæ, сæ 
203 

кусæрттæгтæ сæ уæлхъус, афтæмæй сæ ныхтæ зæххыл хостой, 
се тæрттæ иунæг Хуыцаумæ суагътой. 
«Иль алла! Иль алла!» 
«О Хуыцау, дæуæн лæгъстæ кæнæм!» 
«Аллах-экбер! Аллах-бисмиллах!» — хъуыстис уыцы иу дзырд 
алы æвзагыл. 
Хуыцауæн æгъдау скæнынмæ кæм фæбыхсы æвзонг адæй- 
маджы туг. Кæцæйдæр фæндыры цъæхснаг хъæлæс æрбайхъуыст. 
Чи уыд фæндырдзæгъдæг? Ирон? Мæхъхъæлон? Цæцæйнаг? 
Кæсгон? Асыйаг? 
Чи йын цы зоны, кæнæ цы уæлдай у! Темырболатæн йæ туг 
йе уæнгты схъазыд, цæстæнгасæй йæхионты агуры. 
Йæ рæмбынкъæдзтæй адæмы гæрды, Æрфæн йæ фæдыл цæуы, 
къæбылайау. 
«Кæм ис Муссæ? Кæм сты Уосмæн æмæ Темырыхъо? Кæм 
сты Хæмæт æмæ Зарæ? Цæмæн æрæджы кæны Раздзог? — 
Зæрдæ, цæмæдæр æнхъæлмæгæсгæйæ, схауынмæ хъавыд. 
Уыцы иу хауд фæкодта фæндыры хъæлæс, цыма уый дæр 
стырбоны цытæн Хуыцаумæ куывта. Гуымсæг ныггыбар-гыбур 
ласта, æрвнæрдау, фæсивæд фæйнæрдæм алæууыдысты. 
Тæлмбæласау рæхснæг лæппу рагæпп ласта зылдмæ, йæ роны 
кæрон йæ къухыл атыхта æмæ йæ ныззылдта: 
— Фæстæ! Фæстæ алæуу! 
Йæ быцъынæг скъуыны ирон фæндыр даргъдзыкку чызджы 
къухы, йæ уд исы гуымсæг Арвуациллайы хуызæн лæппуйы дæ- 
ларм. Хъуытаззæлау ныдзæвы зæрдæйыл цагъды мыр, фæлæ 
зылдмæ рахизынмæ йæ ныфс ничима хæссы. 
Гуымсæгцæгъдæг лæппу кæцæй фæзынд, уымæн ницы зыдта 
фæндырдзæгъдæг чызг æмæ æфсæрмæй йæ рустыл арт сирвæзт. 
Лæппу дæр чызгмæ хатт чъызгæ бакæсы æмæ йæ мидбылты 
худгæ пырх къухæй гуымсæгыл ныккалы. 
— Æрц-то-о о-х! 
Рахизфарсы хъæуты фæсивæдыл схæцыд йæ цæст. Хæмæт 
æмæ Зарæ дæр — уым. Лæппу æмдзæгъд кодта, чызг цæуылдæр 
æрхæндæгæй лæууыд. Кастис сæм, йæ зæрдæ æхцон хъыдзы 
кодта. Уыдон æй нæ фиппайдтой, фæлæ йæ ныртæккæ фæфип- 
пайдзысты. 
Йæхæдæг дæр ын ницы базыдта, мусзылды бæстастæу куыд 
февзæрд. Цъæтау фесхъиудта, йæ иу къахы фындзыл, цъилау, 
ныззылд. 
— Те-мыр-бола-а-а-т!.. Бо-о-о-л-а-ат! — тыххæй йæм хъуысы 
Хæмæты цинæйдзаг сидт. 
— Æрц-тох! æрц-то-о-о-х! 
Нал хъуысы муэдзин-фидиуæджы сидт, нал дæр даргъбоцъо 
моллойы мыхъ-мыхъ. Цыма йын хин бачындæуыд, уыйау, йæ 
мидбынаты зилы, цухъхъайы фæдджитæ фæйлауы фæйнæрдæм. 
Æрвнæрдау ныггыбар-гыбур ласта гуымсæг, «хингонд» зылд 
атыдта кафæг. Йæ даргъ дзыкку йæ хъуырыл, бæндæнау, чи 
æртыхта, уый раз йæ иу уæрагыл æрхауд. 
204 

— Кæм фесæфтæ, æгас цу, Темырболат! — хъæр кæны Хæмæт. 
— Æгас цу, Болат! — дзурынц Зарæйы цæстытæ. 
— Æрц-тох! Къæрццæмдзæгъд! 
Йемæ быцæу кæны: 
— «Ля илляге иль алла!.. Дæуæн лæгъстæ кæнæм, стыр Хуы- 
цау!» 
Чызг йæ мидбынатæй фенкъуыст, лæппу йæ къабæзтæ, цæр- 
гæсы базыртау, айтыгъта æмæ йæ фæдыл аленк кодта. 
Къæрццæмдзæгъдимæ сиу ис бæзæрхыг сидт: 
— Æрц-тох! Æрц-тох! 
Хъæрццыгъа карчы лæппынтæм куыд кæса, афтæ кастис каф- 
джытæм рæнхъы лæууæг лæппутæн сæ иу. Йæ рæзты, донхъаз- 
тау, узгæ куы ныйивгъуыйынц, уæд та сын сæ фæдыл фыдæхæй 
йедзаг цæстæнгас ахæссы 
Зоны сæ дыууæйы дæр. Чызджы æрмæст иу хатт федта, лæп- 
пуйы та дыууæ хатты. Сæ иуы фендмæ йæ зæрдæ æхцон хъы- 
дзы кæны æмæ йæ сæр зилы. Иннæйы фендмæ йæ туг змæнты, 
лакъон донау. 
Бадтис гъеуæд, Фуркийау, дымгæ-бæхыл æмæ, дымгæйау, фæ- 
цæйтахтис. Иу уынд æй фæкодта Махмуд, адджын фынау. 
Æрмæст иу уынд, æндæр нæ. Æмæ йын фæзынд, гъеуæдæй 
нырмæ дыууæ уæззау сагъæсы: йæ райсын кæмæн нæма бан- 
тыст, уыцы фыды туг æмæ дымгæ-бæхыл чи фæцæйтахт, уыцы 
Фуркийы хуызæн хурдзæсгом чызг. Иу хатт æй федта, адджын 
фынау, æндæр нæ... Ныр кафыд, йæ туг дойныйæн кæмæн бана- 
зид, уыцы сыгъзæринпъагонджынимæ. 
«Афицеры дарæсы бæсты ирон цухъхъа скодтай, джауыр!» 
Йæ цухъхъайы фæдджитæ йæ ронбасты æртъыста, бухайраг 
худ йе ’рфгуытыл арф æрсагъта. Уыцы иу схъиуд фæкодта æмæ 
кафджыты æхсæнмæ йæхи баппæрста. 
Адæм фергъуыйау сты æцæгæлон лæппуйы æбуалгъ мийæ. 
Чызджы цæстыты тасы стъæлфæнтæ ферттывтой, лæппу æдзæ- 
мæй аззад, иудзæвгар дзурын ницы сфæрæзта. Фæндыр фæсыкк 
ис, гуымсæг йæ гыбар-гыбурæй банцад. 
— О, æгас цу, Махмуд! — æрæджиау загъта лæппу. 
— Алхасты фæрцы Урус-Мартанæй дæ фæрсчытæ æнæхъæ- 
нæй рахастай, джауыр! — йæ карды фистон нылхъывта, афтæ- 
мæй гуым-гуым кæны æнæхонгæ кафæг. 
— Фембæлдыстæм та, Махмуд! — йæ мидбылты худгæ дзуры, 
йæ кафт кæмæн фескъуыд, уый æмæ йæм йæ къух дары. 
— Ныр фембæлдыстæм, фæлæ нырæй фæстæмæ — нал, джа- 
уыр! — саламы бæсты йын йæ къух ахъаззаг нацъцъыкк ластæ. 
Цыма йемæ хъазгæ кодта, — уый уæддæр йæ мидбылты худ- 
тис. Цæцæйнагыл арт сирвæзтис фырмæстæй. 
Хæмæт ныппæрста се ’хсæн йæхи, Махмуды уæхскыл йæ арм 
авæрдта. 
— Салам-алейкум, Махмуд! — цæцæйнагау дзуры Хæмæт. Те- 
мырболатмæ фездæхт: — Уый Махмуд у, нæ йæ базыдтай, Бо- 
лат? 
205 

— Базыдтон æй. Уый мæ нæ базыдта... Бафæрс-ма йæ. 
— Сауададжы нын æй Раздзог бафæдзæхста. Ды мæн фæс- 
тæмæ арвыстай æмæ ацы джауыр удæгас баззад. Хорз нæу! — 
Темырболаты ныкъкъуырдта йе уæхскæй, йæ кард æрдæджы онг 
сæлвæста. 
Чызг дæр æрбаппæрста се ’хсæнмæ йæхи: 
— Болат, Болат! Тæрсын, акæнут æй ардыгæй! — зыр-зыр 
кæны уый. 
— Хъазгæ кæнæм, Зарæ, тæрсгæ ма кæн! — Хæмæтмæ фæ- 
зылд æмæ йæм йæ мидбылты худгæ дзуры: — Хæмæт, Зарæмæ 
кæс. Æз æмæ Махмуд чысыл нæхи аирхæфсдзыстæм! 
— Темырболат!.. Раздзог цы зæгъдзæн!.. 
— Куы дын зæгъын, нæхи чысыл аирхæфсдзыстæм... Æз дæр 
дæ феййафын! 
— Кæд ма дын бантыса, уæд, — дзуры цæцæйнагау Махмуд. 
— Кæрæдзийы туг ныккалдзысты! Кæрæдзийы туг ныккал- 
дзысты! — хъуыст ма дардæй Зарæйы цъæхахст. 
Хæрзæввахс æм бацыд, йæхи йыл сныхæста Махмуд. 
— Цæй, Махмуд, кæд кафын æмæ цæгъдынæй карды дзæхст- 
дзæхст хуыздæр фенддаг у, уæд æй равдисæм адæмæн! — хын- 
джылæг скъæрдта æнæмундир корнет. 
Цæцæйнаджы сæрра кæнынмæ бирæ нал хъуыд. 
— Ардыгæй дын ахæсдзысты дæ мард! — абухы уый. 
Хъазты адæм сыл æрхъула сты, фæлæ æнхъæлдтой, ома æцæг- 
дæр хъазгæ кодтой. 
— Хынджылæг дын куы нæуал бантыса, джауыр! — йæ риуæй 
йæ асхуыста. — Дæ кард слас, кæд тæппуд нæ дæ, уæд! 
— Кувæндоны бын нæ фæччы!.. 
— Ныртæккæ фæдис ныхъхъæр кæндзынæн!.. Рæсугъд чыз- 
гимæ кафын æмæ худ дарыны аккаг нæ, фæлæ дзырдхæссæг 
джауыр кæй дæ, уый бамбарын кæндзыстæм адæмæн. 
Цæцæйнаг лæппу йæ, ай-гъай дæр, схъаудта, фæлæ йæ зæр- 
дæйы масты схъис нæ фæзынд æмæ йæхицæй фæбузныг ис. Ныр 
æй цыдæр фелхыскъ ласта. Кæмдæр Алæгаты Хæмæты цæст ауыд- 
та. «Цымæ Зарæ цы фæцис?» 
— Сис дæ кард, джауыр! 
Йе уæхскыл Махмуды æхсаргарды тъæпæн сæмбæлд æмæ 
иуырдæм ацух-мух ласта. 
— Уæдæ чи цы рамбула, уый йæ йæ мадæн раппæлæд! 
— Гъæй, болатгуырдтæ, хъылмæ уын ма асайæд! — хъæр код- 
той алырдыгæй, 
— Сис дæ дамбаца, дæ кард! — абухы Махмуд. 
— Дамбацатæ нæ хъæуы!.. Дамбацайæ нæ арæхсыс ды, Урус- 
Мартаны дæм бакастæн. 
Цæцæйнаджы хурхы уадындзтæ адымстысты. 
— У-у-у, джауыр, кардæй та — ноджы хуыздæр! 
— Кæй цы фæуа, ууыл фидар хæцæд! — йæ кард фелвæста 
æмæ цæцæйнаджы алыварс, хъæрццыгъайау, æрзылд. 
Кæцæйдæр Хæмæты уынæр æрбайхъуыст: 
206 

— Темырболат!.. Хъахъхъæн дæхи дæр æмæ Махмуды дæр! 
Кард галиу къухмæ æрбауылдта, рахизæй Махмуды риу ныкъ- 
къуырдта æмæ Хæмæтмæ фæзылд: 
— Зæбулхъу-у-ус! Тæрсгæ ма кæн, нæхи ирхæфсæм! 
Фæсивæд «хынджылæггæнджыты» алыварс æрхъула сты, сыл- 
гоймæгтæ фæсвæд аззадысты. 
Темырболаты худмæ фæкомкоммæ ис карды ком, фæлæ йæм 
дæлейæ йæхион фæддрдта, æмæ æндон цæхæртæ акалдта. 
— Ацы хатт Уæллаг де ’ххуысгæнæг фæцис, джауыр! — сир- 
вæзт цæцæйнагæй. 
— Гъæтт, Махмуд, æгæр ма зил дæ кард, æндæра дын аирвæз- 
дзæн æмæ уын хылмæ куы асайа! — хъæр æм кæны чидæр. 
«Кæм ис Раздзог! Ацы къæбæда уыййеддæмæ никæмæ бай- 
хъусид!» — хуыды кæны уый. 
Йæ худ аппæрста, даргъ хъуынтæ фæтæн ныхыл æркалдысты. 
— Зæгъын, Махмуды карды ком дзидзайы онг куы нæ ба- 
хæццæ уа! — хынджылæг скъæры Мамсырон. 
— У-у-у-х, джауыр! 
Галиу къухæй зыгъуыммæ ныззылдта йæ кард æмæ цæцæйна- 
гæн йæ бухайраг худ йæ сæрæй «ракарста». 
— Зæгъын, мыййаг, Махмуды дæр куы джиздара бухайраг 
худ! — худгæйæ дзуры уый æмæ цыргъаджы цæгатæй цæцæйна- 
джы цухъхъайы фæдджитæ «æхсæды». 
Махмудæн фырмæстæй йæ къух срызтис. 
— Махмуд, Махмуд!.. Алла, алла! — хъæр æм кодтой фæй- 
нæрдыгæй. 
Ницыуал æм хъуыст, ницыуал дæр фиппайгæ кодта, йе зна- 
джы мидбылты худгæ цæсгомы йеддæмæ. 
Ныррыхыд: 
— Уæдæ дæхи хъахъхъæн, джауыр! 
— Кæрдтæ фæбыцæу сты, кæрæдзимæ сæ нылхъывтой, Мах- 
муды ныхы хид акалд. 
Темырболат йæ галиу къух йæ сины сæр сæвæрдта æмæ йæ 
мидбылты худтис уæддæр. 
«Цæуыл худыс, шайтан!.. Кæд дæ кард дæлæмæ æртаса, уæд 
дыл бæргæ баталынг уыдзæн дæ хурыхай!» — хъуыды кæны 
æмæ йе знаджы кард дæлæмæ æлхъивы. 
— Дæ бæрзæйыл дын æй ма расæрфæд, Бо-ла-а-а-т! — хъуы- 
сы Хæмæты сидт. 
— Нæхи ирхæфсæм, Хæмæ-æ-æ-т! — йæ къух чысыл иуыр- 
дæм фæдзой кодта, йæ карды ком Махмуды карды комыл, цæ- 
вæгдауæн сигæцау, басæрфта бынты. 
Йæ къухæй ниугæ асхъиудта æндон, æрвдзæфау фæцис Ал- 
ханы-фырт. Йæ къухы туг пæх-пæх кодта, фæлæ уымæ нал каст. 
— Мах-муд, Мах-муд, — хъуыст фæйнæрдыгæй. 
— Гъæтт, ныууадзут уæ хъазын!.. Туг рауагътат æмæ ма уый 
цæй хъазын у! — сидтис чидæр. 
Туджы фендмæ фергъуыйау ис Темырболат. 
«Æгæр фалиау æй басæрфтон!» 
207 

— Сис дæ кард, Махмуд, æмæ йыл фидар хæц! — дзуры йæм. 
— Нæ, къухæй чи ахауа, уый фæстæмæ нал исæм. Нæ мыгга- 
гæн нæ фæччы! — бахуыфыди уый. 
Хъама ферттывта. 
«Гъе, гъе! Гъеныр ма уый куы ахауид дæ къухæй!» — Йæ 
кард аппæрста уый дæр æмæ хъама сæлвæста. 
Цæцæйнаг куыддæр федзæмгонд ис уый фенгæйæ. 
Хъама кардæй цыбырцæр у, кæрæдзимæ æнгомдæр бацыдыс- 
ты. Цыргъæгтæ уæлиау фæхастой, гъа ныр æрцæвон куы загъ- 
той, афтæ Хæмæты хъæрахст фæцыд: 
— Раздзог æрбацæуы, Темырболат! Уый хъазын нал у! 
Стæй сылгоймаджы цъæхахст æмæ уæлдæфы чи асалд, уыцы 
хъамайы бырынкъыл сагъд кæрдæн. 
Кæцæйдæр Раздзог æмæ Алхаст фæзындысты, хылгæнджы- 
ты уæлхъус слæууыдысты. 
— Лæппу, ардæм хъазынмæ не ’рбацыдыстæм! — тызмæгæй 
дзуры Бæтæхъо. 
— Стырбоны хъазт дæр вæййы, дада! 
— Хорз хъазт уыд!.. Йæ къухы туг кæлы! — тыххæй ма хъуы- 
сы кæрдæны хицауы хъæлæс. 
Хæмæтыл дис æфтыд: «кæцæй разынд ацы гыкъымæ уый 
бæрц хъару!» 
Бæтæхъо Зарæйыл узæлы: 
— Ноджы та ды дæ нæ ирвæзынгæнæг, мæ чызг! — базыдта 
йæ, хъазгæ кæй нæ кодтой. Уæзбынæй фæдзæхсы: — Кæд ис- 
кæмæ хъару ис: уæд ыл фæстæдæрмæ фæцауæрдæд. 
— Уæд ыл фæстæдæрмæ фæцауæрдæд! — фæлхат кæны Дзæ- 
рæхохты Алхаст. 
Махмуд Зарæйæ йæ цæст нал иста, афтæмæй, хингондау, хъа- 
майы бырынкъæй къæрддзæмы дзых агуырдта, фæлæ йæ нæ ардта. 
Иу хатт æй федта, æрмæст иу хатт. Уæдæй нырмæ фесхъиуд- 
та Махмуды хуыссæг бынтон. 
Чидæр ын йæ къухы карды фистон нытътъыста, æрдæбон йæ 
къухæй чи асхъиудта, уыцы карды фистон. Фæкастис æм. Но- 
джы та уый лæууыд йæ разы. 
— Мах-муд! Мах-муд! Айс æй! — йæ хъусы йын хъæр кодта 
чидæр. 
Раздзогитæ нал зындысты, Темырболат йæ мидбынаты лæу- 
уыд нырма. 
— Фидар ыл хæц, Махмуд! Дæ къухæй макуы аирвæзæд! — 
дзуры йæм уый. 
Топпыхосау спæртт ласта æмæ æввахс фæцæуæг ис. 
— Фæлæуу, афтæмæй цæугæйæ дын нæу! Дæ къухы туг кæлы! — 
Уый йæм Фурки сидтис, дымгæ-бæхыл чи бадтис, уыцы дым- 
гæйы бардуаг Фурки. 
Йæ мидбынаты асалд, æрфæлмæн. 
Темырболат йæ къухмæрзæн систа йæ дзыппæй, кардæй йæ 
адих кодта. Чызг сæрфы лыгæн йæ туг, æмæ рыст хъары суанг 
зæрдæмæ, Бандзыг ис, азмæлын æм нал цыд. 

— Аллах, ай хуызæн знаг-иу мын ратт! — дзуры чидæр фæс- 
тейæ. 
«Бæдæйнаг, гыкъы!» — хъуыды кæны Хæмæт. 
Чидæр фæхъæр ласта: 
— Æрбацæуы! Æрбацæуы! 
Адæм феггуырстысты. 
— Хъусут, рæстуырнæг пысылмонтæ, хъусут! — сидтис фиди- 
уæг. — Йæ феныны фадат уын фæцис Байрамы стырбоны фæр- 
цы! Ма аивгъуыйæд уæ къухæй амондджын фадат, фенут æй 
уæхи цæстæй! 
Мæлдзгуытау схъомпал ысты. 
— Чи æрбацæуы, кæмæй дзуры? 
— Йæхæдæг, йæхæдæг! Фенут æй, стыр Аллах уын кæсынæн 
цы цæстытæ радта, уыдонæй! 
— Кæмæй зæгъыс? Гукк! — не сыст иунæг тыхст хъæлæс. 
— Йæхæдæг у, йæхæдæг! 
— Æвæццæгæн Муссæ-сердарæй зæгъы!.. 
— Муссæ-сердар асæй чысыл егъаудæр у. Стæй уымæн йæ 
сæрыл цыллæ сарыхъ ис, бакæс ма йæм!.. 
— О Аллах, кæй уынынц мæ цæстытæ!.. Сих хадзы Абди 
Эффенди æрбацæуы! 
— Абди Эффенди! — кæлмдзæфау фестъæлфыд Махмуд. Йæ 
цæф тухынмæ нал фæлæууыд, адæмы фæдыл азгъорста. 
«Аллах хæрзиуæгджын у, уый дын бафтаудзæн дæ туджджы- 
ны дæ къухты, Байрамы стырбонмæ куы æрцæуай, уæд!» — Йæ 
зæрдæ йын сыгътой цæмæйдæр ныртæккæ наиб Османаты Са- 
дуллæйы ныхæстæ. 
«Абди! Абди!.. Абди къæрных!» — уыцы иунæг дзырд фæл- 
хат кодта ныртæккæ адæмы æхсæн цæугæйæ. 
— Мах-муд!.. Мах-муд! — хъуысы йæм фæстейæ Темырбола- 
ты сидт. Аллах, дæ азар ныккал джауыры сæрыл!.. Цыма йæ 
рагон хæлар у, уыйау æм нæ сиды!.. 
Муссæ йæ цæцæнмæ куы арвыста, уый æрбалæууыд йæ зæр- 
дыл Темырболатæн. Раст ын ацы Хадзы Абдийы кой кодта йæ 
мадыфсымæр. 
«Ныр дзы митæ уыдзæн!.. Фæлæ кæм ис йæхæдæг та?» — 
Цæстæнгасæй Муссæйы агуырдта, фæлæ адæм схæццæ сты. 
— Сих Абди йæ къах цы зæххыл æрывæра, уый амондджын у! 
— Мæнæйма, стыр Аллахы дзыхæй фæдзуры адæмимæ йæ- 
хæдæг. 
— Йæ разы дзæнæты фараст дуары дæр уымæн сты гом!.. 
— Æрмæст дзæнæты дуæрттæ нæ, а бæстыл цыдæриддæр 
æхгæд дуæрттæ ис, уыдон — иууылдæр. 
— Аллах йæ хæрзиуджытæ иууылдæр Хадзыйы къухмæ радта 
æмæ сæ уый пырх кæны а бæсты пысылмонтыл... 
— Аллах-экбер!.. Æмæ уый та кæм ис, уый?.. 
— Цыллæ сарыхъы æрттывдмæ дæ цæстытæ бакуырм сты, 
æвæццæгæн... Нæ йæ уыныс, уæртæ куы рацæуы!.. 
— Уымæй нæ зæгъын!.. Муссæ-Алхас! 
14 Булкьаты Михал 
209 

— Нырма уал Хадзы Абди!.. Муссæ-Алхас, кард сæлвасыны 
афон куы æрцæуа, уæд фæзындзæн! Аллах — йе ’ххуыстæнæг!.. 
— Хадзы уал радзурдзæн, Аллах Муссæ-Алхасæн цы ныф- 
фæдзæхста, уый!.. 
— Бакæс-ма!.. Рацæуы, рацæуы!.. 
Адæм фæсыкк сты. 
Кæцæй фæзынд, уый ничи фæфиппайдта. Ныллæг уыд, зæх- 
хæй къуыпп тыххæй дардта, йæ сæрыл цы сырх зæлдаг сарыхъ 
уыдис, уый фæрцы. Къæсхуыр уыд, цыма йæ ныртæккæ ингæ- 
нæй систæуыд, уыйау, йæ цæстытæ сæ къусчыты арф бахауд- 
той. Лæгсырд уыд æмæ йæ зæрдæйы тæригъæды æнкъарæн 
æппындæр никуы фæзыны, ууыл дзурæг уыдысты кæрæдзимæ 
æнгом æлхъывд, тæнæг былтæ. 
Йæ цæстытæ гæзæмæ куы æрцъынд кæны, æмæ афтæмæй 
сырх сарыхъы бынты фæйнæрдæм куы ахъахъхъæны, уæд ын, 
стыр фæндагыл йæ амæттаджы раз чи бабады, ахæм къæрныхы 
бакаст вæййы. 
Чысыл алæууыд сих. Цыртытау асалдысты, йæ сæрмæ, сæ 
кæрдтæ дзуарæвæрдæй чи хаста, уыцы дыууæ мюриды дæр. 
Кувæндоны ’рдæм фæзылд Хадзы, кæрæдзимæ æнгом ны- 
хæст къухтæ йæ ныхыл авæрдта, стæй сæ Хуыцаумæ сдардта 
æмæ та сæ йæ ныхыл авæрдта. Йæ уæрджытыл æрхаудта, цыллæ 
сарыхъы чъил зæхмæ æрхаста æмæ уыцы иу хъæр фæкодта: 
— О Аллах, дæуæн æхцон цы нæ уа, уый куы зæгъа сих 
Хадзы Абди Эффенди, уæд æй дзыхъмард фæкæн! 
— Алла, Хадзы, алла! — ныггуылф кодтой йæ хæдфæстæ. 
Адæмæй куы нæ разындаид, уымæй фæтарст, æвæццæгæн. 
Фæйнæрдæм ахъахъхъæдта æмæ æндæр куы ницы ссардта, уæд 
уыцы иу гæппæй бруйы сæрыл февзæрд, 
— У-у-у-х, Хадзы Эффенди! — цымыдисы хъæр фæкодтой 
адæм. 
Йæ тæрттæ Хуыцаумæ сдардта: 
— О Аллах, дæу бафæндыд, цæмæй дæ иузæрдыг цагъар дæ 
дзыхæй дзура! 
— Бафæндыд, Стыр Хуыцауы, бафæндыд! — нымбу ластой 
адæм. 
— О рæстуырнæг пысылмонтæ! — фæбогъ ласта уый. — Хъу- 
сут лыстæггай æмæ цыдæриддæр фехъусат, уæ зæрдыл æй да- 
рут, уымæн æмæ уый уыдзæн стыр Аллахы фæдзæхст. Йæ хор- 
зæх уæ уæд, уастæн! 
— Алла, Хадзы, алла! — хъуыст алырдыгæй. 
— Сæнкъуыстой бындзарыл исламы бинаг цæджындз ацы 
цъаммар джауыртæ! 
— О Хуыцау, дæ азар ныккал цъаммар джауырты сæрыл! 
Йæ къух фæхъил кодта, адæм фæсыкк сты. 
— О стыр Хуыцау, дæхæдæг æвдисæн! Сау бон ныл ныккод- 
та, фæлæ дæ иузæрдыг цагъартæ цъаммæртты раз æрзоныгуыл 
кæнынвæнд нæ кæнынц. 
— Ал-лах, фехъуысæд дæм! 
210 

— Сæ комы тæфæй сцъаммар кодтой Стыр Аллах æмæ йæ 
пехуымпары арфæгонд зæхх. Нæ динæй нын хынджылæг кæ- 
нынмæ хъавынц джауыртæ! Салдаты кæндзысты исламы сахъ- 
гуырдты æмæ пиллон арты басудздзысты сыгъдæг чиныджы. О 
Хуыцау, ме ’взаг мын бахус кæн, кæд йæ зæгъынмæ арæхсын!.. 
Цыма æцæгдæр йе ’взаг ныххаудта, уыйау иудзæвгар æдзынæг 
алæууыд, стæй уыцы иу хъæр фæкодта: — О Аллах, дæу цы 
фæнды, уый дзурын дæ цагъартæн!.. Хуыйы сойæ байсæрдынмæ 
хъавынц пехуымпар Мæхæмæты сыгъдæг боцъотæ! 
— Аллах, дæ цæхæртæ ныккал æнæдинты сæрыл! 
Кæмдæрты кæрдтæ ферттывтой. Айхуызæн фыцгæ цæдж- 
джинаджы бын ма иу æхсидав куы фесхуыстаид, уæд йæ был- 
тæй кæй акалдаид, уый фенкъардта Хадзы æмæ та йæ къухтæ, 
æртхъирæнгæнæгау, фæхъил кодта. 
— Стыр Хуыцау æмæ йæ пехуымпар Мæхæмæт нын бафæ- 
дзæхстой: цæвут æнæдин джауырты, сæ къубæлттæ сын ракæ- 
нут, кæмдæриддæр сæ баййафат, уым! Сисут уæ кæрдтæ, тохы 
нæ разæй цæудзæн йæхæдæг урс бæхыл бадгæйæ. 
— Кæм ис йæхæдæг!!! Цæмæннæ зыны нырмæ?.. 
Хадзы фæджихау ис уыцы фарстмæ. Уый сын пехуымпарæй 
дзырдта, уыдон та йæ кæмæй фæрсынц? 
— О Аллах, цытæ хъусын!.. Ау, æмæ айæппæт тæригъæд- 
джын адæмæн куыд равдиса йæхи! — Хуыцаумæ сиды Абди. 
— Равдыста, равдыста!.. Зонæм æй, зонæм! — знæт денджы- 
зау, абухтой пехуымпары иузæрдыг цагъартæ. 
Раздзог кæмдæр лæууыд адæмы æхсæн æмæ йæ æмбæрста: 
Хадзы пехуымпар Мæхæмæтæй дзырдта адæмæн, уыдон та йæ 
«Хуыцауы фæдисон Муссæ-Алхасæй» фарстой. Лæууыд, йæ 
зæрдæ æхцон хъыдзы кодта, Дзæрæхохты Алхаст ын кæй дзырд- 
та, уый кæй нæ фæмæнг ис, уый тыххæй. 
«Гъæйда, къуызыппа къæрных, кадджын лæг сдæ!» — хъуы- 
ды кодта Бæтæхъо, цæстæнгасæй Тепса æмæ Алхасты хъаггæн- 
гæйæ. 
Малсæгты Тепсайы цæстытæ цымыдис фестадысты, цыма 
æцæгдæр пехуымпарæн йæхи федта, уыйау. Дзæрæхохты Ал- 
хаст тарæрфыгæй лæууыд æмæ кастис æдзæмæй Хадзы Абдимæ 
нæ, фæлæ зæхмæ. 
«Кæм ис Махмуд?.. Сæфдзæн лæппу, йæ туджджыны куы 
фена, уæд!.. Бындурзылд кæндзæн Алханы къона!» — сагъæс 
кодта йæхимидæг Алхаст. 
Хадзыйы хъæрахст хъуыстис: 
— Равдисдзæн йæхи, ай-гъайдæр, бахъуыды сахат!.. Хъаймæ- 
ты сахат! 
— Гъеныр у бахъуыды сахат! Абон у хъаймæты бон!.. Кæм ис 
нырмæ?.. 
Хадзы Абди стыхстис: 
— О Аллах, ратт мын хуыздæр зонд!.. Куы нæ йæ æмбарын, 
кæмæй зæгъут!.. 
211 

Тепса æмæ Алхаст Раздзоджы тар цæсгоммæ бакастысты. Уый 
йæ хъæлæсыдзаг фæхъæр ласта: 
— Раздзогты раздзогæй! Муссæ-Алхасæй! 
— Кæм ис раздзогты раздзог?.. Ацæуæд нæ разæй! — абухтой 
адæм. 
Цыма йæ къæхты бын зæхх ныфтыд, афтæ фæцис сих. 
— О Аллах, цæмæн мын хъусын кæныс æбуалгъы ныхæстæ! — 
ныхъхъæрзыдта уый. 
Уалынмæ ахæм хабар æрцыд, æмæ æгас адæм æрвдзæфау 
фесты. 
Хадзыйы цы дыууæ мюриды хъахъхъæдта, уыдонæй сæ иу 
афæлдæхт æмæ, æргæвст каркау, йæ тыбыртæ бацагъта. Иннæйы 
дæр нырриуыгъдæуыд æмæ бруйыл сихы фарсмæ Алханты Мах- 
муд февзæрд. 
Адæм фергъуыйау сты, цы ацарæзтаиккой, кæнæ кæмæ бай- 
хъуыстаиккой, уый нал зыдтой. 
Раздзогмæ нал фæкаст, афтæмæй бруйырдæм йæхи байвæзта 
Дзæрæхохты Алхаст. 
* * * 
Махмуд фæфиппайдта, адæм афтæ цымыдисæй кæмæ æн- 
хъæлмæ кастысты, уый æмæ йыл дис бафтыд. 
Адæргæй йæ уæнгтæ барызтысты, йæ цæф ын чи тыхта, уый 
дзы айрох ис. 
«О Аллах, ратт мын цыргъдæр зонд æмæ цæстытæ! Абди у, 
къæрных Абди, кæд ма исты зонын, уæд! Уæд Хадзы Эффенди 
нæ уыд. Абырæг Абди йæ хуыдтой адæм. О Аллах! — Ныртæккæ 
йæм ницыуал хъардта, ницыуал дæр уынгæ кодта Хадзы Абдийы 
йеддæмæ. 
Цы зæгъдзысты адæм, цы зæгъдзæн Дзæрæхохты Алхаст? 
Зыдта йæ: уый дæр кæсы кæцæйдæр Хадзыйы тар цæсгоммæ. 
Кæмæн ис сихыл йæ къух фæхъил кæныны бар Хуыцауы йед- 
дæмæ? Дурты бын æй нæ фæкæндзысты мæсты адæм! 
«О Аллах, тугисыны сыгъдæг фæтк дæр де ’рымысгæ у! О, 
Аллах, æдзух дæуæн кувæг у Алханты Махмуд, фæлæ гъеныр ам 
йæ фыды туг куы нæ райса, уæд ыл къуыппæн зарæг скæндзыс- 
ты æгас цæцæн! О Аллах, ныббар мын, кæд де скæнгæ фæтк 
æххæстгæнгæйæ исты фæрæдион, уæд!» 
Цæуы размæ, йæ риуæй гæрды адæмы, йæ цæсты раз æрба- 
лæууыд рагон ныв... 
...Уæд ма хæрз чысыл уыд Махмуд. Йæ фыд Алхан сахъ- 
гуырд уыд. Йæ хъæбатырдзинадыл дзурæг уыдысты æгас цæ- 
цæн-мæхъхъæл. Иу джауыры амарыны сæраппонд, зæгъ, иу зыл- 
ды йеддæмæ не ’ркæндзæн йæ болат æхсаргард. 
...Ирыстонæй йæ усы мадырвадæлтыл æрбацæйцыд Алхан йæ 
чысыл лæппу Махмудимæ. Йæ быны сынты базыры хуызæн са- 
улохаг кафыд сахъ лæгæн. Йæ идоны къæбæлтæ дæндагæй æхсыд- 
та, сæ къыбар-къыбур тар хъæды нæрыд. Хорз бæх уыд Хъара, 
212 

йæ барæгау, уымæн дæр йæ ном æгас цæцæны ахъæр. Бирæ сахъ- 
гуырдты зæрдæ йæм бахъазыд, давынмæ дæр æм бирæ хъавыд, 
фæлæ нæ банымæг ис йæ хицауы ирд цæст нырма. 
Махмуд чысыл уыд, кæм бауыдаид йæ бон Хъарайы хуызæн 
дымгæ-бæхы рохтыл хæцын. Чысыл, мыдгъуыз кæсгон бæхыл бад- 
тис лæппу, уый дæр-иу Хъарайы хынцмæ хатт тæссармæ асирдта. 
«Кард æнæхъуаджы макуы сæлвас. Куы йæ сæлвасай, уæд та 
туджы хъуамæ сæвдыла», — дзырдта-иу сахъ Алхан. 
Æцæгдæр æнæхъуаджы нæ асæрфтаид йе ’хсаргарды фисто- 
ныл йæ къух. Афтæ куы нæ уыдиид, уæд, чи зоны, нæ рафтыда- 
ид абырæг Абдийы къухæй. 
Цыдысты æмырæй фыд æмæ фырт, тар хъæды æрмæст Хъа- 
райы мыртт-мыртт хъуыст. 
Дард кæцæйдæр къæрцц æрбайхъуыст. Алхан æй нæ равзæрс- 
та, ехсы къæрцц уыд, æви дамбацайы æхст. 
Цыдис сахъ лæг æмырæй, йæ сау рихитæ здухгæ. 
Хъара йæ фæстæгтыл алæууыд, знæт мыр-мыр ныккодта, цыма 
йæ хицаумæ фæдисмæ сидтис. 
«Гъæй, тæппуд, хуымæтæджы къæрццæй дæр тæрсгæ кæныс!» 
Алхан Хъарайы хъазхъуыр æрбаздыхта, Махмудмæ зулдзас- 
тæй бакаст, ома тæрсгæ ма кæн, Алханты мыггагыл тæрсын нæ 
фидауы. 
Хæрзæввахсæй дамбацайы гæрах фæцыд, гæрахы уæлвæд та 
бæхты цæфхæдты тъыбар-тъыбур æмæ къæрцц хъæр: 
«Гъей, Алханты сахъ Алхан, æрхиз дæ бæхæй! Уымæн æндæр 
барæг хъæуы, дæ хуызæн сыстбæрзæйтæн æвгъау у!» 
Хъуынджынхуд къуызыппа лæг йæ чысыл бæхы хæрзæввахс 
æрбаскъæрдта, Алханы риумæ дамбаца ныддардта. Алхан Хъа- 
райы чысыл сæр йæ риуыл сныхæста. 
Махмуд уæйлаг нымæты бын дамбаца сгары. Адæргæй йæ 
зæрдæ сгуыпп-гуыпп кодта, фæлæ йæ фыд ныцыма загъта æмæ 
уымæн чи радта хистæры разæй дзырды бар? 
«Уæллæгъи, кæимæ дзурыс, уый нæ зоныс, æвæццæгæн, къæр- 
ных!..» 
Йæ ныхас баххæст кæныны бон нал фæцис Алханы, уайтагъд 
дамбацайы гæрах фæцыд æмæ сахъ лæг йæ риумæ фæлæбурдта. 
Рахиз къухæй ма дамбацамæ авнæлдта, фæлæ Хъара мыр-мыр- 
гæнгæ йæ фæстæгтыл слæууыд, æмæ æгас Цæцæны номхæссæн 
барæг йæ бæхæй фæцудыдта. 
« — Гъу-у-у-у-х, джауыр!.. Сайдæй... хæрамæй!» — ныхъ- 
хъæрзыдта æмæ Хъарайы фарсыл æрзæбул. 
Уайтагъд Махмуды дамбацайы гæрах дæр фæцыд, дзигло йæ 
цонгмæ фæлæбурдта. Схъомпал сты, лæппу, хъандзалау, фес- 
хъиудта, Хъарайы чъылдымыл февзæрд. Йæ фыды дамбацамæ 
фæлæбурдта, йе уæхсчы сæрты иу æхст фæкодта, фæстейæ йæ 
чи сырдта, уыдоны. 
« — Хорз æхсыс, лæппу!.. Фæлæ ма... чысыл фалдæр куы... 
фæ-уы-да-ид дæ нæмыг!.. — скъуыддзæгтæй ма дзырдта Алхан. 
Ныр скъæр!.. Хъарайы нырма ничи... раййæфта!..» 
213 

Хъара дыууæ барæджы скъæфта. Сæ иу æрдæгмард бæгъа- 
тыр, иннæ та чысыл лæппу. Уæддæр адард ис дамбацайы фех- 
сты дæрддзæгмæ, æмæ ма Махмудмæ Абдийы хъæрахст гæзæмæ 
хъуыст. 
«Ссар уыцы къуызыппайы!.. Уый бирæ фыдмитæ фæкодга!..» — 
йæ ныхас йæ былтыл асалд Алханæн, Хъарайы фарсыл ауыгъ- 
дæй йæ уд систа. 
...Уæдæй нырмæ бирæ рæстæг рауад, фæлæ Махмудæй нæ 
айрох сты йæ мад Хазуйы цъæхахст æмæ судзгæ цæссыг. 
Æртхутæгау фæхоста йæ зæрдæйы маст, фæцагуырдта абы- 
рæг Абдийы, фæлæ йæ цыма зæхх аныхъуырдта. Хуыснæг сихы 
ном æмæ хадзыйы кадджын сарыхъы бын бамбæхстаид, уый 
æнхъæл та кæм уыд! 
О Аллах, æрмæст дæуæн у дæ бон ахæм алæмæты хъуыд- 
дæгтæ кæнын, уæддæр дæуæн лæгъстæ кæны Махмуд! 
Хадзы Эффендийы кой, ай-гъайдæр, хъуыста, фæлæ уый 
æнхъæл та кæм уыд æмæ Иунæг Хуыцау къæрных Абдийы сих 
Хадзы Абди Эффенди фестын кодтаид! 
Хъуыдыйы рæстæг нал уыд. Хæрзæввахс бахæццæ Сихмæ. 
Ацы мюридтæ йæ джиздарынц... Стæй йæ сусæгæй куы ама- 
ра, уæд уый цы лæджы ми у. 
Нæ йæ фæндыд, фæлæ æндæр гæнæн нал уыд. Мюриды кар- 
дæй æрсæрфта, дыккаджы дæр асхуыста, цæстныкъуылдмæ бру- 
йыл февзæрд. Сихы ныкъкъуырдта æмæ йæм уæлейæ дæлæмæ 
дзуры: 
— Гъе-гъей, къæрных Абди! Мæ фыды туг уал мын бафид, 
стæй сид пысылмонтæм газаватмæ. 
Сихы дамбацайы гæрах фæцыд, Махмудæн йæ бухайраг йæ 
сæрæй атахт. 
— Куыдзы фырт, дæ фыды фæдыл дæ барвитдзынæн! — лæ- 
мары уый фырмæстæй. 
— Фæкъуыхцы дæ, къæрных, бафснай дæ дамбаца! — адæммæ 
фæзылд: — нæ фехъуыстон мачи зæгъæд!.. Адæм, о адæм, æз мæ 
фыд Алханы туг агурын!.. Мæнæ уыцы къæрныхы къухæй чи 
рафтыд, уый туг!.. 
Абдийы ’рдæм йæхи ауагъта. 
Адæм сæхиуыл фæйнæрдæм ахæцыдысты, тугпырхы зылд аца- 
рæзтой. 
Иннæ мюриды дамбацайы гæрах дæр фæцыд, Махмуд зæх- 
хыл акъуыбылой ис, фæлæ та, гæдыйау, йæ къахыл алæууыд. 
Абди гæппæввонг ссис, цухъхъайы дысæй ма гæзæмæ зынд чы- 
сыл хъамайы бырынкъ. 
— Куыдзы фырт!.. Пехуымпарæн а бæстыл не сбæззыдтæ 
хæстонæн!.. Уым дæ уæддæр спайда кæндзæн! — дыгъал-дыгъул 
кæны æмæ Махмуды алыварс зилы. 
— Батайæд-иу дын Алханы туг! — дамбацатæ ныннæмыны рæ- 
стæг нал уыд, цыргъæгтæй басырдтой кæрæдзи. 
Æрдæбон цы мюриды асхуыста, уый æрбаскъæрдта йæхи, кар- 
дæй Алханы хъусы бырынкъ æрцамадта. 
214 

— Куыдзы фырт! Джауырты æмдзæхдон! 
Хадзы Эффенди йæ хъама уыдта æмæ уæрæх уæлæфтауæны 
бынæй кард сæлвæста. Цæцæйнаг йæ цыппæртыл фæхæбæцц ис 
æмæ цыргъаг йæ сæрты атахт. 
— Фæкъуыхцы та дæ, къæрных! — хъама галиу къухмæ æрбай- 
ста, кард сæлвæста уый дæр, æрдæбон йæ къухæй чи ахаудта 
æмæ йæм Зарæ кæй æрбахаста, уый. — Фод афтæ! Сархайæд та 
кæрдæны кард!.. 
Хъама йæ сæрмæ хидæвæрд акодта, кардæй йе знæгты ба- 
сырдта. 
— Гъæй, шайтан! — абухтой ныхмæлæуджытæ. 
Æрхъула кодтой иунæг тохгæнæгыл, фæлæ иуырдæм асæр- 
рæтт ласта уый, хъама æмæ кардæй йе знæгты йæ разæй айста. 
— Зон, къæрных, сасмæй арæзт не сты Алхантæ! 
— Джауырты æмдзæхдон! Куыдзы фырт! — йæ сæт калдта 
Хадзы. 
— Нæ арæхсыс хъама йæ раны ныссадзынмæ, къæрных!.. Кæс- 
ма! — Карды цæгатæй Хадзыйы уæхск фæцæф ласта, галиу къу- 
хæй хъама ауылдта мюриды ’рдæм. Æвзист бæрцыты рæнхъ кæм 
фæуд кодта, уым ныссагъд цыргъаг, мюрид ныццух-мух ласта. — 
Гъеныр фенæм, къæрных, кæддæра чи кæмæй у! 
— Смаггæнаг куыдзы фырт! 
Цыма тарф фынæйæ райхъал сты адæм. 
— Фæдис, фæдис! Хадзыйы марынц! Хуыцауы минæвары ма- 
рынц! — фæкъæртт ис чидæр хъæр кæнынмæ. 
Махмуды зæрдæйы, кардау, ныссагъд уыцы хъæр. 
— Мардзæн Хадзыйы ацы кæйдæр къæбыла! 
Кæйдæрты къухты кæрдтæ ферттывтой æмæ сæхи æрбайвæз- 
той цæцæйнаджы ’рдæм. 
— Уыцы Хадзы кæддæр хуыснæджы фæндæгтыл кæй рабыр- 
бабыр кодта, уый уæ айрох ис, æвæццæгæн!.. Æви йæ нæ зо- 
нут!.. — Йæ къухтæ йæ былтыл, лулæйау, сæвæрдта, афтæмæй 
хъæрахст кодта чидæр. 
— Æбуалгъы ми, Хуыцауы минæвары кардæй марынц! — йæ 
хъæрахстæй не ’нцад фыццаг. 
Æрхъула нарæгæй-нарæгдæр кодта æмæ дзы азмæлæн нал уыд. 
— Гъæтт, куыдзы къæбыла! 
Сæ кæрдтæ фæцъортт ластой Хадзыйы ном хъахъхъæнджытæ, 
чысыл ма бахъæуа, лыстæг къуыхтæ скæной Махмуды, фæлæ 
Дзæрæхохты Алхаст февзæрд кæцæйдæр, йæ иу къухы æхсар- 
гард, иннæйы та æртæ æрмæрины дæргъæн хъама, афтæмæй. 
— Бафснайут уæ кæрдтæ, туджджынтæ сæхæдæг фидау- 
дзысты! 
Мæцъисау ныззылдта æхсаргард, хъаугъагæнджыты йæ ра- 
зæй ассыдта, Махмуд æмæ Хадзыйы йæ фæсчъылдым фæуагъта. 
— Сомы уын кæнын пехуымпары боцъотæй, исчи уæ иу къах- 
дзæф дæр куы ракæна размæ, уæд ыл йæ хур аныгуылдзæн! — 
бартхъирæн сæм кодта. 
Тепса æмæ Бæтæхъо æрбалæууыдысты Алхасты фарсмæ, сæ 
215 

къухты даргъ мæцъистæ, афтæмæй сæ риутæй ныццауæзтой адæмы 
уылæн. 
— Иу къахдзæф дæр размæ куыд ничи ракæна!.. Кæннод йæ 
зынг бахуысдзæн! — февзыста мæцъисæй Раздзог. 
— Гъæтт, пысылмонтæ, тохы уысм нæма ныллæууыд æмæ 
туджджынты сæхи адыл ныууадзут! — ныхъхъæрахст кодта мæхъ- 
хъæлон Тепса. 
Нæ сæм байхъуыста иу бæрзонд бæзæрхыг лæг, кардæлвæс- 
тæй йæхи раскъæрдта Махмуды ’рдæм: 
— Хуыцауы минæвары мары... кæйдæр къæбыла!.. Уæ цæс- 
тæй ракæсут, гъе, пысылмонтæ! 
Алхаст йæ размæ фæцис, мæцъисæй йын йæ риу фæцæф лас- 
та æмæ фæстæмæ ныццух-мух ласта. 
— Дæхи уал бауром, Чæхки! 
Уалынмæ Махмуд йæ туджджыны басырдта, фæлæ Хадзы 
йæхи фæтылиф кодта, пырх къухтæ кæрæдзийыл фæйнæджы- 
тау æрцагъта. 
Æмдзæгъды хъæрмæ кæцæйдæр Хъадзыйы фæсдзæуинтæ фæ- 
зындысты, дамбацатæ фелвæстой, сæ кæрдтæ фæцъортт ластой. 
Гæрах бацайдагъ ис. Уыдон бирæйæ уыдысты, Махмуд та иунæ- 
гæй зылд се ’хсæн, цъилау. Кæрæдзийыл куы ныххуырстаиккой 
нæмыг, уымæй тарстысты, æвæццæгæн, мюридтæ. Дамбацатæ 
иуварс аззадысты куыддæр, кæрдтæ ма æрттывтой хурмæ. Фаес- 
дзæуинтæй чидæр Хадзыйы къухы дамбаца фæсагъта, уый йæ 
мидбылты худгæ иуварс алæууыд æмæ, стыр фендагмæ кæсæ- 
гау, кастис иунæджы тохмæ. 
— Уæллæгъи, зынаргъ уын слæудзæн Алханты туг! — абухта 
Махмуд. 
Æндоны зæлланг, дамбацайы гæрах, мæсты лæджы дæндæг- 
ты хъыррыст æмæ хъæрзын схæццæ сты. 
Раздзог адæмы урæдта æмæ йе ’мбæлттимæ Махмуды мары- 
нæй хъахъхъæдта, фæлæ йæ хъуыдытæ уыдысты æндæр кæмдæр. 
Муссæимæ афтæ уыд сæ бадзырд: æмбисбонмæ пысылмонтæ 
сæ хæс фыстаиккой, стæй уалынмæ Муссæ йæхæдæг фæзында- 
ид æмæ хæцæнгарз йæ куыст кæнын райдыдтаид. 
Ныр æй фиппайдта: æмгъуыдæй раздæр фелвæстой пысыл- 
монтæ сæ кæрдтæ æмæ Раздзог цы хъуыддагыл сагъæс кодта, 
уый сæраппонд нæ, фæлæ къæрных Абдийы цæрæнбонтæ хъахъ- 
хъæнынæн... 
«Кæм ис гьенырмæ Муссæ!.. Йе ’рбацыдмæ бындзагъд кæн- 
дзысты кæрæдзи! Йæ сæры магъз ын æвдæрзта уыцы хъуыды. 
— Фæстæдæрмæ фæцауæрдут уæ хъарутыл! Акалут уæ 
кæрдтæ! 
— Æхъæцмæ фæхъæцут, тохы æмгъуыд нæма ныллæууыд! 
Чи ма сæм хъуыста! 
— Сызмæстой бæстæ Махмуд æмæ къæрных Абди! — тыххæй 
ма хъуысы Алхастмæ Раздзоджы ныхас. 
— Уалынмæ кæд йæхæдæг дæр зынид!.. Фидар фæлæууын 
хъæуы уæдмæ! — дзуры йæм цæцæйнаг. 
216 

Сих фиппайдта, йе знаджы йын цы адæмы уылæн ныссæн- 
дынмæ хъавыд, уый Раздзог æмæ йе ’мбæлттæ кæй урæдтой. 
Дамбаца систа, Бæтæхъомæ йæ ныддардта, фæлæ йын чидæр йæ 
цонг карды цæгатæй æрцавта æмæ йын фехсын нал бантыст. 
Æвиппайды фæзылд Хуыцауы минæвар æмæ йæ цæстытæ 
фырдисæй ауæрæх сты. 
Йæ цæсты раз æнæзонгæ лæппу лæууыд, æмæ уый уыдис 
Мамсыраты Темырболат. 
* * * 
Джихæй каст Темырболат лæгæй-лæгмæ тохмæ. Йæ маст ра- 
фыхт, Хадзыйы иуварс лæугæ æмæ йæ мидбылтыхудгæ куы фед- 
та, уæд. 
«Иуварс лæугæйæ дын нæу, куыдз!» 
Цы аразынмæ хъавыд, уый нæма зыдта, афтæмæй хъаугъа- 
гæнджытæм ивæзта йæхи. 
Махмуд-иу мæлæты тæлыйæ куы ныцъцъелф ласта æмæ та- 
иу йе знæгты куы басырдта, уæд та-иу ын Хæмæт йæ дыс рай- 
вæзта: 
— Бакæс-ма!.. 
Ай-гъайдæр каст Темырболат. 
— Мардзысты йæ! — еусар кодта Зарæ. 
Муссæ æрбалæууыд ныртæккæ йæ зæрдыл, — Хадзы Абдийы 
сæрыл сæ ныхас: «нæ разæй куы фæуа уыцы къæрных, уæд 
æрцæудзæн туджы зæйтæ!» Кæм ис гъенырмæ?.. Адæм уымæ 
æнхъæлмæ кастысты, фæлæ Хадзы Абди æмæ Махмуд сызмæс- 
той бæстæ. Хъуымыхъæй скъæргæйæ куыд нывæста йæхимидæг, 
афтæ нал цыдис хъуыддаг. Раздзог æмæ йæ хæлæрттæ æрттæ- 
дæлармæй нæ бадтысты, фæлæ æнæхъæн æфсады ныхмæ цы 
бауыдаиккой... Зоны йæ Темырболат: æртæ сæргълæууæджы 
аргъуц уромы мæсты адæмы, уыййеддæмæ афонмæ Хуыцауы 
минæвары тыххæй Махмуды лыстæг къуыхтæ скодтаиккой. 
«Дæ зæрдыл дар: кæд растад уа, уæд йæ сæргъ хъуамæ къæр- 
ных Абди ма лæууа, фæлæ мах!» 
Уый дæр ын Муссæ куы дзырдта, уæд нырмæ кæм ис?.. Кæм 
быцæу кодтой Хадзы æмæ Муссæ кæрæдзимæ, кæм фæуыдаид 
сæ иу се ’ннæйы разæй! 
Æргом ничи дзырдта ууыл, фæлæ йæ зыдтой: цалынмæ Муссæ 
æрбацыдаид, уалынмæ мачи хъуамæ сæлвæстаид йæ кард, фæлæ 
цæмæндæр сæмтъеры сты æмæ Бæтæхъоитæ сæ бауромынæн ни- 
цыуал фæразынц. 
«Нæ разæй кæндзæн кæрных!» — хъуыды кодта уый, фæлæ 
куыд фæуыдаид сæ разæй, уый нæ хатыд. 
Хæмæт та йын райвæзта йæ дыс: 
— Бакæс-ма, Темырболат! 
Махмуд абухта: 
— Мæн сымахимæ ницы дзырддаг ис, æдзæсгом куыйтæ! — 
Мюридты иуырдæм ассывта, йæхи Хадзымæ байвæзта. 
217 

Æндонау фидар æмæ, сæгуытау, цæрдæг уыд лæппу, фæлæ 
йыл цалдæрæй æртымбыл сты, æмæ фæллайын райдыдта. 
Темырболат фиппайдта: иу чысыл рæстæг ма, æмæ цæцæйна- 
гæн нал баххуыс кæндзысты, налдæр йæ хъæбатырдзинад, нал- 
дæр дыууæ кардæй архайын. 
Раздзог мæцъис ныззылдта, Дзæрæхохты Алхаст карды тъæ- 
пæнæй дзæхст ласта хъаугъагæнджыты чъылдымтæ, Малсæгты 
Тепса сылгоймæгты æд сабитæ ассывта йæ разæй. 
— Ам лæугæйæ уын нал у! Цæугæут хæдзармæ, афтæ бафæн- 
дыд Аллахы! 
Урус-Мартаны йæ разы бабадт Темырболатæн Махмуд æмæ 
йæ марынмæ хъавыд. Ныр та æрдæбон дæр фæныхæй-ныхмæ 
ис йемæ, фæлæ цæмæндæр йæ зæрдæ уæддæр хъармæй лæууыд 
уыцы хъæбатыр цæцæйнаг лæппумæ. Афтæ куы нæ уыдаид, 
уæддæр тохы искæй фарс хъуамæ фæхæца лæг æмæ, Муссæ йæ 
дæндæгтæ цы къæрных Абдимæ цыргъ кодта, уый æвварс куыд 
фæхæцыдаид! 
«Ныннымæг хъæуы ацы хæст Муссæйы æрбацыдмæ æнæ- 
мæнг... Ацы къæбæда Махмуд дæр сайы, фæлæ къæрныхы æвварс 
куыд фæуон!» — Йæхи баивæзта, уæдмæ Хæмæт йæ разæй фæ- 
цæйкодта. Темырболат ын йæ цонг ацахста. 
— Фæлæуу!.. Зарæйы акæн ды! — дзуры йын уый. 
Абдийы уæлхъус февзæрд. 
— Къæрных куыдз! — ныдздзырдта сихы хъусы. 
Кæлмдзæфау фестъæлфыд уый. 
— Куыд бахастай дæ ныфс Хуыцауы минæвармæ, цъаммар 
джауыр! — йæ комы фынк акалд Хадзыйæн. 
Темырболат æй ныкъкъуырдта æмæ сих Махмуды ’рдæм ацух- 
мух ласта. 
— Искæй хылмæ кæсын хорз зоныс, Хуыцауы минæвар. Ба- 
фæлвар ма дæхæдæг! — Йæ фæсонтæ йын карды тъæпæнæй ныцъ- 
цъыкк ласта. 
— У-у-у-х, куыдзы фырт! — фырмæстæй йæхи ныкъкъæдз 
ласта фæндыры хæрæгау. 
— Карды ком дын ма аирвæзæд, лæппу! — фæдзæхсы йæ 
Бæтæхъо. 
НыЭзылд Темырболат. Кæуылдæр йæхи ныххуырста, кæмæн- 
дæр йæ фарсæй йæ дамбаца стыдта, кæйдæр къух карды тъæпæ- 
нæй фæцæф ласта æмæ цыргъаг, зæлланггæнгæ асхъиудта. Стæй 
та ноджы, ноджы. 
— Лæппу, æрра сдæ? 
Уый йæ фыд Уосмæн уыд. Уымæн дæр йæ къухы мæцъис 
æмæ, Махмудмæ йæхи чи ивæзта, уыдоны урæдта. 
«Цæмæн барæджы кодта нырмæ Муссæ!» 
Стырбон афтæ кæй ма хъуамæ райдыдтаид, уый æнкъардта 
Темырболат. Афтæ йæ нæ нывæста Муссæ. Афтæ нæ фæнд код- 
та Раздзог. Уый сæраппонд нæ рацыдысты ардæм Уосмæн æмæ 
Темырыхъо, уый сæраппонд не скъæрдта йæхæдæг Æрфæны 
Хъуымыхъæй Цæцæнмæ. Цæцæнæй Мæхъхъæлмæ. 
218 

Тырысатау æрттывтой карды цуппытыл урс кæлмæрзæнтæ, 
мардыл кæуæгау хъуыст фæйнæрдыгæй сылгоймаджы цъæхахст, 
фæлæ нал карста дины тых, æдых разынд ацы хатт фыдæлты 
фарн дæр. 
Махмуды мидбылтыхудт фæфиппайдта Темырболат, йæхæ- 
дæг дæр бахудт цæцæйнаг лæппумæ: 
— Къæрных Абди дæу, йæ фæсдзæуинтæ мæн æмæ æгъгъæд 
фæуæд тугпырхæн! — дзуры йæм цæцæйнагау. 
— Мæн мæ туджджыны йеддæмæ нæдæр йæ фæсдзæуинтæм 
ис хъуыддаг æмæ нæдæр... дæумæ! 
— Алла! Алла! — абухта адæмы денджыз, фæлæ æвирхъауы 
хабарæй сæ сæртæ разылдысты æмæ, кæй фарс фæхæцыдаик- 
кой, уый нал зыдтой. 
Темырболаты цæфæй Хадзыйæн йæ кард ахаудта æмæ цыр- 
гъаджы ’рдæм йæхи байвæзта, уый йыл фæхъæр ласта: 
— Уыцырдæм нæ, куыдзы фырт! 
Хадзыйы кард йæхæдæг фелвæста, мюридты æхсæнты али- 
уырдта, нæмыгау, æмæ Махмудмæ фæсидтис: 
— Цæв ацы куыйты уисойы къуыдырæй! 
— У-у-у, сайтан, хынджылæг скъæрын дын кæд нал банты- 
сид! 
Дыууæйæ фæхастой сæ кæрдтæ. Кæнæ сæ иу хъуамæ ныф- 
фастаид Темырболаты сæр, кæнæ се ’ннæ. Цæцæйнаг фæфип- 
пайдта ироны тæссаг уавæр æмæ, æрдæбон йæ туг нуазынмæ 
кæмæн хъавыд, уый йын ныр йæ зæрдæ батавта. 
— О Аллах!... Уый та цæмæн хъуамæ фесæфа Алханты сæ- 
рыл!.. 
Иу уысм, иу цæстныкъуылд, æндæр нæ! Бынты йæхи ас- 
къæрдта Темырболат, хæрзæнгом сæм бацыд æмæ карды ком 
афтид уæлдæф «æркарста». Сæ иуæн йæ мукъутæ тымбыл къу- 
хæй фæцæф ласта, иннæмæн йæ цонджы хъулыл карды тъæпæн 
æруагъта. 
— Гъæй, сайтан, гъæй, сайтан! 
Махмуды дæндæгтæ та ферттывтой. 
— Гъе-гъей, Абди-къæрных, дæхи хъахъхъæн! Дæ сæры къуы- 
дыр дын кувæндоны цъуппыл æрцауындздзæн а лæппу! — хъæр 
кæны уый. 
Хицæнæй аззад Хадзы, йæ къухты хæцæнгарз нал уыд. Мах- 
муд йæ хъама фелвæста æмæ йæм æй баппæрста. 
— Хæц ыл, куыдз, æмæ афтæ ма зæгъ, афтид къухæй мæ 
æрæййафта! 
Сих хъама ацахста æмæ йæхи баскъæрдта Махмудмæ, фæлæ 
йæм уый æхсаргарды бырынкъ фæдардта æмæ цыргъаг суанг йæ 
фистоны онг афардæг Хъадзыйы гуыбыны. 
— Фæдис! Фæдис! 
— Хуыцауы минæвары амардтой! 
— Хадзы Абди фæмардис кæйдæр къæбæдайы къухæй! 
— Цæвут æй! Ныммарут æй дурты бын! 
— Нывондау æй ныргæвдæм Хадзыйы риуыл! 
219 

Сæхи раскъæрдтой пехуымпары иузæрдыг цагъартæ, сагъдау 
лæууæг цæцæйнаг лæппуйы, сыхырнайау, хъуамæ ныххуынчъытæ 
кодтаиккой, фæлæ, æрвнæрдау, айхъуыст æртæ раздзоджы хъæр: 
— Æрбацæуы!.. Муссæ-Алхас æрбацæуы! 
Миты къуыбарау, фæтымбыл сты адæм, кæрадзи балхъыв- 
той æмæ кард атилæн нал уыд. 
— Муссæ-Алхас æрбацæуы!.. Уæ кæрдтæ ныссадзын уæ нал 
бахъæудзæн! Муссæйы ’рдæм амонгæйæ хъæр кодта Раздзог. 
Адæмæй сихы мард цыма рох фæцис, Раздзог сын кæдæм 
амыдта, уыцырдæм ныггуылф ластой. 
«Табу Хуыцауæн, Махмуд фервæзт!» — æхцонæй сулæфыд 
Темырболат. Адæм æй хæрдмæ систой, ауындзæгæй аззад, йæ 
къæхтæ зæххыл нал цыдысты, кæй зæрдыл ма лæууыд тудж- 
джынты хъаугъа. 
— Æрбацæуы, йæхæдæг æрбацæуы Муссæ-Алхас! 
— Ныр хъуамæ ныллæууа хъаймæты бон! 
— Ныр æрбахаста Муссæ-Алхас йемæ Тохы бон! 
— Бирæ цæрæд нæртон лæг! — хъæр кодтой иронау. 
— Алла, алла, Муссæ-Алхас! — нæрыд цæцæйнагау. 
— Дик-хил! Дик-хи-и-и-л, Муссæ-сердар! — абухтой мæхъ- 
хъæлонау. 
Бирæйæ нæ уыдысты: Муссæ æмæ Гамзат, Чысыл Цæцæны 
наиб Османаты Садуллæ æмæ йæ дыууæ фæсдзæуины. 
Тугвиддæны амæттæгтыл схæцыд Муссæйы цæст. Абдийы 
дæргъæй куы ауыдта, уæд йæ зæрдæ барухс. 
— Чи бахаста йæ ныфс ме ’рбацыдмæ кард сæлвасынмæ? — 
фæхъæр ласта уый. 
— Дик-хил, Муссæ-сердар, Хуыцау æмæ дæ фæдзæхстыл га- 
дзрахатæй ничи рацыд!.. Уыдон тугвиддæны амæттæгтæ сты! 
— Нæ разæй ацу, Муссæ-сердар, нæ кæрдтæ æлвæст сты æмæ 
сæ кæрддзæмты нал ныссадздзыстæм! 
Сыгъзæринæй фæлыст саргъыл къахæй слæууыд Муссæ: 
— Сыгъдæг хъуыранæй ард бахордтам Аллах æмæ йæ пехуым- 
пары раз! Чи басаста уыцы сомы? — Дзæккоры йас тымбыл 
къухыл уæлиа^ схæцыд. 
— Сих Абди æмæ Алханты къæбæда Махмуд! — цалдæрæй 
иумæ ныхъхъæр кодтой. 
— Цы фесты хъаугъагæнджытæ? 
— Æбуалгъы ми, Муссæ-сердар!.. Кæйдæр къæбæдайы къу- 
хæй æнусмæ йæ фыды бæстæм бацыд Хуыцауы минæвар!.. Æб- 
уалгъ ми!.. 
Муссæ, цыма æцæгдæр нырма ныр фæфиппайдта сихы мард: 
— О Хуыцау, цы уынынц мæ цæстытæ!.. — сонтау фæбогъ 
ласта: — Кæм фæтары ис фыдгæнæг!.. 
Уайтагъд йæ агурыныл фесты, фæлæ йæ цыма зæхх аны- 
хъуырдта. 
— Чи бахаста йæ ныфс кувæндоны бын йæ кард сæлвасынмæ? 
— хынцфарст кодта Муссæ. 
Иучысыл фегуыппæг сты адæм, стæй та фæбогъ ластой: 

— Фыдызнаджы Хуыцауы азар баййафдзæн!.. Махæн та 
æрæджы кæны! Ацу нæ разæй, цалынмæ ма хур уæлиау ис, 
уалынмæ. 
— Алла, Муссæ! Алла, наиб Саад-Уллахъ!.. Ацæут нæ ра- 
зæй!.. 
Кафыдис сыгъзæринæй фæлыст бæх къуындæг зылды. Те- 
мырболатмæ ма гæзæмæ хъуыстысты йæ мадыфсымæры ныхæстæ: 
— Не ’взæгтæ нын нæ комæй стонынмæ хъавынц!.. Нæ динæй 
нын хынджылæг скъæрынц, уыдон та гъенырмæ æрхастой сæ 
тугисын!.. 
— Хуыцауы азар ныккæлæд, дæ амынд фæндагыл чи нæ цæуы, 
уый сæрыл! — æрттывтой æлвæст кæрдтæ хурмæ. 
— Фосыл бирæгъ куы ныццæвы йæхи, уæд ма уыдон фæтым- 
был зонынц!.. Адон та хъаймæты бон Хуыцауы минæвармæ рай- 
стой сæ къух!.. О Стыр Хуыцау, ныббар сын!.. 
— О Стыр Хуыцау!.. 
— Хъуамæ ныцъæл уа стыр Аллахы фæрцы тыхгæнæг!.. Æрæ- 
джы кæнын нал хъæуы, о пысылмонтæ!.. 
— Æрæджы кæнын нал хъæуы, о пысылмонтæ! 
— Ардыгæй райдайдзыстæм тыхгæнæджы дæрæн кæнын!.. Ах- 
сджиаг хæсты хайад нæ райсдзæн, Хуыцау æмæ мæ сомы чи 
басаста, уый!.. 
— Хъоды йыл бакæндзыстæм, куыйтæн æй бахæрын кæндзы- 
стæм, ныр та цæугæйæ у, о Муссæ-сердар! — хъæр кæны Мал- 
сæгты Тепса. 
— Ардыгæй Дзæуджыхъæумæ уынæр хъуысы. Уыцы уынæ- 
рæй мах хъуамæ фæразæй уæм! 
— Фæразæй уæм, фæразæй! 
— Æниу æнафоны сызмæстат бламыхъ, æмæ уæ кæрдты 
дзæхст, чи зоны, хъуысгæ дæр ныккодта уырдæм! 
— Уынæрæй фæразæй уыдзыстæм, ацу нæ разæй, Муссæ- 
сердар!.. 
— Сылгоймæгтæ æмæ сабитæ кувæндоны дæлбазыр базза- 
йæд, нæхæдæг æлвæстæй ахæссæм нæ кæрдтæ! 
— Уынæрæй цырддæр! Дымгæйæ цырддæр! 
— Ардыгæй хъуамæ райдайа хъаймæты бон дзир-дзур кæнын!.. 
Дамбацайы гæрах, фынккалгæ бæхы знæт мыр-мыр æмæ фæ- 
дисоны сонт хъæрмæ фескъуыд Муссæйы ныхас: 
— Хъазахъхъ!.. Хъазахъхъ æрбацæуынц! 
Саргъыл йæхи æруагъта Муссæ, æхсаргарды фистон ацахста. 
— Цытæ лæхурыс? 
— Хъæугæронмæ æрбахæццæ сты, сармадзаны дзыхтæ ацыр- 
дæм сæрæзтой! 
Раздзог рагæпп ласта размæ: 
— Кæсын нал хъæуы, Муссæ! 
Схæццæ сты, чи цы дзырдта, уый нал зыдта. 
— Нæхи сыл ныххуырсæм!.. Дымгæйæ цырддæр, унæрæй 
цырддæр!.. 
Дыккаг фæдисон дæр æрбаппæрста йæ бæхы: 
221 

— Тарскæйы æрбадтысты хъазахъхъ! — тыххæй ма сфæрæзта 
уый. 
Муссæйæн йæ хуыз фæцыд. Ноджы та фæдисон: 
— Хъазахъхъ — Аздыйы!.. 
— Хъазахъхъ — Цорыйы!.. 
Темырболаты уæнгтæ срызтысты, тæфсæгæй рынчынау. 
— Хъазахъхъ — Базоркины! 
— Хъазахъхъ сæхгæдтой хохмæ цæуæн фæндæгтæ 
Авиппайды фестъæлфыд Муссæ: 
— Ауæй нæ кодта чидæр! Æрæджы кæнын нал хъæуы! 
Сæ бæхтыл абадтысты Раздзог, Дзæрæхохты Алхаст, Мал- 
сæгты Тепса. Сæ бæхтыл абадтысты, æрдæбон ма Махмуды туг 
баназынмæ чи хъавыд, уыдон иууылдæр æмæ мард сих æмæ йæ 
фæсдзæуинтæ рохуаты аззадысты. 
— Гъæтт, йæ сæрыл худ чи дары, уый гъеныр равдисæд йæ 
хъару! — фæхъæр кодта Бæтæхъо. 
Дзæуджыхъæуы ’рдæм фæтъæбæртт ластой. 
— Алла, алла! Дик-хил, Муссæ-сердар! Бирæ цæр, кадджын 
Муссæ! 
Мусæ Бæтæхъойы бæхы рохтæ ацахста æвиппайды. 
— Фæлæуу, Бæтæхъо!.. Акæс-ма! — горæты ’рдæм ын аца- 
мыдта ехсы хъæдæй. 
Уыцырдæм ныккастысты лæмбынæг сегас дæр. 
Фæндагæн йæ рыг калдис æмæ барджытæ нæма зындысты 
æххæст. 
Комкоммæ æрбаппæрстой сæ бæхты. Инæлар Туманов Алык- 
сандры базыдта уайтагъд Муссæ. Йемæ чи цыд, уыдоныл дæр 
афæлгæсыд «раздзогты раздзог». 
Кæрæдзийы ныхмæ æрлæууыдысты дыууæ инæлары æмæ иу- 
дзæвгар æдзынæг фæкастысты кæрæдзимæ. 
— Де’ ’хсаргард райхал æмæ мæм æй ратт, цытджын инæлар! 
— æрæджиау загътауГуманов. 
— Уыцы æхсартард мын ды нæ раттай, цытджын инæлар, 
æмæ йæ байсын дæр дæ къухы нæй! — æгуыппæгæй дзуры Муссæ. 
Раздзог сагъдау лæууыд, судзинтау, ныхстысты йæ зæрдæйы 
дыууæ инæлары ныхæстæ. 
— Чи дын æй радта, уый бардзырд æххæст кæнын æз. 
— Уыныс дæхи цæстæй, цытджын инæлар: уыцы бардзырд 
æххæстгæнæг нал дæн æз! 
— Уæд дæ фыдракæнды амæттаг фæуыдзысты, кувæндоны 
бын цы сабитæ баззад, уыдон! 
Раздзог кард фæцъортт ласта æмæ дзы, Тумановы æрсæрфон 
куыд загъта, афтæ йæм Муссæ йæхион фæдардта. 
Бацыд, комкоммæ ныккаст зæронд лæджы змæст цæстытæм: 
— Кæйдæр фыдæй фæкъуыхцы стæм, Бæтæхъо! — тыххæй 
хъуыст Муссæйы хъæлæс. — Хатт æрцæвынæй æнæрцæвын хуыз- 
дæр у!.. 
Дурдзавдау лæууыдысты Дзæрæхохты Алхаст æмæ Малсæг- 
ты Тепса. 
222 

Кадджын минæвар та сдзырдта: 
— Дæс минуты æнхъæлмæ кæсын, стæй мæ бæсты сармадзантæ 
дзурдзысты. 
Муссæ йæ цæст раздзогтыл ауагъта, уый фæстæ æнæдзур- 
гæйæ сыгъзæринæй æмæхгæд кæрддзæм райхæлдта йæ астæуæй 
æмæ сæ æхсаргардимæ хицæнтæй Тумановы бæхы къæхты бынмæ 
баппæрста. 
Темырболатæн йæ цæстытæ атарытæ сты уый фенгæйæ. 
— Гъæй, куыд фесæфтыстæм, гъе! — ныхъхъæрзыдта. 
Раздзоджы ныхмæ слæууыд Муссæ æмæ йæм æнхъæлмæ каст, 
кæддæра уый та куыд кæнид, зæгъгæ. 
Афтид кæрддзæм баппæрста Бæтæхъо инæлары къæхты 
бынмæ, æлвæсткард йæ къухы баззад, афтæмæй иуварс алæу- 
уыд. 
Тепса æмæ Алхаст дæр уый бафæзмыдтой æмæ æлвæст кæрд- 
тимæ Раздзоджы фарсмæ слæууыдысты. 
Кæрддзæмты рæдзагъд стырæй-стырдæр кодта, Муссæйы 
уæнгты фыццаг хатт фæзынд тасы æнкъарæн. 
— Бæтæхъо!.. — лæгъстæ йын кодта уынгæг хъæлæсæй, — 
Æнахъомтæй йедзаг у алфамбылай!.. Тъымы-тъымамæ æлгъыс- 
таг фæуыдзыстæм! — фæкъуыхцы ис, стæй та сдзырдта: — Зо- 
нын æй, йæ аппарын зын у, фæлæ та кæд йæ сисын фенцондæр 
уаид... Бон цæуы æмæ фарн йемæ хæссы... 
Раздзоджы æнцъылд русыл иунæг цæссыг æрбырыд, стæй 
бацыд æмæ афтид кæрддзæмты рæдзагъдыл æлвæст кард нытъ- 
тъæп ласта. 
Тæгиан-æлдар æхцонæй сулæфыд. 
Афтæ асаст мæсыг хи дурæй æмæ адæмы æхсæн та фæзынд 
Куындыхаты Муссæйы сусæгвæнды мæнг таурæгъ. 
Фыццаг чиныджы кæрон 

ДЫККАГ ЧИНЫГ 
Фыццаг хай СУСÆГ МИНÆВАР 
I. СУСÆГ БАЛЦЫ ХÆДРАЗМÆ 
Уынгтæ адæмæй байдзаг ысты. Бæхджын хъазахъ- 
хъæгтæ сæ тыхæй урæдтой. Ахстытæн сæ разæй фæ- 
цæйцыд Муссæ бæгъæмсар æмæ ронбæгъдæй. Уый фæ- 
дыл та Бæтæхъоитæ цыдысты, сæ развæндагмæ æнкъар- 
дæй кæсгæйæ. Муссæ фæстæмæ иу каст фæкодта æмæ, 
инæлар Тумановы къухы йе ’хсаргард куы ауыдта, уæд 
йæ сæры иу хъуыды ферттывта: «Гъæтт, дæуæн дæ 
мукъутæ ныххаф!» 
Кæмттæй горæтмæ талынг милтæ æрбацæйхъуызы- 
дысты. Муссæ йæ фæдыл цæуæг хъахъхъæнджыты бæх- 
ты цæфхæдты къупп-къуппимæ самыдта йæ хъуыддæгтæ: 
мыййаг хъазахъхъ адæмы æгæр куы бафхæрой, æмæ йæ 
ном æлгъыстаг куы фæуа! Йæ хъустæ уыцы цъæхснаг 
æхситт ныккодтой, цыма йæм исчи тавиц хаста: «Дæ ах- 
хос у! Дæ аххос у!», Фестъæлфыд. Йæ къахдзæф дæр 
ферхæцыд. Уыцы тавиц æм фæкаст Темырболаты хъæ- 
лæсы хуызæн. «Дæ аххос у! Дæ аххос у!» — нæрыд йæ 
хъусты. Йæ хъустæ аууæрста æмæ, Бæтæхъойы ихсыд 
цухъхъамæ æдзынæг кæсгæйæ, йæхи рæстытæ кæныныл 
схæцыд: хорз, дæ дзырд фæуæд, фæлæ цы фиу стыхта- 
иккам нæ тохæй! Скъуыдкъох мæ мыггаджы фаг куы 
уыд, у&д ма цы мæ уæлфад гал лæууыд, цæмæн баца- 
гуырдтон ацы фæндаг, уымæй мæ цæмæннæ фæрсыс?.. 
Дæ цахъхъæнæй мæнмæ дæр дуне дзæнæты хуызæн кас- 
тис, адæм та — зæдты хуызæн. Зæдты нæ, Нарты Бат- 
радзы хуызæттæ! Фæлæ стæй цард йæхæдæг æрхæцыд 
дæлæмæ уыцы тæнæг, æрвгъуыз хызыл, æмæ йæ фа- 
лейæ Батрадзтимæ иумæ Сырдонтæ дæр разындысты, 
мæ хуры чысыл. Ныртæккæ лæгмæ Сырдоны зонд æмæ 
хиндзинад хъуамæ уа, цæмæй царды сæргъы цы Мука- 
ратæ лæууы, уыдонимæ цæрын бафæраза. Нæ, нæ, мæ 
хур, дæхи Батрадзы хуызæн сыгъдæджытыл ма баны- 
май! Уый алкæй дæр фæфæнды, фæлæ ма царды Сыр- 
донтæ дæр хъæуы. Æз дæр дæ цæстæй кастæн знон 
цардмæ. Æмæ дæм сиды, йæ хотых йæхи къухæй чи сис- 
та, бæхджынты разæй фистæгæй цы фондз æмæ дыу- 
уиссæдзаздзыд Муссæ фæцæуы, уый. Æрхæц дæлæмæ 

уыцы æрвгъуыз хызыл, бакæс цаутæм Сырдоны цæстæй. Сайæн 
гуккутæ сты Турчы Султан æмæ йæ дзæнæты бæстæ, стыр Уæрæ- 
сейы паддзах æмæ йæ хæрзиуджытæ дæр. Æцæгдзинад стæм æз 
æмæ ды, ацы цъаммар цардмæ дыууæ фæлтæры цæстæй чи кæсы, 
уыдон. Иуæй-иу сæрхъæнтæ хуыцæуттæ æмæ бардуæгты уæлæрв- 
ты агурынц, дæ хуызæн сæнтдзæфтæ та сæ йæ бæсты æмæ йæ 
хæхты гуыбыны ссарынц, иунæгæй куы аззайынц уæд, фæлæ æз 
æмæ ды зонæм: æппæт дæр адæймагæн йæхицæй кæнгæ у. Адæй- 
маг кæдæм фæцæуа, уым скæнæн ис райгуырæн æмæ динæн. 
Цард йæ хуыз афтæ кæм аива, уым уæларвон Хуыцау æмæ рай- 
гуырæн бæстæ дæр ивынц. Дзурынц дын, Муссæ йæ райгуырæн 
бæстыл гадзрахатæй цæуы, адæмы йемæ сайы æмæ Турчы дык- 
каг Ирыстон саразынмæ хъавы, зæгъгæ? Уадз æмæ дзурæнт... 
— Бирæ цæрай, Муссæ! — фехъуыст æм кæйдæр хъæлæс адæ- 
мы ’хсæнæй. Муссæ фестъæлфыд, Темырболаты фæлгонц ай- 
сæфт йæ хъуыдытæй. Аивæй дзурæджы рацагуырдта, æмæ уыцы 
агурыны дæргъы йе ’рдæбоны сагъæстæ æцæгдзинады ныхмæ 
хъен слæууыдысты. Æрлæмæгъ ис, йæ уæнгты хъару асаст. «Ау, 
æцæг мæ уыцы дзидзидайы фæлгонц æрæхсæста? — хъуыды код- 
та. — Цæй, цæй, уый ницы гæнæг у! — фæфидар кодта йæхи. — 
Цыты обаумæ гауызтыл цæугæйæ нæу!» 
— Бирæ цæрай, Муссæ! — фехъуыст æм дыккаг хатт, фæлæ 
та уæддæр нæ базыдта сидæджы. Йæ рахиз цонгыл уæлæмæ 
схæцыд, уыцы иу æппæрст æй æркодта дæлæмæ, æмæ ныр бæс- 
тон фæтары сты Мамсыраты Темырболат æмæ уый фæдыл баст 
хъуыдытæ. 
Æфсæддон гарнизоны кулдуары цур Османаты Садуллæ æмæ 
Бæтæхъоиты фæхицæн кодтой. Муссæ сæ фæдыл кæсгæйæ аз- 
зад, фæлæ йæм куы нæ фæкастысты, уæд та йæ цонг уæззау 
ныттылдта æмæ инæлар Тумановы разæй Лорис-Меликовы каби- 
нетмæ бацыд. 
Хицау йæ бынатæй нæ фезмæлыд, æрмæст йæ хæрзхуыз цæс- 
гомыл мидбылхудт, мæрдты хурау, ферттывта. 
Цырагъы фæлмæн, бургомау рухсæй байдзаг хатæн. Туманов 
къулыл ауыгъд паддзахы къамæн æфсæддон цыт радта æмæ Мус- 
сæйы æхсаргард хицауы раз чъызгæ æрæвæрдта, цыма йын асæт- 
тынæй тарст, уыйау. Нæ йæм скаст уæддæр. Чи зоны, фынæй 
бацис, зæгъгæ, ахъуыды кодта Туманов æмæ йæм лæмбынæг нык- 
каст. Лорис-Меликовы уазал æнгас æй фæфыдæнхъæл кодта æмæ 
йæм ныр бандæвта, развæлгъау нывæст хъуыддаджы, цумайы 
лæппуйау, кæй архайдта, уый. Фергъуыйау, Муссæмæ бакаст, 
фæлæ уый лæууыд, ахст лæгау, нæ, фæлæ уæлахизхæссæг æфсад- 
фæтæгау. 
— Рынчын дæ, мыййаг, господин инæлар-лейтенант? — фæр- 
сы Туманов. 
Муссæйæн йæ былтæ фæзылын сты, æмæ къæлæтджыны чи 
бадт, уый йын йæ мидбылхудт фæфиппайдта. 
— Османаты Садуллæ æмæ Бæтæхъоитæ ахæстоны сты! — 
дзырд расайыны сæраппонд та загъта Туманов. 
15 Булкъаты Михал 
225 

Лорис-Меликов йæхиуыл размæ рахæцыд, йæ цæнгтæ радаргь 
кодта, дæсныфæрсæгау, пыхцыл къухтæ стъолыл авæрдта. 
— Алыксандр Георгиевич, райсом дæ сæумæцъæхæй Грознамæ 
цæуын бахъæудзæн, — зæгъы уый. 
Æрбамæсты Туманов. «Сургæ мæ кæны йæ хатæнæй!» — сыгъ- 
та йæ уыцы хъуыды. 
— Кæд мын бар ратдзынæ, уæд ахсæв ацæудзынæн! 
— Нæ, ахсæв дæ фæллад суадз æмæ райсом сæумæцъæхæй 
ацу. — Йæхи бараст кодта къæлæтджыны Лорис-Меликов. 
— Хорз! 
— Дæ хорзæхæй! 
Лорис-Меликов æмæ Муссæ хатæны иунæгæй баззадысты. 
Уазæг æрбацæуæнмæ æввахс лæууыд æмæ йæхинымæры йæ 
фысымы æнарæхст митыл худтис. «Гъæй, мæ хуры чысыл, ахæм 
анарæхст митæ кæныс æмæ дæ, æгæрыстæмæй, Туманов дæр 
фæфиппайдта!» 
Лорис-Меликов фестад, Муссæйы нуарджын къух ахъаззаг 
нылхъывта æмæ йыл къæлæтджыны ’рдæм ахæцыд. 
— Абоны митæй, æвæццæгæн, дæ зæрдæ хæццæ кæны, Муссæ 
Алхазович! — Æвиппайд царвау атад. 
— Æгæр дæр ма йæ схæццæ кодтаиккой, дæуæй мæ ныфс куы 
нæ уыдаид, уæд. Хуыцауыстæн, Михаил Тариелович, куы мыл 
æрхъула сты, уæд мæ дæ ныфс бахъахъхъæдта! 
— Дæу æмæ Османаты Садуллæйы хæрзиуæг нæ ферох кæн- 
дзысты цытджын паддзах æмæ Уæрæсе! 
Муссæ йæхимидæг базмæлыд: «Гъæй, мæ хуры чысыл, Уæрæ- 
сейы мын мæ сæрыл, бомбæйау, ныццавтай! Уый зæгъгæйæ нæу, 
мæ хуры чысыл!» 
Лорис-Меликов æхсаргард систа стъолæй æмæ йæ Муссæмæ 
балæвæрдта: 
— Айс дæ кард! 
Муссæ йæхи бынтон æнæхин скодта: 
— Уæд, сæ дæлæ хъоргъы чи бады, уыдонæн дæр хъуамæ 
раттæм! Фæлтау уал æз дæр æнæ кардæй сæ фарсмæ æрбаддзы- 
нæн! — загъта уый. 
Цыма йæ къæхты бын зæхх аскъуыд, афтæ фæцис облæсты 
хицау. Йæ тугдадзинты йын ихæн ауагъта карз æцæгдзинад нæ, 
æлæ уыцы æцæгдзинады мидис, уымæй раздæр Муссæ кæй 
æфиппайдта, уый. Æцæгдæр ма чи баууæндыдаид Муссæйыл, 
райсом æй æдгæрзтæ горæты уынгты куы федтаиккой, уæд? Та- 
лынг уаты арацу-бацу кодта. Йæ рæдыд бараст кæныныл бацар- 
хайдта хицау: 
— Æфсадфæтæг хæст æнæтугæй куы рамбула, уæд ын цырт 
æвæрын хъæуы! Туземецтæ сæ хæцæнгæрзтæ акалдтой æмæ дæлæ 
хъоргъы бадынц. Уый чысыл хъуыддаг нæу, Муссæ Алхазович! 
— Цыллæ рудзынгæмбæрзæныл иуырдæм ахæцыд. Кæртмæ акаст. 
Инджынау, ахст талынджы рæдзæ-мæдзæ кодта горæт. — Ацы 
хабæртты фæстæ бæндæны дыууæ кæроны нæ къухы сты, гос- 
подин инæлар! Нæ бон у раздзогты удæгасыл мауал нымайæм. 
226 

Муссæ йæм хæрдмæ скаст. 
— Нæ, Михаил Тариелович! Иугæр уымæ куы æрцæуа хъуыд- 
даг, уæд мæн дæр уыдонимæ хъуамæ фесхойай былæй. Уымæй дæр 
нæ фесæфид бæстæ, фæлæ та уæд хæцæнгарзмæ цæуы хъуыддаг! 
Лорис-Меликов Муссæйы уæхскыл йæ арм авæрдта æмæ ахæм 
лæуд скодта, цыма къулмæ дзырдта: 
— Кæдмæ ма нæ бахъæудзысты змæнтджытæ? 
Муссæ къæлæтджыны бæмæлыд æмæ йæ уæлхъус лæууæгмæ 
скаст. 
«Гъе-гъе-гъе, мæ хуры чысыл, кæсыс, цы у политикæ! Цæр- 
дæг æм куы нæ лæууай, уæд æнæууæнк, сайæгой бæхау, йæ 
барæджы цъыфдзастмæ фехсы, мæнæ гъеныр дæу куыд фехста, 
афтæ. «Кæдмæ ма нæ бахъæудзысты змæнтджытæ?» Æмæ йæ 
дæхæдæг нæ зоныс?» 
— Цалынмæ Стамбулæй æрбаздæхон, уæдмæ, — комкоммæ 
загъта Муссæ. 
Лорис-Меликов йе ’нгуылдзтæй Муссæйы цухъхъайы уæхск 
æрбассывта, стæй йæ феуæгъд кодта, ома, кæй сызнæт дæн, уый 
ма фергом уа. 
— Стамбулы хъуыддагæн ныр æнæ уыдон саразæн ис, — цыма 
йæхæдæг дæр уыцы хъуыддагыл рагæй хъуыды кодта, ахæм хъæ- 
лæсæй загъта. 
— Саразæн ын ис, фæлæ, ноджы тыхджындæр куы ныссуйтæ 
уа æмæ йæ райхалын куы фæзындæр уа, уымæй тæрсын. 
Лорис-Меликов рудзынг байтыгъта, хатæнмæ Терчы сæр-сæр 
æмæ сатæг уæлдæф æрбакалдысты. 
Муссæ фестад къæлæтджынæй, йæ фысымы ныхмæ æрлæу- 
уыд æмæ йын йæ разы равæрдта бæлвырд архайды нывæст: 
— Тæккæ ахсæв хъуамæ ныллæууон Стамбулы фæндагыл, кæ- 
уылты ацæудзынæн, уый зонын никæй хъæуы Терчы облæсты 
хицауы йеддæмæ. Туркмæ ныры онг дæр бирæ къордтæ алыгъд, 
фæлæ уыцы алыгъдæй Уæрæсейы паддзахады пайдайæн фиу сту- 
хыны фаг зонд никæмæ разынд. Ныр нын уавæртæ сæхæдæг 
амонынц: Кавказ басабыр кæныны иунæг мадзал ацы фæндаг 
кæй у. Ацы стыр хæсты нæ афицертæ æмæ инæлæрттæй иуæй- 
иутæ либерализмы гамхуд дардтой, иуварсæй йæм сæ цæсты зу- 
лæй гудзиццытæ кодтой æмæ ныр уымæн бахауд хъуыддаг зын 
уавæры. Кæд Стамбулмæ мæ балц фæрæстмæ уа, уæд облæсты 
хицау æмæ Муссæйæн фæуыдзæн змæнтджыты раз ахæм цæх- 
гæр фарст æрæвæрыны фадат: кæнæ Сыбыр, кæнæ та Стамбул 
æмæ уæ дин! Сыбыры фæлтау пысылмон лæг Стамбулмæ кæй 
алидздзæн, уый та гуырысхойаг нæу, фæлæ уырдæм дæр сæ 
разæй хъуамæ ацæуа, тохмæ сæм чи сидтис, уый! Дæлæ хъоргъы 
чи бады, уыдон дæр мæ уæдмæ хъæуынц! 
— Туркмæ алыгъдыл не сразы уыдзæн паддзах æмæ... мæхæ- 
дæг дæр... — зæгъы, йæ дæллаг был рацъупп кæнгæйæ, Лорис- 
Меликов. 
— Ууыл фæстæдæр æрдзурдзыстæм, ныр та уал, хъуыддаг 
куыд хуыздæр феггуырсдзæн, уымæ æркæсæм. 
227 

Облæсты хицау Лорис-Меликов йæ къæлæтджын стъолы 
цурмæ æрбабырын кодта æмæ цырагъ йæхицæй Муссæйы ’хсæн 
æрæвæрдта. 
— Туркæй фæстæмæ цы мухаджиртæ æрбалыгъд, уыдонмæ нæ 
æркæсын хъæуы, мыййаг адæмы æвзæрæрдæм куы ардауой!.. 
— Уый мæ бар уадз. Михаил Тариелович, æрмæст уал мæ 
Стамбулмæ афæндараст кæн. Мæ бинонтæ мæ куы агурой, уæд 
сын цы зæгъын хъæуы, уый дæхæдæг зоныс. Ам мæнæй ницы 
пайда ис, уымæн æмæ мын мæхи равдисæн нæй. 
Фæсахсæвæртæй аивгъуыдта. Цырагъы авджы алыварс гæ- 
лæбутæ схъомпал сты. 
— Ау, Кавказы сабырдзинад æрæвæрынæн æндæр мадзал нал ис? 
Лорис-Меликовы æфсоны хъынцъым Муссæйы зæрдæйы су- 
дзинау фæныхст, фæлæ ницы загъта. Турчы дæр та кæд нæ фесæ- 
фид, уым дæр ын кæд бантысид, сæнтдзæфтæ сæхи цы «райгуы- 
рæны» сæрыл марынц, уый ссарын. Курдиатджын афицерæй йæ 
зыдтой, инæлары цинæй йæ схорзæхджын кодтой, фæлæ уæддæр 
иудадзыг æнкъардта кæй никуы бахаудзæн, Уæрæсейы паддзах 
æхсыры цæдтæ цы уæлбикъонтæн дары, уыдоны уавæры æмæ кæй 
баззайдзæн йæ мæлæты бонмæ «туземаг афицерæй». Уым та адæ- 
мæн сæ манифестæй сæ былтæ дауынц æмæ сын дзурынц: сæри- 
бар стут, чердæм уæ фæнды, уыцырдæм цæут, зæгъгæ. Ам та 
паддзахы инæлæрттæ сæхи чысыл паддзæхтæ скодтой æмæ рай- 
сом, чи зоны, Къуындыхаты Муссæйы дæр, ам баззайгæйæ, Теп- 
са æмæ Бæтæхъойы уавæрмæ æрæппарой. Нæ, мæ хуры чысыл, 
дæ хинæйдзаг хъынцъымæй мын мæ зæрдæ нæ балхæндзынæ... 
— Нал ис хуыздæр мадзал, дæ бæрзонддзинад! Ацы æлхынцъ 
стыр Аллах æмæ йæ пехуымпары йеддæмæ ничи райхалдзæн æмæ 
мах дæр сæ номæй хъуамæ архайæм. — Уæдæй нырмæ йын йæ 
сæры магъз цы сагъæстæ æвдæрзтой, уыдон йæ зæрдæйы иу 
къуыммæ бассывта æмæ сыл уæззау дур ныффæлдæхта. Йæ ных 
йæ дысæй асæрфта, Лорис-Меликовмæ скаст æмæ 
ма хæрзныллæг хъæлæсæй загъта: — Адæймаджы æппæты стыр- 
дæр тæрхонгæнæг намыс у, фæстаг дзуапп уымæн дæтты. 
Сæ намысы раз сæхи цæмæй сраст кодтаиккой, уый сын æцæг 
дæр уыд: Абон туг кæй нæ ныппырх, уый тыххæй та сын адæм 
бузныг хъуамæ зæгъой. Сæ намыс сæм цы дзырдта, уый арæз- 
той, ахсæвы балц дæр уый ныдздзырдта Муссæмæ. 
— Ардыгæй райсоммæ Бæтæхъойы цур абаддзынæн, — фес- 
тад Муссæ. 
— Ардыгæй райсоммæ æгæр у. Æмбисæхсæв дæ хъарагъултæ 
ракæндзысты æмæ дæ бæхы Арвы комырдæм фæцагайдзынæ. 
Зынвæндаг у, фæлæ дын боныгон цæуæн нæй. 
Муссæ ацыд. Хицау йæ къæлæтджын бацахста æмæ æдзынæг 
нымдзаст Муссæйы æхсаргардмæ: Чи зоны, Муссæйы хуылфы 
райхъал ис мæрдвынæй намыс! Хуыцау ма зæгъæд, ахæм лæгæн 
æппæт бæллæхтæ бакæнын дæр у йæ бон, чи зоны йын æфсæд- 
дон царды скъола бынтон нæ амардта йе сконды ирон патриарха- 
лон нуар. Цас фидар ма хæцыд уыцы нуар, кæйонг цыд æмæ 
228 

цæуыл æххæст, уый уыд йæ катайаг. Цыфæнды фæуæд, уæддæр 
ын фæстæмæ раздæхæн нал ис. Уæд ыл йæ Хуыцау æмæ йæ пехуым- 
партæ рахæтдзысты. Ныртæккæ йæ балц, йæ хъуыддаг æмæ йæ 
лæгдзииад облæсты хицауы æмырдзинадыл баст сты. Куы йæ ба- 
фæнда, уæд дзы дыууæ бонмæ хъазæн хъул сараздзæн. 
Асыккæй фыссæнтæ систа æмæ гæххæттыл ставд дамгъæтæй 
афыста: 
«Кавказы æфсады сæйраг штабы хицау, йæ бæрзонддзинад 
инæлар-лейтенант Карцов Алыксандр Петровичмæ...» 
Йæ хъуыдытæ фыссæн сисы бырынкъыл асалдысты. Цы уы- 
дзæн, Муссæ сусæгæй архайыныл куы схæца, уæд? Нæ, ахæм 
сæрхъæн нæу! 
«...Ныртæккæ æппæты ахсджиагдæр хъуыддагыл нымайын, 
инæлар-майор Къуындыхаты Муссæ нын Терчы облæсты нæ сом- 
боны архайдыл хæрзмæ сахадыны сæраппонд нæ разы цы фарст 
æрæвæрдта, ууыл дæ бæрзонддзинадимæ лæмбынæг æрдзурын... 
Уыцы хъуыддаджы бæрны уый йæхæдæг цæуы æмæ сусæг ма- 
дзæлттæй спайда кæныны фæстæ сæрды мæйты æртæ мин хæдза- 
рæй къаддæр кæй нæ алидздзæн, ууыл гуырысхо нæ кæны...» 
Ирдгæ фæтыхджындæр ис. Кæртæй хъарагъулы цырыхъхъы- 
ты къупп-къупп æрбайхъуыст, Лорис-Меликовæн йæ хъуыдыты 
таг аскъуыд. 
«...Ацы хъуыддаджы æнтысты сæйраг æууæлыл инæлар Куын- 
дыхаты Муссæ нымайы, йæхæдæг дзы хайад кæй исы, уый бын- 
тон басусæг кæнын æмæ фæдзæхсы, цæмæй мемæ æмвæндæй 
кæй архайы, уый адæмыл ма ахъæр уа... Æз ын уыцы хъуыддаг 
басусæг кæныны ныфс бавæрдтон æмæ йын дзырд раттон, дæ 
бæрзонддзинады йеддæмæ йæ æндæр искæмæн кæй не схъæр 
кæндзынæн...» 
Стъалытæ фæфæлурс сты, доны сæр-сæр фæтыхджындæр ис 
сæуæхсиды сыгъдæг уæлдæфы. Лорис-Меликов конверты цып- 
пар къуымыл мыхуыртæ сæвæрдта æмæ хъарагъулмæ сидæн дзæн- 
гæрæджы бос райвæзтæ. 
II. ÆДЗÆРÆГ РАНЫ БÆЛЦЦОНЫ ХЪÆРАХСТ 
Адæм æвиппайды иуранмæ фæтымбыл сты. Темырболат 
æддейæ аззад æмæ йæм, мидæгæи цы арæзтой, уый нал зынд. 
Цæйдæр лæмæгъ къæрцц-къæрцц æм хъуыст, фæлæ уый нæ уыд 
æндоны сыгъдæг зæлланг. Стæй адæмы бардз анкъуыст, мыды- 
бындзыты ’взæнау. Кæуыл тыгуыр кодтой, уыдон размæ ацъупп 
сты, æхсидгæ писийæ фæхицæнгонд æртахау, æмæ уæд схæцыд 
йæ цæст Муссæитыл. Сæ алфамбылай лæууæг хъазахъхъæгтæ 
адæммæ джебогътæ дардтой, ома, æмгæрон ма цæут. Темырбо- 
лат йæхи уыцы иу скъæрд бакодта, Муссæиты баййафон, зæгъгæ, 
фæлæ йæ дыууæ хъазахъхъаджы ацахстой. Йæ кард ын куы стыд- 
той æмæ йын æй фалиау куы фехстой, уæд ауыдта хæцæнгæрз- 
ты рæдзагъд. Кастис, паддзахы æфсæдты Кавказæй фæсурынмæ 
229 

чи хъавыд, уыдон сæ хотыхтæ куыд калдтой, уымæ. Ныр æй 
бауырныдта, дунейы æппæты стырдæр æмæ тыхджындæр хотых 
адæймагæн йе сконд кæй у. Байс ын йæ ныфс, æмæ йæ хъомыс 
дæр дæу бауыдзæн! 
Æммыст Алханты Махмудмæ бакæс, кæддæра уый дæр афтæ 
систа тас йæ уæлныхты! 
Рæдзагъды алыварс лæууыдысты хъазахъхъæгтæ, йæ уæлæ 
йын калдтой кæрдтæ, хъримæгтæ, уартытæ, æвзистæй æмыхгæд 
хъаматæ, æмæ цадæггай нæрстис обау. 
Темырболат фестъæлфыд, кувæндоны ’рдæм йæхи баппæр- 
ста, фæлæ хъахъхъæнджытæ йæ разы лæуд фесты æмæ йæ фæс- 
тæмæ расхуыстой. 
Адæмы къорд йæ разы, уалдзыгон митау, батад. Уый ма уæд- 
дæр лæууыд æмæ хотыхты обаумæ каст мæцъæл цæстытæй. 
Кæцæйдæр йæ уæлхъус февзæрд Æрфæн. Йæ замс былтæ йын 
йæ къæмисæныл авæрдта. Йæ комытæф йе ’фцæгготæй мидæмæ 
калд. Хæмæт ыл ныцъцъæхахст кодта, дæхи фыдбылызæй айс, 
зæгъгæ. Куы нæ йæм байхъуыста, уæд уый дæр йæ бæхæй æргæпп 
ласта. Æбуалгъ æм фæкаст, Муссæиты кæй акодтой, уый нæ, 
фæлæ ацы хæццæ-мæццæйы тас уымæ кæй нæ бахъардта, уый. 
Чи зоны, фыны дæн æмæ ацы митæ мæ цæстыл уайынц, зæгъгæ, 
ферттывта йæ сæры... Æрбацæуынц, обауыл сæ гæрзтæ баппа- 
рынц æмæ аздæхынц! 
Цыма ацы зылды адæм нæ, фæлæ уæларвон тых архайдта 
æмæ уый бæстон кодта зæххон хъуыддæгтæ. Фæхицæн сын код- 
та сæ раздзогты, хъазахъхъы разæй сæ Дзæуджыхъæуы ’рдæм 
атардта ронбæгъд æмæ фистæгæй. Æвæццæгæн ын йæхи дæр уыцы 
тых ныббаста ам. Адæмы иумæйаг æхсар цыдæр æнæнхъæлæ- 
джы саст фæцис, ахæм цæхгæр зылд æй цы ныккодта, уый æрцах- 
сын нæ^уыд йæ бон. Йæ цæстытыл та ауадысты æрдæбоны къæрцц- 
æмдзæгъд æмæ хъаугъа, стæй цæцæйнаг лæппуйы хыл. Хъазахъхъ 
æрбацæуынц, зæгъгæ, куы фæсидтысты, уæд афтæ фенхъæлдта, 
ома, чидæр хынджылæг кæны, стæй адæм куы фегуыппæг сты, 
æмæ уыцы æлхынцъы хуылфæй, «Муссæйы фæкæнынц», зæгъгæ, 
куы райхъуыст, уæд ыл бæстæ аталынг. 
Æрфæныл абадт. Хæмæт Мæстæджы фæцагайдта æмæ сæ 
фæсхъусты дымгæ ныкъкъуыззитт кодта. 
— Кæдæм скъæрыс, Темырболат? — фæрсы Хæмæт. 
— Муссæмæ. 
— Йæ фарсмæ бадын дæ æрфæндыд? 
Ницыуал æм сдзырдта. 
Хъæуты цъиуызмæлæг нæ зынд. Куыйтæ кауыбынты бабы- 
рыдысты, æмæ сæ сыбыртт нал хъуыст. Фалейæ цавæрдæр бæх- 
джынтæ æрбазынд. Комкоммæ сæм æрбаскъæрдтой сæ фынк- 
калгæ бæхты. 
— Æз дæу агуырдтон! — дзуры цæцæйнаг Махмуд. 
— Мæнæн мæ фæндаг ныртæккæ уыцырдæм у, — йæ къухæй 
Дзæуджыхъæумæ ацамыдта Темырболат. 
— Ахстытæн баххуыс хъæуы! 
230 

— Ам нæдæр ахстытæ уыдысты сæ бынаты, нæдæр стырбон! 
— йæ рахиз къухæй уæлдæф æрцъыкк ласта Темырболат. 
Фæджихау сты цæцæйнаг лæппутæ. Нæ бамбæрстой Темыр- 
болаты хъуыды. Æниу цы загъта, уый йæхæдæг дæр нæ зыдта. 
— Хуыцауыстæн, нæ дын бамбæрстам дæ хъуыды! — фæхъæр 
кодта Махмуд мæстыйæ. 
— Стьфбонæй дæ удæгасæй куыд рауагьтой, ууыл нæ дис кæныс? 
Махмуд фергъуыйау æмæ йе ’мбæлттæм бакаст. Æцæгдæр æй 
куыд рауагътой, кæнæ куыд раирвæзт удæгасæй, алырдыгæй хъу- 
лайæ куы лæууыдысты, уæд? 
— Мæ кард æрæвæрдтон, æндæр ма сæ цы хъуыд? — фæ- 
дыгъуырццæг уый. 
— Дæ уд ма сæ хъуыд, фæлæ дын æй раттой æмæ дæ рауагъ- 
той! — фæхъæр кодта Темырболат æмæ Æрфæны ехсæй æрдзæхст 
ласта. 
Дзæуджыхъæуы ’рдæм фессæстой. Цæцæйнаг лæппутæ йæ уæгъд 
не суагътой. Цымыдис фæсивæд семæ æрбаиу сты æмæ ныр дзæв- 
гар баисты. Чидæр афтæ, горæтмæ бабырсæм, хъарагъулты, хуы- 
тау, ныргæвдæм æмæ ахстыты ссæрибар кæнæм, зæгьгæ. 
— Цауты развæлгъау чи снывæста, уый балæбурынмæ дæр 
æнхъæлмæ кæсдзæн! 
— Чи зоны сæ Уæллаг снывæста! 
— Нæ зонын! — йæ хурхы сæртæй фæхъæр кодта Темырбо- 
лат. — Абон хъазахъхъ сæргæхцытæ къуыхтæ кæныныл æмæ адæ- 
мы æфхæрыныл куы схæцыдаиккой, уæд цы аразын хъуыд, уый 
зыдтон. Ныр ницы зонын! 
Æррайы хуызæн ссис, йæ сидт æдзæрæг раны гæвзыкк бæлц- 
цоны хъæрахстау нæрыд. 
— Уæдæ нын цы кæнгæйæ у? 
— Хæдзæрттæм цæут æмæ æнхъæлмæ кæсут! 
Æрвдзæфау фесты. Сагъдауæй сæ фæуагъта. Æрфæны ехсæй 
æрцъыкк ласта æмæ йæ горæты ’рдæм фæцагайдта. 
Иудзæвгар куы ауад, уæд фырмæстæй йæ кæстæр æнгуыл- 
дзыл дæндагæй фæхæцыд. Йæ къух сырх-сырхидæй куы ауыд- 
та, уæд йе ’муд æрцыд. Никуы баурæдта йæ бæхы. Брутмæ куы 
фæцæйхæццæ кодта, уæд æрвгæрæттæ фæцъæх сты. Кæцæйдæр 
уасæджы «хъи-хъы-ри» хъуыст. 
Йæ фыды уатмæ сусæгæй бахъуызыд, йæ хъусы йын бадзырдта: 
— Баба, цæмæн афтæ рауадысты хъуыддæгтæ? Чи сæ скар- 
ста развæлгъау æмæ нæ чи фæхынджылæг кодта? 
Уосмæн Темырболаты сæрыл дæлæмæ æрхæцыд æмæ йæ дзых 
лæппуйы хъусыл сныхæста, цæмæй йæ сыбар-сыбур фаллаг уатмæ 
ма байхъуыстаид. 
— Хуыцауы бафæндыд афтæ, фæлæ-иу дæ мады цур уыдæттæ 
дзурыныл ма схæц, хъыг ын уыдзæн! 
Æвæццæгæн, Уосмæн дæр ууыл хъуыды кодта. Йæ фыды 
дзуапп дæр æм æдзæрæг раны гæвзыкк бæлццоны хъæрахстау 
фæкаст, æмæ Темырболат талынджы йæ сæрæн кæуыны йед- 
дæмæ ницыуал хос ардта. 
231 

III. КÆЙ УÆРДОНЫ БАДАЙ, УЫЙ ЗАРÆГ КÆН 
Талынг хатæны бадтысты Бæтæхъо, Алхаст æмæ Тепса. Ос- 
манаты Садуллæйы фæхицæн кодтой, æмæ йыл сæ цæст нал схæ- 
цыд. Уымæл къултæй бынмæ зæбул хæлуарæджы тынтæ-иу сæ 
цæсгæмттыл андæгъдысты. Царыл ныхæст хæлынбыттыртæ, 
цъыс-цъысгæнгæ, схъомпал сты, æнуд тæф æмбудæнтæ æхгæд- 
та. Дуары зыхъхъырæй æрбакæлгæ рухсы лыстæг таг сæтæлæ- 
джы сæтæй урс-дæргъытæ къулмæ ныкомкоммæ. Къулы фаллаг 
фарсæй Терчы сæр-сæр хъуыст. 
Æвæццæгæн, адæймагæн талынджы хуыздæр амал фæвæййы 
йæ сагъæстимæ аззайынæн. Хæрзиунæгæй аззадысты, æддагон 
царды уынæр ардæм нæ хъуыст. 
Бæтæхъо Алхасты рацагуырдта талынджы æмæ йын йæ цон- 
гыл дæлæмæ æрхæцыд, ома æрбад. Уымæл зæххыл сæхи æр- 
уагътой зæронд лæгтæ æмæ хъуыдытыл фесты. 
Бæтæхъойæн йæ хъуыдытæ Муссæйæ райдыдтой æмæ йын 
фæстæмæ уымæ æрыздæхтысты, кæд æй тынг нæ фæндыд, уæд- 
дæр. Дуне йæм саудалынгæй каст, мæнæ уыцы хатæнау, æмæ-иу 
æм уырдыгæй хатт Муссæйы цæсгом ферттывта. 
«Стыр зонды хицау у Муссæ. Гъеныр ам куы уаид, уæд нын 
исты бауынаффæ кæнид! Æвæццæгæн, уæздæттæн ахæстоны дæр 
буц митæ кæнынц æмæ йæ уымæн фæхицæн кодтой!» 
Чысыл фæстæдæр та йæхи æфхæрдта уыцы хъуыдыты тыххæй: 
«Чи зонц, ууыл махæй фыддæр бон ис! Лорисы-фырт æмæ 
йæ Туманов щелы фынгыл кæй нæ дардзысты, уый мæ уырны!» 
Алхаст æмæ Тепса æгомыгæй бадтысты æмæ абоны хабæрт- 
тыл хъуыды кодтой. Цæмæн рауадысты хъуыддæгтæ афтæ? 
Хæлынбыттырты базырты тæлфын ссыд. Бæтæхъойæн та йæ 
хъуыдытæ Муссæ æмæ Османаты Садуллæйы фæдыл ныххал 
сты. Цæмæн сæ фæхицæн кодтой, кæд Байрамы стырбоны аххо- 
саг æмхуызон байуарынмæ хъавынц, уæд? Лæгдзинад адæйма- 
гæн йемæ нæ райгуыры. Лæгдзинад адæймагæн, йæхиау, хъомыл 
чындæуы æмæ йын æмхуызон схъомылгæнæн ис сæгæвæрд то- 
хына æмæ райдзаст галуаны мидæг. Алхасты-фырт инæлар кæй 
ссис, уый уынгæ дæр нæ кæны Бæтæхъо. Йæ дзырд уырзæй кæй 
æвзары æмæ йæм лæгдзинад кæй хаты, уый тыххæй йын кæны 
лæджы аргъ. Чи зоны, ацы хъуыддаджы нæ хъуыд Муссæйы 
нытътъыссыи. Кæд састис лæдзæг, уæд уадз æмæ Бæтæхъойы 
зæронд сæрыл асастаид... 
Муссæйы цæсгом та æрбалæууыд йæ цæсты раз. Уый хуы- 
зæн митæй куы никуы фæчъил, уæд ныр тæрсгæ фæкодта?.. Йæ 
кард кæрддзæмæй нæ сæлвæста, афтæмæй йæ бæхы къæхты 
бынмæ баппæрста. Йæ къухтæ рызтысты фæранчы хуызæн лæ- 
гæн æмæ ныкъæдз ис, афтæмæй Бæтæхъойæн лæгъстæ кодта, 
сабиты тæригъæды ма бацу, зæгъгæ!.. Цыма, Бæтæхъо удхор 
уыд, уыйау!.. 
— Цымæ цы баисты адæм? — загъта Бæтæхъо хъæрæй æмæ 
йæ уынæр талынг ныккæнды, æрвнæрдау, азæлыд. 
232 

— Нæ фæдыл дзы бирæты æрластаиккой! 
— Хъуыддаг æрмæст махыл куы банцадаид, уæд та нын цы 
уаид! — ныссагъæс кодта Малсæгты Тепса. 
Уæззау дуар хъысхъысгæнгæ байгом, æмæ талынг хатæны 
цырагъы рухс фатау æрбаныхст. Цавæрдæр егъау æндæрг æрба- 
хылд мидæмæ, йæ фæдыл ын дуар æрбагуыпп кодтой æмæ æддейæ 
гуыдыры хуылфы, дæгъæлы дзыгъал-мыгъул ссыд. 
Хъавгæ æрбацыд, æвæццæгæн, талынджы йæ цæстытæ нæма 
ацахуыр сты. Бæтæхъойы тæккæ фарсмæ сыджытдзарыл йæхи 
æруагъта. 
Зæронд лæгтæ сæ цæстытæ ныдздзагъыр кодтой, фæлæ ницы 
федтой, тыхкастæй сæ разы цы хъулон-мулон тæппытæ скафыд, 
уыдоны йеддæмæ. 
— Кæцы дæ? — афарста йæ Бæтæхъо. 
Йæ армæй йæ асгæрста, куырмау. Бухайраг худ, тинтычъи 
басылыхъхъ æмæ ронбæгъд цухъхъайыл аныдзæвдысты йæ ар- 
мытъæпæнтæ. Йæ зæрдæ ныссæххæтт ласта. 
— Муссæ! 
Муссæ æгомыгæй бадтис. 
— Муссæ! — фæсидтис та йæм. 
Сыбыртт куы нæ скодта, уæд æм Дзæрæхохты Алхаст йæ 
зонгуытыл бабырыд æмæ йæ йæ армæй асгæрста. 
— Муссæ, уый ды дæ? 
— Фесæфтыстæм, Бæтæхъо! — æрæджиау райхъуыст йæ 
уынæр. 
Талынг хатæн ныггуыппæг ис, хæлынбыттырты базырты пæр- 
пæр хъуыст. 
— Сæфгæ абон фæкодтам, нæ кæрдтæ инæлары бæхы къæх- 
ты бынмæ куы бакалдтам, уæд, — бустæгæнæгау загъта Бæтæхъо. 
Гадзрахат æмæ æбузнæй сæфы рæстаг лæг. Кавказы дæр ра- 
гæй нырмæ гадзрахаты азар судзы, цыт æмæ мулк агурæг лæ- 
джы кæрæф домæнты азар. 
— Цы йæ зæрды ис Лорисы-фыртæн? — Муссæйы тæккæ раз 
æрбадгæйæ, афарста Дзæрæхохты Алхаст, æмæ сау æмырдзинад 
уымæл къултыл ныппырх. 
Хъуыды кæныныл фæцис Муссæ. Бæтæхъойы рацагуырдта. 
Йе уæхскыл ын йæ арм авæрдта. 
— Æрмæст нæ сæры къуыдыртыл куы дзурид, уæд нын цы 
уаид. Дæдæй не скæниккам карды бын, бæргæ, фæлæ куыд кæн- 
дзысты, æддейæ нæм æнхъæлмæ чи кæсы, уыдон? 
— Цы гæнæн сын ис, фæраздзысты! 
— Кæм фæраздзысты, Сыбыры? 
Фæстаг дзырд талынджы, топпы гæрахау, азæлыд. 
— Сыбыры, зæгъыс? — афарста йæ Малсæгаты Тепса. 
— Æз нæ зæгъын, Лорисы-фырт зæгъы. — Йæ хъæлæс фæфи- 
дардæр ис Муссæйæн. 
— Куыд загъта, дæ мæрдты цæсгомыстæн, Муссæ? — Йæ 
маст йæ хъуырмæ ссыд Бæтæхъойæн. 
— Æртхъирæн кæны, Кавказы, дам, чи змæнты, уыдонæн ам 
233 

фæцæрæн нал ис, зæгъгæ... Сыбыры, хай дам, сæ фæкæндзыс- 
тæм. Цæцæн, Мæхъæл æмæ Иры бирæ хъæуты... Нæ мыггагон 
бæлас нын хойы уыцы арс йæ дзæмбытæй. Куы йæ рафæлдаха, 
уæд нæ царыхъæдтæ нæ сæрыл ныккæлдзысты, нæ дин æмæ нæ 
туг... Цы бакæнæм? Зæгъут ма?.. Æз дæр фæрсын... Цы бакæ- 
нæн ма нын ис ацы талынг хъоргъы цыппар къулы ’хсæн! 
— Уæд та гæнæн куы уаид, уæд уыцы мыггагон бæлас сисик- 
кам æмæ йæ уыцы арсы дзæмбытæй ахибар кæниккам, — загъта 
Малсæгаты Тепса æмæ Муссæйæн фырцинæй йе уæнгтæ схъы- 
дзы кодтой. Уый уыд йæ хъуыды. Уæдæй нырмæ Бæтæхъоиты 
хъуыды дæр уыцырдæм схуыста. Ныр æй мæхъæлон срæцыгъта. 
Цыма талынг хатæнмæ лæбурдта, уыйау абухта Терк. Бæ- 
тæхъо, кæлдымау, сусæгæй сыгъдис æмæ йæхинымæры бæллыд, 
гъæтт, гъеныр боны рухс куы æрбакæлид хатæнмæ æмæ, мæ 
фарсмæ чи бады, уыдонæн сæ цæстытæм куы бакæсин! 
Йæ цæсты раз слæууыд Сыбыры æгæрон митвæндаг йæ уазал 
æмæ йæ тымыгъимæ. «Бунтгæнджыты» разæй фæцæуы бæрзонд, 
бæзæрхыг, фæтæнуæхск нæлгоймаг. Ныкъæдз ис, йæ цыргъ боцъо 
йæ ронбасты онг æххæссы. Баззад ма æрмæст йе ’ндæрг. Йæ 
сæрыхъуынтæ чъизийы нычъиу сты, йæ къухтыл фу кæны. Йæ 
къæхтыл цы цухъхъайы скъуыдтæ стыхта, уыдон йæ фæдыл их- 
вæндагыл, къæрцц-къæрццгæнгæ, ласы. Йæ къухтæ ныггæбæр 
сты. Рагон хъыг дзы дардта Бæтæхъо йæ зæрдыл. Бацыд æм 
æмæ йæм дзуры: «Æгъи, Муссæ, мæ цæстыдзаг дын федтон!» 
Уый йæм фыдæхæй халасæвæрд цæстыхауты ’хсæнты ракаст: 
«Æз æмæ ды иу арты судзæм, Бæтæхъо! Æз æмæ ды иу арты 
судзæм, Бæтæхъо! Æз æмæ ды иу арты судзæм, Бæтæхъо!» Бæ- 
тæхъо фæджихау æмæ йæхимидæг хынцы: «Куыд бауарзта мæ 
цæст, мемæ иу арты чи судзы, уымæн!.. Æвæццæгæн, мæ зонд 
схæццæ æмæ уый дæр Сыбыры уазалы аххос у!.. Науæд та фыд- 
фын уынын æмæ цаутæ мæ цæсты раз сæ хуыз зыгъуыммæ ра- 
фæлдæхтой... фыны куыд вæййы, афтæ!» Ау, фæндаг æмæ Сы- 
быры уазалæн кæрон нал ис? Кæнæ æндæр фæндаг нал ис?.. 
— Ау, æндæр фæндаг нал ис? 
Дзуапп ын ничи ратта, Муссæ цавддурау бадтис æмæ сæнт- 
дзæфау дзырдта: 
— Ноджы ма нын иу фæндаг дæтты Лорисы-фырт. Уыцы 
фæндаг нæдæр ахæстоны талынг хъоргъмæ цæуы, нæдæр горæ- 
ты фæзуаты арæзт ауындзæны бын къæппæвæрд бандонырдæм, 
нæдæр Сыбырмæ... 
— Уæдæ кæдæм цæуы? — йæхирдæм æй æрбайвæзта Дзæрæ- 
хохты Алхаст. 
— Стамбулы ’рдæм. 
Ныхъхъус сты, рæстæг дæр йæ цæуынæй банцад æмæ ныс- 
салд. Муссæ талынджы адæргæй йæ бæрцагъудтæ нымадта: 
«Æгайтма талынг у!» 
Бæтæхъо дæр нал бæллыд боны рухсмæ. Ныр та йæхиуыл 
æркъуырдта йæ къах, йæ мидхъуыдыты, Сыбыры уазал фæнда- 
234 

гыл цæугæйæ, Муссæйыл куыд æркъуырдта, афтæ: «Æгъи, Бæ- 
тæхъо, мæ цæстыдзаг дын федтон!» Йæ хуылфы цыдæр ссыгъд 
сусæг артæй, йæ цъыс-цъыс никæмæ хъуыст, йæхи йеддæмæ. 
Ахæм рис ма ноджы кæддæр бавзæрста, стæй йын æй рæстæг 
ныкъкъуырма кодта, æмæ дзы айрох. Ныр та йын Стамбулы кой, 
ардуанау, ахафта йæ хъизæмар уд æмæ тугæрхæмы хуыдуг кæны 
йæ зæрдæ... «Æгъи, Бæтæхъо, мæ цæстыдзаг дын федтон!» О, 
ныр æй æрбаймысыд: Стамбулы кой фыццаг хатт моллойæ фе- 
хъуыста Бруты ныхасы. Иу лæппу фæлыгъд уæд ныхасæй, молло 
уæддæр бадт ныхасы æмæ цадæггай ивæзта йæ хъуыды. 
«Стамбулы ’рдæм!» 
Ау, уыцы зарæг, ичъиау, сæ фæдыл бафтыд? Алчи йæ йæхи 
зондæй самоны, æви Лорисы-фырт æмæ моллотæм иу ахстонæй 
артæхы Стамбулы зарæг? Кæнæ уазал Сыбыр, кæнæ та Стам- 
бул! Цы хъауджы сæ ис? Райгуырæн бæстæй æддæмæ цæуæг 
фæндæгтæ иууылдæр æмхуызон сты!.. Гæбайы та фервитид, 
фæдисы æртытæ та сыскъæрид хæхты цъуппытыл, фæлæ кæм 
ис Гæба, кæнæ Мамсыраты Темырболат?.. «Æгъи, мæ цæсты- 
дзаг дын федтон, Бæтæхъо, ацы талынг хъоргъы!» Чи зоны, раст 
нæ архайдтам... Чи зоны, пысылмон дины сæрыл гæрæхтæ чи 
кæны, уыдонæн сæ хъæрахст мæ удмæ дæр бахъардта æмæ мæ 
раст фæндагæй фæиппæрд кодта!.. Ау, Лорисы-фырты хуызæт- 
тæй конд у æппæт Уæрæсе? Нæй уый гæнæн... Лорисы-фырты 
хуызæттæ махмæ дæр ис... Сæ иу мæнæ мæ фарсмæ. Муссæ... 
Паддзах цинтæ, хорзæхтæ дзæгъæлы нæ калы... Ехх, ныр дæ 
цæсгоммæ бакæс, Муссæ... Цымæ дæм дæ зæрдæ сдзырдта адæ- 
мы рис æви сын фыддæр исты бæллæхтæ нывæндыс?.. — Бæ- 
тæхъойы сæры иу хъуыды иннæйы ивы. — Чи зоны, райсом Кав- 
кæмæ мæ хуызæттæй конд кусæг Уæрæсе æрбацæуа, йæ хотыхы 
бæсты мæм йæ уæзæгæвæрд къух радта æмæ зæгъа: «Байрай, 
Бæтæхъо!» Уæд ма дзы цæмæн хъæудзæн хæцæнгарз, тох æмæ 
Стамбул... Бæтæхъойы уырны: искуы æнæмæнг æрбацæудзæн 
æцæг Уæрæсе, зæхкусæг Уæрæсе! Æфсымæрау ын йæ къух райс- 
дзæн æмæ йæ бафæрсдзæн: «Алæма, цæуыл тыхсыс, Бæтæхъо?» 
Муссæ йæ афтид бæрцагъудтимæ архайдта æмæ йæхи нымæ- 
ры худтис: 
«Хорз æхсидав уын баппæрстон уе ’хсæнмæ! Уыдзæни арт 
Тæгиаты гуылы бынмæ!» 
— Уый мах зарæг нæу, Муссæ! 
— Мах зарæг нæу, Бæтæхъо, фæлæ кæй уæрдоны бадай, уый 
зарæг хъуамæ кæнай! — балхъывта сагъæсты уачъи Муссæ. 
— Мах никæй уæрдоны бадæм, — йæ маст нал баурæдта Тепса. 
Бæтæхъо ныхъхъус и. 
— Цы зæгъыс, Бæтæхъо?— фæрсы йæ Тепса. 
— Бæтæхъо ницыуал зæгъы, Тепса. Бæтæхъойæн йæ ныхас 
ацы цыппар къулæй æддæмæ нæ айхъуысдзæн. 
Егъау гуыдыры сæртæг дзыгъал-мыгъул ссыд, æмæ дуары 
зыхъхъырæй рухсы таг æрбадаргъ. 
235 

— Къуындыхаты Муссæмæ йæ бæрзонддзинад инæлар-лейте- 
нант Лорис-Меликов сиды! — æрбадзырдта гом дуарæй мидæмæ 
хъарагъулты хистæр. 
Муссæйы сæ разæй акодтой, æмæ та хъоргъы чи бадт, уыдон 
сæ уæззау сагъæстимæ аззадысты. 
IV. ТУГГЬУЫЗ РЫГ 
Муссæ æхсæвыгон ацыд æмæ фæстæмæ дæр æхсæвыгон 
æрбаздæхт. Кæдæм ацыд, уый ничи базыдта, инæлар Лорис-Ме- 
ликовы йеддæмæ. Нæ йæ базыдта Османаты Саад-Уллахъ дæр. 
Сусæг минæварæн йæ ахастыл зынд, Кавказы æфсæдты гене- 
ралон штабы хицау Карцовимæ йæ фембæлдæй тынг разы кæй 
уыд, уый. Терчы облæсты хицау Лорис-Меликов ын уыцы æхсæв 
сусæгæй цы фыстæг арвыста, уымæн дзуапп дæр æрбахæццæ ис 
йæ хæдфæстæ. Хæрз цыбыр уыд сусæг телы мидис, йæ сусæг 
хъуыды йын Лорис-Меликовы йеддæмæ ничи равзæрстаид, ис- 
кæй къухмæ куы бахаудтаид, уæддæр: «Стыр кънйаз Михаил 
разы у инæлар Къ-йы дзырдыл. Егъау æнтыстытæ уын уарзы 
мæ цæст. Цас — фылдæр, уыйас — хуыздæр. Карцев А. П.» 
Арфæ сын кæй кодта, уый йын æхсызгон уыд, фæлæ йæм 
афтæ фæкаст, цыма дзы кæмдæр Муссæйы æндæвдад змæлыд 
æмæ йæ уыцы хъуыды сызнæт кодта. Талф-тулфы фыст уыд, 
цыма йæ автор искуыдæм тагъд кодта. «Цас фалдæр, уыйас — 
хуыздæр». Цы уыд уыцы «фылдæры» хуылфы? Турчы хицауад 
лыгъдæтты кæм хъуамæ æрцæрын кæна, уыцы бынаты дæрд- 
дзæг, хъуыддæгты размæ феггуырсын, æви рæстæг ныддаргъ кæ- 
нын? Æрбакалдта йын йæ размæ цъæмæлтæ æмæ сæ хъуамæ 
æвзара! Дзæнгæрæджы бос æрбаивæзта, хъахъхъæнæгæн бар- 
дзырд радта, Къуындыхаты Муссæ æмæ Османаты Саад-Уллахъы 
æрбакæн, зæгъгæ. 
Муссæ æмæ Садуллæ хицæнтæй æрбацыдысты Лорис-Мелико- 
вы кабинетмæ. Ныхæй-ныхмæ куы аззадысты, уæд наиб хицаумæ 
чъызгæ скаст, гæды куыдзмæ куыд скæсы, афтæ. Йæ боцъотæ 
æмæ йæ рихитæ спыхцыл сты цæцæйнагæн, æбæрæг уавæр æй 
сдыгъуырццæг кодта æмæ, йæхи куыд равдыстаид, уый нал зыдта: 
облæсты хицаумæ, наибау, сдзырдтаид, æви æцæг ахст у æмæ йæм 
ахæстау кастаид? Муссæмæ бакаст, уый дæр рыгъд æмæ хъуын- 
тъызæй лæугæ куы ауыдта, уæд, сæнтдзæфау, срæцыгъта: 
— Ас-салам-алейкум, балшой начальник! 
Муссæйы пыррыкк ныннæрыд стыр уаты. Лорис-Меликов йæ 
мидбылты худгæ бакаст наибмæ æмæ загъта: 
— Алейкум-салам, господин майор! 
Садуллæ йæ армытъæпæнтæй йæ былтæ фелхъывта æмæ йæхи 
фæгæмæлгонд кодта. Ома куыд фæрæдыдтæн æмæ куыннæ фæ- 
царæхстæн хицауæн æфсæддон салам раттынмæ, фæлæ дыууæ 
инæлары худгæ куы федта, уæд уый дæр йæхи нал баурæдта 
æмæ хатæн се ’ртæйы худынæй байдзаг. 
236 

— «Ба-а-ал-шой начальник!» — йæ цæссыгтæ сæрфгæ худтис 
Лорис-Меликов. 
— «Ба-а-ал-шой начальник!» — йæхи нал урæдта Муссæ. 
Кæсæнцæстыты æвгтæ сæрфæн хæцъил агъуды бафснайдта 
хицау. Пенснейы сыгъзæрин фæлгæты сæрты ракаст йæ дæлбар- 
тæм, ома фаг уæд худынæн. 
— Стыр балцы хæдразмæ абадын амоны æгъдау! — загъта уый. 
Муссæ зыдта уыцы стыр балцы мидис, фæлæ наиб ницы ха- 
тыд æмæ джихæй каст куы сæ иумæ, куы се ’ннæмæ. 
— Кæдæм цæуæм, Михаил Тариелович? 
— Стамбулмæ, — хынджылæджы хуызы загъта Лорис-Меликов. 
Наиб фырдисæй йæ цæстытæ фæирд кодта. «Стыр балцы» 
кой кæнгæйæ Лорис-Меликовы зæрды цы уыд, уый аивæй фæ- 
хатыд Садуллæ, фæлæ ахæм хуыз равдыста, цыма йæм йæ зонд- 
джын хицауы хъуыды базоныны фаг зонд нæй. Уый уыд провин- 
циалон хин лæджы ахаст, ома, кæсыс, де ’нæнхъæлæджы мийæ 
мæ сæр куыд разылд? Раст зæгъгæйæ, наиб, йæ разы чи лæу- 
уыд, уыдонæй къаддæр хин нæ уыд, фæлæ, Муссæйау, йæ хин- 
дзинад æмырдзинады фæлмы стухынмæ нæ арæхст æмæ-иу ын, 
æнæхсæст митæ кæнгæйæ, амыты-уымыты йæ къæдзил сдардта, 
цæмæй йемæ дзурæджы сæр разылдаид æмæ мауал равзæрстаид 
фыруарзондзинадæй гуырымыхъдзинад. Лорис-Меликовæн афтæ 
кæй загъта, «ас-са-лам-алейкум», зæгъгæ, уый дæр уыдис йæ уды 
миниуæг нæ, фæлæ развæлгъау цæттæгонд хин ми. Лорис-Мели- 
ков «Стамбулмæ» кæй загъта, уый сын бамбарын кодта балцæн 
йæ иумæйаг нысан. Йæ мидисмæ, йæ хуылфмæ бакæсыны амал 
сын нæ лæвæрдта, фæлæ Муссæ бынтон ныммыр кодта йæхи, 
Садуллæ та «фырдисæй» йæ цæстытæ фæирд кодта æмæ, цы 
зыдта, уый йæхи мидæг хынцыдта: «Муссæ æцæг Стамбулмæ 
кæй цæуы, уый сæ дыууæйы цæстытыл зыны, фæлæ мæн та 
кæдæм ласы ацы хъонагъ!.. Гъæй, «балыпой начальник», дæ дæн- 
дæгтæ мæм ныззыхъхъыр кæныс, афтæмæй мæ «гаспъадин ма- 
йор» хоныс, фæлæ мыл æууæндгæ нæ кæныс æмæ мæ дæ фæдыл 
ласыс, цæмæй мæ иудадзыг, баст куыдзау, дæ цæсты раз да- 
рай!.. Мæ сусæгæй Тæгиан-æлдары æхсæвыгон кæдæмдæр арвы- 
стай æмæ афтæ æнхъæлыс, Садуллæ ницы зоны, зæгъгæ! Нæ, 
мæ хур, Наиб Саад-Уллахъ сусæг фæдисоны йæ бæхы цæфхæд- 
ты къæрцц-къæрццæй дæр базоны. Уæ сусæгдзинад уын куы ахъæр 
кæнон, уымæй тæрсут æмæ мæ уæ фæдыл дæр уымæн ласут, 
нæ!.. Фенæм, кæддæра уæ сусу-бусуйæ цы рауаид!» 
Лорис-Меликов æмæ Османаты Садуллæ сæхи дуарырдæм ла- 
стой, фæлæ Муссæ фæстиат кодта, цыдæр ма йæ урæдта æмæ 
йæ раиртасыны сæраппонд йæ хъуыдытæ куы асгæрста, уæд та 
дзы Темырболаты фæлгонц ссардта. 
— Михаил Тариелович, кæд гæнæн ис, уæд иу чысыл фыстæг 
афысдзынæн стыр балцы размæ æмæ йæ исчердæмыты «сусæ- 
гæй» бынатмæ хъуамæ фæхæццæ кæнон, æнæнхъæлæджы загъ- 
та, уый. 
— Чи у, кæмæ фыссыс, уый? 
237 

— Мæ хæрæфырт, корнет Мамсыраты Темырболат. 
— А-а-а, — багуым-гуым кодта облæсты хицау æмæ йæ амо- 
нæн æнгуылдзæй йæ фындзыхъæлмæ кæсæнцæстытæ нылхъыв- 
та. — Тæрсгæ ма кæн, дæ хæрæфыртыл де ’рыздæхынмæ ницы 
бæллæх æрцæудзæн! 
Дис кодта Муссæ: йæхи фырттæм не ’хсайдта йæ зæрдæ, 
фæлæ йæ хæрæфыртмæ! 
— Йæхи бæллæхы мæт мæ уый бæрц нæй, дæ бæрзонддзи- 
над!.. Ахæмтыл иудадзыг идон куы нæ дарай, уæд^æндæр искæ- 
мæн куы сбæллæх кæной, уымæй тас у! 
Стъолы фарсмæ æрбадт Муссæ, уæдæй нырмæ цы хъуыды 
кодта, уыдон зыгъуыммæ рафæлдæхта, афтæмæй сæ æрæвæрдта 
гæххæттыл: 
«Темырболат! 
Лæг хуыздæр сомбоны ныфсæй цæры. Ды дæр Бруты бад 
æмæ æнхъæлмæ кæс хуыздæр сомбонмæ, ныртæккæ хуыздæр 
амал нæй. Арв ныннæрыд, фæлæ арвы цæф нæма фестæм. 
Æнхъæлмæ кæс, æндæр ницы. Кæд нæм Хуыцау æркæса, уæд та 
дæ бахъæудзæн фидиуæджы фæндагыл цæуын Хъуымыхъмæ, 
Кæсæгмæ! Уæдæ быхс æмæ быхс! 
Къ. М.» 
Фыстæг иронау фыст уыд, уырыссаг дамгъæтæй, фæлæ йæ 
Муссæ Лорис-Меликовмæ бадардта: 
— Михаил Тариелович, ахст лæгæн йæ фыстæг цензурæ бас- 
гары. 
Кæй нæ сцыбæл ис æмæ йæ кæй нæ айста, уый хъыг уыд 
Муссæйæн, фæлæ йæм «æнæхин» худт бакодта: «Хатт дæхи хъæд- 
дых дарын зоныс!» 
Кæртмæ рацыдысты æмæ æхгæд каретæйы сбадтысты. Сæ 
фæдыл æнæхъæн взвод цыдис. 
Стъалытæ фæфæлурс сты, кæцæйдæр куыйты зивæг рæйын 
хъуыст. Бæхтæрæджы ехсы цъæхснаг цъыкк æмæ бæхты цæф- 
хæдты къупп-къупп, топпы гæрахау, нæрыдысты æхсæвы æмыр- 
дзинады. 
Муссæ æмæ Лорис-Меликов каретæйы къулыл бавæрдтой сæ 
сæртæ æмæ рæдзæ-мæдзæ кодтой. Сæ ныхмæ бадт наиб. Сæ алы 
фезмæлд сын хъахъхъæдта, йæ къухтæ йæ цухъхъайы дысты ба- 
тъыста æмæ сæ кæрæдзийыл æлхынцъæй йæ риуыл-сæвæрдта, 
афтæмæй. Сæуæхсиды дидингъуыз тынтæ мидæмæ нæма хъард- 
той, талынджы сын сæ цæсгæмттæ нæ уыдта. Чердæм цыдысты, 
уый дæр нæ фиппайдта цæцæйнаг æмæ йæхи хорз не ’нкъардта. 
Чи зоны йæ искуы горæтæн æддейæ агæрах кæной дæлæ уыцы 
æфсæддонтæ! Иу æмæ дыууæ хатты не ’рцыд ахæм æбуалгъы 
цаутæ! Наиб Хадзы-Мурат, дзæнæты бадæд æмæ йæ сыгъдæг уд 
иунæг стыр Аллахы хæтæнты хæтæд, имам Шамилимæ куы фæ- 
хъаугъа, уæд урсыты афицертæм бафснайдта йæ сæр, фæлæ йæ 
фæстагмæ кæйдæр гадзрахаты азар басыгъта. Чи зоны, Садуллæ 
дæр йе ’ууæнчы амæттаг фæуа æмæ йæ искуы куыдзы мард нык- 
кæной. Ацы æхсæвы фæндагæн йæ кæрон æцæгдæр Стамбулмæ 
238 

кæй цæуы, ууыл гуырысхо нæ кæны, фæлæ ма Муссæйы Са- 
дуллæ æмæ Лорисы-фырт та цæмæн хъæуынц? Ау, Алхазы-фырт 
йæхæдæг не ссардтаид йæ фæндаг?.. Науæд уыйæппæт æфсæд- 
донтæ цæмæн хъæуынц?.. Ома, ацы хъоппæгдзæст хицау Саад- 
Уллахъы дæр Стамбулмæ арвитынвæнд кæна?.. Куыннæ стæй! 
Уыйбæрц ыл нæма æууæндынц падишахы пъагонджын сихтæ æмæ 
йæ сусæгæй Турчы кадджын султанмæ баминæвар кæной!.. Чи 
зоны, Саад-Уллахъыл искуы, куыдзы мардау, сыджыт бакалой 
æмæ сæхæдæг сæ фæрныг Стамбулы балцы кой бакæной. Нæ, 
ахæм хъуыддаг саразын дæр ын ницы пайда у. Стамбулы балцы 
къæдзилыл баст цауты мидæг наиб Саад-Уллахъы ном чысыл нæ 
сахаддзæн. Сæ дыууæ иумæ куы цæуиккой, уæд, чи зоны, наи- 
бы дæр семæ аласиккой, фæлæ сын иумæ ацæуæн нæй Туркмæ. 
Уæд ма Кавказы та чи схъаудзæн Туркмæ лидзыны арт! Хъыг у 
Саад-Уллахъæн, иудадзыг æй, хъыггаг куыдзау, бастæй кæй да- 
рынц æмæ йыл кæй не ’ууæндынц, уый. Бафæрсид сæ, фæлæ 
бафæрсын хи схъæр кæнын у. 
— Пятигорскæй фалæмæ дæхæдæг ссардзынæ дæ фæндаг, 
Муссæ Алхазович! — æнæнхъæлæджы багуым-гуым кодта Ло- 
рис-Меликов. 
Садуллæ йæ хъустæ фæхъил кодта æмæ цъынддзæстæй бай- 
хъуыста: «Кæсыс, сусæгæй бадзырдтой æмæ иу скойæ дæр æмба- 
рынц кæрæдзи!..» 
Бæхтæ уыцы иугъæдонæй уадысты. Каретæйы цæлхыты сæ- 
мæнцæгты тъупп-тъупп бæхты цæфхæдты уынæримæ схæццæ ис. 
— Михаил Тариелович, æз мæхæдæг ссардзынæн фæндаг, 
фæлæ сымах кæдæм скæндзыстут уæ балц? 
— Кисловодскмæ... Де ’рбаздæхынмæ наибы æмбæхстæй да- 
рон? Стæй уым бадын дæр ницы пайда у ныртæккæ! Туземецты 
зæрдæ уæм уырдæм куы ’хсайа, уæд, чи зоны, цы ’рбафæнд кæн- 
дзысты! Никуы фехъуыстай: цæст кæй нал уыны, уый зæрдæйæ 
дæр айрох вæййы! Чи зоны уæ ныр дæр агурой, фæлæ сын зæгъ- 
дзысты: йæ императорон бæрзонддзинады бардзырдæй растады 
фæтæгты этаппыл Калакмæ арвыстой!.. Де ’рбаздæхынмæ Садуллæ 
Дзæуджыхъæуæй иуварс фæлæудзæн, афтæ хуыздæр у! 
— Иуварс лæугæ нæ, фæлæ дыууæ лæджы хæс хъуамæ сæх- 
хæст кæна! — бафиппайдта Муссæ. 
— Æз цæттæ дæн, фæлæ хатт иу иннæйы бынаты нæ фæаха- 
ды, Муссæ! — йæ цæстытæ æууæрдгæ, загъта наиб. — Стам- 
булмæ лидзыны хабар ног нал у, фæлæ ныртæккæ знæт адæмыл, 
арвы цæфау, куы сæмбæла, уымæй тæрсын!.. Адæм дæ коммæ 
кæсынц æмæ сын ды хъуамæ бауырнын кæнай, Стамбулмæ ли- 
дзыны фæнд Иунæг Стыр Хуыцауæн йæхицæй кæй рацыд, уый, 
— цыма йæ тарф фынæйæ райхъал, уыйау, йæ ком ивазгæ, дзыр- 
дта Садуллæ. 
Муссæ нырма сæ иумæ бакаст, стæй та се ’ннæмæ. Лорис- 
Меликов йæ дæллаг был æхсыдта æмæ æмырæй хъуыста. Наи- 
бæн йæ фындзы æхситт цыд. Наиб æмæ облæсты хицау цы фар- 
стыл сагъæс кодтой, уый Муссæ Байрамы стырбоны агъоммæ 
239 

скарста æмæ снывæста, фæлæ та, йæ ацыды фæстæ, куы баны- 
мæг уыдаид, уымæй тарст. 
— Хорз уаид, Туркмæ алидзыны агъоммæ мын иу-дыууæ боны 
Скъуыдкъохы абадыны фадат куы фæуид, уæд! 
«Æз ын бæлвырдæй бамбарын кодтон, йæ алыгъдыл паддзах 
кæй не сразы уыдзæн, уый!.. Уæддæр æй йæхæдæг скарста!» — 
Муссæмæ æдзынæг кæсгæйæ хъуыды кодта Лорис-Меликов. 
— Уыцы дыууæ боны ма дын цы ратдзысты? 
— Дыууæ боны нæ, фæлæ Скъуыдкъох хъæуы мæн! — фыд- 
уаг сабийау хивæндæй загъта Муссæ. — Уырдыгæй мæм хуыз- 
дæр зынынц бæстæ æмæ адæм. 
Лорис-Меликовæн йæ зæрдæ фæцъæррæмыхст Муссæйы 
фæстаг дзырдтæй, уымæн æмæ дзы куыддæр айрох ис, лæджы 
бæллиц æмæ къонайы уарзт цы дзырдты фæфиппайдта, уыдон 
Муссæйы дзыхæй кæй схаудтой, уый. 
— Дæ хæхтæ æмæ дæ адæммæ мах цæст дæр баххæсдзæн, — 
фыдæнæнгæнæгау ын загъта. 
— Раст загъд мын нæ фæцис, дæ бæрзонддзинад, æмæ йæ 
куыд загътон, афтæ йæ бамбæрстай ды дæр, — йæхи бынтон 
æнæхин скодта Муссæ. — Садуллæйæн йæхи равдисæн нæма ис 
ныртæккæ... Мæнæн та... Мæнæн та Скъуыдкъох æмæ адæм, 
Хетæг цы зæххы гæппæлыл лæууыд, уымæй хъауджыдæр не сты 
æмæ мæм къох йæхи къахæй хъуамæ æрцæуа. 
— Хетæг къохмæ нæ, фæлæ къох Хетæгмæ, æви «Мæхæмæт 
хохмæ нæ, фæлæ хох Мæхæмæтмæ?» 
— Цы хъауджыдæр сæ ис! — Муссæ каретæйы рудзынгæй 
акаст æмæ скæсæны туггъуыз хуызтæм йæ цæстытæ фæцъынд 
сты. — Хорз уаид, ме ’рбаздæхынмæ адæм Турк æмæ Стамбулы 
хъуыды куы нæ аппариккой æмæ æдзух ууыл куы дзуриккой! 
— Дзургæ йыл кæндзысты, фæлæ йыл чердæм дзурдзысты! — 
гуырысхогæнгæ загъта наиб. 
Лорис-Меликов лæмбынæг ныккаст, къуымы, гæвзыккау, чи 
батымбылтæ ис, уымæ. Йæ дæллаг был дæндагæй фелхъывта 
æмæ загъта: 
— Гуырысхо кæнын нæ хъæуы, господин майор! Муссæ Стам- 
булæй куы раздæха, уый фæстæ ма йыл Турчы хицауад дæр 
афтæ куы дзурид! 
Галы цæсты хуызæн тымбыл рудзынгæй хуры тугхуыз тынтæ 
æрбакалдысты æмæ, каретæйы чи бадт, уыдонæн сæ цæсгæмттæ 
сырх адардтой. 
— Ныртæккæ нæ ирвæзыны хос уый бæргæ у, господин инæ- 
лар-лейтенант!.. Кæннод æз æмæ Муссæ æцæгдæр хъоргъы хъуамæ 
нымбийæм, уымæн æмæ нын æддейæ бынат нал уыдзæн! 
Садуллæйы рæтъузæн ныхæстæм Муссæйы уæнгты уазал 
ахъардта: æцæгдæр ын дзыллæйы ’хсæн нырмæ цы бынат уыд, 
уый нал уыдзæн. 
— Чысыл хъуыддагыл нæ ныххæцыдыстæм, кънйæзтæ!.. Ис- 
куы йын нæ сомбоны фæлтæртæ аккаг аргъ скæндзысты! 
— Мæ разæй цыдæр хæрдзынæ! — иронау загъта Муссæ. 
240 

— Куыд загътай? 
— Мæ хъуыды зæгъынмæ мын ды фæразæй дæ, зæгъын! 
Муссæ каретæйы фæстаг рудзынгæй дзагъырæй каст — цып- 
пæрдзæлхыджы чъилæй фæндаг фæстæмæ згъордта. Йæ сæрмæ 
рыг мигъау ныллæууыд, Хуры зæрин тынтæ йæ мидæг, туга- 
мæхст æрцытау, аныхстысты. 
— Садуллæ, цæцæн æмæ мæхъæлы дины лæгтæм фервит æмæ 
сын бамбарын кæн: Иунæг Стыр Хуыцауы уæ сæр бахъуыд — 
нæ сыгъдæг дин нын сыла-нæла Чырысти йæ къæхты бын сæу- 
уæрдынмæ хъавы! Не Сфæлдисæг нын иунæг раст фæндаг амо- 
ны æмæ йыл пехуымпары æххуысæй рæхджы куы нæ ныллæууæм, 
уæд нæм, чи зоны, нæ ирвæзынгæнæг йæ чъылдым фездаха æмæ 
нæ джауырты ныхмæ фæуадза! — фæдзæхста Муссæ наибæн. 
— Иунæг Стыр Хуыцау дæм хъусæд! — скуывта цæцæйнаг. 
Тылдис цыппæрдзæлхыг рыгвæндагыл, йæ фæдыл хъазахъ- 
хъæгтæ сæ бæхты цаппуалæй скъæрдтой. 
V. ХУЫЦАУЫ МИНÆВАР 
Æнæнхъæлæджы цахæмдæр барæг æрбацыд Скъуыдкъохмæ. 
Йæ цæсгом басылыхъхъæй тыхт уыд, æрмæст ма йæ цæстытæ 
æрттывтой. Стыр кулдуары цур баурæдта йæ бæх. Молломæ 
æрвыст дæн, зæгъгæ, багуым-гуым кодта, стæй бамыр. 
Афæхъо йæ размæ рауад, мидæмæ йæ хуыдта, дæ фæллад 
нæм суадз, зæгъгæ. Уазæг æгомыгæй йæ сæр банкъуыста, æмæ 
Афæхъо бамбæрста, æнæхъуаджы йæм кæй хаты. 
— Чи дæ рарвыста молломæ? — йе ’фсымæрмæ йæ зæрдæ 
æхсайгæйæ, тызмæггомау афарста Афæхъо. 
— Хуыцау, — æхсидавау срæцыгъта уыцы иу дзырд, стæй йæ 
дзурæнтыл цъутта сæвæрдта. 
Афæхъо федзæм ис, уалынмæ Хъази рауад гуыбыр-гуыбыр. 
Уазæг моллойы армы цавæрдæр гæххæтт фæсагъта. Хуыцауы 
минæвар араббаг дамгъæтæй фыст гæххæтмæ æркаст, стæй йæ 
сæрыл схæцыд æмæ, йæ разы æнахуыр уазæджы куынæуал ауыд- 
та, уæд йæ къухтæ хæрдмæ сдардта: 
— О Хуыцау, кæд фыны дæн, уæд мын мæ фын хорзмæ расай! 
Афæхъо араббагау кæсын нæ зыдта, фæлæ йæ цымыдис цæс- 
тæнгас Хъазийæн гæххæтт йæ тары атъыссын кодта. «Æвæццæ- 
гæн æй Муссæ æрбарвыста, фæлæ йе ’фсымæры бæсты ацы зæ- 
ронд хъебремæ цæмæн æрвиты гæххæтт! — хъуыды кодта Афæхъо, 
йæ зæрдæ мæстæй айдзаг, молло фыстæг кæм атъыста, уырдæм 
йæ цæстытæ ныццавта. 
— Хуыцау загъта: дæ хай цы нæу, уый ма дом! — фыдæнæн 
ын йæ цæсты раз гæххæтт стылдта Хъази. 
— Кæй æрвыст у? 
— Дæхи хъусæй йæ куы фехъуыстай! 
— Пуй! — нытту кодта Афæхъо æмæ молломæ йæ чъылдым 
фездæхта. 
16 Булкъаты Михал 
241 

Ныртæккæ йæ Скъуыдкъохæй фæсурид, фæлæ Муссæйы 
фæхъыг кæнынæй тарстис æмæ йæхи урæдта. Цæмæн дары Муссæ 
ацы æмбыддзых моллойы йæ дæлбазыр? Ау, йе ’фсымæрæй йын 
уый фæхуыздæр ис?.. Æвæццæгæн, ацы зæронд йе ’взаг цыбыр 
кæй дары, уый тыххæй йын бары æппæт!.. Ныр кæдæй-нырмæ 
æнкъары Афæхъо зынджытыл бадæгау йæхи! Муссæйы хабарæй 
искæй бафæрсынмæ дæр нæ уæнды! Ацы зæронд Хъази та йæхи- 
цæн æнцад бады, æппæт зонæгау, æмæ читт дæр нæ кæны. 
Хуыцауы минæвар Афæхъойы кæрты фæуагъта йæ сагъæс- 
тимæ, йæхæдæг, сæпп-сæппгæнгæ, хатæнмæ бацыд. 
Йæ тарæй гæххæтт сласта, райхæлдта йæ, йæ хуылфæй æндæр 
гæххæтт рахауд, уый дæр — араббаг дамгъæтæй фыст. 
«Райсут уæ къухмæ, дзаумæттæй уæ цы хъæуы, уыдон æмæ 
ракæнут уæ бинонты, уымæн æмæ нæ хицауад æмæ нæ адæм 
иууылдæр...» 
Хъуыраны æмдзæвгæйау æнæкæсгæйæ зыдта туркаг эмиссар 
Муххамед Насераты прокламаци æмæ йын æй цы базонын хъуыд. 
Уый размæ йæ Муссæмæ йæхæдæг æрбахаста, фæлæ йæ ныр чи 
æрбарвыста?.. Исдуг æрбайрох ацы гæххæтт пысылмонтæй, 
фæлæ та йæ ныр, æвæццæгæн, Байрамы стырбоны хабæрттæ 
сног кодтой. 
Иннæ гæххæтт дæр райхæлдта æмæ дзы фыццаджы стауын 
куы федта, уæд Хуыцаумæ скуывта: 
— О Иунæг Хуыцау, бузныг де ууæнчы тыххæй! 
Æмæ, йæ астæуыл цыллæ бос тухгæ, йæ хæрæджы бацагуырдта. 
Æрдæбон æнахуыр барæг кæм фæаууон, уыцырдæм фæца- 
гайдта бирæфæразон хайуаны. Афæхъо йæм фæстейæ кастис æмæ 
йæ йæхи мидæг æлгъыста, фæлæ йæм Хуыцауы минæвар фæс- 
тæмæ дæр нæ фæкаст. 
Бруты хъæуы цæрджытæ Хъазийы æрбацыд фехъуыстой æмæ 
стыр сывылдзы бын æрæмбырд сты. Цыппар-фондз азы размæ 
Хъаныхъуатæ Туркмæ куы лыгъдысты, уæд дæр афтæ скуыста 
Хъазийы æвзаг æмæ хъæздыг мыггаджы фæдыл мæгуырты дæр 
схауæггаг кодта. Лидзгæ ныккодтой «дзæнæты бæстæм», фæлæ 
фæстæмæ лидзинаг фесты æмæ дзы иуæй-иутæм фæндаггаг æхца 
дæр нал баззад. Уыдæттæ сæ зæрдыл лæууыдысты ныхасы сæр 
бадæг зæронд Гуыцырæн, мадзура Темырыхъойæн, Мамсыраты 
Уосмæнæн æмæ тынг сцымыдис сты, Хъази сæм кæй фæзынд, 
ууыл. Цымæ ныр та цæмæн æрбацыд Хуыцауы минæвар? Цы 
йын бафæдзæхста Уæллаг? Уæд Уосмæны дæр сфыхта Хъази 
йæ ныхасæй, Туркмæ лидзыны хъуыды Хуыцауæн йæхицæй ра- 
цыд æмæ Хуыцауы фæндоныл гуырысхогæнæн нæй, зæгъгæ, 
Хъаныхъуаты хынцмæ Уосмæны зæрдæйы дæр кæмдæр февзæрд 
йе ’мдин адæмы ’хсæнмæ алидзыны фæнд, уæддæр ма Муссæйы 
афарста, куыд кæнгæ нын у, зæгъгæ, Уый йæ цæсгом иннæрдæм 
аздæхта æмæ цыбырæй загъта: «Нырма афон нæу!» 
242 

Уосмæны Муссæйы дзырд басаста, фæлæ «нырма афон нæу» 
иудадзыг йæ зæрдæйы хаста, æртхутæгау, æмæ-иу ын сцырын 
ис, æрбацæуджытæ бынæттон цæрджыты къуыммæ куыд батард- 
той, уый фенгæйæ. Стæй, Темырболат Чугуевы уыд æфсæддон 
службæйы, æмæ йæ искуыдæм лидзыны æфсон куы нæ ссæри- 
бар кæной, уæд æй ам чи ныууадздзæн! «Нырма афон нæу», 
зæгъгæ, уый бынтон цæхгæр «нæ» зæгъын нæу. Чи зоны, уыцы 
«афон» кæй æрхæццæ ис, уый тыххæй рауагътой лæппуйы!.. «Ба- 
сурманцки сабакы» йеддæмæ та хъусгæ ницы фæкæндзынæ ацы 
хъазахъхъы дзыхæй. Чи зоны, йын райсом сæ бæлæгътæ дæр 
ныхсын кæной!.. Уыцы «афоны» æмгъуыд Муссæ бæргæ зонид, 
фæлæ кæм ис! Уæддæр ма уый бацæуы хъаугъаты æхсæны лæ- 
гæй æмæ сæ бафидауын кæны, кæм рæвдыд ныхасæй, кæм та 
тыхæй, фæлæ фæстагмæ хъуыддæгтæ æгæр нылхынцъытæ сты 
æмæ Уосмæны сæр разылд, ницыуал сын бамбæрста. Цæмæн 
рауадысты хъуыддæгтæ афтæ?.. Ууыл ахъуыды кæнын дæр нæ 
уæнды Уосмæн, фæлæ... цыма Муссæ дæр развæлгъау зыдта, 
йæ кард кæй хъуамæ аппæрстаид æмæ йæхи, родау, кæй хъуамæ 
раттаид, уый?.. Нæ, фæлæ Муссæйы бæсты æндæр исчи куы 
уыдаид, уæд Уосмæн ахъуыды кодтаид, хъуыддæгтæ иууылдæр 
йæхи къухæй рацыдысты, зæгъгæ. Æниу, чи зоны, афтæ хуыз- 
дæр уыд: Муссæ уæлвонгдæр ран лæууы, адæмы уый хуыздæр 
уыны æмæ, райсом цы хъуамæ æрцæуа, уый дæр хуыздæр хаты... 
Уыйас лæджы ронбæгъдæй кæм акодтой, уым дзы хъуыддæгтæ 
ис, лæг се скойæ дæр тæрсы. Иннæрдыгæй та, Темырболат ссис 
хъахъхъæнинаг, йæхицæн куы ницы фыдбылыз скæнид! Райсом 
æнæсаргъ бæх аласта æмæ ныр дæр нæма зыны... Уæддæр цæмæ 
æрбацыд Хъази!.. 
«Хъусут, æмæ йæ хæрзиуджытæй æнæхай куы фæуат, уæд 
афтæ ма зæгъут, ницы фехъуыстам, зæгъгæ!» — кастис Хъази, 
Муххамед Насераты прокламацийы хуылфы цы гæххæтт уыд, 
уый, фæлæ йæм Уосмæн, йæ хъуыдыты ныгъуылд уæвгæйæ, не 
’хъуыста æмæ йæ фæурæдта. 
— Лæг афæрсын дæр нæ уæнды, Хъази, фæлæ Дзæуджыхъæ- 
уæй цы хъуысы? 
«Уый у Иунæг Хуыцауы хорзæх! — цыма Уосмæн æбуалгъы 
ми бакодта, уыйау æм йæ амонæн æнгуылдз фæдаргæйæ, дард- 
дæр бакаст. — Айс æй æмæ дзы дæ уды дойны басæтт, фæлæ дæ 
ма ферох уæд, уыцы хорзæхмæ æнхъæлмæ чи кæсы, уыдон. 
Иунæг Хуыцау демæ ис, æмæ дæ фæрцы йæ хæрзиуæг хъуамæ 
фæхæццæ уа алкæмæ æмæ сын сæ зæрдæтæ ныррухс кæна. Мух- 
хамед Насераты гæххæтты сидт дæр Хуыцауы сидт у, уадз æмæ 
дæ фæрцы фехъуысæд дæ сыхагмæ, æмæ фехъусæд йæхи хъу- 
сæй, ацы зынбоны сæ Уæллаг кæй нæ ферох кодта æмæ йæ уд 
фервæзын кæныны сæраппонд йе ’ргом аздахæд, Уæллаг сæм 
кæдæм сиды, уырдæм. Дæлæ ис, гъе, дзæнæт, Турчы арфæгонд 
зæххыл, дыууæ къахдзæфы авæр æмæ йæ мидæг февзæрай...» 
Гæххæтт стыхта, йе тары йæ чъызгæ бафснайдта. Хъази ар- 
243 

дæм Дзæуджыхъæуы хабæрттæ æрбахæссыны сæраппонд не ’рба- 
цыд, фæлæ уæддæр лæгæн дзуапп раттын хъæуы! 
— Муссæйы йас лæгыл гуыдыр кæм сæвæрой, уым ма хабæрт- 
тæ махмæ хауынц, Уосмæн? 
— Мыстытæ сахайæ куыд фæлидзынц, афтæ фæлидзиккам, фæлæ 
аирвæздзыстæм? — дыгъуырццæгæй загъта мадзура Темырыхъо. 
— Гъе-гъе, Уосмæн, цалдæр азы размæ Хъаныхъуатимæ куы 
алыгъдаиккам, уæд ныр ахæм тас нал æвзариккам! — ныккатай 
кодта Гуыцыр. 
Хъази æмырæй хъуыста ныхасы бадджытæм. Чи афтæ, æмбой- 
ны фæлидзин, фæлæ мæ Туркмæ куы нæ бауадзой, зæгъгæ. Чи 
та афтæ, Уæрæсейы паддзахы уæлбикъон æхсины лæгтæ нын 
ууыл не сразы уыдзысты. 
— Марадз, фæцæрдæг у! Паддзахы хицауад дæ алидзыныл 
разы у æмæ дæм уым та æхсæвæй-бонæй Турчы султан æнхъæлмæ 
кæсы! — æрбадзырдта дæлейæ Хъуыбады. 
Хъази та гæххæтт фелвæста æмæ дзы, æрдæбон барæй цы 
хай фæуагъта, уый бакаст: 
«О Иунæг Стыр Хуыцау, мæ кады къæлæтджын мын сындз 
фестын кæн æмæ мæ фæндаг та карды ком, ме ’мдин адæмы 
хъизæмар куы фехъусон æмæ сæ тæригъæдæй мæ зæрдæ куы нæ 
ныккæрза, уæд! Æхсæв мыл хуыссæг куыннæ æрхæца, бон цы 
хæрын, уый мын хъылма куыд феста, æмæ мыл хурбон зындо- 
нау куыд нытталынг уа!.. О сыгъдæг пехуымпар, о хæрзиуæджы 
хъæппæрис, дæ бæхы къæхты рыг мæ фестын кæн, де стъарцы 
æрцæфæй мæ дзыхъмард фæкæн, дæуæн кувæг адæмы хъизæма- 
рæй мæ зæрдæ куы нæ ныккæрза, уæд!» — Уый та уын Турчы 
султаны сомы! — Хъази йæ къухтæ фæйнæрдæм айтыгъта, йæ 
къæрис риу Хуыцаумæ сдардта. Муххамед Насераты прокламаци 
æмæ йæ хуылфы æвæрд гæххæттыты амынд йæ зæрдыл куыд 
лæууыдысты, афтæмæй сæ дзырдта, бур фыстæджы хуылфмæ 
кæсгæйæ. — Хъусут дарддæр, афтæ фæнды Стыр Хуыцауы: «Цæ- 
уыл фæхæст уат, уый уæ къухты райсут, уæ бинонты джауырты 
ныхтæй раиувахс кæнут... Æрцæут, Стыр Аллах дзæнæты цард 
æмæ рухс кувæндæттæй цы арфæгонд бæстæ байдзаг кодта, уыр- 
дæм... — Чысыл фæлæууыд, гæххæтты бынты адæммæ акаст 
æмæ сын сæ цæсгæмттыл цымыдис куы фæфиппайдта, уæд дард- 
дæр бакаст. — Ацы дзæнæты бæсты уæм æнхъæлмæ кæсынц уе 
’мдин æфсымæртæ æмæ сойцард. Кæд уæ ныртæккæ исты ныкъ- 
къуылымпы кæна æмæ уын рацæуын нæ бантыса, уæд куыддæр 
фæуалдзæг уа, æмæ бæстыл минцæстон хур атула, афтæ ныллæу- 
ут Туркмæ фæндагыл, уе ’мдин æфсымæрты ’рдæм, дзæнæты 
бæсты ’рдæм. Афтæ фæнды хæрзиуæгæй йемыдзаг Иунæг Стыр 
Хуыцауы æмæ йæ иузæрдыг цагъар Турчы султаны». 
Гæххæтт стыхта, йæ былтæм æй нымдæй схаста æмæ йæ ныр 
бæстон бафснайдта. Ныхас æгæр кæй ныттар, уый йæ зæрдæмæ 
нæ фæцыд. 
— Æртæ азы размæ дæлæ Тугъантæ алыгъдысты. Стамбулы 
244 

тæккæ астæу, æппæты стырдæр мæзджыты фарсмæ æрбынат 
кодтой æмæ хъаны цард кæнынц, — загъта ма æмæ алырдæм йæ 
хъус адардта. 
— Хъаныхъуатæ уыдонæй раздæр алыгъдысты, фæлæ та фæ- 
стæмæ æрбалыгъдысты. 
— Бирæтæ ма дзы сæ удтæ тыхæй æрбахастой. 
— Хъаныхъуатæ куы лыгъдысты, уæд Уæллагæй дзырд нæма 
уыд, æмæ Турчы султан дæр никæмæ æнхъæлмæ каст, — цыма 
Хъуыбадыйы рæтъузæн ныхас нæ фехъуыста, уыйау дзырдта 
Хъази. — Уæртæ гехаг цæцæйнаг Гермихан фондз боны размæ 
æрбаздæхт Туркæй, ам ма йын цы муртæ баззад, уыдон ласынмæ. 
Кæд уæ мæ дзырд нæ уырны, уæд бацæут æмæ йæ бафæрсут, 
æмæ уын уый йæхæдæг зæгъдзæн: мархойы бонты, дам, урс дзул 
æмæ мыдæй не сцух уыдзысты... Нæ дин сæрибар у æмæ йæм 
сыла-нæла Чырыстийы сау пæлæзджын халæттæ ницы бар да- 
рынц, зæгъгæ, Гехы цæрджытæн сæ фылдæр ныридæгæн Герми- 
ханимæ лидзынц Туркмæ. Хуыцау нæ раст фæндагыл уромы, 
æмæ уæ цæстæй ракæсут. 
— Раст у, нæ цæстæй хъуамæ ракæсæм æмæ нæ развæндагмæ 
æркæсæм лæмбынæг, — зæгъы Хъуыбады Хъазимæ кæсгæйæ. — 
Уæртæ насрайнаг мæхъæлонтæ æрбаздæхтысты æрæджы сæ хæ- 
стæджыты кæнынмæ, мæхæдæг ныхас кодтон семæ... Æртæ азæй 
фылдæр цæрынц Турчы æмæ, дам, фиддæны номыл нырма мис- 
хал дæр нæ бафыстам. Уый дæр цыфæнды фæуæд, фæлæ уым 
пысылмон лæджы «басурманцки сабакъæй» ничи тоны... Цæры 
сæрибарæй йæ Хуыцау æмæ йæ динимæ. Æвæццæгæн, Муссæ 
æмæ Османаты Садуллæйы хабар нæма фехъуыста стыр султан, 
æндæра афтæ æнцад нæ бадид!.. 
— Муссæ цы зæгъдзæн? 
— Муссæйæн Уæрæсейы паддзах йæ разы Сыбыр æмæ Стам- 
бул куы æрæвæра æмæ йын афтæ куы зæгъа, сæ иу равзар, 
зæгъгæ, уæд, дæумæ гæсгæйæ, куыд кæндзæн, Гуыцыр? — фæ- 
цæрдæг æм ис Хъази. — Асæрды рæстæг уæ иувæрсты ма аивгъуы- 
йæд. Турчы зæххытæ дæр, иууыл æмхуызон кæм уыдзысты, 
раздæр чи ныццæуа, уый дзы йæхицæн дзаджджындæр хæйттæ 
равзардзæн... Иууыл æхцондæр та, нæ уалдзыгон куыстытæ уым 
куы бакæниккам, уый уаид, — базыртæ сагъта молло. 
— Цы ныхъхъус дæ, Уосмæн, исты зæгъ? — бацагайдта Уос- 
мæны уæхск Темырыхъо. 
Уосмæн сыстад æмæ æнæдзургæйæ сæ хæдзармæ араст ис. 
Молло йæ хæрæгыл абадт, разæй йæм æнхъæлмæ кастысты 
Иры пысылмон хъæутæ. Бруты хъæу йæ уæззау сагъæстимæ 
хъуыргъуындæггæнгæ фæуагъта. 
Ныхасы фæз сафтид, Хъуыбады ма дзы баззад иунæгæй. 
«Урс дзул мыдимæ!.. Райдзаст кувæндæттæ!» — йæхимидæг 
дзырдта æгъæдзар фæндырдзæгъдæг. 
245 

VI. ТЕМЫРБОЛАТ 
Мæт лæгæн хатт химарæн кард райсын кæны. Темырболатæн 
Хъуыбады дзырдта, Хуыцауы минæвар Бруты ныхасы бадтис 
æмæ цахæмдæр гæххæтт кастис, зæгъгæ. Стæй йæхæдæг дæр 
æркаст æмæ федта: Есенаты Гуыцыры дзыхæй «Стамбул» йед- 
дæмæ ницы хъуыст, Брутæн йæ фылдæр æмбисыл «урс дзул 
æмæ мыды» сагъæс бафтыд. 
Уый æрмæст моллойы æвзаджы тых нæ уыд. Уый, Темырбо- 
латы цæст æмæ зонд кæуыл не ’ххæст, ахæм тых уыд, Йæ разы 
йæхи мæлдзыгау æнкъардта. Иу ратылдæн æй ныцъцъист кодта- 
ид æмæ рыг фестадаид. 
Иннæрдыгæй та, йæ мады хъарæгмæ хъусын нал уыд йæ бон — 
йе ’фсымæр Муссæйы мæтæй йæхи мардта ус. Йæ хъарæгмæ-иу 
сыхæгтæ æрæмбырд сты. 
«Дæ бынаты бад æмæ æнхъæлмæ кæс!» — фыста йæм Муссæ. 
Кæдмæ æнхъæлмæ кæса, цалынмæ йæ уыцы æвирхъау тых ныцъ- 
цъист кæна, уалынмæ? Кæдмæ хъуса Æнайы хъарæгмæ? Кæдмæ 
кæса Гæбайы тар цæсгоммæ? Науæд Дзæрæхохты Алхаст æмæ 
Малсæгты Тепсайы бинонтæ куыд кæнынц? 
Хъуыбадыйы ныхæстæ йыл чъырын арт бандзæрстой, æмæ 
йæ риуы цъыс-цъыс кодта «урс дзул æмæ мыд». Молло Хуы- 
цауы фзендæй цы фæндагмæ сиды, ууыл æрмæст иуырдæм ис 
ацæуæн, фæстæмæ сындзæхгæд ныууыдзæн... Ахæм рæстæджы 
йæм дзурын нæ фæцæуы, фæлæ Хъуыбады йæ фæдыл ацæуы 
æндæргау, æнæдзургæйæ. Цддма исты зылынджын у, ахæм каст 
æм æрбакæны æмæ йæ ныхы ссывдтытæ ноджы сарæх вæййынц. 
Мæнæ ныр дæр йæ фарсмæ бады хъæугæрон. Æвæццæгæн, йæ 
фæндырæн сумæл кæнынæй тæрсы æмæ йæ йæ зæронд къандзо- 
лы бын бавæрдта. 
— Уырдæм æй демæ ахæсдзынæ? — фæндырмæ йын ацамыд- 
та Темырболат. 
— Кæдæм? — фергъуыйау Хъуыбады. 
— Стамбулмæ? 
— Уаих фæуай, кæд Стамбулы кæй хъæуы ирон фæндыр! 
Ныхъхъус сты. Темырболат Хъуыбадыйы къухæй фæндыр 
райста, æркæстытæ йæм кодта, «Стамбулы кæй хъæуы» йæ зæр- 
дæйы нал бацыд. Йе ’нгуылдзтæ йыл æруагъта. Ныллæг хъæлæ- 
сæй дыз-дыз кодта фæндыр. Темырболаты зарын дæр не хъуыст 
тынг. Стæй хъуыдыты адзæгъæл æмæ дзы айрох ис, заргæ кæй 
кæны æмæ йæм Хъуыбады, цавддурау, кæй хъусы. Æвиппайды 
фæндыр йæ хицауы армы фæсагъта æмæ, æррайау, йæ къахæй 
зæхх ныххоста: 
— Кæдæм лидзæм нæ Хуыцау æмæ нæ дин агурæг, мæнæ нæ 
къæхты бын куы сты, уæд? Цы ныйичъи стæм Стамбулыл, ар- 
фæгонд зæхх мæнæ куы ис, уæд? Уырыссаг лæджы разæй тæ- 
тæйрагмæ æххуыс æнхъæл куыд хъуамæ фæдарæм нæ къух? Цы 
хорздзинадмæ сæм æнхъæлмæ кæсæм? Чи сæм алыгъд, уыдонæй 
246 

бирæтæ сæ фырхъалæй куы нæ ралыгъдысты фæстæмæ... Нæ 
адæмы зонд нын чи сызмæста?.. Уыцы фыдбылызы фæндагыл 
сæ чи ’фтауы?.. 
Хъуыбады зæхмæ каст æмæ ницы дзырдта. Темырболат нæу- 
уыл уæлгоммæ афæлдæхт æмæ фæлурс æврæгътæй нал иста йæ 
цæст. 
— Фæсмойнаг фæуыдзыстæм. Нæ зарæгыл дæр нын сыджыт 
бакалдзысты æцæгæлон бæсты æмæ йын фыды артдзæстмæ æрбаз- 
дæхын нал бантысдзæн. 
Йæ сусæг гуым-гуым хъуыст Темырболатæн, стæй уыцы иу 
гæпп фæкодта: 
— Нæ цæуын. 
— Ма ацу, иу зард ма акæн! — ныллæгъстæ йын кодта Хъуы- 
бады. 
Суанг йæ удмæ бахъардта уыцы лæгъстæ, фæлæ йын цы аза- 
рыдаид? Зарæгыл хъуыдыгæнгæйæ бирæ æхсæвтæ сбон кодта, 
фæлæ, къæбæлыл баст бæхау, йæ алыварс цы зылдис, æндæр 
æм æввахс нæ уæндыд. Зарæг уæддæр йæхигъæдæй æвзæрдис 
йæ уды, фæлæ йæ ныффыссын æмæ йæ равдисынмæ нæ уæн- 
дыд. Ныр ын, мæнæ Хъуыбады лæгъстæ кæны, иу зард ма акæн, 
зæгъгæ. Цы азара, куыд азара æнæфыст зарæг? 
Дæ тпохы сидт, дæ базард 
Зæллангæй хъуыст, æндонау. 
Де ’мыр кæуын, дæ азар 
Хъæуырдæм тылд, уæрдонау. 
Йе ’гуыппæг хъæлæсæй йæхæдæг фæтарст, фæлæ йæ бауыр- 
ныдта: уалдзæджы цъæхыл уымæл мæры æфснайд тауинагæй 
хъауджыдæр нæу зарæг, æмæ кæд хъуамæ сæвзæра, уымæй нæ 
фæрсы, æгæрыстæмæй, билцъ цы мæры рафтауы, уый дæр. 
Фæджихау, мæ дзыхæй фыццаг мыр куыд схаудта æмæ йын йæ 
фæдыл иннæты куыд равæрдтон, зæгъгæ. Хъуыбады йæхимидæг 
базмæлыд æмæ Темырболат ноджы самыдта фæндырæй: 
Ныр дард бæстæм фæндонæй 
Хуыцауагур куы цæуыс, 
Уæд ма мын зæгъ уæндонæй: 
Æнæмардæй цы кæуыс? 
Хъуыбады йæ цæстытæ бацъынд кодта æмæ хъуыды кодта, 
уый нæхи зарæг, нæхи сагъæс у, зæгъгæ. Темырболатмæ бакаст. 
Йæ цæсгом æмæ йæ былтæ ныффæлурс сты зарæггæнæгæн. 
Дæ Хуыцау *мæ дæ зæдтæ, — 
Дæ хæхтæ *мæ дæ бæстæ... 
Темырболат бамыр æмæ ницыуал уыдта а бæстыл йæ сагъæс- 
ты йеддæмæ. Хъуыбады йын фæндыр йæ къухæй райста. Уый 
уæддæр нæ фезмæлыд, бадтис дзагъырæй. 
— Нæхæдæг кæдæм фæнды фæлидзæм, фæлæ уый Иры зæх- 
хыл хъуамæ баззайа! 
247 

— И?... Кæмæй зæгъыс, Хъуыбады? 
— Зарæгæй. 
Фестад æмæ фæцæуæг. Хъуыбады йæм дзырдта фæстейæ, 
фæлæ йæм нал фæкаст. Дунейы уæз йæ удыл куы нынцайы æмæ 
йæ ныцъцъист кæнынмæ куы фæхъавы, уæд цæмæндæр Мус- 
сæйы фæлгонц æрбалæууы йæ цæсты раз. Муссæйæн стыр тых 
ис, чи зоны йæ уый фервæзын кæна!.. Молло, дам, адæмы Стам- 
булмæ хоны! Æмæ Муссæйы бафарста? Чердæм анцайдзæн, Те- 
мырболат йæхи мæлдзыгау кæй фарсмæ æнкъары, уыцы æвир- 
хъау тых? Кæстæр уæвгæйæ нæм Туркмæ лидзыны хъуыддæгтæ 
нæ хауынц? Хорз, афтæ фæуæд, фæлæ адæмы сæ фыдыбæстæй 
цы Хуыцау иппæрд кæны, уымæ нырæй фæстæмæ кæсдзæн 
æндæр цæстæй. 
Хæдзары фæмидæг ис, Уосмæн æмæ Æна, тæргæйттау, бад- 
тысты. Æвæццæгæн сæм цæуылдæр карз ныхас рауад. Азизæ 
сæм дардæй каст æмæ, йæ дзыкку цы къухæй здыхта, уый йын 
рызтис, Уосмæн джихæй скаст, лæбурæгау чи æрбацыд, уымæ. 
— Исчи дæ сургæ кодта, лæппу? 
— Мæ Хуыцау мæ суры, мæ Хуыцау!.. Мæ Хуыцау мæ суры 
Туркмæ!.. 
Уосмæн фестад. Æна фенкъардта, Хуыцауы фыдкойы тых- 
хæй фыд æмæ фырты ’хсæн хъаугъайæн æнæрцæугæ кæй нæ 
уыд, æмæ се ’хсæн бацыд. Темырболат йæ мады уæхсчыты сæр- 
ты кастис æмæ уыдта: Уосмæн йæ рахиз къухы æнгуылдзтæ адæр- 
гæй фелхъив-фелхъив кодта, йæ цæсгомы нуæрттæ змæлыдыс- 
ты. 
— Адæмы сфæндыд, адæмы! — тызмæгæй загъта уый. 
— Муссæйы фæндонмæ ничиуал хъусы, кæнæ Æлдадты зæ- 
ронд Бæтæхъойы удæгасæй баныгæдтой молло æмæ йæ Хуы- 
цау? 
— Хуыцауы йæ бынаты уадз! Муссæ æмæ Бæтæхъо дæр зæгъ- 
дзысты сæ ныхас! — фемæхст ис Уосмæн. 
— Кæд зæгъдзысты сæ ныхас, молло нын нæ цæстыты фæ- 
нык куы бакала, уæд? — Темырболат фиппайдта, йæ фыды цæс- 
тыты мæт цадæггай куыд сысыдис æмæ куыдфæстагмæ йæ цæс- 
гом фæлмæнæй-фæлмæндæр куыд кодта, уый. Æппынæрæджиау 
иуварс аздæхт, афтæмæй загъта. 
— Нæ зонын. 
— Кæд æй ды нæ зоныс, уæд æй æз базондзынæн! — фестад. — 
Нæ Хуыцауы хæрзиуæгæй Стамбулы йеддæмæ æппæт дæр фе- 
рох кодтам. 
— Кæдæм фæцæуыс, лæппу? 
— Дзæуджыхъæумæ. 
Æрфæны йæ бецыккæй æрбаласта, саргъ ыл авæрдта, æфсæд- 
дон мундир скодта æмæ кæртæй ахызт. 
— Уæ, Болат, ма ацу, мæ хъæбул! — йæ цæссыгкалгæ йæм 
сидтис Æна. 
248 

* * * 
Арфæны цæфхæдты бын Терчы хиды астæрды къупп-къупп 
куы ссыд, уæд фæфиппайдта, горæтмæ кæй бахæццæ ис, уый. 
«Чи зоны мæ фæстæмæ цæуын нал бахъæуа!» 
Муссæйы фарсмæ æрбадыны фарст йæ хъуыдыты, цуркау, 
нынныхст æмæ йæ аиуварс кæнын нал уыд йæ бон. 
«Ау, мундир æнæхъуаджы скодтон, нæ дзы фефсæрмы кæн- 
дзысты?» 
Фалейæ йыл кæйдæр хъæлдзæг мыр-мыр ссыд, цыма йын йæ 
хъуыдытыл худт. 
Ехс уæлдæфы мæсты къæрцц ныккодта æмæ Æрфæны Терчы 
облæсты командæгæнæджы кæрты ’рдæм фацарæзта. 
«Цы уа, уый уæд, сæфт — дыууæ сæфты!» 
Хъарагъул йæ размæ æрбагæпп ласта æмæ йын йæ бæхы 
риумæ джебогъ фæдардта. 
— Кæдæм бырыс, æнаккаг! — фæхъæр ыл кодта æваст, фæлæ 
Темырболат бæхæй куы ’рхызт æмæ йын йе ’фсæддон дарæс 
куы ауыдта, уæд æрфæлмæн ис: — Ныббар мын, господин кор- 
нет, талынджы дæ нæ базыдтон: Туземец дæ фенхъæлдтон! 
Ехсыл уæлæмæ схæцыд Темырболат, хъарагъулы дзы æр- 
дзæхст кæнон, зæгъгæ, фæлæ йæхи фæурæдта æмæ йæ йæ цы- 
рыхъхъы хъусыл æруагъта. 
— Æмæ туземецтæ сегас абырджытæ сты? 
— Талынджы сæ нæ равзардзынæ, господин корнет! Стæй мын, 
кулдуарæй мидæмæ искæй бауадзон, уый бар нæй. 
— Фæсид хъарагъулты сæргълæууæгмæ! 
Уынæрмæ цахæмдæр вахмистр æрбацыд. 
— Кæдæм цæуыс, господин корнет? — афарста йæ вахмистр. 
— Йæ бæрзонддзинад инæлар-лейтенант Лорис-Меликовмæ! 
Вахмистр, æвæццæгæн, хынджылæг кæнын чи уарзта, ахæм 
уыд. Йæ къæбут йæ къухæй æрцъыкк ласта æмæ уыцы дæргъæц- 
цон хыр-хыргæнаг худт суагъта. 
— Ой, мамуся! Инæлар-лейтенантæй дæлдæр никæмæ баком- 
дзынæ? 
Йæ масты къуыбар йæ хъуыры фæфидар Темырболатæн. 
— Господин вахмистр, дæ хынджылæг ныууадз æмæ хъара- 
гъулты сæргълæууæджы бацагур, йæ бæрзонддзинад мæм 
æнхъæлмæ кæсы! Хынджылæг, «мамусямæ» куы ныццæуай, уæд 
кæндзынæ! Кæд ма дын ныццæуын бантыса, уæд! 
Темырболаты тызмæг хъæлæс уайтагъд ауазал кодта вахмистры 
хынджылæг кæныны монц. «Хатыр», зæгъгæ, йæ цырыхъхъыты 
зæвæттæ кæрæдзийыл бакъæрцц кодта æмæ талынджы фæтары ис. 
Уайтагъд фæстæмæ æрбаздæхт вахмистр, йемæ иу дæргъæл- 
вæс капитаны æрбакодта. Цæст рæстмæ не ’взæрста, фæлæ ка- 
питанæн йæ хус цæсгомы тигътæ бæрæг дардтой талынджы. Цыргъ 
роцъо, размæ къуыпп уадултæ æмæ йын йæ тæнæг былтæ йе 
’нгæс тызмæгдæрæй æвдыстой. Вахмистр цырагъыл уæлæмæ схæ- 
цыд æмæ Темырболат капитаны даргъ фындз ауыдта. 
249 

— Кæм ис дæ сидæн гæххæтт, господин корнет? — æнгуыл- 
дзы стæвдæн дæндæгтæ æмæ сырх-сырхид мылытыл ноджы ныт- 
тæнæг сты сыфтæры хуызæн былтæ. 
Темырболат базыр-зыр кодта, цыма йемæ лæг нæ дзырдта, 
фæлæ, сыджыты мидæг йæ фыдтæ кæмæн æртадысты æмæ йæ 
царм йе стджытыл кæмæн нындæгъд, ахæм лæджы сæргæхц. 
Фергъуыйау, иуырдыгæй, капитанæн йæ уындæй, иннæрдыгæй 
та, æнæнхъæлæджы фарстæй. 
— Сæрмагонд хъуыддаджы фæдыл кæй арвиты, уыдонæн се- 
гасæн сидæн гæххæттытæ нæ дæтты йæ бæрзонддзинад. 
Тæнæг былтæ кæрæдзийыл андæгъдысты æмæ сæхтæджы 
хуызæн цæстытæ сæ къуырфыты схъомпал сты. 
— Кæмæй дæ? 
— Корнет Мамсыраты Темырболат, инæлар Къуындыхаты 
Муссæйы хæрæфырт. 
Муссæйы коймæ сæхтæджы хуызæн цæстытæ сæ къуырфы- 
ты асалдысты æмæ уæллаг был, бæхы былау, мылыйæ фæхицæн. 
— Чысыл фæгæдзæ кæн, господин корнет! — йæ хус уд æмæ 
ма йæ зæрдæйы цы хъарм аззад, уый ралæмæрста уыцы ныхæс- 
тимæ æмæ тæлтæг зылд фæкодта. 
Стыр кулдуар хъысхъысгæнгæ байгом æмæ, Темырболат ми- 
дæмæ куы фæцæйцыд, уæд, капитаны уæнтæхъил чъылдыммæ 
кæсгæйæ, хъуыды кодта: «Муссæйы ном нырма ахады!..» 
Капитан, цыма тæхгæ скодта, уыйау асиныл рог суад. Вах- 
мистр йæ цырагъы рухс разæй цæуджыты къæхтæм дардта æмæ 
сæ тыхæй æййæфта. Тамакогъуыз цармæй æмыхгæд бæрзонд 
дуары цур фескъуыд Темырболаты хъуыдыты хал. Хатæнмæ ба- 
цæугæйæ, уыцы дæргъæлвæс, йæхи айвазгæйæ, йæ рахиз къух 
йæ къæмисæнмæ куы схаста, уæд цæхæрадоны быдыргъы хуы- 
зæн ссис. 
Æнгуз фæйнæгæй конд стъолы фаллаг фарс, арф къæлæт- 
джыны бадт Лорис-Меликов, цырагъы фæлурс рухс ын йæ цæс- 
гомыл мæрдгъуыз сæвæрдта. Хатæны къултæ æмæ дзаумæтты 
фæлмæн хуыз Темырболаты нуæртты æндыгъдад фæфæлмæн- 
дæр кодта. Стъолы гуыбынджын къæхтæ куыддæлæмæ фæлыс- 
тæг сты, стæй та æвиппайды фæуæрæх сты æмæ сæ кæрæттæ 
астæрдыл, фæранчы ныхтау, ныссагъдысты. «Йæ бæрзонддзи- 
нады буц инæлæрттæ хæстмæ дæр семæ хæссынц сæ бухъхъ цард 
æмæ, Кавказы «туземецтæ» сæ туджы кæй мæцынц, уый 
уыдонмæ нæ хауы!» — хъуыды кодта Темырболат, арф къæлæт- 
джыны хуылфæй ма йæ уæхсчытæ кæмæн зындысты, уымæ кæс- 
гæйæ. «Ацу!» — зæгъгæ дзы рантыст иунæг дзырд æмæ капитан 
феддæдуар ис, йæ хицау ын иу бакаст дæр не саккаг кодта, аф- 
тæмæй. Йæ сæрыл уæлæмæ не схæцыд, фыста æмæ фыста. Йæ 
сисы хъинцъ-хъинцъ æмыр хатæны афтæ хъуыст, цыма дзæн- 
хъайы къæрттæй æрхуы аджы фарс хасртæуыд. Ацы хатæны ныр 
дыккаг хатт фембæлд ацы галдзæст инæларыл. Фыццаг æй куы 
æрбакодтой, уæд Муссæ хæдзары уыд, фæлæ ныр куыд уы- 
дзæн, цы уыдзæн... 
250 

— Дæ кæйныхдзинад мæ зæрдæмæ цæуы, господин корнет, 
фæлæ цахæм уавæры бахауид облæсты сæйраг командæгæнæг, 
алчи дæр æм ахæм цыбыр рæстæджы дыууæ хатты куы цæуид, 
уæд? — йæ сæрыл уæлæмæ не схæцыд, афтæмæй загъта Лорис- 
Меликов. 
— Мæхи фæндæй фыццаг хатт æрбацыдтæн, господин инæ- 
лар-лейтенант! 
Уыцы дзуапп ын нæ уыд æхсызгон, уымæн æмæ дзы нæ уыд, 
æфсæддон службæйы закъон цы хистæр-кæстæры æгъдау æмæ 
цыт домы, уый. Йæ сæрыл та уæлæмæ кæй не схæцыд, уымæй 
йын бамбарын кодта, хуыздæр аргъ дын нæ кæнын, зæгъгæ. 
— Цæмæн æрбалæбурдтай æхсæвыгон? 
Темырболат йæ хъустæ фæхъил кодта: «Æцæг мын «æрбалæ- 
бурдтай» загъта, æви мæ сайгæ кæнынц мæ хъустæ?» Стъолы 
асыччы цыдæр агуырдта Лорис-Меликов, цахæмдæр гæххæтт, 
къыбар-къыбургæнгæ йæ къухы аууæрста æмæ йæ брондоны 
ныррæцыгъта. 
— Муссæйы хъуамæ фенон, кæнæ та... æз дæр ам баззайон! — 
цæхгæр загъта Темырболат. 
— О-о-о! — йæ архайын фæуагъта Лорис-Меликов æмæ йæ 
цæстытæ корнеты цæсгоммæ ныццавта. — Ме ’нхъæлгаст нæ 
фæмæнг ис, господин корнет. Уыцы къæйныхдзинад куы нæ ба- 
сæтта, уæд дын райсом инæлары пъагæттæ рамбулдзæн. Ахæм 
къæйныхдзинад дæ тагъд паддзахы бæрзонд хатæнмæ дæр ба- 
тæрдзæн! 
— Муссæйы хъуамæ фенон! — хивæнд сабийау загъта Темыр- 
болат. 
— Æфсæддон ард бахордтай, господин корнет? — йæ хъæлæс 
фæбæрзонддæр кодта хицау. 
-О!.. 
— Бунтгæнджыты фæдзæхстæй Цæцæн, Мæхъæл, Хъуы- 
мыхъхъ æмæ Дагъыстаныл куы æрзылдтæ, уæд та кæцы ардба- 
хæрд æххæст кодтай?.. Мæ зæрдæмæ цæуы дæ къæйныхдзинад, 
фæлæ Муссæ æмæ Османаты Садуллæйы этаппыл Калакмæ ар- 
выстон Кавказы æфсæдты сæйраг командæгæнæгмæ. 
Темырболат ма цы загътаид, уый нал зыдта. Лорис-Меликов 
æм кастис æмæ хъуыды кодта: «Цыдæр хабар та æрцыд, æвæц- 
цæгæн, æнæуый ацы хъуымызбыл ардæм не ’рбацыдаид. Æнæхъуа- 
джы нæ дзырдта Муссæ, иудадзыг ыл идон дарын хъæуы, зæгъгæ!.. 
Цы ’рцыд, уый базондзыстæм, фæлæ ахсæв ардæм кæй æрбафы- 
сым кодта, уый хабар йæ мадыфсымæры хъæуы!» 
Иуæй-иу дзырдтæ, фыццаг фехъусгæйæ, æдых æмæ æнæ- 
ахадгæ фæкæсынц адæймагмæ, фæлæ куыдфæстагмæ зæрдæйы, 
какон сындзау, баныхсынц. Иннæтæ та, змисбыдыры æнтæфау, 
æрбаулæфынц адæймагыл, йæ улæфæнтæ йын ахгæнынц æмæ, 
кæд уыцы дуджы бафæраза, уæд сæ тых байсысы, срог вæй- 
йынц, уымæн æмæ сæ фæсчъылдым разыны, сатæг кæцæй æрба- 
дымы, ахæм зæххы гæппæл. 
Этаппыл арвитыны хабар Темырболатыл дзæккорау сæмбæлд, 
251 

æмæ йæ сæр разылд, фæлæ йын Лорис-Меликовы ныхасыздæхт 
йæ зæрдæйы фæзынын кодта гуырысхо: «Кæд этаппы хабар æцæг 
у, уæд облæсты хицау мæнæн цæмæн дзуры йæ сусæг хъуыд- 
дæгтæ? Чи зоны мын ацы галдзæст барæй афтæ загъта, цæмæй 
йын йæ фæстæ æцæг хъуыддæгтæ бамбæхса!..» 
— Кæд Æлдатты зæронд Бæтæхъо йæ аххосаджы фиддæн 
фиды, уæд ма æз уæлбикъон дæн? — йæ маст нал урæдта Темыр- 
болат. 
— Цард иуæй-иутæ куыд тызмæг æнхъæлынц, афтæ нæу. Цард 
ауæрдын дæр зоны, лæг аххосджын куы уа, уæддæр. Цард ауæр- 
ды дзæгъæл æмæ æнæсæрфат уæрыччытыл, бауырнæд дæ, гос- 
подин корнет! 
— Уæд та мын Æлдатты зæронд Бæтæхъойы фенын кæн, — 
быцæу ныхасæй ам кæй ницы рауадаид, ууыл йæ зæрдæ дар- 
гæйæ фæлмæн загъта Темырболат. 
Лорис-Меликов сидæн дзæнгæрæджы бос æрбаивæзта æмæ 
та хатæнмæ уыцы дæргъындзæг капитан æрбацыд. 
«Гъеныр мын мæ дæлдымæг скъуырдзысты!» 
Цæмæй зыдта Темырболат, хицау ын йæ фæдыл сусæгæй 
хъусдарæг кæй арвитдзæн æмæ йæм къулы хуынкъæй кæй хъус- 
дзæн, уый. 
— Бахизын кæн корнеты! — схъуыр-хъуыр кодта Лорис-Ме- 
ликов. 
Стæгдары хуызæн капитан æй йæ разæй, ахстау, акодта. Та- 
лынг ныккæндмæ ныххызтысты. Сæ разæй цырагъы рухсы фæ- 
лурс фæлм ивылд. Цырыхъхъыты къуырма къупп-къупп уымæл 
къулты ’хсæн нæрыд. Царыл сæ гуылмыз æндæрджытæ хъеллау 
кодтой. Æфсæйнаджы уазал дзыгъал-мыгъул Темырболаты зæрдæ 
фæцъæррæмыхст кодта. 
«Хъоргъы дуар!» 
Æфсæйнаг хызыл рахæцыд дæргъындзæг капитан, мидæгæй 
цы хъæдын дуар уыд, уый дæр бакодта, æнуд тæф сын се ’мбу- 
дæнтæ ныццавта. 
Хъахъхъæнджытæй иу йæ разæй бахызт. Цырагъ къускы ми- 
дæг бавæрдта. 
— Табуафси, мидæмæ рацу! — цыма адæймаджы уынæр дæр 
уымæл ссис, афтæ фæкаст Темырболатмæ. 
Цырагъы рухс бандзыг. Къулы фаллаг фарс цыдæр къуыс- 
къуыс кодта. 
— Дæс минуты дын ис рæстæг! — згæ дуары зиллонау фæ- 
хъыррыст кодта капитан æмæ йыл дуар рахгæдта. 
— Лæппу, цы дæ ’рбахаста ардæм? 
Темырболаты зæрдæ ныссæххæтт ласта. Йæ къах дзурæджы 
’рдæм авæрдта æмæ фырцинæй фæхъæр кодта: 
~ Дада! 
— Дæхи ма скъуыр! 
Йе ’нгуылдз фæсмыныл аныдзæвд. Донластау æм дыууæ къу- 
хæй фæлæбурдта. Йæхирдæм æй райвæзта. Йæ риумæ йæ ныл- 
хъывта. 
252 

— Дада, нæ дæ уынын талынджы. 
— Чысыл куы абадай, уæд дæ цæстытæ ацахуыр уыдзысты 
æмæ мæ фендзынæ. 
Цырагъы рухсмæ йыл рахæцыд æмæ талынджы тыхæй рав- 
зæрста зæронд лæджы даргъ боцъотæ, хъуынджын æрфгуытæ, 
уымæл æмæ чъизийы чи нычъиу, уыцы рихитæ. Талынгæй ма 
ноджы дыууæ æндæрджы рахицæн. 
— Марчолды1, лæппу! 
— Салам-алейкум, лæппу! 
Базыдта Малсæгты Тепса æмæ Дзæрæхохты Алхасты. Се ’ртæ 
йæ æмхуызон Муссæйæ афарстой. Темырболат сын куы загъта, 
Муссæ æмæ Садуллæйы облæсты хицау Калакмæ этаппыл арвы- 
ста, зæгъгæ, уæд фæджихау сты. Цыма йæ ныгæнынмæ хъавы- 
дысты æмæ йæ зæгъинæгтæ йемæ дæлзæхх кодтой, уыйау ныд- 
додой кодта Темырболат: 
— Сæфæм, дада. Нырмæ Кавказы хæцæнгарзæй басæттынмæ 
хъавыдысты, ныр та йæ Хуыцауы тыхæй ныцъцъист кæнынмæ 
хъавынц. 
— Чи? — æмхъæр фæкодтой талынг хъоргъы ахстытæ. 
— Паддзахы уæлбикъон инæлæрттæ æмæ моллотæ. 
— Инæлæрттæ æмæ моллотæ? 
— Хъæутыл зилынц Хуыцауы минæвæрттæ, Турчы султаны 
сидт кæсынц адæмæн, Туркмæ лидзыныл сæ ардауынц. 
— Ау, нæ тыбыртæ цæгъдын нын уый æрхаста? — ныддодой 
кодта Бæтæхъо. — Цæцæн æмæ Мæхъæлæй цы хъуысы? 
— Хъуыбады дзырдта, уым дæр, дам, ссынц моллотæ се 
’взæгтæ. Кæй хъæуы Стамбул, дада? Кæцæй æрхаудта уыцы 
хъуыды, уый ничи зоны! Науæд кæй зондæй сидынц Хуыцауы 
минæвæрттæ адæммæ? 
— Мæн дæр уый судзы: кæй зондæй сидынц моллотæ адæм- 
мæ? — ныккатай кодта Дзæрæхохты Алхаст. 
— Зæххыстæн, моллотæ адæммæ Хуыцауы номæй кæй сидынц, 
уый тынг æвзæр хабар у! Стæй кæд уыцы сидджыты ничи хъыг- 
дары, уæд уый та ноджы æвзæрдæр, — дзуры Малсæгты Тепса. 
Ныхъхъус сты, царæй хæлынбыттырты базырты тыбар-ты- 
бур æрбайхъуыст. Бæтæхъойæн йæ сæр ныууæззау. Йæ хъуы- 
дытæ ныттар сты: Дæ тыбыртæ цæгъд ацы цыппар къулы ’хсæн, 
цы дзы рауайдзæн! Тепса раст зæгъы: Хуыцауы минæвæртты 
кæй ничи хъыгдары, уый мæгуырау хабар у. Чи зоны, паддзах 
æмæ йæ фæсдзæуинты дæр уый фæнды, цæмæй пысылмонтæ 
Туркмæ алидзой æмæ сын Кавказ уæгъд бынатæн баззайа. Кæд 
паддзахы æхсинылæгтæ уыцы хъуыды дины кусджытимæ иумæ 
скъобор кодтой, уæд мæгуыр адæммæ, иуæрдыгæй, хъаймæтæй 
æртхъирæн кæндзысты, иннæрдыгæй та — уазал Сыбырæй. А 
ирæттæ, чи зоны, уыйбæрц нæ бакуырм уой, уымæн æмæ сæ 
фылдæр чырыстонтæ сты, æмæ пысылмон йæ чырыстон хæстæ- 
гæй ныфс æвæрдзæн уæддæр. Цæцæн æмæ сын Мæхъæлы æнцон- 
1 Марчолды — байрай (мæхъхъæлонау). 
253 

дæр архайæн уыдзæн, уым адæм иууыл пысылмон диныл хæст 
сты. Куы сæ сызмæлын кæной, уæд уыцы змæлд зæй фенкъуы- 
стæй хъауджыдæр нæ уыдзæн æмæ йæ ницыуал бауромдзæн. 
Йæ разæй ассивдзæн Иры пысылмонты дæр æмæ дзæгъæл баз- 
зайдзысты нæ уæзгуытæ. 
— Кæд дæ дзырд раст у, уæд моллоты дзыхæй æрцæудзæн, 
нырма чи нæма æрцыд, ахæм фыдми, — зæгъы сусæг хъæлæсæй 
Бæтæхъо. — Чи бамбарын кæндзæн адæмæн, молло æмæ паддза- 
хы инæлар иумæ цы хъуыддагыл хæцой, уым Хуыцауы фæндон 
нæй, зæгъгæ? 
— Дада, æз хъæр кæнин, фæлæ мын Муссæ æнцад бадын æмæ 
æнхъæлмæ кæсын фæдзæхсы йæ фыстæджы, — зæгъы Темырболат. 
— Цæй фыстæджы? — фæджихау Бæтæхъо. 
— Уырдыгæй йæ сусæгæй æрбарвыста, — йæ къухæй къулы фал- 
лаг фарсмæ ацамыдта Темырболат. — Йæ фæстæ цы хабæрттæ æрцыд, 
уыдон нæ зоны Муссæ, æндæра æнцад бадын нæ фæдзæхсид. Æз 
расиддзынæн æгас дунейæн, моллотæ иунæг стыр Хуыцау нæ, фæлæ 
паддзахы фæсдзæуинты фæндæй кæй сайынц адæмы Стамбулмæ. 
Бæтæхъойæн йæ галиу æрфыг схъазыд, æмæ йе ’фсæрты 
къæрцц-къæрцц нал урæдта. «Цæмæн фæдзæхсы æнцад бадын?» 
— Арæхстгай хъæуы, лæппу. Афтæ æргом куы сидай, уæд дæ 
агæрах кæндзысты. Зæйцæуæн ныртæккæ Цæцæн-Мæхъæлы 
бæстæ у. Хуыцауы минæвæрттæ уырдыгæй райдайдзысты сæ 
хурхы сæртæй уасын, цæмæй фенкъуыса дины зæй æмæ адæмы 
йæ разæй Стамбулы ’рдæм ахафа. Йæ разы уым хъæуы слæу- 
уын; уым хъуамæ ныттæрай хъæргæнджыты хурхыты къуыбы- 
лой, цæмæй бамыр уой, æмæ ма фенкъуыса зæй. Фæлæ дæ бон 
цы бауыдзæн иунæгæй! 
— Махмуды бацагур, уый дын баххуыс кæндзæн, — уæзза- 
уæй загъта Дзæрæхохты Алхаст. — Расидут адæмæн: уый Стыр 
Аллахы фæндон нæу, уый сайтаны сайæн митæ сты, уымæн æмæ 
сайтанæн æнæарт, æнæфæнык лæджы сайын æнцондæр у. 
— Господин корнет, де ’мгъуыд фæцис! — гуыдырæй уæззау 
дуар æрбахоста хъахъхъæнæг. 
— Æз ныртæккæ Урус-Мартанмæ ацæудзынæн, Æрфæн мæм 
кулдуары цур æнхъæлмæ кæсы. 
— Дæ дарæс раив, уый тыххæй дыл уæлдай бæллæх ма ’рцæ- 
уæд, — уый зæгъыны бон ма фæцис Малсæгаты Тепсайы. Хъахъ- 
хъæнæг мидæмæ æрбацыд, къускæй цырагъ райста æмæ Темыр- 
болаты уæлхъус, удхæссæгау, слæууыд. 
— Цу, уæдæ, мæ хур! — йæ фæдыл ма радзырдта Бæтæхъо. 
* * * 
Брутмæ нал ныццыд, уæд æмыхсæвæджы нæ бахæццæ уыда- 
ид Урус-Мартанмæ. Йæ мундир раласта, къуыбылойау æй стых- 
та æмæ йæ саргъы гоппыл бабаста, айдагъ хæдоны баззад. Базы 
бын æмбæхст дамбаца систа, йæ ронбасты йæ ныссыдта æмæ 
Æрфæны фæцагайдта. 
254 

Рахизæрдыгæй митæмбæрзт хæхты цъуппыты къæдз-мæдзытæ 
хаххы фæлм Æрфæны фæды дыдзы рухсмæ гæзæмæ зындис. 
Галиуæрдыгæй ницы зынд æхсæвы рæдзæ-мæдзæгæнаг талын- 
джы йеддæмæ. Æрфæн нарæг къахвæндагыл йæхибарæй цыд. 
Агайын æй нæ хъуыд. Йæхæдæг тындзыдта æмæ цъассыты сæр- 
ты сæррæтт кодга. Æвиппайды фæлæууыд. Йæ чысыл хъустæ 
фæхъил кодта. Йæ пыррыкк нарæг комы анæрыд æмæ кæмдæр 
æнæбын арфы ныссæфт. Æвæццæгæн, сырд, кæнæ та æмбæхст 
адæймаг банкъардта. Зæвæтæй йæ бацагайдта барæг. Хайуан йæ 
фæстæгтыл алæууыд. Лæг ын, йæ идон æрбалвасгæйæ, йæ чы- 
сыл сæр йæ риуыл æрбаныхæста æмæ, бæхы къæхты тæккæ раз 
къардиуы гом хъæлæс куы ауыдта, уæд йæхимидæг ахъуыды 
кодта: 
«Цæстныкъуылды йеддæмæ нæ хъæуы адæймаджы бабынæн!» 
Бæхы фæурæдта, къардиуы хъæлæсмæ ныккаст дыккаг хатт. 
«Муссæ дæр йæ къух куы ауигъа мыййаг? Йæ хæцæнгарз æмæ 
йын йæ цыт чи систа, уыдонимæ цæрын æй куы нæуал бафæнда 
æмæ Ирыстонæй цæуынвæнд куы скæна, уæд цы уыдзæн?» 
Бæхы рох феуæгъд кодта. Æрфæн, фатау, атахт нарæг къах- 
вæндагыл. 
Комы гуыбын уыджы уынæргъынæй айдзаг. Æрфæн фырта- 
сæй ныппыррыкк ласта æмæ йæ цæфхадæй зæхх ныххоста. Йæ 
сæрмæ æмуырдыг цы къæдзæхтæ слæууыди, уыдонмæ скаст Те- 
мырболат. Кæцæйдæр тæдзынæджы цъыкк-цъыкк хъуыст. Кæд 
ыл сегас рахæтой, уæд ма иу фæндаг ис Темырболатæн æмæ йын 
уыцы фæндагмæ ничи дары бар. Æдзух æй йемæ хæссы, йæ уд 
æмæ йæ зæрдæйы. Æвæццæгæн, адæймагæн йемæ райгуыры æмæ, 
йæ цардвæндаг куы схæццæ вæййы, уæд йæ сæр сдары æмæ йын 
æрæмысын кæны йæ ном «мæлæт» кæй хуыйны æмæ бынтон 
æнæпайда кæй нæу. Сæрхъæнтæ æмæ тæппудты йеддæмæ алчи 
дæр хъуамæ зона мæлæты лæггæдтæй спайда кæнын, уымæн æмæ 
йæ къæдзилæй цы цардвæндаг уромай, уымæй мæлæт бирæ хуыз- 
дæр у. Ибонты йын Хъуыбады Хъазийы фæзмыдта: цард, дам, 
адæймаг æмæ дины иудзинад у. Нæ, цард уый нæу! Цард у адæй- 
маг æмæ йæ райгуырæн къуымы иудзинад! Æрдз æмæ йе сфæл- 
дисгæ адæймаг сæхæдæг сты хуыцæуттæ. Афтæ куы нæ уаид, 
уæд Иунæг Стыр Аллах йæ цæхæртæ хъуамæ ныккалид, Чырыс- 
тимæ чи кувы, уыдоныл. Афтæ куы нæ уаид, уæд ныртæккæ арв 
йе ’мбисыл хъуамæ афæдид æмæ Темырболаты сæрыл тæвд цæ- 
хæр æмæ фæнык ныккалид. Йæ сæрмæ скаст Темырболат, фæлæ 
дзы ницы федта, писийау сау-сауид талынг йеддæмæ. 
Кæмдæр куыдз срæйдта фæсус хъæлæсæй. Уасджытæ сæу- 
æхсидмæ сидтысты. Хæдзæрттæ гæзæмæ разындысты талынджы. 
Æрфæн йæ цыд фæсабыр кодта. Рухсы цъыртт никуыцæй зынд. 
Алфамбылай æдзæрæджы хуызæн уыд. Ранæй-рæтты мæйдар 
æхсæв ноджы фæбæзджындæр ис, фæлæ Темырболат хатыд, 
уыцы сау-сауид цыппæрдигъонтæ хæдзæрттæ кæй уыдысты. 
Османаты Садуллæты кæрт бамыр. Каурæбынæй куыдзы цæ- 
стытæ, æхсæвы хъæндилтау, æрттывтой. 
255 

Ацафон Алханты Махмуды хæдзарæй кæй бафæрсон, зæгъгæ, 
хъуыдытыл фæцис Темырболат. Уалынмæ йæм ехсы цъæхснаг 
цъыкк æмæ куыдзы тæригъæддаг хъыс-хъыс æрбайхъуыст. Ныхъ- 
хъуыста. Æхсæвы æмырдзинад æртæ бæхы цæфхæдты хъæр 
рæмыгъта. Дзедыры къутæр, теуайы къуыпрагъау, зындис фæс- 
вæндаг. Йæ алыварс æрзылд. Бæхæй æрхызт æмæ фæсвæд æрæм- 
бæхст. Ног хуымгæнды тæф ын йе ’мбудæнтæ бахъыдзы кодта 
æмæ дзы йæ балц айрох ис. Барджытæ йæ рæзты ныссыллынг 
ластой, уадау. Куыйтæ хуыссæгхъæлдзæгæй арвмæ дзæгъæл рæйд 
нал кодтой. Æртæ бæхджыны сæ фæдыл хъомпал æмæ хъæлæба 
æрбахастой. 
— О-о-о, Махмуд! — æрбайхъуыст Темырболатмæ дæлейæ 
сидын. 
Темырболат уайтагъд йæ бæхыл абадт æмæ, сидын кæцæй 
æрбайхъуыст, уыцырдæм атындзыдта. 
— Ма-а-а-хмуд! — фæсидтис ноджы уыцы хъæлæс. Хъæууын- 
джы бæхы знæт мыр-мыр æмæ топпы гæрах ныййазæлыд. 
Темырболат йæхи нал баурæдта æмæ, знæт уынæр кæцæй 
хъуыст, уыцырдæм баскъæрдта Æрфæны. 
VII. ЭКМЫРЗÆТЫ ТАЗА ÆМÆ УРУС-МАРТАНЫ ÆХСÆВ 
Ичкерийы зылдæй никуы ахызт Экмырзæты Таза, йæхицæн 
фосæй ницы уыд æмæ кæмæндæр фыййауæй хырхта чысылæй 
нырмæ. Чиныг кæсын нæ зыдта, фæлæ хъуыранæн табу кодта, 
уымæн æмæ йын йе ’мдзæвгæтæ моллотæй хъуыста. Иу бакас- 
тæй тызмæг æмæ зыкъуыритæ уыд Таза, фæлæ уыцы тызмæг- 
дзинады мидæг змæлыд фæлмæн, лæгуарзон уд. Хæрзчысылæй 
фæсидзæр ис, йæ фыд Экмырзæ йын ницы ныууагъта æмæ лæп- 
пу баззад уæзæджы къæйыл бæгъæмвадæй. Чифæнды уæд лæп- 
пуйæн йæ ахуыргæнæг: молло, сауджын, философ, сих, æфсад- 
фæтæг, æви кадæггæнæг, уæддæр йæ царды æхсæнмæ-æхсæнты 
æнæразыдзинад фæзыны æмæ уæд æцæгдзинады бындур баца- 
гуры. Уæд райдайы йæ ахуыргæнæджы æвастæй дзуапп агурын: 
цæмæн кс иутæн бирæ, иннæтæн та цъус, кæд æмæ хъуыран 
амоны, Стыр Хуыцау дын цы радта, ууыл хæц æмæ фылдæр ма 
дом, зæгъгæ, уæд? Молло амыдта, уыцы агурын хорзмæ кæй нæ 
расайдзæн, уый. Йæ цæстытæ-иу æрыхгæдта, йæ былтæ-иу «сыгъ- 
дæг чиныджы» чъизи цъарыл нымдæй авæрдта æмæ-иу адджын 
хъæлæсæй базарыд: «Лæмбынæг хъус дæ Хуыцауы амындмæ æмæ 
æцæгдзинадыл фембæлай!» Таза бузныг уыд йæ Хуыцауæй, ку- 
выны фаг хъару йын кæй ратта, уый тыххæй, фæлæ йæ куывд 
йæ ранмæ афтæ æрæгмæ кæй хæццæ кодта æмæ тæригъæдджынты 
куынæггæнæг стырбон кæй нæ ныллæууыд, уымæй йæ зæрдæйы 
цахæмдæр гуырысхо фæзынд. Мæсты кодта. 
Ахуыргæнæг-молло разы нæ вæййы, йæ ахуыргæнинагæн цы 
амоны, уыййеддæмæ ма ноджы æндæр исты куы фæагуры, уæд. 
Кæд Экмырзæйы фырты зындоны æхсидгæ аджы фыцын нæ 
256 

фæнды, уæд æцæгдзинады иунæг суадонæй басæттæд йæ дойны 
æмæ йын уый æнус-æнустæм апырх кæндзæн йæ гуырысхо. Иунæг 
стыр Аллах уыны, лæг цы саразы, уый нæ, фæлæ цы хъуыды 
кæны, уый дæр. Ма фæсайды уæд Таза æмæ шайтаны фæндагыл 
ма ныллæууæд, кæннод дзæнæты дуæрттæ йæ разы æхгæд уы- 
дзысты æмæ æнус-æнустæм зындоны æхсидгæ аджы фыцдзæн. 
Таза мæсты кодта, цард æмæ адæймаджы иудзинад иунæг стыр 
Аллах куыд сныв кодта, афтæ кæй нæ цыд, ууыл. Адæм Хуы- 
цауы раз æмхуызонты, фæлæ Уæлладжы хæрзиуджытæ иуæй- 
иутæ сæ сæртыл сарыхъхъы бæсты дарынц æмæ дзы иннæтæн, 
куыдзæн стæг куыд аппарай, афтæ аппарынц, куы сæ бафæнды, 
уæд. Тазайæн йæ ахуыргæнæг куыдфæстагмæ старст, йæ ахуыр- 
гæнинаг стыр Аллахы амынд фæндагæй куы фæивгъуыйа, уымæй. 
Йæ былтæм-иу ын хъуыран бахаста, йæ дыууæ æнгуылдзы-иу 
уæлæмæ сдардта æмæ-иу адджын хъæлæсæй базарыд: «Быхс, 
мæ хъæбул, æмæ цы агурыс, уый дын лæвæрд, æрцæудзæн». 
Стæй-иу йæ амынд ныддаргъ кодта: «Иунæг Хуыцау йæхæдæг у 
куыд не сфæлдисæг, афтæ нæ хъуыдыты сфæлдисæг дæр. Уый 
йæхæдæг у хæрзиуæджы денджыз, æмæ рæхджы фездах дæ чъыл- 
дым, дæ зæрдæйы дын гуырысхо чи фæзынын кодта, уыцы хъуы- 
дытæм, цæмæй æцæг фæндагыл фæхæст уай!» Тазайы удмæ куыд- 
фæстагмæ уæлтæмæны рухс ныккаст æмæ йæ зæрдæйы налхъуы- 
тау æрттывта хъуыраны дыккаг сурæйы амынд: «Æцæг Аллахы 
къухы стæм æмæ Аллахы ’рдæм хъуамæ скæнæм не ’ргом». 
Сих Абди Хуыцау æмсæр лæг уыд, æмæ алкæй нæ фæцис йæ 
феныны амонд. Таза йын йæ рухс амындтытæм хъуыста иуда- 
дзыг æмæ йæхи амондджыныл нымадта, сихы хус уæлармæн пъа 
кæнгæйæ. Йæ зынаргъ къухдарæнтæй æнахуыр сæрзилæн хæрз- 
дæф калдис æмæ Тазайæн суанг йæ удмæ хъардта. Хъуыраны 
æмдзæвгæтæ-иу куы кастис, уæд-иу Тазамæ афтæ зынд, цыма 
заргæ кæны. 
Иу хатт Мединæйæ æрхæсгæ рагон стæнхъ сæлвæста йе та- 
рæй, стæнхъы кæрæттыл уыд фыст незаманаг бейт1. 
«Удæгас ма чи баззайа, уый йæхи цæстæй фендзæн имамы 
хицауады уæлахиздзинад», — амыдта бейт. 
Хъуыды-ма кæны Таза, сих фæйнæрдæм куыд ахъахъхъæдта, 
цыма искæмæй тарст, уыйау. Бейт Хуыцаумæ сдардта æмæ скуывта: 
«О Аллах, æрмæст æй ды зоныс æмæ йæ дæ фæрцы мах дæр 
зонæм». 
Имамы хицауиуæджы фæуæлахиз кæныны æмгъуыд ацы бейт 
амоны, зæгъгæ, дзырдта сих, фæлæ уыцы æмгъуыд номхуындæй 
никæмæн схъæр кодта, æмæ уыцы сусæгдзинадæй фесæфти Та- 
зайæн йе ’нцойад. 
Уыцы бон Таза йæ бархъомыс æнæхъæнæй стыр Хуыцауы 
бар бакодта. Йæ уд рагон тæригъæдтæй ссыгъдис дæргъвæтин 
ламазы фæстæ æмæ йын фенцондæр ис, ныр æм йæ ком ивазыны 
йеддæмæ ницыуал цыд. Хуыцау йæ сусæгдзинæдтæй иу раргом 
1 Б е й т — персайнагау: дыууæ стихæй быд строфа. 
17 Булкъаты Мнхал 257 

кодта Тазайæн æмæ хуымæтæджы фыййауы йе ’ннæ цагъартæй 
равзæрста. Тазайы Хуыцаумæ минæвар æрвитын нал хъуыд, уымæн 
æмæ йæхæдæг ссис минæвар. Йæ иугæндзон куывды фæрцы адæ- 
мы бардзæй фæхицæн ис, нырæй фæстæмæ йæм йе ’сфæлдисæг 
лæудзæн æввахсдæр. 
Таза рæстдзинад агуры æмæ йæ а тæригъæдджын зæххыл нæ 
ары. Цы гæнæн ма ис мæгуыр лæппуйæн, уæлæрвты йæ агурыны 
йеддæмæ? 
Сихы зикртæй1 никуы фæцух ис Таза, йæ комы фынк калгæ, 
сæнтдзæфау Хуыцаумæ схъиудта. Дины ахъаз-иу æй сафтид кодта 
бынтон. Уый хыгъд-иу йæ уд ссыгъдæг, йæ хъуыды-иу фæбæрзон- 
ддæр ис. Зикры нысан дæр уый уыд: адæймаджы уд хуымгæнд у, 
уыцы хуымгæнд хæмпæлгæрдæг æмæ каконæй хъуамæ рывд уа, 
цæмæй Иунæг Стыр Хуыцау йæ тауинаг сыгъдæг мæры байтауа. 
Хъуыраны æмдзæвгæтæ æнæкæсгæйæ базыдта Таза, фосы фæ- 
дыл цæугæйæ сæ йæхимидæг зарыд. Йæ хъусы хъуытаззæлау 
зæлланг кодта сих Чæлхийы бейт, рагон стæнхъы кæрæттыл фыст 
чи уыд, уый: 
«Удæгас ма чи баззайа, уый йæхи цæстæй фендзæн имамы 
хицауады уæлахиздзинад». 
Æмæ ноджы сих Абдийы амынд: 
«Аллах æмæ йе скæнгæ адæмы æууæнк ссар æмæ имам суай». 
Цалынмæ ацы ныллæг нæлгоймаджы къуырф цæстытæм кæса, 
уæдмæ амондджын у Таза, йæ цæрæнбонтæ йын ныддаргъ кæ- 
нæд Хуыцау. 
Стæй æрцыд стыр бæллæх æмæ æбуалгъы ми. Байрамы стыр- 
боны Урус-Мартайнаг шайтан Хуыцау æмæ йæ пехуымпары зæх- 
хон цæджындзы рафæлдæхта æмæ нал ис пысылмонты ныфс сих 
Абди. 
О Стыр Хуыцау, куыд бабыхстай ахæм æбуалгъ ми! Кæд ацы 
тæригъæдджын зæххыл æппæт дæ фæндæй æрцæуы, уæд дæ 
цæмæн бафæндыд æгас Кавказы зикргæнджыты сидзæрæй фæ- 
уадзын? Рæстуырнджытæн та фæзындзæн ног имам, фæлæ уал 
уыцы Урус-Мартайнаг дзиглойы туг хъуамæ ныккæла. Афтæ 
фæнды иунæг стыр Аллахы æмæ цалынмæ Таза йæ фæнд нæ 
сæххæст кæна, уæдмæ йын, о не Сфæлдисæг, йæ куывдтытæ йæ 
худæй уæлдæр ма суадз! 
Дарго æмæ йын Эрсенойы хъæуты хæлæрттæ уыд — Арапхан 
æмæ Албаст. Уыдон дæр фыййæуттæ уыдысты æмæ сæрвæты 
базыдтой кæрæдзи. Æрзылдис сыл, йæ фæдыл сæ ракодта фæ- 
дисы. Бæстæ уалдзыгон хуры малы йæхи надта æмæ арв худтис, 
фæлæ Тазайы цæсгом нылхынцъ ис. Зæронд куырæтæй йе уонтæ 
ныхъил ысты æмæ, стæгнизæй рынчынау, йæ уæнгтæ æндзыгæй 
хаста. Йæ хъоппæг цæстытæ ныттар ысты æмæ йæ даргъ фын- 
дзы базыртæ, куынцы фæрстау, змæлыдысты. Бæх скъæргæйæ 
йæ роцъо размæ рацыргъ æмæ йе ’нгуылдзтæ хъамайы фистоныл 
1 3 и к р, зикир— æппæлын, стауын, Хуыцаумæ кувыны сæрмагонд 
ритуал, иугæндзон Хуыцауы ном кæм стауынц, ахæм. 
258 

нындæгъдысты. Арапхан æмæ йæм Албаст сдзурын нæ уæнды- 
дысты, афтæмæй скъæрдтой йæ фæдыл. Чысыл доны был бау- 
рæдта йæ бæх. Йæ хъримаг, йæ хъама систа æмæ сæ иуварс æрæ- 
вæрдта. Ихсыд æрчъитæ æмæ фæныкгъуыз зæнгæйттæ раласта, 
йæ къæхтæ уазал доны нытътъыста, сæхсадта сæ, уазал донæй 
йæ ных ахуылыдз кодта, стæй саргъæмбæрзæн чысыл гауыз дон- 
был байтыгъта, йæ уæлæ, ронбæгъдæй, æрзоныгуыл кодта æмæ 
йе ’рмттæ фæйнæрдæм айтыгъта, афтæмæй йæ бирæгъцæстытæ, 
авгау, асалдысты. Ламаз куы фесты, уæд æй Арапхан афарста: 
— Кæйонг у нæ фæндаг? 
Таза дæргъвæтин ламазы фæстæ йæ ком ивазынмæ бавнæлдта 
æмæ йæ дзуапп ныддаргъ ис. 
— Иунæг Стыр Хуыцауы бафæндыд: Урус-Мартаны мын иу 
лæг уæлдайаг у, æмæ йæ ахсæв йæ цардæй фæцух кæнут, — загьта 
Таза. 
— Ау, æмæ йыл цæмæн систа йæ къух йе сфæлдисæг? — фæ- 
джихау Албаст. 
Хъуыраны сура йæхирдыгонау базарыд Экмырзæты Таза: 
— Уæ цæсты гагуытау хъахъхъæнут Хуыцауы минæвæртты 
цæрæнбонтæ, уымæн æмæ уыдон тауынц тæригъæдджын бæс- 
тыл рухс æмæ æхцонад. Сих, муфти, кæнæ хадзымæ йе ’хсар чи 
райса æмæ рухстауæг цырагъ ахуыссын кæнынмæ чи бахъава, 
уымæн йæ цæрæнбонтæ ист æрцæуæд! — йæ къух йæ ныхыл 
авæрдта Таза. 
— Аллах-бисмиллах! Чи у уыцы тæригъæдджын? 
Таза уæлдæф йæ дзыхæй ацахста æмæ йæ роцъо размæ рас- 
сыдта, цуркау. Ома, уыцы хабар æгас дуне куы фехъуыста, уæд 
æй Арапхан æмæ Албаст куыннæ фехъуыстой. 
— Иунæг Стыр Хуыцау загъта: цæстытæ дын уымæн раттон 
æмæ сæ уынай, хъустæ дын уымæн раттон æмæ сæ хъусай, тых 
дын уымæн раттон æмæ де знаджы цæвай! 
— Стыр Аллах сегасæн æмхуызон хъустæ æмæ цæстытæ нæ 
ратта! — бафиппайдта Арапхан. 
Албаст æмæ Арапханы уырныдта Тазайы уæларвон миниу- 
джыты æцæгдзинад æмæ-иу, йæ цæсгомыл æнæзæххон хуыз абад- 
гæйæ, сæнттæ цæгъдын куы райдыдта, уæд-иу æм сдзурын нал 
уæндыдысты. 
«Ау, уыдон дæр фынæй куы нæ вæййынц Тазайæ хъауджы- 
дæр, уæд æм стыр Хуыцау, комкоммæ æрдзырдта?» — хъуыды 
кодта Албаст. 
Таза, цыма Албасты хъуыдытæ кастис, уыйау йæ цæстытæ 
иу тæпмæ ныццавта. 
— Нæдæр фынæй уыдтæн, нæдæр хъал. Нæдæр хуысгæ код- 
тон, нæдæр цæугæ. Маргъау мыл базыртæ разад, æмæ Хуыцауы 
хæтæнты хæтыдтæн, æгас дуне йæ хабæрттимæ мæ уды мидæг ба- 
цыд, афтæмæй. О, стыр хъуыддаг у искæй хъуыды æмæ бархъомы- 
сы хицау суай! Мæнæн мæ цæсты раз дунейы сусæгдзинæдты дуæрт- 
тæ байгом сты æмæ мын дымгæ Уæлладжы фæндонæй мæ хъусты 
цагъта, чи æрцыд æмæ чи нæма æрцыд, уыцы хабæрттæ. 
259 

— О Аллах! 
Таза барджынæй йæ къух ауыгъта, йæ хæлæрттæм нал каст 
æмæ та йæ цæстыты дзæгъæл монц ныббадт. 
— Ничи мæм сдзырдта, никæмæ сдзырдтон. Мæ цæстыты раз 
ничи лæууыд, ницы уыдтон, ницы хъуыстон. Мæ уд æрцæуæг 
æмæ æрцæуинаг цауты дзаггарз фестад. Йæ бон бирæ у, мæ уд 
йæ фæхъхъау! 
Арапхан æмæ Албастæн сæ хъуын арц сбадт. 
— Мæ уд йæ фæхъхъау! — сфæлхат кодтой уыдон. 
— Сихы сыгъдæг удмæ йæ къух чи райста, уый Уæллагæн 
æхцон нал у æмæ ахсæв зындоны хъуамæ ныххауа! Афтæ фæн- 
ды Иунæг Стыр Хуыцауы! Аллах-бисмиллах! 
— Аллах-бисмиллах! 
— Цалынмæ Алханты цъаммар Махмуды чъизи туг ныккæла, 
уæдмæ сихы сыгъдæг уд дзæнæты дуаргæрон хъизæмар кæн- 
дзæн. Ахсæв дзæнæтмæ хъуамæ бацæуа йæ уд! 
— Бафæндæд Уæлладжы! 
Ноджы ма иу хатт скодтой ламаз æмæ сæ бæхты фæцагайд- 
той Таза, Албаст æмæ Арапхан. Æхсæвæрафонмæ бахæццæ сты 
Хуыцауы мастисджытæ Урус-Мартанмæ. Сæ бæхты цæфхæдтæ 
нымæты уадздзæгтæй стыхтой, фæлæ æмыр æхсæвы уæддæр 
хъуыст уынæр. 
* * * 
Сабыр æхсæв уыд. Арв æрбацасæста. Мæйдар æхсæв ноджы 
ныссау. 
Æхсæвы цъиу Алхантæм æрбауасыд. Хазу æрбаймысыд: Мах- 
муд йæ фыды мардæй куы ’рбахаста, уæддæр афтæ æрбауасыд 
æхсæвы цъиу. Фыййагыл цæхæр раскъæфта, сау æхсæвы минæ- 
вары фæдыл æй афæйлыдта. 
— Хæйрæджыты хай фæу, уый дын мæ ныхас! 
Махмуд йæхæдæг йæ дзыхыл цъутта сæвæрдта, фæлæ йæ 
Хазу фехъуыста: лæппу йе знагæй йæ фыды хæс райста. Уæд- 
иу, йæ фыды рагон æхсаргард цыргъ кæныныл ирхæфста йæхи, 
ныр къуымы, цавддурау, бандзыг вæййы. Йæ зæронд мады нал 
фæуыны æмæ йын нал дæр йæ рафт-бафт фæфиппайы. Туг рай- 
сыны хабар Махмуды æмбæлттæ загътой Хазуйæн. Йæхицæй не 
’нтыст ахæм ныхæстæ. Йæ фыды халдих уыд, дзурын нæ уарз- 
та. Хадзу йæ дæлфæдтæм æрбадт æмæ йын йæ хъуынтъыз цæс- 
гоммæ скаст, фæлæ лæппуйы дзæгьæл цæстæнгас йæхирдæм не 
’рбаздæхта. Йæ алывæрсты æрзылд, йæ фæтæн уæхсчытыл ын 
йæ къухтæ авæрдта. «О-о-о, Махмуд!» — ныллæг хъæлæсæй 
адаргъ кодта уыцы «о-о-о», Цæцæн-Мæхъæлы искæмæ сидгæйæ 
куыд адаргъ кæнынц сæ ныхас, афтæ. 
Лæппуйы сæвджын уæхсчытæ дæлæмæ-уа?лæмæ кодтой æмæ 
йæ Хазу базыдта: цахæмдæр мæт йæ зæрдæйы фæзынд æмæ йæ 
æвдæрзы. 
Йæ сæнттæ уыцы иу ранмæ скъæрдтой Махмуды. Чи зоны, 
260 

та сих Махмуды дæр йæ фыды фæдыл барвыстаид, уыцы афи- 
цер куы нæ уыдаид, уæд. Иæ ном дæр ын нæ базыдта, афтæмæй 
аивгьуыдта. Махмуд æй йе знаг æнхъæлдта, уый та, шайтанау, 
худтис æмæ хынджылæг скъæрдта. Йæ маст ноджы тыхджын- 
дæр рахсыст æмæ йæ фæдыл марынмæ срæуæг ис æвзидгæ. 
— Æндонау фидар разынд, шайтанау худтис æмæ хынджылæг 
скъæрдта. 
Хазу афтæ фенхъæлдта, Махмуд сихы кой кæны. 
— Нæмыг æм æмгæрон нæ цыд, æмæ йæ кард нæ карста. 
— Табу Хуыцауæн, мæ хъæбул, ды уымæй тыхджындæр ра- 
зындтæ! 
Махмуд йæ къух ауыгъта: 
— Сихæй нæ зæгъын, нана. 
— Уæдæ ма дæ кæимæ бахъуыд дæ тых бавзарын? 
Цадæггай дзырдта, тохынайы арты æвзæгтæ йæ цæстыты симд- 
той. 
— Сихæн йæ фæсдзæуинтæ йæ сæрыл рахæцыдысты æмæ 
мыл æрхъула сты, куыйтау. Уый сæ æрбасырдта, карды тъæпæн 
сæм аздæхта, къуыммæ сæ бассыдта. Стæй се ’хсæн, шайтанау, 
смидæг, фæйнæрдæм сæ апырх кодта. 
— Кæмæй зæгъыс? 
— Ирон афицерæй. Æз æм марынмæ æвзыстон, уый та мæ 
хынджылæг скъæрдта. Афтæ мын хъæуы, дзæгъæл къæбылайау 
дардтон йæ разы мæхи æмæ мæ цæстæй ницыуал уыдтон. Хуры 
тынтæ адæймаджы куырм кæй кæнынц, уый мæ айрох, нана, 
æмæ йæм комкоммæ скастæн. — Фергом кодта Махмуд йæ сæй- 
раг сагъæссаг, фæлæ йæ Хазу кæм бамбæрстаид, уыцы «хур» 
Зарæ кæй уыд, уый. — Куы фæуынгæджы дæн, уæд йæ хъазын 
ныууагъта æмæ, ме фсымæрау, мæ фарсмæ слæууыд. Сæ кæрдтæ 
акалын кодта мюридтæн уыцы дæлимон. Кувджытæ схъомпал 
сты æмæ нæ се ’хсæн скодтой, Алхаститæ куы нæ уыдаиккой, 
уæд æй куыдзы мард ныккодтаиккой. 
— Хуыцау хæрзиуæгджын у, мæ хъæбул. Хуыцау йе сфæл- 
дисгæ адæмы развæндæгтæ йæхæдæг нывæнды, мад йæ сабийы 
развæндæгтæ куыд нывæнды, афтæ, — зæгъы Хазу. 
— Мæ фыд мын кæй марын бафæдзæхста, уый зын сахаты ме 
’фсымæр разынд. Чи у раст, нана, кæнæ нæ чи ардауы фыдвæн- 
дагыл? 
— Иунæг Хуыцауы йеддæмæ йæ ничи зоны, мæ хъæбул. 
— Иунæг Хуыцау йæ иу цæст бацъынд кодта, афтæмæй кас- 
тис æз æмæ афицеры хæстмæ. 
— Афтæ ма дзур, мæ хъæбул. Иунæг Хуыцауы фæрцы дын 
бантыст дæ фыды туг райсын. 
— Хуыцауы фæрцы, æви Брутаг лæппуйы фæрцы?! — Æнтъыс- 
нæгæй дзырдта Махмуд. 
Хазу йæ комкоммæ афарста: 
— Йемæ ма чи уыд? 
— Йемæ?.. Йемæ ма уыд иу лæппу, — йе ’взаг ныссуйтæ Мах- 
мудæн. — Иу лæппу æмæ иу чызг. — Зæхмæ ныккаст æмæ йæ 
261 

хъæлæс бынтон ныггуыппæг лæппуйæн. — Мемæ кафыд, нана, 
æмæ йын ницы базыдтон, зæд уыд, æви чызг. 
Хазуйы зæрдæ ныссæххæтт ласта, фæлæ ницыуал загъта. 
Махмуд дæр ныхъхъус ис. Цæцæйнаг чызг куы уаид, уæд, чи 
зоны, нæ бахъæуид Махмуды уый бæрц хъынцъым кæнын. Ал- 
хан Хазуйы бæхыл куы авæрдта æмæ йæ куы аскъæфта, уæд æй 
зонгæ дæр нæ кодта. Æгæрстæмæй йын йæ ном дæр никуы фе- 
хъуыста. Сау нымæты атыхтой Хазуйы, Селайы1 хуызæн лæппу 
йæ бæхыл авæрдта æмæ фæтары ис. Фæдисонтæ йæ фæстейæ 
гæрæхтæ кодтой, фæлæ арвæрттывд нæмыгæй цырддæр рауад. 
«Аирвæзæн мын нал ис, фæлæ мæ раскъæфæг зæронд лæг куы 
нæ разынид», — зæгъгæ, бæллыд Хазу. Нымæты зыхъхъырæй 
йæм скаст сусæгæй. Лæппуйы хурсыгъд цæсгомыл йæ цæст æрха- 
ста, саудалынг цæстыты ферттывд суанг йæ зæрдæмæ бахъардта. 
Стæй сын саби райгуырд, амонд æмæ сæм уарзт сæхи къахæй 
æрцыдысты. Афтæ у рагæй-æрæгмæ, афтæ уыдзæн нырæй фæс- 
тæмæ дæр. Райдианы мойаг æрцæуы, стæй та амонд æмæ уарзт. 
Алханы хъысмæтæй Хуыцау бахизæд алкæй, фæлæ сæ Хазуйы 
хуызæн амонд куы фæуид!.. 
Махмуды дзагъыр цæстытæм бакаст Хазу, афарста йæ: 
— Цымæ цы бавæййы ирон афицерæн уыцы зæд? 
— Нæ зонын, — цыбырæй загъта лæппу, цæхæры æрттывдмæ 
æдзынæг кæсгæйæ. 
Цæцæйнæг чызг куы уаид, уæд æй раскъæфиккой. Уый фæстæ 
йæм уарзт æмæ амонд сæхи къахæй æрцæуиккой, Хазумæ куыд 
æрцыдысты, афтæ. Райдианы йæм Махмуд æрцæуид йæхæдæг, 
стæй та уарзт æмæ амонд. Фæлæ æндæр туг уыд æмæ, чи зоны, 
Махмуд дыккаг туджджын ссардтаид йæхицæн. Сегас та иумæ 
куы зилой иунæг лæппуйы фæдыл, уæд æй стыр Хуыцау дæр 
нал бахъахъхъæндзæн. 
— Махмуд, Урус-Мартаны бадын дын ницы пайда у, — зыр- 
зыр кодта Хазу. 
— Уæдæ кæдæм фæцæуон мæ фыды артдзæстæй, нана? 
— Де знаг дын кæм ницы хъом уа, уырдæм. 
— Нырма цæцæны мæ фыды ном нæ банымæг, æмæ йын йæ 
артдзæстмæ тыхæй чи æрбалæбура, ахæм нæй, — фидарæй загъ- 
та лæппу. 
— Рæстæг ивы, мæ хъæбул, адæм дæр ивынц, — цахæмдæр 
æнкъарæн йæ уæлныхты систа Хазуйы. 
Æхсидæвтæ басыгъдысты. Сæ рухс уыйбæрц нал ахадыдта 
талынг хатæны. 
— Чи зоны, æгас Урус-Мартан фæуа лидзинаг, нана. Чи зоны, 
æгас ком, æгас цæцæн! — сæнттæ цагъта Махмуд. 
Хазу фестад, фыртасæй хатæны дзаумæттæ дыдзы рухсмæ 
йæ цæсты раз схъомпал сты æмæ йæ сæр разылд. 
— Кæй фыдæй ныл кæны уыцы бон? — тыхæй аныхъуырдта 
йæ комы къулты дон. 
1 С е л а — арвнæрд æмæ арвæрттывды бардуаг цæцæны мифологийы. 
262 

— Паддзах æмæ йæ фæсдзæуинты фыдæй. 
— Паддзах æмæ йæ фæсдзæуинтæ рагæй архайынц ууыл, 
фæлæ сын нæ бантыст. Кæд та сын нæ бантысид ныр дæр, мæ 
хъæбул. 
— Махмуд! — топпы гæрахау анæрыд æхсæвы æмырдзинады 
кæйдæр сидт. 
Махмуд фæсыкк ис. 
— Уæуу! — фыртасæй фестъæлфыд Хазу. 
Махмуд лæмбынæг ныхъхъуыста. Хазу йæ ризынæй нал æнцад. 
— О-о-о, Махмуд! — æрбадзырдæуыд та. 
— Æз æм акæсдзынæн, сылгоймагыл куыдз дæр нæ рæйы, — 
дуарыл йæхи ныццавта Хазу. 
Махмуд йæ мадыл иуварс ахæцыд. 
— Райсом мыл Урус-Мартаны зарæг куыд раскъæрой! 
Йæ фыды хорасайнаг æхсаргард систа. Хазу йын йæ армы 
Алханы рагон хъримаг фæсагъта. Кæртмæ рауад, талынджы ахъахъ- 
хъæдта лæмбынæг, фæлæ дзы никæй федта. Кауы фалейæ бæх 
лæууыд. Йæ барæг никуы зынд. 
«Кæд хорзæн æрбацыд, уæд йæ бæхы иуварс цæмæн фæуагъ- 
та?» — йæ зæрдæйы, судзинау, фæныхст уыцы хъуыды. 
— О-о-о, Махмуд! — анæрыд та æхсæвы бæлццоны сидын, 
фæлæ сидæг нæ зынд. Хъæугæронæй чидæр бæх æрбацæй- 
скъæрдта. Йæ цæфхæдты къупп-къупп æмыр талынджы фæй- 
нæрдæм, авджы згъæлæнтау пырх кодта. 
— Кæцы дæ? 
— Таза, — райхъуыст кауы фаллаг фарсæй æнуд хъæлæс. 
Чысыл фалдæр ма ноджы иу бæх фæфиппайдта. Уымæн дæр 
йæ барæг нæ зынд. Хъæугæронæй бæхы къæхты хъæр æввах- 
сæй-æввахсдæр кодта. 
«Фæйнæрдыгæй мæ милмæ систой. Чидæр ма сæм ноджы 
æрбатындзы!» — ахъуыды кодта Махмуд, стæй йæ бынатæй нæ 
фезмæлгæйæ загъта: 
— Тазатæ бирæ ис цæцæны! 
— Экмырзæты Таза дæн! 
Экмырзæты Тазайы куыннæ зыдта Махмуд. Æнæауæрдон, нæ- 
рæмон зикргæнæг æмæ сихы хъузонтæй сæ иу кæй уыд, уый дæр 
зыдта, фæлæ фысымы æгъдау куыд амоны, афтæ йæм сдзырдта: 
— Æгас нæм цу, Таза. Абонæй фæстæмæ мæ хæдзар дæ хæ- 
дзар уæд æмæ дын мæ риу фæндагæн дæттын. Мидæмæ нæм 
рацу, нæ цæхджын хойрагыл нын дæхи ма атигъ кæн. 
Кауы уистæ ныкъкъæрцц-къæрцц кодтой. Фалейæ цы бæх 
лæууыд, уый цур дæр бæзмæлыд гуылмыз æндæрг, æмæ Мах- 
муд базыдта: æрхъулагæнджытæ хъæугæронæй æрбацæуæгмæ кæй 
не ’нхъæлмæ кастысты æмæ батындзыдтой, цæмæй сæ ма æрбай- 
йæфтаид. 
— Æгас уыдтæ, ныр та хæрзтыл æмбæл дæ фыды бæстæм! 
Топпы гæрах фæцыд. Топпыхос куы ныггуыпп ласта, уæд 
Тазайы бирæгъдзæсгом ферттывта талынджы. Нæмыг Махмуды 
263 

галиу цонг ацарыдта. Хъримаг йæ къухæй ахаудта. Рахиз къухæй 
йæ цæфмæ фæлæбурдта æмæ йæ мидбынат фæдзуццæг кодта. 
Хазу рагæпп ласта хæдзарæй æрдиаггæнгæ: 
— Мæ къонайыл мын дон ма ауадзут! 
Каурæбынмæ бабырыд. Уырдыгæй йæ мадыл йæ хъæлæсы- 
дзаг фæхъæр кодта: 
— Хæдзармæ ацу, нана, уазджытæн фынг æрцæттæ кæн! 
Фæндагыл цаппуалæй цы бæх æрбацæйуад, уый цæфхæдты 
къупп-къупп йæ сæры магъзы зæгæлтау ныхст. Йæ галиу къух 
нал бæззыд архайынæн. Рахиз къухæй хъримаг кауы хуынкъæй 
адардта æмæ, куыддæр Таза бæхмæ сгæпп ласта, афтæ топпы 
гæрах фæцыд, фæлæ фæивгъуыдта. Топп сæргъæвыны фадат ын 
нал уыд. Хорасайнаг йæ рахиз къухы нылхъывта æмæ, кауы фаллаг 
фарс йæ бæхы чи кафын кодта, уый æрбасæррæтмæ æнхъæлмæ 
каст. Уалынмæ хъæувæндагыл чи æрбацæйтындзыдта, уый æрба- 
хæццæ æмæ тæхгæ бæхæй комкоммæ йæхи кауы сæрты Махму- 
ды кæртмæ æрбаппæрста. Тазайы æмбал æй æрбахста, фæлæ 
уый ныгъуылийау фæдзуццæг æмæ нæмыг йæ сæрты ’хситтгæнгæ 
атахт. Фæстæмæ фестад, Тазайæн йе ’муд æрцæуыны фадат нæ 
ратта, афтæмæй йæ дамбацайы дзыхæй арт рарæмыгъта æмæ та 
фæстæмæ аныгъуылд каурæбын. Тазайы бæх йæ фæстаг къæх- 
тыл алæууыд æмæ йæ барæджимæ сæ тъæпп зæххыл фæцыд. 
Дыууæйæ йæм æрбаскъæрдтой сæ бæхты. Таза зæххæй уыцы иу 
схъиуд фæкодта гæдыйау æмæ йе ’мбалы фæсарц февзæрд. Кауы 
сæрты йæхи чи æрбаппæрста, уый сæ фæстейæ бахста, фæлæ сæ 
нæмыг нал баййæфта. 
— Фæлидзынц! — Махмуды тæккæ фæсчъылдымæй фæцыд 
Хазуйы хъæр. 
Фæйнæрдыгæй гæрæхтæ æмæ бæхты цæфхæдты хъæр сарæх 
сты. Хъæуы фæсивæд æнæхонгæ уазджыты фæдыл рафæдис 
кодтой. 
Таза æмæ йе ’мбæлттæ алыгъдысты, фæлæ ма кауæн æддейæ 
иу бæх йæ мукъутæй мидæмæ æвнæлдта æмæ йæ барæгмæ мыр- 
мыр кодта. Хазу æмæ Махмуд каурæбын фæрсæй-фæрсмæ тъæ- 
пæнæй бадгæйæ кастысты кæрты æдзынæг лæууæджы æндæргмæ. 
— Кæцæй февзæрдтæ, чи дæ? — фæрсы йæ Махмуд. 
— Мамсыраты Темырболат, — загъта уый æмæ йæ дамбаца- 
йыл бафу кодта. 
* * * 
Чылауи бæлæстæй гæзæмæ зынд Алханты къæсы æндæрг. 
Фæздæгдзонæй фæздæг калд. Мидæмæ куы бацыдысты, уæд 
Темырболат йæ гæрзтæ Хазумæ ратта æмæ Махмуды куырæты 
дысыл уæлæмæ схæцыд. Топпы нæмыг цонджы фæлмæны али- 
уырдта, рæмбынкъæдзы дæлейæ туг лæсæн кодта: 
Хазуйæ, фыртасæй, уазæг айрох, донæй йедзаг æрхуы аг 6а- 
уæларт кодта, цæмæй хъарм донæй Махмуды цæф æрыхсадтаид. 
Темырболат йæ уырдзæй нылхъывта цъиуы цæсты йас цæф æмæ 
264 

тугæн рахъарыны фадат нæ лæвæрдта. Суадз æй, куыдз къуы- 
лыхæй нæ мæлы, уый хуызæн цъæррæмыхстытæ арсы хъуыны 
мæлдзыгæй хъауджыдæр не сты, зæгъгæ, дзырдта Махмуд, фæлæ 
йæ цæстытыл зынд: нæмыг кæмдæр нуар бацагайдта, æмæ йын 
йæ рис тыхæй урæдта. 
Топпыхос ныххоста Хазу, сау-сауид ссадæг цæфы уæлæ бай- 
зæрстой æмæ йыл æддейæ фæлмæн цыхт сæвæрдтой, афтæмæй 
йæ бабастой Темырболатимæ. Цыма се ’взæгтæ ныхъуыргæ акод- 
той, уыйау бамыр сты уазæгæй, фысымæй. Æниу ма Темырбола- 
ты æнæнхъæлæджы февзæрды цур ныхасæн цы ахъаз уыд. Мах- 
муд йæ мадæн уазæджы нæ бацамыдта, фæлæ Хазу аивæй ха- 
тыд, йæ фырты ирвæзынгæнæг чи уыд, уый. Арф, мыдгъуыз 
цæстытæ сагъæсæй йедзаг, даргъ сæрыхъуынтæ фæтæн ныхыл 
æркалдысты. Фæйнæрдæм ивæзт даргъ æрфгуытæ, гæзæмæ схъæл 
фындзы рагъ æмæ даргъгомау цæсгомы æнтъыснæг æнгæс сæхи- 
уыл æууæндын кодтой адæймаджы. Йæ уæлæ, афицеры дарæсы 
бæсты, айдагъ куырæт уыд, фæлæ йæ Хазу фæхатыд: Махмуд 
ын кæмæй дзырдта, уый кæй уыд. Йæ фырты цæф тыхта æмæ 
куыдта. Цæссыг ын йæ хъуыр æрбахгæдта. 
— Чи æрбахаста дæ кæртмæ тыхæй æрбацæуынмæ йæ ныфс? — 
æрæджиау афарста Темырболат. 
— Хорочойæ фыййау Экмырзæты Таза, — загъта Махмуд. 
— Йæхицæн дыууæ туджджыны ссардта Экмырзæты Таза, 
йæ дзырддаг нæ дыууæимæ уыдзæн нырæй фæстæмæ, — Махму- 
ды цæфы тыхст бæстонгæнгæйæ дзуры Темырболат. — Цы йæ 
хъуыд? 
Дзуапп ныкъкъуылымпы ис, Хазу къæсы дыдзырухсмæ рафт 
бафт кодта æмæ цыдæр агуырдта. Æвиппайды йæ уынæр фес- 
къуыд, æмæ мигæнæнты дзыгъал-мыгъул нал ссыд. 
— Зикргæнæг у Таза, æнæауæрдон зикргæнæг. Æвæццæгæн, 
сихы сæрыл хæцыд, бирæ уарзта йæ сæрхъызойы, — загъта Мах- 
муд уæзбынæй æмæ та Хазуйы рафт-бафтæй байдзаг къæс. — 
Багъæцæд, куыдзы мард æй ныккæндзынæн рæхджы. Ме ’фсы- 
мæр, ды цырддзаст æмæ фидардзонг дæ æмæ мыл хæс сæвæрд- 
тай, фæлæ Экмырзæты Тазайы мæхæдæг ныххолы кæндзынæн, 
мæ кæртмæ хуыснæгау кæй æрбахъуызыд, уый тыххæй, — арт 
схъаугæ, æртхъирæн кодта Махмуд. 
— Дыууæ æфсымæрæн сæ хæс иумæ фидгæйæ у, фæлæ ныл 
ныртæккæ Экмырзæты Тазайæ стырдæр хæстæ ис, Махмуд. Ал- 
хаститæ мæ дæ ныфсæй рарвыстой цæцæнмæ, Махмуд дын бах- 
хуыс кæндзæн, зæгъгæ, — цæхгæр загъта йæ хъуыды Темырболат. 
Махмуд андзыг, æрдæгсыгъд фатхъæд æхсидав сыф-сыф кодта 
йæ къухы, стæй йæ арты баппæрста æмæ йæхи уыцы иу раст 
фæкодта. 
— Ралыгъдысты ахæстонæй? — тыхæй ма сулæфыд уый. 
— Нæ, лидзгæ нæ ракодтой. Уырдæм сæм бацыдтæн. Муссæ 
æмæ Садуллæйы нæ федтон, хицау сæ этаппыл арвыста Калакмæ. 
— Кæд фæдисы æртытæ кæнгæйæ у, уæд ныртæккæ цæуын. 
Экмырзæты Таза мын никуыдæм аирвæздзæн. 
265 

— Фæдисы æртытæй нæ адард кодтой паддзахы фæсдзæуинтæ 
æмæ Хуыцауы минæвæрттæ. Дæхæдæг æй нæ фиппайыс, Мах- 
муд? — арты рухсмæ йæ цæсгом ссыгъд Темырболатæн. 
— Цæцæны дæр тохы сидты бæсты моллотæ æмæ хадзыты 
адджын хъæлæс хъуысы. Мæхъхъæлы дæр афтæ. 
Хазу лæппуты размæ æртыкъахыг фынг æрхаста, йæ уæлæ 
йын авæрдта арахъхъы дурын, хæлтъамæтæ, уæлхæдзары фæз- 
дæгмæ чи ныссау, ахæм фæхсын. 
— Де ’фсымæры хæдзары къæбæр асæтт, дæ нывонд фæуон. 
Ацы ’хсæв Махмуд Хуыцау æмæ дæ номыл хъуамæ кувид, — йæ 
сæр бакъултæ кодта ус. 
Махмуд хæлтъамæ систа, йæ уæлæ йын цæхх айзæрста, сы- 
къайыл уæлæмæ схæцыд æмæ скуывта: 
— Кæрдзыны фыдæх ссарæд, адæмы æвзæрыл чи ардауы æмæ 
нæ æнæхистæр кувæг чи фæкодта, уыдон. 
— Оммен! 
Махмуд йæ дзыппæй бур-бурид ихсыд гæххæгт систа æмæ 
йæ Темырболатмæ ратта. Темырболат Муххамед Насераты про- 
кламаци базыдта æмæ йæм фырмæстæй йæ фысымы ныхæстæ 
рæстмæ нал хъардтой. 
— Брутмæ дæр æй æрбахаста молло. Раст цыма кæрæдзийы 
дзыхæй дзурынц Хуыцауы минæвæрттæ. Урс дзул æмæ мыды 
кой нæ фæкæнынц уæдæ? 
Махмудыл цыма уазал дон бакалдæуыд. 
— Урс дзул, мыд æмæ райдзаст кувæндоны Хуыцауы хæс 
фидын, — загъта уый. 
— Æмæ дæм цы фæнд ис? 
Махмуд йæ сæр къулыл бавæрдта æмæ, цармæ кæсгæйæ, ныл- 
лæг хъæлæсæй загъта: 
— Хуыцауы минæвæртты ныхмæ дзурын зын у, ме ’фсымæр, 
уымæн æмæ уый пысылмон лæджы цæсты æбуалгъ ми у. 
Чидæр адæмы хъуыддаг йæ къухмæ æрбайста, Махмуд. Сæ 
артдзæстытæй сæ фæхауæггаг кæнынмæ хъавы æмæ йæ Хуы- 
цауы æфсон кæны. Ацы тулгæ къуыбары ныхмæ куы ничи фæ- 
лæууа, уæд райсом Стамбулы ’рдæм атулдзæн, æмæ уыцы чидæр 
адæмæн сæхи дзыхæй зæгъын кæндзæн, Туркмæ кæй лидзæм, 
уый Хуыцауы фæндон у, æмæ йæ ныхмæ рацæуæн нæй, зæгъгæ. 
Хуыцауы ныхмæ æз дæр нæ сидын, ме ’фсымæр, Хуыцауы но- 
мæй адæмы фæсайынмæ чи хъавы, уыдон ныхмæ хъæр кæнын 
хъæуы. Уый у мæ ахсæвы балцы сæр, Бæтæхъоитæ дæр мын 
уый фæдзæхстой. 
Нырхæндæг сты. Хазу æмырæй хъуыста нæлгоймæгты ны- 
хасмæ. 
— Ды зæгъыс, Хуыцауы фæндон нæ, фæлæ паддзахы фæс- 
дзæуинты æмæ Хуыцауы минæвæртты æмвæнд!.. Уыдон тæссаг 
ныхæстæ сты, фæлæ Махмуд гæбæр куыдз уаид, цыфæнды тæс- 
саг уавæры дæр йе ’фсымæры фарсмæ куы нæ фæлæууа, уæд. 
Знон кæрæдзимæ кардæй лæбурдтам. Абон æфсымæртæ систæм. 
Кæмæн у йæ бон ахæм алæмæт скæнын Хуыцауы йеддæмæ!.. Æз 
266 

цæттæ дæн, ме ’фсымæр, фæлæ цæмæй райдайон æмæ куыд бав- 
налон, Хуыцауы номæй адæмы сæр чи зилын кæны, уыдонмæ? 
Кæртæй чидæр фæсидт. Ныхасгæнджытæ фæхъус сты. Фы- 
сымтæ хицоны сидт базыдтой æмæ, Хазу дуармæ куы ахызт уæд 
Темырболат загъта: 
— Дæ цонг куы нæ риссид, уæд тæккæ ахсæв Ичкеримæ ацæ- 
уиккам. Цæцæны ’хсæн хъарабулахъты мыггаг сегасæй знæтдæр 
сты æмæ, миты къуыбарау, фессæндынц. Экмырзæты Тазайæ 
цыдæртæ æрыхъуыстон. Уый дæр та уырдыгæй змæнтдзæн, фæлæ 
кæй кас змæнтдзæн фыййау?! 
— Цæй цонджы цæф у, ме ’фсымæр! Иучысыл цъæррæмыхст 
у, æндæр ницы! Тæккæ ахсæв ахиздзыстæм Ичкеримæ. 
Хазу æрбацыд æмæ лæппутæн расидтис, кæрты Султи, Джеб- 
раил æмæ Юсуф æнхъæлмæ кæсынц, зæгъгæ. Махмуд Темырбо- 
латмæ бакаст. 
— Махæн нæ фæндæгтæ ничиуал ахицæн кæндзæн, ме ’фсы- 
мæр! — загъта Темырболат. 
— Дæ мад дæ хурæй бафсæдæд æмæ дын æнæуæрст адæмæй 
хорз амонд схай кæнæд стыр Хуыцау, мæ хъæбул, — баузæлыд 
ыл Хазу. 
Бæхтыл абадтысты. Урус-Мартанæй ахызтысты фондзæй: 
Махмуд, Темырболат, Юсуф, Джебраил æмæ Султи. 
VIII. СТАМБУЛ ЧИ НÆ ФЕДТА, УЫЙ НЫРМА НИЦЫ ФЕДТА 
Зæронд нау æй фæуыгъта æмæ, иугæндзон каютæйы сынтæ- 
гыл уæлгоммæ хуысгæйæ, цармæ каст. Тымбыл рудзынджы ав- 
гыл денджызы уылæнтæ сæхи дæрæн кодтой, æмæ сæ пырхæнтæ 
науы балкъонмæ калдысты. Дардыл æрзил æмæ æгас хæдзар 
ссарай, зæгъгæ, зæгъы æмбисонд. Исчи йæ куы федтаид, уый 
тасæй Анапайæ Батуммæ иу зæронд бæлæгъыл ныццыд. Уырды- 
гæй иу бон æмæ иу æхсæв та Трапезундмæ фæцыд. Самсуны 
сахары куыддæр йæ къах сур зæххыл æрæвæрдта, афтæ йæ хъус- 
тыл бæрзонд азанхъæргæнæныл лæууæг моллойы сидт аныдзæвд. 
Уыцы сидын æмæ йæ стыр базары хъæлæба бынтон æндæр ду- 
нейы февзæрын кодтой. Уыцы дуне, пысылмон динæн йæхийау, 
уыд рагон æмæ халасæвæрд. 
Стæй та зæронд бæлæгъ, хъеллаугæнгæ, араст æмæ разæй 
зындис, сау мигътæ йæ уæлæ кæмæн нытътъæпæн сты, уыцы 
тызмæг денджызы цъар. Егъау уылæнтæ йæ, æхсныфау, рауил- 
бауил кодтой. Зилдухæны цæллахъхъ наухъилы онг æххæстис. 
Муссæ каст, хохы йас уылæн æмвæтæнæй куыд рацæйлæст, 
уымæ. Йе ’рагъ, карды комау, цыргъ уыд, йæ фæрстæ-иу фæ- 
тыппыр сты, анæрстис-иу, цыма улæфгæ кодта, уыйау. Бæлæгъ 
фæдисы уаст ныккодта. Бæзджын фæздæджы къуымбилтæ суагъ- 
та. Йæ гуыр, хъыррыстгæнгæ, рахизæрдæм баздæхта æмæ уылæн 
йæ бырынкъыл, цыхтау, алыг. «Ацы зæронд хъебыре бынтон 
æдылы нæу, йæ астæуыл æй ачъепп ласта». Боцмæн, дзæнгæрæг 
267 

цæгъдгæ, бæлццæтты балкъонæй атæрынмæ хъавыд, фæлæ Муссæ 
гæзæнхъæдыл анцой кодта æмæ цымыдисæй кастис, науы згæ 
къултæ, арты æвзæгтау, цы уылæнтæ сдæрдтой, уыдонмæ. 
— Эффенди-ага, молло ламазмæ сиды! Тагъд Истамбулмæ1 ба- 
хæццæ уыдзыстæм æмæ, фадат нæ уæвгæйæ, чи зоны, райсомы 
ламаз дæ къухæй аивгъуыйа! — туркаг йæ разы, коммæгæс са- 
бийау, лæууыд æмæ йæм æнхъæлмæ каст. 
— Истамбул у, Истамбул! — загъта йæхимидæг Муссæ. 
Босфоры донбакæлæн йæ мидбылты худтис. Денджыз нал 
хъызыд ам. Хур йæ ацудасгъуыз кæрдæн аппæрста æмæ тæнæг 
мигъты фæлмæй фæхицæн. Туггъуыз мигътæ кæмдæр дард æрвгæ- 
роныл рæдзæ-мæдзæ кодтой. Тарцъæхбын денджызыл арт сир- 
вæзт, æмæ йæхимидæг сыгъдис. Рог уылæнтæ кæрæдзийы фæ- 
дыл цыдысты æмæ зæрингъуыз тынтæ сæ мидæг, арвы ронау, 
ныкъкъæдз-мæдзытæ сты. Стыр Аллахы динæн йæ сæрыл цъæх- 
цъæхид мигъы фæлмæй фæлыст кæрдæн ныккодта. Бæрзонд азан- 
хъæргæнæнтæн сæ цъуппытæ уыцы æрвгъуыз фæлмы мидæг сфар- 
дæг сты æмæ дардæй афтæ зындысты, цыма пылы стæгæй конд 
уыдысты. Муссæ бирæ хæттыты фехъуыста уыцы дзæнхъайы 
хуызæн бæрзонд систы таурæгътæ, фæлæ ныртæккæ йæхи цæс- 
тæй цы уыдта, уый цыфæнды таурæгъæй рæсугъддæр уыд. Æвæц- 
цæгæн, Стамбулы сахар æнæ уыцы азанхъæргæнæнтæ, æцæг- 
дæр, ницы уаид! 
Наулæууæны кусджытæн сæ чъылдымтыл æртæтигъон базтæ, 
афтæмæй сгæр-гæр кодтой. Муссæ каст уаргъхæсджыты стонг 
цæстыты фердæхтмæ æмæ хъуыды кодта: «Уыдон, æвæццæгæн, 
фæцух сты урс дзул æмæ мыдæй!» 
Мæзджытæй йемыдзаг горæт рафт-бафт кодта. Хур иу бæн- 
дæны бæрц суад, фæлæ ныридæгæн дурастæрдæн йæ тæф калдис. 
— До-о-он! Уа-зал дон! Аргъуыд дон! — цъæхснаг хъæлæсæй 
сидтысты, сæ бæгънæг буæртæ æрхуыйау кæмæн æрттывтой, 
уыцы донуæйгæнæг лæппутæ. 
Наулæууæнæй горæтмæ рахизæны сарæх сты базаргæнджытæ. 
Чи æхсыр уæй кодта, чи — халсар. Фæсдуар иу куырм лæг лæу- 
уъщ. Йæ зæронд хызын суанг йæ фæкъæдзгæнæнтæм æххæст. 
Йæ къух радаргъ кодта æмæ адæммæ сидтис: «Балхæн, эффен- 
ди, балхæн!» Муссæ фæджихау, йæ къухы куы ницы зыны, уæд 
цы уæй кæны, зæгъгæ. Æввахсдæр æм бацыд, мыдадзау бур- 
бурид армытъæпæнтыл æрдутæ куы ауыдта, уæд ыл дис баф- 
тыд. «Балхæн, эффенди. Уыдон хуымæтæджы хъуынтæ не сты. 
Уыдон пехуымпары боцъотæ сты!» 
Мамæлайы къæбæр курын, сайын æмæ хинмитæ, стыр фæн- 
дæгтыл бæлццæтты стигъын, лæг марын, кæнæ чысыл адæмты 
ныхмæ хæст расидын æмæ сæ ныддæрæн кæнын, уыдон иууыл- 
дæр иунæг Стыр Аллахы цытæн рæзтысты пысылмон дунейы. О 
Аллах, кæд æцæг афтæ хъомысджын дæ, уæд дæ сæйраг нидæны 
цæмæн ис, уыйæппæт гæвзыччытæ? 
1 Истамбул — Стамбул. 
268 

Хур æнауæрдонæй æндæвта. Баязиды мæзджыты цъуппыл 
цыма арт сирвæзт, уыйау æрттывта. Муссæ йæм куы фæкаст, 
уæд йæ тæмæн цæстытыл, карды комау, аныдзæвд. «Хуыцау 
æмæ хурмæ комкоммæ кæсæн нæй! — ферттывта йæ сæры. 
— Уазал дон! Аргъуыд дон! — йæ тæккæ цурæй фæцыд дон- 
уæйгæнæг лæппуйы сидын. 
— Ей, цас кæныс иу кæхцы дзаг аргъуыд дон? — фæурæдта 
йæ Муссæ. 
Лæппу йæм скаст, йæ разы æцæгæлон кæй лæууы, уый ба- 
зыдта æмæ йæм бахудт. 
— Иу æрхуы суари мын ратт æмæ дæ кæд фæнды, уæд суанг 
сихоры ламазмæ нуаз, сæкæрау, адджын дон! 
Муссæйæн йæ фырттæ æрбалæууыдысты йæ зæрдыл, Одес- 
сæйы чи ахуыр кодта, уыдон: «Ныр уыдонæн дæр аргъуыд дон 
уæй кæныны йеддæмæ æндæр куы ницы фæрæз уаид, уæд куыд 
кæниккой». — Лæппуйы армы лыстæг æхца фæсагъта æмæ йæхи 
айста уырдыгæй. 
«Уый та дын дзæнæты бæстæ!» — туасау фæныхст уыцы хъуы- 
ды йæ зæрдæйы æмæ йæ дæндæгтæ кæрæдзимæ нылхъывта, аф- 
тæмæй ма йæм бафтыдта: «Мах дзы кæд скæниккам нæхи дзæ- 
нæт!.. Æмæ æз дæр, уæртæ пехуымпары боцъотæ чи уæй кодта, 
уый уавæрмæ куы ’рхауон, уæд та?» Ныртæккæ фæстæмæ куы 
фездæхид æмæ, Турчы хицауадимæ нæ бадзургæйæ, фæстæмæ 
куы афардæг уаид! Одессæмæ ныццæуид, йæ лæппуты фенид 
æмæ уырдыгæй Скъуыдкъохмæ бацæуид!.. Гъе-гъе, Муссæ, ахæм 
сæрхъæн ми дæ гæрзтæхæссæг Гамзат дæр нæ бакæнид. Арды- 
гæй аздæхын æнцон у, Кавказы арæнтæй бахизын æмæ дын уым 
цæрын фæзындæр уыдзæн. Инæлары цин дын æрмæст дæ хъæ- 
батырдзинады тыххæй нæ ратта паддзах. «Туземец» уæвгæйæ 
Кавказы хъуыддæгты дæхиуыл хæцын кæй фæрæзтæй æмæ 
æрмæст иуырдæм цæхгæр кæй нæ ахæцыдтæ, фыццаджы райдиа- 
ны, уый фæцыд йæ императорон бæрзонддзинады зæрдæмæ. Тур- 
чы хицауадимæ æнæбадзургæйæ фæстæмæ аздæхын йæ фæдыл 
цы расаид, уый æрмæст ды нæ, фæлæ дæ гæрзтæхæссæг Гамзат 
дæр æрхымпырид. 
Ахæм бæрзондмæ дæ чи сæргъæвта, уый та дæ бынмæ дæр 
æрисдзæн, йæ коммæ куы нæ кæсай, уæд. Дæхи хъахъхъæн, дæ 
хивæнд митæ ныммар дæ хуылфы æмæ дыууæйы æхсæнты цу, 
цæмæй дæм, иуырдæм цæхгæр атасгæйæ, иннæ фарс ма фæкъæпп 
кæна. Стæй ацы «дзæнæты бæсты» дæхицæн æцæг дзæнæт куы 
скæнай, уæд — дæхæдæг æмæ дæ лæгдзинад! 
Халичæй1 уддзæф радымдта, сæрды дзæгæрæг æнтæфы зæ- 
ронд Стамбул, æвæццæгæн, уымæй хаста йæхи. Дурастæрдыл 
Хуыцауы минæвар уæзбын къахдзæфтæй фæцæйцыд. Сыгъзæ- 
рингъуыз сарыхъ чысыл иуварс фæзул кодта, цæмæй хидæйдзаг 
сæрыл уддзæф сæмбæла æмæ сæрибарæй сулæфа буар. Фалейæ 
сылгоймаг йæ цæсгомæмбæрзæн хызыл уæлæмæ схæцыд. Мы- 
1 X а л и ч — Стамбулы иу хай. 
269 

дадзгъуыз цæсгом Халичы уддзæфмæ бадардта. Муссæйы куы 
ауыдта, уæд хызчъилтæ кæрæдзимæ æрбассывта æмæ нарæг уын- 
джы фæзилæны сисы аууон балæууыд. 
Нарæг, дурастæрд уынгты сæрмæ, уæладзгуытæ ауындзæ- 
гæй лæууыдысты. Балкъæтты бынты, æндæрджытау, хылдысты 
сихоры дзæгæрæгæй тыхст бæлццæттæ. Урс сарыхъджын молло 
хæрæгыл фæцæйцыд, Хайуан ма гæзæмæ зынд уæйыг лæджы 
бын. Йæ бохъхъуыртæ йæ риуыл æрдыдагъ сты Хуыцауы минæ- 
варæн. Кæмдæр бæрзонд азанхъæргæнæны цъуппæй ламазмæ 
сидтысты. Сидынмæ хæрæг ныууоцани. Йæ хицау ын йæ тæнтæ 
схуыста æмæ йыл йæ нард былтæй цъыррытт-цъыррытт кодта. 
Цалынмæ уый дæр нæ ныууасыд æмæ йæ тыппыртæ не суагъта, 
уæдмæ йæ къах нæ авæрдта. 
«Дыууæ хæрæджы» уасынмæ йæ мидбылты бахудт бæлццон 
æмæ йæ фæндаджы кой бакодта. Султан Баязиды ном Турчы 
тынг уæрæх хъуыст уыд. Уый ном хастой наутæ, аргъуантæ, 
уынгтæ. Муссæ цы уынгыл фæцæйцыд, уый дæр султан Баязи- 
ды уынг уыд. 
Æвиппайды фескъуыд нарæг уынг. Стыр фæзуаты бæстас- 
тæу лæууыд, йæ цъуппыл ног мæй кæмæн уыд, ахæм урс бæсты- 
хай. 
Баязиды мæзджыт! Ноджы та, Баязид! 
Йæ фарсмæ урс чъырæйцагъд минарет бæрзонд сфардæг. 
Дардмæ, цырагъау, æрттывта. Минареты цъуппæй фидиуæг 
сидтис: 
— Хъусут, рæстуырнджытæ, хъусут!.. 
Фидиуæджы сидты цыдæр уæларвон миниуджытæ уыд æцæг- 
дæр. Мæзджыты къулты æнгæс æмæ сконд уыд рог, цыма сæ 
сисамайæг уæлдæфæй самадта. Цъæхгомау дурты мозаикæйыл 
араббаг бафыстыты къæлæсытæ чысыл таргъуызæй æрттывтой. 
Мæзджыты худ кæм райдыдта, уым æрвгъуыз дурты хъулон- 
мулон нывтæй конд æнæаскъуыйгæ къуыпрадаргæ хахх æртыхта 
сисамайæг. Уый йын лæвæрдта рог, хæрзконд æнгæс. Йæ бакаст 
уыд уаз æмæ йæ фенæгыл æфтыдта æнæзæххон æнкъарæн. Хуы- 
цауы нидæны стыр дуæрттæ сæ фæсхъусты онг байтыгъдæуыд. 
Мидæгæй моллойы хъæлæс нæрыд æмæ дзæнхъайы зæлланг 
дзырдты хицæн мыртæ кæрæдзийы мидæг амæста. 
— Ол-ло-о-о! Ол-ло-о-о! — нæрыд мæзджыты хуылфы. 
Бацæуæны ацудасгъуыз дзæнхъа ранæй-рæтты фæмил ис. 
Муссæ æркаст чъизи тæппытæм æмæ йæ базыдта, уыдон кув- 
джыты былты фæдтæ кæй уыдысты. Мæзджытæн йæ алыварс 
дæр дзæнхъадурæй астæрд нарæгвæндаг æртыхст. 
Æгас пысылмон дунейы Хуыцауы хæс фидыны сахат уыд 
ныртæккæ. Муссæмæ кæй равдæлдаид! Сусæг минæвармæ Пор- 
тайы1 «бæрзонд дуарыл» йæ сæрæй сæнцайыны фæнд нæ уыд. 
Раздæр уал Бадилаты кадджын Иналыхъы хъуамæ фена. Мæз- 
джыты фаллаг фарсмæ ахызт. Зæронд Стамбулы уынг та йæ 
1 П о р т а — Турчы хицауады бæстыхай. 
270 

былтæ æрбассывта. Сусæг минæварыл цъиузмæлæг нæ фембæлд. 
Алчи дæр Аллахы нидæны ламаз кодта. 
О Стамбул, æрвгъуыз мæзджыты æмæ митау урс азанхъæргæ- 
нæнты сахар. Дæу чи нæ федта, уый нырма никуы ницы федта! 
Баязиды уынджы æстæм хæдзары цардис Бадилаты Иналыхъ. 
Муссæ кулдуарыл баст бæттæн райвæзта. Кæртæй дзæгæ- 
рæджы зæлланг фæцыд. Дуар куы фегом, уæд доны сæх-сæх 
райхъуыст. Фæсдзæуин йæ разы лæууыд æмæ йæм йæ сæгъдзæ- 
стытæ ныццавта. 
— Бадилатæ ам цæрынц? — афарста иронау 
Фæсдзæуин йæ къухтæ батылдта, ома дæ не ’мбарын, эффенди. 
«Ацы цыппар азы дæргьы бынтон куы стуркаг ис Иналыхъ!» — 
ахъуыды кодта Муссæ æмæ та афарста тыхамæлттæй туркагау: 
— Иналыхъ ам цæры? 
Фæсдзæуины къæрис цæсгомыл мидбылхудт ферттывта æмæ 
йæ дзых суанг йæ фæсхъустæм афаст. 
— О эффенди, ам цæры Иналыхъ. Достамазы фæстæ йæ цæс- 
тытæ æрцъынд кодта фæлмæн сынтæгыл. 
Уазæг æнæхонгæйæ кулдуарæй бахызт. 
— Райхъал кæн дæ хицауы, — бардзырд дæттæгау загъта. 
Туркаг йæ дзых æрбассывта: 
— Эффенди! Мæ хицау смæсты вæййы, йæ хуыссæг ын йе 
’мбисыл куы аскъуынынц, уæд. 
Муссæ йын йæ цонгыл фæхæцыд, кæртырдæм æй ассыдта. 
— Уынджы мæ цы ныддардтай? Цом мидæмæ, æз æй мæхæ- 
дæг райхъал кæндзынæн, кæд ды нæ уæндыс, уæд. 
— Нæ, нæ, эффенди!.. Цы зæгъон мæ хицауæн, чи йæм саккаг 
кодта ацы дзæгæрæджы? 
— Зæгъ дæ магуса хицауæн, ирæй дæм цыты уазæг æрцыд, 
зæгъгæ! 
Фæсдзæуин, мыстулæгау, фæкуыси хæдзары. Муссæ кæрты 
иунæгæй аззад. Цыхцырæгмæ фæкомкоммæ. Дзæнхъайæ конд 
тымбыл къæйыл сæ къæдзилтыл бадтысты æртæ фыранчы. Сæ 
хъæлæстæй арф донуатмæ дон мызтис. Йедзаг донуаты бынæй 
хъулон-мулон тыччытæ æрттывта. Доны рыг калдис. Бæрзонд 
æмбондæй хъулагонд кæрт сатæг кодта. 
Уазæг ныллæг бандоныл бадт æмæ æнхъæлмæ каст. Фысым 
никуы зынд. 
«Æвæццæгæн, уыцы евнух йæ хицауы райхъал кæнынмæ нæ 
бауæндыд». 
Иналыхъы хуызæн куыйтæн нард холы баппар, æндæр сæ 
ницы хъæуы. Сæ цæргæ-цæрæнбонты се тæрттæ хъилæй дар- 
дзысты æмæ сæ Хуыцауы ном стаудзысты, ахæм нард холы æхсы- 
ныны фадат сын кæй ратта, уый тыххæй. Раджы дæр нæ тахтис 
бæрзæндты Бадилайы фырт. Муссæ æрмæст уыцы «нард хайыл» 
нæ тох кæны! 
271 

Муссæйы фыд Алхаст æмæ Бадилаты Иналыхъы фыд Куы- 
цыкк æрдхæрдтæ уыдысты. Балцы бирæ хæттыты фæцыдысты 
иумæ. Сæ фыртты дæр-иу семæ акодтой. Æнустæм нæхæдæг нæ 
лæудзыстæм нæ байзæддаджы уæлхъус. Уадз æмæ сæхæдæг дæр 
исты феной, зæгъгæ. Муссæ ма Павловскы кадетты корпусы 
ахуыргæнинаг куы уыд, уæд иу хатт хæдзармæ æрцыд æмæ сæ 
дыууæ Дыгурмæ уазæгуаты ацыдысты. Кæсæгæй дæр æрбацыд 
Куыцыкмæ уæджытæ. Дымгæйау чи тахт, ахæм бæхтыл бадтыс- 
ты сахъ лæппутæ. Кæрæдзимæ дугъ скъæрынæй быцæуыл схæ- 
цыдысты. Чи фæразæй уыдаид, уымæн сгуы æмæ кады нуазæн 
лæвæрдтой хистæртæ. Зынггъуыз уырсыл бадтис Иналыхъ. Хай- 
уаны цæстытæ артау сыгъдысты. Муссæ йæ бæхы саргъ систа 
æмæ æнæсаргъ хайуаныл абадт. Иналыхъ Муссæйы йеддæмæ 
никæмæй тарст, æмæ йæ саргъ исгæ куы федта, уæд барад: 
— Фæстейæ баззайынæй тæрсыс, мæ хæлары къуындзих? 
— Дæхи æнæхъуаджы куы нæ буц кæнис — тызмæгау ын загъта 
уый. 
— Кæд нæ тæрсыс, уæд дæ бæхы саргъ цæмæн систай? 
— Бæх хæрæг нæу, æмæ йæ дугъы куы скъæрай, уæд ыл уæл- 
дай уаргъ ма хъуамæ сæвæрай. 
Саргъы уæз сисын бæхæн цас фæахъаз уыдаид, фæлæ йемæ 
быцæуыл чи ныллæууыд, уый хъæппæрис басæттынмæ хъавыд 
хинæй. Иналыхъ фергъуыйау, саргъы уæзæй дугъ рамбулынмæ 
чи хъавы, уымæн ма ноджы исты бантысдзæн, зæгъгæ. Хъуыды 
кодта йæ къуымых зондæй Муссæйы иугъæдон архайд æмæ йæ 
цæстыты сусæг ферттывд æцæг фæтæрсын кодтой Иналыхъы: 
«Ацы хин цыдæр сусæг ми зоны æмæ мын æй нæ хъæр кæны!» 
Стæй кæсгон æлдары чызгыл дзырдта, æмæ йæм йæ амонды хай 
адæмы ’хсæнæй кастис. Дугъы фæстейæ куы баззадаид, уæд ын, 
чи зоны, нал бакуымдтаид. 
— Уæд та дæ бæхы цæфхад ахауыны ’фсон дугъы куы нæ 
рацæуис, Муссæ! — сусæгæй йын лæгъстæ кодта. 
— Хорз, Иналыхъ, дæ хатырæй йын йæ цæфхад рафтаудзынæн. 
Хæдзармæ куы рацыдысты, уæд Муссæйæн йæ фыд бауай- 
дзæф кодта: 
— Лæппу, дæ комдзаг дын æрвыл хатт афтæ куы исой, уæд 
стонгæй ныммæлдзынæ. 
Алхастæн æй не схъæр кодта, дугъы сгуы æмæ кады нуазæн 
Иналыхъæн лæвар кæй бакодта, уый. 
Иналыхъ никуы зынд. Муссæ æрбамæсты. 
Рагон бæстыхай йе ’мбисыл ахицæн чындæуыд. Йæ галиу 
æмбис уыд æхгæд æмæ йæм бакæсæн никуыцæй уыд. 
«Æвæццæгæн, гарем уыд раджы кæддæр, æмæ йæ Иналыхъ 
афтæмæй ныууагъта! Кæдæм фæлыгъд йæ хицау æмæ цæмæн 
ныууагъта йæ къона авд хохы фалейæ æрцæуæг æцæгæлон лæ- 
гæн? Гæвзыччы бон ыл æркодта, æви йæ цард фæуæрæхдæр 
ис?» — хъуыды кодта Муссæ. 
Фæсдзæуин рацыд. 
— Эффенди, мæ кадджын хицау афтæ зæгъы: ацы тæвды 
272 

уазæгмæ чи бæллы, уымæн йæ мæрдтæ иу хæрæг бахæрæд, фæлæ 
кæмæ æрбацæуа æмæ йæ кæртæй чи аздаха, уый мæрдтæн та 
дыууæ хæрæджы фæлдыст! 
— Табу Хуыцауæн, Иналыхъ зондыл фæхæст ис! 
Зилгæ асиныл уæллаг хатæнмæ схызтысты. Йæ разы йын 
дуар байтыгъта фæсдзæуин, фæлæ хатæны хуылфы дзаумæтты 
йеддæмæ йæ цæст ницæуыл схæцыд. Дыккаг дуар бакодта тур- 
каг. Ноджы та афтид хатæны астæрдыл ссыд Муссæйы цырыхъ- 
хъыты къуыпп-къуыпп. 
«Æвæццæгæн, авддуары фалейæ ис йæ хатæн!» — бахудт уазæг 
йæхимидæг. 
Æртыккаг дуар байтыгъта фæсдзæуин æмæ уазæджы раз йæ 
сæр æруагъта дæлæмæ. 
Фæлмæн сынтæгыл фæрсылæй бадтис хæдзары хицау, тым- 
был баз йæ дæларм скодта, афтæмæй. Æнтæфы йæ цæсгом, цæ- 
хæрайау, ныссырх. 
— Уый æцæг паша куы сдæ, Иналыхъ! — дуарæй бахизгæйæ 
загъта Муссæ. 
— Кæдæй уæдæй ма лæджы хуызæн лæг уынын мæнæ-æ-æ! — 
ныддис кодта Иналыхъ æмæ Муссæимæ кæрæдзийыл ныттых- 
стысты. 
Муссæйы фенд ын тынг æхсызгон уыд. Сфæлмæцыд æцæгæ- 
лон сахары æнæхицонæй. Йæ уæлæ уыд хæдзарыдарæн атлас 
хæлаф, йæ къæхтыл — схъæлфындз фæлмæн дзабыртæ. Раздæ- 
рау йæ сæр æртæтигъон нал уыд. Йæ дæллагхъуыр æмæ йæ рус- 
ты фиу фæбæзджындæр æмæ йын ратыппыр сты, фæлæ къæми- 
сæнтæ мидæмæ цъистæй баззадысты. Быныл даст сæр æмæ рустæ 
фырлæгъзæй æрттывтой. Кæрæдзимæ æввахс цæсты къуырфытæ 
дзæбæх æвдыстой, Иналыхъыл зонд тынг кæй нæ уæз кодта. 
Муссæйы бухайраг худы æмæ цухъхъайы æлвæстæй куы федта, 
уæд хорзау нал фæцис æмæ, хатыр ракургæйæ, йе схъæл фындз 
фæлмæн дзабырты гом зæвæттæ тъæпп-тъæппгæнгæ хатæнæй ахызт. 
— Бынтон æрцыдтæ, Муссæ? — афарста йæ Иналыхъ, фæс- 
тæмæ æрбаздæхгæйæ. 
— Нырма нæ, — йæ къух ауыгъта Муссæ æмæ йæ зæрдæ чы- 
сыл фæрогдæр, Иналыхъ йæ туркаг дарæс кæй раивта, уымæй. 
— Ды, мæнау, куырмæджы нæ рацæудзынæ, рагацау уал басга- 
рынмæ æруадаис, — комкоммæ скаст уазæджы цæсгоммæ Иналыхъ. 
— Æрмæст бинонтимæ куы цæуин, уæд бæласы бын дæр æрын- 
цаин мæ бынаты бардуагимæ, — загъта сагъæсгъуызæй Муссæ. 
Фысым фæхъыг ис, фæлæ йæ нæ равдыста. 
— Ды рагæй дæр лыстæджытæй нæ луарыс! Кæй мæт ма кæныс? 
— Дæ сыхаджы хъизæмармæ куы кæсай, уæд дын йæ иувæр- 
сты ахизæн нæй, Иналыхъ! — Цармæ скаст, тулдз хъæдæрмæгæй 
конд мыдадзгъуыз хæдзары мигæнæнтыл ахаста йæ цæст. — Дæ- 
уæн цы у, Хуыцауы цæхæрадоны ныххаудтæ. 
Иналыхъ æм аивæй бакаст, кæддæра цас раст дзуры, зæгъгæ. 
Йæхæдæг дæр æй фелхыскъ кодта: 
— Хуыцау загъта: цы фæразыс, уый сæккой кæн! 
18 Булкъаты Мнхал 
273 

Муссæ дзы йæ цæстытæ фæсагъта. 
«Цъингуыр уыдтæ æмæ цъингуырæй баззадтæ, Иналыхъ!» — 
ахъуыды кодта. Æргомæй та загъта: 
— Фæразгæйæ æз дæр хæхтæ нæ афæраздзынæн, дæуæй хъау- 
джыдæр, фæлæ нæ Хуыцау, иу куырисы æфсиртау, иумæ баст 
фæкодта æмæ уыцы бастæй сбырæн нæй. 
— Кæимæ уæ сбаста хъысмæт иумæ? 
— Ныр æртиссæдз азæй фылдæр дины сæрыл чи хæцы, уыдо- 
нимæ. — Æрхæндæгæй загъта Муссæ. 
Иналыхъ йæхиуыл рахæцыд, æвæццæгæн мæ мæ хъустæ са- 
йынц, зæгъгæ. Муссæ йæ хъысмæт уыцы адæмы хъысмæтимæ, 
иу куырисы хæтæлтау, иумæ баст кæм хоны, уым, æвæццæгæн, 
Уæрæсейы цыдæр ног хабар æрцыд. 
— Уыдон донæн уыцы фарс сты, демæ цы агурынц, Муссæ? 
— Ныртæккæ негас дæр донæн йæ иу фарс стæм, Иналыхъ. 
— Дæ ныхасмæ гæсгæ Байрамы стырбоны хабæрттæ æцæг сты, 
уæдæ?! — ныддис кодта Иналыхъ. 
— Ардæм дæр æрхæццæ сты? 
— Уыдон æрхæццæ сты, фæлæ ды куыд æрхæццæ дæ? 
— Талынг æхсæв æмæ фæсвæндæгтæ — мæ цæдисон. 
Иналыхъ гуырысхо нал кодта уазæджы ныхæстыл. 
— Талынг æхсæв æмæ дын фæсвæндæгтæ фæстæмæ цæугæйæ 
нал сбæздзысты, Муссæ! Искæйтимæ арæны сæрты рахиз-бахиз 
æнцон нæу. 
— Кæд мæ дæ ног хицауы хорзæх уа, уæд мæ уыдæттæ нал 
бахъæудзысты, Иналыхъ, — йæ армытъæпæнтæм фæлладгъуы- 
зæй кæсгæйæ, схæц-схæцгæнгæ дзырдта Муссæ. — Фæнды мæ, 
æви нæ, уæддæр мæ фæндаг ардæм хъуамæ скæнон. — Иугæр æз 
куы цæуон, уæд бабирæ уыдзыстæм, æнхъæл дæн. 
— Æз раджы дæр зыдтон, нæ фæндаг ардæм кæй цыд, уый, — 
барадис Иналыхъ. — Стыр султаны дæлбазырмæ хъуамæ æрæм- 
бырд уой Кавказы пысылмонтæ. Амыты куы сбирæ уæм, уæд нæ 
бæстæйы тыххæй хъыг дæр нал кæндзыстæм. Боныфæстагмæ, 
Турчы зæххыл дæр ис дыккаг Ир саразæн. 
Иналыхъ ын йæ риссаг нылхъывта æмæ фырдудагæй йæ сæв- 
джын уæхсчытæ уæлæмæ ссыдысты. Муссæйæн Уæрæсейы хи- 
цауадимæ иумæйаг кæй ницыуал уыд, уый бауырныдта туркаг 
ироны, хæлæг æм кодта: «Ды та уыцы лыгъдæй дæхицæн пай- 
датæ скæндзынæ, Туркмæ дæхицæн лæггадгæнджытæ æрыскъæр- 
дзынæ æмæ сыл дæ арм дардзынæ». 
Иналыхъ сдыгъуырццæг. Кæд Байрамы стырбоны аххосаг Мус- 
сæмæ хауы, уæд Туркмæ куыд раирвæзт. Науæд йæхæдæг раир- 
вæзæд, фæлæ йæ бинонтæ цы баисты йæ фæстæ? Уыцы хабæрт- 
тæй йæ лæмбынæг нæ фарста, уымæн æмæ йæ йæ зæрдæйы бынмæ 
нæ ныккæсын кодтаид уазæг. Æппæт дæр не сфæлдисæджы къу- 
хы ис. Уый куы бафæнда, уæд султан Абдул-Азиз Иналыхъæн 
ныфс бавæрдта æмæ иу мæй, кæнæ та мæй æмæ æрдæджы фæстæ 
туркаг ирон Зонгулдачы вилайеты паша суыдзæн. 
— Кæд дæ бæстæ феныны сæраппонд азилын фæнды, уæд æз 
274 

демæ ацæудзынæн. Цæрыны фадæттæ кæм хуыздæр сты, уый 
нырма æз дæуæй хуыздæр зонын, — æнæнхъæлæджы загъта 
фысым. 
— Бузныг, Иналыхъ. Стамбулæй æддæмæ нæ цæуын. Мæ фæн- 
даг комкоммæ Портайы бæрзонд дуармæ хъуамæ скæнон, — тыз- 
мæггомау загъта Муссæ. 
Иналыхъ, æцæг туркагау, йæ къухтæ уæлæмæ сдардта: 
— О, Портайы бæрзонд дуæртты бон бирæ у, сæ хорзæх дæ уæд! 
— Хуыцауæй арфæгонд у, Иналыхъ. Кæд нæ сæ хорзæх уа, 
уæд фервæздзысты нæ удтæ æмæ мæн дæр нал бахъæудзæн та- 
лынг æхсæв æмæ фæсвæндæгты сæр. 
Уатмæ муэдзины сидын æрбайхъуыст. Фæссихоры ламазмæ 
сидтис Хуыцауы минæвар. 
— Иналыхъ, мæ мæрдтыл кæуынæн бахъуыдтæн æмæ дæ 
фæрсгæ дæр нæ акодтон. Куыд цæрут, кæд ницæуыл хъыг кæ- 
нут, уæд хорз!.. 
— Знон мæхæдæг дæр бахызтæн Бæрзонд дуарæй мидæмæ, — 
сæрыстырæй загъта туркаг ирон. 
— Хъаст кæныны сæраппонд бацæуынæй дæ Хуыцау бахизæд! 
— Нæ, уыдæттæй дзы ницы ис! Зонгулдачы вилайеты паша 
йæ царыхъæдтæ бахордта. Ферох дзы ис, йæ сæрмæ Хуыцауы 
хæдивæг кæй лæууы, уый. Æгæр хæдбарæй цæры æмæ султанæн 
æхцон нал у. — Иналыхъ йæ сæр дæлæмæ æруагъта æмæ бахуд- 
тис, цыма йæ ныхасæй йæхæдæг æфсæрмы кодта. — Стыр хи- 
цауы къæлæтджынмæ мæ фыд дæр никуы ивæзта йæхи, æз та 
йæм æппын нæ тæхуды кæнын. Иунæг стыр Хуыцауы бафæн- 
дыд æмæ султаны хицауадæн æнæфтиаг цы паша ссис, уый къæ- 
лæтджын ды бацахс, зæгъгæ. Цыма ууыл куыдтон æхсæвæй- 
бонæй! — Йæхæдæг кæй цыдис лæгъстæмæ, уый не схъæр кодта 
Иналыхъ. 
«Хъазгæ нал кæны Куыцыккы фырт!» 
— Мах дæр лæгтæ кæй стæм, уый сын фенын кæн! 
Хуыцаубон баизæрис. Суанг æмбисæхсæвмæ фæбадтысты 
уазæг æмæ фысым. Райсом турчы хицауады фæсарæйнаг хъуыд- 
дæгты министрмæ хъуамæ бацæуон, зæгъгæ, ахицæн кодта Муссæ 
сæ даргъ ныхас. 
Хуыссæнуатырдæм йæ разæй фæсдзæуин фæцæйцыд. Йæ 
къухы цырагъ тыбар-тыбур кодта. Абоны дзæгæрæг нырма не 
’рысыст, фæлæ фырвæлладæй уайтагъд афынæй. Фыны дæр æм 
муэдзины цъæхснаг хъæлæс хъуыстис, цырагъау сыгъдæг мина- 
ретты цъуппытæй фæйнæрдæм зæлланггæнгæ чи æнхъæвзæн код- 
та æмæ пысылмонты удтыл, хæлуарæджы тынау, чи тыхсг, уыцы 
цъæхснаг хъæлæс. 
Иналыхъ нырма фынæй уыд, зноны фæсдзæуины уынæр дæр 
никуыцæй хъуыст. Муссæ йæ къахфындзтыл кæртмæ рахызт. 
Наулæууæны ’рдæм акодта йæ фæндаг. Минаретты цъуппытæ 
æрвгæроныл, джебогъты бырынчъытау, зындысты. Босфоры 
цъæх-цъæхид донмæ хур нæма ныккаст. Цырагъау æрттиваг ми- 
нареттыл фæздæггъуыз фæлм æртыхст. Фæцæйцыд сусæг ми- 
275 

нæвар, йæхинымæры сæ нымадта æмæ дис кодта: макуы бабын 
уат, кæд куыд рæсугьд стут сæумæрайсом! Æниу æй чи зæгъ- 
дзæн, сихорафон къаддæр у сæ тæмæн, зæгъгæ? Науæд зæрæх- 
сиды фæлурс уæлдæфы ноджы тыхджындæр не скалынц сæ 
хуыз? Уæддæр райсомы сахаты сæ бакаст алæмæт у. Цыма зы- 
быты бæгънæг сылгоймаг фæлмæн сынтæгыл хуыссы, дзæнхъайы 
хуызæн буар æмæ къуып риутыл фæздæггъуыз тæнæг хыз æрæм- 
бæрзта æмæ хыз уæларвон æнгæс лæвæрдта буарæн. 
Денджыз, цæхмондаг галау, сдæрдта Халичы донбылгæрæт- 
ты. Уылæнтыл рæдзæ-мæдзæ кодтой, цалдæр азы размæ Сино- 
пы бухтæйы хæсты уырыссаг адмирал Нахимовы флот цы наутæ 
дæрæн кодта, уыдон: Сау ахорæн æмæ писийæ ахуырст наутыл 
урс дамгъæтæй фыст нæмттæ æрттывтой. Муссæ каст туркаг æмæ 
англисаг æвзагыл фыст зæронд дзаггæрзты нæмттæ æмæ йæ хъуы- 
дыты агуырдта, Синопæй ма тыххæйты чи раирвæзт, уыдон: 
«Таиф». «Меджидис». «Саик-Шады». «Нусрет-Бахи». Ныр Кав- 
казы донбылгæрæттæй ластой хуыздæр амондагур мухаджирты 
æмæ, цалынмæ Турчы донбылгæрæттæм æрбахæццæ вæййынц, 
уæдмæ сæ уаргъы фылдæр æмбис Сау денджызы æхсидгæ уылæн- 
ты акалынц. 
Баязиды мæзджыты минаретæй моллойы хъæр райхъуыст. Фа- 
лейæ дæр ын чидæр дзуапп ратта æмæ чысыл фæстæдæр æгас 
Стамбулы азанхъæргæнæнтæ кæрæдзимæ сидтысты. Исламы дин 
куы фæзынд, уæдæй нырмæ уыцы сидт йе ’мбæлццон у. Пысыл- 
мон дунейы сæумæрайсом уый æрцæуын кæны йе ’муд. Æмбис- 
бон ын уый фæзынын кæны йе ’уæнгты Иунæг Стыр Хуыцауæн 
табу кæныны бархъомыс æмæ йæ изæры дæр уый барвиты хуыс- 
сæджы дунемæ. Цыдис гаккæй пысылмон дуне æнусты фæнда- 
гыл æмæ йемæ уды хæлцæн хаста муэдзины сидт. 
Муссæ уæлæмæ скаст, йæ разы бæрзонд дуæрттæ лæууыды- 
сты, сæ сæрмæ ног мæй æмæ Оттоманты мыггаджы империйы 
тырыса ауыгъд. 
Ау, нырма ардæм цæуинаг куы нæ уыд, уæд æй Стыр Хуыцау 
æрбахаста? Сахатмæ æркаст æмæ бæрзонд дуары хæцæныл 
чъызгæ рахæцыд. 
Уæрæх уыдысты Турчы фæсарæйнаг хъуыддæгты министр 
Али-Пашайы хатæнтæ. Сæ мидæг дугътæ скъæрæн уыд. Бæр- 
зонд цармæ кæсгæйæ, лæг йæхимæ дзиглойы йас каст. Дæргъ- 
дымбыл æрдынцары бын хæрз ныллæг сыбар-сыбур дæр, ехсы 
къæрццау нæрыд. Мозаикон дзæнхъа астæрдыл хъулон-мулон 
гауыз байтыгъдæуыд. Игæргъуыз хъæдæрмæгæй арæзт стъолы 
уæлхъус зæронд чиновник бадтис æмæ йæ ком ивæзта. Æвæццæ- 
гæн, Али-Пашайы секретаръ у, зæгъгæ, ахъуыды кодта Муссæ. 
Рагон сæудæджеры хуызæн уыд, сау худы цъуппыл ауыгъд боц- 
къо йæ ныхыл ратул-батул кодта. Муссæйы куы ауыдта, уæд йæ 
нард цæсгомыл райстбавæрд мидбылхудт ферттывта æмæ æрба- 
цæуæгæн йæ сæрæй акуывта. 
— Сыгъдæг къæсæры сæрты дæ къахæрбайст хорз уæд æмæ 
дæ хъуыддæгтæ дæхи фæндиаг, эффенди-ага! 
276 

— Дæ райсомтæ дыл дзæбæхæй æруадзæд Иунæг Стыр Хуы- 
цау æмæ дæ йæ хæрзиуджытæй хайджын кæнæд æрвыл хатт, — 
арфæ йын ракодта Муссæ дæр. 
Зæронд лæг, цыма нырма гъеныр райхъал, уыйау скаст Мус- 
сæмæ. Æвæццæгæн ын йæ туркаг ныхасыл фæдис кодта. Цыдæр 
зæгъынмæ хъавыд, фæлæ Муссæ йæ разæй фæцис: 
— Йæ бæрзонддзинад йæ хатæны ис? 
Зæронд æй æххæст нæ бамбæрста. 
— Куыд загъта, фæрныгты-фæрныг? Зонды къуыбарæй мæ 
фæрсыс? 
— О, зонды къуыбарæй дæ фæрсын. 
Йæ даргъ рихиты цъуппытæ йæ фæсхъусты авæрдта туркаг. 
— Нырмæ йæ цы баурæдтаид хæдзары! Саад-разам1 сæумæ- 
райсомы ламазы хæдфæстæ цы хъуыддæгтæ саразы, уыдон ны- 
майы стыр Аллахæн хайыл. 
— Зæгъ Саад-разамæн: Хуыцауы фæндонæй йæ рухс цæсгом 
феныны сæраппонд денджызы сæрты рахызтæн. 
Секретарь фæджихау: 
— Фæндæгтæ иууылдæр сыгъдæг сахар Хайдар-Пашамæ2 цæ- 
уынц. Уыцы фæндæгтыл цæуæг бæлццæттæ сегас мæ хицауы 
фенын куы æрдомой, уæд æхсæвæй-бонæй кабинеты хъуамæ бада. 
Саад-разам тынг æнæвдæлон у, æмæ дын а къуыри йæ рухс цæс- 
гом феныны фадат нæ фæуыдзæн, фæрныгты-фæрныг. — Муссæ 
хуымæтæджы бæлццон кæй нæ уыд, уый базыдта йе ’нгæсæй 
æмæ йæ ныхас фæфæлмæндæр кодта. — Æз бафæрсдзынæн Саад- 
разамы æмæ йын демæ лæгæй-лæгмæ ныхас каныныны фадат 
кæд фæуыдзæн, уый бæрæг дын рахæсдзынæн. Уыцы хæрзи- 
уæджы дын бацæудзынæн. 
«Куыд уадзы Али-Паша уый хуызæн зæронд хъебрейы æмгæ- 
рон! Хъуыр-хъуыр кæны, чъынды æфсинау». 
Муссæ йæ фæхатыд: æндæр мадзал куы нæ æрæмысыдаид, 
уæд ацы зæронд евнух йæ дзырд нæ басастаид. 
— О фæрныгты-фæрныг! Дæ кадджын Саад-разам мæнмæ 
æнхъæлмæ кæсы, æмæ меджлис3 та — æз æмæ Саад-разам цæуыл 
хъуамæ бадзурæм, уымæ. Ацы къуыри мын Али-Пашайы рухс 
цæсгом феныны фадат куы нæ фæуа, уæд иннæ къуыри меджли- 
сы нæ уынаффæ нал бахъæудзæн æмæ кадджын министры та — 
йæ зæронд секретаръ, — йæ сыбар-сыбурмæ æртхъирæн фæхæццæ 
кодта Муссæ. 
Туркагæн йæ хъуынджын æрфгуытæ фæйнæрдæм алыгъдыс- 
ты æмæ йæ цæстытæ ракъуыпп сты. Али-Паша æцæг дæр медж- 
лисы рабадтмæ цæттæ кодта йæхи йæ кабинеты. Чи йæ зоны, цы 
бæрæг хæссы ацы хивæнд æцæгæлон лæг Саад-разаммæ! 
Æвиппайды фестад зæронд лæг, йæ хицауы кабинеты дуары 
’рдæм фæцæйцыд, фæлæ йæ Муссæ ацахста: 
1 С а а д - р а з а м — министр (туркагау). 
2Хайдар-Паша — афтæ хонынц туркæгтæ Стамбулы сахар. 
3Меджлис — Турчы хицауады закъонæвæрæг оргæн. 
277 

— Зæгъ зонды къуыбарæн: Кавказæй инæлар Къуындыхаты 
Муссæ æрцыд, зæгъгæ! 
— Хорз, Муссæ-бей! 
Цæстыныкъуылдмæ фæстæмæ фездæхт æмæ, йæ цæнгтæ фæй- 
нæрдæм айтындзгæйæ, уазæгæн дуарырдæм ацамыдта. 
Али-Пашаимæ нырма кæрæдзи никуы федтой, фæлæ, рагон 
хæларау, суанг дуары онг йæ размæ рацыд. Цыма Дзæуджыхъæ- 
уæй æхсæвыгон куы рахъуызыд, уæдæй нырмæ уымæ æнхъæлмæ 
каст. Йæ къух ын дыууæ къухæй нылхъывта, фæлмæн къæлæт- 
джыныл æй æрбадын кодта. Зынаргъ къухдарæнтæй фæлыст 
æнгуылдзæй дуармæ ацамыдта Али-Паша. 
— Мæ зæронд секретарь мæ æгæр хъахъхъæны, Муссæ-бей. 
Æгæр дæ кæд нæ бафæлмæцын кодта. 
— Кæд исты фæрæдыд, уæддæр, йæ хицауыл иузæрдыг кæй 
у, уый тыххæй. 
— Сомы кæнын пехуымпары боцъотæй, Муссæ-бей, уырды- 
гæй нæм ацы змæст уавæрты чи æрхауы, — йæ къух цæгатырдæм 
адардта Али-Паша, — уый мæрдты бæстæй æрыздæхæгыл баны- 
майæм. Уый æрмæст мæ хъуыды нæу, уыдон стыр зонды къуы- 
бар Абдул-Азизы ныхæстæ сты, — загъта Али-Паша, 
«Адон сегас зонды къуыбæрттæ куы сты», — йæ мидбылты 
бахудт Муссæ. 
Паддзахæдты æмахастыты уавæр домдта, цæмæй Муссæ, Стам- 
булмæ æрцæугæйæ, Турчы хицауады минæваримæ фембæлыны 
агъоммæ, уырыссаг консулимæ баныхас кодтаид, фæлæ йæ балц 
сусæг уыд, æмæ йæ мачи хъуамæ зыдтаид. Уый ам уыд Уæрæ- 
сейы паддзахы минæвар нæ, фæлæ Кавказы хæххон адæмты 
æрвыст лæг. Чи зоны, уыцы галдзæст Лорис-Меликов Муссæйы 
сусæгæй Ахалцихыл æндæр минæвар рарвыста æмæ йе ’рцыдмæ 
ацы хатæны ныхас дæр бакодтой. 
Цары æрвдымбылы бын хæрз чысыл уынæр дæр нæрыд. Фы- 
дæлтыккон дзаумæттæ кабинеты къуымты, музейы экспонаттау, 
лæууыдысты. 
Али-Пашайы фыссæн стъолы къæхтæм аивæй куы бакаст, уæд 
йæ зæрдыл æрбалæууыд, Лорис-Меликовы кабинеты цы уæззау 
стъол уыд, уый. Йæ уæлвæйнæджы тæккæ хæдбынмæ, гогызы 
бохъхъырау, æвиппайды фæтыппыр сты йæ къæхтæ. Бохъхъыр- 
ты гуыбынтыл фыранчытæ ныкъкъæпп ластой сæ дзыхтæ. Куыд- 
дæлæмæ фæлыгъдысты, стæй та уайтагъд апæлæхсар сты, æмæ 
афтæ зындысты, цыма цыппар сырды сæ фæйнæ къахыл лæууы- 
дысты. Кæд, мыййаг, Лорис-Меликовы фыссæн стъолимæ иу 
фирмæйы арæзт сты, зæгъгæ, хъуыды кодта Муссæ. Али-Па- 
шайы къæлæджыны æнцойгæнæныл æнæхъæн хæсты эпизоды 
орнамент бафтыдæуыд. Йæ разы ацудасгъуыз дзæнхъайæ конд 
дыууæ чысыл скъульптурон уарты лæууыд, сæ дыууæ дæр хъен- 
лæууæг æрра бæхтыл бадтысты. «Ам дæр та Баязид!» Иннæмæ 
дæр ныккаст лæмбынæг: «Уый ницы фос у!» — загъта йæхины- 
мæр султан Абдулл-Азизы базонгæйæ. 
— Кавказы адæмты ныфсы фæстаг мæсыг ма Турчы стыр 
278 

султаны хицауад у, æмæ дæм æз æрцыдтæн Уæрæсейы хицауа- 
ды минæвары цармы тыхтæй нæ, фæлæ пысылмон лæджы хуы- 
зы, цæмæй дæ уæздандзинадимæ æргом ныхасы мæ зæрдæйы 
дуæрттæ байтындзон æмæ дзы цы хъизæмар фыцы, уый дæхи 
цæстæй фенай, куы загъта Муссæ, уæд Али-Паша иунæг дзырд 
сæппæрста: 
— Уыдзæн. 
— Кæд уыдзæн? — цæхгæр афарста Муссæ. 
Али-Паша къулыл ауыгъд сахатмæ скаст æмæ стыхст: 
— Муссæ-бей хуыцаубон райсомы бæсты сабаты изæрæй куы 
’рбахæццæ уыдаид Стамбулмæ, уæд европæйæ дипломаттæн фем- 
бæлыны дзырд нæ раттаин æмæ йæ æнæхъæн къуыри æнхъæлмæ 
кæсын нал бахъуыдаид. 
— Дæ бæрзонддзинад, европæйæгтимæ ныхас кæнынæн уыйас 
рæстæг нæ бахъæудзæн. 
— Иннæ бонтæ та меджлисы рабадтæн бахъæудзысты. Нæ 
дыууæтæн дæр цымыдисаг цы фарст у, ууыл талф-тулфæй ны- 
хасгæнæн нæй, Муссæ-бей! 
— Уæдæ кæд фæуыдзæн кадджын пашайæн мемæ ныхас кæ- 
ныны фадат? — комкоммæ йæ бафарста минæвар. — Нæ уавæрты 
иу бон, иу сахат дæр цы нысан кæны, уый зоныс дæхæдæг! 
— Зондджын лæгимæ ныхас кæнын алы хатт дæр æхцон у, 
фæлæ мын Хуыцаубонмæ фадат нæ фæуыдзæн. Мæ секретарæн 
бафæдзæхсдзынæн æмæ дын боны дыууадæс сахатыл мæ хатæ- 
ны дуар гомæй дардзæн, — нал бацауæрста цурон ныхасыл Али- 
Паша. 
Муссæ ницыуал загъта. Фысымæн йæ къух райста æмæ Пор- 
тайы бæрзонд дуарæй рахызт. 
* * * 
Али-Паша йæм Хуыцаубоны æцæгдæр зыбыты иунæгæй 
æнхъæлмæ каст. Муссæ йæм куы бацыд, уæд зæронд секрета- 
рæн бафæдзæхста, исчи мæ куы агура, уæд ын зæгъ, мæ хицау 
ам нæй, зæгъгæ, æмæ дуар мидæгæй сæхгæдта. 
Министры бæрзонд къæлæтджын иуварс ныууагъта æмæ Мус- 
сæйы бакомкоммæ фæлмæн диваныл æрбадт. Се ’хсæн — пылыс- 
тæгæй конд чысыл фынг, йæ уæлæ — æртхутæгдон æвæрд, фæлæ 
Муссæ йæ фысымы дымгæ нæ федта. 
— Хуыцау æвдæм бон фæлладуадзынæн скодта, фæлæ мæнæн 
демæ ныхас кæнын фæлладуадзынæй хъауджыдæр нæу, Муссæ- 
бей, — загъта уый æмæ йæ цæсгом, медузæйау, айхæлдис. 
Йæ дзуринаг развæлгъау снывæста Муссæ, фæлæ йæ Али- 
Пашайы медузæйы хуызæн цæсгом куыддæр фергъуыйау кодта. 
Къуырисæры куыннæ фæфиппайгæ фæцис уыцы миниуæг? 
Министры цæсгомы арæнтæ-иу худæгæй ауæрæх сты, йæ бæз- 
джын былты цъæрттæ-иу айвæзтысты, æмæ-иу цæстытæ сæ 
къуырфыты мидæмæ бахаудысты. Æвæццæгæн, йæ цъар ивгæ 
ракодта. Йæ ныхасимæ мыд æмæ сæкæр схæццæ кодта. Ныллæг 
279 

ныхасы мыртæ, хус сыфтæртау, ныдзæвыдысты хатæны къул- 
тыл. Се ’дзæм бадт æгæр куы адаргъ, уæд фысым йæ къухы 
мидæг бахуыфыд æмæ загъта: 
— Хорз у, Муссæ-бей Стамбулмæ паддзахы минæвары хуызы 
нæ, фæлæ Кавказы хæххон адæмы æрвыст лæджы хуызы кæй 
æрбацыд. Фæлæ чи сты уыцы адæм æмæ дæ цы баразæнгард 
кодта æндæр æмæ æндæр адæмты номæй дзурынмæ? 
— Кавказы адæмтæ ныртæккæ иу куырисы хæтæлтæй хъау- 
джыдæр не сты, дæ бæрзонддзинад, æмæ сæ иу куы ссудза, уæд 
куырис æнæхъæнæй судзы. Уый дын мæ разæнгарды хабар, фæлæ 
цы зæгъид йæ иууыл бæрзонддзинад Турчы султан, райсом ын 
йæ зæхмæ ир, цæцæн, мæхъхъæл æмæ кæсæджы иу хай куы 
æркæнин, уæд? 
Али-Паша йæ сау боцъотæ йе ’нгуылдзтæй æрсæрфта, æмæ 
йæ цæсгомы арæнтæ æрбакъуындæг сты. Муссæ йын кастис йæ 
уадулты змæлдмæ æмæ дзуапмæ æнхъæлмæ каст. 
— Зонды къуыбар стыр султан æмæ йæ хицауад æнæхъæнæй 
уыцы хъуыддагыл хæрзмæ аудынц, — загъта уый, æмæ йæ цæс- 
гомы арæнтæ ауæрæх сты. 
Раст дзырдта туркаг, Кавказæй ралидзгæ мухаджиртæй ныр- 
ма Турчы арæнхъахъхъæнджытæ фæстæмæ никæй аздæхтой. 
— Йæ иууыл бæрзонддзинад æмæ йæ хицауад уыцы хъуыдда- 
гыл хæрзмæ кæй аудынц, уый зонын, фæлæ нырмæ лыгъдысты 
чысыл къордтæй, æз та дæм бауæндыдтæн Цæгат Кавказы пы- 
сылмон адæмты сæраппонд. 
Али-Паша хъуыдыты аныгъуылд. Уый размæ Муссæйы афар- 
ста, кæцы адæмты æрвыст дæ, зæгъгæ, æмæ йын уазæг, дзуапп 
раттыны бæсты, йæ фарст фарстæй ныддæрæн кодта. Султан 
Абдул-Азис ын сусæг минæваримæ баныхас кæныны бар радта, 
фæлæ йын уыцы минæвар йæ разы цæхгæр куы æрæвæра ахæм 
фарст: райсом иу милуанæй фылдæр мухаджиры Турчы арæн- 
тæм æрбацæудзысты, зæгъгæ, уæд ын цы зæгъа? Уый стыр сул- 
тан æмæ йæ хицауады хъуыддаг у, æмæ йæ алыг кæнын Али- 
Пашайы бон нæу. Мухаджирты мæт нæ кодтой Турчы султан 
æмæ йæ пашатæ. Уæрæсейы паддзахад æмæ Оттоманты импе- 
рийы тох æнусты дæргъы не ’скъуыд. Уыцы тох сцырын Босфор 
æмæ Дарданеллы æрбацæуæнты сæрыл, стæй та Балканы бæс- 
тæты тыххæй ныддаргъ сæ тохы къæдзил. Турчы хицæуттæ Цæгат 
Кавказмæ дæр фервыстой сæ дзырдхæсджыты, фæлæ сын имам- 
Шамилы балхæнын нæ бантыст. Ныр дæр арвыстой сæ эмиссар- 
ты æмæ Кавказы хохæгты Турчы зæхмæ хуыдтой, сæ зæрдæ 
сыл кæй рыст, уый тыххæй нæ, фæлæ уал азы дæргъы Кавказы 
хæсты цы адæм фæхъизæмар кодта, уыдоны зæрдæ балхæныны 
охыл, йæ артдзæст, йæ дин бахъахъхъæныны сæраппонд уырыс- 
саг афицертæ æмæ инæлæртты ныхмæ цы «æнахъинон туземецтæ» 
цыдысты, уыдонæй, Турчы зæххыл уæвгæйæ дæр нæ ферох уы- 
дзæн сæ мæт. Муссæйæн йæхи тактикæйæ спайда кодта Али- 
Паша æмæ йæ йæ фарстæн ын дзуапп раттыны бæсты афарста: 
— Куыд кæсы Муссæ-беймæ имам-Шамилы тох? 
280 

Муссæ фергъуыйау, фæлæ йын бирæ хъуыды кæныны фадат 
нæ лæвæрдтой йæ уавæртæ. 
— Æз, куыд уырысы паддзахы инæлар, афтæ имам-Шамил ме 
знаг уыд, фæлæ йæм бирæ цæмæйдæрты тæхуды кодтон, — 
æнæкъæрццæй загъта Муссæ. 
— Æхсызгон мын у, мæхийау кæй хъуыды кæныс, — Али- 
Паша Баязиды миниатюрон скульптурæйыл ныххæцыд. — Æгас- 
пысылмон дунейы дыууæ лæгæн табу кæнын: мæнæ уымæн æмæ 
Шамилæн. Къулты йеддæмæ нæм ничи хъусы, æрмæст æй дæ- 
уæн дзурын. 
Удæгас султаны цур мард султанæй æппæлын æцæгдæр æбу- 
алгъ ми уыд. Цæмæн æй бахъуыд, зæгъгæ, хъуыды кодта Муссæ. 
— Шамил æрмæст аварты номæй нæ дзырдта. Уый æнæхъæн 
Кавказы адæмты номæй сидтис фæдис, — фергомдæр кодта йæ 
хъуыды Муссæ. 
— Æмæ ныртæккæ дæхæдæг дæр уыцы адæмты номæй куы 
дзырдтай! Йæ ныхас ын аскъуыдта Али-Паша, æмæ йæ цæсгомы 
фыдтæ бæмæлыдысты. 
Иудзæвгар ницыуал загъта Муссæ. Зын бамбарæн нæ уыд 
Али-Пашайы хъуыды: ома уытæппæт адæмты номæй кæм дзу- 
рыс, уым Шамилæй дæ коммæ къаддæр нæ бакæсдзысты æмæ, 
имамы къухæй цы кард ахауд, уый ды сис. 
— Уый фаг нал сты, — багуым-гуым кодта минæвар. 
— О Иунæг Стыр Хуыцау, дæ хæрзиуæгæй цух ма ныууадз 
дæ адæмы! 
Муссæ дæр ныллæгъстæ кодта: 
— Баххуыс мын кæн, дæ бæрзонддзинад. 
Али-Паша æвиппайды йе ’ргом фездæхта Муссæмæ. 
— Муссæ-бей йæхæдæг дæр мухаджиртимæ уыдзæн? 
«Мухаджир» йæ зæрдæйы, судзинау, фæныхст æмæ йæхи 
мидæг бæзмæлыд сусæг минæвар. 
— Куырис æнæбосæй куырис нæу. Мæнæн дæр ам ис мæ уд. 
— Цас уыдзысты цæцæн, мæхъæл, ир æмæ кæсæджы иу хай? 
— Фондз мин хæдзарæй къаддæр нæ уыдзысты. 
— Фондз мин хæдзарæн цæрæнуат раттын æнцон нæу, — нык- 
катай кодта Али-Паша. 
— Хоры нæмыг билцъ кæм рафтауа, ахæм зæххытæ бирæ ис 
Турчы, дæ бæрзонддзинад, æмæ сæ æндæр ницы хъæуы. 
— Сæ фæндаг та кæуылты ракæндзысты? 
— Бас кæй басудзы, уый доныл дæр фу фæкæны. Сау ден- 
джызыл цы къордтæ рацыд, уыдонæй доны бирæ фесæфт æмæ 
тæрсынц. Сур зæххыл цæуын сын хуыздæр уыдзæн. Ахалцих — 
Алыксандрополь — Хъарс!.. Уалдзæджы, кæрдæг куы фæцъæх 
уа, уæд сын фосæн холлаг агуринаг нал уыдзæн, дæ бæрзонд- 
дзинад. 
— Иунæг Стыр Аллахæн ацы хъуыддаг æхцон кæй уыдзæн, 
ууыл мæ зæрдæдаргæйæ, де ’вварс рахæцдзынæн, Муссæ-бей. 
Муссæ йæ астæу сраст кодта. Йæ цæсгом срайдзаст ис. 
— Хуыцау дын æртывæрæй бафидæд дæ хæрзиуæг. 
281 

— Нæ ныхасы мидис стыр султаны хъусмæ бахæсдзынæн. 
— Кæд базондзыстæм исламы астæуцæджындзы фæндон? 
— Иннæ хуыцаубоны. 
Муссæйы æнхъæлмæ кæсын нæ фæндыд æмæ йæм бахатыд: 
— Хорз уаид хъуыддаджы пайдайæн, уыцы æмгъуыд куы фæ- 
цыбыр кæниккам, уæд. 
— Гæнæн куы уаид, уæд уазæгæн æхцонад æрхæссын фысы- 
мы хæс у. 
Рæдау фысым æй, йæ къухыл хæцгæ, дуары онг рахизын 
кодта. Абон Уæрæсейы нау Одессæмæ кæй цыд, уый æрбалæу- 
уыд Муссæйы зæрдыл æмæ Лорис-Меликовмæ фыстæг арвиты- 
ны сæраппонд Баязиды уынджы æстæм хæдзармæ атындзыдта. 
IX. ЭКМЫРЗÆТЫ ТАЗАЙЫ ÆНÆНХЪÆЛÆДЖЫ ХÆРЗИУÆГ 
Харачойы хъæуы ныры бæрц адæм никуы æрæмбырд ис. 
Молло Кудзуты Бæчийы хæдзары раз уынджы азмæлæн нал уыд. 
Сыхаг хъæутæй чи ’рцыд, уыдон сæ бæхты каутыл æрбастой 
æмæ иу ран стыгуыр сты. Хъæлæба басабырмæ æнхъæлмæ кæс- 
гæйæ, моллойæн йæ гыццыл цæстытæ сæ къуырфыты мидæг, 
джынасуйау, стъæлфыдысты. Йæ тæккæ раз Хадзаты Суаипп 
йæ зонгуытыл лæууыд æмæ йын йæ цурчы хуызæн цæсгоммæ 
каст къæбæрмæ æнхъæлмæгæс куыдзау. Бæчи Суаипмæ куы фæ- 
комкоммæ уæд йæ зæрдæ фæрогдæр ис: «Иунæг Стыр Хуыцауы 
фæндон тауинагæй хъауджыдæр нæу æмæ Суаиппы хуызæн ца- 
гъарты зæрдæты хуыздæр рафтауы билцъ». Дæлæ Умаханты Киса 
æмæ Хамиты Тагир тынг хæрзиуæгджын пысылмонтæ сты æмæ 
Стыр Аллахы амындтыты сæрыл лæг дæр амардзысты, фæлæ 
уыдон, Хадзаты Суаиппау, æхцайы бур-бурид æрттывдмæ уый- 
бæрц æмхиц не сты. Хазуты Тазука æмæ йе ’фсымæр Саган-Ги- 
рейы удтæ хус зæххæй хъауджыдæр не сты, лæмбынæг сæ куы 
нæ сдонхæрыг кæнай, уæд дзы тауинаг билцъ нæ рафтаудзæн. 
Сæхи аххос нæу, се сфæлдисæг сæ афтæмæй сфæлдыста, фæлæ 
уый хуызæн хъæбæ^ удтæ удайынæн алы хатт йæ фæвæййы рæс- 
тæг... Дæлæ Ганайты Актулла йæхи раст лæг хоны, фæлæ Иунæг 
Стыр Аллахæн уый хуызæн рæстдзинад пайда нæу, уымæн æмæ 
нæ быхсы, йæ амынд ын исчи уырзæй кæй фæбары, уый. 
...Фæлæуу-ма, фæлæуу! Бæчи рæстмæ нал уыны, æви йæ 
цæстытыл ауад?.. Дæлæ уыцы дыууæ лæппуйы та кæцæй фев- 
зæрдысты, Бæчи сæ Ичкерийы зылды куы никуы федта, уæд?.. 
Сæ иуæн йæ сæр быныл даст у, къуыпрагъ фындзы дыууæ фарс 
егъау цæстытæ, æртытау, судзынц. Фæтæн цæсгом, сау боцъотæ 
æмæ бæзджын рихитæй пехуымпары хуызæн у, фæлæ йын йæ 
уд нæ уыны Бæчи... Дыккагæн йæ сæр æнæдаст у. Йæ сæры 
хилтæ йæ фæтæн ныхыл æркалдысты. Пысылмон лæджы æнгас 
ын нæй. Йæ мыдгъуыз цæстыты коммæгæсы æнкъарæн нæ зыны. 
Бæчи нæ уарзы уый хуызæн къæйных бакаст... Кæцæй æрбацы- 
дысты? Цæмæн хъуыд Бæчийы сыгъдæг хуымы хæмпæлгæрдæг? 
282 

Йæ зылды адæмыл сахуыр ис молло. Чи сæ цæмæй цард æмæ 
цы хъуыды кодта, уый дæр зыдта. Темырболат æмæ йæ Махму- 
ды фенд фергъуыйау кодта. Цард æмæ Хуыцауæн лæггад кæны- 
ны охыл Хорочойы дзыллæимæ бирæ хæттыты фæуынаффæтæ 
кодта Бæчи, фæлæ абон йæ зæрдæйы уыдис æппæты стырдæр 
хъуыды æмæ кæмæ куыд ныдздзырдтаид, уый йын развæлгъау 
барст уыд, фæлæ йæм дæлæ уыцы дыууæ лæппуйы фыдæнæн 
æрбарвыста шайтан?.. 
Иуæй-иутæ сæ бакастæй алхæнынц адæймаджы зæрдæ, фæлæ 
Бæчи ахæмтæй нæ уыд. Йæ цыргъ фындзы дыууæ фарсыл чы- 
сыл цæстытæ, сæхтæджытау, сныхæстысты. Мидæмæ дзыхъхъ 
уадултæ, размæ къуыпп дзых æмæ йын цыргъ роцъо йæ сæры 
тенка цурчы хуызæн скодтой. Йæ дæллаг был уыд иудадзыг 
зæбул, цыма йыл къодахы хуызæн роцъо уæз кодта. Æртиссæдз 
азæй йыл фылдæр цыд, фæлæ йæ нарæг ныхыл иунæг ссывд 
дæр нæ зынд æмæ-иу йæ сарыхъхъыл уæлæмæ куы схæцыд, уæд- 
иу ын, авгау, лæгъзæй ферттывта. Йæхи уды рæстдзинады йед- 
дæмæ ницы фиппайдта дунейыл. Стыр Аллах ын йæхæдæг цы 
амыдта æмæ-иу ын йæ уды цы фæндон фæзынын кодта, уый 
йеддæмæ æппындæр ницы арæзта. Æцæг нырма йæ фæндоны 
ныхмæ Хуыцау никуы рацыд æмæ йæм никуы æрдзырдта, Бæчи, 
ды æбуалгъы ми бакодтай, зæгъгæ. Йæхи нымадта, сфæлдисæгмæ 
æппæты æввахсдæр чи лæууыд, уыдоныл. «Æз æнæхъæнæй Хуы- 
цауы исбон дæн, мæ хъуыды, мæ архайд æмæ мæ хъуыддæгтæ 
иууылдæр Хуыцауы амынды фæстиуджытæ сты, зæгъгæ, бæл- 
вырд кодта адæмæн молло. Кæд искуы фæрæдийын æмæ шариа- 
тьг амындæй иуырдæм фессæндын, уæд уый дæр рауайы Хуы- 
цауы фæндонæй, уымæн æмæ лæг уæддæр лæгæй хъуамæ баз- 
зайа. Афтæмæй йын иунæг стыр Хуыцауы ном хи растгæнæн 
æрмæг басгуыхт. Уыцы хирастгæнæн хуымилиаг ын радта Та- 
зайы хуызæн сидзæр лæппуты баххуырсыны бар, йæхицæн фосы 
рæгъæуттæ скæнын æмæ йæ дзыллæйæ уæлдæр слæууыны бар. 
Паддзахы æфсæдтæ хæхтæм куы æрбацыдысты æмæ Ведено куы 
бацахстой, уæд Бæчи йæ исбон æмæ йæ дин байсынæн фæтарст 
æмæ, ног хицæуттимæ бадзурыны охыл, рафт-бафт кæнын бай- 
дыдта. Цасдæр рæстæг рауад, фæлæ Бæчийæн йæ дины сыгъ- 
дæгдзинадмæ ничи фæныхылдта æмæ йын йæ фос ничи байста. 
Нырма мæм ницы дзурынц, фæлæ мын райсом мæ уæлхъус сау- 
джын бауромдзысты æмæ мын чырыстон дин райсын кæндзыс- 
ты, зæгъгæ, хъуыды кодта тæрсгæ-ризгæйæ молло æмæ йæм уыцы 
хъуырдухæны туркаг эмиссар Нассераты прокламаци куы баф- 
тыд, уæд фырцинæй йæ тæрттæ Хуыцаумæ суагъта: «О Аллах, 
æххуыс кæнынмæ та нæм фæзындтæ!» Нассераты прокламацийы 
хъуыды адæммæ фæхæццæ кæнын хъæуы, æмæ уыцы сыгъдæг 
хъуыддаг Хуыцау мæ бæрны бакодта, зæгъгæ, скуыста та Алла- 
хы номæй молло. Уадз æмæ мæ зæронд сæр Хуыцауы фæндоны 
1 Ш а р и а т — рагон пысылмон дунейы юридикон æмæ дины æгъдæутты 
æмбырдгонд. 
283 

сæрыл хаст фæуæд, зæгъгæ, Уый хорз, фæлæ Таза цæмæннæ 
æрцыд сæрвæтæй? Æгайтма не ’рцыд уыцы сæнтдзæф, Бæчи- 
йæн йæ цæстысындз фестад афæстаг рæстæджы... 
— Уæд мæ къæхты бын зæхх аскъуыйæд æмæ мын ардыгæй 
фезмæлын мауал бантысæд, кæд ма æз ам цæрæг дæн! — сидтис 
молло адæммæ. — Мæ Хуыцау æлгъыст кæм баййæфта, уый мæ 
нал уромы, æмæ йыл мæхæдæг дæр нал хæцын. Ацы зæхх нæ 
æнæдин урустимæ иумæ кæй нал фæдардзæн, уый уæхи цæстæй 
нæ уынут?.. Иу къухæй дыууæ харбызы сисдзынæ, кæнæ топ- 
пыхосæй йедзаг боцкъайы сæрыл арт скæндзынæ?.. 
Мухамед Нассераты прокламаци стылдта æмæ, йæ цурчы хуы- 
зæн дзых рацъуппгæнгæйæ, адæмы знæт цæсгæмттыл йæ цæст 
ауагъта молло. 
— Иуæй-иутæ гуырысхо кæнынц, фæлæ цæуыл, уый нæ зо- 
нынц. Уый нæм Хуыцау йæхæдæг куы сиды: ныууадзут, уромгæ 
уæ цы æлгъыст бæстæ нал кæны, уый, æрцæут, йæхимæ уæ цы 
аргъуыд бæстæ хоны, уырдæм!.. Мæнæ уын дин, бæстæ, цард 
æмæ фервæзут уæ хъизæмарæй! 
— Æмæ нын Хуыцау йæхæдæг куы ныффæдзæхста, уæ рай- 
гуырæн бæстыл фидар хæцут, зæгъгæ, уæд ыл ныр хæрамæй 
разилæм? — æрбадзырдта адæмы ’хсæнæй чидæр. 
Бæчийæн йæ зæрдæйы, схъисау, фæныхст уыцы æрбадзырд. 
Йæ сæхтæг-цæстытæй йæ рацагуырдта, æмæ йæ æрдæбон цы 
дыууæ лæппуйы фенд фергъуыйау кодта, уыдонмæ куы фæком- 
коммæ ис, уæд загъта: 
— Хуыцауы фæдзæхст раст бамбарын хъæуы, мæ хур!.. Хуы- 
цау нын нæ ныффæдзæхста, йæ амынд ын хæлæттаг цы бæсты 
ныккæной, ууыл хæцын!.. 
— Уыцы бæстæ нын йе ’тары æфснайдæй дары нæ фыдæлты 
сыгъдæг удтæ! 
— Дзæнæты бæстæ иу у, арæнтæ йын нæй... уым дæр немæ уы- 
дзысты нæ фыдæлты сыгьдæг удтæ! — йæ къухтæ ныттылдта Бæчи. 
— Уый кæцы дæ? Дæ дзурæнтыл ныххæц æмæ бауадз Хуыца- 
уæн æхцон лæджы дзурын! — фæхъызыд дзурæгмæ Умаханты Киса. 
Адæм уыцы иу зылд фæкодтой Темырболаты ’рдæм æмæ, 
моллойы рохуаты лæугæйæ куы ауыдта, уæд фæтарст, ардыгон 
кæй нæ дæн, уый мæ дзырдыздæхтæй куы базоной æмæ æвзæ- 
рырдæм куы сахада, зæгъгæ. Махмуды хъусы цыдæр бадзырдта, 
уый та Умаханты Кисамæ дзуры: 
— Æз мæ дзурæнтыл ныххæцдзынæн, Киса, фæлæ нын, мæн- 
гард ми фенгæйæ, Стыр Хуыцау æмырæй лæууын нæ ныффæ- 
дзæхста. 
Адæмы йæхирдæм кæй аздæхта æцæгæлон лæппу æмæ йæ 
иуварс кæй фæуагъта, уый Бæчи йæхæдæг дæр фæфиппайдта. 
Иæ зæрдæ маст æмæ тасæй айдзаг, тымбыл къухтæй ныртхъи- 
рæнгæнгæйæ, вулканау срæмыгъта: 
— Дæ хуызæн æнæдин куыйтæн уæлдай нæу, фæнды Турчы 
сыгъдæг зæххыл цæрæд, фæнды æндæр ран! — Йæ амонæн æн- 
гуылдз сæм фæдардта. — Дзæнæт лæг йæ сыгъдæг удæй ссары. 
284 

Сымах æй никуы ссардзыстут уæ чъизи удтæй æмæ уæ нæ хæр- 
зиуæггæнæг султан дæр нæ айсдзæн! 
Йæ муртакк цæсгом афæныкгъуыз ис, йæ цæсты чъиутæ хурмæ 
урс-урсидæй сæрттывтой æмæ йæ комы фынк, сурнизæй рынчы- 
нау, калдта. 
Адæм æвиппайды фæсыкк сты. Темырболат æмæ Махмудмæ 
дæсгай цæстытæ ныккомкоммæ сты. 
— Æбуалгъы ныхæстæ ма кæнут! 
— Хуыцауы азарæй уæддæр фæтæрсут! — бауайдзæф сын код- 
та Суаипп. 
— Адæмы чи сайы, уый хъуамæ тæрсид Хуыцауы азарæй! — 
Махмуд быруйы сæрмæ сгæпп ласта. Йæ фарсмæ февзæрд Те- 
мырболат дæр. Фырмæстæй хъеллаугæнæг адæммæ куы акасты- 
сты, уæд чысыл фæчъилгонд сты, фæлæ цæцæйнаг йæ хурхы 
сæртæй ныхъхъæр кодта. — Гъæтт, нæ комы адæм, сайын ма 
бакомут Бæчийæн!.. Æз æмæ мæнæ ме ’фсымæр ардæм хыл кæ- 
нынмæ не ’рбацыдыстæм!.. Лæг хыл кæнынмæ фистæгæй нæ 
фæцæуы! Туркмæ лидзыны хъуыддаджы Иунæг Стыр Хуыцауы 
æнæхъуаджы тъыссынц, уый моллотæ хæлиу кæнынц адæмы 
’хсæн мыздыл... 
Фæйнæрдыгæй сæ æрбалхъывтой, хъула æрбауынгæг æмæ 
Темырболат хатыд: Махмуд адæмы ноджы тыхджындæр сызнæт 
кодта æмæ йыл нал æууæндынц. Киса æмæ Суаипп, сæ къухтæ 
тилгæ, размæ бырстой, ныр ма Бæчи иу хъæр куы фæкодтаид, 
уæд сæ адæм сæ быны аууæрстаиккой. 
— Чысыл басабыр ут, мах уын никуыдæм аирвæздзыстæм! — 
расидтис Темырболат. — Ацы хъуырдухæны Иунæг Стыр Аллах 
æмæ Чырысти ницы гæнæг сты. Уый Бæчи æмæ уый хуызæтты 
æрымысгæ у. Дины аххос æй æнæхъуаджы кæнынц. 
— Чи нын цы ратдзæн Турчы зæххыл?.. Нæхи райгуырæн бæстæ 
нын цы фæцис æмæ нын æцæгæлон бæстæ цы фæуыдзæн?! 
— Стыр Хуыцауæн дунейыл иу бæстæ æмæ иу адæм ис, æмæ 
йæм зæрдиагæй чи кувы, уый йæ хорзæхтæй цух нæ ныууадзы! — 
йæ хъуыры фæбадт Бæчи. 
— Дæ хуызæн хъæздыджытæн æцæгдæр бæстæ уæлгоммæ у æмæ, 
кæмфæнды уæвгæйæ дæр сæ зæрдæ ницæмæ ’хсайы!.. Ам дæ хъул 
сах бады, уырдæм дæ бирæ мулк нынтъухдзынæ æмæ та пашайы 
цард кæндзынæ. Уым дæр та сарæхсдзынæ дæ къæдзил тилынмæ!.. 
— Æбуалгъ! Æбуалгъ! — æррайау фæхъæр кодта Суаипп. 
Хуыцауы минæвармæ комкоммæ дзурын æцæгдæр æбуалгъ 
ми уыд, æмæ йæ пысылмон лæг никæмæн барста. 
— Æлгъыстаг ма фæкæнут уæ фыдæлты уæзгуытæ, фидар 
сыл хæцут! Уый уæм æз сидын, æз, Уæрæсейы паддзахы æфса- 
ды афицер Мамсыраты Темырболат! 
— Гъа-гъа, уæдæ паддзахы æфсады афицер дæ!.. — фæбогъ та 
ласта Суаипп. 
Афицер дæн, зæгъгæ, кæй загъта, уымæй ноджы басхъаудта 
адæмы маст. Ныр сæ Бæчи дæр базыдта æмæ фырцинæй йæ 
разы арвы дуар фегом. 
285 

— Хæцут сыл фидар! Уыдон сих Абдийы марджытæ сты! 
Быруйы сæрмæ сгæппытæ кодтой. Фæйнæрдыгæй сæм фæ- 
лæбурдтой. 
— Гъа-гъа, уæдæ Хуыцауы минæвары ды амардтай! — хъæр- 
гæнгæ сæ дæлæмæ раппæрстой æмæ сæ нæмын райдыдтой къу- 
хæй, къахæй. Темырболатæн йæ галиу æрфыджы туг акалд æмæ 
йæ цæсгом асырх ис, Махмудæн йæ куырæт афастой. Йæ чъыл- 
тж ын ныггом кодтой, афтæмæй йæ ралас-балас кодтой зæххыл. 
Йæ цонджы цæф сыхæлд æмæ йæ куырæты дыс тугæй байдзаг. 
Мæсты адæм туг куы ауыдтой, уæд æррайы хуызæн систы. 
— Дурæй сæ цæвут! Дурты бын баныгæнут сих Абдийы мар- 
джыты! — цырын сæ кодта Бæчи. 
Феуæгъд сæ кодтой, дуртæм фæлæбурдтой. Рыг æмæ туджы 
амæст лæппуты удæгасæй дурты бын баныгæнынмæ хъавыдысты, 
фæлæ топпы гæрах фæцыд, æмæ чидæр се ’хсæн уæлбæхæй сми- 
дæг ис. Йæ фæдыл дыууæйæ æрбаскъæрдтой. Адæм хингондау 
асалдысты. Темырболат уæлгоммæ хуысгæйæ аззад. Йæ сæрмæ 
арв куыроиы цалхау зылдис. Йæ тæккæ хъусы цур бæхысæфтæг 
фесхъиу-фесхъиу кодта. Йæ цæст къахыл уæлæмæ-уæлæмæ сбы- 
рыд. Барæджы куы ауыдта, уæд фæхты мидæг хост хъуыдытæй 
иунæг дзырд равзæрд: «Таза!» Куыддæр ын фенцондæр. Тазайы 
дамбацайы дзыхæй кæлæг фæздæгмæ нымдзаст ис: «Гъе, гъе! Уый 
ацы хъизæмарæн иу цæстныкъуылдмæ кæрон скæндзæн!» 
— Сомы кæнын Иунæг Стыр Хуыцауæй, йæ къух ма чи фез- 
мæлын кæна, уый ацы цъаммæртты разæй барвитдзынæн йе ’ну- 
сон бæстæм! — фæхъæр кодта Таза. 
— Уыцы цъаммæрттæ джауырты дзырдхæсджытæ сты æмæ нын 
нæ Хуыцауы фыдгой кодтой! — йæхи сæм баскъæрдта Суаипп. 
Таза йе ’мбалы къухæй дамбаца раскъæфта æмæ йæ Суаиппы 
сæрмæ фæцарæзта. Хæцæнгарзы гæрах та ныййазæлыд. Суаип- 
пæн йæ худ йæ сæрæй атахт. 
— Æз загътон: йæ къух мачиуал фезмæлын кæнæд! Мæ тудж- 
джынтæ сты! Мæхæдæг сын бакæндзынæн сæ аккаг ми! Арап- 
хан, Албаст, раласут ацы куыйты мæ фæдыл! — адзырдта йе 
’мбæлттæм Таза æмæ зылдæй æддæмæ ацыд! 
Махмуд æмæ Темырболатæн сæ къухтæ бабастой Арапхан æмæ 
Албаст, уæййаг стуртау сæ аластой сæ фæдыл. Таза иу хатт дæр 
нæ фæкаст фæстæмæ. Йæ бæх цадæггай цыд. Кудзуты Бæчи 
адæмы йæ фæдыл рассывта, афтæмæй сæ фæдыл араст. 
— Таза, дæ зæрдыл дар мæ фæдзæхст: Хуыцау дын нæ ныб- 
бардзæн, раст тæрхон сыл куы нæ скæнай, уæд! — дзырдта йæм 
фæстейæ молло. 
Таза фæзылд æмæ, Суаиппæн йæ къухы дур куы ауыдта, 
уæд адæммæ йæ дамбаца ныддардта: 
— Тазайы æвдисæнтæ ницæмæн хъæуы. Таза æрмæст йæ хуы- 
цауимæ кæны тæрхон! 
Киса æмæ Суаипп сæ дуртæ аппæрстой æмæ фæстæмæ аз- 
дæхтысты. Темырболат, Арапханы фæдыл цæугæйæ, йæхими- 
дæг дыууæ хатдзæджы скодта: «Фыццаг уал уый, æмæ æнæхъæн 
286 

дзыллæйы йæ зондыл кæй аскъæрдта, уый Тазайы тых æмæ лæг- 
дзинадыл дзурæг у! Дыккаг та?.. Йæ бæхы кæй нæ фæцагайы 
æмæ нæ йæ фæдыл куыдзы ластгæнгæйæ кæй нæ мары, уый дæр 
йæ лæгдзинады миниуæг у!.. Цæмæн ныл ауæрды?.. Нæ, Тазамæ 
лæгдзинад хъуамæ уа!» 
Хъæуæй аивгъуыдтой. Рахизæрдыгæй цъæх-цъæхид фахс сха- 
ста. Лæгуын хохæн йе ’цъуппыл тулдзы къох, бецыккау, зынд. 
Галиуæрдыгæй æмуырдыг фæныкгъуыз къæдзæхтæ суанг дон 
былмæ ныххастой. Дæлейæ, донбылгæрон фос хызтысты. Сырх- 
сырхид, хаст куыры цъæхснаг богъ-богъ комы нæрыд. Таза йæ 
бæхы баурæдта æмæ, былгæрон цы дыууæ цæуы фæхъуырæй- 
хъуырмæ ис, уыдонмæ сусæг мидбылхудгæ каст, цыма йæ фæ- 
дыл марынмæ кæй фæцæйласта, уыдон дзы айрох сты. Темырбо- 
лат фæкомкоммæ цæуты хылмæ. Сау цæу урсы йæ разæй ассыд- 
та, былгæронмæ йæ бахаста: «Алы ран дæр, æвæццæгæн, сау 
æмæ урсы ’хсæн цæуы тох!.. Акæс ма, ам дæр сау фæуæлахиз ис 
æмæ урсы былмæ бахаста!.. Æвæццæгæн, цард иууылдæр сау 
æмæ урс хуызтæй конд у, æмæ тох хуызты ’хсæн цæуы, фæлæ 
Таза æмæ йе ’мбæлттæ кæцымæ хауынц, цымæ?.. Цард рæдыд- 
тытæ нæ бары. Сау æмæ урсы иугæндзон тохы æгъдау цард йæ- 
хæдæг æрæвæрдта, æвæццæгæн, фæлæ урс урсы куы амара, уæд 
уый царды закъон нæу!» Сау цæу тæккæ былгæрон йе знаджы 
ахъаззаг нысхуыста æмæ урсæн йæ фæстаг къæхтæ былыл ауын- 
дзæгæй аззадысты. Иугæр ыл æнæхъæнæй дæлæмæ куы ауæз 
кодта, уæд сау цæу йæ раззаг къæхтæ зæхмæ фæбыцæу кодта 
æмæ йæхиуыл фæстæмæ рахæцыд, фæлæ йæ сыкъатæ йе зна- 
джы здыхт сыкъаты мидæг фæфидар сты. Æвиппайды Таза бæ- 
хæй æргæпп кодта æмæ хылгæнджытæм бауад. Былæй дæлæмæ 
чи ацауындзæг ис уымæ нывнæлдта æмæ йæ уæлæмæ сласта. 
Сау цæуы йæ къахæй скъуырдта æмæ йæ атардта. 
«Тазайы цыдæр джиздары, цæмæй лæг уа, уымæн!» — бал- 
хынцъ кодта Темырболат æмæ, йæ бæхыл куы абадт, уæд ын 
загъта: 
— Таза, дæлæ уым дзыхъхъы нæ бæхты бамбæхстам æмæ сæ 
ралас. Бабæздзысты дын дæ райсомы тохы! Нæ фæстæ сын æндæр 
исчи цæмæн хъуамæ схицау уа?! 
Таза йæ бæхы рохтæ æрбайвæзта, Темырболатмæ фæлмæн 
каст бакодта, фæлæ уыцы узæлд бирæ нæ ахаста æмæ сæм йæ 
чъылдым фездæхта. 
Арапхан дзыхъхъæй бæхты сласта, Махмуд æмæ сыл Темыр- 
болаты сæвæрдтой æмæ сæ аластой сæ фæдыл идадзæй. Хеттеш- 
корты рагъмæ куы схæццæ сты, уæд хур хохы цъуппытæм æрæв- 
вахс ис. Сæ бæхты дæрддзæф фæуагътой, сæхæдæг фондзæй 
зæронд мæсыджы хæлддзаджы хуылфмæ бацыдысты. Систы 
сæртæй сынтытæ стахтысты уасгæ. Уæлдæфы хъæрццыгъатæ 
æрдиаг кодтой. Фосы фаджысæй байдзаг алфамбылай, æвæццæ- 
гæн дзы фыййæуттæ ривæддон сарæзтой. Бындзытæ уыцы иугъæ- 
дон гуыв-гуыв кодтой. 
Арапхан æмæ Албаст, гобитау, лæууыдысты. Темырболат-иу 
287 

сæм куы фæкомкоммæ, уæд-иу сæ цæстытæ фæкъуымых сты. 
Тазайæн дæр нæ уыд уæлахиз лæджы æнгас. Йæ дамбацатæ иф- 
тыгъта æмæ мæстыйæ дзырдта: 
— Уыцы ’хсæв мæ балц фæмæнг ис мæнæ уыцы джауыры фы- 
дæй, — Темырболатмæ ацамыдта, — фæлæ ныр нал фæмæнг уы- 
дзæн. Ды амардтай, Таза йæ зæрдæ цы сыгъдæг удгоймагыл дард- 
та, уый æмæ Тазайæн йæ цард иу æхсæры аппы аргъ нал у, фæлæ 
Таза дæ хуызæн куыдз нæу æмæ дын мæлæты агъоммæ дæ фæс- 
таг фæндон сæххæст кæндзæн. Дæ мадмæ дын бæрæг дæр ных- 
хæсдзæн! — Йæ дамбацатæ сифтыгъта æмæ Махмудмæ бакаст. 
— Мæ мады дæ хуызæн хъæргæнджытæ ницæмæн хъæуы!.. 
Ды дæхæдæг дæр нæ зоныс, дæ зæрдæ цæуыл дарыс, уый!.. 
— Таза хорз уыны, Иунæг Стыр Хуыцау ын йæ разы цы сныв, 
кодта, уый. Хорочойы дзыллæ уæ дыууæйы дурты бын куы ба- 
ныгæдтаид æмæ уæ мæхи къухæй куы нæ ныммардтаин, уæд мæ 
масты амæттаг фæуыдаин! 
— Уыцы дзæгъæл масты фыдæй дæхæдæг дæр, къæрных Аб- 
дийау, куыдзы мард ныккæндзынæ, дзæгъæл фыс! 
Тазайæн йæ цæсгом спæртт ласта æмæ йæ дамбаца Махмудмæ 
фæдардта. Темырболат æм йæхи баппæрста. 
— Таза, дæ Хуыцаумæ скæс, дæхи фæсмойнаг ма фæкæн. Нæ 
фæстаг фæндон нын сæххæст кæн! 
Таза Темырболатмæ тызмæгæй бакаст. Дамбаца йæ къухы рызтис. 
— Зæгъ, цы дæ хъæуы?! 
— Скувыны фадат мын ратт, Таза. Æз Иунæг Стыр Хуыца- 
уæн ныллæгъстæ кæндзынæн, цæмæй нын нæ рæдыдтытæ ныб- 
бара æмæ дæуæн та дæ райсомы тохы æххуыс бакæна. 
Тазайы цæстыты масты бæсты цымыдис ссыгъд, æмæ йæ цæс- 
гомы нуæрттæ æрфæлмæн сты. Цы акодтаид, уый нал зыдта. 
Æвæццæгæн, Темырболаты чырыстон æнхъæлдта: 
— Кæмæ кувдзынæ? 
— Ды кæмæ фæкувыс, уымæ. 
Сис кæм фегом, уырдæм дамбацайæ ацамыдта æмæ Темырбо- 
лат фæфиппайдта: хæцæнгарзы бырынкъ йæ ризынæй не ’нцад, 
«Ацы Таза бынтон сæфт лæппу нæу, фæлæ йæ, цæмæй лæг уа, 
уымæн чи хъыг дары, уый бафиппайыны фаг рæстæг нал баззад!» 
Донбылгæрон сын сæ къухтæ сыхæлдтой. Дамбацатимæ сæ 
уæлхъус слæууыдысты. Албаст æмæ Арапхан сæхи ныггуымы- 
дза кодтой. Таза йæ цæстытæ донмæ ныццавта. Сæ тæккæ раз 
лыстæг змисбын ахаста æмæ куыдфалæмæ доны онг дуртæ став- 
дæй ставддæр кодтой. «Дон æгæр дард у, уырдыгæй ардæм 
æнæхъæн бонцау у!» — хъуыды кодта Темырболат. Чысыл уæл- 
дæр, фæкъæдзгæнæны, дон цъæх нæууы комкоммæ цавта æмæ 
йæ лыстæг пырхæнтæ суанг былмæ калдысты. «Уый хорз бынат 
у! Донмæ комкоммæ нывналдзынæн мæ зонгуытыл лæугæйæ!» 
Хур йæ былæй хохы цъуппыл æрæнцад. Кæцæйдæр гакк-гукк 
уасыд: «Дитт-дутт! Дитт-дутт!» Махмуд йæ куырæты бызгъуыр 
æмæ йæ къогъодзитæ раласта æмæ йæ цонджы туг æрæхсадта. 
«Цымæ йын цы хъауджыдæр у!» — нымдзаст æм Темырболат 
288 

æмæ йæ къæхтæ доны нытътъыста, сæхсадта сæ. Стæй йæ зон- 
гуытыл æрлæууыд, йæ цæсгомыл уазал дон скалдта æмæ йæ ных 
зæххмæ куы ’рхаста, уæд йæ цонджы бынты Таза æмæ Мах- 
мудмæ акаст. «Таза бынтон мæгуырау лæппу ма хъуамæ уа, фæлæ 
мæлæтæн афтæ хуымæтæджы æрцæуæн кæй уыд, уый æнхъæл 
нæ уыдтæн! Нæ, уый ницыгар мæлæт у, кæд Таза Махмудæн йæ 
мадмæ фæбæрæг кæныны ныфс бавæрдта, уæддæр!» Таза йæ 
дамбацайы мæнгвæдæгимæ архайдта æмæ дзы ламазгæнджытæ 
айрох сты. «Æгæр дард лæууынц кæрæдзимæ. Цалынмæ сæ иуæй 
се ’ннæмæ цæуай, уæдмæ дæ æрбагæрах кæндзæн. Куыд хъыг 
ын уыд «дзæгъæл фыс!» Чи зоны, Таза, æцæг, хъæды йæ фæн- 
даг кæмæн схæццæ ис, ахæм дзæгъæл фыс у». Йæ ных зæххыл 
нынныхæста Темырболат. Албаст æмæ Арапхан сæ фæтæджы 
цурмæ бацыдысты. «Кæд исты фæцарæхсæм, уæд гъеныр!» Те- 
мырболат аивæй Махмудмæ йæ цæст фæныкъуылдта, ома кæрон 
скæн дæ ламазæн. Махмуд æй фембæрста, йæ къæхтæ ма иу хатт 
сæхсадта æмæ сыстад. Темырболат йæ цырыхъхъытæ йæ къухы 
фæцæйхаста. 
— Таза, бæгъæмвад лæг, дам, лæг нæу æмæ йæ афтæмæй Хуы- 
цау дæр нæ айсдзæн! Мæ цырыхъхъытæ скæныны фадат мын 
ратт æмæ стæй дæ ми кæн! 
Йæ дзырд конд нæма фæцис, афтæ Арапханы хъуыры дадзин 
йæ къухы тигъæй фæцæф ласта æмæ йæ уадзыгæй Тазайы ’рдæм 
фесхуыста. Махмуд та Албастыл ныццавта йæхи, йæ дамбаца 
йын ацахста. Цалынмæ Таза Арапханы иуварс кодта, уæдмæ йæм 
Темырболат йæхи баскъæрдта, йæ рахиз цонг ын ацахста æмæ 
йын йæ гуыбыны тæнæг уæраджы сæрæй сцавта. Таза^йæн йе 
сулæфæнтæ æрбахгæдтой. Хæцæнгарз йæ къухæй ахауд. Йæ гуы- 
быныл хæцгæ гуыбыр-гуыбыр ацух-мух кодта. Темырболат ма 
йын йæ чъылдым тымбыл къухæй иу цæф куы ныккодта, уæд 
дæлгоммæ ахауд. Фездæхт Темырболат. Махмудыл уæлейæ хъæрц- 
цыгъайау бадæг Албасты бæрзæйы нуæрттæ æрцавта æмæ йæ цæ- 
цæйнаг лæппуйыл лæмæгъæй æрхаугæ куы ауыдта, уæд загъта: 
— Ныббæттæм сæ, æрдæбон нæ къухтыл цы бæндæнтæ уыд 
уыдонæй! 
Куы сæ ныббастой, уæд сыл дон æрпырх кодтой, æрчъицой, 
зæгъгæ. 
— Махмуд, рагъæй бæхтæ æрлас, æз сæ уæлхъус фæлæудзы- 
нæн, Тазаиты бæхты уым ныууадз! 
— Тазайы бæх дæр уæ хай у, искæмæн æй цæмæн уадзут! — 
Фырмæстæй йæ сæр зæххыл ныххоста Таза. 
— Ме ’фсымæр, райсом та куыдзау сусæгæй хæцыны бæсты 
æз æмæ Таза лæгæй-лæгмæ кæрæдзи бахсдзыстæм дамбацатæй — 
нæ хъаугъайæн кæрон скæндзыстæм, — йæ дамбацайыл уæлæмæ 
схæцгæйæ загъта Махмуд. 
Темырболат фестад æмæ йын йæ хæцæнгарз йæ къухæй стыдта: 
— Тазайæн цæрæнбонтæ чи ратта, уый йын сæ байсдзæн! Æз 
æмæ дæумæ не ’рхаудта уыцы хъуыддаг, æмæ дын кæдæм загъ- 
тон, уырдæм ацу! — фæхъæр ыл кодта. 
19 Булкъаты Михал 
289 

Хеттеш-Корты цъупп йæ аууон, нымæтау, райтыгъта комыл. 
Таза, уæлгоммæ хуысгæйæ, цъæх арвмæ каст. О Стыр Хуыцау, 
цы цæсгомæй ма цæуа Таза а бæстыл! 
— Дæхæдæг æй зоныс: æз дыл нæ бацауæрстаин! Ды дæр 
мыл ма бацауæрд, кæд лæг дæ, уæд! — фырмæстæй йæ цæсгом 
сæнцъылдта Таза. 
— Уæд ма Кудзуты Бæчийæн йæ фос чи хиздзæн Турчы! — 
йæ цырыхъхъытæ кæнгæйæ загъта Темырболат. 
— О джауыр, хынджылæг мæ скъæрыс! — цыма йын йæ фыдтæ 
аркъауæй стындæуыд, уыйау фæбогъ кодта Таза. 
Растын æй кодта. Иæ разы æрбадт: 
— Гъе-гъе, Таза, зондджын лæппу куы дæ, уæд дæ хынджы- 
лæг чи скъæры, уый цæмæннæ фиппайыс? Науæд мæнæн дæу 
амарыны бар чи ратта? 
— Хуыцау! Хуыцау де ’вварс у, æмæ дæ хъуыддаг кæн, джауыр! 
— Кæцы Хуыцау? Ды пысылмонтæм тохмæ кæй номæй сидыс, 
уый, æви сæм Кудзуты Бæчи Туркмæ кæй дзыхæй сайы, уый? 
— Дзур, цы дæ фæнды, уый. Таза мард у æмæ йæм ницыуал 
хъары! 
— Кæцы уæ у раст: ды, æви, йæ фос кæмæн хизыс, уый? 
Таза, зæгъ ма мын: æрдæбон урс цæуы бæсты сау куы ацауын- 
дзæг уыдаид, уæд бæхæй æрхызтаис? 
Таза йæм джихæй æрбакаст, цыма йын йæ зæрдæмæ исчи 
хъарм къухæй бавнæлдта: 
— Сау æмæ ма дæ урсы хыл æндæвта?.. 
— Æндæвта мæ, Таза, уымæн æмæ цард, æвæццæгæн, сау æмæ 
урс хуызты тох у иууылдæр... Дæу æмæ Кудзуты Бæчийæн иу 
Хуыцаумæ кувæн нæй, Таза. Уымæн йæ хуыцау сау у, фыдгæ- 
нæг, дæуæн та урс, хæрзиуæггæнæг... Æрдæбон ды дæлбылæй 
кæй систай, уый уавæры стæм æз æмæ дæ Хуыцау ныртæккæ. 
Йæ цæстытæ ауæрæх сты Тазайæн. Темырболатмæ кæсын 
æм аив нал фæзынд æмæ фæстæмæ йæхи ауагъта цъæх нæууыл. 
Йæ сау хилтыл доны цæппузыртæ æрттывтой, йæ цæстыты къуыр- 
фытæ дæр донæй байдзаг сты. Арапхан æмæ Албаст дæр базмæ- 
лыдысты сæ фæтæджы уынæргъынмæ. 
— Сау-фыдгæнæг Хуыцау Туркмæ сайы адæмы, урс-хæрзи- 
уæггæнæг та сæм сиды: уæ артдзæстытыл фидар хæцут æмæ сæ 
хъахъхъæнут тыхгæнæгæй! Кæм ис Иунæг Стыр Хуыцау, цæ- 
мæннæ амоны уæртæ Арапхан æмæ Албасты хуызæн лæппутæн 
æцæг фæндаг? 
— Арапхан æмæ Албаст ссардтой се ’цæг фæндаг. 
— Ссардтой, стæй та йед! Зондджын лæппу куы дæ, уæд дын 
дæ Хуыцау кæй фæцамоны, уыдон дæ зæрдыл дзæбæх цæмæннæ 
бадарыс, Таза? Æвæццæгæн дæ адæргæй æрбайрох вæййынц 
Кудзуты Бæчи Хадзаты Суаиппимæ адæмы Турчы дзæнæтæй 
сайдтой, Иунæг Стыр Хуыцау нæ баразæнгард кодта, зæгъгæ... 
Кæсыс, Таза, сау фыдгæнæг алы къахдзæфыл былмæ ссоны урс 
хæрзиуæггæнæджы æмæ йæ дæлбылæй чи сласа, уый нæй... Æз 
мæхæдæг паддзахы афицер дæн æмæ, мæ сыхаг зæронд лæджы 
290 

нæ базыдтон, афтæмæй Хуыцауы разæнгардæй йемæ кардæй ра- 
цъыкк-бацъыкк систон... Дæхæдæг дæхийау мæгуыр сидзæр лæп- 
пуйы æхсæвыгон йæ артдзæстмæ бахстай æмæ хъæр кæныс, сихы 
сыгъдæг туг исын, зæгъгæ. Кæм ис сыгъдæг туг, кæнæ сыгъдæг 
Хуыцау, цæмæн кæсы уæлейæ æмырæй? Кудзуты Бæчи йæ мæрд- 
тæн дугътæ куы рауагъта æмæ сын сæ ингæнтыл Каабы сыгъдæг 
дуры къæртты хуызæн цыртытæ куы сæвæрдта, уæд дæуæн дæ 
фыды ингæныл хæмпæлгæрдæг цæмæн схæцыд, æмæ йæ номыл 
иу кусарт цæмæннæ акæныс, Таза? 
Таза йæхи нал баурæдта: 
— Ды кæнæ шайтан дæ, кæнæ та... æцæг пехуымпар! 
— Сæ иу дæр нæ æмæ иннæ дæр. Æз дæр дæ хуызæн дзæ- 
гъæл фыс дæн! Раст загъта æрдæбон Махмуд — мах дзæгъæл 
фыстæ стæм!.. Цалдæр азы паддзахы къазарматæ фæхафтон æмæ 
æрæджиау æрхымпырдтон, Хуыцау уæлæрвты нæ, фæлæ нæ къæх- 
ты бын кæй ис, уый... Цæуыл дис кæныс, Таза? Нæ Хуыцау, 
мæнæ, нæ къæхты бын ис, ды йæ уæлæ бæгъæмвад къахæй хæ- 
тыс, фос ыл хизыс æмæ йæ чидæртæ та Турчы агурынц!.. 
Арапхан æмæ Албаст хæрз æввахс æрбатылдысты, Темырбо- 
латы ардæм марынмæ кæй æрбакодтой, уый сæ айрох ис. 
— Ды мæнæй амондджындæр дæ, Таза. Æз мæ Хуыцаумæ 
дæрддзæфгомау аззадтæн. Ды та йæ хуылфы дæ, иу арвмæ кæ- 
сут, иу дон нуазут, хур уыл иумæ скæсы æмæ уæ бæгънæг буæрт- 
тæй кæрæдзийыл ныдзæвут... Ды Хуыцауы иу хай фестадтæ, 
Таза, æмæ дæхæдæг дæр Хуыцау кæй дæ, уый нæ хымпырыс. 
Æризæрис, доны сæр-сæр фæтыхджындæр. Махмуд никуы 
зынд. Темырболат Тазайы ронбастæй кард сæлвæста æмæ йын 
йæ къухты баст слыг кодта, стæй Арапхан æмæ Албасты къухтæ 
дæр суæгъд кодта. Сæ дамбацатæ сын сæ къухты ныссагъта, цы 
уа, уый уæд, зæгъгæ. 
— Гъеныр уæ фæндон кæнут! 
Таза хуыссыд уæлгоммæ æмæ, йæ къæмисæнтæ æууæрдгæ, 
зæрæхсиды арвмæ каст. Арапхан æмæ Албаст рабадтысты, сæ 
цæнгтæ сæ уæрджытыл æрбатыхтой, афтæмæй ныггуыбыр сты, 
Махмуд æрхæццæ ис æмæ, лæппуты ахæм хуызы бадгæ куы ауыд- 
та, уæд аивæй йæ саргъы базы бын кард асгæрста. 
— Æрмæст дæ зæрдыл бадар, Таза! — æнтъыснæгæй дзырдта 
Темырболат. — Тынг риссыс, фæлæ фыррыстæй дæ хионы туг 
куы ныккалай, уæд ын фæсмонæй ницыуал баххуыс кæндзынæ... 
Адæймагæн йæ бæстæ у йæ Хуыцау æмæ йын куы амæла, уæд 
ын дыккаг Хуыцау ничи ратдзæн. Кудзуты Бæчийы хуыцауæн 
æххуыс кæнын нæ хъæуы, Таза, былæй дæлæмæ чи азæбул ис, 
ууыл хъæуы схæцын. Дæ ныййарджыты стджытæ дын чи æф- 
снайы, уымæ хъæуы фæкæсын. Дæ зæрдыл дар: Таза зæхх у, 
зæхх та Таза у, æмæ сæ дыууæ иумæ сты Хуыцау... Моллотæ 
сайгæ кæнынц, Таза, нæ Хуыцау ис Турчы нæ, фæлæ Кавказы 
ардыккаг фарс æмæ йын æндæр ран нæй ссарæн. Харачойы 
дзыллæ уый куы ’мбариккой, уæд æрдæбон уæлбæхæй се ’хсæн 
кæмæн смидæг дæ, уыдон нæ Бæчийы æвзагæй дурты бын нæ 
291 

ныгæдтаиккой. Уыдонмæ, чи зоны, кард сисыны фаг тых нал ис, 
фæлæ сæм сæ Хуыцауы фæдджийыл хæцыны фаг хъомыс хъуа- 
мæ разына. Фæсид сæм, Таза, фехъуысдзæн адæммæ сæ Хуы- 
цауы сидт. Ныр сыст, Таза, æмæ де ’рдæбоны фæндон бакæн. 
Таза сыстад, гобийæ донбылмæ ныццыд, йæ зонгуытыл æрхауд 
æмæ Темырболатмæ афтæ фæкаст, цыма йæм мæгуыр фыййауы 
сым-сым æмæ зæрдæйы ризын æрбайхъуыст. Иуцасдæр йæ Хуы- 
цаумæ фæкуывта. Куы сыстад, уæд ын Темырболат дзуры: 
— Уæд та нæ уадзгæ акæн, Таза. 
Куы ницы загъта, уæд Темырболат æмæ Махмуд сæ бæхтыл 
абадтысты æмæ фæцæйцыдысты. 
— Ей, фæлæуу! — басырдта сæ фæстейæ Таза. — Кæмæй дæ, 
уый мын уæддæр зæгъ! — загъта йын лæгъстæйæ. Уыцы уысм 
Таза йæ уæларвон Хуыцауæй дард уыд, æмæ Темырболат федта 
хуымæтæджы лæппуйы цæстытæ. 
— Мамсыратæй дæн, мæ ном Темырболат, Бруты хъæуккаг. 
Таза йæ цухъхъа раласта æмæ йæ Махмудмæ баппæрста: 
— Уый дæ уæлæ скæн, фæндагыл дын бæгънæгæй цæуæн нæй! 
Махмуд цухъхъа скодта æмæ йæ мидбынаты, сагъдау лæу- 
гæйæ ныууагътой, рæстдзинад чи агуырдта, фæлæ йын йæ агу- 
рыны мадзæлттæ цы лæппу нæ зыдта, уый. 
X. МУССÆ 
Фæстæмæ дæр сусæгæй æрбаздæхт Муссæ. Облæсты хицауы 
кабинетмæ бацæугæ йæ ничи федта æппындæр. 
Хил рауагъта. Йæ цæсгомы цъар мыдадзгъуыз ссис. Цæстытæ 
сæ къуырфыты арф бахаудтой, цыма йæ æцæгдæр ахæстоны фæ- 
дардæуыд, уыйау. 
Лорис-Меликов сусæг минæвары æнæнхъæлæджы фæзындмæ 
фæджихау. Куы йæ ауыдта, уæд, йæ къухтæ кæрæдзийыл цæгъд- 
гæ, йæ размæ рауад. 
— Муссæ Алхазович, алы хатт дæр æгас цу! Цæмæн байрæ- 
джы кодтай? 
— Дунескæнæг Хуыцау дæ æгас уадзæд, Михаил Тариелович! 
Тынг тындзыдтон, фæлæ мын уымæй тагъддæр æрбаздæхын нæ 
бантыст. 
Сусæг минæвары ныхмæ æрбадт облæсты хицау. Йæ цæс- 
гоммæ йын лæмбынæг ныккаст. 
«Ау, иу мæйы дæргъы йын йæ цъар ивгæ рачындæуыд, æви 
йæ Турчы хицауад ахæстоны фæдардта æмæ йын маамæлайы къæ- 
бæры йеддæмæ ницы лæвæцдта?» 
Муссæ бахудæнбыл ис. Йе ’нæдаст рустыл йæ къух æруагъ- 
та. Цыма йæ хицауæн гобийау амонгæ кодта: Турчы хицауад ни- 
цыгæнæг у, дæ бæрзонддзинад, уыцы хæрзиуæг мын балц скод- 
та, балц! Фæлурс цæсгом ноджы хуыздæр. Лæг ахæстоны хæрз- 
хуыз нæ кæны! 
Хабæрттæй йæ куы афарста, уæд уый дзуапп раттыны бæс- 
292 

ты, бахудæнбыл ис: ома дæм кæд ноджы исты афæрсинаг ис, 
уæд сæ иумæ зæгь æмæ мæ рад дæр æрцæуа. 
Муссæ Стамбулы куы уыд, уæд Лорис-Меликовмæ бирæ хæт- 
тыты æрцыд ахæм хъуыды: алы хъуыддагæн дæр, бæндæнау, 
дыууæ кæроны ис, кæнæ та æнæбын голлагау дыууæ дзыхы. 
Уыцы æнæбын голладжы дыууæ дзыхы хъуамæ уой иу лæджы 
къухы æмæ дзы цаутæ æвгæна, йæхи куыд фæнды, афтæ. Æгæр 
куы байдзаг уа, æмæ йын атонынæй куы фæтæрса, уæд ын йæ 
иу дзых феуæгъд кæнæд æмæ цас афæраза, уыйас дзы ныууа- 
дзæд. Афтæ йæм каст, цыма голлагæн йæ иу дзых кæйдæр къу- 
хы бафтыд æмæ дзы иуырдыгæй уаргъ куы банæмынц, уæд та 
дзы иннæрдыгæй дæр фыдæнæн æрбавгæнынц... Æмæ уыцы фы- 
дæнæн мийæн йæ къæдзил не скъуыд ныр кæдæй нырмæ. Гол- 
ладжы дыккаг дзых Муссæйы къухы кæй уыд, уый дæр æнкъар- 
дта, æртæ ахсты æнæ уæвгæйæ дзы стыр лыгъд кæй нæ рауада- 
ид, уый дæр ын нæ уыд гуырысхойаг, фæлæ куыд ауадза сегасы 
æмæ сæ куыд сиу кæна сæ адæмтимæ? Муссæйы семæ кæронмæ 
«хицонæй» баззайын кæй фæнды, уымæй дæр хæраймаг нæу, 
уымæн æмæ йæ уым дæр се ’хсæн цæрын хъæуы, фæлæ йын 
Турчы фенд нæ асаста йæ тырнындзинад? 
— Стамбулы ног мæйы æрттывд кæд нæ фæнымæгдæр ис дæ 
цæсты? — афарста æнæнхъæлæджы Лорис-Меликов Муссæйы. 
— Стамбулы ног мæйы æрттывд мæ æндавы, нæ хъуыддагæн 
пайда цæйас у, уыйас. Æз дæм Стамбулæй дæр куы фыстон: 
Турчы хицауад сразы ис нæ фæндоныл, æрмæст ма дзы лыстæг 
хъуыддæгтæ баззад баифтонг кæнинаг æмæ сæ дыууæ хицауады 
минæвæрттæ сараздзысты. 
— Тынгдæр дзы цæмæ ’хсайы дæ зæрдæ? 
— Мухаджиртæ кæуылты хъуамæ ацæуой, уыцы фæндаг æмæ 
сæ ног цæрæнбынæттæм. 
— Туркæгтæ цы загътой уый сæраппонд? 
— Туркæгтæн уæлдай нæу, дæ бæрзонддзинад! Мæнмæ гæсгæ, 
йæ императорон бæрзонддзинадæн дæр нæу хъауджыдæр, му- 
хаджиртæ кæм æрцæрдзысты, уый! 
Лорис-Меликов йæ галдзæстытæ Муссæмæ ныццавта: ацы хин 
лæг йæ ныхасы мидис æцæг не ’мбары, æви мæ фæлваргæ кæны, 
зæгъгæ. Александрополь дæр Турчы зæхх у æмæ Эрзинджан, 
кæнæ Диарбекир дæр. Æнæрынцой мухаджиры куы бафæнда, 
уæд, Александрополæй рацæугæйæ, йæ дзæхст цалдæр сахатмæ 
арæныл фæцæудзæн. Диарбекир та дард у æмæ, цалынмæ уыр- 
дыгæй арæнмæ хæццæ кæна, уæдмæ æдзæрæг змисбыдырты ных- 
хæррæгъ уыдзæн. Уыцы фарст, Турчы хицауадимæ ныхас кæн- 
гæйæ, Муссæ æнæбахынцгæ кæй нæ фæуыдаид, уый йæ уыр- 
ныдта, фæлæ йæ нал бафарста, уымæн æмæ политикæйы цæстуын- 
гæ къуыхцыйæ ахæм æнæхин фарстытæ къаддæр нæ ахадыдтой. 
Уый уыд лыгъды фарсты иу бæллæх. Дыккаг та уыд курддаг 
адæмы фарст. Турчы Курдистан у Оттоманты империйы «Кав- 
каз», æмæ мухаджиртæ уыдонмæ æввахс куы ’рцæрой, уæд цы 
скъобор кæндзысты, уый ничи зоны. Лорис-Меликовы зæгъын 
293 

фæндыд: мухаджиртæ курдты цур куы нæ æрцæриккой æмæ нæ 
арæнтæм сæ иу дæр æввахс куы нæ уаид, уæд хорз рауаид, 
зæгъгæ, фæлæ ницы загъта. 
— Мухаджиртæ кæм æрцæрдзысты, уый стыр ахсджиаг фарст 
нæу, дæ бæрзонддзинад, æмæ йæ дипломатты бæрны бакæнæм, — 
йæ хъуыдытæ йын фескъуыдта Муссæ. 
— Цал хæдзары айсдзæн Турчы хицауад? 
— Турчы фæсарæйнаг хъуыддæгты министр зæгъы: стыр сул- 
танæн æгас Кавказы пысылмонты айсын дæр у йæ бон! 
— Сæ арвитыны æмгъуыдæй та цы загъта кадджын Али-паша? 
— Мухаджиртæн нæ арæнтæ алы хатт дæр гом сты, зæгъгæ, 
фæлæ уыцы фарстмæ нæхæдæг хъуамæ æркæсæм: фæззæджы, 
кæнæ сæ зымæджы, куы афæндараст кæнæм, уæд сын агуринаг 
уыдзысты фосы холлаг æмæ сæхицæн афæдзы хæлц. Мæнмæ 
гæсгæ, уалдзæджы цъæхыл хъуамæ араст уа фыццаг къорд! 
— Дæхæдæг та сын цал хæдзары балидзыны ныфс бавæрдтай 
уалдзæджы? 
— Фондз мины, куыд бадзырдтам, афтæ, — цыма уæййаг фо- 
сыл дзырдтой, ахæм дзуапп ын ратта Муссæ. 
Фондз мин хæдзары алидзыны коймæ Лорис-Меликов схъæл- 
дзæг, фæлæ йын йæ зæрдæ иу хъуыдыйæ цъист кодта: ацы æгæ- 
нон туземецтæ Муссæйы коммæ хорз кæсынц. Растдæр зæгъ- 
гæйæ йын сайын хорз комынц, æмæ мыййаг исты фыдбылыз 
Хуыцау ма зæгъæд... 
— Цæуыл ма тыхсыс, Муссæ Алхазович? 
— Михаил Тариелович! — схæц-схæцгæнгæ райдыдта Муссæ. — 
Стамбулмæ куы цыдтæн, уæд нæм аивæй уыд уыцы фарстыл 
дзырд, фæлæ та дын уæддæр йæ кой хъуамæ ракæнон... Цæмæй 
лыгъды хабарæн йæ ардыккаг фарс лæгъз рауайа, уый тыххæй 
мæхи дæр мухаджирты разæй Туркмæ лидзын бахъæудзæн. 
Йæ хъуыды, цадæггай, æлвисæгау кодта. — Бауырнæд дæ, Ми- 
хаил Тариелович, æргом дын зæгъын, мæ алидзыны сæйраг ра- 
хæцæн йæ императорон бæрзонддзинады иузæрдыгдзинад у. 
«Дзур, дзур, инæлар! Мæн уырны, императоры службæйыл 
йæ фыруарзтæй дæ къух кæй исыс, уый! Гъы, афтæ дæр ма дзы 
вæййы: фыруарзтæй къух сисын?» 
— Уавæртæ, цыт æмæ цинтыл æвиппайды къух сисын æнцон 
нæу, фæлæ мæ рæнхъон салдатæй инæлары онг чи схъомыл код- 
та, уымæн мæ кæронмæ лæггад кæнын фæнды. Алы хъуыддаг 
дæр нывæндтæ фæдомы, йæ абузын ын чи байсысын кæны, ахæм 
нывæндтæ. Кæд мухаджирты разæй Туркмæ алидзон, уæд мæ 
сразæнгард кæндзæн мæхи нывонд скæныны хъуыды, æндæр ницы. 
— Мæн нæ фæнды, Муссæ Алхазович, æз дæ фæндоны ныхмæ 
дæн, фæлæ дын дæ куырдиат сæххæст кæныныл бацархайдзы- 
нæн. Ахсæв кæм баулæфдзынæ? — афарста йæ цæхгæр. 
— Камерæйы. 
Лорис-Меликов тынг фæдисау, фæлæ уый уыдис бардзырд 
æмæ йын æнæсæххæст нæ уыд. 
— Муссæ Алхазович, дæ фæстæ иучысыл æнæзæрдæмæдзæ- 
294 

угæ хабар æрцыд Ичкерийы зылды. Дæ хæрæфырт дзы куы нæ 
уаид, уæд дын æй нæ дзурин!.. 
Муссæйæн йæ ныхы нуæрттæ сызмæлыдысты. 
— Дæ хæрæфырт нырма удæгас у, хъуыддаг уый мидæг нæй! 
Молло Кудзуты Бæчи пысылмонтæм Туркмæ сидтис, дæ хæрæ- 
фырт æмæ йе ’рдхорд цæцæйнаг лæппу та йæ ныхмæ дзырдтой. 
Адæм нæ фæбыхстой Хуыцауы минæвары ныхмæ дзурын æмæ 
змæнтджыты дуртæй ныммарынмæ хъавыдысты, фæлæ кæцæй- 
дæр Харачойæ фыййау Экмырзæты Таза фæзынд æмæ сæ йемæ 
акодта, мæ туджджынтæ сты æмæ сыл мæхæдæг стæрхон кæн- 
дзынæн, зæгъгæ. 
— Цахæм тæрхон сын рахаста? 
— Цахæм тæрхон сын рахаста, уый ничи зоны, фæлæ дæ 
хæрæфырт æмæ йе ’рдхорд сæ хæдзæртты сты. Туркмæ лидзы- 
ны хабар змæлгæ кæй кæны, уый нын Харачойы цау равдыста, 
фæлæ йæ апп Экмырзæты Таза кæй у, уый мæ зæрдæмæ нæ 
цæуы. 
Хатæны уæлдæф ныууæззау, Муссæ йæ разы стъолмæ дза- 
гъырдзастæй каст. Лорис-Меликов йæ дзурынæй нал æнцад: 
— Таза уыд сихы æмархайæг æмæ æнувыд зикрист. Йæ уды 
сæрхъызойы марæджы æхсæвыгон топпæй йæ артдзæстмæ бах- 
ста, фæлæ йын куыддæрты аирвæзт, стæй уыцы марæг бафтыд 
йæ къухы æмæ йæ удæгасæй ауагъта! Ацы мийы логикæ нæ 
уынын, Муссæ Алхазович! 
— Ацы зикристтæн, сæ Хуыцауы ахæсты уæвгæйæ, сæ адæй- 
магдзинад фесæфы æмæ дæлимонты хуызæн свæййынц, фæлæ 
дзы куы фæхицæн вæййынц, уæд та сæм се ’рдзон миниуджытæ 
æрыздæхынц, Тазайы хабары диссагæй ницы ис. Цымыдисаг у, 
иучысыл рæстæджы дæргъы дæр Тазайы йæ Хуыцауæй фæирта- 
сын кæй бон бацис, уый! Ахсæв камерæйы сбон кæндзынæн, фæлæ 
уый фæстæ æнæмæнг Мамсыраты Темырболаты хъуамæ фенон! — 
фидарæй загъта Муссæ æмæ сæ уынаффæ ууыл фæцис. 
* * * 
Дыккаг бон Муссæмæ хабар æрбахастой: Брутæй æнæхъæн 
делегаци æрбацыд дæ фенынмæ, корнет Мамсыраты Темырболат 
дæр семæ ис, зæгъгæ, Муссæ, хус стæгдар, капитаны раз йæ 
къухæй уæлдæф ракарста æмæ карзæй загъта: 
— Иууылдæр сæ фæстæмæ аздахут, корнеты йеддæмæ! 
— Де ’фсымæр Афæхъо дæр семæ ис, уый дæр аздахæм? 
— Æз загътон — иууыддæр! 
Иу сахатæй фылдæр фæбадт Темырболат йæ разы. Муссæйы 
æнцъылдтытæ дарæс фенгæйæ ма, йæ зæрдæйы дыдзы сыгъд цы 
ныфс кодта, уый дæр банымæг. Йе ’нæдаст рустæ æмæ йын йæ 
бур-бурид цæсгоммæ каст, афтæмæй кодта Харачойы хабæрттæ. 
Дæуы йеддæмæ ныртæккæ адæм никæмæ байхъусдзысты, мол- 
лоты ныхмæ дæ дзырды йеддæмæ никæй дзырд акæрддзæн, 
зæгъгæ, дзырдта йын. Сæ зонд сын сызмæстой æмæ сæ фæ- 
295 

куырм кодтой, ахæм сæрзилæны лæг зынгмæ дæр фæлæбурдзæн. 
— Æз дæм афтæ куы фыстон, æнхъæлмæ кæс, зæгъгæ, уæд 
дæ Цæцæнмæ цы ахаста? — афарста йæ Муссæ. 
— Дæу Калакмæ этаппыл куы арвыстой, уæд мæ Бæтæхъои- 
тæм хъоргъмæ бауагътой. Уыдон мын бафæдзæхстой, хабæрттæ 
базон, зæгъгæ. 
— Æмæ цы базыдтай, кæд кæны Таза растынвæнд? 
— Тазайы растад дæр ныртæккæ арсы хъуыны мæлдзыг у, 
фæлæ кæд чысыл ныхдуртæ сæвæрид Туркмæ лидзыны хабæрт- 
ты раз! Афæззæджы дзы ницы уыдзæн, нæдæр зымæджы. Кæд 
лидзой, уæддæр уалдзæджы... 
«Гъе, гъе, мæ хуры чысыл, ды куы разындтæ, Тазайы йæ 
Хуыцауæй чи фæхицæн кодта, уый! Уый рæстæгмæ у, Таза та 
йæ Хуыцаумæ æрыздæхдзæн, фæлæ дæумæ дæр тых разынд, мæ 
хæрæфырт!» 
Темырболат зæрдæрыстæй дзырдта æмæ дзырдта: 
— Кæд Хуыцауы азар ис, уæд фыццаджы райдианы Хъази 
æмæ Бæчийы хуызæтты хъуамæ басудза, уымæн æмæ нæ бæстæ 
æхцайыл уыдон ауæй кодтой. Моллотæ хъазæн хъул кæмæй са- 
рæзтой, уымæн цæмæн хъуамæ снывонд кæнæм нæ цард, нæ хъуы- 
дытæ, нæ хæхтæ, нæ бæстæ?.. 
— Бæтæхъойы исчердæм фен æмæ йын бафæдзæхс: хъоргъы 
дуар ныххойæд, сæ хъæрæй цар стонæд æмæ ма басабыр уæд, 
цалынмæ сын мæн равдисой, уæдмæ. Стæй кæд нæ фембæлдæй 
исты равзæра, æмæ ацы мигъæмбæрзт дунейы исты равзарæм нæ 
куырм цæстытæй, уæд дæумæ дæр фæбæрæг кæндзыстæм, — 
загъта Муссæ Темырболатæн, куы йæ рацæйфæндараст кодта, 
уæд. 
— Хорз! Цалынмæ сæ фенон, уæдмæ мæ къах нæ авæрдзы- 
нæн ардыгæй! — йæ уд йæ хъуырмæ ссыд, афтæмæй, фæстæмæ- 
фæстæмæ цæугæйæ, дзырдта Темырболат. 
Дыккаг бон Бæтæхъоитæ æпæгдæр ахæстоны хæринагхæс- 
сæджы дæлдымæг скъуырдтой. Йæ хъæдурдзæхдонимæ йæ ка- 
мерæйæ ратардтой. Сихорыл дæр нæ бакуымдтой хæлц. Тымбыл 
къухæй дуар хостой æмæ хъæр кодтой: 
— Муссæйы кæд маргæ нæ акодтат, уæд нын æй равдисут! 
Фæсахсæвæрты хъарагъултæ Муссæйы æрбакодтой. Быдыр- 
гъы хуызæн бæрзонд капитан йæ разæй ныккæндмæ ныххызт. 
Кæдæм æй кодтой, уый зыдта, фæлæ куыддæр сфæлмæцыд ацы 
æгады куыстæй. Хæлуарæджы тын йæ тæккæ дзыхы комкоммæ 
фæцис. Иæ сæр царыл скъуырдта æмæ талынджы хæлынбытты- 
ры базырты пæр-пæр айхъуыст. 
— Пуй! — нытту кодта æлгъæй. 
— Дæ зæрдæмæ нæ цæуынц не ’гъдæуттæ, мæ хæлар? — æгуып- 
пæджы айхъуыст мæхъæлоны ныхас. 
Ницы йæм сдзырдта, йæ къухтæ размæ даргæйæ, талынджы 
чъызгæ акъахдзæф кодта. 
— Ам хуыздæр бынæттæ хæлынбыттыртæ бацахстой, — уый 
та Дзæрæхохты Алхасты хъæлæс уыд. 
296 

«Кæм ис зæронд Бæтæхъо, йæ уынæр цæмæннæ хъуысы? Чи 
зоны, ацы цъымарайы нæ бафæрæзта æмæ амард!.. Æмгъуыдæй 
раздæр йæ уд ма сисæд, уæд та йæ ног нывæст аразын бахъæу- 
дзæн. Тепса æмæ Алхаст сæ дзыллæты ’хсæн дзырддзæугæ лæгтæ 
сты, фæлæ сæ сидт, Бæтæхъойы сидтау, дард нæ хъуысы» — 
хъуыды кодта Муссæ. Йæ цæсгомыл кæйдæр хъарм комытæф 
аныдзæвд, йæ русыл ын чидæр йæ арм æруагъта. 
— Муссæ куы дæ! — кæмдæр уымæлы айсæфт зæронд лæджы 
уынæр. 
— Чи дæн æмæ цы дæн, уый мæхæдæг дæр нал зонын, Бæ- 
тæхъо. 
Ныры хуызæн раст ныхас никуы загъта Муссæ: чи уыд æмæ 
цы уыд, уый æцæгдæр ничиуал зыдта. 
«Ацы талынджы ныхас кæнын хорз у. Ам дын де ’нгас æмæ 
дæ уды рис ничи фæфиппайдзæн. Де уон ризын ма бауадз, дæхи 
ныддур кæн æмæ хъус. Дæ зæрдæ дын исты куы бацагайа, уæд 
де уæнгты æлхынцъ феуæгъд кæн æмæ, къулыл банцой кæныны 
’фсон, базмæл». 
— Уæдæ, дам, кæнæ Сыбыр, кæнæ Стамбул, и? 
-О! 
— Æмæ ды цы хъуыдыйыл ныллæууыдтæ? 
— Сымах цы хъуыдыйыл ныллæууат, ууыл ныллæуудзынæн 
æз дæр... 
— Уæд та уыцы Стамбулмæ искæйты куы арвитиккам, æмæ 
йæ куы фениккой! — æвиппайды загъта Дзæрæхохты Алхаст. 
«Гъе, гъе, феввахс кæнын!» — уымæл къулыл йæ чъылдым 
ахафта Муссæ. 
— Цыма дæ артдзæсты цур бадыс, ахæм ныхæстæ кæныс, 
Алхаст! Нырма уал дын æддæмæ ацæуын æмæ хур фенын банты- 
сæд! — йæ сæнттыл ын уазал дон ауагъта Бæтæхъо. — Ды цы 
зæгъыс, Муссæ? 
Муссæ æвиппайды йæ къухтæ фæйнæрдæм айтыгъта, æртæ 
зæронды талынджы рацагуырдта æмæ сæ йæхирдæм æрбассыд- 
та: 
— Кæд мæм райсом уыцы галдзæст фæсида, уæд æй базон- 
дзынæн: «Сыбыр кæнæ Стамбул» зæрдæбынæй загъта, æви нæ 
фæлваргæ кæны!.. Кæд йæ фæндон æцæг афтæ рауайа, уæд Бай- 
рамы стырбонæн йæ тæригъæд æнæхъæнæй мæ сæрыл хъуамæ 
’рынцайа!.. Æгайтма дзы лæгмард не ’рцыд! Иу къæрных Аб- 
дийы холы у, æмæ уымæн йæ фæдыл сæхæдæг зылдысты!.. Æз 
уæ цыма сайгæ кæй фæкодтон æмæ уæ мæ зондыл хинæй атард- 
тон, уый йæ куы бауырнид... уæд аххосаг æнæхъæнæй мæн хъуа- 
мæ фæуа. Сымах та уæ хæдзæрттæм ацæуиккат æмæ, хуыздæ- 
рæй цы ис, уый кæниккат, Сыбырæй дæр æмæ Стамбулæй дæр!.. 
Негасы бæсты нæ иу фесæфæд. Уымæй дæр ма сæ бафæлварæм! 
— Уый нæ уыдзæн! — карзæй загъта Алхаст. 
— Хуыцауыстæн, искæй тугæй æлхæд амонд мæн нæ хъæуы! 
— Дæ сынтæг, дам, куыд у, дæ къæхтæ, афтæ адаргъ кæн! — 
йæ ныхас фæсагъта Муссæ. — Нæ уын кодта Темырболат Цæцæ- 
297 

ны хабæрттæ?.. Фæсивæдмæ æркæсын хъæуы, мæ хуртæ, кæн- 
нод быцæуы къахыл куы ныллæууой, уæд Стамбул нæ, фæлæ 
Сыбыр дæр ардыгæй аззайдзæн!.. 
Дуары къæс-къæс ссыд, æмæ Муссæйæн йæ ныхас йе ’мби- 
сыл аскъуыд. Дуары ныллæг фæлгæты мидæг капитан ныггуы- 
быр, афтæмæй æнхъæлмæ каст Муссæйы рацæуынмæ. Къæсæ- 
рæй ма фæстæмæ бадзырдта сусæг минæвар: 
— Дæ зæрдыл дар, Бæтæхъо: талынг хъоргъы бадын æмæ Сы- 
бырмæ æнхъæлмæ кæсынæй уæддæр Стамбул хуыздæр у! 
Дыккаг бон сæумæрайсом камерæйы дуар бакодтой æмæ Бæ- 
тæхъоитæн расидтысты, æддæмæ рацæут, зæгъгæ. Зæронд лæгтæ 
базыдтой: Муссæ йæ дзырд сæххæст кодта æмæ сын сæ аххо- 
сæгтæ дæр йæхимæ айста. Нæ куымдтой, мах æнæ Муссæ нæ 
цæуæм, зæгъгæ. Цыппæрдзæлхыгтыл сæ тыхæй сæвæрдтой, сæ 
хæдзæрттæм сæ фæластой æмæ сæ бафæдзæхстой: облæсты хи- 
цауы фæндæй уын уæ хатæн цы раивтам, уыййеддæмæ уæхи 
сæрибар ма фенхъæлут æмæ æвастæй хæдзæрттæй æддæмæ ра- 
кæсынвæнд ма скæнут, зæгъгæ. 
Муссæ йæ хæсы кæронмæ хъавгæ цыд, фæлæ йæ уый фæстæ 
Лорис-Меликов йæ разы æрхæндæгæй бадгæ куы федта, уæд ын 
загъта: 
— Муссæ Алхазович, ныр дæхæдæг дæр Скъуыдкъохмæ ныц- 
цу, дæ бинонтæ дæм æнхъæлмæ кæсынц. 
Сусæг минæвар йæ сæр банкъуыста: 
— Цалынмæ Æлдадты Бæтæхъо мæн тыххæй дæумæ не ’рба- 
минæвар кæна, уалынмæ мын Скъуыдкъохмæ ацæуæн нæй. 
Лорис-Меликов йæ арф къæлæтджыны нымпылд: «Ацы хи- 
нæн йæ алы къахдзæф развæлгъау нымад у!» 
— Æмæ сын сæ хæдзæртты бадын куы бафæдзæхстам, уæд 
ма сæ ардæм цы ’рбахæсдзæн? 
— Æууæнк сæ æрбахæсдзæн, дæ бæрзонддзинад, æууæнк! 
Уыдон æууæнк æмæ ингæны йеддæмæ ницы бауромдзæн. Æууæнк 
куы нæ уа, уæд нæдæр ардæм æрбацæудзысты, нæдæр Туркмæ! 
Лорис-Меликов ницыуал загъта. 
Цалдæр боны фæстæ Терчы облæсты хицауы къæнцылары 
кулдуары цурмæ æнæхъæн къорд æрбацыд. Сабитæ, сылгой- 
мæгтæ, æвзонг лæппутæ. Мæхъæл, ир, цæцæн. Разæй лæууыды- 
сты Бæтæхъо, Алхаст æмæ Тепса. Сæ ныстуан хицаумæ барвыс- 
той æмæ домдтой: кæд нæ ахæстонæй суæгъд кодтай æмæ нын 
Туркмæ лидзыны бар дæттыс, уæд нын Муссæимæ баныхас кæ- 
ныны бар дæр ратт. Чи зоны уый дæр немæ рацæуа, кæннод та 
негасы дæр фæстæмæ хъоргъмæ бакæнут. 
Лорис-Меликов фырмæстæй йæ дæндæгтæ кæрæдзийыл 
къæрцц-къæрцц кодта. Туркмæ лидзыны хъуыддæгтæ, ай-гъай- 
дæр, домдтой ацы минæвары æрбацыд, фæлæ йæхимидæг иу æмæ 
дыууæ хатты нæ бабæллыд: Гъæтт, Муссæйы æнхъæлцау куы 
фæмæнг уаид æмæ йæ туземецтæ куыдзы хъуыды дæр куы нæ 
’ркæниккой! Мæсты кодта, æртхъирæнæй чи нæ фæтарст æмæ 
та дæлæ сæхи къахæй цы æнæсæттонтæ æрбацыд, уыдонмæ. 
298 

Мæсты кодта йæхимæ, Туркмæ лидзыны хуъыддæгты рохтæ йын 
йæ къухæй сусæг минæвар кæй айста, уый тыххæй. 
Муссæйы «ссæрибар» кодта æмæ йæ къанвоимæ Скъуыдкъох- 
мæ арвыста, йæ хæдзары алыварс ын хъарагъултæ баурæдта æмæ 
адæмы ’хсæн ахъæр кодтой: стырбоны уды зиан куы ’рцыдаид, 
уæд Муссæйы йæ хæдзары цыты ахстæй бадын æмæ Стамбулмæ 
йæхи цæттæ кæныны бæсты афонмæ Сыбырæй фæфалейæ код- 
таиккой. 
Цæмæй зыдтой адæм, уыцы хъарагъултæ Къуындыхаты Мус- 
сæйæн йæ зынаргъ уд кæй хъахъхъæдтой, уый. 
* * * 
Бæтæхъоиты Муссæимæ цæуын нæ ауагътой. Баныхас кæны- 
ны фадат сын нæ фæцис, афтæмæй сæ хæдзæрттæм фæцыдысты. 
Темырболат дæр Брутмæ ацыд. Цыдæр æнтъыснæг ыл баф- 
тыд æмæ йæ иунæгæй баззайын фæндыд. 
Мамсыратæ æмæ Къуындыхатæ, иуæрдыгæй, цин кодтой, 
«сæхион сæхирдыгæй кæй фæцис», ууыл, иннæрдыгæй та, хъахъ- 
хъæнджытæм кæсгæйæ, сæ масты дзæкъултæ нытыппыртæ сты. 
Скъуыдкъохы кулдуары фæйнæ фарс æфсæддонтæ, гуыми- 
рытау, куы алæууыдысты, уæд Афæхъо фæджихау. 
— Цæуыл дис кæныс, лæппу, уазджыты мидæмæ акæн! — ба- 
уайдзæф ын кодта Муссæ. 
— Куыйтæ сыл куы бандзарин, уæд куыд уаид, Муссæ? 
— Нæ куыйтæ дæр нырæй фæстæмæ Терчы облæсты бар- 
дзырдмæ гæсгæ хъуамæ цæрой. 
Йæ бинойнаджы Одессæмæ йæ фыртты цурмæ арвыста Муссæ, 
цæмæй ацы змæстытæй дард лæууыдаид. Стæй, лидзыны фарст 
куы æрбæстон уа, уæд сæм фæсиддзынæн æмæ иумæ æрбацæу- 
дзысты, зæгъгæ. 
Тохынайы фатхъæд æхсидæвтæ, къæрцц-къæрццгæнгæ, сыгъ- 
дысты, рæхысыл ауыгъд цæнгæт агæн йæ тæф калдис. Хатæн 
хуызджын гауызтæй сфæлыстæуыд. Цыппар къулыл фæйнæ 
пæлæхсар сыджын саджы сæр уыд ныхæст, сæ мукъутыл сын 
цармы бæсты игæргъуыз замс баныхæстæуыд, цæмæй дæндæгтæ 
стыгъдæй ма зындаиккой. Афтæ зындысты, цыма сырдтæ сæ 
сæртæ къултæй мидæмæ æрбатъыстой æмæ хæдзары хабæрттæм 
цымыдисæй хъуыстой. Артдзæсты рахиз фарс къулы æмбис ба- 
цахстой æвзист бæрцджын сау цухъхъа, сыгъзæрингъуыз æнда- 
хæй конд æгънæджытæ æмæ сæхтæгуæттæ кæмæн уыд, ахæм 
сырх æрттиваг куырæт, сау-сауид уæйлаг нымæт, даргъхæтæл 
хъыримаг, æвзист рон æмæ йæ уæлæ ауыгъд æвзист кæрддзæм- 
джын æхсаргард хъамаимæ. Уыдон Алхасты дзаумæттæ уыдыс- 
ты. Иннæ къулыл æрцауыгъдæуыд, подпоручикы пъагæттæ кæ- 
уыл уыд, ахæм зæронд цухъхъа, зæринхæцæнджын дамбаца æмæ 
рагон драгунты бур фистонджын кард. Уыдон та уыдысты Мус- 
сæйы æвзонгадыл дзурæг дзаумæттæ æмæ сæм сæ хицау февна- 
лын никæй уагъта. Алхазы дарæсы тæккæ бынмæ уыд, хæдзары 
299 

хистæры мæлæты фæстæ æдзух афтидæй чи лæууыд, ахæм ра- 
гон нывæфтыд къæлæтджын. 
Муссæ дуары галиу фарс, рудзынджы цур цъынддзастæй бад- 
тис æмæ цæуылдæр сагъæс кодта. Æна йæ фыды афтид къæлæт- 
джыны цур лæууыд æмæ йе ’фсымæры æнтъыснæг цæсгомæй йæ 
цæстытæ нал иста. Фæсдзæуин фынг æрбахаста, Гуыцыр æмæ 
йæ Темырыхъойы раз авæрдта. Тæвд уæливыхтæ æмæ арахъхъы 
дурын февзæрд йæ уæлæ. Афæхъо æнæхъæн уон, йæ тæф калгæ, 
æрбахаста æмæ йæ тæбæгъы æрæвæрдта. Фынджы алыварс æрба- 
бадтысты. Ацы бынатæн йæ хицау уæддæр Алхаст æмæ йæ аф- 
тид къæлæтджын уыдысты. Фыдызгъæлы хæрздæфæй байдзаг 
хатæн, Гуыцыр æмæ Темырыхъо, Алхасты афтид къæлæтджынмæ 
кæсгæйæ, куывтой, цыма дзы бар куырдтой, уыйау. 
— Муссæ, хъахъхъæнгæ нæ кæдмæ кæндзысты, хъахъхъæнгæ? — 
кæртмæ кæсгæйæ афарста Афæхъо. 
— Цалынмæ ардыгæй фæздæг кæла, уæдмæ. 
— Уæ, сæ артдзæстытæ банымæг уой! — нылгъыста сæ Къуын- 
дыхон. 
Уæздан арæзт сыкъайæ дыууæ рæгъы ракодтой, уæддæр фын- 
джы алфамбылай бадджытæ нæ фæхъæлдзæгдæр сты. Сæ зæр- 
дæтæ сын хъыдзы кодта Туркмæ лидзыны хъуыды, фæлæ агуырд- 
той æфсон, зæрдæ фæфидаргæнæн дзырд, æмæ сын Муссæ хъуа- 
мæ ссардтаид. 
— Цы фæнд уæм ис, мæ сыхæгтæ? — цъынддзастæй афарста 
Муссæ. 
— Æнæ дæу цы хъуамæ сфæнд кодтаиккам? — сыкъа бынны- 
уæзт акодта Уосмæн æмæ йæ уырдыгыстæгмæ радта. 
Муссæ йæ уырзæй дзулы къæбæр аууæрста,йæ дзыхы йæ 
баппæрста. 
— Æз ма цы дæн, ме сиахс!.. 
Ныхъхъус сты, Алхасты афтид къæлæтджынау. 
— Гъомæ Туркмæ фæндаг мах гæрдæм? — йæ комдзаг йæ дзы- 
хы, афтæмæй æрæджиау загъта Гуыцыр. — Мах разæй йæм лыгъ- 
дысты Албегатæ, Тугъантæ, Хъаныхъуатæ, Дыгуры Бадилатæ 
æмæ дæлæ сæхицæн хъанты цард кæнынц. 
— Фæстæмæ чи æрбаздазхт, уыдон та? — бафиппайдта Уосмæн. 
Гуыцыр уæныстæг йæ ныхæй ахафта. Ссыгъдæг ын кодта йæ 
«артдзæст», йæ «фæндаг», йæ «арв», йæ «зæхх». 
— Нæ фæндаг сыгъдæг у, кæд уæ нæ уырны, уæд æм уæхи 
цæстæй æркæсут!.. Нæ артдзæст, хуры цæстау, æрттивы. Нæ 
уæзæг дæр райгонд у. Не скъæттæ бонæй-бонмæ фосæй дзагдæр 
кæнынц!.. Уосмæн, цæуыл ма дыгъуырццæг кæныс? 
— Кæд мæм фæрсынмæ æрбацыдыстут, мæ сыхæгтæ, уæд уын 
æз афтæ зæгъын: мæ фыд Алхаз искæй барфыстæй нæ цард æмæ 
æз дæр нæ фæцæрдзынæн. Кæнæ мын уыдон ракæндзысты мæ 
къубал, кæнæ та сæ æз бахсындзынæн дæндагæй!.. Ахъуыды-ма 
кæнут уæхæдæг: нæ хъус иудадзыг хæцæнгарзмæ куы дарæм, 
уæд цæмæ æрхаудзыстæм?.. 
Афæхъойæн цыма ныртæккæ йæ разы лæууыд бынтон æцæ- 
300 

гæлон лæг, цыма йæ никуы федта, ахæм цæстæй йæм каст. Муссæ 
йемæ схъомыл, фæлæ йын йæ зæрдæйы бын никуы ссардта. 
Æддейæ дзы иу Муссæ уыд, мидæгæй та цалдæр æндæр æмæ 
æндæргъуызон Муссæйы. Искæмæ дзы куы бавналы, уæд йæ 
къухы аззайы бынтон æндæр Муссæ. Айразмæ йемæ цæуынвæнд 
скодта, фæлæ йæм уый йæ цæстæй февзыста: «Дæ бынат хъар- 
мæй дар, уым мæхæдæг сфаг уыдзынæн!» Æууæнчы хабарæй 
дзы ницы уыд, цыдæр бæллæхæй йæ хъахъхъæдта, цыма æнæ- 
дæндаг саби уыд. «Мыййаг куы байрæджы кæной, уæд-иу мæ 
агурыныл ма схæц, хæдзары бад!» — бафæдзæхста йын æмæ 
афардæг. Стæй уый фæстæ Скъуыдкъохмæ сæхи æрбаппæрстой 
Темырболат æмæ Æлдадты Гæба. «Муссæ кæм ис? Муссæ нæма 
разынд?» Цы сын загътаин? Муссæ мæн, йе ’ххуырстæй хъау- 
джыдæр, фæрсгæ ницæмæй кæны, зæгъгæ? Сыстад йæхæдæг, 
нырма уал Цæцæнмæ æрбацыд Муссæйы куыстуатмæ, стæй та 
Дзæуджыхъæуы æфсæддон штабмæ. «Муссæ æнæ дæу ссардзæн 
Скъуыдкъохмæ фæндаг» — загътой йын æмæ йæ фæстæмæ рар- 
выстой. Афæхъо аивæй хатыд: ацы сусæг хæлбурцъы фæсчъыл- 
дым цыдæр хъуыддаг абухы æмæ йæ тæккæ астæу лæууы Муссæ. 
Æвæццæгæн, йе ’фсымæр зынгимæ хъазы æмæ тæрсы, мыййаг 
æй куы басудза. Ахæм цæсгом равдисы, цыма æппæтыл дæр разы 
у, фæлæ æцæг разы у?.. Афæхъо нæу разы фыдæлты æгъдæут- 
тыл дур ныффæлдахыныл, нæдæр йе ’фсымæры ныхы дагътæм 
дæлейæ уæлæмæ кæсыныл. Кæдмæ хъуамæ зила се ’хсæн мигъ, 
кæрæдзимæ сæ комкоммæ бакæсын чи нæ уадзы, ахæм мигъ?.. 
Муссæ йæ хъус кæдæмдæр кæй адардта æмæ йæ сæ артдзæст 
уыйбæрц кæй нал æндæвта, уый дæр хатыд Афæхъо æмæ мæсты 
кодта. Кæд æрхаудзысты хъуыддæгтæ иуырдæм æмæ ма кæд 
æрбынат кæндзæн сæ артдзæсты, Алхаст мæрдтæм йемæ цы фарн 
ахаста, уый? Æвæццæгæн, никуы, уый дæр ын Муссæйы æнгас 
амоны! 
— Хуыздæр хос нал ис, мæ сыхæгтæ, мах нæ фарн уырдæм 
хæссы! — хуссарырдæм йæ къух адаргæйæ, загъта Афæхъо. 
— Гъемæ, куыддæр фæхъарм уа, афтæ уæрдæттæ баифтонг 
кæндзынæн æмæ ме ’ргом уыцырдæм сараздзынæн æз дæр! — 
йæхиимæ дзурæгау бакодта Гуыцыр æмæ сыстад. 
Уосмæн æмпылдæй рацыд кæртмæ. Йæ каисæн ам фæцæрæн 
кæй нал уыд, уый йæ бауырныдта, кулдуары дыууæ фарс лæу- 
уæг хъарагъултæм кæсгæйæ. Йæ каистæ куы алидзой, уæд ма 
уый дæр кæимæ фæцæра ам? 
Цæцæн, мæхъæл æмæ ирыл ахъæр, Муссæ йæхæдæг Туркмæ 
лидзы, зæгъгæ, æмæ кæд сусæг минæвар Скъуыдкъохæй æддæмæ 
нæ цыд, уæддæр лидзыны хъуыддаг размæ тылдис. 
Гамзат фæсдуар лæууыд æмæ йæ хицауы æнцойад хъахъ- 
хъæдта. Йæ иузæрдыг фæсдзæуинæн Муссæ карзæй бафæдзæхс- 
та, исчи мæм куы ’рбацæуа, уæд мæм развæлгъау фæбæрæг кæн, 
301 

афтæмæй йæ æрбауадз, зæгъгæ. Йæ хатæнæн дыууæ дуары уыд, 
уазджытæй сæ иутæн сæ бацæуæн æмæ сæ раздæхæн иу уыд, 
иннæтæ-иу бацыдысты æмæ нал разындысты. Гамзатæн цы хъау- 
джыдæр уыд, æвæццæгæн, Муссæйæн йæхи афтæ фæндыд. 
Уосмæн æмæ йæ бинойнаг Стамбулмæ лидзынмæ тынг кæй 
нæ хæл-хæл кодтой, уый фæфиппайдта Муссæ, фæлæ йын уыдо- 
нимæ дзурын æнцон уыд. Кæд Къуындыхаты Муссæ йæ исбон 
æмæ йæ карьерæйыл йæ къух исы, уæд мын Мамсыраты Уосмæн 
цы у йæ тъæпæн хæдзаримæ! Темырболатимæ дзурын зындæр 
уыд, уый Æлдадты зæронд Бæтæхъо æмæ бирæгъдзаст Тепсайы 
барæнæй не сбардзынæ. Турчы фæсарæйнаг хъуыддæгты министр 
Али-Пашаимæ дзурын æм æнцондæр кæсы уымæй, мыййаг та 
йæхи зонд куы аскъæра æмæ, Харачойы куыд сызмæста, афтæ 
куы сызмæнта хъуыддаг! Нырмæ йæм сабийы цæстæй каст, фæлæ 
Экмырзæты Тазайы нæрæмон зикрист уæвгæйæ йæ фæндоныл 
чи аскъæрдта, уымæн, æвæццæгæн, йæ зонд æмæ йæ дзырд кæр- 
дынц! 
Темырболат дис кодта, Муссæ Скъуыдкъохы æнцад кæй бад- 
тис, ууыл. Куы-иу æй бафарста, уæд-иу ын загъта: Лорис-Мели- 
ковы барфыст мын ардыгæй ацæуыны бар нæ дæтты! 
Муссæ æнкъардта: Темырболатимæ лæууыдысты иу бæрзонд 
сисы дыууæ фарс æмæ кæрæдзимæ сæ дзырд нæ хъуыст. Уыцы 
бæрзонд сис сын се ’хсæн цард сæвæрдта, фæлæ йæ Темырболат 
йæхæдæг нæ фиппайдта æмæ йæ мадыфсымæрыл æууæндыд уæд- 
дæр. Æрбацæуы, йе ’нæхин сагъæстæ йын раргом кæны, йæ уд 
æмæ йæ зæрдæ сбыгъдæг кæны йæ разы. 
— Моллотæ адæмыл мæрдон хуыссæг бафтыдтой æмæ сæ 
сæры магъз нал кусы. Турчы хицауад Уæрæсейы паддзахæй пы- 
сылмон адæмы, базайраг фосау, иугуырæй кæй æлхæны, уый нæ 
уыныс, Муссæ? Сæ цæстæй сæ ракæсын кæн, ма сæ ныдздзæ- 
гъæлтæ кæн, — дзырдта йын, цыма Муссæ Хуыцау уыд, уыйау. 
— Æз мæ куысты уæлхъус нал дæн, Темырболат. Мæ лæгæ- 
тæй æддæмæ кæй нал кæсын æмæ мæ, сырдау, ахстæй кæй да- 
рынц, уый нæ уыныс? — æндæр ын цы загътаид, уый нал ссардта. 
Темырболат йæ дзыппæй гæххæттытæ систа, Муссæйы раз 
сæ æрæвæрдта æмæ бандзыг ис, марды уæлхъус бадæгау. Муссæ 
фыццаг сыф систа, уæлейæ дæлæмæ цæджындзау чи æрдаргъ, 
уыцы фыстæн йæ сæйраг бакаст: «Мæ сагъæстæ». Дарддæр ыл 
йæ цæст ахаста æмæ цæмæндæр йæ къух ризын райдыдта. Гæх- 
хæттытæ фынгыл æрæвæрдта, афтæмæй бакаст: 
Дæ тохы сидт, дæ базард 
Зæллангæй хъуыст, æндонау. 
Де *мыр кæуын, дæ азард 
Хъæуырдæм тылд, уæрдонау... 
«Гъе-гъе, мæ хуры чысыл, уый фадынæгæй куы фæрынчын 
дæ!» Йæ цæстытæ схъулæттæ сты æмæ «Мæ сагъæсты» дамгъæ- 
тæ нал æвзæрста. Гæххæттыл сырх къæлæсытæ схъомпал сты. 
«Ме ’нхъæлцау мын куы фæмæнг кодтай дæ «Сагъæстæй!» Кæ- 
302 

сыс куыд хин у цард? Уый æнхъæл дæ нæ уыдтæн, мæ хуры 
чысыл! Ныр дæ бамбæрстон æмæ йæ зонын, ацы æмбыд дуне- 
йыл цæмæн ныззезелæг дæ, уый! Ныр хатын, уыцы нæрæмон 
зикрист Экмырзæты Тазайы ныхтæй куыд раирвæзтæ, уый!.. 
Æвæццæгæн, уыцы фыййау дæр дæ хуызæн сæнтдзæф у æмæ, 
дамгъæ куы зонид, уæд хъуыраны суратæ зарыны бæсты «Мæ 
сагъæстæ» ныффыссид! Цæй, дæ зæрдæ дын нæ асæтдзынæн, 
Иры кадæггæнæг, хъуыды кодта Муссæ, «Мæ сагъæстæм» æдзы- 
нæг кæсгæйæ. 
— Уый лæгдзинады райдайæн у! — схауд йæ дзыхæй рæстдзи- 
над, кæд æй йæ зæрдæ уымæ нæ тардта, уæддæр. 
— Лæгдзинад зæххы къорийы йас куы суа, уæддæр йæ рай- 
дайæн райгуырæн хъæу у. Æнæ хъæубæстæ нæдæр сагъæстæ ис 
æмæ нæдæр лæгдзинад! — дзургæ-дзурын Темырболаты цæстытæ 
сæ къуырфыты мидæг ноджы арф бахаудтой æмæ Муссæмæ афтæ 
фæкаст, цыма йын йæ уды бынмæ каст йæ хæрæфырт. 
— Дæуæн уый загъдæуа!.. Æнæ хъæубæстæ нæдæр сагъæстæ 
уыдзысты, нæдæр сагъæсгæнæг!.. Æмæ уый тыххæй сагъæстæ- 
гæнæг хъуамæ ацæуа, йæ хъæубæстæ, йæ сагъæстæ кæдæм цæ- 
уой, уырдæм! — йæ уырзæй «Сагъæстæ» даугæ, загъта Муссæ. 
Темырболат фестад, «Сагъæстæм» фæлæбурдта æмæ сæ йæ 
дзыппы бафснайдта. Йæ цæстыты æрттывд æвиппайды амынæг. 
Мыдгъуыз гагуытæ самæстысты æмæ сæ хуыз нал зынд. Йæ 
галиу æрфыг фесхъиу-фесхъиу райдыдта. Йе уæхсчытæ дæлæмæ 
æрхаудтой. Темырболат дуарырдæм йе уæхсчытæ ризгæ фæцæй- 
хаста, фæлæ Муссæ йæ бынатæй нæ фезмæлыд, афтæмæй йын 
кастис йæ чъылдыммæ æмæ хъуыды кодта. «Уый дын царды 
диссæгтæ, гъе, мæ хуры чысыл!.. Дæхæдæг нырма цы дæ æмæ 
де знагиуæг цы уыдзæн!.. Деддæ, дæ дзыппы кæй афснайдтай, 
уыдон сты ме знæгтæ, мæ политикон знæгтæ, уымæн æмæ уыдон, 
æз цы хъуыддагыл архайын, уый ныхмæ цæуынц æмæ дæ Туркмæ 
алидзыны ныхмæ ардауынц! Афтæ, гъе, Иры кадæггæнæг!» 
Йæ пыхцыл къухтæ йæ цæсгомыл æруагъта, йæхи бауыгъта: 
«Цæй, Иры кадæггæнæг! Ахæм стыр цалх сæнкъуыст, æмæ уый 
йæ тулынæй дæу æмæ Тазайы хуызæн хъуымызбылтæ нал бау- 
ромдзысты!» Адæм æгæр дæр кæй сызмæлыдысты æмæ сæ ны- 
мæц фондз минæй раджы кæй фæфылдæр, ууыл йæ зæрдæ дард- 
та сусæг минæвар æмæ уымæн фыста Лорис-Меликовмæ: «Лыгъ- 
дæтты нымæц бонæй-бон фылдæр кæны. Чысыл цæцæны цæр- 
джытæ æмæ хъарабулахътæ сегас лидзынвæнд скодтой. Стыр 
цæцæны дæр бирæ ис, лидзын кæй фæнды, ахæмтæ. Æнхъæл 
дæн, лыгъдæтты нымæц нæ хыгъдæй фæфылдæр ис. Æфсæддон 
зылды хицæуттæн, уыдонимæ иумæ Кæсæг æмæ Иры нымай- 
гæйæ, — бацамонын хъæуы, дæумæ хуыздæр чи кæсы, ахæм ма- 
дзал, кæннод Дагъыстаны дæр бирæ фæзынд, цæцæнимæ али- 
дзын кæй фæнды, ахæмтæ. Кæд бахъæуа, уæд ме ’фсымæр 
Афæхъойы цæцæнмæ æрвитдзынæн æмæ дзырддзæугæ лæгтæн 
зæгъдзыстæм, ацы аз сегасæн алидзыны фадат кæй нæ фæуы- 
303 

дзæн, уый». Кæсæг æмæ Дагъыстанæй дæр æрбалæгæрстой 
Скъуыдкъохмæ. Афæхъо бацыд æнæхонгæ уазджытимæ ныхасы 
æмæ сын уырнын кодта: Фидæн дæр мах фидæн у æмæ ацы аз 
фадат кæмæн нæ фæуа, уый та уæд æрцæудзæн «аргъуыд бæс- 
тæм». Скъуыдкъох Туркмæ лидзыны хъуыддаджы бикъ кæй фе- 
стад, уый Османаты Садуллæйæн æхсызгон нæ уыд. Хъази хъæу- 
ты рабыр-бабыр кодта æмæ Муссæмæ хаста наибы змæнтæн митæ, 
фæлæ йын нырма уыимæ хъаугъа кæныны фадат нæ уыд. «Са- 
дуллæ, фадат уæвгæйæ, адæймагæн йæ хъустæ бахсынид, фæлæ 
бирæ нæ фæтилдзæн йæ къæдзил. Йæ бинонтимæ йæ фыццаг 
къордимæ æрвитдзынæн æмæ стæй тæлфæд уым, Трапезунд, 
кæнæ Диарбекиры!» 
Скъуыдкъохы галуан æмæ йæ алфамбылай уæвæг дыууæ мин 
æмæ аст сæдæ дæсæтины зæххыты аргъмæ Муссæ цыппор фондз 
мин сомы æрдомдта, фæлæ дзуапп нæма райста. «Чи зоны, Ло- 
рисы-фырт хъуыды кæны: цæуыс æмæ ахъуыдты у, зæгъгæ, 
фæлæ нæ, мæ хуры чысыл! Уыцы фæллæйттæ кæд цыппор фондз 
мины аргъ не сты, уæддæр мын бафиддзынæ! Нæ мын бафид- 
дзынæ, æмæ та иннæ Байрамы стырбон дæр æрцæудзæн». 
Иннæрдыгæй та йæм былдауæн ныхæстæ арвыста: «Цурон 
ныхас мын ма фæуæд, фæлæ Кавказы хицау йæ бæстæ æмæ йæ 
адæмы, дæуæй къаддæр чи зоны, ахæм лæг куы уыдаид, уæд 
ацы хабар Терчы облæсты иумæйаг растад ма расайдтаид, уый 
мæ нæ уырны. Ме ’фсымæр Афæхъойы Садуллæмæ арвыстон 
æмæ йын бафæдзæхстон, цæмæй наиб йæ бинонты æмæ йæ хæс- 
тæджыты, — æдæппæт сæдæ фæндзай хæдзары, майы дæсæм 
боны Турчы фæндагыл ныллæууой». 
Тазайы хабарæй йæ фарста облæсты хицау, йæхицæн дæр ма 
уый баззад æрбæстон кæнинаг. Æмæ цы у Таза? Чи рахæцдзæн 
йе ’вварс? Ардыгæй уалдзæгмæ æмбырдты хъæр кæныны йед- 
дæмæ ницы сараздзæн, уæдмæ та адæм лидзынæввонг суыдзыс- 
ты æмæ сæ уый нал бауромдзæн. Ныртæккæ фыййауы фæдыл 
зилын ницы пайда у, уæд адæм сæ лидзыны хабæрттæ фæуадз- 
дзысты æмæ се ’мзæххонмæ æрдардзысты сæ хъус. Фæлтау æй 
уалдзæджы ныццæвдзысты, кæд дзы исты цæвинаг разына, уæд... 
Хорз, уый афтæ фæуæд, фæлæ Темырболат куы алидза æмæ 
йæхи фыййауыл куы сныхаса, уæд та?.. Гъеуæд дзы уыдзæн 
митæ, гъе!.. Хъус уæд ды Æна æмæ Уосмæны богъ-богъмæ!.. 
Нæ, уый нæ уыдзæн, Темырболатæн Ирыстонæй æддæмæ ацæ- 
уынæн æрмæст иу фæндаг ис æмæ уыцы фæндаг цæуы Туркмæ! 
Фæгæпп ласта Муссæ. Дурынæй йæ армы дзыхъхъмæ дон 
рауагъта. Йæ ныхыл æй скалдта, стæй сынтæгыл уæлгоммæ 6а- 
фæлдæхт æмæ цармæ йæ цæстытæ ныццавта. 

Дыккаг хай 
ЭКМЫРЗÆТЫ ТАЗА 
I. ЙÆ БÆРЗОНДДЗИНАД 
ЛОРИС-МЕЛИКОВ МИХАИЛ 
Æхсынцъы æмæ цым дидин рафтыдтой. Хæхты 
фæхстæ фæхъулон сты. Дæттæ змæстæй цыдысты. 
Лорис-Меликов æмæ Къуындыхаты Муссæйы сусæг 
нывæсты нырма иу къæм дæр нæ фæзынд. Мæнæ уал- 
дзæг дæр æрбалæууыд, фæлæ Экмырзæты Тазайы тых- 
хæй, чысыл хъаугъаты йеддæмæ, куы ницы æрбайхъуыст, 
уæд облæсты хицау байрад: Муссæйы хъуыды фæмæнг 
ис, фыййауы растады хабар æрымысгæ у, зæгъгæ. Уæд- 
дæр йæ хъус дардта æмæ æфсæддон зылды хицæутты 
дæр бафæдзæхста, цæмæй Тазайы алы къахдзæф ны- 
мадтаиккой. 
Адæм сæхи цæттæ кодтой стыр балцмæ. Дзæуджы- 
хъæуы базары къух бакæнæн нал уыд. Æртардтой Кæ- 
сæгæй дугъон æмæ уаргъласæн бæхтæ, Дагъыстанæй, 
стыр зымæджы фæстæ скъæтæй æддæмæ чи раирвæзт, 
ахæм къæсхуыргомау галтæ æмæ къамбецтæ, Цæцæн æмæ 
Мæхъæлæй — сæгътæ, фыстæ. Балцы цæуæн тæлтæг 
бæхты се ’взиствæлыст сæргътимæ ивтой уæзласæн бæх- 
тыл, цæмæй сæ уæрдæтты баифтыгътаиккой стыр бал- 
цы цæугæйæ. Иннæтæ далысты, кæнæ сæгъты æмсæр 
æфсæн рæхыстæ домдтой, цæмæй фæндагыл уæрдæхтæ 
здухынæн ма бахъуыдаиккой æмæ фæстейæ ма баззада- 
иккой. Ивтой рагон хъримæгтæ, кæрдтæ, хъаматæ, ома 
нырæй фæстæмæ ницæмæнуал бахъæудзысты. Рагацау 
кусæртытæ кодтой, цæхджын сæ æвæрдтой. 
Уæладзыгæй адæмæй йедзаг фæндагмæ каст Лорис- 
Меликов. Хосы фæтæн рæдзагъд фæцæйлæст, цыма уд- 
дзыд уыд æмæ йæхæдæг фæцæйцыд, уыйау зынд. Уæр- 
доны цæлхытæ дурастæрдыл гуыпп-гуыпп кодтой. Ра- 
зæй, хосы рæдзагъды бынæй къамбецты мукъутæ, уарт- 
хæфсыты сæртау, зындысты. Уæрдонгæс сын сæ сæр- 
бос размæ ивæзта æмæ сæ йæ фæдыл ласта. Йæ иувæр- 
сты фæцæйцыд, фæныкгъуыз цухъхъа кæуыл уыд, ахæм 
лæг. Йæ дæларм уæрыкк фæцæйхаста. Дæлæмæ зæбул 
хосы кæрæттыл иуварс ахæцыд, уæрдонгæсмæ æввахс- 
дæр бабырыд æмæ йын уæрыкк йе ’рмтты фæсагъта, 
стæй та æддæмæ рабырыд æмæ йæ къухтæ кæрæдзийыл 
20 Булкъаты Михал 
305 

æрцагъта, ома, райгонд у дæ фосæй. Уæрдонгæс уæрыччы фæн- 
даджы хъæбæрыл авæрдта æмæ, базаргæнæгыл бустæгæнгæ, йæ 
къух ауыгъта, цы мыл æрцауындзæг дæ, зæгъгæ. Уæрыкк, бæгъ- 
бæгъгæнгæ, ныййарц ис. Йæ хицау ма йæ тыххæй баййæфта. Йæ 
дæларм та йæ скодта. Уæрдонгæсы басырдта æмæ йын йæ тæккæ 
цæстытæм йæ рахиз къухы цыппар æнгуылдзы пæлæхсарæй ба- 
хæсгæйæ, фæхъæр кодта: «Ди!» Уæрдонгæс йæ хъуынджын худ 
куы банкъуыста æмæ куы нæ сразы ис, уæд базаргæнæг йæ цып- 
пар æнгуылдзæй иу бадыдагъ кодта æмæ фырмæстæй ныссыф- 
сыф ласта: «Хо!» Хъуынджын худ уæддæр не сразы ис. Уæд ын 
уæрыччы фæстæмæ йе ’рмтты фæсагъта тыххæй, æмæ йæ зæ- 
ронд цухъхъайы фæдджитæ уæлæмæ сивæзта, ома йæ бынтон 
æнæаргъæй ахæсс æмæ дын уæлæмхасæн — мæнæ мæ зæронд 
цухъхъа. Фæуагъта йæ æдуæрыкк, фæзилæны фæаууон ис. Уæр- 
донгæс йæ къамбецты сæрбос феуæгъд кодта æмæ йæ фæдыл 
ауад. «Ях-яд! О-о-о, Ях-яд!» — сидтис æм, фæлæ Ях-яд фæс- 
тæмæ нал раздæхт. 
Уæрыччы хицау йæ дæлвæдджийæ кард куы фæцъортт лас- 
таид æмæ йын йæ базайрагыл дыууæ сомы чи нæ ратта, уый 
тæнты куы ныссагътаид, уæд æм дисау нæ фæкастаид, уымæн 
æмæ хæххон лæджы фæлгонц афтæмæй ныффидар йæ зонд æмæ 
йæ хъуыдыйы. Нæ йæ уырныдта, уымæ дæр кæй ис лæгуарзон- 
дзинады æнкъарæн, лæгъстæ кæнын æмæ барыны миниуджытæ. 
Шамилы мюридтæ хæсты иу æмæ дыууæ хатты нæ байстой се 
знæгтæй зынаргъ дзаумæттæ æмæ фос, фæлæ байсæггагмæ дæр 
кастысты æлгъæй, йæ хицаумæ йын куыд кастысты, афтæ... Уыцы 
мюридтæ ныр дæлæ уæрыччы аргъыл фæбыцæу сты æмæ сæ 
хъаугъа алыг кодтой хотыхæй нæ, фæлæ уæздан дзырдæй, хæс- 
тон лæджы æхсарæй нæ, фæлæ тыллæджы хъысмæтыл хъуыды- 
гæнгæйæ, арв æмæ хурмæ скæс-скæс цы хуымон фæкæны, уый 
æнкъарæнæй. Гъеныры йеддæмæ йæм никуы фæзынд цæцæйна- 
гау, иронау, кæнæ мæхъхъæлонау зоныны бæллиц... Уæд арды- 
гæй хъусид æмæ зонид, дæлæ уыцы æнæдаст хæххонтæ, сæ сур- 
дымæнтæ дымгæ, цæуыл уынаффæ кæнынц, уый. 
Сусæггаг гæххæттыты асыккыл рахæцыд æмæ Кавказы 
æфсæдты сæйраг штабы хицау инæлар-лейтенант Карцовы фыс- 
тæгыл фæхæст ис йæ къух. Уайтагъд Муссæ æрбалæууыд йæ 
зæрдыл, уынгты хъæлæба кæмдæр хъуыдыты æддейæ аззад. 
Цæмæн æруагъта Муссæ йæхиуыл ахæм стыр уæз, цы йæ разæн- 
гард кæны Туркмæ? Паддзахы иузæрдыгдзинад? Æмæ чердыгон 
иузæрдыгдзинад у уый? Зæхх æмæ мулкæй цух куы нæ у, уæд 
ма цы агуры? Кæд æй Цæгат Кавказы къухдариуæггæнæджы 
къæлæтджын хъæуы, уæд ма Туркмæ цæмæн лидзы? 
Муссæйæн йе Сфæлдисæг балæвар кодта æфсадфæтæджы 
курдиат æмæ дыууæ лæджы ’хсæн архайыны фаг зонд, цыппо- 
раздзыдæй инæлар уый фæрцы ссис. Лорис-Меликов мæсты ууыл 
кодта: йæхæдæг-иу, фæкъуыхцыйæ тæрсгæйæ, æмыр кæм ба- 
цис, уым-иу Муссæ йæ хин уынаффæйæ ацамадта, фехалæн кæ- 
мæн нал уыд, ахæм ныфсы мæсыг. Ахæм мæсыг уыд, Скъуыдкъо- 
306 

хы зæххытæ æмæ йæ хæдзары аргьмæ цыппор фондз мины кæй 
домдта, уый дæр. Кургæ нæ кодта, фæлæ — домгæ. Ацу æмæ 
йын ма ратт. Науæд йæ алыгъд цы пайда у? Туркмæ куы алидза, 
уæд та йæ уым дæр бахъæудзæн йæ ног хицауæн йæ иузæрдыг- 
дзинад сбæлвырд кæнын. Æмæ йæ цæмæй сбæлвырд кæндзæн, 
йæ фыццаг хицæутты цæстыты фæнык бакалыны йеддæмæ?.. 
Æмæ йæ ныхмæ бакæнæн ницы ис, цалынмæ уым æрбæстон уа, 
уæдмæ ардыгæй йæ иу къах нæ исы... Кæй зæгъын æй хъæуы, 
Лорис-Меликовæн йæ раргом кæнын йæ бон уыд, фæлæ та уæд 
сæрæй хъуамæ райдыдтаид, уал азы цы хъуыддаг фæцарæзта, 
уый... Нæ, фæлтау ахæссæд, цы домы, уый æмæ акæнæд йемæ, 
Цæгат Кавказæн æнцойады хос цы фондз мин хæдзары алыгъд 
фæуыдзæн, уыдоны!.. 
Муссæимæ иу хъуыддагыл архайдтой, фæлæ уыцы архайдимæ 
иумæ сусæгæй кæрæдзийы ныхмæ дæр хæцыдысты. Ахæм сусæг 
хылы-мылыйы састыл хъæцын æмæ æмырæй лæууын дæр лæг- 
дзинады миниуæг у, зæгъгæ, уымæй сабыр кодта Лорис-Мели- 
ков йæхи, Муссæйы дзырдахасты мидæг курыны бæсты 
æртхъирæнхæццæ домæн куы фæфиппайдта, уæд. Уадз æмæ йын 
дыууæ ахæмы дæр бафидæд, уымæй паддзахады казна нæ фæ- 
мæгуыр уыдзæн. Лорис-Меликовы агайдта, цас ын бафыстаик- 
кой, уый нæ, фæлæ бафидинаг æхца Муссæ цы уагæй домдта, 
уый. Куындыхы-фыртимæ цы хъуыддæгтыл ныххæцыд, уыдо- 
нæй йæм цинтæ æмæ хъыгтæ, иу æфсондзы ифтыгъд галтау, иумæ 
цыдысты, къæйттæй. 
Штабы капитан йæ разы лæууыд. Æвастæй та йæм бацæуын 
ничи уæндыд, фæджихау, æрбацæуыны бар ын кæд радтон, 
зæгъгæ. Йæ разы йын пакет авæрдта æмæ ацыд. 
«Ичкерийы та абон æнцойад фехæлд. Харачойæ фыййау Эк- 
мырзæты Таза адæмæн расидт, имам дæн, зæгъгæ, æмæ сæм 
тохмæ сиды...» 
Тумановы æрбахæссæггаг бæрæг ын нырма йæ зæрдæ никуы 
барухс кодта. Мæнæ та йæм ныр дæр дыууæ хъыджы хабар 
æрбарвыста: Тазайы сидтыты фыдæй Ичкерийы змæстытæ сæ- 
хæдæг æмæ, Муссæйы æнхъæлцау ацы хатт дæр кæй нæ фæ- 
мæнг ис, уый. 
Цæцæнмæ цæуинаг уыд, фæлæ йын фадат нæ фæцис, ныр ын 
хуыздæр фадатмæ æнхъæлмæ кæсæн нал уыд, уымæн æмæ абон 
ныллæууыд, Муссæ йын Тазайы ныхмæ цы цæхгæр мадзæлттæй 
спайда кæныны сæраппонд дзырдта, уыдонæн се ’мгъуыд. 
* * * 
Дзæуджыхъæуы гарнизон фæдисы лæуд скодта, горæты ал- 
фамбылай цы æфсæддон хæйттæ уыд, уыдон дæр хæстæввонг 
систы. 
Фидиуæг Грознамæ бæрæг бахаста, облæсты хицау æрбацæуы, 
зæгъгæ, æмæ инæлар Туманов сахары кæронмæ йæ хицауы размæ 
рацыд. Бæхæй æрхызт, æфсæддон салам ын радта æмæ фехæ- 
307 

лынмæ æнхъæлмæ каст, «Ичкерийы та абон æнцойад кæй ных- 
хæлд», уый тыххæй, фæлæ Лорис-Меликов, йæ иувæрсты кæс- 
гæйæ, афарста: 
— Алыксандр Георгиевич, куыд цæуы лидзыны хъуыддаг? 
— Цæуы... — фæджихау Туманов. «Лидзыны хабæрттæ базо- 
ныны сæраппонд æрбацыд, æви йын Тазайы хабар асыгъта йæ 
дæлфад?» 
— Таза та нын, æвæццæгæн, цыты гæрæхтæ кæны, нæ?.. 
— Шамилы фæстæ ахæм цыты гæрæхтæ æгъдауæн баззадыс- 
ты, дæ бæрзонддзинад! — хицауы рæхойæн ныхасмæ йæхи ты- 
хæй баурæдта Туманов. 
Мæсыджы гуылмыз æндæрг сæм тызмæгæй каст, зæрæхсиды 
милты йæ тигьтæ цадæггай тадысты. Лорис-Меликов, æвдæлон 
лæгау, фæйнæрдæм ракæс-бакæс кодта. 
— Куыд аирвæзт Тазайæн нырмæ ацы фидар? 
Туманов фырмæстæй рахсыст: «Хынджылæг кæны нæ галдзæст!» 
Муссæимæ сусу-бусу кæй кодтой æмæ йæ кæддæр йæ кабинетæй, 
лæппуйау, кæй рарвыста, уый иудадзыг йæ зæрдыл лæууыд. 
— Уыцы фидар имамтæ æмæ инæлæрттæн дæр нæ бакуымдта 
сæттын! — ома ды дæр, сæттын кæмæн нæ бакуымдта, уыдонæй дæ. 
— Имамтæ æмæ инæлæрттæн!.. Уæрæсейы салдатæй инæлармæ 
цас дæрддзæг ис, уыйас Кавказы мюридæй имамы онг нæй. 
Хатæнмæ куы бацыдысты, уæд кæстæр афицер Тумановæн 
йæ фæдыл пакет æрбахаста. 
— Веденойæ у! — загъта æмæ слæууыд, фæйнæгæй йæ сæр 
уæлæмæ цы зæгæл сдары, уыйау. 
Лорис-Меликов æм куы фæкомкоммæ ис, уæд йæ худын тых- 
хæй баурæдта. Дзигло буарыл егъау сæры къуыдыр æрзад. Йæ 
рустæ, роцъойæ райдайгæйæ, куыд уæлæмæ фæйнæрдæм фæцы- 
дысты. Йе стыр сæр ын цыма фæйнæрдыгæй йæ хъуырырдæм 
тæссармæ æрцамадæуыд. Æртæтигъон сæргæхц джыбыйы хуы- 
зæн буарыл уæз кодта. Ахæм адæймæгтæ исдугæй-исдугмæ цыргъ 
ныхæстæ сæппарынц æмæ искæй цæсты сæхи тъыссынц, ома, 
царды уæз мах искæмæй къаддæр не ’нтъухæм. 
Лорис-Меликов пакет райхæлдта: 
«...Тазайы æрцахсынмæ хъавыдыстæм, фæлæ хъæдмæ алыгъд 
æмæ йæ алыварс æрæмбырд кодта Харачой, Элыстанджы æмæ 
Хойы цæрджытæй дæс æмæ æртиссæдз лæджы бæрц», — фыста 
булкъон Головачев. 
Лорис-Меликов фыстæгыл уæлæмæ схæцыд: 
— Алыксандр Георгиевич, цы сарæзтат Тазайы ныхмæ? 
— Бердыкелы цы батальон лæууыд, уый Эрсенойы фидары 
баурæдтон, Хулхулауы комæй йæм куыннæ бауæндой... 
— Кæд йæ нæлгоймæгтæ Тазамæ аивылдысты, уæд дзы ныр 
бауром батальон!.. Цæцæны та? Тазайы фидиуджытæ Цæцæны 
æфсæддон зылды арæнтæй мидæмæ нæ баирвæзтысты? 
— Булкъон Муравьевмæ нæ архайды нывæст арвыстон, цæ- 
цæны æфсæддон зылды арæнтæ сæхгæнын кодтон, дæ бæрзонд- 
дзинад. 
308 

— Кæй баурæдтай арæнтыл? 
— Бынæттон цæрджыты. 
Лорис-Меликов йæ кæсæн цæстытæ фелвæста, афтæмæй ба- 
каст инæлар Тумановмæ æмæ, йæ хурхы уадындзтæ ризгæ, бахъ- 
уыр-хъуыр кодта: 
— Æууæнк сыл ис? 
— Аргъуны наиб Девлет-Мырзæ Мустафин æмæ Автуры кънйаз 
Бекович-Черкесский бирæ хæттыты сбæлвырд кодтой сæ иузæр- 
дыгдзинад! 
— Цас сты Девлет-Мырзæ æмæ Бекович-Черкесскийы æфсæд- 
тæ? 
— Аст сæдæйы бæрц. 
— Булкъон Головачев Ичкерийы арæнтыл цæуæг ма ауадзæд, 
Эрсенойы хъæумæ дарæд йæ хъус, уый у Тазайæн йæ ахстон. 
— Куы дын загътон, иу батальон дзы баурæдтон! 
— Чаберлейы наиб Дзукъаты Дубæйы дæр Ичкерийы арæн- 
тæм æрбакæнæд, цæмæй æхсæвæй-бонæй арæнтæ хъахъхъæна. 
— Хорз. 
— Воздвиженскы фидары æфсæдтæй дыууæ батальоны Ве- 
деномæ æрбакæнын хъæуы, Таза фыццаджы райдианы уырдæм 
лæбурдзæн! 
— Ууыл мæхæдæг дæр хъуыды кодтон, фæлæ Воздвиженскы 
гарнизонмæ февналын, æнæ дæу, мæ ныфс нæ бахастон. 
Тазайы растад кæйонг анхъæвзтаид, уый нырма ничи зыдта, 
нæ йæ зыдта Таза йæхæдæг дæр. Нырма знаджы æнæуынондзи- 
нады йеддæмæ йæ къухы ницы уыд фыййауæн, фæлæ уыцы 
æнæуынондзинад цæйас змæлд расайдтаид, уый бахынцыны фаг 
ахуыр æм нæ уыд. Муссæ йæм растады æмгъуыды сæраппонд 
фыста, фæлæ йæ къуырцмæ йæхи зондæй æрхаста, æви йын æй 
исчи бацамыдта, уый ничи зыдта. Ныр лидзæг адæмы куы ба- 
къуылымпы кæна, уæд та ноджы иу афæдз æнхъæлмæ кæсын 
бахъæудзæн, уымæн æмæ зæхкусæг уыцы «дзæнæты бæсты» уал- 
дзыгон куыстытæ бакæныныл йæ зæрдæ куы нæ дара, уæд ар- 
дыгæй йæ къах нæ авæрдзæн. Тазайы фидиуджытæн дард ацæ- 
уын нæ бантысдзæн æмæ йæ тохы сидт, чи зоны, æргæвст кусар- 
ты фæстаг фæбогъæй хъауджыдæр нал сахада, фæлæ лидзыны 
фарст ныкъкъуылымпы кæнынæн уый дæр фаг у. Рæгъау зæх- 
хыл калд туг куы фены, уæд зæрдæхалæн богътыл схæцы æмæ 
дзы сæрвæт ферох вæййы. Тазайæн йæ хурхыл кард дæр уымæн 
нæ сæвæрдтой æмæ йын ныры онг хурмæ кæсыны фадат уый 
сæраппонд раттой. Фæлæ, чи зоны, зымæджы дæргъы адæмы 
маст срæмудзыны æввонг не скодта фыййау? Чи зоны, уыцы 
маст Цæцæн æмæ Мæхъæлы алы къуымты уыцы иу рæстæджы 
ныппæртт кæна æмæ ма йæм Дагъыстаны бунтгæнджытæ дæр 
æрбаивылой... Йæ ныддæрæн кæнын зын бæргæ нæу, фæлæ уый 
цы расайдзæн ацы къуырцдзæвæны йæ фæдыл? Туземецтæ сæ 
уæзласæн бæхтæ æмæ галтæ хæцæнгæрзтыл нæ баивдзысты æмæ 
Тазайы фæдыл нæ ацæудзысты? Бынæттон цæрджытæй æфсад 
скæнын æмæ сæ сæргъ наиб Девлет-Мырзæ æмæ Бекъович-Чер- 
309 

кескийы сæвæрын хорз æрхъуыды кодта инæлар Туманов, фæлæ 
йæ хæс куыд сæххæст кæндзæн?.. Тазайы хъуамæ æрцахсой йæ 
императорон бæрзонддзинады æфсæдтæ нæ, фæлæ йæхионтæ. 
Уæд нал æрæмбырд уыдзысты хъомтæ зæххыл калд туджы ал- 
фамбылай æмæ, уымæ смудгæйæ, сæ богъ-богъæй бæстæ сæ сæ- 
рыл нал исдзысты. 
Гарнизон хуыссæджы аныгъуылд, хъарагъултæ кæрæдзимæ, 
уыгтау, уасыдысты. Лорис-Меликов инæлар Тумановы кабинеты 
зыбыты иунæгæй бадтис æмæ Терчы облæсты æфсæддон штабы 
хицау булкъон Свистуновмæ фыстæг фыста: 
«Архонскæй Екатеринограды ’хсæн станицæйы цы Абхаз æмæ 
Имереты пъолктæ лæууы, уыдонæй цыдæриддæр сæрибар бата- 
льонтæ ис, иууылдæр сæ æнæ уæлдай хъæлæба Владикавказмæ 
æрбаввахс кæнут. Гæнæн ис, æмæ дзы штабты фæйнæ дыууæ 
ротæйы йеддæмæ ма ныууадзат... Мыййаг ацы змæстытæ дар- 
дыл куы анхъæвзой, уæд облæсты ныгуылæн фарс æртæ æфсæд- 
дон зылдæн дæр бахъæудзæн бардзырд раттын... Куындыхаты 
Муссæ уадз æмæ, цы йæ бон у, уымæй архайæд Туркмæ лидзæг 
Хъарабулахъты тагъддæр ахибар кæныныл, Чысыл Цæцæны 
цæрджыты басабыр кæныныл...» 
Æмбисæхсæвæй ахызт. Кæмдæр уасджытæ ныууасыдысты. 
Æртæ фидиуæгæн фыстæг Дзæуджыхъæумæ куы арвыста, уæд 
сынтæгыл æрхуыссыд æмæ йæм, хуыссæджы разæй, æрцыд ахæм 
хъуыды: «Æвæццæгæн, Къуындыхаты Муссæ Экмырзæты Та- 
зайы растадæн Сауададжы хылы-мылыйы йас æнхъæл нæу, æндæ- 
ра та йæхæдæг ныллæууыдаид æхсæны лæджы фæндагыл». 
II. ЭКМЫРЗÆТЫ ТАЗАЙЫ ФЫН 
Йæ хуыссæг фæхауд Тазайæн. Мæгуыр царды фыдæй йæ 
зæрдæ цы хæрамæй байдзаг, уый-иу ын фæскуывд фæрогдæр 
ис, фæлæ йын йæ уд Темырболат æмæ Махмуд сызмæстой æмæ 
йæ зикрмæ нал тардта. Йæ ахуыргæнджытæ йын йæ уд æмæ йæ 
зонды иу уагæвæрд сныв кодтой: дун-дунейы бæстастæу лæууы 
Стыр Хуыцау. Стыр Хуыцауæн йæ бархъомыс цæуы дун-дунейы 
тыгъдæдтыл, уый сæ уромы, уый фæрцы цæуы зæххы цъарыл 
цард, уый фæрцы раивы зымæджы уалдзæг, уалдзæджы сæрд, 
сæрды фæззæг æмæ уый фæндонæй уадзынц цот адæм æмæ фос. 
Афтæ амыдтой Тазайæн сих æмæ Кудзуты Бæчи, фæлæ февзæрд 
кæцæйдæр брутаг ирон лæппу æмæ йын комкоммæ дзуры: Таза, 
ды дæхæдæг дæ Хуыцау! Таза, ды æмæ дæ зæхх стут хуыцæ- 
уттæ æмæ кæрæдзийыл фидар хæцут! Тазайæн йæ хъуыдыты уаг 
ныдздзортт-дзортт ласта, кæмдæрты дзы згъуыдтæ æмæ афтид 
бынæттæ фæзынд, æмæ мæгуыр сидзæр лæппуйæн йæ уды æм- 
уæзад фæцудыдта. Нырхæндæг æмæ ныттызмæг ис, Арапхан æмæ 
йæм Албасты цæст бакæсын нал уарзта. Уæларвон æцæгдзинад 
агуырдта Таза æмæ йæ ссардта, Хеттеш-Кортмæ марынмæ цы 
дыууæ лæппуйы скодта, уыдонмæ. Ныккæсын æй кодтой уыцы 
310 

æцæгдзинады хуылфмæ, æмæ йын йæ къуымтæ уырзæй куы рав- 
зæрста, уæд федзæм ис: уæлæрвты Хуыцау цы æцæгдзинад скæр- 
ды, уый зæххыл Кудзуты Бæчийы хуызæттæн хæссы пайда æмæ 
мулк, дæуæн та стонг æмæ æгаддзинад. Зæххон æцæгдзинад дæ- 
уæй цæугæ у, Таза, дæуæй æмæ дæ хуызæн мæгуыртæй. Уый 
хуызæн æбуалгъ ныхæсты тыххæй Таза лæг амардтаид, фæлæ 
ныр йæ дæндæгтæ нылхъывта æмæ æмырæй хъуыста брутаг ирон 
лæппумæ, уымæн æмæ уый уыдис зæххон рæстдзинады хъæлæс. 
Йæхи сæры къуыдыры мæт нал кæны Таза, æцæгдзинад Кудзу- 
ты Бæчи, хъæуы хицау Абеккерты Эбет æмæ милицæйы прапор- 
щик Мамиты Хатуйы къухмæ кæй бахаудта æмæ йын йæ къубал 
кæй сыздыхтой, уый йæ змæста. Раст дзырдта брутаг лæппу: 
Туркмæ лидзыны хабар у уæларвон æцæгдзинад нæ, фæлæ зыд 
лæджы тырнынад æмæ Тазайы уырны; Стыр Хуыцауы нæ ба- 
фæндыдаид ахæм æцæгдзинад сныв кæнын: Кудзуты Бæчи, айс 
мæнæ дæхицæн мулк æмæ адæмы удты бархъомыс! Экмырзæты 
Таза, айс мæнæ дæхицæн гæвзыччы хызын æмæ Бæчийы фос 
хъахъхъæн. Нæ рацыдаид Уæллагæй ахæм дзырд: ныууадзут уæ 
бæстæ, уæ кувæндæттæ æмæ Туркмæ фæлидзут. Æууæнк, æвæц- 
цæгæн, къуымых кæны Хуыцауæн йæхи къæрцхъусдзинад дæр. 
Æууæнк хорз хуымилиаг у, æууæнчы фæрцы хуыснæг Хуыцауы 
хъуг радавта. Хату æмæ Бæчийы хуызæттæ Хуыцауæй æфхæрд 
æрцæудзысты, фæлæ уал уæдмæ Таза адæмæн расиддзæн, иуæй- 
иутæ се ’ууæнк кæй бахордтой, сæ Хуыцауы сын кæй уæй кæ- 
нынц, сæ бæстæй сæ барæй кæй иппæрд кæнынц. Хеттеш-Корты 
рагъыл йæхи цæсты раз куыд фегом арвы дуар, афтæ фегом 
уыдзæн йе ’мхуызон мæгуырты цæсты раз æмæ фендзысты: мæнæ 
уый у сæ Хуыцау, сæ фыдæлты стджытæ сын чи æфснайы, уый 
æмæ йыл фидар ныххæцдзысты. 
Таза уæддæр йæ ныфсытæ Хуыцауимæ баста. Æнæ уый йæ 
бон хъуыды кæнын нæ уыд. Æнæ уый йæ æнæбын арф йæ бынмæ 
ласта. 
Уый размæ фын федта Таза: цыма уыдис талынг, хæрзталынг 
æмæ йæхи уды йеддæмæ ницы уыдта а бæстыл. Йæ алфамбылай 
уыд æгуыппæг æмæ æмыр, æмырдзинад ын йæ хъизæмар уд ссадта. 
Кæцæйдæр ыл дæргъæццон иугъæдон хъизæмары уынæр хъуыст. 
Уыцы уынæр ын арт уагъта йæ дадзинты, йæ хуылфы æмæ йæ 
зындоны æхсидгæйы æппæрста. Ныууадз мæ, фæдæлзæх у, 
зæгъгæ, фæндыдис æй хъæр кæнын, фæлæ цы фæуыдаид, кæд 
æмæ уыцы хъæрзын бацахста дæлзæхх, уæлзæхх æмæ дун-ду- 
нейы цыппар къуымы. Æрæджиау æрхымпырдта Таза: уый уыд 
йæ раттæджы хъæрзын, йæхæдæг йæ иу къæртт цы дунейæн 
уыд, уый рис æмæ мидис. Фын уæддæр фын у æмæ дзаумæтты, 
кæнæ цауты мидис дзыхъхъ айдæны æвдисы æмæ адæймаджы 
сконд дæр уыцы дзыхъхъ айдæны джиппы ауадзы. Йæ хъуы- 
дытæ дæр саудалынг ныйисты, фæлæ йæм цыма айдæны дзыхъ- 
хъæй зынд: уыцы хъæрзын куы аскъуыйа, уæд аскъуыйдзæн йæ 
цард дæр, æмæ йæ уд фестдзæн хуыскъаг. «Дæ зæрдыл дар, 
лæппу: Хуыцаумæ чи нæ кувы, уыдонæн сæ удтæ сты хуыскъаг 
311 

æмæ Хуыцауы хæрзиуæгæн хуыскъаджы ныккæнæн нæй!» — дзу- 
ры йæм дзыхъхъ айдæны скъуыдтæй йæхи уды æндæрг æмæ 
Тазамæ хъуысы иу дзыхы дзырд нæ, фæлæ айдæн цал фасты у, 
уал дзыхы уынæр. Йæ былтæ куы базмæлын кæны, уæд айдæны 
къæрттыты йæ уды схъистæ сæ тыбыртæ бацæгъдынц æмæ йæм 
æнæбын арвæй, æрвнæрды гыбар-гыбурау, æрбайхъуысы: «Та- 
та-та!» Старстис Таза, мæ уд хуыскъаг ма фестæд æмæ дзы Хуы- 
цауы тауинаг ма ныххус уæд, зæгъгæ. Схъисты хъæрзын дыз- 
дызмæ рахызт, Тазайы зæрдæйыл, кардау, ныдзæвд æмæ йæ 
ныффæнык кæнынмæ хъавыд. Айдæны къæрттытæй йæм æндæр- 
джытæ сæ дзыхтæ ныххæлиу кодтой, сæ хъæрзын дыз-дыз куыд 
естад, афтæ сæ былты тилын дæр иумæйæ талынг дзыхъхъ 
естад æмæ Тазамæ йæхи æввахс ласта. Ныртæккæ йæ хуылфы 
аныгъуылдзынæн, кæнæ та, миты гæбынайау, йæ уæлæ атайдзы- 
нæн, зæгъгæ, змæлыд хъуыды. Йæ сæр банкъуыста, сныдзæвдис 
ыл æмæ «охх, охх», зæгъгæ, йæ тыппыртæ куы суагъта æмæ йæ 
хъæрзын адæймаджы хъæрзыны хуызæн куы ссис, уæд æй ба- 
зыдта Таза: уый уыдис зæххы хъæрзын, йæ фыды туг кæуыл 
ныккалд, уыцы зæххы хъæрзын. Зæххы рис ын йæ зæрдæ ба- 
къуырдта æмæ скуыдта Таза. Ныхъхъæр кæнынмæ хъавыд, фæлæ 
арв цæхæртæ акалдта, æмæ алфамбылай ныррухс ис. Таза йæ 
цæстытæ ахгæдта æмæ йæ дадзинты æнахуыр хъарм ахъардта. 
— Ракæс дæ цæстæй! — ныдздзырдæуыд æм. 
Ракаст... йæ разы лæууыд, айдæны дзыхъхъы бæсты, артæй 
конд буар. Йæ боцъоты алы æрду — хуры æрттивгæ тын, йæ 
къухты æнгуылдзтæ, цырæгътау, сыгъдысты. Уæлæмæ сæ сдард- 
та, дыууæ къухыл, рагъхъæдау, æвæрд æхсаргард февзæрд. Ар- 
вæрттывды стъæлфæнтау, сыгъдис. «Ау зæххы хъæрзын хотых 
фестад?» — хъуыды кодта Таза. 
— Айс æй! — банкъардта Таза йæ хъустæ æмæ йæ буарæй. 
Таза æхсаргарды судзгæ коммæ фæцæйæвнæлдта. 
— Йæ коммæ йын ма бавнал, судзы дæ! — фехъуыст æм 
æрвнæрдау. 
Таза йæм нал уæндыд. Уый та лæууыд æмæ сыгъдис йæ хо- 
тыхимæ. «Йæ кæрддзæм та кæм ис?» — афæрсынмæ йæ хъавыд 
Кудзуты Бæчийы фыййау, фæлæ йын куыддæр йæ судзгæ къух- 
тæй цæхæркалгæ хотых райста, афтæ фæтары ис. 
— Кæрддзæмы дарынмæ дæм æй нæ дæттын! — æрбайхъуыст 
æм фалиауæй, фæлæ дзурæг йæхæдæг нал зынд. 
Йæ хъуыды йын кæй бамбæрста, ууыл байрад Таза æмæ фыр- 
цинæй йæ зæрдæ суынгæг, æмæ, куыддæр йæ цæссыг рахъардта, 
афтæ йын æй карды тæмæн йæ русыл ахус кодта. 
...Æмæ йæ ныссыдта кæрддзæмы. 
Куы райхъал, уæд Хуыцаумæ скуывта. Йæ рустæ æцæг ных- 
хуылыдз сты æмæ мæгуыр лæппуйы удыл суæлæхох ис, йæ ном 
зонгæ дæр кæмæн нæ кодта, ахæм æнкъарæн. Æнахуыр фыны 
алы фæзынд йæ цæсты раз, æцæгдзинадау, лæууыд, сæ нывæст 
ын йæ уд æмæ йæ миддуне рухсæй байдзаг кодта æмæ йыл ба- 
зыртæ басагъта. О Стыр Хуыцау, уыцы бæллиццаджы сурæт мæ 
312 

хъуыдытæй макуы сыхал, зæгъгæ, куывта сидзæр лæппу æмæ 
уыцы цæстылуайæн, æнусау, куы ныддаргъ ис, уæд æрцыд ахæм 
хатдзæгмæ: уый мæм фæзынд фыныдзæуæг нæ, фæлæ æцæгдзи- 
над, æмæ мæнæн, Стыр Хуыцауы къæхты рыгæн, уæларвон хи- 
цауы барвæндоныл комдзогæй рацæуыны бар нæй, зæгъгæ. 
Æхсидгæ æндон систа, æхсæвы тар дзы æрчъепп ласта æмæ 
йæ кард тилгæ, Харачойы уынгты раскъæр-баскъæр кодта. 
— Адæ-æм, Стыр Аллах нæм ногæй газаватмæ сиды! 
Тазайы йæ хъæлæсæй базыдтой харачойæгтæ, фæлæ уый йæ 
сæрмæ, цырагъау, цы судзы? 
— Аллах-экбер!1. Уый, æвæццæгæн, Уæлладжы барвæндон су- 
дзы йæ сæрмæ! Аллах-экбер! 
— Таза, дæ кæвдæс бацагур, кæннод та уыцы сидт æвзæрмæ 
расайдзæн, — бустæ йын кодта хъæуы хицау Абеккерты Эбет. 
Таза тахтис хъæууынгты «цæхæркалгæ стъарцимæ», йæ зæрдæ 
кæуыл дардта, уыдонæн сæ рудзгуытæ хоста: 
— Муххаремы дæсæм бонмæ2 дæхи цæттæ дар! 
Цалынмæ «цæхæркалгæ стъарцы» тæмæн байсыса, уæдмæ хъæ- 
уыл æрзилон, зæгъгæ. Дзуапмæ-иу нæ банхъæлмæ каст, афтæ- 
мæй-иу атахт. 
— Стыр Хуыцауы бафæндыд, цæмæй муххаремы дæсæм боны 
нæ къухмæ тохы тырыса сисæм! 
Уыцы «цæхæркалгæ стъарцы» тыххæй алыгъуызон дамтæ код- 
той: 
— Уæллаг ын æй йæхæдæг ратта йæ къухмæ. 
— Мæнæ цытæ лæхуры!.. Хуыцау цы ратты, уый лæг хæссы 
йæ къухы нæ, фæлæ йæ уды. 
— Таза йæ къухы нæ фæхæссы йе стъарц, йæхæдæг тæхы йæ 
сæрты, цæмæй йын йæ развæндаг рухс кæна. 
Муххаремы дæсæм бон дæр дард нал уыд, æмæ Таза æргом 
сидтис йе ’мхъæуккæгтæм: 
— Хъæугæронмæ цæугæ! 
Æрæмбырд сты хъæугæрон, брутаг ирон лæппу æмæ Алхан- 
ты Махмуды дурты бын баныгæнынмæ чи хъавыд, уыдон. Дзæ- 
бидыртау æлвæст Хазуты Тазука æмæ йе ’фсымæр Саган-Гирей, 
къæдзæхау фидар, Багаты Ногъай-гирей æмæ Тагирты Елсан, би- 
рæгъдзаст Умаханты Киса æмæ Хамиты Тагир, Шалийы хæс- 
тæй тыхæй чи раирвæзт, уыцы Нæууыкаты Нæууылхан æмæ 
Сенгиты Мадас. Таза байрад, йæ сидт æнæхъуаджы кæй нæ фæ- 
цис, ууыл, фæлæ дзыллæйы ’хсæн никуы раныхас кодта æмæ 
ергъуыйау. Ехх, кæм ис ныр уыцы брутаг лæппуйы æвзаг! Таза 
ыццаг хатт банкъардта, дзырд дæр хотых кæй у æмæ кардæй 
къаддæр кæй нæ ахады, уый. 
Умаханты Киса ралæууыд размæ. Даргъ хъамайы кæрддзæ- 
мы цъупп йæ уæраджы сæрмæ æххæстис, йæ къух хотыхы фис- 
1 Аллах-экбер — Аллах стыр у (араббагау). 
2Муххаремы дæсæм бон — пысылмон къæлендарæй хауы майы 
дыууын цыппæрæм бонмæ. 
313 

тоныл нындæгъд, афтæмæй каст Тазайы къахы æнгуылдзмæ, 
къогъодзийы бырынкъæй йæ сæр чи радардта, уымæ. Тазайы 
зæрдæ сгуыпп-гуыпп кодта æмæ йæ саргъыл батæлфыд. 
— Мæнæ стæм æмæ дæм хъусæм,. Таза, — загъта Киса. 
Таза сæрибарæй сулæфыд æмæ фырцинæй йе ’хсаргард фæ- 
цъортт ласта. Цыргъаджы комыл райсомы хуры тынтæ мингъуы- 
зæй ссыгъдысты æмæ адæммæ, Хуыцауы алæмæтау, фæкастыс- 
ты. Æхсаргарды тæмæнтæкалæг комæй хуры тын схъиудта æмæ 
адæмы цæсты, фатау, ныхстис. Таза йæ батылдта æмæ зæрин 
фæттæ ноджы сарæх сты. Цахæмдæр алæмæтон æнгæс абадт 
фыййауы ивад цæсгомыл, йæ бадт æцæг бардуаджы рабадты хуы- 
зæн фæкаст Умаханты Кисамæ. 
— Гъæй, пысылмонтæ, диссаг уæм нæ кæсы! — фæхъæр кодта 
Таза уæлбæхæй. — Нæ Иунæг Стыр Хуыцауæн урусты паддзахы 
фæсдзæуинтæй æлгъитынæй тæрсæм, йæ бахъахъхъæнын нæ зæхх 
æмæ нæ бæстыл нæ бон нал бауыдзæн, зæгъгæ, дзурæм æмæ йæ 
фервæзыны сæраппонд Туркмæ лидзæм! 
Киса йæ былтæ сдæрдта, афтæмæй хъуыста. Адæм ныхъхъус 
сты æмæ сæм Тазайы тыхулæфт хъуыст. 
— Уæ амæттаг куы фестон, уæддæр уын хъуамæ раргом кæ- 
нон æцæгдзинад, уымæн æмæ Тазайæн Хуыцауы фæдзæхстыл 
дыууæ зæгъын йæ бон нæу, — кардыл уæлæмæ схæцыд æмæ 
хурмæ ноджы тыхджындæр ссыгъд. — Туркмæ лидзыны хабар 
нæ иунæг Стыр Хуыцауы фæндон нæу!.. 
— Æбуалгъы гуырысхо ныл ма бафтау, Таза! Молло Кудзуты 
Бæчи нæм Иунæг Стыр Хуыцауы дзыхæй куы сиды! 
— Кудзуты Бæчи уæм сиды, мулк ын цы Хуыцау дæтты, уый 
дзыхæй, фæлтау ракæсут уæ цæстæй, уæхи ма сайын кæнут! 
Цыма сыл арв йæ цæхæртæ ныккалдта, уыйау базмæлыдыс- 
ты адæм. Фæйнæрдыгæй йæ æрбалхъывтой æмæ Умаханты Киса 
йæ хъама чысыл сласта. Таза æндзыгæй бадтис йæ бæхыл æмæ 
æхсаргард хурмæ сыгъдис. Гъеныр иу рæдыд, иу æнæаив фез- 
мæлды амæттаг кæй фæуыдаид, уый æнкъардта Таза, фæлæ йæ 
кард дæлæмæ не ’руагъта, афтæмæй йæ сау бæхыл, цыртау, бадт. 
Арапхан æмæ Албаст мæ цуры куы фæуыдаиккой, зæгъгæ, бæл- 
лыд йæхимидæг. Цахæмдæр мидтых æй саргъæй фелвæста æмæ 
йæ зæххыл авæрдта. Кард йæ дыууæ къухæй зæххыл чъызгæ 
æрæвæрдта, æмæ хурмæ ноджы тыхджындæр куы ссыгъдис, уæд 
Умаханты Киса йæ дыууæ къухæй баурæдта, размæ йæ чи ссыд- 
та, уыдоны. Таза йæ къогъодзитæ раласта, йæ рон сыхæлдта 
æмæ, йæ зонгуытыл лæугæйæ, зæххæн æртæ хатты апъа кодта. 
Арвмæ куы скастис, уæд йæ фæлурс цæсгомыл йæ разы цъæх 
нæууыл æвæрд æхсаргарды тын сæмбæлд. Стæй сæ разы бæгъæм- 
вадæй слæууыд æмæ кардыл йæ дыууæ къухæй уæлæмæ схæ- 
цыд, йæхæдæг æй фыны куыд федта, афтæ. 
— Адæмæн æцæгдзинад зæгъыны бар Иунæг Стыр Хуыцауæй 
дæтгæ у. Æз уын раргом кæндзынæн, Уæллаг мын мæхи удмæ 
цы æцæгдзинад бауагъта уый, — хъæрзæгау дзырдта Таза. — Ку- 
дзуты Бæчи уын цы рæстдзинад зæгъы, уый Аллахы рæстдзинад 
314 

нæу. Уый у йæхи рæстдзинад, паддзахы рæстдзинад æмæ йæ ма- 
хæн дæттынц, нæ цæстытæ нын уæларвмæ ныббæттын æмæ зæх- 
хон æцæгдзинад махæй бааууон кæныны сæраппонд. Кæм ис иунæг 
стыр Хуыцау, кæнæ кæм сты йæ сыгьдæг хæтæнтæ? Бафæрсут 
Кудзуты Бæчийы æмæ уын ратдзæн ахæм дзуапп: Уæларв! 
— Æмæ раст нæ зæгъы?— чъызгæ афарста чидæр. 
— Мæнг зæгьы! — йæ алæмæты кардау ссыгъдис Тазайы цæс- 
гом. — Уый алыран ис; нæ хæдзæртты, нæ артдзæстыты, нæ удты, 
нæ фыдæлты стджытæ цы сыгъдæг сыджыты æфснайд сты, уый 
мидæг, — йæ бæгъæмвад къахæй зæхх ныххоста Таза. — Иунæг 
стыр Хуыцауы фæйнæ хай сты нæ хæхтæ, нæ бæстæ, нæ артдзæ- 
стытæ, нæхæдæг æмæ, уыдон кæм фæуой, уым фæуд кæны нæ 
Хуыцау дæр. Кудзуты Бæчи Хуыцауы дзыхæй дзуры? Рацæут, 
дам, Турчы арфæгонд бæстæм, нæ Хуыцау, дам, нæм сиды! Чи йæ 
зæгъдзæн, цæмæн нæ ардауынц Туркмæ алидзыныл Бæчи æмæ 
уый хуызæттæ? — йæ кардыл бæрзонд схæцыд æмæ йæ къахфын- 
дзтыл слæууыд сидзæр лæппу. — Мæнæн райхæлдта мæ цæсты 
раз Иунæг Стыр Хуыцау йæ сусæгдзинæдты ком, æз уын æй рар- 
гом кæндзынæн: Туркмæ нæ ардауынц, цæмæй нæ цæстытæ уæлар- 
вон Хуыцаумæ ныццæвæм, æмæ нын нæ бæгъæввад къæхты 6ы- 
нæй ралвасой æцæг Хуыцау, зæххон Хуыцау, немæ хъизæмар чи 
кæны, уыцы Хуыцауы, — нæ бæстæ, нæ зæхх. Туркмæ нæ арда- 
уынц, цæмæй ныддæрæн æмæ ныддихтæ уа нæ Иунæг Стыр Хуы- 
цау, æмæ нæхæдæг фесæфæм, — Таза æхсаргард йæ рахиз къухмæ 
æрбайста, галиу къухæй сыджыт фелвæста æмæ йæ Хамиты Та- 
гирмæ бадардта. — Хæцут ыл фидар, ма фæиппæрд ут, уæ фы- 
дæлты уын цы Хуыцау фæхаста, уымæй. Сайгæ нæ кæнынц!.. 
Киса уæдæй нырмæ хингондау фæкаст Тазамæ. Ныр йæхи 
нал баурæдта æмæ уыцы иу богъ фæкодта: 
— Гъæтт, пысылмонтæ, раст дзуры Таза! Йæ къухы мастфи- 
дæн сыгъдæг хотых ис, æмæ уыцы хотых Иунæг Стыр Хуыцау 
сихтæ æмæ имамты йеддæмæ никæмæ дæтты! 
— Имам Таза! — срæмыгъта Харачойы хъæууынгты уыцы сидт. 
Таза йæ кардыл, цырагъау, уæлæмæ схæцыд, æмæ адæм фæ- 
сыкк сты. 
— Йæ зæрдæ кæй тæры, уый муххаремы дæсæм бон Хеттеш- 
Корты рагъмæ рацæуæд. Уырдыгæй Веденомæ скæндзыстæм нæ 
фæндаг æмæ йæ басæтдзыстæм. Кæд Стыр Хуыцауы бафæнда 
æмæ Веденойы фидар ныддæрæн кæнæм, уæд уый фæстæ та 
Аргъуаныл ныццæвдзыстæм нæхи. 
Тазайы ныхæсты рæстдзинад сæ зæрдæмæ ныккæсын кодта 
адæмы. Фыййау уыцы рæстдзинад комкоммæ нæ ныццавта адæ- 
мыл. Уæд, чи зоны, йæхиуыл дæр брутаг лæппуйы бон акодтаид 
æмæ, кæмæ сидтис, уыдон æй сыджытимæ самæстаиккой. Йæ 
рæстдзинад царды фæлтæрддзинадæй сбæлвырд кæныны фаг 
ахуыр та кæм уыд сидзæр лæппумæ. Зæрдæаивдзинад ын йæ 
къухмæ сисын кодта, йе ’мхъæуккæгтæ Хуыцауы амынд кæй 
фенхъæлдтаиккой æмæ йын райсом бындурæн чи сбæззыдаид, 
ахæм «судзгæ» хотых. Харачойæгтæ аргъуц кодтой уыцы судзгæ 
315 

хотых æмæ сидтæй. Таза йæ къухы хуымæтæджы тæвд æфсæй- 
наджы къæртт кæй раскъæф-баскъæф кодта æмæ йе ’рттывд бай- 
сыны агъоммæ уæлбæхæй хъæуæн йæ иу кæронæй йе ’ннæ кæ- 
ронмæ кæй тындзыдта, уый куы зыдтаиккой, уæд дзы нæ аргъуц 
кодтаиккой. Афтæ мын амоны мæ амæлæты фын æмæ мæ ми 
Хуыцауæн æхцон у, зæгьгæ, уырныдта æнæхин лæппуйы. Кар- 
дыл арвыроны хуызтæ сыгъдысты, Умаханты Киса сæм кастис, 
æмæ йæ уырныдта: мæйдар æхсæв Харачойы нарæг уынгты, 
судзгæ цырагъау, цы мастисæн «хотых» ратæх-батæх кодта, уый 
хурмæ къаддæр не ’рттивы æмæ рæстдзинад ис, Кудзуты Бæ- 
чийы сидты мидæг нæ, фæлæ уыцы æрттывды мидæг. 
— Уæдмæ уал Кудзуты Бæчийы æрбакæнæм дзыллæйы раз 
дзуапп дæттынмæ! Уадз æмæ йæхи дзыхæй зæгъа, Веденойы 
паддзахы æфсадхонимæ цал хатты баминас кодта, уый! — фæ- 
хъæр кодта Киса. 
Цалдæр лæппуйы фæхицæн ис æмбырдæй æмæ моллойы хæ- 
дзарырдæм ныххæррæтт ластой. Таза фенкъардта: йæ рæстдзинад 
йе ’мхъæуккæгты зæрдæтæ бакъуырдта, фæлæ уæртæ уыцы лæп- 
путæ моллойы кæртмæ афтæмæй куы баирвæзой уæд ын, чи зоны, 
дзыллæйы размæ йæ мард æрбахæссой. Дамбаца фелвæста, ныг- 
гæрах кæнынмæ хъавыд, фæлæ æвиппайды æрхымпырдта: топ- 
пы гæрах ын йæ къухы уæвæг мастисæн хотыхы æрттывд баны- 
мæг кодтаид æмæ йын йæ рæстдзинадыл хæрзмæ нæ саудыд- 
таид. Дамбацайы хæтæлæй æхсаргарды тъæпæн бакъуырцц- 
къуырцц кодта, йæ зæлланг, æрвон мырау, азæлыд æмæ Бæчийы 
æрбакæныны сæраппонд чи фæцæйлыгъд, уыдон дзыхълæуд 
фæкодтой. Таза нымд цæстытæй уæлæмæ кæсгæйæ загъта: 
— Негасы дæр бахъæудзæн иу бон Уæлладжы раз дзуапп дæт- 
тын, фæлæ нæ ныр Бæчи иттæг хъæуы æмæ йæ æрбакæнут, 
хъæуы хицау уæ куыннæ фена, афтæ. 
Чысыл фæстæдæр Бæчийы æрбакодтой. Молло Харачойы фæ- 
сивæды æмбырдæй куы федта, уæд хорзау нал фæцис. Йе ’мхъæ- 
уккæгты цæстыты Хуыцауы аргъуц нал фæфиппайдта, тызмæг, 
къуымых цæстытæ йын йе онджы тас бауагътой. Тазайы æмбыр- 
ды тæккæ астæу фенгæйæ йæ зæрдыл æрбалæууыдысты фыййауы 
’хсæвы сидтытæ æмæ «судзгæ хотыхы» æрттывд. 
— Стыр Хуыцау уæ хорз хъуыддагыл бацардауæд, ме ’мхъæук- 
кæгтæ! 
Дзуапп ын куы нæ раттой, уæд тызмæг цæсгæмттыл йæ цæст 
ахаста. Моллойы цæмæн æрбакодтой, уый ничи зыдта æмæ Та- 
замæ æнхъæлмæ кастысты. 
— Сыгъдæг чиныгыл нæ ард бахæрын фæнды, — тызмæгго- 
мау, загъта Таза. — Хъуыраны дамгъæтимæ дæу йеддæмæ дзу- 
рын ничи зоны. 
— Тобæ, тобæ, Таза! Цæуыл хæрут ард? 
— Чиныг куы фенæм, уæд дын æй зæгъдзыстæм. 
Тазайы змæст цæстытæ йæ фергъуыйау кодтой, фæлæ йæм 
йæ тарæй хъуыран сисынвæнд нæ уыд. Æмырдзинад ыл æруæз 
кодта. Йе тармæ нывнæлдта æвæндонæй. 
316 

— Фыссæнтæ дæр сис æмæ ныффысс! 
Йæ фыййауы уæнгты цыдæр мидтых фиппайдта Бæчи æмæ йæ 
уый тæрсын кодта. Æгæрстæмæй-иу æм хатт ахæм хъуыды дæр 
фæзынд: «Экмырзæйы фыртмæ Уæллагæй цыдæр ис, фæлæ йæ 
йæхæдæг дæр не ’нкъары!» Уыцы кæлæнгæнæн миниуæг æм куы 
нæ уаид, уæд ын нæ бантыстаид нæрæмон дзыллæйы къæхты 
бынæй дыууæ змæнтæджы скъахын! Байста сæ æмæ сæ акодта. 
Цы фесты, цæмæн бакодта Харачойы дзыллæ йæ раст тæрхон 
фыййауы бæрн? Æндæр искæмæн бантыстаид ахæм ми? Æндæр 
искæй дзырдæй афæйлыдтаид Бæчи йæ кæрцы фæдджи æмæ, йæ 
сынæгыл ауыгъд ахорæны къопп æрцæттæгæнгæйæ, Тазайы цæс- 
тытæм, къæбæрсай куыдзау, кастаид? Таза, цы ныффыссын код- 
таид, ууыл иудзæвгар фæхъуыды кодта æмæ загъта: 
— Хуыцауы фæндон нæ сыхæгтæ æмæ не ’фсымæртæм куы 
нæ фехъусын кæнæм, уæд нæм Хуыцау фæхъыг уыдзæн. Ныф- 
фысс, Бæчи! 
«Исламы ахуырад парахат кæнын Уæллагæй амынд кæмæн у, 
уыцы Хуыцауæй аргъуцгæнæг имам сиды йе ’фсымæр Арапхан 
æмæ дзæнæты дуæрттæ сæ разы гом кæмæн уыдысты, уыцы 
пысылмонтæм!» 
— О Аллах, цытæ хъусын! — йæ фыссын фæуагъта Бæчи. 
— Ныффысс, уый Хуыцауæн йæхи барвæндон у! «Ныууадзут 
Туркмæ лидзыныл хъуыды кæнын, ма ныллæуут, не сфæлдисæ- 
гæн æхцон чи нæу æмæ, не знæгтæн æхсызгон чи уыдзæн, уыцы 
фæндагыл. Цæттæ лæуут, Хуыцау нын йæ пехуымпары фæрцы 
æнæдинты ныхмæ цы хæст ныффæдзæхста, уымæ! Ацæут Мæ- 
хæмæты фæндагыл æмæ фæсурут, уæ артдзæстытæй уæ Туркмæ 
чи лидзын кæны, уыцы знæгты!» 
— Уый æбуалгъ у! Адæм, уæ хъусты къæрмæджытæ батъыс- 
сут æмæ æбуалгъы сидт уæхимæ æмгæрон ма бауадзут! — йа 
фыссæн сис арвмæ сдаргæйæ, фæбогъ ласта Бæчи. 
— Ныффысс! — йæ къух æм, арцау, фæдардта Таза. — Æз 
искæйау нæ Хуыцау æмæ нæ бæсты тыххæй Веденойы паддзахы 
хъуызонимæ нæ фæбадын ныхасы. Æз ыл ам сагъæс кæнын Ха- 
рачойы уæзæгыл, нæ дзыллæйы ’хсæн. Ныффысс: 
«Рацæут, нæ Хуыцау æмæ нæ уæзæджы сæраппонд тохмæ. 
Райсом, Харачойы сæрмæ цы уæлвæз ис, уырдæм æрæмбырд ут 
æмæ уырдыгæй нæ фæндаг скæндзыстæм Хеттеш-Корты къуыл- 
дыммæ!» 
Таза гæххæтт райста æмæ араббаг къæлæсытæ дамгъæтæм 
æркаст, фæлæ сын куы ницы бамбæрста, уæд æй фæстæмæ Бæ- 
чимæ ратта: 
— Бакæс Харачойы дзыллæйы сидт! 
Молло йæ фыст куы бакаст, уæд æй Таза фæстæмæ райста 
æмæ йæ сфæйлыдта: 
— Чи нæу Харачойы дзыллæйы рæстдзинады æвварс, уый 
иуварс алæууæд! 
Иуварс куы ничи алæууыд, уæд Таза уыцы сидт æндæр гæх- 
хæттытæм дæр рафыссын кодта Бæчийæн. 
317 

Таза йе ’нгуылдз ахорæнæй ацахуырста, прокламацитыл æй 
æрæвæрдта, æмæ йæ дадзинтæ æрфæлмæн сты, фæстаг фидиуæг 
Алханты Махмуд æмæ Темырболатмæ куы арвыста, уæд æм дза- 
гъыр цæстытæй æнхъæлмæ цы дзыллæ каст, уымæн ризгæ хъæ- 
лæсæй расидт: 
— Акæсут-ма нæ хæхтæм, йæ дзыхъхъытæм, нæ арв æмæ нæ 
зæхмæ!.. Æххуысæнхъæл нæм сæ цæстытæ ныццавтой æмæ нæм 
райсом æнхъæлмæ кæсынц. Нæ Хуыцау Стамбулы бæрзонд мæз- 
джыты хуылфы нæй, Бæчи. Нæ Хуыцау ис, æххуысæнхъæл нæм 
цы бæстæ кæсы, уый мидæг... Нæ хæхты, нæ бæсты хуылфы! 
Фæстæмæ фæкаст æмæ Бæчийы уым куынæуал ауыдта, уæд 
фæджихау, молло кæуылты ахъуызыд, зæгъгæ. 
Фæндæгтыл хъахъхъæдджытæ сæвæрдта Таза, цæмæй Хара- 
чойы дзыллæйы ардбахæрд Веденомæ мачи бахуын кодтаид. 
Фæцыдысты фидиуджытæ сидзæр Тазайы прокламацитимæ 
Элыстанджимæ, Хоймæ, Эрсеноймæ, Даргоммæ æмæ Ца-Веденомæ. 
III. «МУХХАРЕМЫ ДÆСÆМ БОН ДÆР 
БАФÆЛВАРЫН ХЪÆУЬЬ 
Тазайы прокламацитæй ну Ичкерийы æфсæддон зылды хицау- 
мæ бафтыд æмæ цæцæны фæндæгтыл рацу-бацу фæзындæр ис, 
фæлæ Таза уыцы изæр йæхæдæг ныццыд Шалийы хъæумæ. Уыр- 
дыгæй дæр фервыста фидиуджытæ Урус-Мартанмæ, Гехмæ, Бер- 
дыкелмæ æмæ сидтис адæммæ, æнхъæлмæ уæм кæсын, æрцæут 
æмæ уын Иунæг Стыр Хуыцауы фæдзæхст раргом кæнон, зæгъгæ. 
Алханты Махмуд йæ къæсы чысыл рудзынгæй шалийæ Га- 
найты Актуллайы куы ауыдта, уæд дзы йæ цонджы рис айрох. 
Фæджихау, цы йæ æрхаста, зæгъгæ. Йемæ уыдысты Джебраил 
æмæ Чæлхи, уымæй чысыл æрсабыр ис Махмуд. 
— Нана, уазджытæ нæм æрцыд, — бафæдзæхста йæ мадæн 
æмæ сæ размæ рацыд. 
— Ас-салам-алейкум! 
— Алейкум-салам! 
Хæдзармæ бацыдысты, артдзæсты раз зæххыл тыгъд зæронд 
гауызыл тымбылцъæгæй æрбадтысты æмæ бамыр сты. Ныхас 
цæмæй райдыдтаид, уый нæ зыдта Махмуд, стæй йæм Ганайты 
Актуллайы хуызæн кадджын лæджы разæй сдзурын дæр аив нæ 
каст. Йе ’нæнхъæлæджы æрбацыд æй фергъуыйау кодта, уымæн 
æмæ Актулла цытджын лæг уыд, стæй йæ алы балц уыд стыр 
хъуыддагимæ баст. Актулла æхсæны лæгæй цыд дыууæ мыгга- 
джы ’хсæн, дыууæ комы ’хсæн, фарн æмæ фыдохы ныхасы. Йæ 
дзырд уыд барст æмæ уаз, йæ зæрдæ æмæ йе ’нкъарæнтæ раст 
æмæ хъаугъайы, зылын уæвгæйæ, йæ хъæбулы фарс дæр нæ 
фæхæцыдаид. Тазайы фидиуæг æм муххаремы дæсæм боны ха- 
бар æрхаста, фæлæ Актулла цæй фæдыл æрбацыд, уый сагъæс- 
саг фæкодта Махмуды. Æнæууæнчы хабарæй дзы ницы уыд, йæ 
уазæг стыр æууæнчы лæг уыд æмæ йæм Таза сæрмагондæй ма 
318 

фæбæрæг кодтаид, уый йæ нæ уырныдта. Шамилимæ æвддæс 
азы мюридæй фæцыд Актулла, имамæн йæ хотых куы аппарын 
кодтой, уæд йе стыр фæтæгæн бафæдзæхста: «О имамты имам! 
Ам нæ фæндæгтæ хицæн кæнынц, уымæн æмæ ды дæ хæстæн 
кæрон скодтай, дæ уд дæ мидæг ис, афтæмæй. Æз та цæуын æмæ 
тох кæндзынæн, цалынмæ мæ уд мæ мидæг уа, уæдмæ æмæ амæл- 
дзынæн, лæгыл куыд фидауы, афтæ». Ныууагъта Актулла, æвд- 
дæс азы дæргьы йæ аууонæн дæр кувгæ цы хъæбатыр имамæн 
кодта, уый æмæ йæхæдæг ахъуызыд æрхъулайæ. Рафт-бафт æмæ 
тыхстзмæлд нæ уарзта Актулла, æрмæст-иу стыр тасы заман йæ 
фæтæн ныхыл йæ дадзинтæ адæнгæл сты æмæ-иу, кæлмытау, 
базмæлыдысты кæрæй-кæронмæ. Мæстæг цæсгом ын уыдис, 
уæззау сагъæстæ-иу ын æй ныддаргъ кодтой æмæ-иу йе ’ргъиутæ 
ныкъкъуыппытæ сты. Таза йæм куы ’рцыд æмæ йын Муххаремы 
дæсæм боны сусæгдзинад куы раргом кодта, уæд йæ цæсгом 
æнæхъæнæй ныддур æмæ йæ улæфын дæр нал хъуыст. Таза дæр 
нæ уыд мæнæ-мæнæ быхсонтæй, æмæ кастысты дыууæ нæлгой- 
маджы кæрæдзимæ, гуымирытау. Ничи сæм хъуыста æмæ йын 
Актулла комкоммæ загъта йæ хъуыды: «Хеттеш-Корт нын цы 
’рхæсдзæн, уый нæ зонын, фæлæ йæм цæуын, уымæн æмæ мю- 
рид дæр фæллайы хæцынæй, стæй йæ нæ фæнды Туркмæ ли- 
дзын дæр. — Цæмæй сидзæр лæппуйæн йæ ныфс ма асастаид, 
уый тыххæй ма йæ ныхасмæ бафтыдта. — Таза, лæг у, æцæг раст 
мийыл чи хæцы, уый. Дывæр лæг та у, уыцы раст хъуыддаджы 
йе сæфт чи уыны æмæ йæ уæддæр уæгъд чи нæ уадзы, уый. Æз 
дывæр лæгдзинады æвварс дæн, Таза, æмæ дын райсом нæ ал- 
фамбылай хъæуты дзыллæтæн сыгъдæг хъуыраныл ард бахæ- 
рын кæндзынæн». — Сыстад зæронд мюрид æмæ Урус-Мартанмæ 
рацыд, цæмæй, цæуынæй цы фæндагыл бафæллад, уый тагъд- 
дæр аскъуыдаид æмæ йæм мауал хъуыстаид Туркмæ лидзыны кой. 
— Шалимæ йæхæдæг æрбацыд. Сомизæр нæ дзыллæ йæ разы 
сыгъдæг хъуыраныл ард хæрдзысты. Сымахмæ дæр æнхъæлмæ 
кæсы^ — загъта цыбырæй Актулла. 
«Йæхæдæг» чи уыд, уый зыдта Махмуд, Хеттеш-Корты изæ- 
ры ламаз æмæ Темырболат æрбалæууыдысты йæ зæрдыл. 
— Уæд æрæджы кæнын нал хъæуы. — Дуарæй Хазумæ адзырд- 
та. — Нана, балцы цæуæм! 
Хазу тарст йæ фыртæн, фæлæ дзы нæ сирвæзт, ма ацу, зæгъгæ. 
Ацыдысты: Актуллаитæ Шалийы ’рдæм, Махмуд та Ирысто- 
ны ’рдæм. 
Зæрæхсидыл æрбахæццæ Махмуд Брутмæ. Темырболат йе 
’рдхорды куы ныхъæбыс кодта, уæд ын йæ хъусы бадзырдта: 
— Фæндæгтæ куы сæхгæдтой, уæд куыд раирвæзтæ? 
— Фæндæгтæ æмæ фадæттæ агургæйæ сты, ме ’фсымæр. 
— Цалх сыл атылд æмæ сæ ныцъист кодта, — æнтъыснæгæй 
загъта Темырболат æмæ уазæгыл хæдзары ’рдæм ахæцыд, фæлæ 
йын нæ бакуымдта, мидæмæ цæуæн мын нæй, зæгъгæ. 
Кæцы цалх сыл атылд, уый бамбæрста Махмуд æмæ йæ нал 
бафарста. Хеттеш-Корты къуылдымæй куы рацыдысты, уæд ын 
319 

дзырдта: цахæмдæр уддзыд цалх ныл ратылд, нæ фыды муртæ 
æмæ нæ магъзы пырхæнтæ йæ фæрстыл сныхæстысты, афтæ- 
мæй Турчы ’рдæм фæтулы. Махмудæн йæ сæры царм срыст адæр- 
гæй, æмæ йæ уæрджытæ ризын райдыдтой. 
— Фадæттæ иууыл нæ ныцъцъист кодта уыцы цалх, ме ’фсы- 
мæр. Нæ дыууæмæ сидт ма дзы баззад æмæ нæм муххаремы 
дæсæм боны сиды. Нæ дыууæмæ сæрмагонд фидиуæг рарвыста 
Таза, абон та Ганайты Актулла æрбацыд æмæ афтæ зæгъы, Таза 
Шалимæ æрцыд æмæ сомизæр уымы алфамбылайы хъæуты дзыл- 
лæтæм æнхъæлмæ кæсы, цæмæй сыгъдæг чиныгыл ард бахæрой, 
зæгъгæ, — æрхæц-æрхæц кодта Махмуд. 
— Уыцы иунæг фадат ма ис нæ къухы æмæ йыл фидар хæцын 
хъæуы, ме ’фсымæр, йæ фæдыл цы расайдзæн, уый кæд нæ зо- 
нæм, уæддæр, — æнтъыснæгæй дзырдта Темырболат. — Мус- 
сæйы йæ хæдзары бакодтой æмæ йæ хъазахъхъæгтæ хъахъхъæ- 
нынц... Алхаститы дæр афтæ!.. Нæ йæ ’мбарын, Муссæйæн, чи 
зоны, инæлары хатыр фæкодтой, фæлæ зæронд лæгты та куыд 
рауагътой ахæстонæй?.. Бирæ цыдæртæ не ’мбарын, ме ’фсы- 
мæр... Адæмæн хин счындæуыд, æвæццæгæн. Мæ фыды хъахъ- 
хъæнын аивтæй æмæ фиппайын: уый дæр сусæгæй йæхи цæттæ 
кæны балцмæ. Гъеныр ма Бæтæхъоитæ æргом куы расидой, мах 
дæр Туркмæ лидзæм, зæгъгæ, уæд бынтон ныххæррæтт кæндзы- 
сты адæм. Бирæ цыдæртæ не ’мбарын, ме ’фсымæр! — йæ сæрыл 
дыууæ къухæй ныххæцыд, афтæмæй сагъæс кодта Темырболат. 
— Æз дæр бирæ цыдæртæ не ’мбарын, ме ’фсымæр, æмæ дын 
цы зæгъон. Ды мын цы цалхы кой фæкæныс, уый махæй тых- 
джындæр рауад, æнхъæлдæн, фæлæ мæнæн æндæр бæстæ æмæ 
æндæр цард нæй æмæ муххаремы дæсæм бон Хеттеш-Кортмæ 
ссæудзынæн. 
— Муххаремы дæсæм бон дæр дард нал у. Хорз æмгъуыд скод- 
та Таза, зондджын лæппу у. Мæ хъустыл æрцыд, фыццаг къорд, 
дам, аст æмæ ссæдзæм майы хъуамæ араст уа Турчы ’рдæм... 
Кæд ныкъуылымпы уаид!.. Уыцы иунæг фадат ма ис нæ къухы, 
йæ артдзæст æмæ йæ бæстæй дарддæр цард чи нæ уыны, уыдо- 
ны къухы. Ахсæв демæ ацæуин, фæлæ мæ иунæг сæры къуыдыр 
Тазайæн ницы ахъаз фæуыдзæн. А æртæ боны дæргъы иуцалдæр 
лæппуйы скъобор кæндзынæн æмæ сæ æмгъуыдмæ Хеттеш- 
Кортмæ æрбакæндзынæн. 
Баталынг, арвыл стъалытæ ссыгъдысты. Кæмдæр куыдз рæйд- 
та æмæ йæ рæйын хъæуы иннæ кæрон нæрыд. Мамсыраты кæрты 
цъырцъырæгтæ фæндыр цагътой. Хъуг йæ роды адджынæн сдæрд- 
та, род йæ мады фæздон сцæв-сцæв кодта йæ фæлмæн мукъутæй. 
— Хорз бакæндзынæ, ме ’фсымæр, — загъта, цæцæйнаг. — 
Сомизæр Актуллатæм цы ’мбырд ис, уый сыгъдæг чиныгыл ард 
хæрыны æмбырд у... Мах Хеттеш-Корты дæлфæдтæм доны бы- 
лыл бахордтам ард. 
Уосмæн дуарæй ракаст æмæ радзырдта, мидæмæ рацæут, 
зæгъгæ. 
— Цом мидæмæ ныр, мæ фыды цур зæгъæн кæмæн нæ уыд, 
320 

уыдон загътам, — йæ астæуыл ын йæ къух æрбатыхта æмæ йæ 
мидæмæ байвæзта Темырболат.— Мæ мады армæйконд бахæр. 
Цæцæйнаг ын йе уæхскыл йæ къух авæрдта æмæ йын йæ 
хъусы уыцы фæлмæн сыбар-сыбур бакодта: 
— Дæ мад мæ мад у, мæ мад та — дæ мад, фæлæ мын ныр 
фадат нæй. Сæуæхсидмæ Шалимæ хъуамæ бахæццæ уон, кæн- 
нод мыл фæндагыл куы сбон уа, уæд цæуын фæзын уыдзæн. 
Нал æм бахатыд Темырболат. Фæндагыл цæуын пайда нæу, 
зæгъгæ, æмæ йæ фæсфæдты быдырмæ ахизын кодта. Уосмæны 
сусæгæй Æрфæны раласта скъæтæй, æнæсаргъ бæхыл йæ фæр- 
сты цыд. Терчы хидыл хъарагъултæ куы нæ разынд, уæд æй 
афæндараст кодта æмæ йæхæдæг фæстæмæ раздæхт. Махмуд та, 
бон дзир-дзур кодта, афтæ бахæццæ Шалийы хъæумæ. 
Ганайты Актуллайы хæдзары къух бакæнæн нал уыд адæ- 
мæй. Хистæртæ къулгæрæтты тымбылцъæгæй бадтысты. Фæси- 
вæд та сæ фæсчъылдым къултыл сæхи сныхæстой. Астæуæй 
æвзонг лæппу бадтис, йæ къæхтæ йæ быны æрбанорста, афтæ- 
мæй. Махмуд Тазайы базыдта, æмæ йын йæ сæрæй куы акуывта, 
уæд йæ мыдадзгъуыз цæсгомыл мидбылхудт уыцы иу гуыпп нык- 
кодта. Йæ риуыл йæ къух нымдæй авæрдта. Исдугæй-исдугмæ 
йæ цыллæ сарыхъмæ лæбурдта. Æвæццæгæн ыл ахуыр нæ уыд 
æмæ йын йæ сæр æлхъывта. Дуарæй рудзынджы ’хсæн Актул- 
лайы фыдыфсымæры лæппу Суаипп бадтис æмæ æмбырды 
адæммæ æцæгæлонау каст йæ хъуынджын æрфгуыты бынты. 
Махмуд хорз зыдта Суаиппы, æмæ йæ æууæнчы адæмимæ кæй 
федта, уый йæ зæрдæмæ нæ фæцыд. Давынмæ æмхиц уыд Суа- 
ипп. Хуыснæггаг фосæй цалдæр ирæды бафыста, афтæмæй фондз 
усы æркодта. Æхсæзæм ус куы куырдта, уæд ирæдæн Куырдта- 
ты комæй фараст стур æмæ дыууæ дугъон бæхы фæцæйтардта. 
Фосы хицæуттæ йæ баййæфтой æмæ йын йæ галиу хъус ныллыг 
кодтой, стæй йын йæ хæлаф раластой æмæ йын æй йæ къухмæ 
раттой, афтæмæй йæ атардтой. Иннæ хатт та йæ Дагъыстаны 
баййæфтой бæхтæ давгæ æмæ сын лекъæгтимæ æхст бацайдагъ. 
Суаиппыл ам топпы нæмыг æнхъæл кæм нæ уыд ахæм ран сæм- 
бæлд, æмæ уый фæстæ налдæр ус курыныл ахъуыды кодта, нал- 
дæр ирæдыл. Хуыснæджы фæндæгтыл цæуын дæр нал бауæндыд. 
Кудзуты Бæчийæн ныллæууыд сусæг къулерæй амæ йын йæ фы- 
стæджытæ мыздыл хаста Харачойы хъæуæй, Веденойæн чи схи- 
цау, уыцы булкъон Головачевмæ. Уыдæттæ иууылдæр зыдта 
Алханты Махмуд, æмæ, Хадзаты Суаиппы Актуллайы хаздзары 
кæй æрбаййæфта, уый йæм æгад æркаст. 
Куывды фæлхæрттыл ахуыр куыдзæй хъауджыдæр нæ уыд 
Суаипп. Муххаремы дæсæм боны сусæгдзинад, ай-гъайдæр зыд- 
та, фæлæ уыцы сусæг хабæрттæ хъусынгæнæггаг æмæ сæ сæргъ- 
лæууæджы сæрыл хицæуттæ лæвар кæй расидтысты, уый нæ 
зыдта, цалынмæ йын æй Аргъуны наиб Девлет-Мырзæ нæ загъ- 
21 Булкъаты Михал 
321 

та, уæдмæ. Суаиппы та хъуыддаг æнæ ’хцайæ никуыцæй æндæв- 
та. Тазайы растады сусæгдзинады дырыс нывæзтыл æхца куы 
нæ лæвæрдтаиккой, уæд, чи зоны, йæхицæн бадтаид Суаипп, 
æмæ, иуварс лæугæйæ, кастаид цаутæм, фæлæ мæнæ æхца сса- 
рыны фадат фæзынд, æмæ йæм æндæр исчи цæмæн хъуамæ фæ- 
раздæр уа! Тазайы раз суанг зæххы онг къул сарыхъхъытæ æмæ 
хъуынджын худтæм каст æмæ кæуылты ахъуызыдаид, уый агу- 
ырдта, фæлæ йын Довлет-Мырзæ йæ афтид дзырдыл нæ бауу- 
æндыдаид æмæ ма йæ уый урæдта. Бæлвырдгæнæн хуымилийаг 
æм куы нæ бахæсса, уæд æй куыдзы тард ракæндзæн. 
Актулла хъуыран æрхаста, Тазайы тæккæ раз æй гауызыл 
æрæвæрдта æмæ хатæн, ингæнау, бамыр ис. 
Таза Хуыцаумæ нæ куывта, нæдæр сæнтдзæфау цагъта йе ’рмттæ. 
Цыртау бадтис æмæ, æрхæц-æрхæцгæнгæ, дзырдта комы хистæр- 
ты раз: 
— Турчы не ’мдин адæм цæры, фæлæ нын нæхи зæхх ад- 
джындæр у æмæ Иунæг Стыр Аллах зæгъы: фидар хæцут, ад- 
джындæр уын цы у, ууыл! Хæцут уе ’нусон цæрæнуатыл æмæ 
йæ ма суадзут, цæмæй райсом уымы бæсты уæ фыдæлты сыгъ- 
дæг удты раз уæ цæсгæмттæ сыгъдæг уой, æмæ уын уæ цæстытæ 
худинаджы фæлм ма ’хгæна. Хуыцау амоны, цæмæй нæ масты 
мидæг нæ хотыхтæ сæрæм æмæ сæ Муххаремы дæсæм бон, 
Туркмæ нæм чи сиды, уыцы знæгтæм аздахынмæ цæттæ кæнæм. 
— Муххаремы дæсæм бон! Муххаремы дæсæм бон! — кæрæ- 
дзийы цæнгтыл ныххæцыдысты, афтæмæй, дымгæмæ ратас ба- 
тасгæнæг хъамылау, узгæ дзырдтой тымбылцъæгæй бадæг нæл- 
гоймæгтæ. 
Актулла ихсыд кæрддзæмæй охъама сæлвæста, хъуыраныл æй 
дæргъæй-дæргъмæ æрæвæрдта. Йæ рахиз къухы дыууæ æнгуыл- 
дзæй чиныджы бур-бурид тигъыл æрынцад æмæ загъта: 
— Таза! Стыр имамы мюриды уд схæтæнхъуаг ис æмæ йæхи- 
цæн бынат нал ары. Айс мюриды æхсар æмæ дзы спайда кæн нæ 
хъизæмар зæххы цытæн, — загъта Актулла. 
Се ’нгуылдзтæ хъуыраны цъарыл æрæвæрдтой комы хистæртæ 
æмæ сæргуыбырæй дзырдтой: 
— Айс не ’хсар, Экмырзæты имам Таза! 
Таза сыл йæ рахиз арм пæлæхсарæй айтыгъта. 
— Ля-илляге-иль-Аллах!1 — загъта уый. 
— Ля-илляге-иль-Аллах! — загътой иумæ. 
— Хеттеш-Кортæй авд фæндаджы куы цæуа æмæ нæ сегас 
дæр дзæнæтмæ куы кæной, уæддæр райдианы не ’ргом Веде- 
нойы ’рдæм скæндзыстæм, уымæн æмæ афтæ амоны Иунæг Стыр 
Аллах. 
— Уадз æмæ сæххæст уа, Аллах развæлгъау цы хъуыддаг 
сфæнд кодта, уый, — загъта Актулла. 
Ард бахордтой, уыцы ардбахæрд Ганайты Актулла хъуыраны 
дуатимæ схæццæ кодта, афтæмæй йæ ныффыста, æмæ гæххæт- 
’Ля-илляге-иль-Аллах — Нæй Хуыцау Аллахы йеддæмæ. 
322 

ты тигъыл комы хистæртæ милæйамæхст æнгуылдзтæ куы æрæ- 
вæрдтой, уæд æй ноджы рафыста æмæ йæ бæрнонтæн байуæрста. 
Адæм ацыдысты, Таза дæр Харачойы ’рдæм афардæг. Актул- 
ла ардбахæрды сауфыст хъуыраны хуылфы бавæрдта æмæ йæ 
къулыл ауыгъд гауызы фæстæ бамбæхста. Суаипп æй куы ауыд- 
та, уæд йæ былтæ асдæрдта æмæ Актулламæ бахудтис. 
Сабатбон. Сихорафон Актулла æмæ йæ бинонтæ бынаты нæ 
уыдысты, афтæмæй сæм Суаипп бацыд. Куыдз ыл ахуыр уыд 
æмæ йыл не срæйдта. Хъуыраны хуылфæй Актуллайы къухæй 
фыст гæххæтт систа, чиныг йæ бынаты сæвæрдта æмæ раздæхт. 
Тыргъы рæхысæй баст куыдзыл баузæлыд, йæ барц ын адаудта. 
Стæй кауы дуар сæхгæдта æмæ йæ бæхы Дермецыччы ’рдæм 
фæцагайдта. 
Девлет-Мырзæмæ бацыд æмæ йын гæххæтт æвдисы дардæй: 
— Девлет, цом Веденомæ. Хицау цæуыл байрайа, уый мæнæ 
мæ къухы ис. 
Девлет базыдта, къæрных æм цы ’рхаста, уый, фæлæ Суа- 
иппмæ æлгъæй ракаст. 
— Сæрхъæн, хицауы хъæуы гæххæтт нæ, фæлæ йæ чи ныф- 
фыста, уый! 
Суаипп фырдисæй йæ цæстытæ ныдздзагъыр кодта: 
— Девлет, чи йæ ныффыста, уый дæр йæ мидæг ис!.. Чи йæ 
ныффыста, уый æмæ ма ноджы бирæ чидæртæ!.. Таза кæм уы- 
дзæн, уый бæрæггæнæнтæ дæр зонынц гæххæтт æмæ Суаипп. 
— Гæххæтт æмæ Суаипп цалынмæ Веденомæ цæуой, уæдмæ 
Актулла йæ къордимæ Харачойæ сирвæздзæн, фæндæгтыл дыууæ 
ахæмы суыдзæн, афтæмæй Хеттеш-Кортмæ ссæудзæн æмæ стæй 
Суаипп йæ гæххæттæй йæ фæстаг ныммæрзæд! 
Суаипп цыма зæххы скъуыды аирвæзт, афтæ банкъардта йæхи. 
Æнæхъуаджы рацыд гадзрахатæй йæ фыдыфсымæры лæппу Ак- 
туллайыл. Æнæхъуаджы систа йе ’рагъмæ æнæауæрдон мюриды 
фыдæх. Хъæубæстæ йын давын барстой, фæлæ йæ гадзрахаты охыл 
æхсидгæ аджы ныппардзысты. Иæ былтæ, здыйау, ацъæх сты. 
— Девлет!.. 
— Мæсты ма кæн, Суаипп. Ды дæ хæс бафыстай. Баззад ма 
дын иу чысыл хъуыддаг. Цафон рацæудзысты хæдзарæй? — афар- 
ста цæхгæр. 
— Фæсахсæвæрты. 
— Хæдзары сæ баййафын хъæуы! 
Фæсахсæвæрты наиб Довлет-Мырзæ Ганайты Актуллайы хæ- 
дзарыл æрхъула кодта йæ чапартимæ. Суаиппы разæй барвыста 
æмæ йын бафæдзæхста: 
— Дæ фæстаг хæс сæххæст кæныны æмгъуыд æрцыд. Сусæ- 
гæй бахъуыз æмæ Актуллаты куыдзы дард асай. Æввахс куы нæ 
бацæуæм, уæд нæрæмон мюрид нæ къухты удæгасæй нæ бафт- 
дзæн, хицæуттæ та мардыл æхца нæ фидынц. 
323 

Актулла æхсæвыгон йæ куыдзы уæгъдæй дардта. Суаипп кауы 
дуар сусæгæй бакодта æмæ æгуыппæг талынджы йæ былты цъыр- 
рытт-цъыррытт ссыд. Куыдз æй базыдта. Хъыс-хъысгæнгæ йыл 
сцин кодта. Йæ барц ын адаудта. Хъуырбосы бын йæ къух батъыс- 
та æмæ йæ æддæмæ рацæйкодта, фæлæ йын чидæр йе уæхскыл 
фæхæцыд: 
— Суаипп! 
Йе уæнгтæ рызгъæлдысты. Йæ цæсгом сдудыдта. Йæ ком 
ахус æмæ дзурынæн нал уыд. 
— Кæдæм фæцæйкодтай куыдзы, Суаипп? — фæрсы йæ ныл- 
лæг хъæлæсæй Актулла. Чи ма ис демæ? 
Суаиппы бæрзæйыл фæхæцыд. Хатæнмæ йæ, гæдыйы лæп- 
пынау, басхуыста. Фæздæджы фæлмы тызмæг цæсгæмттæ нæ зын- 
дысты. 
— Уый мæ фыдыфсымæры лæппу Суаипп у! — расидт Актулла. 
— Актулла! — размæ ралæууыд Алханты Махмуд. — Дæ хъæ- 
бул куы феста, уæддæр йæ зыд цæстæнгас мæ зæрдæмæ нæ цæуы. 
Суаипп ныр фæфиппайдта Урус-Мартайнаг лæппуты. Се ’хсæн, 
ахст сырдау, слæууыд æмæ йæ былтæ ’хсыдта. 
Актулла бацыд, гауызыл рахæцыд æмæ хъуыран райста. Гæх- 
хæтт йæ хуылфы куы нæ разынд, уæд загъта: 
— Харачоимæ нын ацæуæн нал ис. Нæ фæндæгтæ нын сæхгæд- 
той! 
Суаипп йæ зонгуытыл æрхаудта æмæ ныббогъ-богъ ласта: 
— Актул-ла-ла! 
Актулла йæм фæлæбурдта, хъуыран кæм уыд, уырдæм æй 
бассыдта, хъæдын къулыл æй сныхæста æмæ йæ хъама фæцъортт 
ласта. 
— Актулла?! Нæ! Æз мастисæг мюрид дæн æмæ йæ исдзы- 
нæн, цалынмæ мæ уд мæ буары змæла, уæдмæ! — загъта уый, 
æмæ Суаиппы артæнты хъама куы ныссагъта, уæд цыргъаджы 
цъуппæн йæ къупп хъæдын къулыл ссыд. 
Фездæхт нæрæмон мюрид, стайау. Йæ хъамайы фындзæй туг 
тагъд: 
— Хæдзар æрхъулайы мидæг ис, фæлæ иу хæдзары басудзы- 
нæй нæ фесæфдзæн Кавказ. Æрхъулагæнджытæ сегас Суаиппы 
фæдыл Шалимæ нæ рацыдаиккой æмæ Харачоймæ нæ разæй куы 
схæццæ уой, уæд нæ фæстаг мæсыг кæлы. 
— Æрхъула айгæрдæм, — зæгъы Алханты Махмуд. 
Актулла йæ хъама фæхъил кодта æмæ йæ цæстытæ цæхæртæ 
акалдтой: 
— Уазджытæ ацæудзысты. Фысымтæ ам баззайдзысты... 
Суаиппы худинаджы гакк æрæхсыны сæраппонд! — загъта тыз- 
мæгæй. — Тазамæ бæрæг схæссæд Алханы фырт Махмуд, уадз 
æмæ Хеттеш-Кортмæ йæхи айсæд! 
Суаипп къулрæбын ныддæргъ ис æмæ йæ туг лæсæнтæ код- 
та. Актуллайы бинойнагæн адæргæй йæ хъуыр нылхынцъ æмæ 
йæ сым-сым цыд. Хæдзары хистæр бинонты зæххыл дæлгоммæ 
нъ1ххуыссын кодта, æмæ уазджыты астæудуарыл скъæтмæ ба- 
324 

кодта. Бæхты пыррыкк æмæ мыртт-мыртт хъуыст. Талынджы 
ницы зынд. Хъæдын æвдузæн æфсæйнаг цæгтæй ралвæста Ак- 
тулла. Егъау дуарыл хæрзсындæг æддæмæ ахæцыд æмæ, уаз- 
джытæ арвыл стъалытæ куы федтой, уæд æй базыдтой, фысым 
сын сæ разы дуар кæй байтыгъта. 
— Уый дæу æмæ де ’мбæлтты фæндаг у, уæ бæхты бацагурут 
æмæ цæттæ лæуут. Галиуæрдыгæй æхст куы сцырын уа, уæд 
алиуырут æддæмæ! — фæдзæхсы Махмуды. 
Стæй та, кæртырдæм цы дуар цыд, уый бакодта æнæсыбырт- 
тæй æмæ шалийæгтæм дзуры: 
— Мах бæхтæ нæ хъæуы!.. Мæнæ уым фæсдуар æрымбæхсут 
æмæ æнхъæлмæ кæсут мæ топпы гæрахмæ. Ме скъæтæн æртæ 
дуары ис, фæлæ дзы ахсæв æрмæст иу дуарæй ис ахизæн. 
Иæхæдæг йæ хъримаг йæ дæларм скодта, кæртмæ рацыд æмæ 
æнæмæт хъæлæсæй базарыд: 
— Æлæ-лæ-лæ-лæ! 
Хæрисы зæнджы аууонæй йæ æрбагæрах кодта чидæр. Æхст 
кæцæй фæцыд, уым ныццавта нæрæмон мюрид нæмыг, æмæ йыл 
хъæрзын куы ссыд, уæд та базарыд: 
— Æлæ-лæ-лæ-лæ!.. 
Цалдæр арты иумæ спæртт ластой. Актулла фæдзуццæг æмæ 
йæ дамбацайы хуыфынмæ скъæты дуарæй шалийæгтæ куы ра- 
калдысты, уæд зæххыл йæ хъус нындæгъта, кæддæра фаллаг 
дуарæй уазджытæ алиуырдтой, зæгъгæ! Зæхх æм бæхы цæф- 
хæдты хъæр хаста фалейæ, уый йæм хъуыста æмæ талынджы 
аивæй хъримаджы хъæлæсы топпыхос ауагъта. 
Скъæты раззаг дуары цур æхст куы бацайдагъ, уæд æрхъула- 
гæнджытæ размæ раивылдысты æмæ æрхъулайы цæг иуырды- 
гæй фегом, Махмуд, Джебраил, Юсуф æмæ ма ноджы иу-цалдæр 
лæппуйы бæхтыл абадтысты æмæ талынг скъæтæй гуыбыр-гуы- 
быр æддæмæ рагæппытæ кодтой. Чапартæ æртæйæ сæ разы лæуд 
фесты, фæлæ сын, æвæццæгæн, уырдыгæй рагæр-гæр кæнын 
æнхъæл нæ уыдысты æмæ фергъуыйау сты. Махмудитæ тых- 
гæнджытыл кæрдтæй ралæууыдысты æмæ, мæлæтдзаг уынæргъ- 
гæ, скъæты къулрæбын куы бахаудысты, уæд размæ сæхи ап- 
пæрстой æмæ æрхъулайæ аивгъуыдтой. Фалиауæй ма сæм но- 
джы иу хатт æрбайхъуыст Актуллайы зарын: 
— Æлæ-лæ-лæ-лæ! 
Æрхъула уынгæгæй уынгæгдæр кодта, Актулла йæ тæккæ раз 
дыууæ æндæрджы куы ауыдта, уæд сæ хъыримаг æмæ дамба- 
цайæ æмæхст фæкодта, стæй ма дзы ноджы дыууæйы куы афæл- 
дæхта, уæд, йæ уазджытæ сæрæгасæй кæй аирвæзтысты æмæ 
Тазамæ бæрæг кæй схæсдзысты, ууыл йæ зæрдæ даргæйæ, йе 
знæгтыл кардæлвæстæй йæхи ныццавта æмæ сæ æнауæрдонæй 
къуыхтæ кодта, афтæмæй дзæнæтмæ заргæ бацыд хъæбатыр мю- 
рид. 
Махмудитæ та Харачойы хъæумæ хурыскастмæ схæццæ сты 
æмæ хъæууынджы куы никæй баййæфтой, уæд хъæуыхицау Абек- 
керты Эбеты хæдзарыл сæхи ныццавтой. 
325 

IV. КУДЗУТЫ БÆЧИЙЫ «ХÆРЗИУÆГ» 
О Иунæг хæрзиуæгджын Стыр Хуыцау, уый цытæ фехъусын 
кодтай Бæчийы хъустæн! Сыстæйдзаг фыййау дзыллæйы раз 
ралæууыд æмæ сиды: не сфæлдисæг мын мæ къухмæ мастисæн 
хотых ратта, зæгъгæ! О Аллах, чи зоны, Бæчимæ дæ чъылдым 
фездæхтай æмæ уый хыгъд Экмырзæты Тазамæ ныццавтай дæ 
налмас цæсты рухс, уæд ын дæ фæндон бамбарын кæн æмæ йын 
æй ныдздзур йæ хъусы! Дæуæн дæ бон се ’ппæт саразын у, дæ 
алæмæты стъарцы иу банкъуыстæй бынтон ницæйаг æмæ сæр- 
хъæн лæджы сæр дæр æвæджиау стыр хъуыдыты лагъз фестын 
кæндзынæ. Айразмæ Бæчи Харачойы хъæууынджы де ’ндæвд 
æмæ дæ ахадæн дæ иузæрдыг адæмы удтыл байзæрста æмæ 
дыууæ æгоммæгæс дзиглойы дурты бын фæцæйныгæнын кодта, 
фæлæ кæцæйдæр фæзынд Таза æмæ сæ байста. 
Суаиппы арвитид Веденомæ, фæлæ уыцы къæрных булкъо- 
нæн радзурдзæн, æрмæст йæ цæстæй цы федта, уый. Бæчийæн 
та йæ уд æрдæг сахаты дæргъы хæрамæй байдзаг, æмæ йæ Веде- 
нойы куы нæ равдæлон кæна, уæд ын, чи зоны, атона. Хицаумæ 
йæхæдæг ныццæудзæн Бæчи æмæ йын радзурдзæн, пысылмон 
адæм кæд исты фæазымджын сты хицауы раз, уæд æй Экмырзæ- 
ты Тазайæн бафидын кæн. Пысылмонты хæцын нæ фæнды. Уыдон 
фæнды Туркмæ алидзын! 
Æрхуы тасы дон æркодта Бæчи, ламаздзыхъхъыл æрзоны- 
гуыл кодта, æмæ йын Екмырзæты Таза йæ удыл цы тæригъæды 
чырс авæрдта, уый ссыгъдæг кæныны охыл Хуыцаумæ йæ ’тæрттæ 
суагъта. 
— Ааа-ллл-ах, эк-бер! Ааа-лл-ах, эк-бер! — ныддаргъ-иу кодта 
уыцы иу дзырд. 
Цыма йæ карæй иу дæс азы аппæрста, афтæ срог ис йе онг 
фæскуывд. Хъæууынджы ничи зынд, кауы хуынчъытæй йæм сыл- 
гоймæгтæ кастысты, фæлæ пысылмон дуне йæ хъус кæд дардта 
сау ^сæрдæны бын æмбæхст рæстдзинадмæ! 
Йæ хæрæджы уд сыскъуыдта Бæчи, фæссихæртты Веденомæ 
бахæццæ ис Хуыцауы рæстдзинад агурæг молло. 
* * * 
Ичкерийы æфсæддон зылды хицау булкъон Головачев уарзта 
Кавказы æрдз. Йæ уд-йæ дзæцц уыд искæцы бæрзæндæй кæсын, 
рагон мæсгуыты сисдзæфтæй фæлгæсын. Кæсынæй-иу не ’фсæст 
арф кæмтты размæ згъорæг нарæг къахвæндæгтæм, æнæрцæф, урс- 
сæр хæхты сæрыстырдзинад ын йæ зæрдæ бæллиццаг æнкъарæнæй 
йедзаг кодта. Йæ удмæ æвдадзы хосау тагьдис, амæттаг агургæйæ, 
нарæг цъассыты сæрмæ, уасгæ, цы цæргæстæ зилахар кодта, уыдо- 
ны уынæр æмæ комы бæхты æнæбайсысгæ къæхты хъæр. 
Æмбисбоны æмырдзинады-иу, уæлгоммæ хуысгæйæ, аны- 
гъуылд. Кæцæйдæр-иу æм уынæр хъуыст, фæдисы уынæр, фæлæ- 
иу нæ фезмæлыд, уымæн æмæ йын цæфхæдты нæрын йæхæдæг 
326 

амыдта, барæг сау хабаримæ æрбацæуы, æви йæм хæрзæггурæг- 
гаг хъуамæ фæуа. Искуы топпы гæрах куы фæцæуы, уæд йæ 
уынæр райдианы цадæггай, араугæ æрбайхъуысы, стæй куыд- 
фæстагмæ сытынг вæййы, анæрсы, зæйау, æмæ нарæг комы куы 
нæуал бацæуы, уæд суанг хæхты цъуппытæм асæххæтт кæны. 
Хæхты ’хсæн уынæр дард хъуысы, тынг дард. Хатæнмæ хъахъ- 
хъæнæг хъуызæгау æрбацыд. 
— Наливайко, цы рафт-бафт кæныс? 
— Харачойæ минæвар æрбацыд, — зæгъы Наливайко, бурдза- 
лыг хæбуздзыхъхъ лæппу. 
— Цавæр минæвар у? — булкъон зивæгæй рабадт йæ сынтæгыл. 
— Кудзуты Бæчи. 
— Кудзуты Бæчи? — Головачевæн йæ адджын сæнттæ фæ- 
пырх сты. — Фæдзур æм! 
Молло æрбацыд, йæ сарыхъхъы чъилтæй хид рахъардта æмæ 
хæлындзæсгомæн йæ дагътæ æрттывтой. 
— Ас-салам-алейкум, хъонагъ! — йæ сæрæй акуывта æрбацæуæг. 
— Алейкум-салам, нæ уаз фыд. 
Молло йæ былтæ базмæлын кодта, фæлæ йын йæ ныхæстæ 
Головачев нæ бамбæрста. 
— Хъæрæй дзур, нæ фыд! 
— О Хуыцау, ды ме ’вдисæн фæу! — скуывта Бæчи. — Хъæ- 
рæй дзурын хорз у, фæлæ мæ ныхас мæ хъонагъ æмæ Уæлладжы 
йеддæмæ мачи хъуамæ фехъуса. 
— Ам Хуыцау æмæ нæ дыууæйы йеддæмæ ничи ис, нæ фыд. 
— Бæллæх æрцыд, мæ хъонагъ, бæллæх! Тазайы хабæрттæ 
зондзынæ, фæлæ мæн Харачойы хъæуы сæрмæ тыхæй кæй слас- 
той æмæ мын гæххæттытæ кæй ныффыссын кодта, уый нæ зон- 
дзынæ! 
— Цæй гæххæттытæ бахъуыд фыййауы? 
— Хуыцау ын кæй бафæдзæхста, уый мын араббаг æвзагыл 
гæххæттыл фæфыссын кодта æмæ сæ дзыллæтæм фервыста. 
Бауырнæд дæ, Бæчийы топпы дзыхмæ баурæдтой! 
— Кæдæмыты фервыста йæ гæххæттытæ? 
— Даргоммæ, Элыстанджимæ, Эрсеноймæ, Хоймæ, Ца-Веде- 
номæ, Шалимæ, Гехмæ, — æрнымадта Бæчи. 
— Цы дын ныффыссын кодта йæ гæххæттыты? 
— Муххаремы дæсæм бон пысылмонтæм Хеттеш-Корты рагъмæ 
сиды, уырдыгæй Веденомæ ныллæбурдзысты... Туркмæ лидзын- 
вæнд, дам, чи скæна, уый йæ Хуыцау æмæ йæ зæххыл гадзраха- 
тæй рацæудзæн, зæгъгæ. Махмæ фæдис миты къуыбарæй хъау- 
джыдæр нæу æмæ, цас фылдæр фæтула, уыйас стырдæр кæны!.. 
Тазайы фæдис куы нæ ныцауæзтæуа, уæд райсом Хеттеш-Кортмæ 
æгас Ичкери æрцæудзæн, иннæбон æгас Цæцæн æмæ уый фæстæ 
Мæхъæл æмæ Дагъыстанмæ дæр, чи зоны, анхъæвза... Æз уымæн 
ратындзыдтон. Тазайы фæндæгтæ ныртæккæ куы нæ сцыбыр уой, 
уæд райсом се сцыбыр кæнын, чи зоны, фæзын уа!.. 
Уыдæттæ иууылдæр зыдта Головачев, фæлæ Тазамæ, зик- 
рист уæвгæйæ, зæхх æмæ райгуырæн къуымы номæй сидыны 
327 

хъуыды кæцæй фæзынд, уый нæ рахатыд. Уый тынг мæгуырау 
хабар у: райгуырæн къуым Хуыцауы бæрзæнд скæнын! 
— Таза йæ зæхх æмæ йæ райгуырæн къуым йæ Хуыцауы бæр- 
зæндмæ кæм систа, уым æй, æвæццæгæн, йæ ахуыргæнæг æвзæр 
схъомыл кодта, нæ фыд! 
— Нæ-ннæ, мæ хъонагъ! Йæ ахуыргæнæджы аххос дзы ницы 
ис! Тазайæн Хуыцауы фæлгонц уыд æнус-æнусты ныфс æмæ уар- 
зты цæджындз, фæлæ цалдæр боны размæ нæ дзыллæмæ дыу- 
уæйæ æрбацыдысты æмæ уый фæстæ сæнкъуыст уыцы цæджындз. 
— Цæй дыууæйы кой кæныс? 
— Сæ иу Урус-Мартаны хъæуккаг Алханты Махмуд, иннæ та 
брутаг ирон лæппу... афицер. 
— Афицер? 
— О, Мамсыратæй разынд, йæ ном Те-мур-бу-лат, — йæ ном 
ын тыххæйты загъта Бæчи. 
— Тазаимæ иумæ æрбацыдысты Харачоймæ? 
— Нæ, мæ хъонагъ, Таза фæстæдæр æрбацыд, æмæ сæ адæмы 
ныхтæй уый куы нæ ратыдтаид, уæд сын сæ аккаг ми бæргæ бакод- 
таиккой, Хуыцауы ныхмæ кæй дзырдтой, уый тыххæй! Акодта сæ 
марынмæ, фæлæ сæ цæмæннæ амардта, уый ничи зоны. Бафæрсын 
дæр æй ничи уæнды, фæлæ йæм абон куы байхъуыстон, уæд мæм 
афтæ фæкаст, цыма уыцы ирон лæппуйы æвзагæй дзырдта... 
Головачев сыстад æмæ дыууæрдæм арацу-бацу кодта. 
— Хуыцау æмæ зæххы уарзт куы сиу кæнай, æмæ уыдон но- 
мæй куы сидай адæммæ, уæд уый тæссаг хæцæнгарз у, нæ фыд! 
— Ай-гъай, мæ хъонагъ. 
— Бузныг, нæ фыд, дæ хæрзиуæг дын нæ ферох кæндзыс- 
тæм! — йæ цæсгомы æнгасæй йын бамбарын кодта, ды ам уай, 
уый ницыуал пайда у, зæгъгæ. 
Молло куыддæр ацыд, афтæ Веденойы æфсæддон гарнизон 
сызмæлыд. Головачев фыстæг афыста æмæ йæ къулермæ ратта: 
— Дыууæ салдатимæ Харачоймæ лидз. Гамар-Дучы иувæрсты 
æрзил, цæмæй дæ цæцæн ма фæфиппайой. Фыстæг хъæуыхицау 
Абеккерты Эбетмæ фæхæццæ кæн. 
Штабы хицау æрбацыд мидæмæ: 
— Господин булкъон, хъахъхъæджытæ цахæмдæр туземецы 
æрцахстой æмæ йæ гарнизонмæ æрбакодтой, йæ цухъхъайы ссыв- 
ды йын мæнæ уыцы гæххæтт ссардтой. 
Араббаг дамгъæтæй фыст гæххæтт тæлмацгæнæгæн бакæсын 
кодта: 
«Не ’фсымæр Албаст æмæ уый цы хъæуы цæры, уыцы хъæуы 
дзыллæйæн салам!» 
— Æрбакæнут уацайраджы! 
Хатæнмæ Исаханы æрбаппæрстой. Йæ куырæты скъуыдæй 
къæйы хуызæн риу зындис. 
— Кæдæм цыдтæ? — фæрсы Головачев уацайраджы. 
— Аллах мын кæдæм амыдта, уырдæм, — йе ’рфгуыты бынты 
скæсгæйæ уæззаугай загъта Исахан. 
— Чи дæ рарвыста? 
328 

— Рæстуырнæг лæджы йæ балцы фæндараст чи фæкæны, уый. 
— Ацы гæххæтт дæм чи ратта? 
— Пехуымпар йæ фæндтæ кæмæн раргом кодта æмæ масти- 
сæн хотых кæй къухмæ ратта, уый. 
— Албаст æмæ Арапхан иудадзыг Тазаимæ куы уыдысты, уæд 
ныр цæмæн фæхицæн сты сæ фæтæгæй? 
Исахан йæ галиу цæст æрцъынд кодта. 
— Æмæ йæ дæхæдæг нæ зоныс. Цæмæй сæ дзыллæты ба- 
цæттæ кæной æмæ сидæджы сидт билцъ рафтауа!.. Æмæ йын 
рафтаудзæн! Исахан нæ бахæццæ ис амынд ранмæ, уый хыгъд 
сæм бахæццæ уыдзæн сæ зæххы сидт, сæ бæстæ æмæ сæ арт- 
дзæсты сидт... Æнæмæнг æрцæудзысты æмгъуыдмæ!.. 
Булкъон хъахъхъæнджытæм адзырдта: 
— Хъоргъы йæ ныппарут! 
Даргъины наиб Ойшиев Цомахъмæ дæр арвыста: пæлицæйы 
ротæ æрцæттæ кæн, адæмæй дæ зæрдæ кæуыл дарыс, уыдон 
дæр сæм бафтау æмæ æнхъæлмæ кæс, зæгъгæ. 
Иу фыстæг та инæлар Тумановмæ арвыста, Мамсыраты Темыр- 
болат чи уыд æмæ цы арæзта, уымæй бæрæг базоныны сæраппонд. 
V. ХЪÆУЫХИЦАУ АБЕККЕРТЫ ЭБЕТ ДЫГЬУЫРЦЦÆГ КÆНЫ 
Эбетæн, йæ мады æхсырау, йæ туджимæ цы фыдæлты æгъдæ- 
уттæ схæццæ сты, уыдон йæ цæсты раз дæрæн кодтой. 
Цæмæн сæвæрдтой Эбеты хъæуыхицауы къæлæтджыны? Пад- 
дзахы фæсдзæуинтæн цы хорзы бацыд? Эбетæн йæхимæ ахæм- 
тæй куы ницы ’хсайы йæ зæрдæ, уæд æй цæмæн схицау кодтой? 
Чи зоны, йæ ахаст паддзахы салдæттæм фæлмæн кæй уыд, 
уымæн? Æмæ Эбет цы фæрæдыд? Уыдон дæр закъон ратардта 
йæ разæй. Нæ сæ фæндыд, сæ зæрдæ сæ нæ тардта ахæм фæнда- 
гыл цæуынмæ, фæлæ иугæр ардæм æрбацыд, уæд ын йæ хицауы 
бардзырд æнæ сæххæст нæй. Кæннод додой йæ къона кæны, йæ 
хивæнддзинады амæттаг фæуыдзæн. Эбеты уырны: ахæмтæ тынг 
бирæ кæй ис, уырыссаг салдæттæй, гъе, стæй сæ афицертæй дæр. 
Гæнæн уæвгæйæ се ’фсæддон дарæс раласиккой æмæ, сæ къухтæ 
хæларæй радаргæйæ, зæгъиккой: «Ас-са-лам-алейкум, хъонагъ! 
Мæн демæ хылаг ницы ис, фæлæ мæ паддзахы закъон йæ разæй 
ратардта, æмæ мæ дзæхст ам фæцыд. Кæд мын бар ратдзынæ, 
уæд мæ фæллад дæ къонайы фарсмæ суадздзынæн æмæ фæс- 
тæмæ мæ фыды уæзæгмæ аздæхдзынæн!» Ахæм амонд та кæм 
ис! Эбет йæ дуæрттæ байтындзид: «Рацу хæдзармæ, хъонагъ, 
дардвæндагыл бафæлладаис æмæ дæ фæллад суадз! Цыхт æмæ 
дæ хъарм кæрдзынæй суазæг кæндзыстæм!.. Кæд дæ ницæйаг 
фысым дæ зæрдæмæ фæцæуа, уæд та йæм дыккаг хатт дæр æрба- 
фысым кæн. Махæн нæ хорз уазæгыл нæ куыдз дæр нæ рæйы. 
Мæ хæдзары дæ зæрдæмæ исты куы фæцæуа, уæд æй ма бам- 
бæхс, æргом æй зæгъ! Кæд дæ Эбетимæ ард бахæрын, кæнæ 
тугхæстæг саразын фæнды, уæд уый дæр ма бамбæхс. Ис нæм 
329 

чындздзон чызджытæ, усгур лæппутæ!..» Ехх, ахæм амонд та 
кæм ис!.. Æвæццæгæн, нæхионтæ дæр не сты бынтон рæстытæй! 
Шамилы газават пысылмонты удты афтæ арф ахъардта, æмæ 
ахæмты ничиуал æвзары, афтæмæй сæ, фадат уæвгæйæ, растæй- 
зылынæй цæвынц. Эбет лæджы йæ уырзæй февзары æмæ йын 
къæпи æмæ дзывырыл хæцынæй уæзæгæвæрд къухтæ зæххы 
баныгæнынæн нæ фентысынц. Йæ уды фæлмæндзинад дæр, 
æвæццæгæн, уырдыгæй цæуы æмæ паддзахы инæлæрттæ æмæ 
афицертæ та загътой: Абеккерты Эбетимæ дзурæн ис, уый сæвæ- 
рæм хъæуыхицауы къæлæтджыныл æмæ уый фæрцы нæрæмон 
пысылмонтæ нæ коммæ бакæсдзысты! 
Имамы тохмæ фæцыдысты йæ фыдыфыд, йæ фыд, стæй та 
йæхæдæг хæрзæвзонгæй. Йæ хæдзарвæндаджы хистæртæй чи 
хæсты фæмард, чи та дзы паддзахы хъоргъы систа йæ уд. Имам 
йæхи куы ратта, уæд Эбет дæр бахауд уацары, фæлæ æрцыдис 
диссаг, æмæ йæ чысыл фæстæдæр хъоргъæй рауагътой: «Ацу, 
Харачойы хъæуыхицауæй бакус!» — загътой йын. Эбет дисгæнгæ 
цыдис сæхимæ, кæд мæ сайгæ кæнынц, кæнæ мæ фæндагыл ама- 
рынмæ хъавынц, зæгъгæ, æмæ æрæджиау æрцыд ахæм хъуы- 
дымæ: æрбацæуджытæ Кавказы састыл нымайынц æмæ саст адæ- 
мæй сæхицæн хъонагътæ агурынц, цæмæй хохаг адæмæн равди- 
сой: кæсут, нæ коммæ чи кæсы, уымæн хæрзиуæг скæнын дæр 
зонæм! Зæхх стыр у, бæстæ — уæлгоммæ æмæ уæларвон тыгъ- 
дад æгæрон у. Уыцы æгæрон тыгъдады пысылмонæн дæр ис бы- 
нат æмæ чырыстонæн дæр. Адæймаг адæймаг у, фæнды пысыл- 
мон уæд, фæнды — чырыстон. Эбет алы фæрныгмæ дæр фæси- 
дид: хъонагъ, æгас нæм цу æмæ дын нæ цæхджын хойраг хæлар 
уæд! Фæлæ ахæм фарны хъуыддаг кæмæндæр йæ цæсты, сын- 
дзау, ныхсы æмæ йæ фæсдзæуинты куыйтау ардауы. 
Тазайы сидт ын йæ хъæдгом сног кодта, фæлæ йын тынг дард 
кæй нæ хъуыстис, ууыл йæ зæрдæ рыстис. Хъæбатыр лæппуйæн 
йæ фыды мард Шалийы хъæуæй Ганайты Актулла æмæ йе ’мбæлттæ 
сау нымæты тыхтæй кæй схастой, уый йæ зæрдыл лæууы. Хæ- 
раймаг нæу лæппу, йæ маст райсыны сæраппонд йæ къухмæ хотых 
кæй систа, уымæй. Таза æрмæст йæ фыды сæрыл нæ дзырдта, йæ 
зæхх æмæ йæ дзыллæйы рисæй тохы тырыса кæй сарæзта, уый 
Эбеты зæрдæ, ай-гъайдæр, агайдта, фæлæ дзы цы рауайдзæн! 
— Ныууадз, Таза, дæ сидын! Æгæр тæригъæдджын систæм æмæ 
Иунæг Стыр Хуыцау не вварс нал хæцы! — дзырдта йын Эбет. 
— Æппæты стырдæр тæригъæды ми у æцæг уæвæг-хуыцауыл 
гадзрахатæй рацæуын æмæ Туркмæ алидзын! — Йæ зонгуытыл лæу- 
гæйæ, фырмæстæй зæхх хоста Таза, ома, мæнæ ис, мæнæ нæ Хуыцау. 
Кæцæй æрцыд сидзæр лæппумæ ахæм хъуыды: «Æцæг Хуыца- 
уыл гадзрахатæй рацæуын!» Уый Эбетæн йæхи уды рис куы уыд 
æмæ йын æй сидзæр лæппу ноджы куы бацагайдта. 
— Эбет! — æрбадзырдта йæм фæскъулæй чидæр. 
Суанг йæ къæхты бынмæ ахъардта уыцы сидт. Кæртмæ ра- 
уад, фæндагыл ахъахъхъæдта æмæ дзы куы никæй суыдта, уæд 
кауы сæрты цæхæрадонмæ багæпп ласта. Чылауи бæлæсты бын- 
330 

дзæфхæдты аууæттæй йæм цалдæр цæсты кастысты. Эбетæн йæ 
къахдзæф чысыл ферхæцыд, фæлæ йæ цыд нæ фæсабыр кодта. 
— Эбет, Таза кæм ис, йæ уынæр цæмæннæ хъуысы Харачойы 
уынгты? 
Андзыг ис, рахизæрдæм фæкаст, æмæ чылауийы фæстæ Ал- 
ханты Махмуды куы ауыдта, уæд æхцонæй сулæфыд. Иннæтæ 
дæр æмбæхст уыдысты, фæлæ цæмæн фæрсынц Тазайы ахæм 
тарст хъæлæсæй? 
— Таза, кæм хъуамæ уа, уым ис! 
— Суаипп нæ банымыгъта, фесæфтыстæм!.. 
— Гъæй! — йæхи нал баурæдта æмæ фæзылд Эбет. 
— Дысон Девлет йæ чапартимæ Шалимæ æрбацыд æмæ Га- 
найты Актуллайы хæдзарыл æрхъула кодта. Актулла нын загъ- 
та: уазджытæ ацæуæнт æмæ Тазамæ бæрæг фæхæццæ кæнæнт, 
фысымтæ та ам баззайæнт æмæ Суаиппы æбуалгъы ми сæ тугæй 
æрыхсæнт, зæгъгæ. — дзырдта Махмуд. 
Эбетæн йæ сæр разылд æмæ йæ цæстытæ æрæхгæдта. Ичке- 
рийы зылды æнцойад кæй ныххæлд, ууыл фыццаджы райдианы 
дзуапп дæттæг хъæуыхицау кæй уыд, уый куыннæ зыдта, фæлæ- 
иу йæ цæстытæ бацъынд кодта æмæ йæ хъустæ сæхгæдта, ома 
æз ницы уынын æмæ ницы хъусын. 
— О, Хуыцау ын ма ныббара... Суаиппæн! — йæ цæсгом ныф- 
фæлурс ис Эбетæн. 
— Хуыцау нæ, фæлæ йын Актулла нæ ныббарста. 
— Таза Харачойы хъæды ис æмæ йæм уырдæм цæуынц фæди- 
сонтæ, фæлæ Актулла цы бауыдзæн!.. 
— Нырма уал Тазамæ схæсдзынæн бæрæг, стæй Шалимæ 
аздæхдзынæн ме ’мбæлттимæ. 
— Нæ! — æвиппайды æрырвонг ис Эбет. — Ды ныртæккæ Ша- 
лимæ аздæх æмæ Актулламæ ныккæс, Тазамæ мæхæдæг схæс- 
дзынæн бæрæг, — хъæууынджы æрбацæйцæуæг æртæ барæджы 
куы ауыдта, уæд ма йæ дзырдмæ бафтыдта. — Тагъд уайгæ, дæлæ 
уыдон æнæхъуаджы не ’рбацæуынц! 
Фæдисонтæ фæтары сты, барджытæ комкоммæ кæртмæ æрба- 
цыдысты æмæ Эбет къулер Газийы базыдта. 
— Ас-салам-алейкум, Эбет! 
— Алейкум-салам, Гази! 
Къулер йе ’тарæй гæххæтт систа æмæ йæ Эбетмæ ратта. 
— Хæц ууыл æмæ архай. 
«Облæсты хицауы бафæндыд: Тазайы æнæ бæллæхæй æрцахс 
æмæ йæ бастæй Веденомæ æрлас. Дæ зæрдыл дар: уыцы хъуыд- 
даджы хайад хъуамæ райсой, æрмæст туземецтæ сæхæдæг. Хуы- 
цауы бафæндæд, цæмæй хурныгуылдмæ абырæгимæ Веденомæ 
æрхæццæ уай! Булкъон Головачев» — бакаст Эбет. 
Хурмæ скаст хъæуыхицау æмæ йæ, цыма растады сæргълæу- 
уæг нæ, фæлæ аласа бæхы æрцахсынмæ æрвыстой, уыйау æнæ- 
мæтæй загъта: 
— Салдæтты фенд хъæлæба расайдзæн адæмы ’хсæн. Сымах 
мæм ам фæлæуут, æз мæхæдæг иунæгæй ссæудзынæн Тазамæ. 
331 

Цыма йыл зæй рацыд, уыйау ныхъхъус и хъæу. Хур Хеттеш- 
Кортмæ ныккаст комкоммæ. Хуссарвæрстæн сæ тæф калдис. Ер- 
доты æмырдзинад Ебетыл æнтъыснæг бафтыдта. Кудзуты Бæ- 
чийы стыр кулдуарыл гуыдыр куы ауыдта, уæд фæджихау: «Молло 
йе ’нцой цардыл гуыдыр сæвæрдта æмæ йæм бакæсын никæй уа- 
дзы. Иу гæххæтт ныффыссæггаг иу фыс домы. Йæ фыссæн си- 
сæй æнæхъæн дзуг скодта æмæ сын иу фыййау баххуырста, йæ 
Хуыцау ын ма ныббара!» 
Тазайы лæууæнмæ куы баввахс ис, уæд йæ размæ дыууæйæ 
рацыдысты. Абиты Амырхан æмæ Тæмбиты Дзантемыр йæ дыууæ 
фарс слæууыдысты æмæ йæ сæ фæтæджы размæ, ахстау, бакод- 
той. Хъуына систы хæлддзæгтыл, хъæрццыгъатау, уырдыг, слæу- 
уыдысты Ичкерийы фæсивæд. 
— Цæмæ æрбацыдтæ, Эбет? — тызмæгæй афарста Таза. 
— Таза, æвзæр хабæрттæ дæм æрбахастон!.. Шалийæ Алхан- 
ты Махмуд æрбацыд: æхсæвыгон, дам, наиб Довлет-Мырзæйы 
æрбакодта Суаипп... Ганайты Актуллайы хæдзарыл, дам, æртых- 
стысты... — æппæт дæр ын радзырдта. Загъта йын, цæмæн æм 
æрбацыд, уый дæр, стæй йæ æнæнхъæлæджы афарста: — Таза, 
дзыллæйы хъуыддаг куы аразыс, уæд Кудзуты Бæчи кæм ис? 
— Молло сидæн гæххæттытæ ныффыста æмæ йæ хæдзармæ ацыд. 
Эбетæн йæ дæлфæдтæ ссыгъдысты æмæ йе уонтæ бæмæлын 
кодта: «Веденомæ Бæчи фæбæрæг кодта!» Систы пырхæнтæ йæ 
сæрмæ, куыройы фыдтау, ныззылдысты. 
— Ичкерийы дзыллæтæ ардæм кæй хъуамæ æрæмбырд уыдаик- 
кой, уый Бæчи дæр зыдта? 
— Мæнæйма, гæххæттытæ уый куы ныффыста! 
Эбетыл йæ Хуыцау дæлæмæ æрхауд, æмæ йæ сæры тенка 
сдыз-дыз кодта. Систыл уырдыг лæууæг лæппутыл ауагъта змæст 
цæстытæ. Йæ къухтæ кæрæдзимæ бангомгæнгæйæ, уæлæмæ сдар- 
дта æмæ сæ йæ ныхæй йæ риуы онг цадæггай дæлæмæ æруагъта. 
— Бæчи хæдзары нæй, Таза!.. Уый, æвæццæгæн, Веденойы 
ис, æмæ Ичкерийы дзыллæтæм æнæхъуаджы æнхъæлмæ кæ- 
сыс!.. Ничиуал дæм æрцæудзæн, уымæн æмæ Суаиппы халдих 
дæуæй фæраздæр ис Веденомæ. Дæ бынат раив, Таза, Гамар- 
Дукмæ айс дæхи... 
Таза бандзыг, йæ бынаты нымпылд, афтæмæй дзагъырдзас- 
тæй Хеттеш-Корты рагъмæ каст. Ныртæккæ йын сабийы бакаст 
уыд, йæ сæнттæ кæмæн фæмæнг вæййынц, ахæм сабийы бакаст. 
Иæ хъизæмар йæ цæстытыл ауад. Йæ зæрдыл æрбалæууыдысты 
Кудзуты Бæчийы амындтытæ: «Иудадзыг стонг æмæ коммæ кæ- 
сыныл фæцахуыр у, Таза. Иунæг Стыр Хуыцау æмæ йæ пехуым- 
пар дæр афтæ цардысты æмæ дзы стæй цы рауад, уый дæхæдæг 
уыныс!» Таза Бæчийы коммæ кастис æмæ йæ фосы фæдыл цыд 
стонгæй, бæгъæввадæй. Йæ уды рис йе Сфæлдисæгмæ хъардта 
æмæ йæм сидтис: О Иунæг Стыр Аллах, ракæс æмæ фен, куыд 
быхсын, уый! Ныр дæр ма дын гуырысхойаг у, Таза дзæнæты 
бæсты аккаг кæй ссис, уый?.. Харачойы сæрмæ-иу дзывырæй 
гæмæхтæ базмæста йæ фыд Экмырзæ, нартхор-иу дзы байтыдта, 
332 

кæд мæ бинонтæн уагъылыйы дидинæфтауæнмæ хъарм кæрдзын 
уæддæр уаид, зæгъгæ. Цыфæнды тыхджын уæвгæйæ дæр лæ- 
джы ныхмæ слæууæн ис, фæлæ æрдзы хивæнддзинадæн ничи 
ницы фæразы. Схъызыдис-иу, æруарыд-иу тæрккъæвда æмæ их, 
ралæбурдтой-иу уæлхохæй æрра сахатæ æмæ-иу мæгуыр Экмыр- 
зæйæн йæ афæдзы куыст ныххафтой. Тазайæ никуы ферох уы- 
дзæн йæ фыды æнтъыснæг цæсгом: цыма-иу ууыл дæр их æруа- 
рыд æмæ йæ уæлæ сахатæ фæцыдысты, уый хуызæн-иу ссис. 
«Быхс, Тазу, мах иунæг не стæм, нæ хуызæн мæгуыртæ Цæцæ- 
ны бирæ ис. Бæчийы фос, дæ цæсты гагуыйау, хъахъхъæн, кæд 
нæм дæ афæдзы мыздмæ исты æрхауид. Адæмы Иунæг Стыр 
Хуыцауы йеддæмæ ницы сраст кæндзæн, Таза, фæлæ быхс æмæ 
æнхъæлмæ кæс уыцы бонмæ» — амыдта йын йæ фыд. Таза мæ- 
лæты бонмæ йæ зæрдыл дардзæн йæ фыды амынд: «Уыцы бон 
æнæмæнг ныллæудзæн æмæ нæм уæд не Сфæлдисæг фæсиддзæн 
зæххыл рæстдзинад æрæвæрыны сæрыл тохмæ». Уыцы рæст- 
дзинад агурæг фæцыд Экмырзæ имамы тохмæ æмæ йын иу бон 
Ганайты Актулла йæ мард сау нымæты мидæг тыхтæй æрбахас- 
та. Таза йæ фыды дурдзавд цæсгом куы ауыдта, уæд ыл бæстæ 
аталынг ис, йæ сæр разылд æмæ кæмдæр мæнджы аирвæзт. Куы 
’рчъицыдта, уæд Кудзуты Бæчи лæууыд йæ уæлхъус: «Быхс, 
мæ хъæбул, æмæ æцæгдзинад ссарай! Дæ фыды мард Хуыцауы 
фæндон у, æмæ Хуыцауы фæндоныл хъыг кæнын æбуалгъ ми 
у!» Цы зыдта Таза, нырма хæрз саби уыд! Чысыл куы рахъо- 
мыл, уæд æй иу хъуыды йæ цæстæй ракæсын кодта: «Кæд бых- 
сын æцæгдзинадыл фембæлыны иунæг мадзал у, уæд Кудзуты 
Бæчи æмæ полицæйы прапорщик Мамайты Хату цæмæннæ бых- 
сынц, Таза æмæ йæ фыд Экмырзæ стонгæй, бæгъæввадæй æмæ 
фæлладæй куыд быхстой, афтæ?» Уыцы хъуыды йæ фæдыл но- 
джы æндæр хъуыдытæ расайдта æмæ мæгуыр лæппуйы æцæгдзи- 
над ссарынмæ тырнынад бакодта ахæм фæндонмæ: Иунæг Хуы- 
цауы бæргæ фæнды адæмы ’хсæн æцæгдзинад æрæвæрын, фæлæ 
йæ а бæстыл иуæй-иутæ сайынмæ хъавынц æмæ йын йе ’цæгдзи- 
над скæрдынц æрмæст сæхи пайдайæн. Гъе, уый тыххæй Таза йæ 
къухмæ Иунæг Аллахы мастисæн хотых сисдзæн æмæ, æрвнæр- 
дау, фæсиддзæн: О Хуыцау, ракæс æмæ фен, быхсын чи зоны 
æмæ дын де ’цæгдзинадмæ къæм чи нæ фæхæццæ кæндзæн, уый! 
Мæнæ ис, къуыдиппыл дæлæмæ чи æрхæцдзæн æмæ мæгуыр, 
кæлæддзагæн йе ’нцой чи фæлæудзæн, уый!.. Йæ фæдисмæ адæм 
растдзысты æмæ сæхи цæстæй фендзысты, Хуыцауы амынд рæст- 
дзинад сæм Турчы ’рдæм нæ, фæлæ сæ артдзæстытыл фидар 
хæцынмæ кæй сиды, уый. 
— Цыфæнды фæуæд, Эбет, уæддæр карды йеддæмæ нæхи 
цæмæй сраст кæнæм, ахæмæй нæ къухы ницы ис, — загъта æрæ- 
джиау Таза. 
— Фидар хæц дæ рæстдзинадыл, Таза! Мах фæйнæ мæлæты 
дарæм æмæ сæ Цæцæны зæххыл кæм фæнды бафиддзыстæм, 
фæлæ рæстдзинадæн амæлæн нæй æмæ нæ амæлæты фæстæ дæр 
цæудзæн нæ бæстыл, — загъта Эбет. 
333 

— Бузныг, Эбет, — æндæр ын ницы загъта Таза. 
Эбет йæ дзырд сæххæст кодта. Йæ гæрзтæ систа, хъæуыхи- 
цауы рæхыс сыхæлдта йæ цухъхъайæ, афтæмæй ронбæгъдæй Га- 
зийы разæй Веденомæ ныццыд æмæ Головачевæн расидтис: 
— Хъæуыхицауæн дæ фæдзæхст сæххæст кæнын йæ бон нæ 
бацис æмæ дæм мæнæ йæхæдæг æрцыд! 
Таза æхсæвыгон фæндæгтыл хъахъхъæнджытæ баурæдта, 
æртытæ скæныны бар нæ ратта, ахсæв исчердæмыты бафæра- 
зут, зæгъгæ. Кæд ын Эбет загъта, дæ бынат раив, ардæм ничи- 
уал æрцæудзæн, зæгъгæ, уæддæр лæууыд, уымæн æмæ райсом 
уыд Муххаремы дæсæм бон. 
VI. ТОХЫ БОН ÆВИ ТУРКМÆЛИДЗÆН ФÆНДАДЖЫ СÆР 
Шалийы хъæу хъазахъхъ бацахстой æмæ йæм Махмудитæ нал 
баирвæзтысты. Балæбурыны фаг тых та сæм уæвгæ нæ уыд. 
Ганайты Актуллайы хæдзар басыгътой æмæ йæ фæздæг арвмæ 
калдис, кæрты сылгоймæгтæ змæлыдысты, сæ цъæхахст да^дмæ 
хъуыст. «Æвæццæгæн, нал ис, баххуыс кæнын кæмæн хъуыд, 
уый!» Махмудæн йæ зæрдыл æрбалæууыд Актуллайы дысоны 
зарæг: «Æулæ-лæ-лæ-æ-æ!» Афтæ-иу зарыдысты Шамилы мю- 
ридтæ, сæ адзал-иу куы базыдтой, уæд. Сылгоймæгты хъарæг 
ын йæ зæрдæ ацарыдта, фæлæ сæм æввахс бацæуæн нæ уыд 
æмæ уайтагъд Харачоймæ раздæхт. 
Тазайæн ма йæ фидиуджытæй чи аирвæзт, уыдон фæстæмæ иугай 
здæхтысты. Киса æрбацыд æмæ йемæ Элыстанджийы дзыллæйы 
фыстæг æрбахаста. Ды нæм цы тохмæ сидыс, уымæ цæттæ стæм 
æмæ дæм фæцæуæм, зæгъгæ, фыстой сæ фыстæджы. Сæуæхси- 
дыл æцæг дæр æртындæс æмæ дыууиссæдзæй æрбахæццæ сты, 
сегас дæр бæхтыл. Таза сæ куы ауыдта, уæд фырцинæй арвмæ 
фæхауд. Фæсивæд сæ бæхты къæхтыл нымæты гæппæлтæ стых- 
той æмæ алфамбылай къуырма гуыпп-гуыппæй байдзаг. Махмуд 
Тазайы тæккæ цурмæ бацыд æмæ йын сусæгæй йæ хъусы дзуры: 
— Ганайты хъæбатыр Актулла дысон йæ цардвæндаджы кæ- 
ронмæ бахæццæ ис... Шалийы хъæуæй ничиуал æрбацæудзæн 
ардæм... Ме ’фсымæр дæр никуы зыны Бруты хъæуæй. 
Стæй та йæм Албаст бацыд, йæ цæст æм комкоммæ бакæсын 
нæ уарзта: 
— Таза, Исаханы æрцахстой æмæ Эрсенойы дзыллæмæ дæ 
сидт нæ бахæццæ ис. 
— Чи дын загъта? — кæлмдзæфау фестъæлфыд Таза. 
— Дысон Веденойы нæ хæстæджытæм сусæгæй бацыдтæн. 
Уым мын дзырдтой, Исаханы æрцахстой æмæ йæ хъоргъы нып- 
пæрстой, зæгъгæ. 
Таза уыцы иу схъиудæй саргъыл февзæрд æмæ йæ фæйнæ 
фарс алæууыдысты: Арапхан, Албаст, Киса, Махмуд. 
— Ам лæууыны фадат нын нал ис. Гамар-Дукмæ ссæуæм, уыр- 
дыгæй Хеттеш-Кортмæ, Хеттеш-Кортæй нæхи уыцы иу уагъд 
334 

акæндзыстæм Веденомæ æмæ йын Хуыцауы фæндæй йæ дуæрттæ 
бадæрæн кæндзыстæм. 
— Веденомæ! — ныййазæлыд комы. 
Таза йæ бæхы фæцагайдта æмæ цæугæ-цæуын йæ хъуыдытæ ’вæз- 
та: «Гамар-Дукмæ ссæудзынæн, уым фæдисы æртытæ суадздзынæн. 
Арты рухсмæ Хул-Хулауы дыууæ фарс уæвæг дзыллæтæ æрбацæу- 
дзысты, кæд сæм мæ фæдисонтæ нæ бæхæццæ сты, уæддæр. 
Харачойы хъæуы ’рдыгæй сæ цахæмдæр бæхджын æрбай- 
йæфта. Комкоммæ Тазамæ баскъæрдта йæ бæх: 
— Таза, æз Хадзаты Самхалы лæппу дæн, Эбет мæ рарвыста 
дæумæ. Гамар-Дучы рагъмæ ма ссу. Паддзахы æфсад уым сты 
æмæ къæппæджы бахаудзынæ. 
— Эбет йæхæдæг кæм ис? 
— Эбет йæхæдæг уым бады, Исаханы фарсмæ. 
Ноджы та йын йæ базыртæй иу акъуырдтой. Лæппу ныддур 
ис æмæ йæ цæсгомыл иу нуар дæр нал змæлыд. 
— Таза, кæд Гамар-Дукыл æфсад бадынц, уæд нын Веденомæ 
нырма цæуæн нæй, — загъта Махмуд. 
— Кæд Гамар-Дукмæ нæ фæндаг лыг у, уæддæр бæлццоны чи 
афæндараст кæны, уый нæ бынтон æвæндаг нæ фæкæндзæн. 
Десны-Веденойы иувæрсты æрзилдзыстæм, тархъæдыл ахиздзы- 
стæм æмæ комкоммæ Хеттеш-Кортмæ ссæудзыстæм, — Махмудмæ 
комкоммæ кæсгæйæ, загъта Таза. 
— Уый раст хъуыды у, Таза! Хеттеш-Кортæн йæ иу фарс 
цæцæн цæрынц, йе ’ннæ фарс — та даргъинтæ, æмæ уым фæуд 
кæнынц Веденойы фидары хицауы бартæ дæр. 
Хур хæхты сæрыл рабадт æмæ бæлæсты цъуппытыл пиллон 
арт бандзæрста. Гамар-Дучы иуварс фæуагътой æмæ, Хеттеш- 
Корты рагъмæ сирвæзтысты. Ойшиев Цомахъ хъæбатыр лæг уыд, 
фæлæ иугæр рагъыл растадонты куы федта, уæд йæ хæстонты 
къудзиты æрныгъуылын кодта. 
— Цæмæ ма кæсæм? Нæхи сыл ныццæвæм! — нал быхста Хо- 
даты Арсаныхъо. 
— Фæлæуу, арсдзуан нæ кæныс! 
— Мæн бауадз, æз сæ ассондзынæн Хеттеш-Корты рагъæй! 
— Тæлтæг ми нæ бæззы. 
Цомахъ дардыл æрзылд, Хеттеш-Кортæй Цонторы хъæуы 
’хсæн бабадт. Йæхимидæг хынцыдта: «Махмæ иу мыггагимæ дзу- 
рын зын у, иу хъæуимæ дзурын та ноджы зындæр, фæлæ ком- 
бæстимæ быцæу кæнын Хуыцауимæ быцæу кæнынæй хъауджы- 
дæр нæу. Тазайæн æнæ ныддæрæн хос нæй, фæлæ Цомахъæн йæ 
цард Ичкерийы зылды пысылмонтимæ дзырддагæй куы баззайа, 
уæд ын йæ пъагæттæ дæр нал баххуыс кæндзысты. Фæлтау уал 
Таза йæхæдæг сагайæд хылы-мылы, стæй йын Цомахъ дæр нæ 
дардзæн йæ дæндагæй цырагъ. 
Цомахъæн йæ цыбыр уачъи ноджы йе уæхсчыты ’хсæн ныб- 
бырыд, æмæ йе ’ртæтигъон сæр йæ тымбыл гуыримæ сиу ис. Йе 
’фсæр, маймулийы мукъуйау, размæ рассыдта æмæ къæбутыр- 
дæм уæзгæ ныхыл хиды цæппузыртæ сæрттывтой. 
335 

Æрцъыкк кæнынæй куы уаид, уæд Цомахъ прапорщик Хату 
æмæ Арсаныхъойæ къаддæр не сарæхсид. Гоби кæнæ къуырма нæу 
наиб æмæ хаты: Хеттеш-Корт Гамар-Дукмæ æввахсдæр у, фæлæ 
булкъон Головачев, уым цы æфсад бадтис, уый йæ бынатæй нæ 
фезмæлын кодта æмæ Цомахъмæ барвыста фидиуæг: марадз, Та- 
замæ ды бабырс, зæгъгæ... Искæй къухæй/тонынц пысыра... 
— Минæвар барвитæм Тазамæ, кæд æнæ бæллæхæй йæ хæ- 
дзармæ ацæуид! — зæгъы Цомахъ. 
— Хæдзар та йын кæм ис, Цомахъ?! Сау тугæн æнæ рауадзгæ 
кæм нæ уа, уым минæвар цæмæн хъæуы? — йæхи фæнд скъæрд- 
та Арсаныхъо. 
Цомахъ æй фелхыскъ кодта: 
— Дæхи туг дын куы рауадза Таза, уæд куыд уаид? 
— Тобæ, Цомахъ, уый мын нæ бауарздзæн стыр Аллахы цæст! 
— Стыр Аллах негасмæ дæр æмхуызон цæстæй кæсы. Таза 
дæр иунæг Хуыцауы амындæй систа йæ къухмæ хæцæнгарз, афтæ 
фыста йæ сидæн гæххæттыты пысылмонтæм. 
— Æз бахатдзынæн Тазамæ, — зæгъы Хату. 
Наиб йæ къух ауыгъта æмæ дард ачъиртт кодта. 
— Ды дæ сæр нал рахæсдзынæ уырдыгæй. 
— Уæдæ кæй барвитæм? 
— Кæй барвитæм, куы зæгъæм, уæд... Цонтормæ ныццæуын 
бахъæудзæн. Чериты Берды зондзынæ, хæрз зæронд лæг у, йæ 
цæрæнбонты æхсæны лæгæй фæцыд. Стыр æхсызгонæй нæ ра- 
цæудзæн Берд. Хъуыддаг лæмбынæг куы бамбара, уæд, чи зоны, 
комгæ дæр нæ ракæна, фæлæ йын зæгъдзынæ: дæлæ, зæгъ, иу 
къæбæда хъаугъайы арт суагъта æмæ адæмы сæ уалдзыгон куыс- 
тытæй фæиппæрд кодта. Чи та, зæгъ, Туркмæ йæхи цæттæ кæны 
æмæ йæ хъыг дары!.. Æниу Турчы хабарыл йæхæдæг дæр мæнæ- 
мæнæ нæ цин кæны Берд!.. Кæд уын ракома, уæд æй бæхыл 
сæвæрут, ардыгæй ма йын иу дыууæ лæджы йемæ арвитдзыс- 
тæм, — бафæдзæхста Цомахъ Хатуйы. 
Иыхъхъус сты. Гамар-Дукæй сыбыртт нæ хъуыст. Ахæм 
æмырдзинад Цомахъы архайдæн ницы пайда уыд, фæлæ йын 
Цонтормæ кæй арвыста, уыдонмæ æнхъæлмæ кæсгæйæ фезмæ- 
лæн нæ уыд, 
Минæвæрттæ Чериты Берды бæхыл куы ’рбахастой, уæд 
Цомахъыл хур æрбакаст. Даргъ рихитæ уыд Бердæн. Йæ пух 
боцъо суаг йæ ронбастмæ ’ххæст. Уæздан уыд, фæлæ сæдæаз- 
дзыд зæронд лæгæн йæ уæрджытæ йæ коммæ нал кастысты. 
Экмырзæйы фырт Тазайы хабæрттæ æрыхъуыста Берд, æцæг 
ын йæхи нæ зоны. Æвæццæгæн, нырма хæрз саби у, фæлæ йæ 
кæд йе ’хсар æмæ йæ зонд амонынц, уæд ын æвзонгæй цы у? Йæ 
ыд Экмырзæйы йын хорз зыдта, мæрдты рухсаг уæд! Хорз 
ыдæн мæгуырау фырт цæмæн хъуамæ рацæуа, уый цытæ дзу- 
ры Цомахъ! Цы сызмæста æмæ цы къæбæда митæ кæны, уый 
фенын хъæуы, чи зоны, æцæгдæр фæиртæст раст фæндагæй!.. 
Бацæудзæн Берд æмæ йæхæдæг баныхас кæндзæн лæгæй-лæгмæ. 
Чи зоны, Цомахъ йæхæдæг змæнты дон æмæ йæ искæй æфсон 
336 

кæны! Кæд уыцы лæппу æцæг къæбæда митæ кæны æмæ йæхи 
æмхуызон джидзæггæгты æрæмбырд кодта йæ алыварс, уæд ын 
йæ хорз фыды хатыр нæ фæкæндзæн. Нæ уарзы Ойшиев Цо- 
махъы Берд, уый тыххæй къæсæрæй æддæмæ дæр нæ ракæсид, 
фæлæ кæуыл æртыхст, уыдонмæ æхсайы йæ зæрдæ. Сæхæдæг 
цыфæнды фæуæд, фæлæ сын сæ бинонты бафхæрдзысты... 
Æндæр хос дзы нæй, карды тых кæй сызмæнты, уый æвзаджы 
тых хъуамæ æрсабыр кæна! 
Цомахъ ын йемæ æхсæз лæджы арвыста, авд хорз нымæц у, 
зæгьгæ. Хату æмæ Арсаныхъойы минæвæрттимæ куы федта, уæд йæ 
лæдзæг зæххы ныссагъта æмæ йын йæ худ йе цъуппыл ацауьпгъта: 
— Кæд Арсаныхъо æмæ Хату цæуынц, уæд ма дзы æз цæмæн 
хъæуын? 
Фистæгæй бацыдысты Хеттеш-Кортмæ. Уæллæгтæ сæ куы 
ауыдтой, уæд Берды базыдтой Кисаитæ æмæ йæ размæ рацыды- 
сты. Таза сæ бафæдзæхста, æртæйæ ралæууæнт размæ, иннæтæ 
фæстæмæ аздæхæнт, зæгъгæ. 
Таза Берды раз æрзоныгуыл кодта. Зæронд лæджы дыууæ 
къахы ’хсæн зæххыл йæ былтæ авæрдта. Уый йæм æрæвнæлдта 
æмæ йыл уæлæмæ схæцыд. Бердимæ цы дыууæ даргъинаг æрба- 
цыд, уыдонмæ цæстæй февзыста Таза. 
— Цомахъ мын загъта: Экмырзæйы фырт йæ фыды раст фæнда- 
гæй фæиртæст! Æз та йын загътон: йæ фыд карды комы хуызæн 
лæг уыд, æмæ йæ фарн мæрдтæм нæ бацæудзæн мæгуырау фырты 
аххосæй! 
— Цæмæ дæ æрбарвыста Цомахъ? — хистæр-кæстæры фарн 
ныссаста Таза. 
— Æз æрбацыдтæн ардæм, цæмæй фарн æрывæрон æмæ ал- 
кæмæн æцæг фæндаг бацамонон. 
— Æцæг фæндагамонæг нæ сæрмæ ис, — йæ цæстытæ уæлæмæ 
сзылдта Таза. — Дæ фарнæй хайджын кæй кæныс, уый ма мын 
зæгъ, Берд. 
— Дæу æмæ Цомахъы, — кæд ын лæппуйы цæхгæр дзуапп 
æхсызгон нæ уыд, уæддæр уаз хъæлæсæй загъта Берд. 
Таза дыууæ даргъинагмæ бакаст: «Дæу æмæ Цомахъы! Æмæ 
мæнæн Цомахъы фарнæй ис а бæстыл фæцæрæн?» Йе ’мбæлт- 
тыл ахаста йæ цæст æмæ, Алханты Махмуды куы ауыдта, уæд 
Темырболат æрлæууыд йæ зæрдыл. Кæм ис ныр уыцы рухс- 
дзæсгом брутаг лæппу, цæмæннæ æрбацыд Тазамæ? Ныр хъæуы 
Тазайы уыцы лæппуйы мæлгъæвзаг, ныртæккæ, æнусыккон зæ- 
ронд лæджимæ ныхас кæнгæйæ. Берды хъоппæг цæстыты бын- 
ты, къæлæттау, ауындзæг ссывтытæм кæсгæйæ, Таза бандзыг 
вæййы æмæ дзурынмæ нал фæцарæхсы. Дзурынмæ нæ арæхсы 
Таза æмæ нæ уæнды, кæннод зæгъид Бердæн: Ойшиев Цомахъы 
хуызæн хæдмæлхортæ нæ сисын кодтой Тазайæн мастисæн кард. 
Цомахъ æрмахуыр къæбыла у, æмæ ам Тазайы ныхмæ лæууыны 
бæсты ацæуæд æмæ уæртæ Гамар-Дучы рагъыл йæ хицауы арм 
йæ дæрзæг æвзагæй басдæрæд. Лæгау дæм дзурын, Берд, æмæ 
дæ бауырнæд: Таза йæхи цæстæй федта æцæг Хуыцауы, Таза- 
22 Булкъаты Михал 
337 

йæн æдзух йемæ ис, йæ уды мидæг ис æцæг Хуыцауы уарзт. 
Таза удæгас уæвгæйæ уыцы Хуыцауы цагъар уыдзæн, йæ уарз- 
тæй йæ ничи фæхицæн кæндзæн, паддзах нæ, фæлæ дунейы тых- 
джынтæ йæ ныхмæ куы рацæуой, уæддæр. Куы амæла, уæд 
схуысдзæн йæ фыд Экмырзæйы фарсмæ æмæ уым дæр цагъарæй 
баззайдзæн йæ Хуыцауæн. 
Таза Берды цæсгоммæ фæкомкоммæ, уый йæм йæ цæстытæ 
ныццавта, Киса йæ тæккæ къæхты цур бадт æмæ йæм ахæм каст, 
кодта, цыма йæ фыццаг хатт федта. Систы сæртæй æрхызтысты 
хæстонтæ, æввахсдæр æрбалæууыдысты æмæ бандзыг сты Та- 
зайы æрхæндæг ныхасмæ хъусгæйæ. 
— Дзур, лæппу, æз дæм хъусын! — загъта æрæджиау Берд. 
Дзур, дам, лæппу! Ау, Таза дзургæ кодта, æви йæ сагъæсты 
аныгъуылд? Дзур, дам, лæппу! Кæм аныгъуылд Таза, кæм? Ау, 
йæ сæр афтæ сдзæгъæл ис, æмæ йæм дзырдæй сагъæсы ’хсæн 
арæн скæныны фаг зонд нал ис? 
— Дæ ныхас баххæст кæн, æз дæм хъусын, лæппу! — дыккаг 
хатт загъта Берд. 
— Цы зæгъон, æз дзурын нæ зонын!.. Паддзахы афицертæ нæ 
кæрæдзийыл ардауынц, цæмæй нæ иу къухæй не ’ннæ къух чъепп 
кæнæм. — Гамар-Дучы рагъмæ ацамыдта Таза. — Стæй ралæудзы- 
сты æмæ зæгъдзысты: мах цы гæнæг стæм, марæн кард уæхи къу- 
хæй рауагътат уæ хурхыл!.. Уе ’цæг Хуыцауыл уæхæдæг систат 
уæ къух æмæ Стамбулмæ уæхи фæндæй цæут!.. Цы зæгъон, Берд, 
Таза дзурынмæ нæ арæхсы дæ хуызæн уæздан лæджы раз!.. Таза 
зоны рæстуырнæг лæгæн тæригъæд кæнын, Хуыцау æмæ зæххæн 
табу кæнын... Фосмæ зилын... Таза Туркмæ нæ лидзы æмæ йе 
’цæг Хуыцауы дзæгъæлæй нæ уадзы. Таза никуыдæм цæуы, уый 
хъахъхъæндзæн йæ фыды ингæн, Ганайты Актулла заргæ цы сы- 
джытмæ бацыд, уый... Æз дзурын нæ зонын, Берд... 
Фæсыкк ис. Берд хъуыдыты аныгъуылд. Æнхъæлдта, æвзонг 
лæппу йе ’цæг фæндагæй фæиппæрд, зонд ын бацамондзынæн 
æмæ йæ къæбæда митæ ныууадздзæн, зæгъгæ, фæлæ йын йе 
сныхас æмæ йæ хъуыдытæ йæ зæрдæ бакъуырдтой æмæ йын йæ 
хуылф æгасæй басыгътой. 
— Цы домыс? — фæрсы Тазайы. 
— Таза домгæ ницы кæны. Таза йæ Хуыцау æмæ йæ зæххыл 
йæ къух нæ исы æмæ сæ хъахъхъæндзæн, зыбыты иунæгæй куы 
баззайа, уæддæр! 
— Цомахъæн цы зæгъон? 
— Цомахъæн зæгъ: Хеттеш-Корты фахсæй ахъуытты уæд æмæ 
Тазайы дзурын бауадзæд, йæ зæххæй йæ фæиппæрд кæнынмæ 
чи хъавы, уыдонимæ. Æз фæдæн мæ ныхас. 
— Мæнмæ дæр ницыуал ис дзырддаг. Дзырддаг та мæм цы 
уыд... Хуыцауы амындæй чи архайы, уымæн лæджы зонд амо- 
нын цæмæн хъæуы?.. Хуыцау дæ ма фæиппæрд кæнæд дæ фыд 
Экмырзæйы æцæг фæндагæй! — даргъинæгтæм баздæхт. — Цы 
фехъуыстат, уый Цомахъæн зæгъдзыстут! Ноджы йын зæгъдзы- 
стут: Берды Хеттеш-Корты дзырддаг нæ уыд! 
338 

Аздæхт Берд, Цомахъмæ цæугæ дæр нал ныккодта, афтæ- 
мæй. Бæхыл дæ ныддавдзыстæм, зæгъгæ, хатыдысты йæм йе 
’мбæлццонтæ, фæлæ йæ къух ауыгъта æмæ йæ хæдзармæ йæ 
зæрдæ судзгæ ахаста. 
* * * 
Кæмдæр арф комы сæрмæ цæргæс, зилахаргæнгæ, уасыд. Цæу- 
гæдонæн йæ уынæргъын хъуыст. 
Таза бæхты фæсфæд бамбæхсын кодта æмæ йæхионты та 
хъуынавæрд систы фæсаууон бамбæхста. «Цомахъ куы нæ уыда- 
ид, уæд Веденойы хицау ныр Гамар-Дучы рагъыл афтæ æнцой 
нæ бадид. Бады йæхицæн æнцад-æнцойæ æмæ сæм кæсы, цæ- 
цæйнаг цæцæйнаджы куыд дзæхст кæны, уымæ!» 
— Таза, минæвæрттæ нæм æрбацæуы! — йæ хъуыдытæ йын 
фескъуыдта Умаханты Киса. 
Таза лæмбынæг ныккаст. 
— Уыдон минæвæрттæ не сты. Уыдон хæдмæлхортæ сты! 
Киса гуыбыр-гуыбыр размæ ауад æмæ бырцæй дæлæмæ ахъæр 
кодта: 
— Ей, пысылмонтæ! Умаханты Киса дæн æз. Иумæ цы цæхх 
æмæ кæрдзын фæхордтам, уый нын туг фестæт, кæрæдзимæ кард 
куы ныддарæм, уæд!.. Цомахъы ныхæстæм ма хъусут, аздæхут 
фæстæмæ уæ хæдзæрттæм æмæ нæ бауадзут дзурын, уæртæ нæм 
Гамар-Дучы рагъæй чи хъавы, уыимæ! 
Дæлейæ топпы гæрах фæцыд. Нæмыг Кисайы уæлдзарм худ 
аскъæфта. Фæстæмæ агæпп ласта, егъау къæйы аууон æрым- 
бæхст æмæ ныхъуыста. 
— Киса, Киса, удæгас дæ? — сиды йæм Таза. 
Уый та сгæпп ласта бырцмæ æмæ, йæ къухтæ йæ былтыл 
хæтæлау авæргæйæ, дæлæмæ ахъæр кодта: 
— Ей, Шамхал, куыдз дын бахæрæд дæ кæрдзын!.. Афтæ ма 
фенхъæл, Киса дæ нæ базыдта. Райсом ма мæм нуазæн цы цæс- 
гомæй дæтдзынæ!.. Дæхæдæг мын куы дзырдтай, Турчы зæх- 
хыл куыдз йæ фист нæ калы... 
Гæрах комы анæрыд. Кисайæн йæ хъыримаг йæ къухæй аха- 
уд æмæ йæхæдæг уыцы иу дыдагъ фæцис. Таза фæтарст, æвæц- 
цæгæн æй амардтой, зæгъгæ. Йæхиуыл рахæцыд, куыддæр йæ 
къах авæрдта, афтæ дæлейæ Арсаныхъойы ауыдта сцæйцæугæ. 
Уалынмæ Киса фестад, йæ иу къухæй хъримаг йæ бæхбæттæнмæ 
ныббыцæу кодта. 
— Арсаныхъо-о-о, дæ цæргæ-цæрæнбонты, æвзæр куыдзау, 
сусæгæй хæцыс!.. Æз нырма удæгас дæн!.. Айс мæ лæвар! — 
Кисайы гæрахмæ Арсаныхъо йæ артæнтæм дыууæ къухæй фæ- 
лæбурдта æмæ фæдзуццæг ис. Дæллæгтæ размæ феггуырстой, 
рагъæй сæ гæрæхтæ кодтой. Таза кæмдæр прапорщик Мамайты 
Хатуйы суыдта æмæ йæ милмæ систа. Уый уыцы æмрастæй йæ 
ных бæласмæ куы бахаста æмæ йыл æй уæлейæ дæлæмæ куы 
æрхафта, уæд базыдта, зæрдæдзæф кæй фæцис, уый. 
339 

Гæрйхмæ бæхтæ старстысты æмæ сæ пыррыкк тар хъæды нæ- 
рыд. Таза Арапханы цурмæ бабырыд æмæ йын йæ хъусы дзуры: 
— Бæхтæм Цомахъ ма фæраздæр уæд, кæнæ сæ бæттæнтæ ма 
атонæнт. Бахъæудзысты нæ! 
Хазуты Тазука æмæ йе ’фсымæр Саган-Гирей фæрсæй-фæр- 
стæм хуыссыдысты. Наибы раззæгтæ сæм комкоммæ æрбацæй- 
цыдысты. Саган-Гирей йæ разы къæйдур фесхуыста. Лæбур- 
джытæ фæйнæрдæм фæпырх сты, фæлæ дзы æртæйы ныййæфта 
æмæ сæ ныцъцъист кодта. Дур комырдæм гыбар-гыбургæнгæ 
тылдис, уынæргъгæ æмæ оффытæгæнгæ бæлæстæ хаудысты йæ 
разæй. 
— Таза-а-а, дæ къухтæ сдар, афтæ дын хуыздæр уыдзæн! — 
æрбайхъуыст наибы хъæр. 
Дыууæ æфсымæры æмæхст фæкодтой наибы. 
— Таза, аирвæзæн дын нал ис! — йæ хъæрæй не ’нцад Цомахъ. 
Æрдæбон Киса цы дуры цъуппæй сидтис, уымæ ныр та Таза 
сгæпп ласта. Йæ цæхæркалгæ кардыл уæлæмæ схæцыд, афтæ- 
мæй ныхъхъæр кодта: 
— Ей, пысылмонтæ, мæ фыдимæ иумæ куы цыдыстут паддза- 
хы ныхмæ, уæд ныр мах цы хылаг ис!.. — топпы гæрах ын аны- 
хъуырдта йæ ныхасы кæрон. 
Стæй сарæх сты топпы гæрæхтæ, бæхты мыр-мыр, нæмыгæй 
саст бæласы цæнгты хъыррыст, комы уынæргъын. Киса Тазайы 
уæлхъус слæууыд æмæ йын, фырмæстæй йæ цæстытæй цæхæртæ 
калгæ, дзуры: 
— Кардæй сæм балæбурæм, кæннод, Гамар-Дукыл чи бады, 
уыдон дæр сагайдзысты... 
— Æгæр бирæ сты! Цалынмæ нæм нæмыг ис, уæдмæ сæ топ- 
пæй цæвæм. 
Æвиппайды фегуыппæг ис Хеттеш-Корт, Дзæгъæл нæмыджы 
къуыззитт нал хъуыст. Бæхтæ дæр бамыр сты. Рагъыл чи бадт, 
уыдон байрадысты: 
— Æвæццæгæн, сæ бон базыдтой æмæ фæстæмæ аздæхтысты! 
— Нæ, æрдæгвæндагæй фæстæмæ чи аздæхы, ахæмтæй нæу Цо- 
махъ! Æвæццæгæн, цыдæр ног хин æрымысыд уыцы дымысдæр! 
— Таза, мæлæты агъоммæ ма иу куывд скæн дæ Хуыцаумæ! — 
фатау аныхст кæйдæр сидт хохы æмырдзинады. 
Стæй сæ сæрмæ арв иу æрттывд фæкодта. Цыма хæхтæн, сæ 
ком фегом æмæ сæ хуылфæй Хеттеш-Кортыл цæхæр æркалдтой, 
уыйау ныннæрыд. Къуыс-къуыс, цъæхснаг æхситт æмæ æфсæй- 
наджы къуырма дзыгъал-мыгъулæй айдзаг сты кæмттæ. Тæмæн- 
калæг тымбыл къопп ниугæ ратахт уæлдæфы, йæ дымгæ хъæды 
къохы иу гæрз ацарыдта, алфамбылай, æрвæрттывдау, ныррухс 
кодта æмæ Хеттеш-Корты фахсыл йæ дзæхст фæцыд. 
Таза сармадзаны нæмыг никуы федта йæ цæстæй, фæлæ 
зæрдæаивæй базыдта: иу дыууæ ахæм судзгæ къуыбылойы ма 
куы сæмбæла Хеттеш-Кортыл, уæд сын сæ мыггаг быныскъуыд 
скæндзысты, æмæ Харачойыл арт бандзардзысты. 
— Лæппутæ! Цалынмæ ныл дыккаг къуыбылой раппарой, 
340 

уæдмæ иутæ бырцы алвæрсты æрзилæнт æмæ сæ бæхтыл аба- 
дæнт! Наибы пъæлицийæ уæ разы чи фæуа, уыдон кардæй бах- 
сæдут æмæ Харачойы хъæдмæ уæхи айсут! 
Йæ бынатæй куы ничи фезмæлыд, уæд Таза йæ хурхы сæр- 
тæй ныхъхъæр кодта: 
— Тагъд цæугæ уæ бæхтæм!.. Киса, Махмуд, СаганТирей, мах 
сæ разы фæлæууæм æмæ сæ бауромæм! 
Сæ бæхтыл абадтысты æмæ хъæды апырх сты растадонтæ. 
Хеттеш-Корты рагъмæ æппæты разæй Арсаныхъо баппæрста йæхи, 
фæлæ дзы куы никæй баййæфта, уæд фæджихау. 
— Цомахъ, фæсайдта нæ фыййау!.. Ахъуызыдис Таза! 
Сæ фæдыл бауадысты. Хъæды хуылфæй стæм гæрæхтæ хъуыст. 
Тазайы йæхионты марынмæ йæ зæрдæ нæ тардта, фæлæ йæ уæгъд 
куы нæ суагътой, уæд сæм æрбаздæхт æмæ сын Хул-Хулауы 
былыл хæст бацайдагъ. Стæй уырдыгæй дæр сæхи ахибар код- 
той, Герендучы хохы цъупмæ ссыдысты, æмæ сæ фæдыл уынæр 
куы нæуал хъуыст, уæд иучысыл æрбадтысты. 
Даргъхæтæл хъыримаг йæ уæрджытыл тæссармæ æрæвæрд- 
та, афтæмæй йе ’мбæлтты астæу тымбылцъæгæй бадтис. Хара- 
чойæ лæппутæ сæ фæтæджы ныхасмæ æнхъæлмæ кастысты, 
фæлæ уый бамыр æмæ йæ цæсгом искæмæ бакæсын нæ хъæцыд. 
Зондæй йыл фæтых сты хицæуттæ, хохæгты йыл бафтыдтой 
æмæ Тазайæн йæ сæнтты мæсыг хи дурæй басæттынмæ хъавынц. 
Топпы кæсæны знаджы бæсты дæхионы куы уынай, уæд зæр- 
дæйы маст сысгæ кæны, æмæ хъару дæр ныддихтæ вæййы. Дæлæ 
йæм, Хеттеш-Кортмæ чи лæбурдта, уыдон, кæд æндæргъуызон 
дарæс скодтой, уæддæр Ходаты Арсаныхъо æмæ Мамайты Ха- 
туйы хуызæн куыйтæ не сты. Таза æрра куыдз нæу: æмæ рас- 
тæй-зылынæй алкæмæ къæпп нæ кæны. 
— Æппынфæстаг мын мæ къухмæ мастисæн хотых ме ’фсы- 
мæрты марынмæ нæ ныссагъта. 
Тазайы ныхæстæ æмыр хъæды иунæгæй ауындзæгæй аззадыс- 
ты, уымæн æмæ йын дзуапп ничи ратта. Æвиппайды Киса фæгæпп 
ласта: 
— Æрбацæуынц! — фæхъæр кодта æмæ, хус сыфтæрты сы- 
бар-сыбур кæцæй хъуыст, уырдæм топп ныддардта. 
Фестадысты, бæлæсты аууæтты амбæхстысты. Таза йæ 6ы- 
натæй нæ фезмæлыд æмæ раздæр кæдæм каст, уырдыгæй йæ 
цæстæнгас нæ фæиртæста. 
— Киса, уый Гази у, Гази! Æрбауадз æй, кæддæра цахæм бæ- 
рæг æрбахæссы къулер! — цыма фынæй уыд, ахæм хъæлæсæй 
загъта Таза. 
Сау хабар æрбахаста Гази: Паддзахы афицер хъазахъхъæг- 
тимæ Харачоймæ æрбацыд. Хъæууынгты кæуыл фæхæст ис, уыдо- 
ны йæ разæй ассывта æмæ сæ Веденомæ атардта. Райсом, дам, 
Таза, йæхи къахæй куы нæ æрцæуа Веденомæ, уæд, дам, цы 
уыдзæн, ууыл уæхæдæг ахъуыды кæнут... Семæ акодтой Ума- 
ханты Киса, Багаты Ногъай-Гирей, Сенгиты Мадас, Тегирты Ел- 
сан æмæ Хамиты Тагиры бинонты дæр. 
341 

Пысылмонты фæстаг имам фырмæстæй йæ амонæн æнгуылдз 
йæ дæндæгтæй фелхъывта, йе ’рмттæ уæлæмæ сдардта, афтæ- 
мæй бандзыг. Йæ галиу къухыл туг æрзæй кодта, йæ уадулыл та 
тæвд цæссыг. Куы йын фенцондæр, уæд, тохмæ цы судзгæ æхсар- 
гардæй сидтис, уый фæцъортт ласта, йе ’мбисы онг æй зæххы 
ныссагъта æмæ йыл иуырдæм цæхгæр фенцад. Цъæл æхсаргар- 
ды зæлланг сæ æрвдзæфау фæкодта. 
— Таза æрра куыдз нæу! Таза йæ туг, йе стæг йæхæдæг нæ 
хæры! Имам Таза йæхи къахæй цæуы Веденомæ æмæ йе ’мхæс- 
тонтæн фæдзæхсы: апырх ут Харачойы хъæды æмæ æнхъæлмæ 
кæсут хуыздæр бонмæ, хуыздæр сидтмæ! — загъта, æхсаргарды 
æмбис йæ къухы даргæйæ. 
— Æз дæр демæ цæуын, Таза! — загъта Алханты Махмуд амæ 
йæ фарсмæ балæууыд. 
— Нæ-æ-æ! — ныббогъ ласта Таза. — Таза иунæгæй цæуы! 
Афицеры æрмæст Тазайы сæр хъæуы. Тазамæ Веденойы йед- 
дæмæ никуы ничи æнхъæлмæ кæсы, фæлæ дæумæ Урус-Марта- 
ны дæ мад æнхъæлмæ кæсы... Дæумæ Бруты хъæуы иу хорз 
лæппу æнхъæлмæ кæсы... Æз дæр æм æнхъæлмæ кастæн, фæлæ 
нæ фæндæгтæ нæхи бар нал сты, Махмуд... 
Йемæ никæй ауагъта Таза. Йæ бæхыл абадт æмæ Веденомæ 
иунæгæй ныццыд. Гарнизоны кæртмæ уæлбæхæй куы бацыд æмæ 
йæ куы базыдтой, уæд ыл уайтагъд æрхъула сты. Йæ хæцæн- 
гæрзтæ йын байсынмæ хъавыдысты, фæлæ Таза йе ’мбисыл саст 
æхсаргард фæцъортт ласта: 
— Æмгæрон мæм чи æрбацæуа, уымæн æй йæ тæнты ныссадз- 
дзынæн!.. Таза йæ гæрзтæ сисдзæн æрмæст Головачевы раз! 
Цæцæйнаджы сонт цæстæнгасæй фæтарстысты хъазахъхъ, ца- 
лынмæ се ’муд æрцыдысты, уæдмæ се ’хсæнты ацыд Таза æмæ, 
цъæл æхсаргард йæ къухы, афтæмæй булкъон Головачевы хатæ- 
ны смидæг. Булкъон æй ахæм хуызы куы ауыдта, уæд йæ дамба- 
цамæ фæлæбурдта. 
— Фæлæуу! Таза дын никуыдæм аирвæздзæн! Бафснай дæ 
дамбаца æмæ имамы фæстаг уынаффæмæ байхъус! — дзырдта 
Таза цæцæйнагау. 
— Иу къахдзæф дæр куы ракæнай, уæд дыл æй суадздзынæн! 
Уатмæ æртæйæ æрбагæпп кодтой æмæ Тазамæ фæлæбурдтой. 
Таза сæ фæйнæрдæм ныкъкъуырдтытæ кодта, æмæ булкъонмæ куы 
фæк&ст, уæд йæ цæст андæгъд, дамбацайы мæнгвæдæг йæхирдæм 
цы æнгуылдз æлвæста, ууыл. Цæстныкъуылдмæ стъолы аууон фæ- 
дзуццæг, нæмыг ниугæ йæ сæрты атахт æмæ дурыл сæмбæлд. Фæ- 
гæпп ласта. Ногæй та æхсаргарды æмбисыл уæлæмæ схæцыд. 
— Паддзахы афицер! Таза йæ тох фæцис, фæлæ йæ зон, Кав- 
казы адæм се ’ппæт нæ алидздзысты Туркмæ! Уый дын æз дзу- 
рын, Экмырзæты сидзæр Таза, имам Таза! Кавказ уæддæр йæ 
бынаты баззайдзæн æмæ йæм райсом, чи зоны, стыр Уæрæсейы 
байзæддаг хъонагъæй æрбацæуа æмæ нæ байзæддæгтæ кæрæ- 
дзимæ, æфсымæртау, нуазæнтæ радтой!... Уæд дæуæн дæ цъам- 
мар стæгдар зындоны æхсидгæйæ ныххаудзæн. 
342 

Тазайы къухы дамбаца куыд февзæрд, уый нæ фæфиппайдта 
Головачев. Комкоммæ йæм æй ныддардта æмæ хъазахъхъæгтæн 
йæ цæстæй амыдта, æввахс куыддæр æрбацæуат, афтæ уæ хица- 
уыл саутæ скæндзыстут, зæгъгæ. Булкъонæн йæ русты дагътæ 
ныггæлиртæ сты æмæ йæ ком бахус. 
— Хæцæнгарз бафснай, æмæ дæ цы хъæуы, уый зæгъ! 
— Куы дын загътон, Головач, Таза йæ хæст фæцис, уымæн 
æмæ йæ зæххы сæрибардзинад сабиты удтæй не ’лхæны. Æз мæ 
кард æрæвæрынмæ æрбацыдтæн, фæлæ йæ зон: Таза Веденомæ 
иунæгæй æрбацыд æмæ йе ’мбæлттæ та хъæды баззадысты... 
Изæрмилты сабитæ сæ хæдзæрттæм куы нæ бахæццæ уой, уæд 
дын, хъæды кæй ныууагътон, уыдон дæ уд æрбаскъуындзысты. 
Таза йæ хæст фæцис, Таза йæ хотыхтæ æвæры дæ разы! — загъ- 
та уый æмæ йæ саст æхсаргарды æмбис дамбацаимæ булкъоны 
раз æрæвæрдта. 
Куыддæр афтидæй аззад, афтæ йыл сæхи ныццавтой, йæ 
къухтæ йын сыздыхтой æмæ йæ булкъоны раз бастæй слæууын 
кодтой. 
— Головач, æз мæ ныхас загътон! — æрбадзырдта ма йæм 
дуарæй мидæмæ, куы йæ акодтой, уæд. 
Уыцы хабар æрцыд Муххаремы мæйы дæсæм бон, Туркмæ 
фыццаг къорд куы алыгъд, уымæй æртæ боны раздæр. 
VII. БÆТÆХЪОЙЫ ТАУРÆГЪ ÆМÆ 
НОДЖЫ ИУ САСТ ÆХСАРГАРД 
Цахæмдæр хингонд згъуыды февзæрд Темырболат æмæ йын 
уырдыгæй æддæмæ рацæуын нал бантыст. Кæйдæр цæст йæ 
фæдыл зылдис æмæ йын йæ къахдзæфтæ нымадта. Кæй цæст 
уыд, кæй? Чи систа Темырболаты уд милмæ? Дзургæ йæм ничи 
кодта, фæлæ уыцы цæст æдзух йæ удæй æнкъардта. Цы йæ 
хъæуы, аудгæ йыл кæны, æви дзы джидзæг скъæры? Махму- 
димæ куыд бадзырдтой, афтæ Тазайы растады æмгъуыдæй иу 
бон раздæр Гæбаитимæ æхсæвыгон ахъуызыд, фæлæ Мæхъæлы 
арæнтыл хъазахъхъæгтæ сæ разы слæууыдысты цырæгътимæ. 
Сæхи фæиувахс кодтой, фæлæ та уым дæр сæ разы судзгæ цы- 
рæгътæ февзæрд. Стæй рахизæрдæм фесхуыстой сæ бæхты. Уым 
дæр судзгæ къул сæ разы пиллон калдта. Æвæццæгæн, мæ цæс- 
тыл фыны митæ уайынц, зæгъгæ, хъуыды кодта Темырболат, 
Судзгæ цырæгътæ сæм æввахсæй-æввахсдæр лæстысты æмæ 
æрхъула къуындæгæй-къуындæгдæр кодта. Цырæгъты тыбар-ты- 
бурмæ гæзæмæ цы рихиджын цæсгæмттæ ферттив-ферттив код- 
та, уыдонмæ каст Темырболат æмæ хатыд: уыцы æппæтуынæг 
цæстытæ йын йæ балцы хъуыддагыл дон ауагътой, æмæ йæм 
райсом æнæхъуаджы æнхъæлмæ кæсдзысты Таза æмæ Алханты 
Махмуд. Цыма йыл егъау æрттиваг сарыхъхъ ныддæлгом чын- 
дæуыд æмæ йæ быны, мæлдзыгау, куыд рафт-бафт кодта, уымæ 
исчи йæ мидбылты худгæ каст, афтæ фенкъардта йæхи. Мæйдар 
343 

æхсæвы, æхсидæвты йеддæмæ, ницы зынд. Фæстæмæ фездæхта 
Æрфæны, бæстæ куы бамыр, уæд Гæбаиты бафæдзæхста, дар- 
дыл æрзилæм æмæ Тазамæ Дагъыстанæй æрбацæуæм, зæгъгæ. 
Уым дæр та сæ разы февзæрд цырæгъты арт: «Цымæ мæн хъахъ- 
хъæнынц, æви Æлдадты зæронд Бæтæхъойы?.. Куы йын загъ- 
той, дæ хатæн дын раивтам, уыййеддæмæ сæрибар нæ дæ, 
зæгъгæ!» 
Суанг райсоммæ фæрафт-бафт кодта, Уосмæн æй цыма нæ 
фиппайдта, афтæ дардта йæхи. Стæй райсом æхсæвыцъæхæй 
æнæнхъæлæджы Муссæ æрбацыд Гамзат æмæ дыууæ хъахъхъæ- 
нæджимæ. «Дысон ууыл дæр не ’рхæцыд хуыссæг, æвæццæгæн, 
уый дæр судзгæ цырæгъты цæст хъахъхъæдта!» джихæй каст йæ 
мадыфсымæрмæ Темырболат. 
Уосмæн уайтагъд скъæтæй далыс ракодта æмæ йын йæ хур- 
хыл кард сæвæрдта, фæлæ йын æй Муссæ йæ къухæй байста: 
— Уæдмæ лæууыны фадат мын нæй, ме сиахс! 
— Фæлæуу ма, нæ цæхджын хойрагыл нын сомы ракодтай? 
Гæрæны фаллаг фарс лæууыд Темырболат æмæ йæм уырдæм 
хъуыстысты Муссæиты ныхасы скъуыддзæгтæ. Кæстæры хæс 
дзы цыма рох фæцис, уазæджы размæ нæ рауад, йæ бынаты 
лæугæйæ баззад. 
Фæсхохæй хур йæ тынтæ сыгъдæг арвмæ ныццавта. Æрвгæ- 
рон сырх-сырхидæй æрттывта. 
Фæскулдуар хъарагъултæ лæууыдысты: «Æвæццæгæн, ды- 
соны фыдфынтæ ногæй мæ цæстытыл уайынц!» Кæрчыты хъа- 
хъа, стурты богъ-богъ, сæгъты уасын цыд кæртæй. Хъуг йæ сы- 
нæр цæгъдын фæуагъта, æмæ йын æна йæ дæнгæл фæздоны бын 
цы къæрта æрæвæрдта, уый сдæрдта. Йе ’фсымæры цинæй дзы 
хъуг дуцын айрох ис! Абон æм иннæ бонты хуызæн нæ каст. 
Муссæ æмæ Уосмæн цалдæр хатты йæ кой скодтой, стæй йæм 
йæ фыд фæсидтис йæ номæй: «Болат!» Æна йе ’фсымæры æфцæ- 
джы ныттыхст, куы йæ суагъта, уæд Темырболат рудзынгæй йæ 
мады уадултыл цæссыгтæ ауыдта. «Мæ сагъæстæ» йын йæ разы, 
ризгæ куы æрæвæрдта, уæдæй нырмæ йæ цæмæндæр Муссæйыл 
хъуыды кæнын нал фæндыд. Тыргъмæ æрбацыдысты цадæг ны- 
хасгæнгæ: 
— Бæтæхъо та куыд у? — афарста Муссæ. 
— Бады хæдзары. Йæ дудаг йе ’взагæй сдæры, мæгуыр! — йæ 
дзырд ныддаргъ кодта Уосмæн, — ныртæккæ йæм фæсиддзы- 
нæн, дæ фенд ын æхсызгон уыдзæн! — бафтыдта ма йæ дзыр- 
дыл. 
Темырболат сæ размæ куы рауад, уæд Муссæ йæ къух ауыгъ- 
та: 
— Дæ бар дæхи, мæхицæн дæр хъыг нæ уыдзæн йæ фенд! — 
загъта æмæ Темырболатæн йæ къух райста. Темырболат ын йæ 
цæсты бынтæм каст, æгæрыстæмæй дзы салам зæгъын дæр ай- 
рох ис: «Кæд дæ Бæтæхъойы фенын нæ фæндыд, уæд уа раджы 
цæмæ æрбацыдтæ?» Цыма йын йæ удмæ ныккаст æмæ йын йæ 
дысоны хитæнтæ федта Муссæ: 
344 

— Мæт ма кæн, æппæт дæр нывыл цæуы! — загъта уый æмæ 
йæ разæй хатæнмæ бацыд. «Иуæй-иутæн сæ хъуыддæгтæ нывыл 
цæуынц, иннæтæн та — зыгъуыммæ!» — фæндыдис æй загъын. 
Ау, йæ дысоны рафт-бафты сусæгдзинад ын зоны? Йе ’муд æрцæ- 
уын æй нæ бауагъта, дæлæмæ йыл æрхæцыд, йæ тæккæ фарсмæ 
йæ æрбадын кодта: — Дæумæ куыд кæсы, афтæ æнгом не сиу 
сты арв æмæ зæхх æмæ афтæ тынг нæ ныттар дуне! О мæ хуры 
чысыл! — дзуры йын, тæфæрфæсгæнæгау, йæ хъусы. Сæ цæс- 
тæнгæстæ, дыууæ кардау, фæбыцæу сты. Темырболат ныр фæ- 
фиппайдта, сæ дыууæйы ’хсæн цы гæрæн уыд, уый. Æрттиваг 
уыд уыцы гæрæн, кæрæдзи уынынц, фæлæ сæ иумæ се ’ннæйы 
сидын нæ хъуысы. 
— Дæлæ уыдонæн мидæмæ рацæуын не ’мбæлы? — кæрты 
лæууæг хъарагъултæм йæ къухæй амонгæйæ, загъта Уосмæн æмæ 
Темырболатæн йæ хъуыдытæ фæпырх сты. 
— Уыдонæн, кæм æмбæлы, уым лæууынц, — дзуапмæ фæ- 
цæрдæг ис Муссæ æмæ йæ хомæ баздæхт: — Уый бæсты мæ маст 
æмæ мæ къуыхцытыл иу хъарм арахъхъы сыкъа куы ауадзин. 
Муссæ мæнæ арахънуазджытæй нæ уыд. Стæй йæ ацы уал- 
дзыгон райсом хъарм арахъхъ цæмæн бахъуыд, зæгъгæ, фæджи- 
хау сты. Фынг авæрдтой. Уосмæн арахъхъæй йедзаг чысыл хъаз- 
хъуыр дурын зынджытыл авæрдта æмæ йын йæ дзых дзулы къæ- 
бæрæй амбæрзта, фæлæ йæ Муссæ фæстæмæ райста. 
— Ме сиахс, афтæмæй хъизæмар кæныс хойрагæн дæр æмæ 
мæнæн дæр! 
Сыкъайы арахъ æркодта, артæй æхсидав райста æмæ йæ ца- 
дæггай ауагъта нозты мидæг. Сыкъа сыф-сыф кодта, æмæ йæ 
хуылфæй цы тæф калдис, уымæ Муссæ æхцонæй каст. Сау-са- 
уид æхсидав артдзæстмæ баппæрста, сыкъамæ йæ зæрдæ æгæр 
тæвдæй куы фехсайдта, уæд æм дурыны арахъхъæй бафтыдта, 
стæй йыл бафу кодта æмæ, йæ сæрыл æхсидавæй цы æртхутæг 
аззад, уый акалд. 
— Ацы æртхутæгау, уæлдайаг систæм нæ бæстæн æмæ нæ 
æддæмæ акалынмæ хъавы, — загъта æмæ арахъ ахуыпп кодта. 
— Нæхæдæг не суæлдайаг стæм, акалынмæ нæ чи хъавы, уый 
нæ суæлдайаг кодта, — нæ йæм фæлæууыд Темырболат. 
Сыкъа йæ дзыхæй æриста, лæппумæ фæкомкоммæ ис: уыцы 
дзырдтæ зæрдæаивæй срæцыгъта, æви йæ сагъæсты фæстиуæг 
сты? Дзаггарз йæ дыууæ къухæй нылхъывта, афтæмæй йæ йæ 
уæрджыты ’хсæн скодта æмæ бандзыг. Йæ уæхсчытæ размæ 
æрбассывта, цыма йын ихæн уыд. Сыкъайæн нырма дæр йæ тæф, 
къæдз-мæдзытæгæнгæ, цыдис уæлæмæ. Темырболатæн йæ зæрдæ, 
цыдæр бæллæхмæ æнхъæлмæ кæсгæйæ, сгуыпп-гуыпп кодта. 
Дысон Мæхъæлы арæнтæй фæстæмæ куы ’рбаздæхтысты, уæд 
Уосмæны цырагъы рухсмæ уæрдонимæ архайгæ æрбаййæфта. Йæ 
цæлхыты дæндæгтæ йын сфидар кодта, йæ сæмæн ын сапонæй 
байсæрста, йæ рæтæнæгъдтыл ын рæфтæ æрсагъта æмæ сыл 
уæлейæ зæронд гауызтæ байтыгъта. «Цы аразыс, баба, мæ удыл- 
хæцæгæй мæ цæмæн иппæрд кæныс?» — ныхъхъæр кæнынмæ 
345 

хъавыд Темырболат. Кæртмæ куы бацыд, уæд Уосмæн цырагъы 
фител йæ дыууæ æнгуылдзæй аууæрста æмæ талынджы хæдзармæ 
бацыд. Ныр та Муссæ æрбацыд æмæ йе ’рфгуыты бынты аивæй 
кæсы, Уосмæн дысон цы уæрдон сифтонг кодта, уымæ. Уыцы 
уæрдон ахиздзæн уæлæ Арвыкомæй æмæ æнустæм аскъуыддзаг 
уыдзæн, йæ зæрдæйыл ауыгъдæй чи лæууы, уымæй. 
— Фылдæр кæй уарзæм, уыдон иууылдæр уырдæм лидзынц! — 
йæ мастыл ын цæхх айзæрста Уосмæн. 
— Фылдæр кæй уарзæм, уымæн Туркмæ алидзæн нæй. Уый 
ам баззайдзæн, — загъта Темырболат. 
Муссæ хъарм арахъхъ ахуыпп кодта æмæ та сыкъа йæ дыууæ 
къухæй нылхъывта. Æна Темырболаты уæхскыл йæ сæр æрæ- 
вæрдта æмæ куыдта. Ницы дзырдта ус, ницæмæй сæ фарста. 
Бадтис йæ фырты фарсмæ рыгъдæй æмæ куыдта. Уалынмæ Бæ- 
тæхъо æрбацыд æмæ æмыстад фæкодтой уазæгæй-фысымæй. 
Уæлейæ йæ æрбадын кодтой. Муссæ та арахъхъ схъарм кодта, 
раздæр æй куыд схъарм кодта, афтæ. «Фыдихæн нæу, цы баф- 
тыд тæвд нозтыл?» — дис кодта Темырболат. Муссæ Бæтæхъомæ 
сыкъа авæрдта. Де знаджы къух афтид, зæгъгæ, багуым-гуым 
кодта. 
Сæ ныхас нывыл нæ цыд, сæ хъуыдытæ кæрæдзийыл нæ 
бадтысты. Муссæйæн дæр нæ бантыст «йæ маст æмæ йæ къуых- 
цыты» хъарм арахъхъы фæхуыдуг кæнын. Ныртæккæ кæртæй 
ахиздзæн Темырболат. Æрфæныл абаддзæн æмæ фæсаходæнтæм 
Ичкеримæ схæццæ уыдзæн... Фæлæ та йæ мыййаг куы бауро- 
мой!.. Уæддæр ын æнæ ацæугæ нæй, Таза æмæ Махмудæн дзырд 
ратта! 
— Дысон, дам, æхсæвæрафонты рауад уый... — Бæтæхъойы 
къухы цы хъарм арахъхъы сыкъа уыд, уымæ кæсгæйæ, йæ дзырд 
ивæзта Муссæ. — Шалийы хъæуы цавæрдæр Ганайты Актулла 
цæры, нæ йæ зоныс, Бæтæхъо? 
— Ганайты Актуллайы куыннæ зонын. — Цыма йæ арахъхъ 
судзгæ бакодта, уыйау æриста йæ дзыхæй сыкъа æмæ ныхъ- 
хъуыста Бæтæхъо. 
— Æмæ уын уый дзырдтон... Ганайты Актулламæ, дам, уаз- 
джытæ æрæмбырд,, бирæ уазджытæ. Цæхх æмæ кæрдзыны бæс- 
ты, дам, сын фвддом сæ размæ хъуыран æрхаста... Уаз чиныгæй 
ард бахордтой, ацы райсом фæсаходæнтæм Харачойы хъæумæ 
хъуамæ ссыдаиккой, фæлæ, мæ хуры чысыл... — Муссæ куы 
фæсыкк ис, уæд Темырболат йæ риумæ фæлæбурдта. 
— Фæлæ, дам, мæ хуры чысыл, ардхæрджытæй чидæр ны- 
мудзæг разынд æмæ наиб Довлет-Мырзæ се ’ккой куы абадид!.. 
Сыкъайы ма цы арахъхъ аззад, уый адæргæй арты басæххæтт 
кодта Бæтæхъо. 
— Стæй? — афарста уый. 
— Стæй ма цы уыдаид? Актулла, дам, йæ уазджыты фæстаг 
дуарæй ахъуызын кодта æмæ йæхæдæг заргæ амард. 
— Уа раджы дæм хабар чи ’рбахаста? — афтид сыкъайы 6ы- 
рынкъ йæ уæраджы кæхцмæ ныббыцæу кодта Бæтæхъо. 
346 

— Уа раджы мæм фидиуæг чи ’рбарвыста, уый ме ’рсабыр 
кæныны мæт нæ уыд, Бæтæхъо. 
— Уæдæ цы йæ уæлфад гал лæууыд? 
— Нæ адæмтæ цы æнцойады дзырд раттой, уыцы дзырд Ха- 
рачойы дзыллæ басаста... Ныр мæнæй дзуапп домынц æмæ уа 
раджы уымæн æрбарвыстой фидиуæг... Ома, кæсыс, уæ дзырд 
куыд басастат!.. Ацы хъуыддæгтæ дæ зæрдæмæ куыд цæуынц, 
Бæтæхъо, уый ма мын зæгъ? 
Йæ къæхты бынмæ кæсгæйæ, дзырдта Æлдадты зæронд Бæ- 
тæхъо: 
— Хорз цæуынц мæ зæрдæмæ, Муссæ!.. Иу лæг, дам, былæй 
ахауд æмæ, зæхмæ æрхауыны агъоммæ, ахъуыды кодта: «Кæд 
мæ хъуыддаг афтæ ацæуа, уæд мын Хуыцауы фæрцы ницы уы- 
дзæн...» Нырма, хæлын айкау, нæ ныппырх стæм. Нырма хорз 
цæуы нæ хъуыддаг, Муссæ! 
— Уый мæхæдæг дæр фиппайын, фæлæ ныл Таза æмæ Актул- 
лайы хабæрттæй хæрамгæнæджы номы йеддæмæ исты бафта, уый 
мæ нæ уырны. 
— Дысон фыны ме ’ккой сыджытæй йедзаг голлаг фæцæйхас- 
тон. Уый дын мæ хабæртты кæрон, Муссæ!.. Фæндаг æмæ сы- 
джытæй йедзаг голлаг! 
Темырболат фæстæмæ-фæстæмæ фæцæйцыд Бæтæхъойы цæ- 
стытæм кæсгæйæ æмæ сонтау дзырдта: 
— Æз мæ сыджыты голлаг Туркмæ нæ хæссын ме ’ккой. Иу 
голладжы дзаг сыджыт мæ фаг нæу, нæ мын бамбæрздзæн ме 
стджыты хæррæгъ, — йæ хъæлæс дæр уыд цъæл, цыма сыджы- 
тæй йедзаг голладжы бын ныцъцъист ис, уыйау. 
Феддæдуар ис. Скъæтæй Æрфæны раласта, саргъ ыл авæрд- 
та æмæ йыл абадт. Ныр адымдзæн Ичкеримæ æмæ нал хъусдзæн — 
налдæр, хъарм арахъхъы сæрæй цы æртхутæг акалдæуыд, уый 
таурæгъ, æмæ налдæр былæй рахаугæ лæджы æмбисонд. 
Муссæ йæм кæсгæ дæр нæ фæкодта, куы фæцæйцыд, уæд. 
Йæ мад æм сидтис, фæлæ йæм не сдзырдта. 
Уый дын Муссæйы æрбацыды аххосаг, гъе! Дысон Темырбо- 
латæн йæ развæндагыл цæхгæрмæ цырæгътæ куы ссыгъдысты 
æмæ йæ фæстæмæ куы раздæхтой, уæд уыцы æппæтуынæг цæст 
Муссæмæ та фидиуæг æрбарвыста æмæ æрдомдта дзуапп: цыт- 
джын инæлар, зæгъ-ма нын, хъоргъæй дæ Экмырзæты Тазайы 
растадмæ дардæй кæсыны сæраппонд рауагътам? Цæмæн басас- 
тат уæ дзырд æмæ цæмæн змæнты Ичкерийы дзыллæ Туркмæ 
лидзыны хъуыддаг? 
Æрфæн дзыхълæуд фæкодта. Йæ мукъутæ доны фæтъыста 
æмæ йæ хъуыртт-хъуыртт ссыд. Темырболат æргæпп ласта. Йе 
згъæллаггом ын йæ дзыхæй райста, цæмæй йæ доны хъуыртт йæ 
дзыхы кæрæттæй мауал калдаид. Бæх донæй куы бафсæст, уæд 
та йыл абадт æмæ йын йæ гуыбын бацагайдта, фæлæ йæ бына- 
тæй нæ фезмæлыд. Йæ размæ акаст æмæ йæ зæрдæ ныссæххæтт 
ласта: 
— Зарæ, ам цы агурыс?! 
347 

Чызг лæууыд йæ разы, æмæ йæ даргь цæстыхаутæ рызтыс- 
ты. Уæлæмæ йæм, чысыл сабийау, скаст, йæ урс хъуыры дадзин 
змæлыд. 
— Дысон мæм дæ рафт-бафт хъуыст... Хæмæт хæдзармæ куы 
æрбахъуызыд, уæд æй базыдтон... Æрдæбон Æрфæны скъæтæй 
куы раластай, уæд дæ федтон... — чъызгæ дзырдта чызг. 
— Ардæм дæ цы ’рбахаста? 
— Дысон дæуыл хуыссæг не ’рхæцыд. Æз дæр фынæй нæ 
уыдтæн. 
— Зарæ!.. 
— Ма ацу, Болат! 
Темырболат дæлæмæ æртасыд. Йæ уадулмæ йын бавнæлдта 
æмæ йæм комкоммæ бакаст: 
— Æз нæ фæхæсдзынæн сыджытæй йедзаг голлаг... 
Зарæ йæ къахфындзтыл слæууыд. Лæппуйы хъуырыл йæ 
къухтæ æртыхта. Йæ уæлæ ацауындзæг ис. 
— Ма ацу, Болат! 
Чызджы буары хæрздæфмæ йæ сæр разылд. Йæ хъуыдытæ 
кæмдæр æнæбын талынджы аирвæзтысты æмæ ницыуал уыд а 
бæстыл, чызджы ’хцон сулæфты йеддæмæ. Фелвæста йæ æмæ 
гуырæй-гуырмæ йæ фæлмæн риуы аныдзæвд куы банкъардта, 
уæд йæ дадзинты хъарм уылæн уыцы иу гуыпп ныккодта. 
— Æз Туркмæ нæ лидзын, æз демæ лидзын! 
Турчы коймæ æвиппайды æрырвонг ис. Зарæйы чъызгæ æр- 
уагъта дæлæмæ. Йæ худ фелвæста æмæ йæ чызджы армы фæ- 
сагъта. 
— Бафснай йæ. Куы ’рбаздæхон, уæд мын æй ратт, — загъта 
æмæ, дымгæйау, атахт бæгъæмсар барæг. 
Бæх размæ тахтис, уый та фæстæмæ кастис æмæ чызджы 
æндæрг йæ цæстыты раз чысылæй-чысылдæр кодта. 
Суанг изæрмæ фæраскъæр-баскъæр кодта Темырболат, фæлæ 
цæцæны арæнтæй мидæмæ нæ баирвæзт. Изæры, Назраны хъæу- 
гæрæтты фæцæйцæугæйæ, федта, фалейæ чидæр бæх куыд 
рацæйскъæрдта. Æрфæны рохтæ æрбалвæста. Йæхи æрцæттæ 
кодта, фæлæ барæг куы ’рбаввахс, уæд йæ худ систа æмæ йæ 
уæлæмæ сдардта, ома дæм фыдбылызæн нæ цæуын. 
— Гъæтт, ме ’фсымæр, бæх иууыл зонынджын куы фæуа, 
уæддæр барæг йæ развæндагмæ хъуамæ кæса! 
— Махмуд, фыны дæн, æви хъалы! 
Бæхтæй æргæппытæ кодтой. Кæрæдзийыл ныттыхстысты. 
— Фыны стæм, ме ’фсымæр, фыны! — ныддодой кодта цæцæй- 
наг. — Бабын стæм, нæ фæстаг ныфсы мæсыг ныккалди! 
Темырболатыл бæстæ разылд æмæ фæцæйхауд. Махмуды ни- 
цæмæйуал бафарста. Талынджы дыууæйæ лæууыдысты æмæ, 
сабитау, куыдтой сæ зæхх, сæ бæстæ æмæ сæ хъысмæтыл. 

Æряшш* хай БАЛЦ 
ЦАРДЫ КÆРОНМÆ 
1. ФÆСТАГ ÆХСÆВ ÆМÆ ДОНХЪАЗЫ ЗАРÆГ 
Цырæгъты рухсытæ дардæй, æхсæвы хъæндилтау, 
æрттывтой. Алчи йæ изæры митæ кодта, æгомыг тых- 
стызмæлд æмæ æгуыппæг рафт-бафтæй байдзаг сты Бру- 
ты уынгтæ. Стыр хъыг, кæнæ стыр цинæн бамбæхсæн 
нæй, йæ бамбæхсынмæ куы хъавай, уæддæр йæхæдæг 
йæхи равдисы. Дæ сыхаджы ’рдæм иу дзырдæппарæн 
акæндзынæ æмæ фегом уыдзæн дæ зæрдæйы рис, кæнæ 
та ныззæлланг кæндзæн дæ цин. Ахсæв не хъуыст, нæ- 
дæр тæфæрфæсы уынæр, нæдæр цины зæлланг. Алчи 
йæ зæрдæйы арф æмбæхста, цы йæ агайдта, уый. Кæ- 
цæйдæр зарыны хъæр хъуыст, фæлæ уый уыд фæтчы- 
гъæды зард. Дыууæ сыхаджы кæрæдзийыл фембæлгæйæ, 
сæ цыд нæ фæсабыр кодтаиккой. Сæ иу се ’ннæмæ не 
сдзырдтаид, уымæн æмæ тарстысты: мыййаг сæ удты 
сусæгдзинад куы ныссæххæтт кæна, æмæ сæ зарын кæ- 
уынмæ куы расайа. 
Темырболат, æнæуд æндæргау, разил-базил кодта. Кæр- 
тытæм аивæй мидæмæ каст, кæддæра чи лидзы, кæнæ ам 
чи баззайдзæн, зæгъгæ. Зыхъхъыртæй рухсытæ æрттыв- 
той æмæ гуымиры цæсгæмттæ хылдысты талынджы. Уæр- 
дæттыл ифтыгъд галтæ сæ мукъутæ карст кæрдæджы нытъ- 
тъыстой æмæ футтытæгæнгæ мерс кодтой. Хæссинаг дзау- 
мæттæй седзаг уæрдæттæ талынджы сау-сауидæй зындыс- 
ты. Кæмдæр уæрдоны хуылфы кæрчытæй йедзаг хызыл 
дæр схæцыд йæ цæст. Иу ран та рæтæнагъдыл баст цæу 
йæ пыррыкк-пыррыккæй нал æнцад. Кæцæйдæр куыдзы 
зæрдæхалæн ниуын хъуыст, æвæццæгæн, йæ уæзæгыл куыд- 
та. Чидæр ыл схъæр кодта: 
— Бирæгъты холы фæу, кæд мардыл нæ кæуыс! 
Йæ хицауы бустæ ницæмæ æрдардта куыдз. Ниудта 
*мæ ниудта мæгуыр хъæлæсæй. Куыдзы ниуынмæ йæ 
уæнгтæ ноджы тыхджындæр ауазал сты. Зæрдæхалæн ни- 
уынмæ хъусын йæ бон куы нæуал бацис, уæд йе ’нгуылдз- 
тæ, къæрмæджытау, йæ хъусты батъыста æмæ уырды- 
гæй йæхи айста. 
«Нæ кæуинагыл нын куыдз кæуы, нæхæдæг та зары- 
нæй нæхи сайæм!» 
349 

Есенаты Гуыцыр кусарт акодта æмæ, стыр балцæн скувыны 
сæраппонд, йæ хъæубæсты æрхуыдта. Темырболаты дæр агуыр- 
дтой фæсивæд, фæлæ йæхи нæ равдыста æмæ ныр дæлæ талынг 
хатæны къуымы тымбылтæй бады æмæ, куыдзы йеддæмæ йæ 
кæуинагыл кæимæ скæуа, уый нæй. Уосмæн дæр куывды уыд. 
Гæрæны фаллаг фарсæй æнайы уынæргъын хъуыст. 
Рудзынгæй талынг уатмæ æхсыргъуыз рухс æрбакалд. Мæйы 
чъиллон цæсгоммæ каст Темырболат æмæ фæстаг æхсæвы хитæнтæ 
хъуыста. 
Куывддонты хъæлæба фескъуыд. Æхсæвы æмырдзинад ехсы 
цъæхснаг цъыккæй афаст. Хъæугæронæй хæфсы зарын хъуыст, 
æмæ йæ уынæр, мырмыраджы иугъæдон зæллангау, рызтис. Бон- 
вæрон æм йæ цæст ныкъуылдта æмæ йæм афтæ фæкаст, цыма 
хæфс нæ, фæлæ стъалы зарыд. 
Æна æргом хъарæг кæнын нæ уæндыд, фæлæ йын йæ кæуын 
уæддæр нæ басусæг кодта Бруты фæстаг æхсæв. Талынджы бад- 
тис Темырболат, Бруты фæстаг æхсæвы кæуын æмæ куыдзы 
зæрдæхалæн ниуынмæ хъуыста. 
Рудзынгæй нозтвæллад адæмы хъæлæба, дурау, æрбасхъиуд- 
та æмæ йе ’нтъыснæг удыл дæлгоммæ ныффæлдæхт. Зыбыты 
иунæгæй йæ фæндыд Бруты фæстаг æхсæв абадын, фæлæ йын 
адæмы хъæлæба йæ сагъæстæ ныппырх кодта. 
Фестъæлфыд, йæхимидæг базмæлыд Темырболат. Куыдзы 
ниуын кæмдæр бамыр, налдæр хæфсы иугъæдон зарын хъуыст. 
Цы уыд, уый нæ базыдта райдианы. Искуыцæй зыхъхъырæй тых- 
дымгæ дымдта, æмæ уый ниуын хъуыст? Уæдæ дуармæ бæлæс- 
тыл сыфтæртæ куы нæ æнкъуысынц? Лæмбынæг æм ныхъхъуыс- 
та, уылæнтæй йæм цыд. 
«Ууу-ууу-ууу!» 
Тыхджын уыд йе ’гуыппæг мидтых. Судзаггаг уынæр ын йæ 
уд æмæ йæ зæрдæ сыгъта. 
«Ууу-ууу-ууу!» 
Чи зоны, Бруты зæхх йæхæ^æг хъарæг кæны, зæгъгæ, ахъуы- 
ды кодта исдуг Темырболат. Йæхиуыл рахæцыд, ноджы ныхъ- 
хъуыста. 
«Ууу-ууу-ууу!» — нал скъуыд судзаггаг уылæнтæн сæ кæрон. 
Æрæджиау æй базыдта æмæ йæхи дæр скæуынмæ бирæ нал 
бахъуыд: уый уыдис Æнайы кæуын, Æна æмæ Бруты зæххы 
хъарæг. Цæмæй йæ мачи фехъуыстаид, уый тыххæй йæ цæсгом 
базыл нындæгъта ус, афтæмæй хъарæг кодта йæ райсомы бал- 
цыл. Йе ’нкъарæнтæ йын ныффæйлыдта йæ мады хъарæг, бын- 
тон æй афтидæй фæуагъта æцæгдзинад æмæ цæстылуайæн ныв- 
ты арæныл. Ныртæккæ йæ дадзинты дæр, туджы бæсты, цавта 
уыцы хъарæг. Бацæуон æм, йæ цæссыгтæ йын асæрфон, зæгъгæ, 
фæлæ йын йæхицæн та чи загътаид дыууæ ныфсæвæрæн дзыр- 
ды! Уыцы хъарæг уыд сæ райсомы балцы, сæ райсомы царды 
райдайæн æмæ йæ нæ уагъта иунæгæй. Афтæмæй йæхи та фæн- 
дыд Бруты фæстаг æхсæвы мидæг батайын, йемæ буар-æмбуар 
ацæуын, цæмæй йын банкъардтаид йæ алы фезмæлд, йе ’хцонад, 
350 

йæ хъынцъымы судзаг æмæ сæ йæ царды кæронмæ хастаид йæ 
уд æмæ йæ зæрдæйы. 
Уддзæф æрбаулæфыд æмæ кæйдæр фæсус хъæлæсы скъуыд- 
дзæгтæ æрбаскъæфта йемæ: 
«Стам-бул-мæ, дам, г^æу-дзыс-тæ-æм, уой!» 
Фæгæпп кодта. Уæдæй нырмæ кæй бавзæрста, уыдон иууыл- 
дæр фæтары сты. Нал уыд Æна æмæ Бруты зæххы хъарæг, нал- 
дæр ын куыдзы ниуын сыгъта йæ зæрдæ. Чи зоны йæ сайгæ 
фæкодтой йæ хъустæ! 
«Стам-бул-мæ, дам, цæу-дзыстæ-æ-æм, уой!» 
Уыцы иугъæдон æй ивæзта. Æхсæвы талынг дæр æнтъыснæг 
зарæджы мыртæй ныууæззау. Нæ, Бруты фæстаг æхсæвы цæст 
ын ахæм фыдми нæ бауарздзæн æмæ йын йæ царды фæстаг бон 
нæ байдзаг кæндзæн маргæй. 
«Урсдзул, дам, мыдимæ хæрдзыстæ-æ-æм, уой!» 
Дыккаг хъæлæс æй самыдта, стæй йын иннæтæ дæр бахъыр- 
ныдтой æмæ зарæг ноджы судзаггагдæрæй айхъуыст. 
«Урс дзул, дам, мыдимæ хæрдзыстæ-æ-æм, уой!» 
Фæндыры хъисы зæллаиг ыл ссыд. Кæртмæ рауад, лæмбы- 
нæг ныхъхъуыста, кæд та мæ мæ хъустæ фæсайдтой, зæгъгæ, 
Есенаты ’рдæм ауад, фæсфæд æрымбæхст. Цырагъы рухсмæ йæм 
нозтæй змæст цæсгæмттæ зындысты. 
Фынджы сæр Гуыцыр лæууыд, сыкъайыл уæлæмæ схæцыд, 
афтæмæй. Йæ рахиз фарс бадтис Бæтæхъо, галиуæрдыгæй та — 
Уосмæн. Æппæты кæронæй Хъуыбады лæууыд, йæ фæндыр са- 
бийау, йæ риумæ балхъывта. Адæм фæхъус сты, фæндырдзæгъ- 
дæг йæ улæфт фегуыппæг кодта исдуг, стæй уыцы иу зард нык- 
кодта йæ фæндыримæ: 
Дæ тохы сидт, дæ базард, 
Зæллангæй хъуыст, æндонау. — 
Де *мыр кæуын, дæ азар, 
Хъæуырдæм тылд, усердонау... 
Темырболат йе тары йæ къух батъыста æмæ йæ риу аууæр- 
ста. «Тазайæн йæ уæрдон дæр ныттылд кæронмæ æмæ йæ хур 
дæр!.. Мах та ам нæ балцыл зарджытæ кæнæм!» Хъуыбады йæ 
зарæг фæндыримæ самыдта æмæ се ’ртæ иумæ ныккуыдтой: Хъу- 
ыбады, фæндыр æмæ Темырболат: 
Уæ! Нæ хæхтæ, нæ бæстæ, — 
Куыд ма цæрæм уæ фæстæ!.. 
351 

Темырболат æгуыппæгæй ныббогъ ласта æмæ йæ ныхæй бал- 
бæласы бындзæфхад ныххоста. Бруты фæстаг æхсæвы маст 
æнхъæвзæн кодта æмæ арыдта: 
Ныр дард бæстæм фæндонсей, 
Хуыцауагур куы цæуыс, 
Уæд ма мын зсегъ уæндонæй, 
Æнæ мардæй цы ксеуыс?.. 
Хъуыбадыйы зарæг куывддонтæ самыдтой æмæ Темырболатмæ 
йæхи гуым-гуым нал хъуыст: 
Уæ! Нсе хæхтæ, нæ бæстæ, 
Куыд ма цæрæм уæ фæстæ! 
Бынтон банымæг фæндыры хъæлæс, фæндырдзæгъдæг ным- 
пылд æмæ йæ хъæлæс аскъуыд: 
Дæ Хуыцау *мсе дæ бæстæ, — 
Дсе хсехтæ ’мæ дæ бсестæ. 
Зæры бон сын сæ зæрдæ, 
Куынал ыссара дæ хъæстæ!.. 
Райсом æй хъуамæ ныууадзой æмæ дзы æнустæм аскъуыд- 
дзаг уой. Кæй хъæуынц æцæгæлон Турчы Темырболаты хъæстæ 
зарджытæ... Æмæ хъæрахстæй сидти йæ зæрдæ æрмæст куывды 
адæммæ нæ, фæлæ æгас Брутмæ, æгас Ирыстонмæ: 
Уæ! Нсе хсехтсе, нсе бсестсе, — 
Куыд ма цсерсем усе фсестæ!.. 
Уæдæй нырмæ Стамбулмæ чи куывта, уыдон сæ зæрдæмæ 
ныккæсын кодта Хъуыбадыйы зарæг æмæ ныр æнæ мардæй куыд- 
той: 
Усе! Нсе хæхтсе, нсе бæстсе, — 
Куыд ма цæрсем уæ фæстсе!.. 
Фæндыр æвиппайды фæсыкк æмæ адæм дæр бамыр сты. Хъуы- 
бадыйы зарджытæ иууыл зыдтой Бруты, фæлæ уыцы хъарæг 
никуыма фехъуыстой æмæ сыл стыр балцы размæ æгæр æруæз 
кодта. Чи йæ самыдта, чи йæ æрымысыд?! 
— Уый дын ног зарæг куы у, Хъуыбады! — бафиппайдта æрæ- 
джиау Уосмæн. 
— Уый æрмæст мæнæн нæу ног. Уый Иры дзыллæйæн у ног... 
Æвæццæгæн, ног мардæн ног хъарæг хъæуы æмæ йæ уымæн са- 
мыдта. 
— Чи йæ самыдта? 
— Чи йæ самыдта, уый нæ фарсмæ куывды нæ бады, — загъта 
Хъуыбады æмæ гуыбыр-гуыбыр куывдæй йæхи айста. 
352 

Темырболатæн йæ бон нал бацис зæронд лæгмæ кæсын æмæ 
йæ цæсгом йе ’рмтты нытътъыста, афтæмæй, хæкъуырцгæнгæ, 
Æрфæны агурынмæ ацыд. 
Адæм ныппырх сты, æрвгæрæттæ фæцъæхбын сты. Стъалытæ 
ма гæзæмæ æрттывтой сыгъдæг арвыл æмæ бонвæрнон йæ цæст 
æрныкъул-æрныкъул кодта. 
— Мæ фынгæй мын мæрдадз ацарæзта Хъуыбады, — бустæ 
кодта Гуыцыр, фæлæ йæм дзурæг нал уыд, уымæн æмæ алчи йæ 
балцы кой кодта. 
Сæумæрайсом Бруты фæндагмæ дзаумæттæй седзаг уæрдæттæ 
ратылди. Куыйты дæр семæ ласынмæ хъавыдысты, фæлæ къо- 
наты иузæрдыг хъахъхъæнджытæ кæмдæрты бамбæхстысты. «Ау, 
куыйты йас зæрдæтæ нын нал ис!.. Уыдон куы нæ комынц сæ 
къонатæй æддæмæ!» — хъуыды кодта, адæммæ кæсгæйæ зæронд 
Бæтæхъо. Фыстæ, сæгътæ, хъуццытæ иу ранмæ стыгуыр сты 
æмæ æмхъæлæсæй уасыдысты. Хъуыбадыйæн йæ галиу уæхс- 
кыл йæ фæндыр уыд ауыгъд, йæ рахиз уæхскыл та — йе ’мбыл- 
тæм йедзаг дзæкъул. Бæтæхъо дзæкъул йæ къухæй асгæрста, 
æмæ йæ йе ’нгуылдзæй кæм фелхъывта, уым дзыхъхъæй куы 
аззад, уæд, Муссæйæн цы таурæгътæ кодта, уыдон йæ зæрдыл 
æрбалæууыдысты. «Гъеныр фæтæхæм зæххы ’рдæм, гъе!.. Тагъд 
нæ дзæхст фæцæудзæн æмæ нал уыдзысты налдæр нæ дзæкъул- 
тæ, æмæ налдæр нæ удтæ!» 
— Уый та дын цы у, Хъуыбады? — кæд, цы уыд, уый зыдта 
уæддæр æй афарста Бæтæхъо. 
— Мæ райдиан æмæ мæ кæрон. 
Дзæкъулы хуылфы йæ къух нытътъыста æмæ йæ арм уымæл, 
фæлмæн сыджытыл куы аныдзæвд, уæд ын кæуындзæг йæ хъуыр 
ахгæдта. 
— Æгас хъæуы дæ бæрц зонд никæмæ разынд, фæндыр- 
дзæгъдæг! — загъта Бæтæхъо. Стæй аздæхт фæстæмæ, Бруты 
фæлмæн сыджытæй дзæкъул байдзаг кодта æмæ йæ уæрдоныл 
бацауыгъта. 
— Дæ цæрæнбонты дæ туг кæй сæрыл калдтай, уый ныр дæ 
къухы бафтыд, Бæтæхъо!.. Дæ къухы бафтыд æмæ йæ хæсс 
Туркмæ!.. 
— Бафтыд мæ къухы, Хъуыбады, бафтыд! Тых æмæ фыдæй 
сиу стæм. Ацы стыр фæндагыл нæ куы ничиуал ахицæн кæнид! 
— Йæ цухъхъайы дысæй йæ ных асæрфта, Брутмæ ма иу каст 
фæкодта æмæ уæрдоны ифтыгъд галты фатхъæд уисæй баца- 
гайдта. 
Гæба, ахстау, цыд Бæтæхъойы фæдыл. Йæ гуыбыр фæсонтæм 
ын каст, йæ уæззау къахдзæфтæ йын нымадта æмæ хъуыды код- 
та: «Кæйонг фæцæудзæн, кæйонг фæхæццæ уыдзæн йæ мастимæ!» 
Бруты сау сыджыт æвгæдтой дзæкъулты, къæссаты, чыссæ- 
ты — зынаргъ дзаумæттимæ сæ уæрдæттыл æфснайдтой. Уалынмæ 
Мамсыраты уæрдон дæр ратылд царды кæронмæ фæцæйцæуæг 
фæндагмæ. Уосмæн фырмæстæй галты уисæй надта, Æна та бæлц- 
цæтты фарста: 
23 Булкъаты Михал 
353 

— Æппын уæ Темырболаты ничи федта?.. Уæ, Хъуыбады, Те- 
мырболатыл дæ цæст никуы схæцыд? 
Хъуыбады йын куы ницы загъта, уæд фалæмæ адзырдта: 
— Зарæ, уæ, Зарæ, Болатыл дæ цæст никуы схæцыд? 
Зарæйы бæсты йæм йæ фыд радзырдта: 
— Дæ фырт дысон куывды дæр куы нæ уыд, Куындыхон, 
уæд кæм фесæфт? 
— Куывды нæ разынд, зæгъыс, Темырыхъо? — йæ дзырд ын 
ацахста Хъуыбады. — Уæдæ дысон кæй зарæгмæ хъуыстай, дæ 
цæссыгтæ куы сæрфтай, уæд? Тæрсгæ йын ма кæн, Къуынды- 
хон, разындзæн!.. Темырболат æмæ йæ сагъæстæн сæ хъæубæс- 
тæй фæхицæнгæнæн нæй. 
Нæ, дам, разынд Темырболат! Уæдæ кæй зарæг бахъардта дæ 
удмæ æмæ дыл цы уæз кæны ныр? Бруты уымæл сыджытæй 
йедзаг дзæкъул дыл уæз кæны, зæгъыс? Æмæ цы хъауджыдæр 
ис Бруты уымæл сыджыт æмæ Темырболаты сагъæстæй? Уый 
Хъуыбады нæ зарыд, уый Темырболаты уд зарыд, æмæ дæм уый 
бандæвта. Йæхæдæг, чи зоны, уым нæ уыд, фæлæ йæ уд æмæ 
йæ сагъæстæ фæндыры хуылфы ныббырыдысты æмæ уырды- 
гæй æнхъæвзæн кодтой. «Дæ Хуыцау ’мæ дæ зæдтæ, — дæ хæхтæ 
’мæ дæ бæстæ». Мыййаг, æцæгæлон бæсты йæхиимæ йæ зарæг 
дæр куы амæла, уымæй тæрсы лæппу. Фæндыр та зарæг æфсна- 
йын зоны, фæлæ йыл хъæубæстæ дæр хъуамæ фæхæцой, кæд ма 
дзы хъæубæстæ баззайа, уæд. 
— Фæзындзæн Темырболат, Къуындыхон, цæмæй йын тæр- 
сыс?.. Йæ зарæджы сидзæрæй чи ныууадза, ахæм лæппу нæу! 
Уæрдæттæ фæндагыл ныррæгъ сты. Хъæугæрон ма иу хатт 
фæурæдтой æмæ сæ фæндагæн скуывтой. 
Æмæ уыцы куывд дæр уыд донхъазы зард. 
Дзæуджыхъæуы сæм Муссæ æнхъæлмæ каст æмæ уырдæм 
тындзыдтой. 
II. АЛХАНТЫ МАХМУДЫ ЦЫБЫР АМОНД 
Йедзаг уæрдæтты фарсмæ конд æртытæн сæ фæздæг арвмæ, 
къæдз-мæдзытæгæнгæ, цыд. Цъæх кæрдæгæй æфсæст галтæ зи- 
вæгæй сынæр цагътой. Бæхтæ сæ къæдзилтæй бындзыты цъыкк 
кодтой. 
Чысыл цæцæнæн сæ фылдæр рацыд. Наиб Османаты Садуллæ 
æдбинонтæ цыд сæ разæй. 
Гех, Шали, Урус-Мартаны дзыллæтæ æрæмбырд сты Дзæуæ- 
джыхъæуы горæтгæрон. Харачойæ лыгъдæттæн молло Кудзуты 
Бæчи схицау кодта йæхи. Йе ’взаджы фыдæй хъæбатыр Таза йæ 
растадимæ кæй бабын, уый йын йæ цæстмæ бадарын нæ уæнды- 
дысты, æмæ йæхи бæрнонæй хатыд. 
Фыццаг къордимæ лидзынмæ чи хъавыд, уыдон иууылдæр 
Дзæуджыхъæуы горæтгæрон хъæугай ныххицæнтæ сты, афтæ- 
мæй æнхъæлмæ кастысты, цæуыны бар сын кæд раттаиккой, 
354 

уымæ. Быдыры сæ уæрдæттæ хъулайæ баурæдтой, астæуæй 
æртытæ скодтой, æмæ ламазы фæстæ, æдзынæгæй бадгæйæ, аив- 
гъуыйгæ хабæрттæ мысыдысты. 
Дзæрæхохты Алхасты къорд æрбахæццæ ис лæууæнмæ. Ал- 
хаст Малсæгты Тепсайы рацагуырдта йæ цæстæй æмæ чысыл 
фæстæдæр, Насраны мæхъæл куы ’рбазындысты, уæд йæ зæрдæ 
барухс цæцæйнагæн. «Гъæй-дæ-гъæй, йе, куыд мæгуыр у адæй- 
маг! Æвæццæгæн нæ не Сфæлдисæг, хиталæгау, тæнтъихæгæй 
сфæлдыста, æндæра мын цæмæн уыд æхсызгон ацы мæрдты 
фæндагыл Тепсайы фенд! Мæхæдæг ыл кæй лæууын, уый 
æгъгъæд нæу? — хъуыды кодта Алхаст. Мæхъæлоны цæсгоммæ 
бакæсгæйæ йæ зæрдæ фæрыст, цыма иу афæдз рынчын фæцис, 
уыйау ныффæлурс. Беслæны хъæуырдыгæй фосы дзуг æрба- 
цæйцыд, сæ фæдыл фæндаджы рыг калдис. Уæрдæтты цæлхы- 
ты хъыс-хъыс куы ’роайхъуыст, уæд сæ бауырныдта, ирон муха- 
джиртæ дæр кæй æрбацæуынц, уый. 
— Нæ хæст фæцис, мæ хæлæрттæ! — куыддæр æрбахæццæ, 
афтæ загъта Æлдадты зæронд Бæтæхъо æмæ фырмæстæй уисæй 
галы æрдзæхст ласта. 
— Уой, Бæтæхъо, Хуыцауы бафæндыд, цæмæй æнæкъона фæ- 
уыдаиккам! 
— Хуыцауы бафæндыд æви, Ганайты Актуллайы чи банымыгъ- 
та, уый? Хуыцау нæ суры нæ къонатæй... Тепса, ды дæр дзу- 
рыс, Хуыцауы бафæндыд, зæгъгæ! — сбустæ йыл кодта Бæтæхъо, 
стæй афарста: — Муссæйæ ницы фехъуыстат? 
— Æз дæр уымæ куы дардтон мæ хъус! Фæндагыл нæм уый 
куы нæ фæкæса, уæд нын фæзын уыдзæн, — бамæт кодта Ал- 
хаст. 
Æвæццæгæн, Муссæмæ æнхъæлмæ кæсæм æмæ нæ ам уымæн 
баурæдтой, зæгъгæ, балхынцъ кодтой зæронд лæгтæ. Сæ галты 
суагътой æмæ сæ хизæнмæ баздæхтой, уæрдæтты цæлхыты бын 
дыууæрдыгæй дуртæ бавæрдтой. 
Алханты Махмуд Алæгаты Хæмæты куы ауыдта, уæд ыл ныт- 
тыхст æмæ йæ афарста: 
— Кæм ис ме ’фсымæр? 
Темырболат кæм фæтары ис, уый Хæмæт дæр нæ зыдта, йæ 
дзуапп уыд æбæлвырд: 
— Раййафдзæн нæ фæндагыл. Йæ хъæубæстæй чи фæхицæн 
уа, ахæм нæу. Ичкерийы хабæрттæ мын дзырдта. Хорз уæ фер- 
вæзын кодта Экмырзæты Таза моллойы азарæй!.. Хъæбатыр 
лæппу у Таза, мах дзæнæты бæстæм цæуæм, уый та Веденойы 
фидары хъоргъы хъизæмар кæны. Е-е-х! 
— Цæуæм сæфтмæ!.. Æвæццæгæн нын исчи хин скодта!.. Знон 
нæ сæрыл цы лæппу хæцыд, уый хъоргъы ныууагътам æмæ нæ- 
хæдæг дзæнæты бæстæм цæуæм. Уый хин у, уæдæ цы у?.. Хин 
мын куы нæ счындæуыдаид æмæ мæ уый куы нæ уромид, уæд 
уæртæ Кудзуты Бæчийы зæххыл адæргъ кæнин æмæ йын йедзаг 
уæрдон раст йæ бикъыл атулин. 
— Раст зæгъыс, Махмуд! Уыцы хин æрæвæрын кодта Кавка- 
355 

зы адæмты раздзогтæн сæ хæцæнгæрзтæ. Уыцы хин ныссыдта 
Экмырзæты хъæбатыр Тазайы Веденомæ... Уый нæ ссоны 
Туркмæ! 
— Уыцы хинæй фæрынчын ис нæ бæстæ æмæ йæ рынчынæй 
уадзæм, — бынтон нырхæндæг Махмуд. Зарæйы куы ауыдта, 
уæд йе ’взаг йæ комы асалд æмæ, йæ къух йæ риуыл авæргæйæ, 
йæ сæр дæлæмæ æруагъта. Дæ бон хорз, зæгъгæ йын куы загъта 
чызг, уæд йæ сæрыл схæцыд. Зæды хуызæн æм фæкаст, уаз 
æмæ хуры тынау æрттиваг. Зарæйы былты кæрæтты цы мид- 
былхудт атад, уый Махмудæн суанг йæ къæхты бынмæ ахъард- 
та. Иæ уд æмæ йын йæ зæрдæ стæфсын кодта. Комкоммæ кæ- 
сын æм нал бауæндыд. Йæ цæстæнгас фæкъуымых. Салам рат- 
тын дзы ферох. «Кæд ме ’фсымæрæн йæ нысангонд у, уæд мæ- 
нæн та мæ чындз у,» — йæ зæрдæ хъæрзыдта, афтæмæй хъуыды 
кодта Махмуд. «О Хуыцау, цæмæн дæ бахъуыд Алханты Махму- 
ды ницæйаг уд. Амар æй, æмæ мауал тартæ кæной йæ цæстытæ, 
мæнæ йæ разы цы зæд лæууы, уымæ кæсгæйæ. Фæнык æй фес- 
тын кæн æмæ мауал змæлой йæ сæры ахæм чъизи хъуыдытæ!.. 
Фæлæ, о Иунæг Стыр Аллах! Кæд мæ сфæлдыстай, уæд мын ма 
байс мæ цæсты рухс æмæ кæсон хурмæ... æмæ кувон уæларвон 
зæдмæ!.. Сомы дын кæнын, Стыр Хуыцау, уыцы кæсын æмæ 
кувынæй фæлм нæ абаддзæн ме ’фсымæр æмæ... мæ чындза- 
гыл!» 
Хур ныгуылæнырдæм акъул ис. Мухаджиртæ тыхсын рай- 
дыдтой. Дзæнæты бæстæ æцæг кæй уырныдта, уыдон старстыс- 
ты: мыййаг нæ ардыгæй фæстæмæ куы аздахой, æмæ нын не 
Стыр Хуыцау ныфс цы дзæнæтæй æвæры, уый цæстæй куы нæ- 
уал фенæм, зæгъгæ. Наиб Османаты Садуллæ тæргайгъуызæй 
лæууыд æмæ, фырмæстæй, йæ былы цъар æхсыдта. Йæ уавæ- 
рыл ахъуыды кæныны фадат ын фæцис æмæ, цаутæ бахынц- 
гæйæ, йæ зæрдæ хæрамæй байдзаг. Хицæуттæ йæ фæсайдтой. 
Æгъæдзар куыдзы уавæрмæ йæ æрæппæрстой. Ныр æй бауыр- 
ныдта, политикæ æмæ дипломати сæрзилæн маргæй хъауджы- 
дæр кæй не сты. Чысыл цæцæны чысыл паддзах æмæ хъан уыд, 
йæ кад æмæ йын йæ цыт æгъæдзар куыдзы уавæрыл баивыи 
кодта Куындыхаты Муссæйы дипломати. Ацы стыр фæндагыл 
нал дæр чысыл цæцæны наибы фиппайы исчи æмæ нал дæр йæ 
императорон бæрзонддзинады æфсæдты майоры. Фæндаг алкæй 
сæмхуызон кодта, сегасыл мухаджиры ном сæвæрдта. Знон йæ 
хурæй чи сомы кодта æмæ йæм сдзурын чи нæ уæндыд, уыдо- 
нимæ йæ иу тыгуыры æрбадын кодта «дзæнæты» фæндаг. Арты 
фæздæг сын æмхуызон къахы сæ цæстытæ. 
— Кæй бахъуыд нæ бауромын? Мард куы фæцæйхæссай, уæд 
æрдæгвæндагыл æхсæвиуат кæнгæйæ нæ вæййы, — загъта Дзæ- 
рæхохты Алхаст æмæ Садуллæйæн йæ хъуыдытæ фæпырх сты. 
— Аллах загъта: дыууæ фыдбылызæй рогдæр чи у, уый рав- 
зар! — йæ къæхтæ йæ быны æрбанорста æмæ уæздан бадт æркодта 
Садуллæ. 
356 

— Равзарыны бар мын куы уыдаид, уæд ахсæв мæ къонайы 
фарсмæ бадин, — тызмæгæй загъта Æлдадты зæронд Бæтæхъо. 
— Раст зæгъыс, Бæтæхъо, фæлæ ахсæв Арвыкомы уазалы мæ- 
лынæй ам арты фарсмæ бадын хуыздæр у. 
Фидиуæг æрбацыд Дзæуджыхъæуæй æмæ бæрæг æрбахаста: 
мухаджиртæ ахсæв ам баззайдзысты, райсом æхсæвыцъæхæй 
афæндараст уыдзысты, кæд бонрæфты рагъæй ахизиккой. 
Бæтæхъо хурныгуылæны сырх-сырхид хуызтæм каст æмæ 
хъуыды кодта: «Райсом райдзаст бон уыдзæн, фæлæ ма нын 
уыцы иу райдзаст бон цы ’рхæсдзæн!» 
Уæрдоныл хуыссæнтæ байтыгътой Гæбаимæ, Цомианы йæ са- 
битимæ хъарм банорстой, сæхæдæг арты фарсмæ дзагъырдзас- 
тæй бадтысты. 
Æртытæ скодтой фæйнæрдыгæй. Æгтæ фыхтысты уæларт. 
Сой цъыс-цъыс кодта зынджытыл æмæ алфамбылай физонджы- 
ты тæфæй байдзаг. Кæмдæрты назы цырæгътæ сæрттывтой. 
Арахъхъæй йедзаг уæныджы сыкъа тызмæг цæсгæмттыл зылдис. 
Фалейæ фæндыры цæгъдын æрбайхъуыст. Цырагъы рухсмæ уæр- 
дæтты хъула ферттывта. Уддзæф фæндыры хъæлæс фелхъывта, 
стæй йын йæ зæлтæ уыцы иу калд æрбакодта, арты фарсмæ 
тыгуырæй чи бадт, уыдонмæ. 
— Кæуын æмæ хъарæг кæм вæййы, уым хъазт æмæ худæг 
дæр вæййы, — загъта Дзæрæхохты Алхаст. 
Цырæгътыл уæлæмæ схæцыдысты, зыд цæстыты мидæг ды- 
дзы рухс тыбар-тыбур кодта. Къæрццæмдзæгъд нæрыд, фæлæ 
зылд афтид уыд, кафæг дзы нæ зынд. Алханты Махмуд фæй- 
нæрдæм акаст, зылды фæсивæды цæстæнгасæй æрнымадта; ирон, 
цæцæйнаг, мæхъхъæлон, кæсгон, лекъаг!.. Цы хъауджыдæр у?.. 
Кафыны зæрдæ никæмæ уыд æмæ фæндыр æнæхъуаджы йæ хъи- 
утæ хордта. 
Махмуд иу бæрзонд лæппуйы къухæй цырагъ раскъæфта æмæ 
йæ саурихи лæппуйы цæсгоммæ ныддардта: 
— Ракаф! 
Саурихи лæппу фефсæрмы æмæ фæсивæды ’хсæн аныгъуылд. 
Махмуд йæ цырагъыл уæлæмæ схæцыд æмæ, къутуйау, иу тым- 
был лæппуйы зылдмæ раппæрста: 
— Лæг хатт хисты дæр ракафы! 
Цырагъимæ, хингондау рауай-бауай кодта. 
Куы ничи ракафыд, уæд Алæгаты Хæмæт фæхъæр кодта: 
— Махмуд, дæхæдæг ныззил, дæхæдæг! 
Исдуг сагъдау алæууыд цæцæйнаг, стæй зылды астæумæ уыцы 
иу сæррæтт акодта æмæ, цъилау, йæ мидбынаты ныззылд. 
— Ас-са! 
Æд цырагъ кафыд Махмуд. Æхсæвы талынджы рухсы тæл- 
мытæ æрттывтой. Хъазты зылд иу агæппы фаг уыд сæгуыты 
хуызæн лæппуйæн, æмæ фæсивæд сæхиуыл фæйнæрдæм ахæцы- 
дысты. Къæмдзæстыг цæцæйнагæн искæй æрбахонын йæ цæсгом 
нæ хъæцыд, иунæгæй, тымыгъау, зылдис. 
— Мах-му-у-уд, иунæгæй нæ фидауыс! — хъæр æм кодта Хæмæт. 
357 

— Ас-са! 
Хæмæт Зарæйы, йæ цонгыл хæцгæ, бакодта, зылды йæ фæ- 
уагъта æмæ йæхæдæг иуварс алæууыд. Чызг нымпылд. Лæппу 
фергъуыйау. Йæ къухтæ ныттынг кодта, афтæмæй йæ мидбына- 
ты дурдзавдау алæууыд. Йæ цæсты раз ауадысты даргъвæндаг 
æмæ дымгæбæхыл уайæг рæсугъд чызг, Хæйрæджыты комы ны- 
мæг арты фарсмæ уадзыгæй кæй федта, уый. Нæ, уый йæ разы 
лæууыд чызг нæ, фæлæ зæд. О Хуыцау, цымæ Махмуды йед- 
дæмæ йæ зæрдæйы бæллиц искæмæн сæххæст кодтай а бæстыл?.. 
Ма фæхицæн кæн Махмуды ацы бæллиццаг фынæй, йæ бынаты, 
дурдзавдау, лæудзæн, йæ цæсгомыл иу нуар дæр куыннæ фез- 
мæла, афтæ! 
Зарæ йæ цæнгтæ цадæггай айтыгъта æмæ, донхъазау, Махму- 
ды рæзты аленк кодта. Цæцæйнаг æвиппайды фесхъиудта æмæ 
цæстыныкъуылдмæ чызджы фарсмæ февзæрд. Йæ цæст, йæ 
къухтæ, йæ буары алы нуар Зарæйы ’рдæм тырныдтой, фæлæ, 
йæхи уромгæ, дæрддзæфты зылдис æмæ, кæлдымау, сыгъдис. 
— Ас-са! Ас-са-ла! 
Зарыдысты йæ цæстытæ, йæ зæрдæ, йæ цæсгом, йæ буары 
алы нуар æмæ ацы уысм уымæй амондджындæр зæххы цьарыл лæг 
нæ уыд. 
— Ас-са-ла! 
Зылд фæуæрæхдæр кодтой. Цырæгътæ сын сæ къæхты бынмæ 
ныддардтой æмæ афтæ зындис, цыма адæймæгтæ нæ, фæлæ зæдтæ 
кафыдысты арты рухсмæ. Лæппу, дзæгъæлдзуйау, тыхстис, йæ 
алыварс æмæ дзы айрох сты йæ балц, йæ фыды дзæгъæлзад 
къæс, йæ зæронд мад Хазу, йæ фыды ингæн, йе ’рдхорд Темыр- 
болат!.. Йæ зæрдыл ма лæууыд æрмæст Зарæ — дымгæйы бар- 
дуаг Фурки. 
III. СУСÆГ МИНÆВАРЫ ФÆСТАГ ХÆРЗИУÆГ 
Муссæ æхца цыдæриддæр æрдомдта, уыдон фæстаг капеччы 
онг иууылдæр йæхирдыгæй фесты. Хицауады къазна йын йæ 
къухмæ æрнымадта: æрдæгимпериалтæй — фараст сæдæ цыппор 
авд сомы æмæ æхсай капеччы, лыстæг æвзист æхцайæ — дыууæ 
мин фæндзай^сом æмæ цыппор капеччы, кредиты билеттæй — 
цыппор дыууæ мин сомы. Æдыппæт цыппор фондз мин сомы 
слæууыдысты Скъуыдкъохы мулк æмæ йæ сусæг мисси. Зæрæх- 
сидыл йæ бинонты Скъуыдкъохæй Дзæуджыхъæумæ æрласта 
æмæ сæ йæ хæстæджытæм æрынцайын кодта. Фосæй йæм цы 
уыд, уыдон иууылдæр ныууæй кодта, фæндаггагæн æй цы ба- 
хъуыдаид, уыййеддæмæ. «Ардыгæй йæ Туркмæ цы тæрон мæ 
разæй, кæд уым æхцайæ балхæнæн ис, æрмæст фосæн нæ, фæлæ 
ма сæ фыййæуттæн дæр». Хæдзары мигæнæнтæ, рагон мыггагон 
дзаумæттæ уæрдæттыл сæвæрын кодта æмæ йе ’фсымæр Афæ- 
хъойæн бафæдзæхста, ардыгæй Туркмæ уыдон дæ быгъдуан, 
зæгъгæ. Иугæр йæ зæрдæ куы ницæмæуал æхсайдта, уæд йæхæ- 
358 

дæг йæ фæндаг облæсты хицауы къанцылары ’рдæм скодта. Гам- 
зат йæ фæдыл, æндæргау, фæцæйцыд. 
Куыстæй йæ ссæрибар кæныны сæраппонд паддзахы бæр- 
зонд бардзырд рацыд, йемæ фондз мин туземаг хæдзары акæны- 
ны дзырдæй йын Туркмæ алидзыны бар дæр радтой. Фондз мин 
нæ, фæлæ Цæгат Кавказы пысылмонтæн сæ фылдæры сфæндыд 
стыр султаны дæлбазыр сæхи бакæнын, фæлæ ацы аз Турчы 
хицауад уыйæппæт мухаджирты кæй нæ айстаид, уый тыххæй 
сæ нырмæ ардаугæ чи кодта, уыдон сæ ныр та къуылымпы нык- 
кодтой... Цыдæр чысыл хъуыддæгтæ ма йын баззад саразинаг, 
Лорис-Меликовимæ сыл йæ цæст ахæсдзæн æмæ йæ фæндаг ба- 
цагурдзæн Муссæ. Лидзыны хъуыддаг йæ нывæстмæ гæсгæ цы- 
дис, фæлæ ма йын иу хъуыды, дойнаг дурау, уæз кодта йæ зæрдæ 
æмæ йæ удыл: «Куыд сразы ис йæ императорон бæрзонддзинад 
мæ алидзыныл, куыд мыл систа йæ къух?» — Æмæ ма ноджы иу 
хабар: «Кæм ис ныртæккæ Темырболат?» Йæ хъуыдыты Уæрæ- 
сейы император æмæ Темырболаты фæрсæй-фæрсмæ кæй авæрд- 
та, ууыл бахудт. Фæйнæрдæм аракæс-бакæс кодта, сæнтдзæф 
мæ мачи фенхъæлæд, зæгъгæ. Фæцæйцыд цадæггай æмæ йæ уæгъд 
нæ уагътой дыууæ адæймаджы æндæрджы. Сæ иу паддзахы цыт- 
джын æндæрг, иннæ та хуымæтæджы корнет, йæ туг-йе стæг, 
Скъуыдкъохмæ йæм сæрмагондæй чи æрбацыд æмæ йын йе стъо- 
лыл «Мæ сагъæстæ» ихсыд гæххæттыты чъызгæ чи æрæвæрдта, 
уый. Æндæр хатт æм, чи зоны, æбуалгъау фæкастаид ахæм сæр- 
хъæн æрымных, фæлæ ныр цахæмдæр æнахуыр рогдзинад бан- 
къардта æмæ йæ фæхатыд: уыцы рогдзинад цæуы, Уæрæсейы 
цытджын паддзах дзы кæй нæ аргъуц кæны, уымæй. Корнеты 
фарсмæ йæ кæй баурæдта, уымæй дзы йæ маст иста, йæ къух ыл 
кæй ауыгъта æмæ йæ Туркмæ кæй ауагъта, уый тыххæй. Æнхъæл 
уыд, сæрмагондæй мæм æрцæудзæн, чи зоны мын лæгъстæ дæр 
бакæна, зæгъгæ. Уый та бавдæлд æмæ йæ цытджын бардзырд 
уайтагъд раскъæрдта. Ау, æндæр кад нæ уыд Къуындыхаты Мус- 
сæйæн Уæрæсейы паддзахы цæсты? 
Гамзатмæ йæ уæхсчы сæрты фæкаст, мæ хъуыдытæ ма фер- 
гом уæд, ме ’рдæбоны худтау, æмæ мын сæ ма фехъусæд, зæгъгæ. 
Уый æнхъæл нæ уыд Темырболатæй, «Мæ сагъæсты» æнхъæл 
дзы нæ уыд, «Мæ сагъæсты» йæхи цæстæй куы нæ федтаид, 
уæд ыл, чи зоны, йæ къух ауыгътаид: «Кæмфæнды уæд иу хъуы- 
мызбыл!» Фæлæ ныр, æвæццæгæн, уый гæнæн нæй. Экмырзæ- 
ты Тазайы йæхи зондыл чи аскъæрдта, уый райсом Муссæйы 
уды мидæг дæр райдайдзæн къæм агурын, ам куы баззайа, уæд. 
Æмæ йæхи цæстæй куы федта, «Мæ сагъæсты» мидæг: Иры хæхтæ 
æмæ бæстæ йæ уды лæууæн æмæ йæ уды уæлтæмæн систы æмæ, 
ам баззайгæйæ, цахæм цæстæй бакæсид, уыцы хæхтыл йæ къух 
чи систа, уымæ? Уадз æмæ йæ «Сагъæстæ» дæр мухаджирты 
фæндагыл ныллæууæнт. Цæйнæфæлтау ын райсом Иры дзыхъ- 
хъы Темырболаты «Сагъæсты» фыдæй йæ номыл былысчъилтæ 
кæной, фæлтау абон Турчы зæххыл сæ мæлæт æрцæуæд Темыр- 
болатæн дæр æмæ йæ «Сагъæстæн» дæр. 
359 

Уыцы хъуыдытимæ облæсты хицауы кабинетмæ бацыд Муссæ. 
Лорис-Меликовы цæстыты цины стъæлфæнтæ ферттывтой: 
— Хæст фæцис, Муссæ Алхазович! 
— Хæст фæуыдзæн, мухаджирты Уæрæсейы стыр империйы 
арæнтæй куы феддæдуар кæнæм, уæд. 
Лорис-Меликов дæргъвæтин паузæйы фæстæ бынтон æндæр 
хъæлæсæй сдзырдта: 
— Дæ ацыдыл стыр хъынцъым кæнын, Муссæ Алхазович! — 
йæхи ноджы нырхæндæг кодта. — Цытджын император йæхæ- 
дæг дæр хъынцъым кæны. Уæрæсейы æфсады рæнхъыты дæ хуы- 
зæн æфсадфæтæгтæ бирæ нæй, уый дын зæгъын, мæнæ кæрæ- 
дзийæ куы хицæн кæнæм, уæд. Кæд ма дæм исты куырдиат ис, 
уæд мын æй зæгъ. Дæ фæндон сæххæст кæнгæйæ мæ зæрдæ 
фæрогдæр уыдзæн. 
— Михаил Тариелович, мухаджирты фæндаг развæлгъау ны- 
вæст у, Турчы хицауадимæ цы дипломатон бардзырд сарæзтам, 
уымæ гæсгæйæ æмæ йæ фехалын зын у, фæлæ, кæд мæ удæй нæ 
кадджын паддзахæн исты ахъаз фæдæн, уæд мын ныр уый хыгъд 
иучысыл хæрзиуæг скæн. 
— Кавказы æгъдаумæ гæсгæйæ уазæгæн йæ зæрдæмæ цы фæ- 
цæуы, уый йын йæ фысым нæ бавгъау кæны. Мæн ныфс ис: нæ 
къуымы чи нæй, ахæм исты мæ не ’рдомдзынæ! — бахудтис уый. 
— Нæ, дæ бæрзонддзинад! Бар мын ратт, цæмæй мæ бинонтæ 
æмæ мæ хæстæджытæ Ахалцихыл ма ацæуой! 
— Уæдæ кæуылты? 
— Батумыл. Кæд сын, Сау денджызыл ацæугæйæ, сæ балц 
чысыл фæрогдæр кæнин. 
Лорис-Меликов ныхъхъуыды кодта. 
— Дæ бинонтæ æмæ дæ хæстæджытæ Батумыл ацæуæд, фæлæ, 
дæхæдæг мухаджиртимæ куы нæ уай, уæд гæнæн ис фæндагыл 
исты æбуалгъы хъуыддæгтæ бакæной. 
— Мæ бинонтæ ма фæтыхсæд, уыййеддæмæ мæхæдæг бафæраз- 
дзынæн, дæ бæрзонддзинад. 
— Никуы дæ ферох кæндзынæн, Муссæ Алхазович! Нæ дыу- 
уæйы ’хсæн рагон халардзинад баззайдзæн. 
— Бузныг, дæ бæрзонддзинад! Кæмфæнды цæрон, уæддæр 
мæхи нымайдзынæн цытджын Уæрæсейы æфсады инæларыл. 
Бадзырдтой: райсом сæуæхсидыл хъуамæ араст уой муха- 
джиртæ, цæмæй се стыр фæндагæй иу цасдæр фæстейæ фæуа- 
дзой æмæ сæ ног бæстæм феввахсдæр уой. 
IV. БАЛЦ ЦАРДЫ КÆРОНМÆ 
Бырцæй кастис, кæрæдзийы фæдыл, хърихъуппытау, цы уæр- 
дæттæ ныххал сты, уыдонмæ. Стæй фæаууон сты æмæ Терчы, 
богъ-богъæй нал хъуыст æнæсæрст сæмæнты æнæаскъуыйгæ хъыс- 
хъыс. Хъарæгау зæлыд лыгъдæтты æнтъыснæг зарæг. «Стъам- 
булмæ цæудзыстæ-æ-æм, гъей!» Терк дæр нынтъыснæг æмæ ныг- 
360 

гуыппæг, Темырболаты хъусты уыцы иугъæдон сыф-сыф нæрыд 
æмæ йæ уазал уынæр суанг йæ къæхты бынмæ хъардта. 
«Хъиииии!.. Шшш-шшш-шшш!» 
«Стам-булмæ цæу-дзыс-тæм, о-о-ой!» 
Цы дын баззад Стамбулы, цæмæ йæм цæуыс? Чи зоны, дæ 
фыдæлты тугвæдтæ агурыс, цæмæй сыл деддæ, дзæкъулты цы 
сыджыт фæхæссыс, уый байзæрай. 
«Стамбулмæ цæу-дзыс-тæм, о-о-ой!» 
Фæзын дын ис дæ фыдæлты зæххыл? Æмæ дын æцæгæлон 
бæсты æнцондæр уыдзæн? Хуыцау агурæг цæуыс? Æмæ ма йæ 
кæм ссардзынæ, Кудзуты Бæчийы хуызæн «сыгъдæг минæ- 
вæрттæ» йæ æхцайыл куы ауæй кодтой, уæд? 
«Урс дзул мыдимæ хæрдзыстæм, о-о-о-й!» 
Æрфæн йæ уæлхъус лæууыд æмæ йын йæ комытæфæй йæ 
сæрыхъуынтæ фæйлыдта. «Мæ сагъæстæ» йæ дзыппæй систа, 
ихсыд гæххæтмæ æркаст æмæ хъæрæй бакаст: «Дæ Хуыцау ’мæ 
дæ зæдтæ, — дæ хæхтæ ’мæ дæ бæстæ». Муссæ æрбалæууыд йæ 
зæрдыл, æмæ йе ’уæнгтæ баихæнрызт кодтой. Йе стъолыл æвæрд 
«Сагъæстæм» ын куы каст, уæд æмæ йæ рахиз æрфыг змæлыд. 
Скастис æм уæлæмæ. Йæ цæстыты уæлтъыфалтæ зыр-зыр код- 
той, æмæ Темырболат федта, æнæпъагон инæларæн йæ гагуытæ 
цадæггай куыд уæрæх кодтой, уый. Арты æвзаджы аныдзæвдау 
æм бахъардтой Муссæйы дзырдтæ: «Е-е-е, мæ чысыл хуры 
къæртт, уый лæгдзинады раидайæн у, фæлæ йын хъæубæстæй 
иппæрдæй фæцæрæн нæй!» Йæ дыууæ пыхцыл армы «Сагъæс- 
тыл» æрæвæрдта. Ирд цæстытæ йæм комкоммæ ныццавта. «Уæ!.. 
Нæ хæхтæ, нæ бæстæ, — куыд ма цæрæм уæ фæстæ!..» — загъта 
хъæрæй æмæ ихсыд гæххæтт йæ дзыппы бафснайдта. Æрфæн 
бамыр-мыр кодта, фæлæ йæм йæ хъус не ’рдардта. Фæзилæны 
цы фæндаг батад, уымæй йæ цæст нæ иста. Искуы ныстъæлдзы- 
сты сæхæдæг дæр æмæ сæ зарæг дæр, фæстæмæ æрбаздæхын 
сын нæ бантысдзæн. Ам баззайа? Ма ацæуа? Гадзрахатæй ра- 
цæуа йæ хъæуыл? Æмæ уæд гадзрахатæй цæуы йæхиуыл дæр, 
йæ «Сагъæстыл» дæр, уымæн æмæ сын «хъæубæстæй иппæрдæй 
фæцæрæн нæй». 
«Иу хатт ма хъуамæ фенон Æнайы, Хъуыбадыйы... Зарæйы!» 
Бæх йæ фæдыл, мырмыргæнгæ, лыгъдис. Фæстæмæ йæм нæ 
фæкаст, айрох дзы ис. Разæй йæм Зарæйы цæсгом сидтис. Хурау 
æй тавта уыцы цæсгом. Йæхи куы базыдта, уæдæй нырмæ йæ 
цæстыты раз дары чызджы фæлгонц, фæлæ никуы суæндыд чызг- 
мæ, æз дæ мæ зæрдæ æмæ мæ уды дарын, зæгъгæ. 
Æрфæн знæт мыр-мыр ныккодта æмæ Темырболатæн йæ хъуы- 
дытæ фæпырх сты. Фездæхт æм. Йæ хъуырыл ын йæ къухтæ 
æртыхта. 
— Бынтон мæ куы айрох дæ! 
Бæх йæ замс былтæ Темырболаты цæсгомыл æруагъта. 
— Дæхæдæг куыдз куы дæ!.. Дæуæн Терк æмæ Туркæй уæлдай 
нæй! 
361 

Æрфæн йæ мукъутæ Темырболаты дæларм фæтъыста. Но- 
джы та бамыр-мыр кодта. Йæ раззаг къахæй зæхх ныххоста. 
— Мæсты ма кæн. Лæг йæ мæстæй цы нæ зæгъдзæн! 
Хъандзалау фæгæпп ласта æнæсаргъ бæхы рагъмæ. Æрфæн 
йæ фæстаг къæхтыл алæууыд, стæй йæ бæрзæй, хъазы хъуырау, 
æркъæдз кодта æмæ йæ бынатæй фесхъиудта. Барæг ын йæ уæр- 
джытæй йæ гуыбын æрбалхъывта, æмæ хайуан йæ гуыр, фæцæй- 
лидзæг сæгуыты гуырау, айвæзта. Идон ыл нæ уыд, фæлæ Стам- 
булмæ цæуджыты уæрдæтты цалхвæдтæй нæ иппæрд кодта. Тер- 
чы фæныкгъуыз уылæнтæ кæрæдзийы сæрты сæрбихъуырæйттæ 
кодтой. Хиды онг ма цы скъæрон, зæгъгæ, ахъуыды кодта Те- 
мырболат æмæ Æрфæны бæрзæй пырх къухæй ныцъцъыкк лас- 
та. Бæх цæхгæр фæзылд, фæлæ йæ разы ивылд дон куы ауыдта, 
уæд дзыхълæуд фæкодта. Барæг ын цырыхъхъы зæвæтæй йæ 
гуыбын скъуырдта, бæх хъен слæууыд. — Гъæтт, тæппуд! Но- 
джы йæ скъуырдта цырыхъхъы зæвæтæй, бынтон сызнæт ис уæд 
æмæ ивылд доны йæхи уыцы иу æппæрст бакодта. Донæй ма 
уæлæмæ йæ гæмæл хъустæ æмæ йæ мукъутæ зындысты, йæ фын- 
дзыхуынчъытæ ныддымстысты. Темырболатæн суанг йæ ронба- 
сты онг скалдис дон. Уыцы фарсæй фыййау, йæ уæлдзарм худ 
æууæрдгæ, йæ гæндзæхтæ цагъта æмæ йæ дзых ныххæлиу код- 
та, фæлæ доны богъ-богъæй йæ уынæр нæ хъуыст. Бæхæн фæ- 
зын ис, зæгъгæ, ахъуыды кодта барæг æмæ йын йæ бецыккыл 
хæцгæ, доны баленк кодта. Фыййау йæ лæдзæг æмæ йæ худ 
фехста иуварс, йæ зæронд куырæт феппæрста æмæ Темырбола- 
ты ’рдæм йæхи рауагъта. 
Басастой ивылд доны бæх æмæ барæг. Уыцы фарсмæ ахæццæ 
сты тых æмæ фыдæй. Йæ цухъхъа раласта, ныллæмæрста йæ. 
Æрфæн йæ къæхтæ фæхæлиу кодта æмæ йæ гуыр ахъаззаг ныу- 
уыгъта. 
— Гæдыйау дын авд уды ис, лæппу? — фехъуыст æм фыййауы 
хъæлæс. 
Ницы йæм сдзырдта, бузныг дæр ын нæ загъта, æнæдзур- 
гæйæ бæхы рагъмæ фæгæпп ласта. 
— Цæуыл смæсты дæ дæхимæ, кæнæ бæхмæ? 
Цæмæй зыдта фыййау, Темырболат æцæг дæр мæлæт кæй 
агуырдта, фæлæ йæ иувæрсты кæй ныйивгъуыдта ацы хатт. Йæ 
ронбаст асгæрста, дыууæ ифтыгъд дамбацайы сæ бынаты лæу- 
уыдысты. «Цымæ топпыхосмæ дон нæ бахъардта? Æгæр мыл 
ауæрды ацы мæлæт!.. Харачойы хъæуы нæ Алханты Махмудимæ 
маргæ кодтой, фæлæ нæ Таза фервæзын кодта... Ныр та абон 
ивылд доны!.. Цымæ кæм сты ныр Таза æмæ Махмуд?.. Махмуд 
дæр йæ мадимæ Туркмæ ралыгъдаид, фæлæ ма Тазайы иу уынд 
куы фæкодтаин!» 
— Мæгуырау хабарæй Хуыцау бахизæд! Хъæргæнæг дæ, мый- 
йаг? — уæгъд æй нæ уагъта фыййау. 
Фæрсæджырдæм фæзылдта йæ цæсгом. Тыхæй иу дзырд сæп- 
пæрстæ йæ дзыхæй æмæ Æрфæны гуыбын къахæй бакъуырдта. 
— Хæрзбон! 
362 

Æрмæст фыййаумæ нæ дзырдта, хæрзбон, зæгъгæ. Уыцы иу 
дзырдæй сидтис Иры хæхтæм, Иры бæстæм, ныртæккæ йæ маргæ 
цы дон кодта, уымæ. 
Барæджы знæт уды хъуыргьуындæг бæхыл дæр бахæцыд, 
тымыгъау тахтис æмæ йæ фæрстæ сфынк сты. 
Горæты иувæрсты ныттахтысты, тымыгъау, фæздæджы цъæх 
фæлм ныббадт Дзæуджыхъæуы сæрмæ. Æрфæны гæмæл хъусты 
’хсæнты каст, фæндаджы гæрз фæстæмæ згъордта. 
Æвиппайды фескъуыд фæндаджы гæрз æмæ нал дугъ кодта 
бæхы гæмæл хъусты ’хсæнты. 
« — Стам!.. — Æрчъепп ласта къардиуы ардыккаг фарс йæ 
фæстаг къæхтæй, æмæ, фæрæтæй фасты хуызæн, нарæг комы 
сæрмæ иуцасдæр ауыгъдæй аззад. 
...Бул!» — Анæрыд къардиуы фаллаг фарс раззаг къæхты 
æрцавд. 
«Стам-бул! Стам-бул! Стам-бул!» — нымадтой Æрфæны цæф- 
хæдтæ хуырвæндагыл. Уымæл зæххы тæф бæхы хиды тæфимæ 
схæццæ æмæ йын йе ’мбудæнтæ хъыдзы кодта. «Стамбулмæ цæ- 
удзыстæм, о-о-о-й!» — уынæргъыдта ком. 
Дзыхълæуд фæкодта Æрфæн. Йæ фæстаг къæхтыл алæууыд. 
Ахъаззаг ныууынæргъыдта æмæ зæххыл, кæлдымау, йæ тъæпп 
фæцыд. Темырболат йе рагъæй асхъиудта æмæ сæрбихъуырæйт- 
тæгæнтæ былмæ батылд. Ам дæр та йыл бацауæрста мæлæт, йæ 
тæккæ бынмæ цалдæр адлийы бæрзæндæн къæдзæх ауыгъдæй 
лæууыд. Йæ ронбастæй дамбацатæ рахаудтой æмæ хуырвæнда- 
гыл сæ къæрцц-къæрцц ссыд. «Цымæ сæм дон бахъардта?» — 
ферттывта ногæй йæ сæры. Кæцæй йæм æрхаудтой, кæд сæ нытъ- 
тъыста йæ ронбасты, цæмæн æй бахъуыдысты? 
«Сæ иу Æрфæны, иннæ та мæн!» — калмау базмæлыд хъуыды. 
Уыцы фæндоныл раджы ныллæууыд, фæлæ ма йæ цыдæр 
урæдта. Цы ма йæ урæдта? Йæ къух сисынмæ кæуыл хъавы, 
уыцы хæхты уаз æнгас? Кæнæ Æнайы адджын узæлды бæллиц, 
æви Зарæйы иу фæкаст? 
Æрфæн йе стыр цæстытæ æрбазылдта. Æвæццæгæн æй ба- 
мыр-мыр кæнын фæндыд, фæлæ йæ тых асаст æмæ ныхъæрзыд- 
та. Цадæггай мардис, йæ хъоппæг цæстытæй цæссыгтæ фемæх- 
стысты. Æммыст йæхицæн дæр, Æрфæнау, йæ бон кæуын уаид! 
Зæххыл тъæпæн абадт, Æрфæны чысыл сæр йæ уæрджытыл 
авæрдта, йæ хъустæ йын йæ уырзтæй аууæрста æмæ дамбацатæй 
иу Терчы арфмæ фехста: 
— Дæ фыды бæстæм фæцæуыс, Æрфæн, дæу нæмыг ницæ- 
мæнуал хъæуы! 
Дæлиауæй дамбацайы цъæхснаг къæрцц-къæрцц æрбайхъуыст, 
цыма фæйнæгыл хоры нæмгуытæ æркалдæуыд. 
Иннæ дамбаца систа, йæ къухы йæ арауил-бауил кодта. 
Æфсæйнаджы уазал дзых йæ риумæ нылхъывта, фæлæ мæнгвæ- 
дæг нырма дард уыд амонæн æнгуылдзæй, Стамбулæй дарддæр. 
— Æвæццæгæн, æз дæуæй тæппуддæр дæн, — дзуры мæлæг 
хайуанмæ. 
363 

Æрфæн ма иу хатт уæззау сулæфыд, стæй йæ рæсугъд сæр 
Темырболаты уæрагæй дæлæмæ æрхаудта æмæ нал фезмæлыд. 
Дамбаца йæ армы нылхъывта, йæ цæст ахаста хъæрццыгъагъуыз 
къæдзæхтыл. Дамбацайы хæтæлыл йæ къæмисæнырдæм схæцыд 
цадæггай æмæ йæ зæрдæ бахæлбурцъ кодта, фыртасæй нæ, фæлæ, 
мæлæты æрбаввахс кæныны æнкъарæн афтæ хуымæтæг æмæ рог 
кæй разынд, уымæй. 
— Стамбулмæ цæудзыстæм, о-о-о-й! — æрбайхъуыст æм комы 
хуылфæй æмæ уыцы хъарæгыл йæхи сагъæстæ абаста: «Уæ! Нæ 
хæхтæ, нæ бæстæ! Цæй цард ма ис уæ фæстæ». 
Уазал хæтæл къæмисæныл аныдзæвд, фæлæ амонæн æнгуылдз 
мæнгвæдæгмæ нæ тасыд. Йе ’нгуылдз барызт, йæ лæгдзинадыл 
йæхæдæг рацыд комдзог. Цадæггай йыл æрбахæцыд, фæлæ дам- 
бацайæ къæмисæны ’хсæн фæндыры хъæд æрбабырыд æмæ хæ- 
цæнгарз уæлæмæ сриуыгъта. Мæнгвæдæг нылхъывта, фæлæ сур 
къæрццы йеддæмæ æхст нæ фæцыд. 
«Топпыхосмæ дон бахъардта!» 
— Лæппу, æгæр цыбыр фæндаг равзæрстай дæхицæн. Ахæм 
балцы æз дæр ацæуин, фæлæ ма уæд стыр балцы тыхст лæгмæ 
чи фæдардзæн йæ хъус? Кудзуты Бæчи, æви молло Хъази? 
— Ды та ма цæмæн аззадтæ фæстейæ? — дзуры йæм йæ зон- 
гуытыл лæугæйæ. 
— Ды цæмæ аззадтæ, уымæн! 
— Ды дæ сыджыты хай Туркмæ демæ хæссыс, æндæр ма цы 
домыс?.. Æз æй нæ хæссын, æвгъау у Турчы мæлынæн, — йæ 
масты пырх акалдта Темырболат. 
— Дæ дзырд, топпыхосау, рæмудзы, лæппу!.. Æмæ дзы мæнмæ 
иу дзæкъулы йеддæмæ нæ цæуы? Æви афтæ æнхъæлыс, дæу 
йеддæмæ зæрдæ æмæ уд никæмæн ис? Дæ зæрдыл дар, лæппу: 
кадæггæнæг æмæ фæндырдзæгъдæг хъæубæсты исбон сты. — Йæ 
къухæй йын дамбаца стыдта æмæ йæ былæй фехста. — Кадæггæ- 
нæджы дамбаца ницæмæн хъæуы. Дамбацайы тæрхон дард нæ 
хæссы, мах та дард цæуын хъæуы. Кадæггæнæг æмæ фæндыр- 
дзæгъдæгæн сæ хæцæнгарз хъуамæ уа, Теркæй Туркмæ лидзæг 
адæмæн зынвæндагыл ахъаз чи фæуыдзæн, ахæм сагъæс æмæ 
зарæг. 
Йæ цæсты ноджы фæкадджындæр ис ацы æгъæдзар лæг, дзу- 
рын нæ, фæлæ йæм кæсын дæр нæ уæндыд ныртæккæ. 
— Дæ кадджын мадыфсымæр нын дзæнæты ныфс æвæры. Чи 
зоны, æцæг дзæнæтмæ цæуæм, бакæсæм, бавзарæм! Кæннод та 
залымимæ тох хъæуы ам дæр, балцы дæр, царды кæрон дæр, — 
загъта Хъуыбады. 
— Царды кæрон, зæгъыс? — фестъæлфыд Темырболат. 
— Лæгæн йæ райгуырæн бæстæ кæм фæуд кæны, уым фæуд 
кæнынц йæ цæрæнбонтæ дæр æмæ йæ цард дæр. 
Хъуыбадыйы ныхæсты рæстдзинад æй басыгъта æмæ йæ мид- 
бынат базмæлыд. 
— Нæ мады ныууагътам æмæ фыдыусы дæлвæдджимæ цæуæм. 
364 

— Нæхи барæй нæ цæуæм, — загьта Хъуыбады æмæ, фæндыр 
йæ зæронд куырæты бын амбæхсгæйæ, фæцæуæг. 
— Фæлæуу, — фæсидтис æм Темырболат. — Æрфæны сы- 
джыты хай фзекæнæм, тæригъæд у, сынтытæ йæ бахæрдзысты. 
...Хъуыбады йе ’уæхскæй йæ дзæкъул райста, йæ ком ын 
райхæлдта æмæ, бæхыл цы сыджыт бакалдтой, уымæй дзы иу 
армыдзаг ныккодта. Стæй араст сты сæ дыууæ. 
Темырболат разæй, ахстау, цыд. 
V. «ТАГЬД НЕ ’МДИН ÆФСЫМÆРТЫ ХÆРЗИУÆГ ДÆР 
БАВЗАРДЗЫНÆ, МÆ ХУР!» 
Хъыбады æмæ Темырболат Дайраны комы сæрмæ баййæфтой 
лыгъдæтты æмæ Брутæгтимæ сиу сты. Муссæ, дам, разæй фæ- 
цæуы, загъта Æна Темырболатæн. Ау, æмæ де ’фсымæримæ цæ- 
мæннæ цæуыс, зæгъгæ, афарста йæ мады, фæлæ уыцы фарстæй 
фыццаджы райдианы йæхи фæлывта, уымæн æмæ йын йæ ный- 
йарæг цы загътаид, уый развæлгъау зыдта. Уый, æцæг дæр, йæхи 
бакъултæ кодта æмæ загъта: «Мæ сыхæгтæй хуыздæр хъысмæт 
хъæуы дæр никуы бацагуырдтон æмæ мæ фæндагыл дæр нæ 
хъæуы». Æндæргау хылдис адæмы ’хсæнты, никæмæ дзырдта, 
ничи дæр ын йæхимæ дзырдта, афтæмæй бынты каст æнтъыснæг 
цæсгæмттæм. Æгæрыстæмæй йæ мад дæр не срæдыд æмæ йæ нæ 
бафарста: «Болат, кæм уыдтæ, цæмæн ма аззадтæ фæстейæ?» 
Кæд ацы балц Хуыцауы фæндон у, уæд цæуыл кæуынц утæппæт 
бæлццæттæ? «Муссæ йæ бинонты фæразæй кодта. Уыдонæн сæ 
цыппæрдзалхыджы бæхтæ ис ифтыгъд æмæ афонмæ, чи зоны, 
хохæй ахызтысты!.. Æнайы загъдау, йæ сыхæгтæй ма хъуамæ 
фæхицæн уыдаид! Кæннод иу бонцау фæразæй у, стæй та бау- 
ром æмæ дæ фæллад суадз, цалынмæ фæстейæ галты уæрдæт- 
тыл, хъизæмаргæнгæ, чи цæуы, уыдон дæ æрбаййафой, уæдмæ!.. 
Цæуæд, æз уыдон нал агурын!» Кæй агуырдта, уый ссардта æмæ, 
Муссæйыл хъуыды кæнгæйæ, йæ зæрдæйы цы уазал æнкъарæн 
фæзынд, уый айсæфт. Зарæ галты сæрбосыл хæцыд æмæ, йæ 
къæхты бынмæ кæсгæйæ, цыдис. 
Рахизæрдыгæй Сæна рæдзæ-мæдзæ кодта. Йæ урс худы алы- 
варс сау мигътæ змæлыдысты. Мигъты бардзæй йæ цъупп зын- 
дис, хуры тын хъазыд йæ уæлæ. Дæлейæ Терчы комы мигъы 
къуымбилтæ æрбацæйлæстысты, цыма бæлццæттæн сæ фæндаг 
сæхгæнынмæ хъавыдысты, уыйау. 
Терк айнæджытыл йæхи цавта æмæ йæ фынк фæйнæрдæм 
калдта. Хохы фахсыл фыстæ апырх сты, дардæй уыр-дуртау 
зындысты. Темырболаты уæхскыл чидæр йæ къух авæрдта, фес- 
тъæлфыд æмæ йæм куы фæкаст, уæд фырцинæй фæхъæр кодта: 
— Махмуд! 
— Дæ бæх цы фæцис, ме ’фсымæр? 
365 

Темырболат фистæгæй кæй цыд, ууыл фæдисау цæцæйнаг 
лæппу. 
Темырболат йæ сæр йе уæхсчыты ’хсæн ныссыдта æмæ йæ 
хæлармæ æнтъыснæгæй бакаст. 
— Баныгæдтам æй æз æмæ Хъуыбады. 
Махмуд йæ худ суанг йæ цæстыты онг æрсагъта æмæ, йæ 
развæндагмæ кæсгæйæ, загъта: 
— Дæ бæхы нæ бафæндыд Туркмæ лидзын, æвæццæгæн. Уæдæ 
йæм мах цæмæ хауæм цымæ? — фæрсæджы каст æм бакодта. 
— Ууыл моллотæ бирæ куы фæаргъуыдтой, уæд æй нæ зо- 
ныс? 
— Мæ фыд моллоты аргъуыдмæ хъусгæйæ амард, æз дæр сæм 
хъусын, фæлæ мын мæ уды æцæгдзинад нæ сæвзæрын кодтой. 
— Тазайæн дæр нæ сæвзæрын кодтой йæ уды æцæгдзинад æмæ 
йæ кардæй агурынвæнд уымæн скодта. 
— Таза лæг у, уымæ æз цы бар дарын, фæлæ Турчы цы агу- 
рæм? 
— Мæлæт. 
Цæцæйнаг, Къобы сæрмæ цы цъититæ æрттывтой, уыдонмæ 
ныццавта йæ цæстытæ, йæ мидбынаты лæугæйæ. 
— Мæлæт агурынæн дæр лæг хъæуы, æвæццæгæн!.. Уæртæ 
йæ Ганайты Актулла куыд æрцагуырдта, афтæ!.. Чи зоны йæ 
афонмæ Таза дæр ссардта!.. Кудзуты Бæчийы хуызæттæ ауæй 
кодтой сидзæр лæппуйы æмæ бабын Экмырзæты Тазайы рæст- 
дзинады фæдис. Кæдмæ афтæ уыдзæн, кæм ис рæстдзинад, ме 
’фсымæр? Æз дæр ын куы ницы зонын, уæд æй кæм агурæм?.. 
Ныхъхъус ис Темырболат, чысыл фæстæдæр Махмудмæ йæ 
сымсым æрбайхъуыст æмæ йæ зæрдæ адур ис. 
— Ме ’фсымæр!.. Кæугæ кæныс?.. 
— О, кæугæ кæнын... Экмырзæты сидзæр Тазайыл. 
Махмудæн йæ хъуыр цыдæр æрбалхъывта æмæ йæ комы- 
къулты дон аныхъуырын йæ бон нал уыд. 
— Бузныг, ме ’фсымæр!.. Рæстдзинад мæлгæ нæ кæны, фæлæ 
йæхæдæг куыд кæндзæн уым... Веденойы хъоргъы!.. Йæ фæдыл 
чи акæса, уый дæр нæй!.. Афтæ у, рæстдзинады иу къабаз уым 
ныппæрстой, Веденойы хъоргъы... иннæ та мæнæ Туркмæ фæ- 
хæссынц, акæс ма уæлæ уæрдæтты рæнхъмæ!.. 
* * * 
Тых æмæ фыдæй ахызтысты хохы цъуппæй, хæхты хуссар- 
варс уыйбæрц уазал нал уыд. Арагвийы цæугæдон фæныкгъуыз 
къæдзæхтыл халас дзыккутау æрцауындзæг æмæ арф комы ми- 
дæг йæ пæх-пæх нæрыд. Фæхстыл фос апырх сты, сæ сæрмæ 
холыхор цæргæс зилахар кодта. 
— А-э-э! А-э-э! — хъæр ыл кодта фыййау. 
Уырдыджы дзаумæттæй йедзаг уæрдæттæ размæ тылдысты, 
галтæн æфсæндзтæ сæ бæрзæйтæ ныддаргъ кодтой, афтæмæй 
бар-æнæбары сæпп-сæппгæнгæ лыгъдысты. Арагвийы цæугæдоны 
366 

фаллаг фарс лæгуын хæхтæ сæ сæртæ мигъты мидæг стъыстой 
æмæ рæдзæ-мæдзæ кодтой. Фыййау бырцыл лæууыд æмæ-иу 
фысты сæрмæ зилахаргæнæг цæргæсыл йæ лæдзæг куы стылд- 
та, уæд та-иу куырæты скъуыдæй йæ гуыбын фæзынд. Фæсмын 
зæнгæйттæ гæрзытæй æрбалхъывта. Сæ мидæг йæ зæнджы хæ- 
цъæфтæ ныттыппыртæ сты. Цыппæрдигъон, дæргъæццон цæсго- 
мыл мидбылхудт зындис. 
— Омæ, Туркæн сæхицæн сæ сыст куы згъæлы, уæд сымах 
кæдæм цæут? Цы уын баззад уыцы дагъытъайлæгтæм? — ра- 
дзырдта сæм уæлейæ дæлæмæ. 
Темырболат фæджихау, ирон лæджы ардæм цы ’рхаста, 
зæгъгæ. 
— Ирон кæй дæн, уый цæмæй базыдтай? — афарста йæ цы- 
мыдисæй. 
— Гъæй, дæ уагыл, гъе, æмæ мын ирон лæджы цы базонын 
хъæуы! 
— Мæхъиты Сардойы лæппу дæн. Ам æххуырсты цæуын гуыр- 
дзиаг æлдарæн. 
— Æмæ дæ ардæм цы ’рбахаста, Мæхъион? 
Фыййау йæ сæр банкъуыста æмæ ныххудт. 
— Гъæй, дæ уагыл, гъе! Ирон лæг кæм нæ уыд æмæ кæйонг 
нæ фæхæццæ уыдзæн?!. Деддæ сымах Туркмæ цы хæссы, уый 
мын зæгъ, æндæра Чысангом ардæм тынг дард нæу... Мæ фыдæ- 
лы мын Арагвийы хицæуттæ балхæдтой æмæ йæ куы ’рбаластой, 
уæдæй нырмæ ам баззад нæ фыды мыггаг. 
— Дæ фыдæлы æлхæнджытæ сæхæдæг та кæм цæрынц, уæдæ? 
— Гъæй, дæ уагыл, гъе! Уыдонæн дæр, цин дын фенон, рæс- 
тæг сæ фист куыд акалдта! Чи ма сæ баззад, уыдон ардыгæй 
чысыл дæлдæр цæрынц, Ананур æй хонынц!.. Омæ уыл цы уын- 
гæджыбон ныккодта, сымах дæр мæ фыдæлау уæй ачындæуыд? 
— О, мах дæр уæй ныккодтой. 
Фыййауы æнæхин фарст йæ зæрдæйы, схъисау, фæныхст. 
— Уæдæ хорз амонд уæ хай, кæд уæййагæн дæр амонд ссарæн 
ис, уæд! — ноджы йæ фæрæхуыста. 
Хиды сæрты ахызтысты. Хæхтæ чъылдымырдыгæй аззадыс- 
ты. Зæрæхсиды рыгвæндаджы пиллон калдис. Адæм фæндаггæ- 
рæтты ныррæгъ сты æмæ сæм цымыдисæй кастысты. Æнусык- 
кон зæронд лæг йæ хъамайы сау фистоныл сæвæрдта йæ къухтæ, 
афтæмæй сидтис хъæрæй: 
— О адæм, кæдæм цæут?.. Сымахмæ сидын, къацо, кæдæм 
лидзут? Шах Аббас1 та æрбафсæрста ногæй æмæ уæ уый фæ- 
сырдта уæ хъарм бынæттæй? 
— Туркмæ лидзæм хуыздæр цардагур!.. 
Гуырдзы фырдисæй сæхиуыл дзуæрттæ æфтыдтой, зæронд 
лæг йæ цæстытæ бынтон æрыхгæдта, цыма йын сæ судзгæ ба- 
чындæуыд. 
1 Шах Аббас— Ираны паддзах XVI æнусы, Къахеты цæрджытæн сæ 
фылдæр сыстын кодта æмæ сæ Иранмæ фæхаста. 
367 

— Ломисы дзуар уе ’ххуысгæнæг, фæлæ турк сæхæдæг нæ 
зæххытæм къæрных кæнынмæ куы цæуынц, уæд сымахæн цы 
ратдзысты уыцы æмбыдхортæ? 
Фæйнæрдыгæй каугæрæтты ныррæгъ сты адæм. Хæдзæртты 
сæртæй æмæ къуылдымтæй кастысты хъулон гауызтæй æмбæрзт 
уæрдæтты рæнхъмæ. Саударæг зæронд ус хъарм дзултæй йедзаг 
хордзентæ рахаста æмæ сæ Алæгаты уæрдоныл бацауыгъта, йæхи 
мидæг кувгæ: «Фæндараст фæут, фæндараст»! Иу бурдзыкку 
чызг арахъхъæй йедзаг дурын раскъæфта, дзаггарзæн йæ дзыхы 
сыкъа æрсагъта, афтæмæй. Къогъодзитæ æмæ хъулон-мулон цъын- 
датæ уыд йæ къæхтыл. Алыгъуызон фæрдгуытæй фæлыст къа- 
байæ йæ риутæ ракъуыпп сты. Монцæй се ’мыдзаг сырх былтæ 
æмæ атъамигъуыз уадултæ цæстæнгас сæхимæ æлвæстой. Цæс- 
ты гагуытæ сæ къуырфыты, зынджытау, æрттывтой, мидбыл- 
худт ын йæ дзыхы дыууæ фарс дыууæ чысыл дзыхъхъы фæзы- 
нын кодта, æвæццæгæн, хынджылæг кæнын чи уарзта, ахæм уыд. 
— Давара, о Давара, цы ныджджих дæ уым, ратт лæппумæ дæ 
дурын! — фæхъæр ыл кодта зæронд лæг. 
— Кæсынæй йæм нал æфсæдын, дада!.. 
— Гъæтт, де ’взаг макуы бахус уа, кæд сæ гъеныр хъазын не 
’ндавы!.. 
— Мæнæ йын хос йе ’нтъыснæг хъуыдытæ фæсурынæн, дада! 
— дурын Темырболатмæ балæвæрдта Давара æмæ йæм къæйны- 
хæй худы. — Ма ацу Туркмæ æмæ дæ мæ мад йе сиахс бакæндзæн! 
Зæронд лæг ныххудтис. Саударæг усæн дæр йе ’нæдæндаг 
мылытæ фæзындысты. Каугæрæтты ныгъуылд фæсивæд ныч- 
чыр-чыр кодтой æмхъæлæсæй. Темырболат дæр ма кæдæй-уæдæй 
зæрдиагæй бахудтис. Бузныгæй кастис Даварамæ, йæ сабион, 
æнæхин ныхасæй йæм чысыл хъæлдзæгдзинады стъæлфæн кæй 
æрбаппæрста, уый тыххæй. Чызджы къухæй дурын райста. 
— Бузныг, рæсугъд чызг, фæлæ дæ мадæн мæнæй чысыл хуыз- 
дæр сиахс хъæуы, — загъта, Даварайы цъæх цæстытæм кæсгæйæ. 
Адæм сыл æрбатыгуыр сты. Давара фæкъæмдзæстыг ис. Йæ 
фыды фыд æм йæ цæст фæныкъуылдта, ома тæрсгæ ма кæн, 
дзур, æз дæ цуры дæн. 
— Давара, хъæбул, æмæ та дæ мад уымæ дæр лæдзæг куы 
райса, иннæ усгуртау! — бафиппайдта зæронд лæг. 
— Иннæтæ сиахсæн нæ, фæлæ кæрт хъахъхъæнынæн дæр нæ 
бæззыдысты, — ныццавта йыл Давара æмæ лидзынмæ фæцис. 
Худæг æрвнæрдау ныггуыпп ласта комы. Худтысты фысы- 
мæй, уазæгæй. Зæронд лæг фæцæйлидзæг чызджы фæстæ кас- 
тис æмæ йе ’рфгуытыл йæ къух сæвæрдта, афтæмæй æхцонæй 
дзырдта: 
— Гъæтт, хæйрæджы къах, багъæц мын, ба!.. 
Давара фæстæмæ æрбаздæхт. Ныр та залмы сыфты тыхт цых- 
тытæ рахаста æмæ сæ Алханты Махмудмæ радта: 
— Уæд та ды куы баззаис ам. Сымах хуызæн гуыппырсар 
сиахсæгтæ тæригъæд не сты Туркæн!.. 
Æрталынг ис Арагуыйы комы. Косеты хъæуы цур æрбынат 
368 

кодтой мухаджиртæ. Муссæ Гамзатимæ иунæгæй ацыд. Куы цыд, 
уæд хистæр лæгтæн бафæдзæхста: Калакмæ хъуамæ фездæхон, 
уырдыгæй Мцхетамæ уæ размæ æрбацæудзынæн, зæгъгæ. 
Уæрдæтты фарсмæ æртытæ скодтой, Арагуыйы уыцы фарс 
фæхстæй бирæгътæ ниудтой æмæ та-иу уыцы иумæйаг додоймæ 
бæхтæ фыртасæй сæ мыртт-мыртт фæуагътой. Косеты цæрджытæ 
сын æрбахастой дзул, цыхт, фысы фыд æмæ нозт. Зæронд лæгтæ 
сæ цуры сбадтысты æмæ кæрæдзийæн сæ мæгуыры хъæстытæ 
фæкодтой. 
Бон дзир-дзур куы кодта, уæд сæ афæндараст кодтой, фæн- 
даджы хъæбæрыл фæрсæй-фæрстæм цыты лæуд скодтой, афтæ- 
мæй. 
Æртæ хиуаг фыййауы хъæрахстгæнгæ сæ бæхтæ æрбацæй- 
скъæрдтой æмæ, цæцæны фæрсты куы ныттахтысты, уæд Дзæ- 
рæхохты Алхастæн йæ галтæ фæтарстысты, сæхи фæндагæй иу 
варс ахастой уæнгуытæ. Сæ сæрбос сын нал баурæдта, уæрдон 
дзыхъхъы нытътъæпп ласта, æмæ сæмæн йе ’мбисыл ацъæл ис. 
Стыхстис зæронд лæг. Уæрдоны сæмæн зын саразæн нæ уыд, 
фæлæ утæппæт адæм уымæ нæ банхъæлмæ кастаиккой æмæ фæ- 
стейæ баззадаид. 
— Ныртæккæ ног сæмæн саразыны фадат нæй, Алхаст. Фæл- 
тау ын йæ уаргъ мæнæ иннæ уæрдæттæм равгæнæм, — дзуры 
йæм Бæтæхъо. 
— Иу хай та дзы мæнæ мæ бæхыл сæвæрдзыстæм, — зæгъы 
Махмуд. 
Семæ цы гуырдзиæгтæ фæцæйцыд, уыдонæй иу Ананураг уæр- 
донгæс уыд, йæ ном Апциаури Къиркъитъа. Уæрдоны уаргъ зæхмæ 
исын куы райдыдтой, уæд Апциаури фæхъæр кодта: 
— Гъей, цы ми кæнут? Цалынмæ ног сæмæн аразат, уæдмæ уе 
’мбæлттæ Мцхетайæ ахиздзысты!.. Къацо, Хуыцау сымахмæ 
кæсы? Чи зоны, райсом цы хуызæн боныгъæд скæндзæн! 
— Æндæр хос ын нæй, дæ мард хæрæгау фæуаса! — бауай- 
дзæф ын кодта Уосмæн. 
Уæрдонгæс ыл сбустæ кодта: 
— Цытæ дзурыс, хъæубæсты мидæг куы стут, адæмы ’хсæн!.. 
Хъæубæстæн йæ бон бирæ у. Иу чысыл мын багæдзæ кæнут. 
Ныртæккæ ам февзæрдзынæн. 
— Æмæ мын ацæуæн та кæдæм ис? — мæстæлгъæдæй бахудт 
Алхаст. 
Бирæ нæ барæджы кодта Ананураг уæрдонгæс. Хохыйас къам- 
бецтæ, сынæрцæгъдгæ, æрбацæйластой уæрдон. 
— Мæнæ дын сæмæн, дзмао, дæ уæрдоны рæтæнæгъдтæм бы- 
цæутæ бавæрæм æмæ йын йæ мард сæмæн раивæм. Науæд та 
дзаумæттæм фæлæбурæм æмæ сæ мæнæ мæ уæрдонмæ равгæ- 
нæм, — фæцæрдæг ис Апциаури. 
Гуырдзиаджы хæлардзинад Алхасты фергъуыйау кодта, буз- 
ныг зæгъын дæр дзы айрох ис. 
— Цæуыл тыхсыс, æфсымæр, лæвар дын æй нæ кæнын. Мæнæ 
24 Булкъаты Михал 
369 

дын æй цъæл уæрдоныл ивын. Уæрдæттæ аразын мæ дæсныйад 
у æмæ йæ бацалцæг кæндзынæн. 
— Къиркъитъа, æмæ ма дæу йеддæмæ Гуырдзыстоны удæгас 
исчи мардæй баивта? 
— Гъе, æфсымæр, уый ницы ныхас у! Бæргæ уын стырдæр 
æххуыс куы бакæнин, фæлæ мæхæдæг дæр æххуырст дæн æмæ 
бегарайы уæрдæттæ аразыныл бахъуыдтæн. 
Дзаумæттæ Апциаурийы уæрдоныл куы сæвæрдтой, уæд Ал- 
хаст æхца систа æмæ сæ йæ хæрзиуæггæнæгмæ лæвæрдта. Уæр- 
донгæсæн йæ хæбуздзыхъхъ цæсгом æрбахъуынтъыз ис, йе ’гом- 
мæгæс бецыкк пыхцыл къухæй фæстæмæ адаудта. 
— Цы хъавын де ’хцатæй? Мæ къамбецтæ æхца нæ хæрынц. 
Мæхицæн та мыййаг мæ сабитæ нæ фæкæудзысты!.. 
Анануры мæсыджы аргъуаны дзæнгæрæг ныццагьтой. Апциау- 
ри йе ’ргом уыцырдæм аздæхта æмæ йæхиуыл дзуæрттæ бафтыд- 
та. Гæнахы хуылфы цы кувæндон уыд, уырдæм цыдысты адæм 
æмæ æгас Арагуыйы комы нæрыд дзæнгæрæджы иугъæдон адджын 
«нæу-нæу-нæу». 
Темырболатмæ афтæ фæкаст, цыма сын дзæнгæрæг дæр сæ 
сыгъд амондыл куыдта. 
Кæхцгæнæны мæйы хур арыдта, уæрдæтты ифтыгъд галтæ 
дзедзылæйттæгæнгæ цыдысты. Кæм-иу рæхыс аскъуыд, кæм та- 
иу тæбынг асаст, кæнæ æфсондз. Гуырдзы сæ размæ цыдысты, 
æрбахастой-иу уæрдоны дзаума, уазал дон, нозт, цæхх æмæ кæр- 
дзын. 
Мцхетайæ æрмдæсны дзыхъхъынног уæрдоны цалх ратылд- 
та. Иу Харачойæ цæцæйнагæн æй радта æмæ йын хæларæй зæгъы: 
— Хуыцау зæгъæд, ацы цалх амонды фæндагыл цы тула! 
— Е-е-е, мæ хæлар, уый дзы нал уыдзæн. 
Хæларзæрдæ адæмы удты хъарм цыдис сæ фæдыл æмæ сын 
уый рогдæр кодта сæ уæззау балц. 
— Махмуд, мæнæ нæ ацы зынвæндагыл цы адæмы удты хъарм 
тавы, уыдон хæрзиуæг бавзæрстам, — загъта зæрдæбынæй Те- 
мырболат, стæй ма дæлгоммæ ныхасæй афтæ бакодта: — тагъд не 
’мдин æфсымæрты хæрзиуæг дæр бавзардзыстæм, Махмуд. Дæ 
зæрдыл дар мæ дзырд! — фæдзæхста Темырболат йе ’рдхорды. 
Муссæ сæм йæ экипажимæ Михайловскы æнхъæлмæ каст. 
Рахизæрдыгæй сæ разы Сурамы хох слæууыд, галиуæрдыгæй та — 
Турчы фæндаг. 
Дыккаг бон Муссæ Уосмæнæн бамбарын кодта, мах Сурамы 
хохыл хъуамæ ахизæм, стæй уый фаллаг фарс иу цалдæр боны 
сур зæххыл фæцæудзыстæм æмæ Батумы сахармæ бахæццæ уы- 
дзыстæм, зæгъгæ. Батумы науыл сбаддзыстæм, æмæ нæ кæм фæн- 
да, уым рахиздзыстæм. 
Æна афтæ, æз мæ хъæубæстæй нæ хицæн кæнын, уадз æмæ 
мæ мæлæт уыдонимæ æрцæуæд, зæгъгæ. Темырболаты дæр нæ 
370 

бафæндыд Алханты Махмуды хъауджыдæр уæлбикъон уа, уый. 
Фæхицæн кæнын сæ кæмæй нæ фæндыд, уыдон сегас куы рацы- 
даиккой, уæд æгæр бирæ суыдаиккой, фæлæ Муссæйæн æндæр 
гæнæн нæ уыд: «Цæйнæфалтау мæ бинонтæ Ачка-Кала æмæ Тра- 
пезунды цагъарты базæрттæ феной, фæлтау иууылдæр Батумыл 
ацæуæнт» — сфæнд кодта уый. 
Ирон мухаджиртæ семæ Алханты Махмуд æмæ йæ мад Хазуйы 
акæндзысты æмæ Сурамы хохыл ахиздзысты, иннæтæ иууылдæр 
Ахалцих æмæ Александрополыл скæндзысты сæ фæндаг. 
Муссæ йæ ныхас нæ басаста: йæ бинонты Афæхъоимæ арвы- 
ста, йæхæдæг цæцæн æмæ мæхъæлимæ Ахалцихыл ацыд ахæм 
дзырдæй: Батумыл чи цæуы, уыдон куыддæр денджызæй сур 
зæхмæ рахизой, афтæ йæхæдæг сæ размæ æрбацæудзæн. 
Ничи ницы базыдта, йæ дзырдыл афтæ фидар цæмæн цыд, 
уымæн. Чи зоны, æцæгдæр йæ зæрдæйы йæ фыццаг хицæутты 
хатыр хаста. Чи зоны, Турчы зæхмæ бахизгæйæ, мухаджирты 
’хсæн змæстытæй тарст æмæ уымæн цыд семæ, цæмæй сæ уыдæт- 
тæй бахъахъхъæдтаид æмæ йæ ног хицæутты цæсты ма фегад 
уыдаид. 
Дыууæ къуыримæ Сау денджызмæ бахæццæ сты. Батумы са- 
хармæ уæлейæ ног мæй кастис. Темырболат Махмудæн Гуыр- 
дзыстоны зæххыл цы «хæрзиуæджы» кой кодта, уымæ ацы даргь 
фæндагыл ихсыд мухаджирты бирæ æнхъæлмæ кæсын нæ бахъуыд. 
VI. САУ ДЕНДЖЫЗ 
Не знаг цыди нæ фæстпæ, 
Раап нсе наумæ куы тпардта. 
Уый Хуыцауæй æдæрсгæ. 
Мах наумæ куы калотпа. 
Нау сыстпад, арастп и 
Бадæн, лæууæн чи ардтпа. 
Чи нæ быны амарди, 
Чи нæ донмæ куы хаудтпа. 
Темырболат 
Батумы сахары æгæр афæстиат сты. Афæхъойæн, Муссæйау, 
инæлары цин нæ уыд, æмæ йæ дзырд уыйбæрц нæ карста. Су- 
сæг минæвар Ахалцихæй рарвыста, консулы мыхуыр кæуыл уыд, 
ахæм тел. Йæ куырдиаты Турчы хицауады фæдзæхста, мæ би- 
нонты мын уæ цытджын хъусдардæй цух ма ныууадзут, зæгъгæ. 
Турчы минæварад æцæгдæр æрдардта йæ хъус Муссæ-бейы куыр- 
диатмæ. Йæ бинонтæн ын райдзаст каютæтæ равзарын кодтой 
денджызы флоты компанийæн, фæлæ Афæхъо ныххивæнд ис, 
афтæмæй мæ къах нæ авæрдзынæн, зæгъгæ. Мæхæдæг науы сырх- 
астæрд уаты куы ацæуон æмæ мæ хойы йæ зæнæгимæ ам куы 
ныууадзон, уæд мын райсом салам ничиуал ратдзæн, зæгъгæ. 
Æнхъæлмæ кæсынæй сфæлмæцыдысты, стæй Муссæйы буцахуыр 
371 

фырттæ ацы хæццæ-мæццæ сахары исты хæцгæ низæй куы фæ- 
рынчын уыдаиккой, уымæй фæтарстысты. Фæстагмæ Æна баха- 
тыд Афæхъомæ: мæн тыххæй ам иу афæдз куы ныкъкъуылымпы 
уай, уæддæр, мæ хъæубæстæ мемæ куы нæ рацæуа, уæд нæ ацæу- 
дзынæн æмæ лæппутæн ам æнæхъуаджæ ма хъизæмар кæн, 
зæгъгæ. 
Афæхъомæ йæ хо æмæ йæ сиахсы ныхæстæ бахъардтой, стæй 
йе ’фсымæры фырттæ æцæг рынчынтæй ласинаг куы фæуыдаик- 
кой, уымæй фæтарст. Æртæ боны фæстæ Самсунмæ цыдис «Синд- 
бад», зæгъгæ, йæ ном, ахæм нау æмæ ууыл ацыдысты Къуынды- 
хатæ сегас дæр. Иннæ мухаджиртæ та баззадысты Батумы, наумæ 
æнхъæлмæ кæсгæйæ. 
Сахары лидзæг адæмæй азмæлæн нал уыд. Абадзехтæ, шап- 
сугтæ, черкезтæ æмæ адыгейтæй байдзаг сты денджызгæрæттæ. 
Турчы хицауады хъусдард ныртæккæ Муссæйы къордмæ уыд. 
Ныгуылæн Кавказæй Батуммæ йæхи хъæппæрисæй цы муха- 
джиртæ æрымбырд, уыдонмæ æцæгæлоны цæстæй кастысты. Ба- 
тумæй фалæмæ науыл ацæуын æнцон хъуыддаг нæ уыд. Муха- 
джиртæ æгæр бирæ уыдысты. Турчы денджызон флотмæ та нырма 
уыйбæрц наутæ нæ уыд. Иуæй-иу науты хицæуттæ ахæм ласæг- 
гаг аргъ сæвæрдтой, æмæ мæгуыр мухаджир Батумы армукъайы 
йæ муртæ иууылдæр куы ауæй кодтаид, уæддæр æм уыйбæрц 
æхца не ’рымбырд уыдаид. Æнхъæлмæ кастысты æнæхъæн мæй, 
чи та мæйæ фылдæр æмæ сын нал æнтыст, уæртæ Гониойы фал- 
лаг фарс цы «аргъуыд зæхх» уыд æмæ фистæгæй бацæуæн кæмæ 
уыд, уырдæм бахизын. Нал сын хæринаг уыд, нал — дарæс. Хъызт 
æмæ уыраугæ æнтæфæй фæлмæцыдысты. 
Уæртæ Гониойыл фистæгæй ацæудзыстæм нæ фосимæ, Чо- 
рохийы цæугæ доны сæрты бахиздзыстæм æмæ уый фæстæ нæ 
фæндаг нæхæдæг ардзыстæм, зæгъгæ, лæгъстæ кодтой муха- 
джиртæ, Турчы консулæн, фæлæ арæнгæстæ арæныл карантин 
сæвæрдтой æмæ мидæмæ бацæуын никæй уагътой. Иугæр куы 
сфæлмæцыдысты æмæ фосæн холлаг куынæуал ардтой, уæд сæ 
уæй кæнын райдыдтой ницæйаг аргъыл æмæ армукъатæ сырæзт 
сахары уынгты, денджызгæрæтты. Махмуд æдсаргъ бæхты дæр- 
чъыты аргъмæ уæйгæнгæ куы федта, уæд Темырболатæн дзуры: 
«Гъæтт, ме ’фсымæр, æз дæр мæ бæхы Дайраны комы Æрфæны 
фарсмæ куы баныгæдтаин!» 
Сæудæджер лæг, халонау, йæ уоны кæсы, æвæццæгæн. Азийы 
стыр сахартæй æрымбырд сты Батуммæ сæудæджертæ, хæрз- 
дæф халсар, гауызтæ æмæ зæлдаг хъуымацыл ивтой удæгас ба- 
зайраг. Сарæх сты къæрныхтæ, лæгмарджытæ, низ æмæ нозт. 
Æлдадты Гæба фæрынчын. Йæ былтæ рафастой. Йæ буар 
схæбуздзыхъхъ, афтæмæй уæрдоныл хуыссыд. Бæтæхъо йын йæ 
сабитæ æмæ йæ бинойнаджы аиуварс кодта, уæд та хæцгæ низ у, 
уæд ма уыдон та цæмæн фесæфой, зæгъгæ. Йæхæдæг рынчыны 
уæлхъус бадтис æмæ исдугæй-исдугмæ сидтис Цомианмæ: «Чындз, 
дон рахæсс рынчынæн! Чындз, искуы æхсыры хуыпп куы сса- 
риккам! Чындз, сабитæм æркæс!!!» Темырболат, Махмуд æмæ 
372 

Хæмæт иумæ зылдысты сахары уынгты. Порты кусджытæ нау- 
лæууæнмæ æмгæрон никæй уагътой низы тасæй. Астæуæй дæ- 
лæмæ бæгънæг туркаг матростæ ехсытæй цъыкк кодтой, наутæм 
æвастæй бахизынмæ чи хъавыд, уыдоны. 
Къуырийæ фылдæр баззадысты Батумы. «Ноджы ма иу ахæм 
куы аззайæм, уæд, ацы æвирхъау нывтæм кæсгæйæ, сæрра уы- 
дзынæн» — хъуыды кодта Темыроолат. Æххормаг сабитæм, пых- 
цылсæр сылгоймæгтæм сонт цæстытæй каст. «Цы кæныс, мæ 
хъæбул? Цы кæныс, дæ сæрыл мæ æрхæссай?» — фарста йæ 
Æна. Цы йын загътаид? Æппындæр ницы кодта, æрмæст æм йæ 
хъуыдытæ кæрæдзийыл сæвæрыны фаг зонд нал уыд, æмæ ам 
бынтон куы сæрра уыдаид, уымæй тарст. 
Æстæм бон сусæг минæвары хæрзиуæг æрхауд сæ сæрыл: 
Хъарсы сахарæй Батумы хицауады номыл тел æрцыд, гæххæт- 
тыл Нусрет-Паша æмæ Муссæ æрæвæрдтой сæ къухтæ. Ирон 
мухаджиртæ нырыонг Батумы цæмæн барæджы кодтой, зæгъгæ, 
фыстой Нусрет-Паша æмæ Муссæ-бей. 
Раст уыцы бон наулæууæнмæ иу зæронд бæлæгъ æрбаздæхта 
йæ сынæг. Темырболат науы чъиллон фарсыл тыхæй равзæрста 
англисаг дамгъæтæй фыст ном: «Баязид». 
«Митæ нæм уаид, уым нæ куы бавгæниккой, уæд!» 
Цæмæй зыдта, æцæг сæ уыцы зæронд науыл цæуын кæй ба- 
хъуыд, уый! Адæм ныххæррæтт ластой, дзаумæттæй ахæссæн 
цæмæн нæ уыд, уый дурастæрдыл гыбар-гыбургæнгæ сæ фæдыл 
ластой æмæ наумæ тындзыдтой. Темырболат Гæбайы сабиты йæ 
уæхсчытыл сæвæрдта æмæ Уосмæнæн цæстæй амыдта, Азизæйы 
дæ хъæбысмæ сис, адæм æй сæ къæхты бын ма ныцъист кæнæд, 
зæгъгæ. Махмуд Хазуйы бакодта æмæ Темырболаты уæхсчытыл 
сабиты куы ауыдта, уæд дзы иу райста. Науы асины цур фегуып- 
пæг сты. Чысыл ма бахъæуа — йæ гæзæнхъæд ын асæттой, æмæ 
денджызмæ акæлой утæппæт адæм. 
Удхæссæджы хуызæн, даргърихи боцман схизæны цур лæу- 
уыд æмæ адæмы, фыстау, нымадта. Йæ хыгъдмæ иу чи бахауд, 
уый-иу къухæй æрцавта. Кæмæн та-иу йæ дæлдымæг скъуырдта. 
Темырболат æм цæстæй февзыста, æмæ йæ фæрсты чысыл, саби- 
имæ цы шапсугъаг ус фæцæйцыд, уый йæ разæй ауагъта, афтæ- 
мæй асиныл сбырыд. 
«Баязид»-ыл йæ хицæуттæ, æвæццæгæн, ластой цъæх нарт- 
хоры æфсиртæ, Африкæйы кокос, апельсин æмæ кæсаг дæр. 
Ныккæндæй æмбыд смаг калдис. Каютæтæ дæр нæ уыдысты 
хуыздæр уавæры. Сæ къултыл кæсаджы цъæрттæ нындæгъдыс- 
ты. Темырболат балконы æрцахста бынат. Уддзæфмæ бадын хуыз- 
дæр у, зæгъгæ. 
Темырболат æмæ Махмуд сабиты науыл Хазуиты цур фæ- 
уагътой æмæ сæхæдæг гæзæнхъæды сæрты комкоммæ дурас- 
тæрдмæ рагæпп ластой. Дæлейæ ма чи баззад, уыдоны сæ разæй 
ассыдтой, боцман та лæууыд æмæ сæ нымадта. Гæххæтт никæ- 
мæй домдта, никæй дæр йæ мыггагæй фарста, нымадта æмæ ны- 
мадта. Æдсаби сылгоймаджы скъуырдта йæ къахæй. Сылгоймаг 
373 

йæхи нал баурæдта, асины къæпхæныл йæ къах фæбырыд æмæ 
йæ сабиимæ донмæ ахаудта. Темырболат тымбыл къухæй боц- 
маны мукъутæ фæцæф ласта æмæ сылгоймаджы фæдыл йæхи 
ауагъта. 
— Бæдæйнаг, ме ’фсымæр, мæ разæй та фæдæ! — фæхъæр 
кодта Махмуд æмæ уый дæр донмæ агæпп ласта. 
Донæй сæ сластой. Балконы цы мухаджиртæ уыд, уыдонæй 
чидæртæ сæхи раскъæрдтой æмæ боцманы фæйнæрдыгæй æрбал- 
хъывтой. Фæдисмæ æфсæддонтæ куы нæ æрбахæццæ уыдаик- 
кой, уæд ын йæ холы Сау денджызмæ аппæрстаиккой. Науы 
дзæнгæрæг фæдисы цагъд ныккодта. Матростæ æрбамбырд сты 
асины цурмæ. 
— Цы хабар у? — афарста капитаны хæдивæг боцманы. 
Йæ даргъ рихитæ фæзылын сты боцманæн. Йе ’фсæст цæсго- 
мыл мидбылхудты хуызæн цыдæр ферттывта: 
— Дыууæ мухаджиры донмæ ахаудтой æмæ сæ мæнæ уый фер- 
вæзын кодта, — Темырболатмæ ацамыдта. 
Йæ мукъутæ йын кæй фæцæф ласта, уый тыххæй куы ницы 
загъта, уæд Темырболат æмæ Махмуд фæджихау сты. 
Лæууæн нал уыд балконы. «Баязид» фыруæзæй хъеллау кодта. 
— Не ’мдинты хæрзиуæджы тæф мыл ныридæгæн кæлы, ме 
’фсымæр! — дзуры Темырболат Махмудæн. 
Уый æнæдзургæйæ аздæхт æмæ, науы гæзæнхъæдыл æнцой- 
гæнгæйæ, денджызы ацудасгъуыз уылæнтæм нымдзаст. 
* * * 
Сау денджызæн йæ хъуын арц слæууыд. Здыгъуыз донæн 
мылазон мигътæ йæ уæлæ нындæгъдысты æмæ дæс къахдзæфæй 
фалдæр ницы зынд. Хохыйас уылæнтæ зæронд науы сæ уæлæ 
фелвæстой æмæ йæ, цæллахъхъгæнгæ, раскъæф-баскъæф код- 
той. Йæ комы фынк калдта Сау денджыз, цыма йæ быны дон- 
беттыртæ бабырыдысты æмæ йæ уыдон знæт кодтой. Дон-иу 
ранæй-рæтты снæрстис, уылæн-иу йæхи уæлвонг нал баурæдта 
æмæ-иу, лæсæнау, «Баязид»-ы фарсыл йæ тъæпп фæцыд. Зæ- 
ронд нау къæс-къæс кодта. Адæм балконы дæлгоммæ ныккалды- 
сты æмæ Хуыцаумæ куывтой. Фынкулæн науы фындз ныкъуырд- 
та. Дон балконмæ æроасæххæтт ласта æмæ дæлгоммæ калд адæ- 
мы йæ сæрмæ фелвæста. Цъах-цъах, æрдиаг, цъæхахст æмæ богъ- 
богъ фестад нау. 
— О Стыр Хуыцау, баххуыс нын кæн! 
Науыхъил дыууæрдæм ратас-батас кодта æмæ знæт денджы- 
зæн йæ сæрæй куывта. Туркаг матростæ рафт-бафт кодтой. 
Мухаджиртæ сæ айрох сты. Рæсугъд сылгоймæгтæм уæййаг 
хайуаны цæстæнгасæй нал кастысты. Боцман йæ къухтæ йæ чъыл- 
дымыл сæвæрдта, афтæмæй балконы дыууæрдæм цоппай кодта. 
«Баязид»-ы хъæрзын мурмæ дæр нæ дардта. Æрмæст йæ цæсгом 
куы фæхъуынтъыз вæййы, уæд йæ даргъ рихитæ æмæ æрфгуы- 
ты кæрæттæ сиу вæййынц. Темырболат йæ фæдыл срæуæг ис 
374 

æмæ аивæй фиппайы: знон рæсугъд сылгоймæгты цæстæй чи сгæр- 
ста, уымæн ныр денджыз йæ хъалдзинад палубæйы рыгимæ амарз- 
та. Йæ тас æмбæхсы, уымæн æмæ матросты цæстæнгас боцманмæ 
у арæзт. «Баязиды» капитан йæ каютæйы бабырыд æмæ Хуыцау- 
мæ куывта. 
— Боц-ма-а-ан, уылæн мухаджиртæй иуцалдæры науы былæй 
феддæ кодта! — хъуысы Темырболатмæ къæсхуыр матросы хъæр. 
Боцманæн йе ’рфыг дæр нæ фæчъил: 
— «Баязид» уæлдай уаргъ нæ фæразы! 
— Ныккæндмæ сæ ныскъæрæм, кæннод сæ дон аласдзæн! — 
уæгъд æй нæ уагъта матрос. 
— «Баязид» æгæр уæззау уаргъ раласта Батумæй. 
— Адæм фесæфдзысты, боцман. 
Боцман матросы риу тымбыл къухæй фæцæф ласта. 
— Боцман зоны, цы аразын хъæуы, уый. 
Æфсæн асиныл ныккæндмæ цы дон калд, уыимæ дæлæмæ 
ныттылд матрос. Темырболат старст: ацы хъæдысырд куы фæ- 
тыхса, уæд фæлахс адæмы донмæ акалдзæн! Хъахъхъæдта йæ 
æмæ цæстæнгасæй Махмуды агуырдта. 
Боцман цалдæр матросимæ палубæйы къуымты зылдис, ссад 
æмæ къæлыуайæ йедзаг къæссатæ æмæ дзæкъултæ, хæдзарон 
дзаумæттæй йедзаг чырынтæ денджызмæ калдтой. 
Знон иу черкесаг саби «доннизæй» амард. Боцман зианы мады 
кæуын дæр нæ бауагъта, афтæмæй сабийы, гæдыйы лæппынау, 
донмæ фехста. Батумы наулæууæны мæ цæфæй цы маст аны- 
хъуырдта, уый ныр пырх кæны, зæгъгæ, хъуыды кодта Темыр- 
болат. Уалынмæ Махмуд боцманыл йæхи ныццавта. Туркаг йæ 
фарсыл ауыгъд хуымпырæй дамбаца фелвæста, фæлæ цæцæйнаг 
йæ разæй фæцис: йæ къæмисæн ын тымбыл къухæй ныццавта 
æмæ туркаг бæндæнтухæн къуыдырыл бахауд. Матростæ цæ- 
цæйнагыл æрхъула сты. Темырболат се ’хсæн скуыси, дыууæйы 
дзы донмæ арæцыгъта. Туркæгтæ сыл, балбирæгътау, æртым- 
был сты, бæндæнтæй сæ ныббастой æмæ сæ балкъоны къуымы 
баппæрстой. 
— Уый та дын не ’мдин æфсымæрты хæрзиуæг, Махмуд! — 
дзуры Темырболат. 
Цæцæйнагæн фырмæстæй йæ цæсгом ныззылын ис. 
Дойныйæ йæ дзых ныххус. Дойныйæ мæлынц Зарæ, Æна. 
Æлдадты Гæба бынтон сфæлахс æмæ йæ сæр уæлæмæ нал фæ- 
рæзта. Батумы наулæууæны боцманы цæфæй йæ мадимæ донмæ 
цы саби ахауд, уый омынмæ фæцис æмæ йæ ныййарæджы хъæ- 
бысы йæ уд иста. Ус йæ рустæ тыдта æмæ цъæхахст кодта. Те- 
мырболат ын йæ къухтæ æрцахста, баузæлыд ыл, стæй аивæй 
хъисын голлагыл рахæцыд æмæ йæ мард сабийыл æрымбæрзта. 
Мад фæгæпп ласта æмæ, цъæхахстгæнгæ, йæ сæр науы гæзæн- 
хъæдыл ныххоста, фæлæ йыл Темырболат ныххæцыд, бамбарын 
ын кодта: боцманы дæхимæ ма æркæсын кæн, кæннод зианы 
донмæ аппардзæн æмæ йæ кæсæгтæ бахæрдзысты. Усы æцæгæ- 
375 

лон лæппуйы дзырд бандæвта, йæ кæуындзæг йæ хуылфы ныг- 
гуыппæг ласта æмæ сабийы хæцъилтæй банорста. 
Кæцæйдæр капитан æмæ боцман фæзындысты. Капитан боц- 
маны риу лулæйы даргъ хæтæлæй хоста æмæ йын карзгъуызæй 
Махмудмæ амыдта. Уый бæстытæй уæлгоммæ хуыссыд æмæ йæ 
«Баязид» авдæны мидæг баст сабийау, уызта. Хицау цыдæр 
фæтъæлланг ласта, матрос Махмуды бæттæныл кард февæрдта. 
— Муссæ-бейы хатыр дын фæуæд, — дзуры капитан Темыр- 
болатмæ уырыссагау. Стæй уымæ йæ чъылдым фездæхта æмæ 
Махмудмæ цæхгæр фæзылд. — Дæуæн дæ аргъ мæн йеддæмæ ничи 
зоны! — загъта йын æмæ ацыд. 
— Смаггæнаг куыдз! Хуыйы бæркъа! — ныццавта йыл цæцæй- 
нагау Махмуд. 
«Баязид» куы акъул вæййы, уæд йæ наухъил суанг донмæ 
æрæххæссы. Боцман, донмæ цы аппара, уый агуры. Рынчынты 
цæсгæмттæм ныккæсы лæмбынæг, кæд дзы уд нал ис, уæд ма 
науыл æнæхъуаджы уæз цæмæн кæны, зæгъгæ. Темырболат йæ 
фæдыл цæуы æмæ йæ хъахъхъæны. 
— О ме ’фсымæр, сæфт — дыууæ сæфты! — хъæр кæны Мах- 
муд Темырболаты хъусы. 
Темырболат, йе ’рдхорды цæсгом цикъæйау фæлурсæй куы 
ауыдта, уæд йе уæнгтæ барызтысты. 
— О ме ’фсымæр, ныккæндмæ дон хъары, — бахыр-хыр кодта 
цæцæйнаг. 
Темырболат боцманыл йæхи ныццавта: 
— Боцман, ныр тас иумæйаг ссис мухаджиртæ æмæ экипажæн. 
Æвзонг мухаджир цы зæгьынмæ хъавыд, уый нæ бамбæрста 
боцман æмæ йæ къухтæ, хынджылæг скъæргæйæ, хæрдмæ сдардта: 
— О Аллах, алкæй йæ куыдзы бынаты куы сбадын кæнис, 
уæд дæуæн дæр æнцон уаид ацы тæригъæдджын дунеиыл фæл- 
гæсын! 
— Ныккæндмæ дон кæлы, «Баязид» дæлдон кæны, хуыйы 
бæркъа! — фæхъæр ыд кодта Махмуд. 
Боцман асиныл дæлæмæ ныууад, ныккæнды дуар фегом лас- 
та. Мухаджирты къæхты бын дон фылдæрæй фылдæр кодта. 
Кæмдæр науы фындзырдыгæй талынджы цырагъ, тыбар-тыбур- 
гæнгæ, сыгъдис. Уосмæн Азизæйы йе уæхскыл сæвæрдта æмæ 
къулыл йæхи сныхæста, афтæмæй йæ къæхты бынмæ сонт цæс- 
тытæй каст. «О Хуыцау, баххуыс нын кæн! О Хуыцау, баххуыс 
нын кæн!» — куывта Æна. Зарæ Гæбайы чысыл сабийы йæ риумæ 
нылхъывта æмæ йæ цæстытæ кæдæмдæр ныццавта. 
— Махмуд! Мах-му-у-уд! — хъæр кæны Темырболат. 
Махмуд никуы разынд. Кæцæйдæр ыл боцманы абухын ссыд, 
фæлæ уый дæр уайтагъд фескъуыд. Йæ хъусты зæлыд уыцы 
иугъæдон тæссаг уынæр: «У-у-у! Ж-ж-ж!» 
— Махмуд! 
Æвиппайды йæ цæсгомыл доны цыхцыр аныдзæвд æмæ, кар- 
стау, астæрдыл æрхауд. Фестад, йæ цонгæй йæ цæстытæ амбæрз- 
та, фæлæ йын доны фат йæ цæстытæ къахта æмæ йæ бырста. 
376 

Доны фат-иу фескъуыд æмæ та-иу фæстæмæ раирвæзт. «Чидæр 
æй æрцахсынмæ хъавы æмæ йын нæ комы!» ферттывта Темыр- 
болаты сæры. Дыдзы рухсмæ фæкаст æмæ Алханты Махмуды 
ауыдта. 
— Махмуд! — ныхъхъæр та кодта адæргæй. 
Цæцæйнаг дзуапп нæ ратта. 
-- Махмуд! Махмуд! 
Йæхи йæм баппæрста, фæлæ йæм, февналон куыд загъта, афтæ 
цæцæйнаг бæмæлыд æмæ та доны цыхцыр фатау ныццавта. 
— Ма мæм февнал, ме ’фсымæр, æндæра дæ цæвын! — фæ- 
хъæр кодта уый. 
Йæ къæхтæ, хъандзалтау астæрдмæ ныббыцæу ласта, йæ чъыл- 
дым къулмæ сарæзта. Йæ былтæ ныцъцъæх сты. Йæ цæстыты 
тас ныббадт. Дон фатау кæцæй цавта, уый бæлвырдæй нæма 
фæфиппайдта Темырболат, æмæ Махмуды ахæм уавæры куы 
ауыдта, уæд фæджихау. 
— Нау сæфы, Махмуд! Ныууадз къул æмæ, дон кæцæй кæлы, 
уый бацагурæм! — ныббогъ ласта Темырболат. 
— Æввахс мæм ма ’рбацу, кæннод дæ цæвын! 
Æвæццæгæн, йæ зонд фæцыд, зæгъгæ, ноджы йæм лæмбы- 
нæг ныккаст. 
Йæ былтæ змæлыдысты лæппуйæн, кæд кувгæ кодта. «Хъи- 
зæмармæ кæсын нæ бафæрæзта æмæ йæ зонд фæхæццæ ис». 
Йæхи йæм æввахсдæр баласта. Махмуд йæ къахæй Темырболаты 
риу фæцæф кодта. Уый йæм йæхи баппæрста, фæлæ йæ фæс- 
тейæ чидæр ацахста, æмæ куы фæкаст, уæд ауыдта Темыры- 
хъойы, Уосмæны, Хæмæты, Зарæйы, Бæтæхъойы, Хъуыбадыйы... 
«Нæ, æвæццæгæн, мæхи зонд схæццæ ис æмæ ацы æндæрджытæ 
мæ цæстытыл уайынц!» 
— Цы фесты бæлæгъы хицæуттæ? Фæкæсын хъæуы лæппу- 
мæ! — дзуры Хъуыбады. 
Махмуд доны тых нал баурæдта æмæ къулрæбын æрдыдагъ 
ис. Дон ногæй ныццавта. 
— Ме ’фсымæр, сæфынц адæм! Ме ’фсымæр, фæкæс адæммæ!.. 
Махмудæн ницы у, «Баязидмæ» хъæуы фæкæсын! — æррайау 
дзырдта Махмуд. 
Фæлæбурдтой йæм. Доны дзыхæй йæ раскъæфтой, æмæ йæ 
бынаты Темырболат куы слæууыд, уæд Хъуыбады бацыд æмæ 
йын йæ риумæ йæ чъылдым ныббыцæу кодта. 
Уалынмæ боцманы богъ-богъ æрбайхъуыст асины сæрæй. Мат- 
ростæ уæззау уаргъ æрбаластой ныккæндмæ æмæ дон, цы хуын- 
къæй калдис ууыл æй сныхæстой. 
* * * 
Сау денджыз йæ пырх фæкалдта æмæ æрсабыр. Сылыгъуыз 
доныл хур йæ зæрин тынтæ уæфта. Махмуд палубæйыл хуыс- 
сыд æмæ сæнттæ цагъта: 
— Кæм дæ, ме ’фсымæр, фидар фæлæуу, кæннод сæфæм. 
377 

Йæ былтæ рафастой. Йæ цæсгомыл здыгъуыз тæппытæ фæ- 
зынд. Хазу йæ уæлхъус бады æмæ йын хуылыдз хæцъилæй йæ 
былтæ сæрфы. 
— Ме ’фсымæр, сæфæм! 
Æлдадты Гæба куы мардис, уæд Бæтæхъомæ дзырдта: «Дада, 
æз скæндзынæн фæдисы æртытæ æмæ та æрымбырд уыдзысты 
дæ сидтмæ!» Банцад йæ зæрдæ цæвынæй, бамыр æнусмæ Гæба. 
Йæ мард ын дзаумæтты мидæг стыхтой, цæмæй йæ боцман донмæ 
ма аппара æмæ йæ сыджытыл бафтауой. Бæтæхъо дзæгъæл каст 
кæны тыгъдадмæ æмæ йæ хъусты гуыв-гуыв кæнынц кæйдæр 
ныхæстæ: «Æгъи, Бæтæхъо, мæ цæстыдзаг дын федтон! Æгъи, 
Бæтæхъо, мæ цæстыдзаг дын федтон!» 
— У-о-о-о-у, Махмуд! У-о-о-о-у, Махмуд! — кæуы зæронд Хазу 
къуырма хъæлæсæй. 
— Фидар мыл хæц, ме ’фсымæр, кæннод ныккæнд донæй бай- 
дзаг! — дзæгъæл дзуры Махмуд. 
— Нæ фесæфт «Баязид!» Мухаджиртæ сæрæгас сты, Мах- 
муд! — ныдздзырдта рынчынмæ Зарæ. 
«Ау, Гæбайы бон хъуамæ æркæна Махмудыл дæр!» — хъуы- 
ды кæны Темырболат. 
Хур акъул, æрвгæроныл разындысты, сæ цъуппытæ цырæгъ- 
тау кæмæн сыгъдысты, ахæм бæрзонд хъилтæ. Уыдон уыдысты 
Самсуны сахары мæзджытты азанхъæргæнæнтæ. Молло куыд- 
дæр мæзджытты цъуппытæ ауыдта, афтæ пысылмонтæм ламазмæ 
æрсидтис. 
Мухаджиртæ сахармæ емынæ куы бахастаиккой, уый тасæй 
«Баязид»-ы наулæууæнмæ нæ бауагътой. Муссæ Хъарсæй горæ- 
ты хицаумæ цы тел æрбарвыста, уый дæр сын ницы баххуыс 
кодта. Бирæ радзур-бадзуры фæстæ «Баязид» йе згæ наугуыр 
денджызы мидæг ауагъта, мухаджирты бæлæгъты донбылмæ ра- 
ластой æмæ сын горæтгæрон æрыхсæвиуат кæныны бар раттой. 
Сæ мæрдтæ баныгæдтой æмæ Турчы зæххыл ирон хъарæг азæ- 
лыд. Дыккаг бон рынчынты сынтытыл сæвæрдтой, Самсуны са- 
хары хицæуттæ сын сæ фæдыл хотыхджын хъахъхъæнджытæ 
баурæдтой, афтæмæй Сивасы ’рдæм араст ис лыгъдæдты къорд. 
VII. ФÆНДАГ 
Бонтæ æмæ азхыгъд схæццæ сты. Темырболаты зæрдыл ни- 
цыуал лæууыд. Тæвд змис ын йæ цæстытæ къахта æмæ уынгæ 
дæр ницы кодта. Сæ фæндаг кæдæм дарынц, уый бæлвырдæй 
ничи зоны æмæ йæ фæрсгæ дæр ничи кæны. Æниу кæй хъуамæ 
бафæрсай, кæм ис ам Хуыцауы сконд адæймаг, чи дын зæгъдзæн 
дæ фæндаджы уаг! 
Цас рауад Терчы зæххæй куы рацыдысты уæдæй нырмæ? 
Цас сæ фæранхъæвз-банхъæвз кодта зæронд науы къуымты знæт 
денджыз? Кæдæй нырмæ сæ арауы Анатолийы змисбыдырты 
уыраугæ хур? 
378 

Æппындæр æй ничи зоны, уымæн æмæ хъуыды дæр ныххус, 
Анатолийы æнæдон быдыртау. 
Æнайæн йæ ком дойныйæ ныссур, йæ сæр Темырболаты уæх- 
скыл бавæрдта æмæ хъеллаугæнгæ цæуы æвæндаг фæндагыл. 
«Иууыл афтæ нæ уыдзæн! Иууыл афтæ нæ уыдзæн!» — дзуры 
сусæгæй, фæлæ йын йæ сыбар-сыбур Темырболат хъусы æмæ 
æнкъары: ус йæ фыртæн ныфсæвæрыны охыл дзуры афтæ. Аивæй 
йын йæ цæстытæм ныккæсы, фæлæ сын сæ мидæг мæцъæл нæ 
фиппайы. Æвæццæгæн, уыдон дæр Анатолийы хурмæ бахус сты. 
Æмæ фæтарст Темырболат йæ мадæн: «Адæймаг сæрра кæнынмæ 
куы хъавы, уæд дзы цæссыг нал хъары, æвæццæгæн!». 
Уый дæр æм скæсы дæлейæ уæлæмæ æмæ та йæ цæсгомы 
æлхынцъытæ айхæлынц, ома тæрсгæ ма кæн, мæ хъæбул, нырма 
мын мæлæтæй тас нæу. Йæ цонг Темырболаты хъуырыл æртых- 
та, цадæггай йæ дæлæмæ ныббырын кодта æмæ йын баузæлыд 
йæ дæллагхъуырыл, хидæй лæпъа риуыл. «Цымæ кæм ис ныр- 
тæккæ Муссæ? Кæнæ йæ бинонтæ цы баисты?.. Уыдон ахæм 
хъизæмæртты хай нæ фæкæндзæн Турчы хицауад!» — хъуыды 
кодта Темырболат. 
— Дæ хæссинаг фæдæн, мæ хъæбул! — тæвд змисмæ кæсгæйæ 
дзуры Æна. 
«Цымæ уый та цы хъуыды кæны йе ’фсымæры тыххæй!» — 
дзургæ ницы кæны, тæрсы, мыййаг йæ хъæлæс куы ферхæца 
æмæ йыл сылгоймаджы зæрдæ куы бахуда. 
— Дон! — сидынц сабитæ. 
— Дон! — химидæг хъæрахст кæнынц мухаджирты удтæ. . 
— Дон! Дон! Дон! — сидынц Алæгаты Зарæйы сау цæстытæ, 
фæлæ дон никуы ис. 
«Цымæ Ахалцихыл чи ацыд, уыдон кæм сты ныртæккæ?.. 
Чи зоны, уыдон дæр искуы дойныйæ мæлынц!» 
Самсуны сын фондз уæрдон æмæ æртæ теуайы равзæрста 
сахары хицау, дзаумæттæй ма сæм цы баззад, уыдон бавгæдтой. 
«Ам ничи рацæудзæн нæ размæ, гуырдзыйау, æмæ нæ ничи ба- 
фæрсдзæн, алæма, ме ’фсымæрыхай, цæуыл тыхсыс?» Быдыр, 
æдзæрæг быдыр, змис, змис. Уосмæн æфсæнвæлыст чырыны 
бын ныкъæдз æмæ, тæвд змисмæ кæсгæйæ, йæ къахдзæфтæ ны- 
майы. «Ныр æм бацу æмæ йын зæгъ: алæ-ма, мæ фыд, кæм ис дæ 
дзæнæт?» Æвæццæгæн, бинонты хистæр æнкъары йæ сайд æмæ 
йæ хъуыды æмбæхсы, фæлæ уæддæр йæ цæстыты мидæг зыны: 
Дон! Дон! Дон! 
Хъуыбадымæ фæкомкоммæ ис. Йæ куырæты фæдджийæ йæ 
фæндыры хæцæн сæрфы фæндырдзæгъдæг æмæ йæ къухаууо- 
нæй кæсы, артау йæ пиллон цы æрвгæронæн кæлы, уымæ, фæлæ 
йын йæ кæрон куы нæ ссардта, уæд йæ къух ауыгъта. 
«Хъæу куы нæ уа, уæд нæдæр фæндырдзæгъдæг ис æмæ нæ- 
дæр кадæггæнæг», — дзырдта йын Дайраны комы Æрфæны мар- 
ды уæлхъус. 
Хъæу нал ис, хъæу фесæфт, фæлæ фæндырдзæгъдæг уæртæ 
йæ уаргъы бын ныкъкъæдз ис. 
379 

Бæтæхъо та? 
«Æз мæ кардæй æрмæст мæхи хъысмæты кæрц нæ карстон. 
Кæй хъысмæт дзы скæрдынмæ хъавыдтæн, уый мæ цуры куы- 
нæуал цæра, уæд ма мæхæдæг ам цы агурын!» 
Цы гæс ма уыд Æлдадты зæронд Бæтæхъо Анатолийы змис- 
быдыры? Разындаид ма йæм кард сæлвасыны фаг тых, йæ бын- 
дары тæвд змисы куы баныгæдта, уый фæстæ? Кæм сты Мал- 
сæгты Тепса æмæ Дзæрæхохты Алхаст? Сегасыл дæр сæ хъыс- 
мæт йæ дзыхыдзаг фæхудтис. Гæба фæдисы æртытæ нал скæн- 
дзæн хæхтыл. 
Йæ хъуыдытæ æнæвгъау ивæзтысты, сау-сауидæй. Бæстæ йыл 
талынг кæнын райдыдта хур боны æмæ ма уыцы талынджы фип- 
пайдта Цомианы даргъ дзыккутæ. Йæ цæстытæ ныццавта даргъ 
дзыккутæм... Йæхинымæры нымайы йæхи къахдзæфтæ... 
— Иу, дыууæ, æртæ... дæс... фæндзай!.. 
— Цы нымайыс, мæ хъæбул? 
Уый йæ Æна фæрсы, фæлæ йын цы зæгъа? Анатолийы змис 
быдырæн йæ дæргъ æмæ йæ уæрх къахдзæфтæй сбардзынæ? 
Схæццæ ис йæ хыгъд. Йæ хъуыдытæ æндæрырдæм фессæстой. 
Йæ къухы ма сагъæсты сыгъдон аззад æмæ йæм афтæ кастис, 
цыма йæ нымайью куы ныууадза, æмæ Цомианы даргъ дзыккуты 
иугъæдон узынмæ куынæуал кæса, уæд ахаудзæн йæхæдæг æмæ 
йын сыстын нал бантысдзæн. 
Ус ныццух-мух ласта. Саби йæ къухæй фæцæйхауд. Сау дзык- 
ку ныкъæдз-мæдзытæ ис фæсонтыл... раст ма Терк ныкъæдз- 
мæдзытæ вæййы, афтæ... Ныггуыбыр кæн æмæ дзы нуаз, нуаз, 
нуаз. Æна йæ фæхицæн кодта йæ сонт хъуыдытæй æмæ цæстыл- 
уайæнтæй: 
— Марадз, мæ хъæбул, чындзæн йæ саби иучысыл ахæсс!.. 
Æз мæхæдæг кæд исчердæмты цудтытæ кæнин! 
Сабийы хæмпус уадул йе ’нæдаст русыл авæрдта æмæ йе уæнг- 
ты ихæн ахъардта. 
«Абæсты уазал бынат никуы ис! Абæсты уазал бынат никуы 
ис! — йæ хъуыдыйæн размæ феггуырсын нал бантыст. — Никуы 
ис абæстыл уазал бынат, мæнæ уыцы хæмпус русы йеддæмæ!» 
Ноджы йыл авæрдта йæ уадул æмæ дзыхълæуд фæкодта: 
«Æвæццæгæн, афынæй, фæлæ цæмæн ныууазал ис ныхысæрыйас 
саби?» Ау, Мамсыраты Темырболат афтæ сæдых ис æмæ дзидзи- 
дай сабийы нал фæразы? Науæд бæстæ тæвды куы судзы, уæд 
æм саби уазал цæмæн дары?.. Раст цыма йæ хъæбысы саби нæ, 
фæлæ дойнаг дур ис. 
Фыррыстæй йæ цæстытæ æрæхгæдта æмæ йæ цæсгом сæн- 
цъылдта. Здыгъуыз цæсгоммæ ныккаст, йæхи цæстытæ дæр са- 
бийы æдзард цæстытау, аих сты. «Йæ мад æй кæм нæ базыдта, 
уым йæхæдæг дæр... Мард у, афтæмæй фæцæуы!.. Мæрдтæ 
фæцæуынц Турчы зæххыл!.. Мæрдтæ фæцæуынц Турчы зæх- 
хыл!» Фæйнæрдæм аракæс-бакæс кодта, стæй сабийы æмыр 
былтæ æмæ авгау ирд цæстытæм фæкомкоммæ ис. Фæсонт ис, 
размæ атындзыдта. 
380 

— Цомиан! Цомиан! 
Æлдадты идæдз чындз дзыхълæуд фæкодта æмæ йæм Те- 
мырболат йæ цæнгтæ бадардта: 
— Цомиан! Цомиан! 
Ус сабийы здыгъуыз былтæм ныккаст æмæ йæ мидбынаты 
барызт. Мухаджиртæ æрбамбырд сты. Темырболат идæдзы раз 
йæ зонгуытыл лæууыд æмæ куыдта. 
— Болат! — ныхъхъуыст æм кæйдæр дзурын. 
Ныр ыл бæстон баталынг хур, æмæ йæ хъусты уадтымыгъ 
сыстад. Сидæг бынты æрбавнæлдта æмæ сабийы йæхимæ айста. 
Æмæ ногæй айхъуыст ирон хъарæг, фæлæ йæ æцæгæлон зæхх 
нæ иста. 
Æна мæрдджыны сæр йæ риумæ нылхъывта æмæ йын дзуры: 
— Аку, аку, чындз, дæ фæхъхъау фæуон æмæ дын фенцон- 
дæр уа! 
— Уæ, Муссæ, дæ хъæбул амæла, кæд нæ ацы сыгъд фæнда- 
гыл цæмæн ракодтай! — фемæхст Цомианы хъæлæс. 
— Æлгъит, мæ хъæбул, æлгъит, кæд дæ зæрдæйы маст ссæ- 
уид! — ныхъхъарæг кодта Къуындыхон. 
— Уæ, Муссæ, дæ хъæбул амæла! — æррайау богь кæны зианы 
мад. 
— Уæ, Муссæ, дæ хъæбул амæла! — тылдис Анатолийы бы- 
дыры ирон хъарæг. 
Муссæмæ адæмы æлгъыст не хъуыст. Ууыл Хъарсы сахары 
Турчы фæсарæйнаг хъуыддæгты министр Али-Пашайы минæ- 
вæрттæ фемоæлдысты æмæ Кавказы мухаджирты раздзæуæджы 
Стамбулы ’рдæм цытимæ акодтой. 

СÆРГÆНДТÆ 
Чысыл разныхас. Хуыгаты Сергей 5 
Фыццаг чиныг 
Фыццаг хай 
САУАДАГ 
I. Æхгæд дуары мидæг 7 
II. Цырагъыл сыгьд паддзах 18 
III. Фæдисыарт 26 
IV. Фæндæгтæ иууылдæр Сауададжы ’рдæм цæуынц 32 
V. Сауадаг 36 
VI. Даргъвæндагæй Сауададжы уæхсчыты онг 44 
VII. Сауадагæй Дзæуджыхъæумæ 60 
VIII. Архъанæй ахст парламентер 64 
IX. Кæм уыдис райдиан, кæм уыдис кæрон 71 
X. Æгомыг уынаффæ. Чызг-фæдисон 79 
XI. Брут 92 
XII. Дыууæинæлары 97 
XIII. Цæй аргъ у халассæр 106 
Дыккаг хай 
ТЕРЧЫ БОНТÆ ÆМÆ ÆХСÆВТÆ 
XIV. Мæхъæу, мæ райгуырæн къуым 113 
XV. Зикр 119 
XVI. Зæххыбикъ 126 
XVII. Цæцæны бонтæ æмæ æхсæвтæ 138 
XVIII. Ныхас. Саубарæг 158 
XIX. Минæвæрттæ. Фæдисонтæ 164 
XX. Ноджы та зæххы бикъ 179 
XXI. Нæ, Рубиконæй æнæхизгæ нæй! 193 
XXII. Туджы амæхст стырбон 201 
382 

Дыккаг чиныг 
Фыццаг хай 
СУСÆГ МИНÆВАР 
I. Сусæг балцы хæдразмæ 224 
II. Æдзæрæграны бæлццоны хъæрахст 229 
III. Кæй уæрдоны бадай, уыйзарæгкæн 232 
IV. Туггъуызрыг 236 
V. Хуыцауы минæвар 241 
VI. Темырболат 246 
VII. Экмырзæты Таза æмæ Урус-Мартаны æхсæв 256 
VIII. Стамбул чи нæ федта, уый нырма ницы федта 267 
IX. Экмырзæты Тазайы æнæнхъæлæджы хæрзиуæг 282 
X. Муссæ 292 
Дыккаг хай 
ЭКМЫРЗÆТЫ ТАЗА 
I. Йæ бæрзонддзинад Лорис-Меликов Михаил 305 
II. Экмырзæты Тазайы фын 310 
III. «Муххаремы дæсæм бон дæр бафæлварын хъæуы» 318 
IV. Кудзуты Бæчийы «хæрзиуæг» 326 
V. Хъæуыхицау Абеккерты Эбет дыгъуырццæг кæны 329 
VI. Тохы бон æви Туркмæлидзæн фæндаджы сæр 334 
VII. Бæтæхъойы таурæгъ æмæ ноджы иу саст æхсаргард 343 
Æртыккагхай 
БАЛЦ ЦАРДЫ КÆРОНМÆ 
I. Фæстаг æхсæв æмæ донхъазы зарæг 349 
II. Алханты Махмуды цыбыр амонд 354 
III. Сусæг минæвары фæстаг хæрзиуæг 358 
IV. Балц царды кæронмæ 360 
V. «Тагъд не ’мдин æфсымæрты хæрзиуæг дæр 
бавзардзынæ, мæхур!» 365 
VI. Сау денджыз 371 
VII. Фæндаг 378 

Литературно-художественное издание 
Булкаты Михаил Гаврилович 
ОТ ТЕРЕКА В ТУРЦИЮ 
Роман в 2 книгах на осетинском языке 
Редактор С.З. Хугаев 
Художник В. С. Григорян 
Технический редактор А. В. Ядыкина 
Корректор Э.Дз. Баликоева 
Компьютерная верстка 3. С. Мисиковой 
Сдано в набор 16.08.10. Подписано к печати 25.01.11. Формат 
бумаги 60х90'/,6. Бум. офс. № 1. Гарн. шрифта «Кудряшов».  
Печать офсетная. Усл.-п.л. 24. Учетно-изд. л. 25,67. Тираж 500 экз. 
Заказ № 1480. С 3. 
Министерство культуры и массовых коммуникаций РСО—Алания. 
ГУП РСО—Алания «Издательство «Ир», 362040, г. Владикавказ, 
проспект Мира, 25. 
Отпечатано с готовых диапозитивов в ОАО «Издательско-поли- 
графическое предприятие им. В.А. Гассиева», 362011, г.  
Владикавказ, ул. Тельмана, 16. 

