Георгий 
Бестауты 
Произведения 
ВЛАДИКЛВКАЗ 
2003 

Бестауты Гиуæрги 
удуæлдай лæггад бакодта 
нæ литературæйæн: 
йæ уацмыстæ аккаг бынат ссардтой 
нæ аив дзырды хæзнадоны. 
Бестауы-фыртмæ разынди 
дæсны тæлмацгæнæджы курдиат дæр. 
Уый иронау сдзурын кодта 
æндæр æмæ æндсер адæмыхæттытæй 
бирсе поэтты. 
Ацы æмбырдгондмæ хаст æрцыдысты, 
ирон æвзагмæ кæй раивта, 
уыцы уацмыстæ, уыдонимæ: 
Илья Чьавньавадзейы «Цардиппæрд», 
Æгьуызаты Иуанейы «Алгъуызы кадæг», 
Шота Руставелийы «Стайыцармдарæг»... 

Бестауты 
Гиуæрги 
Тæлмацтæ 
Ш 
ДЗÆУДЖЫХЪÆУ 
2003 

84 Осет 
Б-83 
Книга издана при поддержке 
Института «Открытое общество» 
(Фонд Сороса) 
Бестауты Г. 
Б—83 Тæлмацтæ. 2 том. — Дзæуджыхъæу: Ир, 2003 — 464 ф. 
Бестаев Г.Г. 
Переводы, 2 том. 
Второй том Г.Бестаева составляют переводы произведений клас- 
сиков мировой литературы и современных русских, грузинских, 
армянских и др. поэтов. 
к 4702500202-24 вв п^ вА ~л„ 
БМ131(03)-03 88"°3 84°СеТ 
© Джусойты Н.Г., составление, 2003 
15ВЫ 5-7534-0872-9 © Григорян В.С., оформление, 2003 

ÆМДЗÆВГÆТÆ 
ФРИДРИХ ШИЛЛЕР, 
немыцаг поэт 
Æрмкъух 
Сырддоны раз балкъоны 
Францаг паддзах бандоныл 
Йе ’мсæртимæ бадт. 
Йæ фарсмæ, — хотыхдар хъайтартæ; 
Рæсугъд чызджытæ ’рттывтой дардмæ 
Дидингуытау раст. 
Йæ къух сабыр ысдардта паддзах 
Æмæ æфсæн дуар фегом уайтагьд: 
Уæззаугай рахызт, уæртæ, 
Домбай кæртмæ; 
Тызмæгæй дардыл ахаста йæ цæст, 
Цæвиттон, домдта хæст, 
Айвæзта йæ дзæмбытæ, 
Арф ныззæмбыдта, 
Йæ барц ныууыгьта æмæ ’рхуыссыд — 
Тыхджын сырд... 

6 
Бестауты Гиуæрги 
Йæ къух фæтылдта паддзах ногæй, 
Дыккаг дуар фегом æваст 
Æмæ уæнгрогæй, 
Маргъау раст, 
Кæртмæ ратахт стай. 
Уыны - хуыссы домбай; 
Йæ къæдзил сыздыхта, 
Йæ гуыр æрбалвæста, 
Нал фæурæдта йæ маст — 
Цæхгæр фæраст; 
Йæ алыфæрсты ’рзылд 
Тæрсгæйæ цырд 
Æмæ ’рхуыссыд дæрддзæф 
Ыстай - æнæрцæф... 
Нысан та радта паддзах, æмæ 
Дыууæ франкы ракодтой æмсæррæтт 
Сырддоны къæсæрæй: 
Ыстаймæ февнæлдтой дæндагæй, 
Цыма йæм табиц хастой рагæй. 
Домбайæн сыхсыстис йæ маст, 
Ныббогь кодта æваст: 
Сырдтæ фæуагътой сæ хыл: 
Сæ цæстытыл фæзынди тас, 
Сæ хъару фæсаст 
Æмæ ’рхуыссыдысты зæххыл... 
Уæд раппæрста йе ’рмкъух рæсугьд чызг æвиппайды. 
Уый рахауд адæмæн сæ сæрты. 
Ыстæй куыд сæмбæлд се ’хсæн кæрты, 

Тæлмацтæ 
7 
Уый сырдтæ дæр фæфиппайдтой. 
Æмæ рæсугьд Кунигунд Делоржмæ дзуры 
(Уый бадтис уым йæ цуры): 
«Кæд мæ æцæг ды афтæ бирæ уарзыс, 
Æнæмæн кæд æцæг цæрын дæр нал фæразыс, 
Уæд ма мын ме ’рмкъух сырдты ’хсæнæй рахæсс!» 
Нæ бакодта Делорж йæ хæсыл сагьæс: 
Ныфсджынæй кæрты ’рдæм фæраст. 
Алчи йæм тæрсгæ-ризгæйæ каст; 
Æдæрсгæ кæртмæ бахызти 
Æмæ сырдтæн сæ тæккæ ’хсæнæй раст, 
Æрмкъух рахаста. 
Адæм æмхуызонæй се ’рттæ ныццагътой 
Аирвæзт, зæгъгæ, мæлæтæй - загьтой. 
Хъайтары мийыл се ’ппæт кодтой дис, 
Æппæлон дзырдтæн кæрон дæр нал уыдис, - 
Йæ уарзон дæр æрбалæууыд йæ разы, 
Цахæмдæр цин йæ цæстæнгасыл хъазы, 
Йæ мидбылхудтæй уарзонад æвдисы. 
Фæлæ йыл лæппу ’лгъгæнгæ йе ’рмкъух бахста 
Æмæ йын загьта: 
«Мæгуыры курæггаг нæ исын!» - 
Ыстæй фæцæуæг, адæмы фæуагьта. 

8 
Бестауты Гиуæрги 
Алпаг цуанон 
(Балладæ) 
- Уæрыкк хизын дæ, хъæбул, нæ фæнды? 
Гоко у цæрдæг, хæлар, рæсугьд; 
Уый фæхизы дидинджын сæрвæтты, 
Стæй фæкæны цъæх нæууытыл дугь. 
- Зæрдæйыл æндæр фæнд арт æндзары, — 
Ауадз мæ, гыцци, уæлхохмæ цуаны! 
- Аскъæр ма уæд та, мæ хъæбул, заргæ, 
Сæрвæтмæ æнæзивæгæй хъом, 
Уым дæуæн мырмырæгты зæллангæй 
Бахъæлдзæг уыдзæн дæ зæрдæ, зон. 
- Нæ, гыцци, мæн хъомимæ нæ фæнды, - 
Цуан кæныныл сагъæстæ нывæндын. 
- Мæнæ дыргьдон дидинæг æфтауы, 
Дидинтæй нæ байрайдзынæ, цы? 
Сырдтыл дæ цы фыдбылыз æфтауы, 
Цавæр уарзыс сырдтимæ хæцын?! 
- Нæ, гыцци, мæн дидинтæ нæ хъæуы, — 
Цуан кæнынмæ фæсрагъмæ фæцæуын. 
Араст лæппу цъитирихи хæхтæм, 
Къахвæндæгтыл уаддымгæйау тахт, 
Схызтис уæлæ къæдзæхы дыдæгьтæй, 
Уариау ысхæццæ тигъмæ тагъд. 
Уалынджы фæкаст, — бæрзонд къæдзæхыл 
Рогдымгæйау иу сугьахъ фæтæхы - 

Тæлмацтæ 
9 
Фесхъиуы, йæхи уæларвмæ ’ппары; 
Къæйæ къæймæ акæны сæррæтт. 
Сæрсæфæнтæ мурмæ дæр нæ дары, 
Згъоры тарстæй, — суры йæ мæлæт: 
Сонт лæппу йæ фæдыл уадау уайы, 
Развæлгьау йæ зæрдæ цинæй райы. 
Ахызтис бæрзонд хохыл — нæу уа-зын, 
Фæлæ дарддæр нал ары фæрæз: 
Мæнæ ’нæбын сæрсæфæн йæ разы 
Февзæрдис æнæнхъæлæджы - кæс! 
Агæпп кæна, - къæдзæхтыл ныммур и, 
Нæ, — уæддæр æй сау мæлæт æрсуры... 
Абадтис йæ сонт цæстытыл катай. 
Цуанонмæ лæгъстæгæнгæ скаст 
Лæппу сырды милмæ систа фатæй, - 
Сарæзта йын æй йæ риумæ раст. 
Фехсон æй, зæгьгæ, цæй ныр, - куыд загьта, 
Афтæ зæхмæ фатæрдын æруагьта... 
Уæлæ хох&й сырдты бардуаг растад: 
Сырдæй загъта: «Уадз æмæ цæрæд!» 
Лæппумæ мæстыгæрæй ныккасти: 
«Домыс ды цæссыг æмæ мæлæт?! - 
Алкæй фаг дæр у æгæрон а зæхх, 
Æмæ мын мæ фосы дзугтæ ма цæгьд!..» 

10 
Бестауты Гиуæрги 
ПАБЛО НЕРУДА, 
чилийаг поэт 
Хидтæ 
Фидар, æндонсæрст æнæхæлгæ хидтæ, 
Алцæмæй, 
Алкæмæй зайут фæсвæд: 
Поездтæ ’хситгæнгæ згьорынц уæ риутыл, 
Дæттæ уæ бынты фынккалгæ тæхынц; 
Бæлццæттæ ’гæрон фæндагыл фæллайынц, — 
Фæндаг нæ фæуд кæны, — 
Райдайы ног. 
Уæлæ æнусон арв айтыгъд уæ сæрмæ, 
Мæргьтæ дзы алырдæм систой цъыввытт, - 
Поезды цæлхытау, 
Доны уылæнтау, 
Иудадзыг зилынц — 
Æнцой нæу сæ бон. 
Хидтæ, 
Бæрзонд хидтæ, 
Джихæй цы лæуут! 
Ахæм фыдтары 
Кæмæ кæсут, кæ - 
Уд исгæ-исын, æфсымæр йæ цæнгтæ 
Хомæ куыд байваза, уыйау лæугæ! 

Тæлмацтæ 
11 
Хидтæ, кæй кæлæн, кæй æлгьыст уæ ’ййафы, 
Тар уыл цы ’ртыхта йæ базыр сынтау - 
Иудадзыг хъуамæ æвдисæн цæмæн уат 
Тагьд дæтты уылæнты размæбырстæн? 
Уый уæм хъысмæтæй цы хал æрхауд, хидтæ: 
Хъуамæ æдзынæг лæугæйæ уынат: 
Размæ куыд тындзы цард, 
Хур, зæхх куыд зилынц, 
Поезд куыд тæхы æхситгæнгæ дард... 
Зæххы, 
Æнусон æфсæнæмыр хидтæ, 
Сусæг рис хатгæ, нынныхстыстут арф... 
ФОТУЛА ЯННОКОПУЛУ, 
грекъаг поэт 
Ирыстонмæ 
Æз сымахмæ райдзаст майы не ’рцыдтæн, 
Гъе, йæ тарфы хъарм, дзæнæттаг сæрдæн, - 
Цъититæ куы ’ртайынц цадæг уе ’фцджытыл, 
Дидинтæй куы барухс вæййы зæрдæ. 
Æз сымахмæ бур фæззæджы ’рыфтыдтæн, — 
Рог дымгæ йæ къахфындзтыл ыскафы, 
Раскъуыны уый бæлæстæн сæ сыфтæртæй 
Æмæ сæ уæ райдзаст уынгты скъæфы. 

12 
Бестауты Гиуæрги 
0, фæлæ мын абонæн нæй рохгæнæн, — 
Майы дæр хуыздæр бонмæ нæ бæллын, 
Абоны бон ам фæрныг фæллойгæнæг 
Йе стырдæр бæрæгбоныл æмбæлы. 
0, уый нæу йæ гуырæн бон Чырыстийæн, 
Нæу мæрдтæй йæ растæн бон Исусæн; 
Лæг æмбæлы цинимæ, йæ ристæ йын 
Чи фесæфта, ацы стыр æнусæн. 
Чи ысси цырагъдар уый гуырæнбоныл. 
Ацы бон цытджын Октябыр райгуырд, - 
Цард лæгæн кæй фæрцы бантыст рамбулын, 
Адæймаг кæмæй у абон райгонд. 
Ацы бон æркасти хур зæрин цæстæй, 
Дун-дуне мæрдтæй цæрынмæ растад. 
Ацы бон дæуæн дæр, о, Ирон бæстæ, 
Рухс амонды рагуалдзæг æрхаста. 
Æз æрцыдтæн уазæгуаты Грецийæ, 
Ды мæныл, дæхи чызгау, узæлыс, 
Цыма рагæй зонгæ стæм кæрæдзийæн, 
Уыйау мыл дæ фырттæ худгæ ’мбæлынц. 
Бадæм иумæ. Дзаг фынгыл сæ алчи дæр 
Систа нуазæн уазæджы сæраппонд, — 
Нæ, æрмæст мæн тыххæй нæу сæ гаджидау, 
Канд мæнæн нæ кувынц уыдон абон! 

Тæлмацтсе 
13 
Кувынц мын мæ уарзон бæстæ Грецийæн, 
Уый хъысмæтыл, уый ист бартыл дзурынц!.. 
Дзурынц æмæ хъарм цæссыгтæ фырцинæй 
Ме ’вастæй мæ рустыл цадæг тулынц... 
...Æз цæуын зæрдæхъæлдзæгæй а бæстæй, - 
Арфæйаг уай, кадджын зæхх - Ирыстон, - 
Чи фæсырдта ме ’фхæрд удæй сагъæстæ, 
Чи мын радта ’вдадзы хос мæ ристæн! 
Иоябрь, 1957 аз 
1><>0 
ГУЫРДЗЫЙАГ ПОЭТТÆЙ 
БАРАТАШВИЛИ НИКЪОЛОЗ 
Булæмæргъ æмæ уарди 
Бадти уардийыл булæмæргь 
Æмæ ’рхæндæгæй зарыд: 
«Уарди, судзгæ мæ бадомдтай, 
Зæрдæ сагъæсæй сарыд. 
Цæй-ма, райхæл мæм, де ’рвон худт 
Фенон иу хатт уæд та дын, 
Ам изæрсарæй де ’нхъæлцау, 
Ризгæ къалиуыл бадын!» 
Уæд æхсæв уыди, тар æхсæв, 
Кæмттæ бацахста талынг. 

14 
Бестауты Гиуæрги 
Иу-ма рогдымгæ кафыди, 
Уый фынафон дæр хъал уыд. 
Фæлæ булæмæргь бамыр и, 
Мæй ыскаст æмæ мæнæ 
Уарди райхæлди, дунемæ 
Худти райгæ тæмæнæй. 
Хуыссæг абырста зарæджы 
Æмæ булæмæргь бандзыг. 
Хур ыскаст æмæ уалынджы 
Удмæ цины хос тадзы. 
Айзæлд уæлдæфы мæргъты зард, 
Кодтой цин æмæ хъомпал. 
Фехъал булæмæргь, ауыдта: 
Уарди бахус и, бампылд. 
Цъиумæ фегуырди сау цæссыг, 
Исдуг адæнгæл зæрдæ, 
Гъе стæй уæлдæфы стахт æмæ 
Ниугæ сиды фæйнæрдæм: 
«Мæргьтæ, ’рбамбырд ут, бахаудтæн 
Мæнæ мæт æмæ сары, 
Арвæй ме стъалы нал худы 
Æмæ баззадтæн тары! 
Судзгæ зарыдтæн уардийæн, 
Бон-изæрмæ йыл тадтæн, 
Æз бæллыдтæн йæ райхæлдмæ, 
Иунæг уый цинæй радтæн. 
Æз æнхъæлдтон: куы райхæла, 
Уæд æнус-æнус худдзæн. 
Фæлæ бампылдис уый æмæ 
Ныр мæ сонт зæрдæ дуддзæн». 

Тæлмацтсе 
15 
Кетеван 
Уылæн уылæны фæсуры; 
Къутæр къутæримæ дзуры; 
Уый, рæсугъд хæхты хъæбысы, 
Хъал Чысаны дон фæбырсы. 
Донбыл кадавар, фæлурс мæй чызджы йе ’нкъард тынтæй тухы, 
Бады урскъаба рæсугъд чызг, уазмыр чонгури - йæ къухы; 
Хъуыртыл, цъитигъуыз фæсонтыл сатæг-сау дзыкку фæпыхцыл, 
Зарæг хъарæгимæ схæццæ, цæссыг уылæнтæм ныццыхцыр: 
«Калмы ’взæгтæ, бастъæлат, - 
Мæн фæсмонгонд чи кæны, - 
Нал æрттивы ме стъалы, 
Дæлсыджыт ис, ингæны! 
Уæ, мæ дуне, уаих ф’ уай, 
Дамтæ дæ куыд басастой! 
Худгæ бон куыд раивтай 
Сау мæйдарæй, асæстæй! 
Уарзты малы чи ныгьуылд, - 
Сидзæрæй куыд фидауа? 
Ныр мæ зæрдæ - цинахуыр - 
Мастимæ куыд фидауа? 
Ме ’нæрцæф бæллицтæ мын 
Къæппæджы дæ мæт дары. 
Ме ’взонгады ирд тæмæн 
Уа раджы ныммæйдар и. 

16 
Бестауты Гцуæрги 
Фæлæ нал кæнын фыдкатай: 
У дæ фæндаг дæр мæ фæдыл. 
Искуы ме ’назым куы ’рхатай, - 
Ног мыл сæмбæл-иу дзæнæты!» 
Хъуыстон мароймæ хæстæгмæ; 
Загьтон: «чи уыдзæн, кæй рæсугьд?» 
Æмæ базыдтон фæстагмæ: - 
Буц Кетеваны хъæлæс у. 
Мит куыд ныууарыд æмбойны, уагæр уалдзæджы тæмæны? 
Сагьæс бафтыди мæ удыл: зæд хъынцъымзæрдæ цæмæн у? 
Фехста уалынджы, кæсагау, былæй чызг йæхи - æназым: 
«Амилбар!», - зæгьгæ, йæ цъæхаст доны дæлуылæн дзыназы. 
Æхсæв хъазæн лæгъзы 
Хъазæн лæгьзы — Хъабахийы уарзын 
Уалдзыгон æвзистбазыр æхсæв. 
Рог дымгæмæ удыхосау нуазын 
Къоджориаг дидинджыты тæф. 
Ам æнкъардæй Къуары дон дзыназы, 
Уылæнтæ ныккæнынц был æмцæф. 
Уыцы ’хсæв дæр ахсæвау мæ катай 
Хъазан лæгъзмæ мемæ ’рхастон æз. 
Буц чызджытæ рарттив-барттив кодтой, — 
Ирд арвы тæхгæ стъалыты ’нгæс. 

Тæлмацтæ 
17 
Хъал лæппутæй чи нындзыг сæ разы, 
Чи сæм дардта аивæй йæ цæст. 
Йе ’мыджыр зæххон мæйты ’хсæн нал зынд 
Æмæ ’рвон мæй мигьты ’хсæн нымбæхст. 
Систой та сæ уæлныхты Хъапланы 
Чызджытæ: «Цы ныггоби дæ, цæй!» 
Лæппу дæр та «Хибар чи у?» зары, 
Уд уырауы йе ’рхæндæг зæлтæй. 
Уыцы зарæг чи фехъуса иу хатт; - 
Нал ыссардзæн удæнцой æнус. 
Алчи, цыма, бандзыгау, ныджджихау, 
Чызджыты къорд хингондау ныхъхъус. 
Ауыдтон сын урскъабаджын се ’хсæн, - 
Сонт зæрдæ, дывыдон арты дуд! - 
Раст мын, цыма, уыцы уысм зынг ехсæй 
Арвæрттывд æрриуыгьта мæ уд. 
Раджы дзы кæддæр мæ сонт уд баззад, 
Уый фæстæ йæ нал федтон, кæм уыд? 
Ныр ам февзæрд урсдæллагхъуыр - хъазау. 
Мæнæ цыма стайты ’хсæн сæгуыт. 
Фемдзаст мæм, фæхудт æмæ йæ цурмæ 
Бацыдтæн чъызгæ-ризгæ хæстæг: 
«Амондджын дæн, - дзурын худгæ-хурмæ, - 
Федтон ма дæ иунæг хатт цæстæй!» 

18 
Бестауты Гиуæрги 
Дзуры мæм: «Нæ дæ ферох дæн, — бузныг, 
Искæй мысын абон модæ нæу». 
«Зон æй, уæдæ, модæ циу - æнус мын 
Рохуаты хай не скæндзæни дæу!» 
Чызг сырх уарди фестади мæ разы, 
Уддзæф дæр ыл атыхсти фæлмæн; 
Урс къабайы йе ’лвæст гуыр куы разынд, 
Бауадзыгмæ бирæ нал хъуыд мæн. 
Мæй ыскаст, дзæнхъа дæлхъуыртыл ризгæ 
Йе ’взист тын налхъуыт пырхæнтæй худт. 
«Цом», зæгъгæ, — уæдмæ фæдзырдтой чызгмæ, - 
Ацыд æмæ ахаста мæ уд. 
Хъуыдытæ Къуары былыл 
Æрхастон та донмæ мæ сусæг хъынцъым, 
Фæндыди мæ ссарын æнцой бынат уым. 
Цæй удæнцой? - нæууыл мæ цæссыг фæкалд: 
Æппæт дæр — æрхæндæг, æппæт дæр - æнкъард. 
Уæззаугай ивылы хъуырхъуыргæнгæ Къуар, 
Йæ уылæнты ’рттивы кæсæнау цъæх арв. 
Мæ хъусты дзыназы йæ сæр-сæр, йæ загьд, 
Йæ дæлуылæн арвы мæ цæстæнгас — сагьд. 
Цы дзурыс, цæмæн у дæ ныхас æнкъард, 
Ивгьуыд дугты ’вдисæн æмырхъæлæс Къуар? 
Нæ зонын, нæ зонын, цæмæн уыди цард 
Мæ цæсты уæд афтæ мæрдоних, мæнгард?.. 

Тæлмацтæ 
19 
Цы схонæм йæ чысыл цæрæнбон лæгæн? - 
Æнæбын афтид гарз, — цыфæнды дзы кæн! 
Кæд чи уыдис, - царды йæ зæрдæйы дзаг 
Хæрзиуджытæ федта, фæкасти йæм фаг? 
Æппæтхъом падцзæхтæй тыхджындæр ма ц’ и? 
Хъæздыг цард уа, кад уа, - цынæ сæ фæци! 
Уæддæр-ма фæдзурынц кæрæфæй, зыдæй: 
«Кæд басæттæм уыцы паддзахы дæр, цæй?» 
Æмæ та цæуыл у сæ хъаугъа, сæ хыл? - 
Цы сыджыт уыдзысты, гъе уыцы зæххыл! 
Рæстылдзу паддзах дæр кæд фæзоны ’нцой, 
Йæ бæстæ, йæ дзыллæ — йæ сагъæс, йæ кой; 
Фæрныг цардмæ, рухсмæ йæ фæдыл цæуой, 
Йæ ном ын æлгъыстæн куыд никуы хæссой. 
Æниу цымæ царды куы ’рлæууа кæрон, 
Кæй-ма ’ндавдзæн гъеуæд сæ намыс, сæ ном?.. 
Уæддæр кæд нæ зæххæн йæ хъæбултæ стæм, 
Уæд мадæн лæггадæй кæд фæллад кæстæр, 
Мæгуыр у — кæй хоной йæ цæргæйæ мард, 
Кæй не ’ндава дуне, кæй не ’ндава цард! 
Ме стъалымæ 
Ма феххæл, мæ цардамонды стъалы! — 
Хъардзынæн уæддæр мæ уарзт дæуæн, - 
Ахуыр дæн, мæ рыст удæн нæ калы 
Рагæй дæр дæ мидбылхудт тæмæн! 

20 
Бестауты Гиуæрги 
Амондсыгьдау не ’ркалын мæ цæссыг, 
Тар асæсты ку’ æмбæхсыс æваст. 
Ды нæ зоныс, цас цин мын æрхæссы 
Мигьвæлмæй дæ иу хъуызгæ фæкаст. 
Ракæсай мæм тарæй æви худгæ, - 
Дæ мæнæн кæддæриддæр зынаргь: 
Дардзынæ тъымы-тъыма мæ удмæ 
Амонд æмæ рухс цины цырагь. 
Цæй-ма, цæй, ныццæхæр кал цыренæй, 
Уыцы хорз мын бауарзæд дæ цæст; 
Ма бафсæдон а зæххыл цæрынæй, 
Де ’рвон рухсæй бафсæдон æрмæст! 
Наполеон 
Наполеон афæлгæсыд Францыл: 
Алæ-ма, мæ тугкалдæй цы рауад! 
Арæнтæ — уæрæх, нывыл у алцы, 
Баисты йæ бирæ знæгтæ раууат. 
«Ныр - æгъгьæд, мæ рухс нысан æххæст у, 
Дунейыл мæ нæргæ ном ныхъхъæр и; 
Худгæ хур - мæ паддзахад, мæ бæстæ, 
Кады мæсыг самадтон — сыгъзæрин. 
Гъе уæддæр тырыккзæрдæ рæдувы! 
Амонд мæн уæддæр нæ уадзы рохы. 

Тæлмацтæ 
21 
У йæхæдæг дуг мæныл æнувыд, - 
Æз хæцын æндон къухæй йæ рохыл. 
Нæ, фæлæ, мыййаг, мæ бæсты ’ндæртæн 
Амонд ацы кады ном куы ратта. 
Нæ, мæныл уый не сивдзæн йæ зæрдæ, - 
А дунейыл иунæг мæн æрцардта! 
Искæмæй дæлдæр уа Наполеон! — 
Разынæд мæнæй тыхджындæр, гъемæ 
Ингæны дæр н ’амæлдзæни ме уонг, 
Сыстдзынæн тыхæвзарынмæ йемæ!» 
Денджызау уæрæхзæрдæ хъайтарæн, 
Хурвæлгондзæн никуы ис ныххуыссæн. 
Абухгæ цъæх арты пиллон тары 
Уайдзæнис нæ цæстытыл йæ хуызы. 
Уарзын сау дыууæ цæсты мæ удау, 
Амонд мæм сæ хауты ’хсæнæй худы. 
Гъе, фæлæ сæм фемдзаст уон æрмæстдæр, - 
Нал равдисынц се ’рвон хуыз мæ цæстæн. 
Зонис-ма, мæ сыгьзæринхау буц хъоппæг, мæ катай, - 
Де ’рхæндæг фæлмаст цæстытæн æз цæф дæн сæ фатæй! 

22 
Бестауты Гиуæрги 
Судзы мæ сæ карз æнгас, æгьатыр; 
Се ’нæуынон амæттаг дæн, — хатын. 
Ризгæ сын уæддæр мæ сæнттæ хъарын, 
Се схуысты дæр сусæг цин æнкъарын. 
Уарзтæмхиц рæсугъд цæстытæ, чи, байтаман, мардзæ, 
Бастъæлдзæн уæ мæтæй æмæ йе ’цæг цард ыссардзæн?! 
Уайы, скъæфы мæ фыдвæды ме ’фсургъ, уадæмдзу тæхы, 
Уасы сау халон мæ фæдыл æмæ нал хæцын зæххыл! 
Тæх æнæфæцудгæ, ме ’фсургъ, тæх дæ хивæнд тахтæй ды, 
Æмæ дымгæйы бар бакæн ме знæт саууылæн хъуыды! 
Айгæрд уадтымыгътæ, фурдтæ, хæхтыл, сæрсæфæнтыл ахиз, 
Атындз, ме ’нæрхъæц зæрдæйæн ратт фæндагсары уæлахиз, 
Ма фыдæнтæфы фæчъил у, ма фыдкъæвдайы, мæ дугъон, 
Ма дæ барæгыл фæцауæрд, цинæй - удуæлдай! - фæцух уон. 
Уадз, мæ уæзæгæй фæхауон, ма уон ме ’мгæртты нымæцы, 
Мауал ме схæсджыты фенон, ма - цы рæсугъдыл нæ хъæцын; 
Хур, кæм мыл ныгуылай, уым мыл ног дæрддаг хæхтæй-иу ракæс, 
Иу æрмæст — зæгьа мæ зæрдæ ме ’мдзу стъалытæн йæ сагъæс. 
Ме ’нкъард уды рис, мæ нымд уарзт фурды ’хсидæнæн дæттын, 
Де ’рра фидыцы тъæбæрттыл ме ’рдаг сусæг монц бæттын, - 
Тæх æнæфæцудгæ, ме ’фсургь, тæх дæ хивæнд тахтæй ды, 
Æмæ дымгæйы бар бакæн ме знæт саууылæн хъуыды. 

Тселмацтæ 
23 
Уадз, мæ фыдæлты уæлмæрдтæй дард ран баййафон мæ мæлæт, 
Ма мыл удлæууæн чызгайы судзгæ сау цæссыг æркæлæд; 
Искуы быдыры мын халон уасгæ скъахдзæни мæ ингæн! 
Æмæ ме стджытыл тыхдымгæ сыджыт бакалдзæни ниугæ! 
Уым мыл уарзоны куыды хай арв изæр-райсом кæндзæнис, 
Хион-хицæтты бæсты мыл сау сынтыты бардз кæудзæнис! 
Атындз, ме ’рдаг æфсургь, тагъддæр, 
атон карз хъысмæтæн й’ арæн, 
Тæх, йæ коммæгæс, йæ цагьар, уымæн никуы уыд дæ барæг. 
Уадз, мæ й’ амæттаг æрбауон, искуы амæлон дзæгьæл - 
Ма ’гьгьæл, мисхал дзы фæтæрсон, 
ризгæ ’ркъул кæнон мæ сæр! 
Тæх æнæфæцудгæ, ме ’фсургь, тæх дæ хивæнд тахтæй ды 
Æмæ дымгæйы бар бакæн ме знæт саууылæн хъуыды! 
Кæд нæ фæуаид хæрзуæгьды ацы удуæлдай хъуырдухæн, 
Кæд хæрз æвæды дæ фæдтæ искуы ссариккой, мæ дугьон; 
Æмæ ме ’фсымæр, мæ фæдон йе ’фсургь фесхоид æдасæй, 
Æмæ сау хъысмæты дугъы къахдзæф н’ ауадзид йæ разæй! 
Уайы, скъæфы мæ фыдвæды ме ’фсургъ, уадæмдзу тæхы, — 
Уасы сау халон мæ фæдыл æмæ нал хæцын зæххыл! 
Тæх æнæфæцудгæ, ме ’фсургь, тæх дæ хивæнд тахтæй ды, 
Æмæ дымгæйы бар бакæн ме знæт саууылæн хъуыды! 

24 
Бестауты Гиуæрги 
ЧЪАВЧЪАВАДЗÆ ИЛЬЯ 
Уалдзæг 
Рагуалдзæджы хурхæтæн, 
Сау зæрватыкк зары, - 
Сæнæфсиры бур хæтæл 
Цины цæссыг калы. 
Дуне фервæзт зымæгæй, 
Дидинвæлыст — фæзтæ... 
Ды кæд рафтаудзынæ, кæ, 
Дидинæг, мæ бæстæ?!. 
Никъолоз Бараташвилийæн 
Ныр хæрз дзæгъæлы кæд нæ фæуаид 
Удуæлдай лæджы ацы тохмæ сидт, 
Æмæ ’вадаты ды ксей айгæрстай, 
Ме ’фсургъ, уыцы фæд зæххыл баззаид... 
Н.Бараташвили 
Ох, ацух нæ дæ!.. Цæй тугтæригъæд уыдис дæ мæлæт! 
Цы зынаргь хæзна ныгæд æрцыди дæ сау ингæны!.. 
Дæ денджыз зæрдæ, фыруарзтæй судзгæ, куыд тагъд æрнымæг! 
Æрвон зарæгыл хъуыдытæгæнгæ куыд нал цин кæны?.. 
Цы зонæм, демæ цæй бæрц ахастай зæндджын хъуыдытæ, — 
Нæ развæндаг нын нæ рухс кæндзысты, зынг хуры тынтау. 

Тæлмацупæ 
25 
Цы зонæм, науæд - æнæрайхæлгæ æвзонг къуыбыртæй 
Дæ сонт зæрдæйы цæй бæрц бампылди рæсугъд дидинтæ!.. 
Фæхъуыдтæ ’взонгæй, - фæсидзæр ысты нæ зæхх, нæ адæм: 
Чи ма нын дзурдзæн нæ цин, нæ хъыгтæ? - кæнæм дыл хъарæг. 
Мæгуыр мах мæнæ, ды кæмæн нал дæ æнусон кадæн, - 
Дæу ингæнæй дæр ног сыстын кæндзæн дæ нæргæ зарæг. 
АКЪАКЪИ ЦЪЕРЕТЕЛИ 
Уадындз 
Кæм дæ, мæ хорз уадындз, дæ зæлтæй, 
Дæ фæлмæн уазмыртæй, узæлгæ, 
Ысхъарм кæн ихуазал цæгаты 
Мæнæн — гуырдзиагæн — мæ зæрдæ! 
Фыййау дæ хохрындзæй ныззары, 
Фыййау дæ удæнцой ыссары, 
Дæ ризгæ цины зæл — уæларвы, 
Дæ хъыгтæ - дæлсыджыт, фыдтары! 
Æмæ æрдхорд лæгæн, æмгарæн 
Мæ бæллиц равзары дæ зарæг, 
Фæлæ уæд райхъуысы дæ хъæрзты 
Мæнмæ Гуырдзыстоны нымд хъарæг; 
Куы йыл тæтæр цъæх арт æндзарынц, 
Куы та йыл турк сæ тых æвзарынц, 
Куы скиф æрбахъавынц — гæппæввонг, - 
Рæстæг æрбабырстæн æвзарынц. 

26 
Бестауты Гиуæрги 
Гъе афтæ ’рхæндæгæй дзыназыс, 
Кæуыс хæкъуырцкуыдæй мæ разы, 
Æмæ Гуырдзыстоны хъæрзынмæ 
Мæ зæрдæ цас хъусын фæраза?! 
Фæлæ дæ ризгæ зæл ыстæм хатт 
Ныфсдæттæг рухс тынау ыстæхы, 
Æмæ уæд зæрдæйæ фæхауæг 
Ивгьуыд цин й’ ахстонмæ ыздæхы. 
Фæуайынц сахъ гуырдтæ мæ цæстыл, — 
Сæхи нывонд кæнынц нæ бæстæн, 
«Ызнаджы цæв», зæгъгæ, хъæргæнгæ 
Сæ кæрдтæ раскъæфынц æлвæстæй. 
Мæн уыцы цины зæл рæвдауы, 
Мæн уый мæ амондыл æфтауы; 
Мæнæн уый удхос у, мæ уадындз, 
Дæтт мын æй, курын дæ, рæдауæй. 
Гуырдзиаг хъарджытæ дзыназыс, 
Гуырдзиаг цины зæл ысуасыс, 
Нæ ивгьуыд ’рымысын дæ зардмæ, 
Зынаргь мын уымæн дæ, мæ уадындз. 
Фæлæ, кæй ма хъæуы дæ сæр дæр, 
Лæг дæр куы нал хъусы дæ зæлтæм! 
Фæцу, мæ мæлгьæвзаг, хуыздæр у, 
Фыййауæн барухс кæн йæ зæрдæ... 

Тæлмацтæ 
27 
ВАЖА ПШАВЕЛА 
Цæлы фынгыл 
Радæтт-ма тагъддæр уыцы сæн, 
Уыцы ’лгъыстаджы нуазинаг, - 
Чи зоны, мæтæй айрох уон, 
Царды цалх размæ разила. 
Чи зоны, уыцы дзаггарзы 
Сау маст, дойныйау, басæттон; 
Цæстыл ауайа сау рæсугъд, 
Дуне мын феста уаз зæддон. 
Цырд фæцагайон м’ аласа, 
Февзæрон фурды ’рра малы; 
Ам куыдзы цардæй карз тохы 
У бæллиццагдæр рамæлын. 
Макуы ма ’рдомут саг лæгæй, 
Хорз цы нæу, уымæй раппæлын! 
Æхсæв хохы 
Æризæр... Дидинтау цъæх арвыл 
Лыстæг ыстъалытæ фæзынд. 
Нæма скаст мæйы цæст, хæлæг нын 
Кæны æрвон рæсугъд йæ уынд... 
Нырма бæрзонд хохы къæдзæхтæй 
Нæ худы мидбылты хъуызгæ, 
Нырма нын «уе ’зæр хорз!» нæ загъта, 

28 
Бестауты Гиуæрги 
Хæххон чындздзон чызгау, чъызгæ; 
Йæ ирд цыллæ тынтæ нæ найы 
Рæсугдзаст суадæтты нырма, 
Бæлццон йæ фæндагыл нæ уайы, - 
Лæгæрды фæсвæдты куырмау... 
Сæхиуыл сау ыскодтой хæхтæ, 
Тызмæгæй тар кæмттæм — сæ каст. 
Уым хилынц уæйгуытæ, æндæргтау, 
Æдзæм æрдз фестъæлфы æваст... 
Цæмæн и сау дарæсы хъæд та, - 
Æртыхст ыл талынг æви маст?! 
Ыстæм хатт хохæй уыг ныууасы, 
Фæкæнынц дидинтæ гæв-гæв, 
Рæууддзæф сын сæ дзыкку фасы, - 
Лæууы сæ хъахъхъæнæг æхсæв. 
Нæ ниуынц балбирæгьтæ цъассы, 
Кæм кæнынц холыйыл хæлæф! 
Ныккæуы ’хсæрдзæн, ком дæр тъизы; 
Кæм ма нæу афтæ та æниу: 
Фæсхох, хъуына къæдзæх кæм ризы, 
Уым хъуысы къадатæн сæ ниуд. 
Æппæт ам иу рисæй фæриссы, 
Æппæты рухс амонд дæр — иу. 
Табу дæуæн, Хуыцау, фæлдисыс — 
Зæххыл æмудæй царды зиу: 
Йæ къух иу иннæйыл нæ исы, 
Хуыздæр, аивдæр ма та циу!... 
Хох комыл не сивдзæн йæ зæрдæ, 
Æвзистсæр цъити рæгьтыл — ком, 

Тæлмацтæ 
29 
Фурд - хъæдыл, донуылæнтыл - хъæдтæ, 
Сыджытыл - дидинæг цæрдхъом, 
Йæ фырттыл — зæхх, æмæ æппæт дæр 
Кæм нæу мæ зæрдæйæн æхцон!.. 
Ныртæккæ ницы тас у... бæстæ 
Кæндзæнис адджынæн фынæй, 
Æваст æмбисæхсæв ызмæстæй 
Мигь арвыл ракæндзæни зæй, 
Æнахуыр зайлаг калм ыслæсдзæн 
Æнæбын денджызы хуылфæй, 
Ныккæсдзæн дунемæ зыддзæстæй, 
Зæгьгæ йæ аныхъуырон, цæй; 
Ныккæудзæн уадтымыгь фырмæстæй 
Ысуыдзæн дун-дуне хъæрахст. 
Зæххыл цы бон кæндзæн, цы рæстæг - 
Къæдзæх дæр нал уыдзæн æдас; 
Цæудзæн æнахуыр дæнг-дæнг хъæдтæй, 
Цыма Хъаймæты дуг æрцыд. 
Сæ рохтæ атондзысты дæттæ, 
Сæ сæрыл хæхтæ сисгæ цырд. 
Тыхджын æрдз алцæмæн æлдар у, 
Æмæ йæхицæн та — цагъар; 
Куы нæм йæ рухс цырагь æрдары, 
Куы та ныл ракалы цæхæр; 
Йæ къухы уый æмхуызон дары: 
Фыдбылыз — амонды дæгьæл. 
Кæм рæзы буц дидин йæ тары, 
Уым хъуысы знæт зæйты сæнтхъæр, 
Уæддæр рæсугъд тæмæнтæ калы, 
Аив, бæллиццаг у, уæддæр!.. 

30 
Бестауты Гиуæрги 
Цард мын марг дардта 
(Зарæг) 
Цард мын марг дардта, æз та йæ 
Нуæзтон къахеттаг сæнæн: 
Кæд зыдтон, - нæ уыдис тайæн, 
Уыд уæддæр æхцон мæнæн. 
Рис мæ зæрдæйы ыстъæлы, 
Цæй, цы ма мæм кæса зын: 
Мæнæ каконсындз лыстæны 
Æз адджын фынæй кæнын! 
Мигь хæлбурцъ кæны мæ сæрмæ, — 
Уадз, фыдæхæй мæ цæвæд! 
Никуы схæсдзынæн мæ сæрмæ, — 
Искуы бамбæхсын фæсвæд! 
Мигъы мурмæ дæр нæ дарын, 
Фæлæ тохгæнæн дæр нæй! 
Мард у, рис дæр æм нæ хъары, — 
Мачи ма зæгъæд мæнæй. 
Уадзы пиллон арт мæ зæрдæ, 
Тоны, нал ары æнцой. 
Ацы сау туджы лæсæнтæ 
Ныр кæмæй фæнды цæуой, 
Ам, мæхицæй, æви знæгтæй, 
Тас мæ нал уадзы сæ кой. 

Ма кæ, ма, зæгъ, худ, малусæг 
Уый куыд рæсугьд у малусæг, 
Уый куыд æрттивы ’ртаххъусдзæг? 
Ма кæ, ма худæд хохрындзæй, 
Уым æй къуыдыр калм бахæрдзæн! 
Дуне ма хынцæд дзæнæтыл, 
Цард-цæрæнбонæй ц’ аразы! 
Нæ, нæ рацæрдзæн ’нæмæтæй, — 
Ма кæ, хурмæ, зæгъ, ма разын! 
Ма кæ, цинæнхъæл ма райхæл, 
Ма, мæ чысыл хур, малусæг; 
Бæстыл сау сагьæс сарæх и... 
Сыджыт, бакæн æй де уазæг, 
Батыхс, мадау ыл баузæл, 
Рæзæд д’ авдæны, ауз æй... 
ГАЛАКТИОН ТАБИДЗЕ 
Цалынмæ нæ бамыр уой 
Цалынмæ нæ бамыр уой 
Фæндыртæ ’мæ арфæтæ, 
Хъардзынæн дын, лирикæ, 
Ме ’гьуыстагдæр арфæтæ. 

32 
Бестауты Гиуæрги 
Цалынмæ нæ бампылой 
А дунейы уардитæ, - 
Ма мæт кæн, арв, ма тыхс, зæхх, - 
Цин уыдзæн мæ царды дæр. 
Самадтон æндон мæсыг, 
Уый æнус мæ номыл у, 
Æмæ дугты уадтымыгь 
Уымæн ницы хъомыл у. 
Фидыд 
Тымыгьтимæ афардæг уæлмонц март. 
Урс дарæс ыскæндзынæн мæхиуыл, 
Дымгæйы ’мдзу, мæнæ, цыма, Моцарт, 
Ахæсдзынæн рог зарæг мæ риуы. 
Уалдзæг у, мæ зæрдæ дарын майыл: 
Афонмæ уый кады худт ныккодта 
Рухссагъæс, бæрзондхъуыды Сæнайыл 
Æмæ худы хох-паддзах дæр сонтау. 
Кады худтæ иугьуызон ис махыл, 
Иугъуызон æнус-тæмæн сæ тынтæй: 
Лавры сыфтæй быд — поэт-паддзахыл, 
Хох-паддзахыл - конд уæззау фæрдгуытæй. 
Сыст, мæ уд, дæ урс-урсид зæппадзæй, 
Фидыцæн дæ кады зарæг курын: 
Бæстæ байдзаг хурæй æмæ ’вдадзæй, - 
Бафидау мæлæтимæ мын дзурынц! 

Тæлмацтпæ 
33 
Ацы знæт уалдзæг й’ ахæстон фаркгай 
Тагьд фæхæсдзæн, йæ къæс-къæс ын хъусын. 
Ризгæ ’ргьæвст къухæй цингæнгæ, райгæ 
Ног цæрæнбоны уаз авдæн узы. 
Райхъал, бауддзыд алфæмблай алцы, 
Бæстыл царды рæмудзгæ тых азæй. 
Диссаг, иумæ дæр худын куы нал цыд, 
Уæд ныр дуне куыд ныххудт æгасæй! 
Ноггуырд суадонæн, ногдзыд бæлæстæн 
Се ’взонг удты тæпп-тæпмæ ныхъхъусы, - 
Ацы уалдзæг сыл райы мæ ’ргьæвстæй 
Ног цæрæнбоны уаз авдæн узы. 
Ахызтыстæм Шиндарæй, ахызтыстæм Тъбетæй, 
Чъехы къанау басаста хус быдыры дойны. 
Зæрдæ дисы бафтыдис Хуссар Иры фендæй, 
Йе ’нусон æдзæм æхсæв фестъæлфыд æмбойны. 
Зонын æз, сæрдыгон-иу сыгьд цъæх арты Знауыр, 
Сау зæхх-иу ныскъуыдтæ и, хурмæ пиллон уагьта. 
Ныр, кæсут-ма, ног дуджы нал и ’ууæнк Хуыцауыл: 
Ам дæр райхъал фурд æмæ урс уадындз ныццагьта. 
2 Бестауты Гиуæргн 

34 
Бестауты Гиуæрги 
Хæхты сæрмæ Хъелы цад цъититы хъæбысы, 
Раскъуыди, дам, уый бынæй Леуахийы хъал дон. 
Уадау уайы, йе знæт хъæр авд дæлдзæхмæ хъуысы: 
Райы, райы, - мæнæ, дам, Хуссар Иры ’рцардтон. 
Электроны судзгæ тых рахаста йæ уылæн 
Æмæ диссаг: йе ’мыджыр баци худгæ хурæн. 
Къуернет æмæ Тамарес, къулсæр дæн уæ разы, 
Абон мæм сымах аккаг кады дзырд нæ разынд! 
Æз фæрсын фæрныг хъæуты уыцы ’взыгьд хъайтарæй, 
Недлат, Тъбетæй, Тигьуайæ исчи мын куы зæгьид: 
Чи раивта боныгъæд Чъехы комы ’хсарæй? 
Хус быдыр кæй хъаруйæ адардта цъæх-цъæхид? 
Хъæд æгомыг райдыдта дзурынтæ кæй фæрцы? 
Фехъуысти кæй рыуаджы дунейы хъæр Громмæ? 
А зæххыл цы ’рцыд æмæ диссагæй цы нæ ’рцыд, 
Фæлæ афтæ никуы каст æрдз лæгæн йæ коммæ! 
Дзауы суармæ чи скодта къæдзæхтыл лæгъз фæндаг? 
Удæвдз академийы рухс уæд кæмæ фæхæццæ? 
Ахæм ма кæм уыдзæнис номхæссæны фенддаг: 
Мигъы рог зæлдаг хызы хæхтæ сты куыд уæццæ! 
Ахстон фарн кæм ысбыдта барджынæй йæхицæн, 
Раздæры æнæхæдзар амондыл кæм фæхæст? 
Хъæутæн æмæ горæттæн чи у ныр сæ хицау? 
Чи кодта зынудисæн, ныр кæй бæллиц сæххæст? 

Тæлмацтæ 
35 
Чи сауыгьта хурзæрин арвыл сау мæйдары? 
Чи радта зынг базыртæ мигь ныддымæг уадæн? 
- Уый æнус æнæмæлгæ адæмы æхсар уыд, 
Сау диссæгтæ сфæлдисæг адæм ысты, адæм! 
Мисхал сын нæ фæкайдзæн се ’хсарæй, сæ тыхæй, 
Даргъ æнусты цасфæнды ма ивыла рæстæг. 
Ды кæй калыс, артуадзгæ, фарнимæ дæ дзыхæй, 
Уыдон дæр ысты, поэт, адæмы ныхæстæ! 
ИРОДИОН ЕВДОШВИЛИ 
Уадтымыгъ 
Ниуы уадтымыгь ызнæтæй; 
Уынджы мин хъæлæсæй уасы; 
Кæрты кулдуæрттæ ныххойы; 
Уатмæ ердойæ дзыназы. 
Денджыз хохуылæнтæй сыстад, 
Фурдтæ зæхх сæ сæрыл исынц; 
Арв ныннæры, арв нырттивы; 
Къæйтæ, къæдзæхтæ нытъгьизынц. 
Арвы знæт нæрдæй нæ тæрсын, - 
Уадз, ныкъкъæр-къæр кæнæд тынгдæр; 
Денджыз йе ’рфæнтæй æхсидæд, 
Хойæд дыуæрттæ тыхдымгæ. 

36 
Бестауты Гиуæрги 
Зонын æз, — фæсхæст, фæскъæвда 
Арвыл хурзæрин ыскæсдзæн, 
Æмæ йе ’гьуыстаджы уаз тын 
Рухс, æвзист æртæхтыл хъаздзæн. 
Гъеуæд раивдзæн йæ хæкъуырцц 
Булæмæргь, - тъæллангæй зардзæн: 
Ногæй сифтындздзæн йæ фæндыр, 
Дард йæ цины хъæлæс зæлдзæн. 
Фæлæ гьеуæдмæ йæ удæн 
Нæй æнцой æмæ рæвдауæн: 
Худгæ хуры кад куыд кæна 
Тар, хъуынтъыз бонæн, къæвдайæн! 
СИМОН ЧИКОВАНИ 
Чи загъта?!. 
Чи загьта, чысыл, дам, у мæ бæстæй, 
Чи рахуыдта, чи, бæрц адæм мах?!. 
Чи федта Гуырдзыстоны йæ цæстæй 
Асæй иунæг фауинаг гæнах?! 
Бакæсут-ма хæхты сæрмæ хæхтæм, 
Фехъусут-ма авдсионы уаст. 
Фенут-ма нæ хурæмдзу цæргæстæн 
Мигьтимæ сæ тох кæнæ сæ хъазт. 
Разилут-ма сау айнæг къæдзæхтыл — 

Тæлмацтæ 
37 
Бахынцут нæ мæсгуытæн сæ бæрц; 
Бахынцут-ма: быдыртæ ’мæ рæгътыл 
Цас фæкалдта йе ’рдаг хуызтæй æрдз. 
Бафæлварут: тымыгътæн ысбарут 
Арф кæмтты сæ хъуырдухæн, сæ загъд; 
Хъал фурдтæн сæ тых æмæ сæ хъару; 
Рухс галуантæн арвырдæм сæ тахт; 
Дард балцы нæ фыдæлты цæуæнтæ; 
Дугæмдзу саулохаджы тæхæн; 
Арвæмбæрц бæрзонд хохыл йæ фæдтæ 
Хурæмсæр Горгасалы бæхæн. 
Дарубандаг кулдуæрттæм æрмæстдæр 
Тохдзагъд къухæй бавналут, - уайтагъд 
Разындзæн уæ цæсты раз мæ бæстæ, - 
Аргъæутты æнæкæрон тыгъдад. 
Чи загъта, чысыл, дам, у мæ бæстæй, 
Чи рахуыдта чи, бæрц адæм мах?! 
Чи федта Гуырдзыстоны йæ цæстæй 
Асæй иунæг фауинаг гæнах?! 
ЛЕОНИДЗЕ ГЕОРГИЙ 
Фын 
Дысон федтон диссаджы бæлæс, - 
Хуры бур зæрин тынтæй фæлыст. 
Фенддаг уыд йæ цъæх сыфтæрты хъазт, 
Уддзæфмæ йæ къабæзты æнкъуыст. 

38 
Бестауты Гиуæрги 
Адæм ын йæ къалиутæ цæгъдынц, 
Аразынц дзы авдæнтæ рæвдзæй; 
Урс æхсныфтæ, уардитау, тæхынц, 
Æмæ ризы авдæнхъæдтыл мæй. 
Гъе, фæлæ мæм сау диссаг цы каст: 
Бæласæй фæхицæн вæййы цонг, 
Æмæ та йæ бынаты æваст 
Февзæры цæрдхъомдæр къалиу ног!.. 
Уалынмæ дын, мæнæ, цыма, сынт, 
Марды чырын аразæг фæзынд... 
Бæласæн йæ фæрæты цæф, раст 
Калмы ’взаджы ауадау, фæрыст. 
Æмæ арф ныхъхъæрзыдта æваст. 
Уидæгтæм, дыздызгæнгæ, ныррызт... 
Æз фæрæвдз дæн: ацахста мæ къух 
Марды чырын аразæджы хурх. 
Федтон мин-мин сонт сабийы, стæй 
Зоныгуылæй арвмæ цыд сæ хъæр, — 
Кодтой йын хъуыры цъарæй лæгьстæ: 
«Ма ныл рауадз туг æмæ цæхæр!..» 

Зарын мæ фыдыбæстыл 
Мæ зарæгыл мæ тых, мæ уд фæхъарын. 
Мæ уарзт, мæ бæллиц судзгæ зæлты ис. 
Мæ фыдыбæсты кады зарæг зарын, 
Нæ мын ис, нæ, йæ зарæгæй æфсис. 
Мæ зæххы цинæй ауагьтон уидæгтæ, — 
У афтæ ’хцон хæрис бæласæн дон. 
Йæ уарзгæйæ, йæ цæрайæ ыслæг дæн, 
Æнæ фыдызæхх цард мæнæн - зындон! 
Æнус-райдзастæй калы ныр цæхæртæ 
Алдзæн тынты, сыгъзæрины къæрттау. 
Цы бон йæ уындæй нал райа мæ зæрдæ, 
Зынгхуыст æрбауон уыцы бон фæлтау! 
Кæм дæ, рæубазыр, ризгæмыр æмдзæвгæ, 
Гуылф-гуылфгæнгæ мæ риуы арфæй раст! 
Йæ кадыл ног гуырдзиагау ныццæлхъ кæ, 
Ызнæтуылæн, ивылд къадайау раст!.. 
Мæ рад æрзылд, æмæ йын мæнæ ’рхастон 
Сырх дидинтæ, - сæ уæлæ худы хур. 
Æз аразын нывæфтыдтæ мæ бæстæн, 
Æз — абоны Гуырдзыстоны хъæбул! 
Æрвон цырæгьтæ ссыгъд æваст мæ риуы, 
Куы йын федтон йæ рухс царды къæсæр. 
Фыдыбæстæ — мæ зæрдæйæн йæ риуыгьд, 
Фыдыбæстæ — мæ зарæгæн йæ сæр! 

40 
Бестауты Гиуæрги 
АЛИО МИРЦХУЛАВА 
Гуырдзыстон, 
мæ уарзон Гуырдзыстон! 
Ысты дæ рухс цæрæнбонтыл 
Мæ ракуывды ныхæстæ, 
Уæлахизы бæрæгбон дыл 
Фæрнæй цæуа, мæ бæстæ! 
Цытджын лæгæй, бæгьатырæй 
Æнус-æнус фæцардтæ, 
Фыдхæстыты хъæбатырæй 
Фæхъахъхъæдтай дæ бартæ! 
Ысгуыхыс ныр хъазуат куысты, 
Кæддæр ысгуыхтæ тохы, 
Дæ фидæн, д’ абон рухс ысты, 
Нæ зайыс цинæй рохы! 
Дæу хъахъхъæдтой Горгасали, 
Дауыт-Аразæг рагæй. 
Дæ зæрдæйæ - ныууазал и, - 
Зæгьæн нæ уыд ызнагæн! 
Дæуæн ныууагъта хуры тын — 
Тамар-паддзах йæ фидыц, 
Æмæ фæлгæсыс дунетыл, 
Ыстъалыйау æрттивыс! 

Тæлмацтæ 
41 
Дæ фæндаг дæр кæм нæ разынд 
Ивгьуыд æнусты тары, - 
Руствели аст сæдæ азы 
Цырагь дæ размæ дары! 
Дæ номыл судзгæ батади 
Гурамишвили Дауыт, 
Ерекъле хæсты рафтыди, 
Йæ буар уыди зынгарыд! 
Бараташвили а бæстæй 
Йæ фæндаг хурмæ дардта, 
Амыранæн йæ къабæзтæн 
Æндон хъару ды раттай! 
Уый кардау дардта арвæрттывд, 
Æнусты сæрты ахызт. 
Уый хуры фарсмæ авæрдта 
Дæ ном æмæ дæ намыс. 
Илья лæууыд дæ арæнгæс, 
Важа нæрыд æрвнæрдау; 
Акъакъийæн дæ тар æнгас 
Нæ басаста йæ зæрдæ! 
Дæ амонд ныр дæ къухы и, 
Ныррухс ысты дæ фæндтæ. 
Цы бавзæрстай фыдтухийæ, 
Уый абон цинæй федтай! 

42 
Бестауты Гиуæрги 
Ыскасти хур — сырх тырыса, 
Сæуæхсид хæхтыл апырх. 
Февралы мæй - дæ цины сæр, - 
Гуырдзыстоны Октябрь! 
Ныр ферох кæн, — æнус-æнус 
Фыдхæстыты куыд сæфтæ, 
Февралы рухс - æвдадзыхос 
Дæ зæрдæйы кæрддзæфтæн! 
Æрвнæрæгау ныццарауы 
Хъазуат куысты дæ зарæг, 
Дæ зæххыл нал и тар аууон, 
Хъайтар фыртты ныййарæг! 
Куыд нæ дæ уарзæм хуры йас, — 
Зæринвæлыст дæ хæхтæ! 
Уый - Картли, Къахет, Гуриа, - 
Уæлдай нын нæу, нæ зæхх дæ! 
Рион, Арагви, Къуары дон 
Дæ тугдадзинты ’хсидынц, 
Тæмæнтæ калы алырдæм 
Кавказы хох — дæ фидыц! 
Дæ уæлвæзты — æхсыр цæдтæ. 
Дæ рагьсæрты - дзæнхъатæ. 
Æвзистбазыр æхсæрдзæнтæ 
Кæнынц дæ къæйтæн пъатæ. 

Тæлмацтæ 
43 
Дæ ном æвдисынц, йе та йыл 
Æнусты ’взагæй дзурынц: 
Рæсугьд аргьуæттæ Цхетайы, 
Æндонсæрст гæнах Гуры! 
Цыты цыртытæ гуырдзыйæн 
Æнæнымæц - æнустау: 
Тбилиси, Гелат, Уардзиа, 
Тъабацъхъур, Зарзма, Рустау! 
Зæрин арвырон йе ’рдынæй 
Дæ хæхтыл тауы рухс тын, 
Æмæ Ильичы орденау 
Дæ риуæй ЗаГЭС худы! 
Кæддæрау дын куы нæ тыхсæм, 
Ныр цардуалдзæджы, майы; 
Нæ Цæдисы дзыллæты ’хсæн 
Нæ зæрдæ цинæй райы. 
Фынддæс хъайтар æфсымæрæн 
Сабырад, куыст — сæ нысан. 
Нæ зæрдæйы ныфсæвæрæн 
У Ленины тырыса! 
Хъазуатдæр куыст кæм æхсиды, 
Вæййыс ды дæр уым разæй, 
Коммунæйы сæуæхсиды 
Дæ мидбылхудт дæр хъазы! 

44 
Бестауты Гиуæрги 
Дæ царды цинæй бæрзæндтæй 
Сæхи уырдыгмæ ’ппарынц — 
Æмæ æвзист æхсæрдзæнтæ 
Дæ кады зарæг зарынц! 
Дæ цъæх нæууытыл сабитæ 
Гæлæбуты тахт сисынц; 
Дæ сæрмæ худы арвайдæн, — 
Дæ мидбылхудт æвдисы! 
Дæ уæнгтæ айваз алырдæм, 
Зæрин хур дæ рæвдауæд, 
Дæ фырттæн, арвы стъалытау, 
Зæххыл нымæц дæр ма уæд! 
Дæ зæхх, дæ арвæй райгæ дæн — 
Дæ байзæддаг, дæ бындар, 
Æнæ дæу мыл, мæ райгуырæн, 
Нæ тауид хур йæ тын дæр! 
Дæуыл ысты мæ хъуыдытæ, 
Ды дæ йæ рухс мæ цæстæн, 
Дæ сæрвæлтау мæ удыл дæр 
Нæ бацуардин, мæ бæстæ! 
Кæд уал дын бирæ не ’нтысы, 
Уæддæр дæ хур æрттивы, 
Цæугæдон бафты денджызыл, 
Фæлæ йæ хуыз нæ ивы! 

Тæлмацтæ 
45 
Сыгъта дæ хæст йæ азарæй, 
Æхсон къæдзæх-иу бадон, 
Фæлæ уæддæр нæ басур и 
Дæ цардамонды суадон! 
Æмæ ныр дæр нæ фесæфдзæн 
Нæ фарны ’взаг, нæ зарæг: 
Дæ фыртты риуæй не сыфтдзæн 
Дæ буц рæвдыд, ныййарæг! 
Æз фесхъис дæн дæ къæдзæхтæй, - 
Уæздан зарын нæ зыдтон; 
Нæ бæллыдтæн æндæр мæргътæм, 
Цæргæсы уаст фæзмыдтон! 
Æмæ кæсыс — зынгзæрдæйæ 
Куыд арвыстон мæ бонтæ: 
Сæдæ-сæдæ æмдзæвгæйы 
Мæ алыварс - хæстонтау! 
Куы сива исчи уыдонæй 
Фыдызæххыл йæ зæрдæ, 
Уæд баззайæд дывыдонæй 
Уæд мауал уæд йæ хъæр дæр! 
Дæ тохвæдисмæ ме ’фсады 
Æрвитын æз сæдæтæй; 
Лæг сæм кæсынæй не ’фсæды, 
Ифтонг ысты æппæтæй! 

46 
Бестауты Гиуæрги 
Æдзух цæттæ сты — бахизой 
Дæ сабыр цард фыдхæстæй, 
Хъазуат куысты дын баххуыс уой, 
Мæ райгуырæн, мæ бæстæ! 
Сабыруарзаг дзыллæты ’хсæн 
Рæвдыд æййафай хурæй, 
Кæддæрау мын куыд нæ тыхсай 
Цыкуыйдзыхдæр фыдгулæй! 
Сырх дидин калай уалдзæгау, 
Фæйлауа хур-тырыса, 
Дæ арвы тыгьды хъæлдзæгæй 
Зæрватыччы уаст хъуыса! 
Ысты дæ рухс цæрæнбонтыл 
Мæ зæрдæбын ныхæстæ, 
Уæлахизы бæрæгбон дыл 
Фæрнæй цæуа, мæ бæстæ. 
Мæ гаджидау, мæ расидты 
Дæ цæрæнбонæн кувын: 
Зæринбазыр сæуæхсид дыл 
Æнусмæ уæд æнувыд! 

Тæлмацтæ 
47 
МИНИАТЮРÆТÆ 
Зæрдæ æмæ намыс 
Адæймаджы ’нкъарæнты хæзнадон - 
Зæрдæ у æвидигæ цæхæр... 
Ды дæ зæрдæйæ дæлбарад бадом, 
Фæлæ у дæ намысы цагьар!.. 
Саби æмæ зæронд 
Сабийы зæронд лæгыл фæбарæм: 
Ис сæм, ис, æнгæсдзинад ыстыр, — 
Сабийæн цы сонт рæдыд фæбарæм, 
Уый зæрондæн чи кæны хатыр!.. 
Адæм — æнæмæлсет 
Адæмы цард у æнæкæрон, дардыл. 
Иу уды цард та чысыл; 
Адæймаг цъусдугмæ уазæг у царды: 
Адæм — æнусон фысым... 
Урс хил 
Зымæгон хъызт бонты ысурс вæййы бæстæ, — 
Сæрдыгон та саурихи разыны ’взонгæй: 
Мæ сæрыхил иу хатт ысурс ис æрмæстдæр; 
Фæлæ ма кæм сау кæны ногæй!.. 

48 
Бестауты Гиуæрги 
Рæстæг 
Уайдзæн рæстæг размæ, хур дæр арвыл тулдзæн, 
Йе ’гæрон фæндагыл фурд тæхдзæн уæнгрогæй: 
Базæронд уыдзынæн æз, фыдæлты тулдзау, 
О, фæлæ мæ бæстæ баззайдзæн æвзонгæй!.. 
Мады лæггад 
Кæд фыста мады лæггад фырт!.. 
Фæлæ йæ кæд нæ уарзыс тынг, 
Уæд дын куынæ сараза цырт 
Дæ фырт, уæд-иу æм ма кæ хъыг!.. 
Салдат 
Салдат кæд дæ, - уæлахиз тохы ис! 
Фæраздæр æм ис де знаг, сæфыс уæд... 
Фæлтау дæхи хæсты нæмыгæй хиз, 
Фæлæ фыдгулæй макуы ’мбæхс фæсфæд! 
Балц хурмæ 
Æз хурмæ, судзгæ фатау, тахтæн, 
Фæлæ мын хур, Икарау раст, 
Мæ хом, æдых базыртæ ’рцагьта, - 
Цъæх арвæй расхъиудтон æваст... 

Тæлмацтпæ 
49 
Сæуæхсид 
Ыспæртт кæны сæуæхсид хæхтыл, 
Йæ тасæй тар мигьтæ фæлидзынц. 
Ыстæхынц арвы цъæхмæ мæргьтæ 
Æмæ дзы стъалытæ фæуидзынц!.. 
Азпгæ æмæ царды нысан 
Тæхгæ нысаныл ме ’нцой бонтæ баивтон: 
Тындзыдтон, зæгьын, цалынмæ уый ме ’ртты ’фта!.. 
Изæрмилтæ мæ ’рдæгвæндагыл раййæфтой, — 
Мæ сæрыхилты уазал зымæг ферттывта... 
ШАЛВА АПХАИДЗЕ 
Фæзæронд дæн 
Фæзæронд дæн, фæхалас и мæ сæр, 
Уæддæр уырны мæн - раздæхдзæни хур; 
Къуыпадыппыр сирень къутæры цур 
Кæсын æнхъæлмæ уалдзæгмæ уæддæр. 
Кæсын, апрель фæзыындзæни нæргæ, 
Йæ мидбыл худдзæн арвырæтты зæхх, 
Куы мыл хæсдзæн йæ фæлмæн уырзтæ зæгь, 
Куы та мыл уардзæн мигьдзæссыг тæркæй. 

50 
Бестауты Гиуæрги 
Нæрдзæни дуне уалдзыгон хъæртæй, 
Ыссардзæни та сау зæрватыкк мæн, — 
Мæ зæрдæйы пæрпæргæнгæ тæхдзæн, 
Мæ уд та райдзæн — цинæмхиц мыртæй. 
Ныццæгьддзæнис æвзист хъуытæзтæ цард, 
Ысуасдзæни сæдæ уадындзæй æрдз, 
Зымæгон зæхх та феппардзæн йæ кæрц 
Æмæ нæ уыдзæн иу лæг дæр æнкъард. 
Мæн цины уылæн фелвасдзæни рог, 
Поэты зæрдæ фестдзæнис æвзонг, 
Ыслæудзынæн мæ дуджы ’мбæрц бæрзонд, 
Ныззардзынæн мæ фыдыбæстыл ног. 
Фæзæронд дæн, фæхалас и мæ сæр, 
Уæддæр уырны мæн — раздæхдзæни хур; 
Къуыпадыппыр сирень къутæры цур 
Кæсын æнхъæлмæ уалдзæгмæ уæддæр. 
ИРАКЛИ АБАШИДЗЕ 
Цуаноны сехсæв 
Æризæр ныл ис тар хъæды кæрон. 
Цæй, арт ыскæнæм, — нæхицæн загьтам. 
Тæрсы къалиутæ æрбамбырд кодтам, 
Ызныхы мурыл æхсон ысцагьтам... 

Тæлмацтæ 
51 
Ыссыгьд чъырын арт, æрбамбырд ыстæм. 
Фæсидтыстæм дын нæ фæллад куыйтæм. 
Арты гуылфæнтæ арвмæ цыдысты, 
Сæ фæздæг калдис хуылыдз нымæттæн. 
Ныцъцъыс-цъыс кодта хуылыдз суг артæй 
Уынгæг хъæлæсæй, цахæмдæр сырдау, 
Æмæ нæ куыйтæ ысрæйдтой тарстæй, 
Цæрдæг фæдардтой сæ цæст фæрсырдæм. 
Уæд сырдтæ хъæды кæмдæр куы хордтой 
Зыдæй кæрæдзи, гыркъо ’мæ халсар. 
Кæмдæр-иу хуытæ ыскъæрцц-къæрцц кодтой, 
Кæцæйдæр арсæн зындис йæ сау сæр. 
Фæкъæрцц-иу кодта кæмдæр хуыскъ бæлас, 
Æмæ-иу куыйтæ æваст ысрæйдтой, 
Цыма уым хъæды зылдис фыдбылыз, 
Æмæ йæм уырдæм сæхи æппæрстой... 
Уæллæй, куыд хорз у хуыссын фæлладæй. 
Фæнды нæ ’рхуыссын, нæ цæст фæсайын, 
Фæлæ нæма у цæттæ æхсæвæр 
Æмæ нæ зæрдæ нæхимæ ’хсайы. 
Гъемæ ма мах дæр цæмæ кастыстæм: - 
Ысуæнгтæ кодтам хъæддаг хуы уайтагъд, 
Æрцæттæ кодтам æхсæр уæхстытæ, 
Хуыссæг рæстæгмæ кæдæмдæр атахт. 

52 
Бестауты Гиуæрги 
Цыма уым хъæды чындзæхсæв кодтам, — 
Нæ физонджытæ зылдысты зынгыл. 
О, ахæм бурфых, адджын физонæг 
Ысфидыдтаид паддзахы фынгыл! 
Зылдысты артыл æхсæр уæхстытæ, 
Æмæ сæ тагьдис æртæхтæ зынгмæ. 
Адджын тæф калдис нæ физонджытæй, 
Сæ хус сымаг сын ыскъæфта дымгæ! 
Сæгьдзарм дзæкъулæй хæринаг систам, 
Фæлмæн кæрдзынтæ, дзæбидыр-нуазæн. 
Нæ фынгы алварс æрбамбырд ыстæм, 
Тыппыр лалымæй æркодтам сау сæн. 
Ингило систа йæ къухмæ нуазæн, 
Уæззаугай сыстад æмгæртты цурæй 
Æмæ дзы скуывта æппæтæй раздæр 
Гуырдзыйы зæххæн, Гуырдзыйы хурæн... 
Ыстæй нæ фынтæн кæрон дæр нал уыд, 
Уыдыстæм нæууыл фынæй дæргьытæй. 
Тасманлусы та тулдзы уидæгтæ 
Ыскъуыдтæ кодтой хъæддаг нæл хуытæ... 
Паоло Яшвилийæн 
Бæргæ лæгау ивгьуыд бонты фыдсагьæс 
Куы фæхæссин мæрдтæм, — уым уд цы ’нкъары?.. 
Фæлæ сæттын... Кæм ма быхсын уæззау хæс, — 
Ныр бацыдтæн фæндзай азы зын кары... 

Тæлмацтæ 
53 
Æмæ фыссын... Кæд фервæзин дæ мастæй, 
Мæстæлгъæдæй дæ нал мысид мæ зæрдæ; 
Кæд арв мæ хъусты нал нæрид цъæхахстæй, 
Фæлидзин уыцы тар, æлгъыст изæртæй... 
Цы давы ныр, цæмæн хъæуы рæстдзинад: 
Æмбæлд æви дыл хиамарын не ’мбæлд?.. 
Уыд уыцы фехст тæппуд ми, гъе — лæгдзинад; 
Дæ удæн уый фæхос, æви дзы фембылд?.. 
Цæрынау уарзын амыдтай ды махæн, 
Æниу цыфæнды кодтаис рæдигæ, 
Æнхъæл уыд лæг æвирхъау къахдзæф ахæм 
Кæмæй фæнды, фæлæ дæуæй?.. Нæ, никæд! 
Цыренæй сыгъд дæ цардамонды стъалы, 
Цы рæсугъддæр хæрзиуджытæй фидыдтай. 
Зæрдæхъæлдзæг, цæрддзугæнæг æмбалыл, - 
Нæ фынгыл уарæг уоны хай ды уыдтæ! 
Дæ удау уарзтай тасгæ-уасгæ ’мдзæвгæ, 
Дæндагæй дардтай рухс цырагъ нæ бæстæн. 
Мæ бонылæй, цæмæн сæ дзурын уæвгæ, — 
Зыдта дæу алчи ахæмæй æрмæстдæр!.. 
Уæд дæм хъыгагæй ницы каст дунейыл. 
Хъыг æмæ ды, - кæцæй кæдæм, æвæдза!.. 
Хъыг дæр дын уæд, зæгъон дын хъуамæ йеныр, - 
Дæ фырæргомæй байсæфтай дæ хæдзар... 

54 
Бестауты Гиусерги 
Ай-ай, æнцон у ныр кæнын ныхæстæ, 
Куы байгас иугæр рæстæгæн йæ хъæдгом... 
Ды та уыдтæ гуырд уарзынæн æрмæстдæр, - 
Æнæмæт, хъал, уæлмонц лæппу, сывæллон!.. 
Ды дзыллæйыл дæ цин хæларæй уæрстай, 
Æргом дæ зæрдæ байтыгьтай парахат. 
Ды адæмы поэты уарзтæй уарзтай, - 
Хæрамæй дын маст чи скæндзæни, рахат!.. 
Зæххон царды уыдис дæ хъыг, дæ цинаг. 
Уæлтæмæнимæ ерыс кодтай, гье мæ, 
Кæд искуы ис æгьдау æмæ рæстдзинад, - 
Уæд хъаугъайаг кæмæн цы уыди демæ?!. 
Дæ уд дыууæ Гуырдзыстоны ’хсæн тасыд: 
Сæ иу — уæлахиз, иннæ та — дывыдон... 
Лæппу йæ уæрст ныййарджыты куыд уарзы, 
Раст афтæ уарзтай хицæнæй ды уыдон. 
Куы нал уыд иумæ дыууæйæн цæргæйæ, 
Зæронд дунейыл ног бæстон куы фæтых, 
Уæд ды куыдтай, былалгьæй нæ, зæрдæйæ, 
Дæ миднымæр ивгьуыд дуджы мæлæтыл. 
Æниу цы дзурын, ног нæу уый, — кæд уыди! 
Уый афтæ мæнæ, зоныс æй дæхæдæг, 
Дæуæн мæ уымæй уый зæгьын фæндыди: 
Ды уыцы тохты амæттаг нæ фæдæ. 

Тæлмацтæ 
55 
Дæ зæрдæ кæд ивгъуыд бонтыл æнкъард уыд, 
Уæддæр дын, удау, ног дуг дæр зынаргъ уыд. 
Дæ цард та аскъуыд, - Каины мæнгард уд 
Гуырдзыстонмæ сыфсьгфгæнгæ куы ’рбахылд!.. 
«Ызнаг кæд дæн!..» Дæхи дæхæдæг фехстай 
Дыууын азы мæ зæрдæ сыгъд дæ мæтæй, 
Ды та, цыма, дзырдтай æмæ фæдзæхстай, - 
Æцæг поэтæн тас кæй нæу мæлæтæй! 
ХАРИТОН ВАРДОШВИЛИ 
Тбилис 
Зæрдæ уарзтæй судзы, 
Зæрдæ ’нцой нæ ары. 
Спæррæст кæны зарæг риуæй хъæлдзæг маргъау! 
Ме стыр цин зæгъын та ’мдзæвгæтæй фæлварын: 
Фестадтæ, мæ горæт, ды бæллиццаг аргъау! 
Уæ, фынддæс æнусы 
Рацæрæг бæгъатыр, 
Й’ амонды кæмæн нæй иу къæм иунæг къахыр, 
Мин хатты кæй сыгъта арты знаг æгъатыр, 
Мин хатт та ногæй чи слæууыд йæ къахыл! 
Цонгмæцъис Горгасал сарæзта дæу кадæн, 
Хастой дыл æнусты сахъ гуырдзы сæ сæртæ. 
Абон дын дæ цардæн фидыц радтой адæм, 
Хурау дæм нырттывтой фидæны бæрзæндтæ. 
Талынг азты нал уыд, иу гæппæл дæ зæххыл, - 
Туг æмæ цæссыгæй сахатæ кæм нæ цыд; 

56 
Бестауты Гиуæрги 
Къæйтыл-иу домбайгуырд удисгæ кæм фæхылд, 
Тохы-иу йæ туджы д’ арæнгæс кæм мæцыд, 
Уым ныр хурау худынц Къала ’мæ Исани, 
Самгорæй дæм абон цины уынæр хъуысы. 
Уайыс царды размæ де ’нусон нысанмæ, 
Де стыр фарны зарæг иу уысм дæр нæ сысы. 
Æз дæ ивгъуыд азтæм къухаууон фæкæсын. 
Сау бонты æвдисæн Къуаруылæнты ’рфæрсын: 
Уылæнтæ, лæууы ма уыцы тох уæ зæрдыл: 
Нæмгуытæ куыд ниудтой Аспъиндзайы къæйтыл, 
Карз фыдгулы ныхмæ сахъ гуырдзы куыд растад, 
Дард денджызмæ мæрдты къордгæйттæй куыд ластат?!. 
Къуар, йæ сау æфсургъыл атахт уыцы рæстæг, 
Ныр ныззар Тбилисæн фарны буц хъæлæсæй, 
Гъеныр æй ныррухс кæн де ’рттиваг цæхæртæй, — 
Стъалыйау куыд худа Картлийы зынг зæрдæ!.. 
Сисы мæ уæлтæмæн, 
Ныр æнцой нæ арын, 
Спæррæст кæны зарæг риуæй хъæлдзæг маргьау! 
Ме стыр цин зæгъын та ’мдзæвгæтæй фæлварын: 
Фестадтæ, мæ горæт, ды бæллиццаг аргьау. 
КЪАРЛО КЪАЛАДЗЕ 
Хуры кадæн 
Сыгьд зынгхуры цалх арвастæу 
Сæрд йæ тæмæны бацыди. 
Æрдз фегуыппæгау бонрæфты, 
Куыст йæ гуым-гуымæй фенцади. 

Тæлмацтæ 
57 
Рындзыл кæрз бæлас не ’змæлыд, 
Уддзæф нал сирдта къуылдымтыл. 
Æз фæцæйцыдтæн карст хуымы, 
Арф нынныгъуылгæ хъуыдыты. 
Иуран ауæдзмæ фемдзаст дæн, 
Хъуыды фескъуыдис йе ’рдæгыл, 
Зæхмæ ’ргуыбыр дæн дисгæнгæ, 
Мæнæ цъиуы мард кæрдæгыл. 
Ай хæрдмæдзуйы ц’ амардта? - 
Уый мын рахатын не ’нтысти; 
Систон æй сабыр. Хуымы мыл 
Хъæуы лæппутæ ’мбæлдысты. 
Уыдон дæр дисы ’фтыдысты, 
Алчи-иу исдуг амыр и: 
«Удхос мын фестад маргьы фыд, 
Нæ, уæддæр, дам, æй н’ амарин!..» 
Стæй мын иу зæронд радзырдта: 
«Уазæг, диссаг мæм нал кæсы, - 
Мухраны ’взонгæй уыцы лæг 
Хатти ’хсæвыгон галгæсæй, - 
Уый мæ рагбонты фехъуыстон... 
Афтæ у, афтæ, ма дис кæн, - 
Цал хатты федтон кæрдæгыл 
Æз хæрдмæдзуйы удисгæ. 

58 
Бестауты Гиуæрги 
Райсомæй арвыл ирд тынтæ 
Хур куыддæриддæр райзæры, 
Афтæ та уымæн уæлдæфы 
Дард йæ буц зарæг айзæлы. 
Хуры ’рдæм заргæ атæхы, 
Баризы рухс цыллæ тыныл. 
Зары, цалынмæ уæлдæфы 
Зæрдæ зарынæй н’ атоны. 
Уæд фæмыр вæййы ’нæгъгъæлгæ, 
Зарæг йе ’мбисыл аскъуыйы, 
Хурмæ стырны æмæ ’виппайды 
Арвæй сау зæхмæ расхъиуы...» 
Уæ, мæ рухс царды згьоргæ дуг, 
Уæ, мæ цардцыбæл сагъæстæ, 
Зæрдæ, о, зæрдæ, — чи вæййы 
'Хсæв дæр хъуыдытæн с’ ахæсты. 
Хохæй хохы ’хсæн дардыл тыгьд, 
Къуаргом — райгуырæн рухс бæстæ, - 
Зонут, цас уарзын, — къахырæй 
Хур куы скæсы йæ зынг цæстæй. 
У мæ бæллиц дæр хурмæтахт, 
Иу зæрдæ ис мæ риуы дæр... 
Ай хуым нæ, фæлæ денджыз у, - 
Быдыр бацахста иууылдæр! 

Тæлмацтæ 
59 
Зæрдæ, спæррæст кæн, аскъæф мæ 
Размæ, аргьæутты барæгау; 
Райгуырæн бæсты зад хуымтæ 
Сты æркæрдинаг зарæгæй. 
Сæмбæл рухс хурыл заргæйæ, 
Нæй хуыздæр амонд а бæстыл: 
Цъиуау расхъиу уæларвæй дæр, — 
Туг куыд нал хъаза къабæзты! 
Заргæ чи фæуа йе стыр цард, 
Уымæн нæй мæрдтыл бахынцæн, - 
Арвыл атонгæ зæрдæйы 
Алчи удыгас рахондзæн. 
АЛЕКСАНДР ГОМИАШВИЛИ 
Мæ фыдыбсестæ 
Ихуазал зымæгон æхсæв. Хъусут? - 
Ниуы уад, йæ ныхтæ мæ ныхсынц. 
Уадтымыгь, - уый дыууынæм æнус у, 
Арты ’взæгтæ горæттыл тыхсынц. 
Дымгæтæ Бетъырбухæй, Кавказæй 
Асырдтой зымæгон æхсæв дард. 
Уыцы ’хсæв æд уадтымыгъ æгасæй, 
Ивгъуыд бонты чиныджы æрцард. 

60 
Бестауты Гиуæрги 
Тугхъулон историйы тыгъд быдыр... 
Царæфтыд æнусты сæрмæ — рыг. 
Уым ысты мæстæгæхсыст, æмгуыдын 
Тохты пиллон, рондз æмæ цæссыг. 
Ныр нæ сæрмæ ног уадтымыгъ сыстад 
Не ’нусы сæурайсомы цъæхтыл, 
Сыстад æмæ сагъæссаг, æгъуыстаг 
Ног тохты дзæнгæрджытæ цæгъды. 
Хæст зæххыл гуылф-гуылф кæна, дывыдон, - 
Капиталы сау цагъарты фæнд; 
Ног æнусы хурыскастыл уыдон 
Сармадзантæй акодтой зынгвæд. 
Хæхтæ, хæхтæ, ауадзут мæ, — хурыл 
Хæсты бардуаг баппæрста йæ хыз. 
Химион хъæстæ тымыгъ мæ суры, 
Разæй дæр — хæсты быдыр — зынггъуыз... 
Цъахтау дæм цыппæрдæсæй куы бырстой, 
Уарийау нæ басастæ уæддæр; 
Балты денджыз, Сау денджызæй хъуыстон 
Судзгæ тохы уадтымыгъы хъæр. 
Де ’ндон зарæг бахсысти цъæх арты, 
Æмæ зæрдæ фестын кæны зынг, — 
Зарæг нæу, уый арвæрттыд у кардыл, 
Сармадзаны хъомысджын нæмыг. 

Тæлмацтæ 
Æмæ зæлы дун-дунейыл, мардзæ! - 
Арвастæу æрттива, зæгъгæ, хур. 
Адæймагад, де ’нусон цъæх уалдзæг, - 
Уый мæ зæхх, мæ фыдыбæстæ у! 
СТЕПАН АРГЬУНЕЛИ 
Нар 
Кæддæр ам цардаиккой нартæ, 
Сæ хъæу уæлтигъ ысхуыдтой Нар, 
Æмæ сæ зæрдæйы зынг артæй 
Ныууагьтой уаз хæхты бындар. 
Хуыцæутты ныхмæ тохы иугæр 
Батрадз - рæстылдзу лæг - куы мард, 
Уæд, тар æнусты сæрты ’рттивгæ, 
Къостамæ ралæвæрдта кард. 
Кард фестад судзгæ дзырд, æмдзæвгæ, 
Ныннæрыд рох зарæг уайтагъд, 
Æмæ, бæрзонд хæхтыл ныдзæвгæ, 
Уæлхурмæ уарийау ыстахт. 
Йæ зæлты рахаста уый нартæн 
Сæ фарн, сæ цонджы тых, сæ уынд, 
Æмæ ирон дзыллæйы кадæн 
Æнусты араугæ цæуы! 

62 
Бестауты Гиуæрги 
АКЪАКЪИ ГЕЛОВАНИ 
Къостайæн 
Мæстæлгъæд уыд æнусæфхæрд Ирыстон, 
Æмæ дæ зарæг хæхтæй хъуыст æнкъардæй. 
«Ирон фæндыр» хæкъуырцкуыдæй дзынæзта, 
Уæддæр дæм, хурау, ныфс æрттывта дардæй. 
Фæлæ уыд фæсмигь рухс амонды стъалы, 
Æмæ уромæн нал уыдис дæ ристæн; 
Ныхъхъæрзыдта дæ зæрдæ ’мæ, хрусталау, 
Æвиппайды нызгьæлæнтæ, нысхъистæ, — 
Æваст фæйнæрдæм апырхытæ арвыл, 
Æмæ сæ адæм стъалытыл нымайынц: 
Мæйдар æхсæв куы бацæуы йæ тарфы, 
Уæд хæхты сæрмæ рухскалгæ фæтайынц! 
БЕРДИА БЕРИАШВИЛИ 
Алазаны хъал фурд дæн - къадазнæт, 
Цъититы уæззаууылæн æрсдон, 
Хæхты ’хсæнты ралæгæрстон размæ — 
Цардуалдзæджы тохвæдис хæстон. 

Тæлмацтæ 
63 
Фенддаджы хъæддаг дыргь дæн - æнахуыр, 
Ацы цъæхæй - маст æмæ хъылма; 
Ма мæ ’ртон, æнафоны мæ ма хæр, 
Бауадз мæ рæгъæд кæнын нырма. 
Хохы сæрæй фескъуыйгæ лæсæн дæн, 
Цъассы мын къуындæг уыдис, æнуд, — 
Кæнæ мемæ рахæсдзынæн хæхтæ, 
Кæнæ хохыл аскъуыйдзæн мæ уд! 
Иу чысыл сыгьзæринтын цырагъ дæн - 
Уаз зарæджы кувæндоны æз; 
Дунейы хæрзтæй мæнæн зынаргьдæр 
У фыййауы уадындзы хъæлæс. 
Дзырд вæййы хъæддаг байраг — æнæрцæф, — 
Сифтындзын æй, сывæрын ыл саргь; 
Фестъæлфы нымæтын ехсы ’ркъæрццæй, — 
Раст цыма ныппæррæст кæны маргь. 
Ды, мæ зарæг, къæдзæхтæ ныццарау, - 
Райа дæ мæ райгуырæн бæстæ, 
Кæд, иæргæ, уæрæх дунемæ, Къуарау, 
Ахизин Гуырдзыстонæй æз дæр. 
Сомбонмæ ныфсы цæстæй фæлгæсын, 
Кæд чысыл æмдзæвгæ дæн нырма; 
Афтæ миты тулгæ къуыбар рæзы, 
Цалынмæ йæ фæндагыл тырна... 

64 
Бестауты Гиуæрги 
Хохы сæрæй фескъуыйгæ лæсæн дæн, 
Цъассы мын къуындæг уыдис, æнуд, - 
Кæнæ мемæ рахæсдзынæн хæхтæ, 
Кæнæ хохыл аскъуыйдзæн мæ уд! 
АЛЕКСАНДР ТЪАБАТЪАДЗЕ 
ÆппæтæНу алкæмæн... 
Фыццаг цы цъæхдзаст малусæг фæзыны, - 
Фыццаг æрвнæрдæй чи фесхъиуы фыны; 
Зæххы фыццаг ысулæфтæн, цъæх арвæн, 
Цъæх уалдзæгæн — мæ зæрдæбындæр арфæ! 
Æрвæрдынау кæркæ-мæркæ къæвдатæн, 
Сывæллоны сырх дидинбылты батæн, 
Сæ сабитыл цырагьау тайгæ мæдтæн, 
Æнæрайхæлд къуыбырдидин фæндæттæн, 
Нæ сау зæххæн — нæ фыдæлты фæныкæн, 
Йæ уаз сыджыт, йæ цъыф æмæ йæ рыгæн, — 
Зынаргьдæрæн æндæр бæсты хæзнайæ, 
Цъæх кæрдæгæн — хъæбулау рæвдыд майæ, 
Чындзхон лæппуты скъæфæг урс æфсургьтæн, 
Æппæт хæрзтæн, - зæххыл æппæт рæсугъдтæн, 
Мæ уды хъарм хæларзæрдæйæ хъарын, 
Мæ дæндагæй зæрин цырæгьтæ дарын! 
Йæ уарзт йæ риуы чи фембæхсы сусæг, 
Кæй судзгæ дзырдтæм ничи вæййы хъусæг, 
Йæ цæстыты цы лæг бæсты мæт дары, 

Тæляацтæ 
65 
Фæлæ хъæцы, къуыбар цæссыг нæ калы, - 
Æз - се ’нæзонгæ ’рдхорд æмгар æнувыд — 
Сæ уарзт æмæ сæ удвидарæн кувын! 
Цы нæмыг фехст æмæ нæ сæмбæлд риуыл, 
Цы зилгæ дур — хъæддаг æнæбон цъиуыл, - 
Мæ зарджыты æмзæлд кæнæд сæ ниуын! 
Мæ кæстæр у, мæ кар, æви мæ хистæр, - 
Нæ дугæн, уаргъау, чи хæссы йæ ристæ, 
Йæ удхъаргæ тыхтæй æмæ дæндæгтæй 
Сыгъзæрин хурмæ чи кæны фæндæгтæ! - 
Æппæт, æппæт — зæххыл цы ис рæсугъдæй, 
Цы лæг фæлдисы хурвидыц йæ къухтæй, - 
Æрвитын сын мæ зæрдæйæн йæ арфæй 
Мæ салæмттæ, мæ уарзт æмæ мæ арфæ! 
МИРЗÆ ГЕЛОВАНИ 
Ленинæн 
Фæллад уон æз, æви кæнон дызæрдыг, - 
Уæззау фарстæн æз агурын дзыуапп: 
Дæ нывы цур мæ алæууын фæфæнды, 
Цæмæй ыссарон хъуыддагæн йæ апп. 
Фæлладæй дæр та бамбарын æз алцы, 
Тæссаг акъахдзæф нал саразын æз. 
Æппæт дæр мын зындгонд вæййы мæ балцы, — 
Гъе уым уынын дæ разы æз мæ хæс. 
3 Бестауты Гнуæрги 

66 
Бестауты Гиуæрги 
Мах иу ыстæм нæ хъуыддæгтæй, нæ зардæй, 
Хъару æрдаг нæ фæлтæрд уæнгты ис... 
Уый юнкертæ - рæсугьд галуаны размæ, - 
Куы ныццарауы крейсерты фæдис... 
Уынын фæзуат, нæ хæстон броневикæй 
Цы ран дзырдтай ды салдæттимæ уæд. 
Уынын уырысы цауд æмæ гæвзыккæй, 
Цъæх пиллон æмæ тар мигьтæй æхгæд. 
Лæууын æнцад, куы айсæфы мæ фæллад, - 
Дызæрдыгæн æз нал вæййын фысым. 
Цы баззайы, гье уый та мын куы баззад: 
Ысфæлдыстад, зын агурæн, фыссын. 
1938, Тбилис 
Ардбахæрд 
Уарзын Картли! Хъомпал, сайын, 
Тар дуджы ызнæт, æфхæрæн, - 
Æз нæ уаз Сырх Тырысайæ, 
Ирдцзæст хурæй, ард куы хæрын. 
Мæнæ ацы ’лвæст бæласæй, 
Чи лæууы сæрыстыр, ирдæй; 
Аджы чи аззад æгасæй, 
Уыцы царды хос - ыспиртæй. 

Тæлмацтæ 
67 
Ард куы хæрын æз мæ бæстæй, 
Мигьты пирæнгом зыхъхъыртæй, 
Хох-рæхыс кæм зыны ’мбæхстæй; 
Шавнабады згæ зæрдæйæ, 
Ацы ’мдзæвгæйы рæнхъытæй. 
Ма фæхуыйнон уæд æз свайнаг, — 
Ницы ис тыхджындæр ардæй, - 
Мауал азарон Лилийæн, 
Кæд æхсар кæнæ мæнгардæй 
Знаг мæнæн мæ уарзон зæххæй 
Иунæг иу рыджы мур байса! 
Уый тыххæй цæуын æз тохмæ, — 
Ард хæрын, куыд рагон хæстон, 
Фембæлдзынæн æз мæлæтыл. 
Уæрджытыл æз не ’рлæудзынæн, 
Изæрмæ куыд сыстон ногæй. 
Æз куыд басæттон мæ сомы! - 
Фыццаг нæу, нæ дæр фæстаг хатт, — 
Гаджидау куыд сисон ронгæй — 
Картли — райгуырæны номыл. 
Ды федтай 
Ды федтай ам мæлæты дзых хæлиуæй, 
Бæрзонд арвыл ызмæст арты фыдазар: 
Цы тæвд нæмыг фæивгьуыдта мæ риуæй, 
Уый ме ’мхæстоны зæрдæйы ныууазал. 

68 
Бестауты Гиуæрги 
Ды федтай, — уый куыд æрфæлдæхт мæ цуры, 
Куыд ысрæдывта й’ армыдзæгтæ мæрæй, 
Куыд хаста бон та уалдзæджы цъæх сурæт 
Мæрдонвæлурсæй, уазалæй, æмырæй... 
Фæлæ-ма зæгь, æнæхайыр адзалæн 
Тæрсай йæ уындæй, уый дæр дын цы ’ххуыс у! 
Хæстдзагьд зæххыл ыстонг сидзæртæй цалæн 
Дæ цæсты раз сæ чысыл цин ныххуыссыд! 
Бырсыс... дæ фæндаг — тугхъулон, æрхæндæг, 
Уыныс - сæ фидæн цал сабийæн бабын. 
Куынæ басæттай д’ адзалы дæхæдæг, 
Уæд дын мæлæтæй нæй ирвæзæн абон! 
1942 аз. Фронт 
Бæхы куыд 
Радтой хæс салдатæн тагьдаг, 
Цырд æхсæвдзу кæнын хъуыд, 
Æмæ лæппуйы раз уайтагьд 
Бæх фæтъæбæрттæввонг уыд. 
Абадт, фесхуыста дын бæхы 
Æмæ фат, цыма, — фæтæхы. 
Фæндаг нарæг уыд, къæдзæхцъар, 
Фæсвæд, калмау, ком ныдздзæм. 
Тулдз — гуыбыр бæлас, пæлæхсар — 

Тæлмацтæ 
69 
Зæххыл къалиутæй ныдзæвд. 
Лæппу тулдзы цонгыл сæмбæлд, 
Зæхх фæцудыдта, нынкъуыст; 
Арвыл мигьтæ систой хъомпал, 
Хъæдæй уыджы уасын хъуыст. 
Комы саудалынг хъæлæсы 
Сирвæзт барæгæй цъæхахст, 
Æмæ тарæрфыг, æнæсым 
Сау хох фестъæлфыд æваст. 
Стæй уæд айгомыг и бæстæ, 
Бамыр, раст цыма уыд хаст, 
Æмæ тархъæды бæлæстæн 
Джихæй коммæ уыд сæ каст. 
Бæх йæ барæгмæ ныххызти, 
Къæйтыл цъелфгæнгæ, быргæ, 
Ныр кæд ракæсид æм, сыстид, 
Ныр ыссардта йæ бæргæ. 
Хъавгæ басмыста йæм, хаты - 
У мæрдонæдзæм, æмыр. 
Æмæ туджы тæлм, цæфхадау, 
Абадт æфсургъы былтыл. 
Хайуан фембæрста - йæ зылдæй 
Уый фæцух уыдзæни ныр, 
Æмæ йе ’мбаргæ цæстытæй 
Хъарм дыууæ цæссыджы ’ртылд. 
Уыд йæ хæларыл зæрдæрхæм, 
Уыд йæ хæларыл йæ мæт, - 
Амард. Барæг æмæ бæхæн 
Се ’хсæн бацыдис мæлæт. 

70 
Бестауты Гиуæрги 
Æмæ иу ахæмы тары 
Мæйыл мигь, сынтау, куы бадт, - 
Чидæр ацы зарæг зарыд 
Æмæ зæрдæ кодта ’нкъард. 
ТАЙМУРАЗ ДЖАНГУЛАШВИЛИ 
Дохтыр 
Райдзаст бон... Фурды был сабыр улæфын... 
Хуры тых, хуры ’ндæвд диссаг фæци. 
Ноджы мыл сындзæрста ахæм æнтæфы 
Судзгæ чъырын арт нæ дохтыр-æфсин. 
Сæнкъуысти зæрдæ, — риуыгъы ’мæ тоны, 
Риуы ныккæны фыддæнг-дæнг, фыдхост. 
Дохтыр, дам, дзурынц, æппæт хостæ зоны, 
Диссаг, нæ зоны мæ зæрдæйæн хос! 
Урскъаба, сауцæст, æрттивы ’мæ райы, 
Дидинæфтауæг магнолиау раст: 
Мæн уый сывæллоныл, сонтыл нымайы, 
Мурмæ нæ дары мæ сагьæс, мæ маст. 
Судзын йæ мидбыл фæхудтæй, цъæх артау, 
- Цæй-ма, - куы зæгьын, - ысфæразон дзырд, 
- С-с-сабыр, - мæ ныхас мын фескъуыны уайтагьд, - 
Не ’гьдау, нæ фæткæй - фынæйафон ныр. 

Тæлмацтæ 
71 
Дарддæр мæ дзыхæй хъыпп-сыпп дæр нæ цæуы, 
Бадын, цы бон мæ и, бацыд мæ мæт: 
Ау, кæд фынæйы ’гъдау халын нæ хъæуы, - 
Зæрдæйы ’гьдæуттæ цы ракодтой уæд?!. 
Зынгирвæзт 
Нæхицæн кодтам сабыргай ныхæстæ, 
Изæрмилты нæ фæндаг размæ дардтам, 
Сылгоймаджы зæрдæхалæн цъæхахстмæ 
Фæзылдтон ме ’ргом хъæуы ’рдæм, салдатау. 
— Цы фестут, судзæм! - хъуыст йæ кæуын усæн, 
Ызгьордта алчи хæдзары ’рдæм уынгæй; 
Хæрдмæ йæм тарстрæйд кодта куыдз фæсусæй, 
Фæйнæрдæм хаста арты пиллон дымгæ. 
Мæрдонвæлурс, гуыбыр лæг, бурхил, кæрты 
Къæдз лæдзæджы ’нцой, дурдзавдау, лæууыди. 
Чысыл лæппу бæргæ архайдта артыл, 
Фæлæ йæ бон йæ ахуыссын нæ уыди. 
Æхсæз лæппуйæ февзæрдыстæм кæрты, 
Ысмидæг ыстæм цæхæрæн йæ астæу, 
Бæргæ хъуынæрду нал аззад нæ сæртыл, 
Фæлæ сын хæдзар арты дзыхæй байстам. 
Лæууыд сæркъулæй кæрты лæг нæ разы, 
Йæ афтид дыс ын рог дымгæ æнкъуыста; 
Йæ фырты рустыл цины тынтæ хъазыд, — 
Æрбадт мæ цуры, ас лæгау нæм хъуыста. 

72 
Бестауты Гиуæрги 
Ыстæй сабыргай лæдзæджджынмæ бараст, 
(Цымæ йæхимид бурхил лæг цы барызт?) 
Фæрсæгау ын ныккаст йæ цъæх цæстытæм: 
— Баба, тыхгæнæг адонмæ фæцыдтæ? — 
Сæ ныхмæ уæд цы зæрдæйæ хæцыдтæ?!. 
АННÆ КЪАЛАНДАДЗЕ 
Рамеууыд уалдзæг 
Айхъус-ма, уалдзæг та сцагьта йæ нагьыли, 
Уарди фæхудт æмæ фестъæлфыд уагьылы! 
Мæргьтæн та — зардуалдзæг, уарзтæй цъæхартуадзæг 
Уарди сæм сиды!.. 
Фæсивæд зарынц, æвзонг туг æхсиды, 
Уардитæ тонынц!.. 
Булæмæргь уахъæзæн удхос æрвиты, — 
Уасы та комы... 
Алкæй уды слæууыдпие цыртау 
Зоя Космодемьянскаяйæн 
Ды цы хъавыс арвæмбæрц цыртæй? 
Зæды сих, дæ ном уæлхур ныттавта, - 
Ауындзæныл де знаг и ныр дæр... 
Ды цы хъавыс арвæмбæрц цыртæй? - 
Дымгæ дæ тырысайау фæйлыдта. 

Тæлмацтсе 
73 
«Тагьд уæлахиз ралæудзæн!» - дзырдтай, 
Æмæ фервæзт зæхх лæгхор сырдтæй, 
Ауындзæныл де знаг и ныр та. 
Ды цы хъавыс арвæмбæрц цыртæй? 
Алкæй уды слæууыдтæ цыртау! 
НАЗИ КЪИЛАСОНИА 
Фыццаг тырысатæ 
Сабитæ сдардтой тырысатæ, - 
Хургьуыз Октябырь ныххудти. 
Кастæн сæм æз æмæ мысыдтæн 
Иухатты цъупхуд лæппуты. 
Кад сын куыннæ кæна зарæг та, - 
Чи ’вæрдта ног бындур цардæн; 
Чи кодта се ’мдзу лæгау лæгтау, 
Карз тохы ’ндон камиссартæн! 
Тымыгъы се ’взонг уд сæрыди, 
Цард уыд сæ бæллиц — советон. 
Хъуыстой, «Аврорæ» куыд нæрыди, 
Смолнийы Ленины федтой. 
Диссаг куыд нæ уыди се ’хсар та! — 
Кодтой фыдгулы дывыдон. 
А зæххыл хурхуыз тырысатæ 
Сдардтой фыццаджы дæр уыдон! 

74 
Бестауты Гиуæрги 
ХУТЪА БЕРУЛАВА 
Сихорæн 
Гуырдзыстоны ис ахæм фæтк: æмбисбон 
Хуымон лæгæн фæхæссы сихор ус. 
Æмæ та уæд йæ тых вæййы æмбисонд, 
Йæ уæнгтæ - рог, йæ зæрдæ - райдзаст, рухс. 
Æмбисæхсæв поэт, — уæлмонц йæ равгæй, 
Куы фæкусы йæ зын хуымгæнды хай, 
Уæд сысты ’мæ йын бахуын кæны, хъавгæ, 
Фæлмæн мидбылхудт сихорæн йæ къай. 
Къостайы фæдзæхст 
Зæрдæйы дæсны, стыр поэт, хъæбатыр, 
Ирон фæндыры сулæфты фыццаг мыр, 
Йæ дзуринаг, йæ сагъæсты сæр уыд 
Гуырдзыйы ’фсымæр — Иры рис, сæ сау зын. 
Кавказы хæхты хох-лæгау лæууыд, 
Йæ сахъ адæмы кодта махæн уарзын, 
Ыстыр фидæны фидиуæг æхсарджын, 
Йæ дзыллæйы пахуымпар фæтæг - барджын, 
Ивылд Теркау лæгыл æфтыдта дис, - 
Куы-иу бацыд Хуыцауимæ фыдтохы. 
Йæ фæдонтæн йæ уаз фæдзæхст уыдис: 
- Уæ фыдæлты ’взаг ма ныууадзут рохы! 

Тæлмацтæ 
75 
Æгас щеуШу 
нæ ирон æфсымæртæ! 
Рагæй æрæгмæ дæр не ’рдхæрдтæн мах 
Судзæм дæндагæй æгьуыстаг цырагъ. 
Тас цуат, нæ уарзон æфсымæртæ, Ир, - 
У’ амонд æфтауы сыгьзæрин æфсир! 
Арфæ кæны уын нæ ныййарæг мад — 
Тбилис, кæй номæй ныннæрыд йæ кад, 
Уыцы хъæбулты фæдзæхстæй ныр дæр 
Уыдон фæдзæхст та у уарзты цæхæр! 
Зæрдæ цы дзуры, истори дæр уый: 
Иу æмзылд кодта нæ хъысмæты ’лхуый. 
Иумæ нæ бырстам, нæ тох кодтам, ау? - 
Иу уыди иннæйы цæсты Хуыцау, - 
Уарзты Хуыцау æмæ фидар гæнах. 
Карз æмтох кодтам фыдæхимæ мах. 
Иумæ хæцын цы у, уый дæр зыдтам, - 
Фидæн æфсымæры ныфсы уыдтам. 
Æмæ куы фæзынд ныр æхсайæм аз, 
Æмæ куы нал у сабырадæн тас, 
Гъеуæд бæлиццагдæр уа цымæ цы! 
Хуры рæсугьд тынты сагьæс мæцы. 

76 
Бестауты Гиуæрги 
Æмæ уæлахиз æфсымæртæм кæс: 
Фидæм кæрæдзийæн уарзтæй нæ хæс! 
Дидинæфтауæн Октябыры бон 
Фарнимæ ’рцыди дæумæ дæр, ирон! 
Гъемæ, фæнды мæн, куы ссарин сæ ном, - 
Иу у мæ зæрдæйæн адджын æхцон, - 
Иры чызджытæ! - рæсугьд æмæ хъал, 
Худгæ цæстытæн зæххыл нæй æмбал; 
Иры лæппутæ, Къоста кæмæ сидт, 
Чи никуы зоны фыдхæстыты читт: 
Иры кæстæртæ, мæ цæстыты рухс, — 
Ленины номыл æнувыд — æнус! 
Чонгури, де ’рдхорд фæндыримæ схъаз! 
Зæрдæмæ зарæг куыд ыстæха, уаз. 
Зарæг æфсымæрты кадыл нæрæд, 
Уарзтæй фынккалгæ нæ ныуазæн уæд! 
Уайæм кæрæдзимæ цины хуындзау, — 
Иу нæ уа иннæйы цæсты Хуыцау. 
Иумæ нывæндæм нæ зарджытæ, уаз, - 
Тас цуат, нæ ирон æфсымæртæ, ’гас! 

Тæлмацтæ 
77 
ДЖАНСУГЬ ЧАРКВИАНИ 
Хæхтæй цсеугæ 
Уадæг рельсытыл размæ тæхы, 
Мæй цæуы æмæ хæхтæ дæр лидзынц; 
Цыма фескъæфынц судзгæ цырагъ, 
Æмæ агурынц мигъы сæ фæндаг. 
Уадæг рельсытыл размæ тæхы... 
Уадæг дугъонау баразæй хæхтæй; 
Цыма бакодтам цырагъ нæхи, 
Æмæ стыр хæхты тары фæуагътам... 
Уадæг рельсытыл размæ тæхы, 
Æмæ скъæфы йæ рудзгуытыл мæйы, 
Æмæ мæтæй хъæрзæгау кæны, 
Хæхты фæсвæд кæй ныууагъта, ууыл 
МОРИС ПОЦХИШВИЛИ 
Хæйрæджы балладæ 
Цæрæнбонты хидыл фæхизын æдасæй, 
Мæлæты гæнæхтæ мæ фæндагыл - саст... 
Фæлæ мæм тæригъæдджын удты бæласæй 
Æргæпп кæны хæйрæг, гæдыйау, æваст. 
Ныппырх вæййы дуне мæ цæсты раз авгау, 
Æндонæхсыст дуне... Кæсыс æмæ уæд 

78 
Бестауты Гиуæрги 
Йæ пырхæнтыл хæйрæг ыслæууыдис кафгæ, 
Ыслæууыд, йæ быны йæ дæлбар - æппæт. 
Уый дымгæты уасы, 
Æхсæрдзæнты хъазы; 
Уый галуанты худгæ, æрттивгæ цæуы: 
Æгомыг ныхасы 
Æхсаргард ысласы; 
Нæ дыгъуырццæг удтæм гæппæввонг лæууы. 
Уый бады дзæнхъайы, сыгъзæрины бады 
Æдрæвдыд, æдысхуыст, æдудхос, æдмарг. 
Уый хæдтæхæг ласы цъæх арвы тыгьдады, - 
Нæ хаты, кæй ласы фыдбылызы дуаг. 
«Фæтындзут, фæтындзут» - цъæхаст кæны хæйрæг, 
Йæхæдæг 
Æнамонд бæлццæтты тæригьæд хæссы; 
Тæссаг фæзилæнтæм æнхъæлмæ кæсы... 
Ыстæй уæд ныххуды, йæ дзыхыдзаг худы, 
Йæ худтæй зынудисæг лæгты цæгьды; 
Хæйрæджы сыкъатæ куыд басадза хурыл, 
Раст ахæм æнæдин дзæнгæрæг цæгьды. 
Рæсттæрхоны, хъавгæ, йæ кæлæн ныгæны, 
Кæм сæвæра - зоны - кæфахсæн æнгуыр. 
Мæнг ныхæстæй газет уæрцхъулон ыскæны, 
Былдауæн майданты - йæ уазал чыр-чыр. 

Тæлмацтæ 
79 
Уый топпыхос артыл кæл-кæлгæнгæ калы, 
Тæппуддæр зынгхуысты нымайы хъайтарыл, 
Æмæ кæд уысмы бæрц æрцъынд кæны цæст, 
Рæстдзинад дзырды бар уæд райсы æрмæст. 
Æндæрты зæрдæтæм йæ салд къухтæ тавы, 
Æрвдзæф кæны намыс йæ кæлæнæй рог, 
Фыдæлтæй фæстæмæ уый зарæгмæ хъавы, 
Цæмæй йæ капеккыл ныууæй кæна ног. 
Ис хæйрæг эфиры - рæубазыр ныхæсты, 
Ис сыджыты, рыджы, сабыр доны ис, 
Ис адæмы бардзы, ис галуанты, къæсты; 
Йæ бадæн — цъыф, чъизи, 
Сыгъзæрин, æвзист... 
Уæддæр та ныссæтты, нызгьæлы, уæддæр та 
Йæ зæронд сыкъатæ æркæлынц æваст. 
Ыскъæфы сæ рæстæг бæласы сыфтæртау... 
Фæтындзын та хурмæ — 
Мæ фæндаг æмраст... 
Мæ сæрмæ фæтæхы хæрæмигь — хъæрццыгъа, 
Цæуын æз, лæгæрдын æрдзæ зины ’хсæн. 
Мæ мидбылхудт мигьыл ныдзæвы æртдзыхау, 
Мæ хъуырмæ дæн рухсæй мæ уды ныфсæн. 
Мæхинымæр дзурын: уадз, хæйрæг дæр кафæд, 
Цынæ вæййы царды! - нæу ууыл мæ мæт... 

80 
Бестауты Гиуæрги 
Фæлæ мыл кæд искуы лæг фембæлы ахæм, 
Зин бады йæ уды 
Æмæ, цыма, зæд, — 
Йæ мидбыл мæм худы... 
Ныккæуын æз уæд. 
Кæрдзыны карст 
Уынджы кæрдзыны карст зæххыл лæзæры,- 
Цæсты фиу дардæй кæмæ тад кæддæрты... 
Ихуазал чъизи дымгæ йыл узæлы, 
Адæм æнæмæтæй хизынц йæ сæрты... 
Уынджы кæрдзыны карст зæххыл лæзæры, 
Бады æфсисы рыг кæрдзыны карстыл. 
Уынджы кæрдзыны карст зæххыл лæзæры, 
Уæртæ йæм иу чидæр сонтау нымдзаст и. 
Бацыд æм хъавгæ, йæ къухмæ йæ систа, 
Ризгæ йæ бавæрдта сисы зыхъхъыры: 
Оххæй-гъе, чи мын зæгъа ныр йæ ристæ, — 
Цавæр нырхæндаг, цы сау маст ныхъуыры?.. 
Цæстыты кæрдзын цы катай ныттагъта! — 
Нал сæ ис рухсы цъыртт цыма æппындæр. 
Ацыди... Хъæдын къах уынджы ныууагъта 
Сусæггаг сагъæсы бирæ тæппытæ... 

Тæлмацтæ 
81 
ЗУРАБ КЪУХИАНИДЗЕ 
Дыуусе сурдымæны 
Уыдис дадайæн иу сурдымæн зазæй, - 
Йæхиау ихсыд, иударон, хуымæтæг, 
Сæ бонтæ иумæ фервыстой æгасæй, 
Нæ сын уыд уæрст сæ цин зæгьай, сæ мæтаг. 
Уыдис ын иннæ сурдымæн æвзистæй, — 
Зынаргь дзаума... Нæ йæм тасыд йæ къух, 
Кæд-иу æй искуы бæрæгбоны систа, 
Æндæр ыл лагьзы бадтис рыг æдзух. 
Бæрæгбонтæ уыдис дадайæн цъус, 
Æмæ йын не ’нтыст а рæсугьд дунемæ, 
Фæлæ куы ’ризæр йе ’рхæндæг æнус, 
Уæд ын нывæрдтой йе ’взист дзаума йемæ. 
Дадайы нæ, уый сыджыты уыдис, 
Уæлæуыл дæр ыл сыджыты рыг бадти. 
Дæуыл та ’рмæст дадайы бар цыдис, 
Æмæ нын дæ зæрдылдарынæн радта. 
Дæ хицауы ’нгæс иударон, хуымæтæг! 
Дæ дзыхæй та фæздæджы таг ысуадз, 
Цыма нын уыцы мадзура йæхæдæг, - 
Йæ цоты къухæй цин нæ удмæ тадз. 

82 
Бестауты Гиуæрги 
ЗАУР БОЛКВАДЗЕ 
Ленин 
Йæ райгуырдæй къæс-къæсгæнгæ нызмæлыд 
Цагъарады зæронд мæсыг бындзарæй. 
Æмæ апрель — зæхх æмæ хуры ’взонгад, - 
Ыссис дунейы ’взонгады ныййарæг. 
Ыстæй ныккуыдтой зæрдæтæ хæкъуырццæй, - 
Сæ маст уромын зæххæн дæр фæзын и, — 
Æмæ æнусыл митуазал æмхæццæ 
Январы карз мæй урс хилау фæзынди. 
Фыдохы урс хил миттъыфылау айсæфт... 
Апрелы хур тæмæнтæ калы, мардзæ! 
Ыстыр Ленин куы райгуырди, уæд равзæрд 
Зæххыл æфхæрдты цардамонды уалдзæг. 
Хърихъуыппытæ 
Тæхынц фæззыгон арвыл халæй, 
Æмæ æнкъард мигьты ’нгæс сысты, 
Сæ раздзог бастад æмæ балæй 
Фыдуады амæттаг кæндзысты. 
Тæхынц. Æнцой сын уад нæ дæтты, 
Сæ уасын райхъуысы хъæрзынау, 
Ыстæм хатт мигъæмбæрзт тыгьдæтты 
Æнусон урс хæхтæ фæзынынц. 

Тæлмацтæ 
83 
Тæхынц, - хъысмæтæй сын у амынд, 
Сæ зæрдæ хъарм бæстимæ дзуры, 
Æмæ сæ, карз фæдзæхстау, суры 
Дзæгьæлсæфт хърихъуппы фыдамонд. 
ШОТА НИШНИАНИДЗЕ 
Арв мæ худ у, ме ’рчъи — зæхх 
1 
Де стыр, дардыл нæргæ ном у нæ тугдадзинтæй конд, 
Ды гæнах уыдтæ, нæ зæхх, мах - дæ хъахъхъæнæг æмбонд: 
Мах — дæ сæндæтты сыджыт, мах — дæ къонайы фæздæг. 
Де ’ндон уды ныфс, дæ тых у нæ уидæгтæй мæстæг. 
Мах дæ цæрайæ цæрæм, — уа сæуæхсидау дæ сом; 
Тохты кадимæ мæлæм, кæд дæ номыл бафтид ном! 
Нæу мæ ивгьуыд заман, цы, стайы — саггуырдимæ - хыл: 
Царды згьæр хæдонау уыд арæх ме уæнгтыл бызгьуыр. 
Цард, хæстон галгæсы цард, — аргьау фестадис ыстæй. 
Æз зæххон хуыцау уыдтæн æмæ сыстадтæн мæрдтæй; 
Дæлдзæх Вардзиа уыдтæн, арвмæ Хертвисæй цыдтæн; 
Алгет, Цхета, Хекордзул, фестад туг уæ дон мæнæн. 
2 
Мæнæ ’рцыдтæн дæм... Уынын: дæ тыхджын æмæ уæлмонц: 
Æз дæ ног фæдисон дæн, ног нывæфтыды фæлгонц; 

84 
Бестауты Гиуæрги 
Æз - дæ ног хæдзары цар, æз — дæ рухсдзæуæн фæрссаг; 
Хурæй, кæрдæджытæй конд де ’рдаг ног зарæджы таг. 
Зæрдæ цалынмæ у ’взонг, къахыл цалынмæ лæууын, - 
Арв мæ худ у, ме ’рчъи - зæхх, хъал, сæрыстырæй цæуын. 
Къæстæй, лæгæтты хуылфæй талынг чи фæсырдта дард, 
Уый, - дæ зæриндзыкку хур — арф мæ зæрдæйы ныххауд. 
Æмæ кæд мæ фыссæн сис искæд басгуыхы дзæбæх, — 
Хъал, сæрыстæрæй цæуын, арв мæ худ у, ме ’рчъи - зæхх. 
Фæндаг — ме ’рчъибос, мæ ныфс, макуы ма фескъуый æваст, - 
Бирæ цоппай мæ хъæуы, размæ дардмæ у мæ каст. 
Уæ мæ фыдæлты гæнах, зилын цъиусурау дæуыл: 
Арв мæ худ у, ме ’рчъи - зæхх, хъал, сæрыстырæй цæуын. 
Уæ, нæ фидæны гæнах, æз - дæ бындуры къæдзæх, 
Æз — дæуæн кувæг кæстæр, арв мæ худ у, ме ’рчъи — зæхх. 
МУХРАН МАЧЪАВАРИАНИ 
Советон Цæдисы Компартийæн 
Куы нæ дыл зарон, 
Кад æмæ дын арфæ 
Куы нæ кæнон мæ зæрдæбын ныхасæй, 
Уæд чи фехста планетæ зæххæй арвмæ, 
Кæй фæрцы ис Советон Цæдис разæй, 

Тæлмацтæ 
85 
Æцæг чи сси «хуыцауы къахæргæвдæг», 
Йæхи чи кæны дун-дунейæн хицау, - 
Æнæ дæу велосипед дæр - хуымæтæг - 
Кæй бон нæ бауид саразын йæхицæн, 
Цы зæгъдзæн уый йæ мидзæрдæйы, - хатын. 
Куы нæ зарон дæ цыт æмæ дæ кадыл, 
Æмæ мæ фырт куы бахъомыл уа цадæг, 
Куы бакæса мæ чиныг æмæ, уæвгæ, 
Куы нæ ссара дæ номыл уым æмдзæвгæ, 
Дæ номыл, о, нæ номы цард фæлдисæг, 
Æгас дуне кæй кой фæхастой дисæн, 
Кæй фæрцы ныл ыскаст зæрин хур ахæм, 
Æмæ нæры нæ ном æрвнæрдау дардыл, 
Нæ удау адджын чи фæкодта царды 
1917 аз махæн — 
Мæ чиныджы дæуыл куынæ уа зарæг, 
Цы зæгьдзынæн уæд æз мæ хорз бындарæн! 
Мæ бæзджын хъæлæс, ме стыр гуыр цы давынц, — 
Дæуыл заргæ куы нæ ’рвитон мæ бонтæ! 
Дæу куынæ фенон, уæд цæстæй цы хъавын; 
Дæу куынæ зонон, уæд цы кæнын зондæй! 
Тæвдтуг æмæ зынгзæрдæ чи у махæй, 
Фыдæлты хъæр нæ чи хъусы, уый хаты: 
Цыфæнды фыдгой, дам-дум æмæ хахуыр 
Нæ бакалдзысты цъыф дæ сыгьдæг кадыл; 

86 
Бестауты Гиусерги 
Нæ фæкæндзысты адæмы дызæрдыг: 
Тыхджын кæй у нæ райгуырæн, нæ бæстæ, 
Гуырдзыстоны гуырдзиаг дзырд кæй кæрды, 
Самгорийы кæй ис хъæддых бæлæстæ, 
Кæй нæу æцæгдæр кусæг лæг æнæ цин, 
Ныр ахуыры бон алкæй дæр кæй фæци, — 
Ысты æппæт, гье уыдæттæ дæ фæрцы! 
Куы нæ зарон дæ цыт æмæ дæ кадæн, 
Æндæр кæд нæ, — цы мын зæгьдзæн мæ цæсгом, 
Ды кæй цæссыг ныссæрфтай, уыцы адæм, 
Цы мын зæгьой нæ абон, гье нæ сомбон! 
Тæхдзысты азтæ... авдазон цæудзæни... 
Фæуыдзæн уый, мæ чызгыл дæс цæудзæни, 
Мæ цæстыл уайы: асиныл ысхизы, 
Йæ дзыккутыл гæлæбу-лентæ ризы... 
Йæ карæнтæ дæр ахуырмæ фæтындзынц, 
Йæ чысыл къухы алкæмæн йæ хызын, 
Нæ сабибонтæй уыдон дуг — аивдæр, 
Нæ сæ кæны фыдмæт, фыдсагъæс иу дæр... 
Уæрæх уынджы æгьуыстаджы цард худы, 
Фæсавдазон цы дуг уыдзæн - тæхуды! 
Тæхдзысты азтæ... ивдзæн ноджы рæстæг... 
Кæндзысты адæм тынгдæр аргь дæ хæрзтæн; 
Дæ митæн дзурæн нал уыдзæн ныхæстæй. 
Фæрнæй фæдар дæ рахиз цонг, нæ парти, - 
Æппæт адæмтæн чи дæтты сæ бартæ, 
Цæрдхъом фидыц, уынд чи ’рхаста нæ цардæн, 
Рæстдзинады ’мдых чи кæрды, цыргь кардау! 

Тæлмацтæ 
87 
ВЛАДИМИР ГЕЛАШВИЛИ 
Æнафоны уазæг 
(Балладæ) 
Урс хæхтæ тары ныгьуылынц, 
Райхъуысы уады фыдуаст. 
Арвы æрттывдмæ фæзынынц 
Къæвдайы ’взист тæгтæ ’васт. 
Ахæм фыдæхсæв, фыдтары 
Чи у фæндагыл лæуд ныр? 
Æви æрдумæ нæ дары 
Арвы ’рттывд, арвы гуыр-гуыр?! 
Уадтымыгь цухъхъа фæйлауы, 
Æви у мигьы бындзыг? 
Хохрындзыл барæг фæуайы, 
Æви тыхдымгæ тындзы!.. 
Ногæй та ферттывта. Уæртæ 
Схæцыд цæст хохаг къæсыл. 
Рахызтис чидæр уым кæртæй, - 
Барæгмæ дисæй кæсы... 
Уайтагьд фæурæдта барæг, 
Бæхæй æргæпп ласта тагъд... 
Хъуыстис ма дымгæйы хъарæг, 
Кодта ма уадтымыгь загьд. 

88 
Бестауты Гиуæрги 
Хæдзары къулыл æхсаргард, 
Хъама, хъыримаг — сæ ис. 
Къæсы æрнымæг æхсæнарт, 
Сугты фæздæг ма цыдис. 
Фысым къæбæртæ æрхаста 
Фынгмæ, ыстæй уæд нынкъард, 
Загъта: дæлдзæх фæуа, уастæн, 
Чи халы махæн нæ цард!.. 
Загъта: нæ мæгуырты бартыл 
Чи кæны иудадзыг тох, 
Фидæны амондджын цардыл 
Чи хъары абон йæ тых, 
Уый уæд кæддæрид уæлахиз, 
Уый ном мыггагмæ цæрæд! 
О, Хуыцау, уый цард нын бахиз, 
Макуы ратт уымæн мæлæт! 
Æмæ Къостайы æмдзæвгæ 
Радзырдта фысым хъæрæй: 
Уый цур, дам, хъыримаг циу, уæвгæ! 
Ахæм кæрдаг кард, дам, нæй!.. 
Уазæг æм сабыргай хъуыста, 
Хъуыста, нæ дзы хаудис дзырд, 
Гъе стæй йæ саг сæр нынкъуыста, 
Зæгьгæ, цытæ дзурыс, цы?! 

Тæлмацтæ 
89 
Кардыл æдых дзырд куыд барыс, 
Науæд цы лæг у Къоста?.. 
Фысым йæхимидæг барызт, 
Артау ыссыгъдис мæстæй. 
Фестад, хъыримаг æриста: 
— Уазæг дæ, уазæг, бæргæ, 
Фæлæ дæ курын, зæххыстæн: 
Гъеныр мæ къæсæй цæугæ!.. 
Дзур мын мæхицæй цыфæнды, 
Фау мын мæ зæдты фæлтау! 
Фæлæ Къостамæ куыд уæндыс, 
Уымæ куыд æрхастай фау!?. 
Уый нын куы сафы нæ тухи, 
Уый нын куы рухс кæны бон!.. 
Фысымæн акалд йæ сурхид, 
Ризы, ныффæлурс бынтон... 
Тугкалд, ыстыр бæллæх сайы, 
Топпау, æркъæппæввонг маст... 
— Хорз фысым, ма фехс Къостайы, - 
Уазæг ысдзырдта æваст. 
Исдуг лæг аззадис джихæй, 
Исдуг йæхимид фæтыхст. 
Хъыримаг ахауд йæ къухæй, 
Уазæгыл цинæй ныттыхст. 

90 
Бестауты Гиуæрги 
АБРАМ МАМИСТВАЛОВ 
Фæззæг 
(Сæрибар тæлмац) 
Хъулон, джиппæйфыст къабайы 
Мæнæ фæззæг фæзынд. 
Уд зæрин уарзтæй агайы 
Циндзаст дунейы уынд. 
Дымгæ нал хизы бæлæстæй, 
Цыма скодтой йын хин: 
Хи сырх дарийы сфæлыстой 
Æмæ систы йæ цин. 
Уæртæ дыргъдоны ’ртасыди 
Зæхмæ задцонг фæткъуы, - 
Уый сæ фарны сæр разынди 
Кусæг къухтæн, бæгуы. 
Фæткъуы фæссыфтæр амбæхсы, 
Нымд, къæмдзæстыг чындзау, 
Уый нын уаз фæрдыг рахæссы 
Фæззæг — фарны хуындзау. 
Уæртæ сæндоны байтыдта 
Цупал рухс тын — алдзæн: 
Цин, чындзæхсæвы бадты та 
Сæн лæсæнтæ кæндзæн. 

Кæрдо бур-бурид адардта, 
Биа калы йæ фист; 
Æрдз парахатæй ракалдта 
Дзиндз, зæрин æмæ ’взист. 
Афтæ схæрздæф и а дуне, 
Афтæ калы цæхæр, - 
Зæрдæ фырцинæй бадон и, 
Зилы расыгау сæр. 
1972 
РЮРИК ИВНЕВ, 
уырыссаг поэт 
Хуссар Ирыстоны 
Хæхтыл хур даритæ уафы, 
Комы хъал æхсæрдзæн кафы 
Урс нейлон хызы, чызгау. 
Рæгьтыл — мæсгуыты пырхæнтæ, 
Цыма рагзаманты ’рхæндæг 
Уыцы рох дуртыл нызгæ. 
Хъæд зæлдаг сыфтæр æфтауы, 
Уалдзæг хъоппæджы рæвдауы, 
Арв æм дзаг цæстæй фæхудт. 
Æз, зæронд лæг уæвгæ, мæнæ 
Судзын ног уарзты тæмæнæй, - 
Иры баззади мæ уд. 

92 
Бестауты Гиуæрги 
Дуне аныгьуылди цины. 
Зæрдæ хуры фарсмæ симы, 
Уд, æрвайдæнау, ныйирд. 
Кадджын, арфæйаг уай, уастæн, 
Чи у ’вдадзы хос мæ мастæн, - 
Нарты номдзыд авдæн — Ир! 
1966 аз 
СЕРГЕЙ ПОЛИКАРПОВ, 
уырыссаг поэт 
Ирыстон 
Бæллиццаг уалдзыгон æхсæвты 
Кæм судзы дидинджыты рухс, 
Сæна сæуæхсиды цырæгьты 
Кæм калы ирд тæмæн æнус. 
Куырыхон, уаз хæхты ’мсæр — хистæр, 
Цæхæрцæст, уарийау, - кæстæр; 
Тæхы, сæгуытау, кæмтты ’взист Терк, 
Йæ гæппыл нал хæцы цæст дæр. 
Хæххон гуырвидыц чызг йæ уарзтыл 
Йæ зæрдæ не сивы мæрдтæм. 
Нæ Цæдисы - цæргæсы ахстон — 
Ирыстон — диссаджы бæстæ! 

Тæлмацтæ 
93 
БИЛОКОНЬ НИКИФОР, 
украинаг поэт 
Кæсын «Ирон фæндыр» 
Кæсын «Ирон фæндыр». Йæ зæлтæй 
Ивгьуыд дуг сыстади мæ разы. 
Ныррухс ыстыр ныфсæй мæ зæрдæ, 
Цыма кæсын нæхи Тарасы. 
Мæ хъустыл кæрдты зæлланг уайы... 
Бырсы, лæбуры Днепр ызнæтæй. 
Уынын цырагьзæрдæ Къостайы, 
Йæ сагъæс - й’ адæмы хъысмæтыл. 
Тыхсынц Херсоныл мигьтæ къордтæй, 
Æгьуыстаг зарджытæ нæ сысынц. 
Къостайы лирæйы аккордтæ 
Тарасы тохситтимæ хъуысынц... 
Къоста, куы ракæсис дæ хæхтæм, - 
Рæдау сыл амонды хур хъазы. 
Æфтауы дидинæг нæ зæхх дæр, 
Рæудымгæ зад мæнæутæ фасы. 
Цæрæм нæ амондæй рæвдыдæй, 
Ныр Днепрæн нал хъуысы йæ додой. 
Мах рухсзонд Ленины хъуыдытæ 
Сæрибар цардуалдзæгмæ ’ркодтой. 

94 
Бестауты Гиуæрги 
МАКСИМ ТАНК, 
белорусаг поэт 
Сырх фæз 
Цæмæй мæ бон уыдаид фенын, 
Мæ фыд куыд ыздæхт хуымæй, 
Йæ уæхсчытыл - 
Изæрмилтæ, 
Йæ зæрдæйы - 
Тыллæг æмæ нæ фидæны ныфс хæсгæ, — 
Гъе уый тыххæй-иу арæх мæн мæ мад 
Бæрзонд йæ къухтыл систа. 
Цæмæй уыдтаин - 
Лæвæрттæ нын-иу базарæй 
Цы фæндагыл æрхастой, 
Кæуыл-иу кодтой зæрæдты 
Фæстаг балцы фæндараст, 
Гъе уый тыххæй-иу мусгæрон 
Бæрзонд дурыл ыслæууыдтæн. 
Цæмæй уыдтаин, 
Кæдæм фæтæхынц хърихъуыппытæ махæй, 
Кæцæй ыздæхынц ме ’нхъæлцау бæллицтæн 
Сæ удылхæцæг уалдзæгтæ фæстæмæ, — 
Гъе уый тыххæй-иу хъæугæрон 
Бæрзонд рагъыл ыслæууыдтæн. 

Цæмæй хуыздæр уынон 
Нæ фидæн, 
Нæ зарджыты бæрзонд тæхæн - 
Цъæх арв, 
Мæ хæлæртты 
Нæ дардыл тыгъд зæххыл, - 
Гъе уый тыххæй кæддæриддæр 
Æрцæуын æз Сырх фæзмæ. 
Дзырдтой: Воркутæй Нариян-Мармæ балцы, 
Хуыздæр у, лæг кæна фынæй... Æцæгдæр 
Цы дзы фенон? - Æгъуыз, хуымæтæг алцы. 
Мæ блокнотмæ бахастон æрмæстдæр 
Сæр-сæргæнтæ тæхæг мигъты уымæл тæф, 
Æвзистбазыр хæдтæхджыты сæнтæрттывд, 
Нæ быны бурхил тундрæйы цъыфдзасттæн 
Сæ фæрсæгтæй зæрин хуртæ куыд касти. 
Нæ галиуварс Цæгат Урал зыны, 
Йæ хъуынджын фæрстæ арсау тавы хурмæ. 
Цы зыны уæд нæ рахизфарс та, цæй? 
Уым айсбергтæ ныццæхгæрмæ сты Карсчы, 
Нæ рагфынты цъæх сакъадæхты сихтау. 
Цы зыны разæй? Фембæлдтытæ, куыст, 
Æнтыст, къуыхцы æмæ та ног хъуырдухæн, 
Уæззау фарстытæ, уыдонæн, бæлвырд, 
Нæй иу æрсæрфтæй ачъепгæнæн царды. 
Æмæ ма ноджы блокноты ныффыстон, - 

96 
Бестауты Гиуæрги 
Кæцон лæг у нæ хæдтæхæг ыскъæрæг. 
Кæны уый абон уæлдæфы бæрæгбон: 
Ныр фондз милуан километры фæцис 
Йæ базыртæй æрвон тыгъдады барст. 
Милуангай километртæ! Сæ иу хай 
Æрвæрттывдау къæдз-мæдзы фæд ныууагътой 
Нæ партизанты хæтæнты сæрмæ, 
Хæстарыд æмæ нæмгуытæй сыхырна, 
Тымыгъджын арвы тугхъулон тыгъдады. 
Хъыгаг у, ’ппæт ныффыссын мын нæ бантыст 
Нæ уæлдæфон дæрдвæндагыл... Æниу 
Æндæр цы уыд фыссинаг, фснддаг ацы 
Фæсполярон æрвон рейсы Воркутæй 
Нарьян-Мары бур тундрæмæ балцы?.. 
ГЕННАДИЙ КЛЕВКО, 
беларусаг поэт 
Мысы бæрз чызджы 
Чызг, цæвиттон, дурæй конд уыд, - басаст, марадз зæгъ! 
Æмæ ’ркодтой бæрзы цурмæ уый æмбисæхсæв. 
Ихуазал æндон джсбогъыл стъалыдзæссыг калд, 
Дзода митыл тасгæ-уасгæ урс æвзист буар салд. 
Халас абадт цæсты хаутыл, — иунæг бæрз мæрдадз. 
Чызгæн басгуыхт миты хъæпæн урс-урсид зæппадз. 
Зæды къалиу бамæрдвынæй их-обауы бын, - 
Судзгæ зæрдæ бамынæг ис, ахуыссыд йæ зынг. 

Тæлмацтæ 
97 
Бæрз ныггуыбыр уадтымыгьы, кодта бæрз фæдис, - 
Чызгæн, зæгьгæ, баххуыс кæнон, бæрзы фæнд уыдис. 
Гъе, фæлæ йын карз æхсæвы цавта уад йæ ных, 
Судзгæ хъызт æдых къалиутæн асаста сæ тых. 
Ныр зымæгон рухс æхсæвты уад куы сысты, уæд 
Цæстыты раз ногæй сысты, ногæй сысты ’ппæт... 
Æмæ чызджы судзгæ хъызты ’рымысы куыддæр, — 
Уайтагьд бæрзæн афæлдæхы урс-урсид йæ сæр... 
♦ ♦♦ 
Хъæды ’рфгуыты мигьдзыкку ныссуйтæ, 
Сыфтæрты ’хсæн, бурбазыр хуыргаркау, 
Амбæхсы фæлурс хуры дзыгъуыр тын. 
А хъæддаг идæдз устытæ — цъуйтæ — 
Рухсцырен зæрин фæрдгуытæ халгай 
Бакодтой сæ хъуырты. 
Фатхъæд бæрзы сусæг уарзтæй уарзы, 
Фатхъæд бæрзæн у йæ уындæй расыг. 
Фæрв ыслæууыд сывылдзæн йæ фарсмæ, 
Сыфылдз дзуры фæрвы хъусы: «Уарз мæ». 
Уæд цы кæной нарæгастæу цъуйтæ? — 
Се ’нкъард сагъæс мигьвæлмау ныссуйтæ. 
Кæрз æрфæлдæхт тымыгъы салдатау, — 
Ахуыссыд, тæхгæ стъалыйау, атад; 
4 Бестауты Гиуæргн 

98 
Бестауты Гиуæрги 
Баззадысты бæлæсты ’хсæн къохы 
Комыйаргь идæдз устытæ рохы... 
Амондыл уæддæр сæ зæрдæ дарынц, 
Рухсцырен чындздзон фæрдгуытæ дарынц. 
Хъæды къох - сæ тызмæг æфсин цъуйтæн, 
Феххæлыд йæ чындзытæм, фæтæргай, — 
Мигъ ныббадт йæ бур, пыхцыл æрфгуыты: 
Нал фæкодтой айтæ æмæ уйтæ, — 
Рухсцырен хъырмыз фæрдгуытæ халгай 
Бакодтой, идæдз уæвгæ, сæ хъуырты. 
ЮХАН СМУУЛ, 
эстойнаг поэт 
Май æрцыд 
Зæгьгæ, Юрæйы ’хсæв хъусыс дымгæтæм, уæд 
Зæрдæ уалдзæджы бондзирдзур хаты; 
Хаты, — дидины цæст афтæ базыхъхъыр кæд, - 
Æмæ рухсы ’ртах йе ’рфæны бады. 
Май æрцыдис, цæмæй тар цъыфдзæстытæй хъызт 
Дард Тундрæмæ, Цæгатмæ фæтæра. 
Æмæ сакъадæхтыл, фурдыл зарæг æртыхст, 
Райхъал цард æмæ хъуысы йæ хъæрахст. 
Æмæ уылæнты ныр былмæ скъæфы сæ цин; 
Урс кæсагдзаутæ балгай ивылыц. 

Тæлмацтæ 
99 
Май — уæлахиз æрцыд, йе стыр карз тох фæци, 
Райы сæрдыл, - тыррыкк зæрдæ схъылындз. 
Хъарм изæрмилты ’рцыд май - июнимæ ’рцард, 
Æмæ йе ’хсæв дæр хъарм тыфыл калдзæн. 
Уæнгты схъазыди туг, зæрдæ суагьта цъæх арт: 
Уæ, сæрибар куыст, немæ ис уалдзæг! 
НАИРИ ЗАРЬЯН, 
сомихаг поэт 
Нæ мадæлон æвзаг 
Мæ хæлæрттæ, нæ зарды сæр - нæ мадæлон æвзаг! 
Нæ кард, нæ уарт, нæ уæнгты ’хсар — нæ мадæлон æвзаг! 
Æнус-æнус нæ зæрдæтæй кæны гуылф-гуылф æрдаг 
Æвдадзы хос, зæрин суадон - нæ мадæлон æвзаг. 
Цыфыддæр-иу куы ’рбабырста нæ уаз бæстæм ызнаг, — 
Уæд тохмæ сидт нæ фыдæлтæм нæ мадæлон æвзаг. 
Хоренацæн, Туманянæн, мæхицæн дæр фæндаг 
Фæцамыдта хъуытазхъæлæс нæ мадæлон æвзаг. 
Нæ чырæ раг фыдмæйдары ныссæфтаид хæрзаг, - 
Зæгьгæ нæ уыд цыренцырагъ нæ мадæлон æвзаг! 
О, цалы ’взаг тæвд ызмисы чысыл донау ныдзард, 
Уæддæр бырсы, гуылф-гуылфгæнгæ, нæ мадæлон æвзаг. 
Лæгдзинад дын нæртон зиумæ æрæфтынæн ысфаг, 
Æмæ нæры дæ размæсидт, нæ мадæлон æвзаг, 
Мæ хæлæрттæ, нæ зарды сæр — нæ мадæлон æвзаг, 
Нæ кард, нæ уарт, нæ царды сæр - нæ мадæлон æвзаг! 

100 
Бестауты Гиуæрги 
СИЛЬВА КАПУТИКЯН, 
сомихаг поэт 
Тæхуды, дидинæгау, сабыр, 
Æнцад-æнцойæ ’мпылын зон; 
Æдæрсгæ, хорау, мæры абыр, 
Æфсир куыд рафтауай та сом. 
Æрсдонау хохы сæрæй фенкъуыс. 
Дæ ныхдуртæ дæ разæй хæсс. 
Ыссар дæ удæнцой - цъæх денджыз, 
Бæрзонд, æгьуыстаг арвмæ ’ххæсс. 
Уым, судзгæ стъалыйау, ыстæхын, 
Ыстæй уæд ахуыссын дæр зон. 
Мæлын æмæ мæрдтæй ыздæхын, 
Тæхуды, æрдзау, уæд дæ бон! 
Саят-Нова 
Мæйдар æхсæв 
Куыд арæх зæлд 
Дæ буц фæндыр, Саят-Нова. 
Нæ зæрдæвзыгъд, 
Цырæгьтæ сыгьд 
Дæ рухс фæндты, Саят-Нова. 
Æвæрд дæ ды 

Тæлмацтæ 
101 
Нæ зæрдæты 
Æнусбонтæм, рæсугьд нывау, 
Нæ басур и 
Дæ сыгъзæрин 
Рæсуг суадон, Саят-Нова! 
Æхцон зæлтæн 
Сæ узæлд дæ 
Цъæх дыргъдæтты æдзæм тары. 
Уый уарзæттæн 
Сæ рухс сæнттæм 
Æрвон цырагь ды фæдарыс. 
Дæ ном - æвыд, 
Æфхæрдты фыд, 
Фыддугты дæр нæ фæтары, 
Рæстылдзурæг 
Рæстылдзу лæг 
Нæ фидæны дæ фæд ары. 
Бæллы поэт дæ зарæджы 
Бæрзондхъуыды зæлланг зæлтæм, 
Дæ саурæсугьд — бындары чызг 
Æрдон кæны лæджы зæрдæ, 
Уый чызджыты дæ уарзт судзы, 
Дæ хуыз сын у дзæнæтнывау; 
Уый зæрдæты цы рæмудзы? - 
Дæ тохвæдис, Саят-Нова. 
Ис зарджытæ æрдзæ, фæлæ 
Дæ зарджытæ æндæр ысты 

102 
Бестауты Гиусерги 
Фæндырдзагъд дæр зæлдзæн, фæлæ 
Нæ риуты арт æндзарыс ды, 
Зæххон зарæг нæрдзæн, фæлæ 
Зæххон зарæг нæ зарыс ды, 
Фыдты рафтын, 
Мæрдтыл бафтын 
Дæуæн ныв нæу, Саят-Нова! 
ОВАНЕС ШИРАЗ, 
сомихаг поэт 
Ссе фыдыусезæгæй 
фæлидзджытæм 
Исчи дын йæ уæзæг дæр куы радта, - 
Дидинæг ыл не ’рзайдзæн дæуæн; 
Искæй зæххыл афтæ хъызы уад та, 
Цæстысыг — дæ расыггæнæг сæн. 
Исчи дын нæ ратдзæнис ныккæнд дæр, 
Гъе, фæлæ дын галуан, зæгьгæ, рард, 
Ды уæддæр кæйдæр зæххыл ныгæд дæ, 
Цалынмæ уа цоппайаг дæ цард. 
Алы ’взæгтæ хъусыс, фæлæ зонын, 
Де ’взагыл куынæуал дзурай, уæд 
Къалатийы конд маргъ дæ, æгомыг, 
Сæфт лæгау - æнæфидæн, æвæд. 

Тæлмацтæ 
103 
Сомихыстон у дæ зæхх, дæ бæстæ, 
Айнæгыл дæр зайы дидин уым; 
Баззад дæм æнхъæлмæгæс æрмæстдæр 
Уый — дæ удыл сагьæсгæнæг къуым. 
РАЧИЯ ОВАНЕСЯН, 
сомихаг поэт 
♦ <>♦ 
Дардтон гом мæ уды дуæрттæ, 
А зæххау уыдтæн хæлар, а зæххау уыдтæн хæлар. 
Ме ’ууæнк бафтыдтон хæлæрттыл, 
Суадонау уыдтæн рæдау, суадонау уыдтæн рæдау. 
Уæд мæ исбон дæр сæ разы 
Уыд æвидигæ фынгау, уыд æвидигæ фынгау. 
Мах кæрæдзийы уарзт расыг 
Кодта бадт сæны фынкау, кодта бадт сæны фынкау. 
Исдуг иу ахæмы зæрдæ 
Фехæлд, раст цыма гранат, фехæлд, раст цыма гранат 
Фæлæ нæй, æнæ хæлæрттæ 
Цард мын не скæндзæнис ад, цард мын не скæндзæнис ад. 
Ома, дур феста мæ зæрдæ? — 
Нæ, уый никæд бон уыдзæн! Нæ, уый никæд бон уыдзæн! 
Уый æнус йæ цинузæлдæй 
Донау адæмы хынцдзæн, донау адæмы хынцдзæн! 

104 
Бестауты Гиуæрги 
АХМАТАБАШИЛОВ, 
дагъистайнаг поэт 
Нал у стонгæй, дойныйæ дæ бон? — 
Ма ’ркъул кæ дæ сæр; 
Бафæлладтæ, бастадтæ бынтон? - 
Ма фæцуд уæддæр. 
Цасфæнды мын ма ’взарай фыдмаст, — 
Макуы у цагьар; 
Афтæ, ма дæр цины раз æртас, - 
Ма дзы скæн æлдар. 
Састы бон дæр макуы-иу æркур 
Де знагæй хатыр; 
Де ’рдхорды раз макуы у сæркъул, 
Коммæгæс, æмыр. 
Не ’ндон хæхтау алцæмæн фæраз; 
Не ’гьдау тасын нæу, 
Фæлæ мады урс дзыккуты раз 
Зоныгуылæй лæуу! 

Тæлмацтæ 
105 
АРЖАН АДАРОВ, 
дагъистайнаг поэт 
Фæззыгон элеги 
Уæлæ мын мæ доныхъазтæ 
«Рахæрзбон у», — загътой, 
Хуссары дæргъвæтин балцмæ 
Урс базыртæ сцагътой. 
Баззадис йæ къуырфы хаудæй 
Цад сæ фæстæ цъассы; 
Даргъ хъæзтæ - йæ цæсты хаутæ, - 
Се ’хсæнæй дзыназы. 
Æмæ суынгæг и мæ зæрдæ, - 
Уый дæр цыма хохы 
Йе скаст, йе ’нувыд хæлæртты 
Ныр ныууагътой рохы. 
Æмæ ’рталынг и мæ удыл, — 
Цыма хъæды тары 
Æртæх дидинæй нæ худы, 
Уазал къæвда уары. 
Фæлæ къæвда митæй ивы, 
Дуне ссис æвзистау, 
Æмæ мит — фæлмæн æрттивы, 
Доныхъазы систау. 
Иунæг цъитибазыр хæхтæн 
Нæу æнцон ыстæхын, 
Хъæлдзæг, амцъыкк-уымцъыкк мæргътау, 
Хъарм хуссармæ здæхын. 
Рухс у, рухс мæ фæндаг, мардзæ, 

106 
Бестауты Гиуæрги 
Худæндзаст у алцы, 
Фæлæ удæн адджын уалдзæг 
Афардæг и балцы 
Мæн уæддæр æхсæвæй бонмæ 
Сусæг ныфс ыссоны, - 
Цыма фæндаджы кæрон мæн 
Чидæр мысы, зоны; 
Æмæ уый цыма мын дардæй 
Раздахдзæн мæ мæргъты. 
Фæлæ уары мит йæ уардæй 
Æмæ райын уæгьды. 
Æмæ хæхты дзагъырдзастæй 
Цад фæлгæсы ’нкъардæй, — 
Чи зоны, дам, доныхъазтæ 
Раздæхиккой дардæй 
ГЕОРГИ ГУБЛИА, 
абхазаг поэт 
Бонвæрнон 
Гулиа Димитры 
æмдзæвгæты фыццаг чиныджы цытæн 
Фыццаг чиныг, фыццаг хъæрнывты чъина! — 
Фæзынд, цæмæй нын цардамонд хæсса, 
Æнус-æнус цæмæй Абхазы цин уа, 
Хъысмæты ’ргъом нын мауал уа уæззау. 

Тæлмацтæ 
107 
Æрвнæрды бардуаг уалдзæгау æрцыд, 
Уæд онг фынæй æрдз фестади хъæрахст. 
Ысбон и не ’хсæв уый рухсы фæрцы, — 
Нæ хæхтыл, худгæ стъалыйау, ыскаст. 
Нæ хъахъхъæнæг кард — уый — фыдтохты н’ асаст, 
Абхазæн у йæ уд æмæ йæ зонд. 
Æнæкъæм арв у - бон, æхсæв - æнасæст, 
Нæ хæхты сæрмæ дардыл тыгьд, бæрзонд. 
Уым, денджызы æнæкæрон тыгьдадау, 
Йæ наупæлæзтæ цал зарæджы суагъта! 
Абхазы ’мдзæвгæ уый рухс æхсыр дадта, 
Йæ удмæ йын æвдадзы хос ныттагъта. 
Кæны уый хатт, фæринк кардау, дзæнгæлтæ, 
Фылдæр хатт та у зæрдæты хуындзау. 
Нæ историйæн кодта уый фæндæгтæ, 
Цыма хъысмæтнывгæнæг уыд, Хуыцау. 
Апсныйæн у йæ хъахъхъæнæг, йæ фидар, 
Æмæ йæ фыццаг уалдзæджы æрвнæрд. 
Нæ ивгъуыдæй нæ рухс сомбонмæ, хидау, 
У генион лæджы къухæй æвæрд. 
Уыдзæнис уый æнæмæлæты ’мкарæн, 
(Нæ байсысдзæнис никæдбон йæ хъæр), 
Нæ поэзийы, не ’мдзæвгæйы барæн, 
Нæ размæсидæг зарджытæн сæ сæр. 

108 
Бестауты Гиуæрги 
Ленины цырт 
Денджызы цъæх тыгъдады хæдсæрмæ 
Арвæмбæрц ыслæууыдис фæтæг, 
Фидæны сæуæхсиды къæсæрмæ 
Рахиз къухæй амоны фæндаг. 
Афонмæ та хъæлдзæг царды зиумæ 
Хур кæмдæр йæ фæсчъылдым тындзы. 
Ленин æмæ хур ыскæсынц иумæ, 
Иумæ нæ сæ рухс тынтæй хынцынц. 
Бадæм доны был, нæ сæрмæ 
Хур, нымдгæнгæ, тулы; 
Хъусæм уылæнты сæр-сæрмæ, 
Уддзæф семæ дзуры. 
Æз дæ ном ныффыстон хъавгæ, 
Фыст куыд фæдæн, афтæ 
Уылæн ратындзыдта кафгæ, 
Ызмисæй йæ схафта. 
Митау афæлурс дæ цæсгом, - 
Ма тæрс, ма, мæ дуне. 
Нæ, мæ зæрдæйæ дæ хорз ном 
Не скъахдзæн зыд уылæн. 

Тæлмацтæ 
109 
Зæрватыччы лæппын 
Æнæмæт лæппынтæ цы ’нкъардтой, - 
Хæлцагурын, зындзинад циу: 
Сæ мад сын хаста, æмæ дардтой 
Сæ бур хæлын дзыхтæ хæлиу. 
Сæ иу уæд иу ахæмы ратахт, - 
Кæнын, дам, а дунемæ гæпп!.. 
Фæлæ йæ сæр фæбынмæ уайтагьд, - 
Фæцыди кæрдæгыл йæ тъæпп... 
Къодор, цъæх денджызмæ хъазгæ куы згьорыс, — 
Хурæмсæр урс хæхты барджын бындар, - 
Айнæг къæдзæхтыл куы ’взарыс дæ хъомыс, — 
Рагæй хъæбатыр, уæндон æмæ хъал, - 
Гъе уæд фæлæууы, мыййаг, цы, дæ зæрдыл, - 
Афтæ сæрыстыр цы тыхæй дæ ды, 
Уый дыл цъыртгай æмæ ’ртахгай кæмдæрты 
Мин-мин чысыл дæтты хъару æфты?!. 

110 
Бестауты Гиуæрги 
ЦÆГОЛТЫ ГЕОРГИ 
Прометей 
Хæхты фæстæ — хæхтæ, 
Мигъвæлмы ныгъуылынц, 
Тугамæхст къæдзæхтæ, 
Сусæг маст ныхъуырынц. 
Уым æнусты Прометейы 
Уари-цъиу æвзоны, 
Бон, æрвыл бон æй рæхойы, 
Зæрдæ фаркгай тоны... 
(Шевченко. «Кавказ») 
Æмæ згьорынц азтæ... Фæлæ калы уаз туг, 
Фæлæ стыр титанæн не скуынæг йæ зын: 
Раздæрау рæхыстæй сау айнæгыл баст у, 
Раздæрау уæларвмæ ’нхъæлцауæй кæсы... 
Æмæ згьорынц азтæ... Уари-цъиу нырма дæр 
Тоны, ’хсыны зæрдæ раздæрау зыдæй... 
Æмæ ныфс фæхуыссы, буц цырагьау, цадæг, — 
Ома, кæд Рæстдзинад а дунейыл нæй... 
Уадз, ызгьорæнт азтæ - мæн уырны, ныллæудзæн 
Амонды фæрныг бон — рухстау æмæ уаз; 
Састрæхыс сæрибар зарæджы ныннæрдзæн, 
Нал хъуысдзæни додой, — райдзæни Кавказ! 

Тæлмацтæ 
111 
Ирон чындз 
Æнкъард дæ ды... Нæ судзы цины стъæлфæн 
Дæ цæстыты, - фырæфхæрд дæ, фæллад. 
Дæ зæрдæйы фæдисгæнæг уæццæ фæнд 
Нæ фæйлауы сыгьзæрин уарзты цад. 
Хæкъуырцгæнгæ дæ уд æххуысмæ сиды, 
Налхъуыт цæссыгтæй абузы дæ маст... 
Дæхинымæр дæ сыгьд амонд æлгьитыс, 
Дæ разы та - чындзæхсæвы гуыпхъазт!.. 
Уæууай, бецау, дæ сонт уды къуыбыры 
Æнафоны фæзынди, калмау, мæт. 
Дæ бæллицтæ фæбадтысты дæ хъуыры, 
Ныддымдта дын дæ рухс сæнттæ хъысмæт... 
Æцæгæлон, фыдуаг бинонты ’фхæрдæй 
Ныр, уалдзыгон сæлæф митау, æртай... 
Цыма дæумæ, нæртон фосæй æлхæдау, 
Нæ хауди, не ’мбæлд арвы рухсæй хай!.. 
Фыны федтон мæ райгуырæн кьуым 
Фыны федтон мæ райгуырæн къуым. 
Хафт, æдзæрæг, фыдкарст къæдзæх иууыл... 
Хæхтыл — цъититæ, — уазал, æрхуым, 
Иунæг наз бæлас — айнæджы риуыл... 

112 
Бестауты Гиуæрги 
Дард ран донгьæрис дымгæмæ ’нкъуыст, 
Уый бын хурмæ мæ рагбонты ’вдисæн - 
Суадон, - зарыди, худти, æнхъызт 
Æмæ дæлбылмæ тахти фæдисæй. 
Фыны федтон фыдуынд къæстæ ног, 
Фыны ме ’нкъард хъæу уади мæ цæстыл. 
Тыхст, тæригьæддаг, уазал, ыстонг... 
Цард мæйдар æхсæв бон дæр нæ къæсты. 
Æмæ сыхъуыст мæ риуæй хъæрзын, 
Рагмаст зæрдæйы смидæг и, уадау... 
Ауад цæстытыл ивгьуыд фыд-зын, 
Æмæ зæххыл ныттыхстæн, мæ мадау. 

КАДДЖЫТÆ 
Илья Чъавчъавадзе 
ЦАРДИППÆРД 
(Легендæ) 
Арын дзы Олгъа Чъавчъавадзейы ном. 
I 
Урс Хъазбег-хохы мигъæмбæрзт цъуппыл, 
Уари — ’ндонбазыр маргь кæм нæ тæхы, 
Хуры хъарм тынтæй мит кæм нæ тайы, 
Их кæм лæзæры айнæг къæдзæхыл — 
Рох, æдзæрæг ран, къæйтæ, дурты ’хсæн, 
Хъæр, зæххон лæджы дзырд кæм никуы хъуыст, 
Уый паддзах кæм у уады знæт къуыззитт, 
Арвы карз нæрын æмæ судзгæ хъызт, 
Раджы уыцы ран арвæн кувджытæ 
Аргъуан сарæзтой иу лæгæтгондæй. 
Уыцы рухсбадæн рагон аргьуаны 
Адæм Бетлеми хонынц абон дæр. 
Раст йæ тæккæ раз айнæг фемуырдыг, 
Æмæ ’нусон их тъизы салд зæххыл, 
Кувæндоны дуар, цъиуы ахстонау, 
Цæст гæзæмæты ’взары къæдзæхыл. 
Уымæ цъитийыл ис æфсæн рæхыс, 
Рæхыс асин у, — нæу зынбамбарæн: 
Лæг куы нæ схиза къæсмæ рæхысыл, 
Уæд æндæр рæтты нæй фæндаг арæн. 

114 
Бестауты Гиуæрги 
II 
Уыцы ’дзæрæг ран раджы ’рцардысты 
Бæстæй, цардæй лыгьд арвæн кувджытæ, — 
Салд, бæрзонд хохыл цард-цæрæнбонтæм 
Кодтой табутæ зæдтæ, дауджытæн. 
Сайд, тæригьæдджын, мæнг æлгъыст бæстæй, 
Хъæуæй, бинонтæй дард фæхаудысты, 
Уым, Бетлемийы, федтой удæнцой, 
Уым сыгъдæг цардæй бирæ цардысты... 
Стæй фæхæццæ сты цардæй дзæнæтмæ, 
Лæгæт федзæрæг, фæлæ ’гас адæм 
Уыдон абон дæр мысынц кадимæ, 
Æмæ аргьуаны хонынц рухсбадæн. 
Уыцы кувæндон разынд афтæ карз. 
Æмæ искæцæй, зæгьгæ, й’ амондæн, 
Уырдæм баирвæзт сырд нæмыгдзæфæй, — 
Нал фæцагайдзæн уымæ цуанон дæр. 
Иу, Хуыцауы сконд удсыгьдæг лæджы 
Уадзы йе ’мгæрон къах æрывæрын, 
Зæгьгæ, бахæстæг уымæ ’ндæр исчи, 
Уайтагьд райхъуысы арвы карз нæрын. 
III 
Бонтæй, афонтæй бирæ афардæг 
Æмæ бацарди иу лæг лæгæты. 
Уый зæххон цардыл хъоды бакодта, 
Уый йæ цæрæнбон радта дзæнæтыл. 

Тæлмацтæ 
115 
Алыгьд, ацух и а мæнг дунейæ, — 
Марг кæм ысхицау зæххыл алцæмæн, 
Лæг æлгъыст кæм у, уд — тæригьæдджын, 
Æмæ зæрдæты маст кæм нал цæуы. 
Лæг кæм фæкæны мæт, фыдутæхсæн, 
Уый йæ тæригъæд уæгьд кæм нæ уадзы; 
Сайд дзырд, сайд митæй цард кæм ыссарынц, 
Саст, зылын кæм у раст лæг иудадзыг, 
Цард æлгьаг кæм у, ’ууæнк - мæнгарддзинад, 
Лæг лæджы рисыл тынг кæм фæрайы, 
Удхос марг кæм у, уарзт - хæрамдзинад, 
Раст, хæлар удæн цин кæм нæ тайы. 
Ацыд, ацух и а цард, а бæстæй, - 
Тагьд кæм айсафы лæг йæ лæджы хуыз, 
Зонд къуымых кæм у, ном - мысгæ ныхас. 
Уынд, рæсугъддзинад - мæнг, хæйрæджы хыз... 
IV 
Уым æрынцади. Уыцы ихты ’хсæн, 
Æмæ иудадзыг кувы дауджытæн. 
Уый зæххыл цæрæг иннæ адæмæй 
Удсыгьдæг дæр у бирæ хъауджыдæр. 
Риуæй аппæрста монц, зæххон фæндтæ, 
Уарзт, цыбæлдзинад, цинтæ, сагъæстæ, 
Кæд, Хуыцауы раз удсыгьдæгуæвгæ, 
Искуы дзæнæтмæ бафтид а бæстæй. 
Баруад кувынæй, уды ’нцойадæн 
Уым йæ къухфыдтæ барæй фехсыдта; 

116 
Бестауты Гиуæрги 
Стæй йæ уды та, ’лгъаг мигæнæнау, 
Ирд цæсты сыгæй бирæ фехсадта. 
Кувы ’ппынæдзух. Их йæ лæгьстæмæ 
Сау хъуына къæйтыл бадон, батади. 
Уым, Бетлемийы, йе ’мпылд уадултыл 
Згьоры иудадзыг цæссыг къадатæй. 
Цардæй, хъæубæстæй дардмæ иппæрдæй 
Уымæн йе ’фхæрд уд барухс, байради, 
Уый бæрц зæрдæйы алы рухс бæллиц, 
Цард-цæрæнбонтæм бампылд, баруади. 
V 
Азтæй, бонтæй йыл бирæ н’ ацыди, 
Фæлæ уазсыгьдæг зынд йæ бакастæй, 
Зынд мæрдонвæлурс йе ’мпылд уадултыл, 
Лæг кæй нал уыдис а цард, а бæстæй. 
Хаудрус, ихуазал, хъыг, æнкъард цæсгом 
Ирд, сыгьдæг уæвгæ каст рæсугъддæрæй. 
Ных æнафоны арф нысчъилтæ ис 
Æмæ ’рвон тынтæй калдта рухс тæмæн. 
Арф, зæндцжын хъуыды ’вдыстой иудадзыг 
Се ’рттывд, се ’нгæсæй сау дыууæ цæсты, 
Цыма дунейы рухс хæрзиуджытæн 
Нал уыд уыдонæй рафтæн а бæстыл. 
Цыма дзæнæты гом зæрин дуæрттыл 
Сусæг цинимæ ’мбæлынц развæлгъау, 
Æмæ удимæ Стыр Хуыцауы ’рдæм, 
У сæ размæ тахт, у сæ размæ хауд. 

Тæлмацтæ 
117 
Марходаргæйæ, зæдтæн кувгæйæ 
Батад, бахус и лæг йæхигьæдæй, 
Афтæ февзæрста удхар, хъизæмæр 
Æмæ асыгьдæг уæд тæригъæдтæй. 
VI 
Айста Стыр Хуыцау лæджы хъизæмар, 
Лæгмæ Стыр Хуыцау цадæг байхъуыста, 
Радта разыйы ’рвон нысан æмæ 
Хохы ’нæрцæугæ диссаг равдыста; 
Хурыскæсæнæй талынг аргьуанмæ 
Мæй цæхæркалгæ бакаст рудзынгæй. 
Стæй æвиппайды фестад бон æмæ 
Лæгæт айдзаг ис хуры рухс тынтæй. 
Стæй-иу алыбон хур куыддæриддæр 
Хохы къахырæй сзынд цæхæрзынгæй, 
Дзурынц, афтæ-иу уый йæ фыццаг тын 
Фатау лæгæтмæ бахста рудзынгæй. 
Лæг-иу рухс тынмæ чиныг бадардта, 
Уый йыл цинæй узæлгæ хъазыди; 
Стыр Хуыцауы фæндæй-иу судзгæ тын 
Кувæн чиныгыл ризгæ баззади, 
Афтæ уадысты бонтæ, афонтæ, — 
Царди лæгæты лæг хæрзиунæгæй. 
Афтæ, хи уды уазсыгьдæгдзинад 
Уый æрвыл бон фæлвæрдта чиныгæй. 

118 
Бестауты Гиуæрги 
VII 
Иу хатт кувынæй тынг куы ныффæллад, 
Уæд изæрырдæм рацыд къæмбырмæ 
Æмæ ’дзынæгæй каст, цъæх гауызтау, 
Зад уыгæрдæнтæм комы рæбынмæ. 
Хур тындзгæ-тындзын хохыл аныдзæвд, 
Æмæ цъититы тугæй сахуырста, 
Скалдта рухс тæмæн æмæ исдугмæ 
Бæстæ æхсæвы тарæй бахызта. 
Хохæй фесхъиуæг ирд, зæрин тынтæ 
Зæххæй арв’ астæу дард ныддихтæ сты, 
Арв æхсидавау зынд сырх хъулонæй, 
Æмæ мигъты хыз сывдылд мин хуызты. 
Ацы диссаджы ’нахуыр фенддагмæ 
Джихæй баззади кувæг айнæгыл. 
Каст, Хуыцауы фæлгонцау, рухс хурмæ, 
Фæлæ ’виппайды, хур куыд аныгуылд, 
Афтæ карз дымгæ знæтæй сыстади, 
Хохы цъассытæй йе ’хситт райхъуысти, 
Æмæ Бурхохæй, зайлаг сау калмау, 
Тар, мæстæлгьæд мигъ цадæг ранкъуысти. 
VIII 
Рацыд, рафæтæн, арвыл радæргь и, 
Дардыл айтынг и æмæ змæлыди. 
Гъе стæй уым, цыма, знагыл фембæлди, 
Уыйау ’виппайды тынг ныннæрыди, 

Тæлмацтæ 
119 
Арв нырттывта ’мæ хох ныккæрзыдта, 
Дардæй райхъуысти ног ызнæт дæнг-дæнг, 
Бæстæ сызмæсти, дуне аталынг 
Æмæ рацыди их сæх-сæхгæнгæ. 
Арвы карз нæрдæй къæйтæ згьæлдысты, 
Тар тызмæг мигътæ кодтой зилахар, 
Хостой арв æмæ зæхх сæ кæрæдзи 
Æмæ уаддымгæ ниудта бирæгьау, 
Цыма Стыр Хуыцау зæхмæ феххæлыд, - 
Фехста æхсæвæн дард йæ тар фынæй, 
Цыма рахæтыд сайд, мæнг дунейыл 
Æмæ ’рхъавыдис бæстæм сафынмæ 
Кувæг зонгуытыл хаудæй уыцафон 
Уыд Бетлемийы - зæдты бадæны, 
Уый лæгьстæгæнгæ калдта сау цæссыг, 
Зæгъгæ, о, Хуыцау, бахиз адæмы. 
IX 
Фæлæ ’виппайды уый цæй хъæр фæцыд? - 
Исдуг айхъуыста лæг зæрдæбынæй, 
Дисы бафтыди: цыма аргъуанмæ 
Адæймаджы хъæр сыхъуыст дæлбылæй. 
Фестад, акасти, чидæр талынджы 
Дзуры, бауадз мæ, зæгъгæ, лæгæтмæ. 
Чи у, цавæр у? Ахæм сау тары 
Ныр куыд хъуамæ уа исчи ’хсæвæддæ? 
Кæд лæг у, æмæ ацы ’мбисæхсæв 
Ам кæцæй фæци ахæм карз хъызты? 

120 
Бестауты Гиуæрги 
Хъæдты, хуыггæмтты арф æмбæхст уæвгæ 
Арвæй сырдтæ дæр тынг куы старстысты! 
Лæг зæрдæхсайгæ былæй адзырдта: 
— Чи дæ? Цавæр дæ? Кæд фыдбылыз дæ! 
- Нæ, зæххон лæг дæн!.. Скæс дæ Хуыцаумæ, 
Дуар мын бацамон, тынг ныххуылыдз дæн. 
Мæнæ ’рхауынмæ хъавы арв æмæ 
Сæфын... курын дæ, ’ркæс мæ уавæрмæ... 
Зæгъ, куыд æсхизон къæйтыл аргьуанмæ, 
Ам мæ ма ныууадз ихыл, бавæр мæ... 
X 
- Кæд лæджы фырт дæ, уæд тæригьæд у 
Уым дæ ныууадзын ахæм уарынмæ. 
Кæд фыдбылыз дæ, уæд, æвæццæгæн, 
Арв ысфæнд кодта - бафæлвара мæ. 
Фод Хуыцауы бар, схиз уым рæхысыл, 
Ардæм сыфтæн дын нæй æндæр рæтты. 
Ма тæрс хауынæй - рæхыс асин у, 
Сты йæ цæгтæ та къахæвæрæнтæ, - 
Загъта лæг æмæ былмæ бахæстæг. 
Схызтис бæлццон дæр рындзмæ уалынджы, 
Чи у? Цавæр у? Гъе цы йæ схаста? — 
Нæй, нæ рахатыд кувæг талынджы. 
— Чи дæ, цом, мæ хур, къæс Хуыцауы у, 
Рахиз, мауал тæрс, ныр йæ кæрты дæ. 
Уый дæу бахиздзæн ам фыдбылызæй. 
Стæй дæ хуызæтты - бирæ ’ндæрты дæр. 

Тæлмацтæ 
121 
Бæлццон цадæггай бахызт мидæмæ, 
Ноджы талынгдæр разынд лæгæты. 
Гъе æрмæст ма-иу хатгай ферттывта 
Къуымы ’нуæрст артæй зынг гæзæмæты. 
XI 
- Цæй, нæ фæхъызыд иугæр Стыр Хуыцау 
Æмæ бæлццоны къæсмæ бауагьта, 
Нæу хæйрæджы сконд, - загьта лæг æмæ 
Тас дзы нæу, зæгъгæ, къух ыл ауыгьта, 
Уазæг уазалæй ризгæ бауадис, 
Къуымы йе ’нгуылдзтæй фæнык акъахта, 
Абадт дзуццæгæй æмæ тавынмæ 
Зынгмæ бадардта йе ’ндæвд урс къухтæ. 
— Уфф, куыд уазал у, — сдзырдта уый æмæ 
Кувæг фестъæлфыд: «Ау, чызджы хъæлæс!» 
Химид барызтис, тас ын йе ’нгасыл 
Мигьау авæрдта масты сау пæлæз. 
«Кæд фыдбылыз у ’взонг чызджы хуызы, 
Мемæ къæсы та уæд куыд хъуамæ уа?» 
Загьта лæг æмæ уыцы иу уысммæ 
Тас фæрæхуыста зæрдæ хъамайау. 
Фæлæ, чи зоны, у Хуыцауы фæнд 
Ацы ’взонг чызгæй лæджы сфæлварын!.. 
Æмæ кувæгæн йе ’фхæрд, тарст зæрдæ 
Цъус фæфидардæр бар-æнæбары... 

122 
Бестауты Гиуæрги 
XII 
- Суг дæм нæй, æппын? Арт дзы акæнон, - 
Чызг къæмдзæстыгæй загьта фысымæн, - 
Рахæсс, ахсæв ма стæфсон, æмæ дын 
Сом æгас æргьом æз ысхæсдзынæн. 
Фысым багуыбыр, арт бæргæ кæны, 
Фæлæ не ’ууæнды, зæрдæ хивæнд у. 
Арт куы барæвдз и, арт куы сцырын и, 
Уæд æвиппайды срухс и кувæндон. 
Срухс и кувæндон æмæ арты цур 
Мæнæ ’мбисонды ’взонг чызг разынди. 
Уымæ цæстытæ кодтой тарытæ, 
Раст мæйтæ ’мæ дзы хуртæ хъазыди. 
Хъазхъуыр, цардбæллиц, буц, гуырвидыц чызг 
Каст сæрыстырæй æмæ хъæлдзæгæй. 
Йе ’нгас, йе сдзырдæй зæрдæ агайдта 
Æмæ артдзæсты худтис уалдзæгау. 
Сау дыууæ цæсты ’ндæвтой рухс хурау, 
Сау дыууæ цæсты ’рттывтой стъалытау, 
Уый цур арты ’ндæвд мур дæр нал уыди, 
Уый цур арты рухс кодта тарытæ. 
XIII 
Зæгьгæ, сфæнд кодта уарзты рухс бардуаг 
Буц чызджы хуызы зилын а бæстыл, 
Ацы диссаджы ’нахуыр фидыцмæ 
Уый дæр бабæлдзæн йе ’рвон сагъæсты. 

Тæлмацтæ 
123 
Уый ысфæлдисгæ, уый ныннывгæнгæ 
Æрдзмæ нал баззад ирддæр ахорæн. 
Калм хæрамзæрдæ, сау хъæстæ лæг дæр 
Чызгмæ не ’рхæсдзæн иу къæм хахуырæн. 
Уый къуыбыр риутæм, урс дæллагхъуыртæм 
Цæст кæсгæйæ дæр цинæй бафсæдид. 
Уарзты бардуагæн уæртæ й’ адджын пъа 
Чызджы буц былтыл судзгæ баззади. 
Ехх, кæй нæ сæтты, кæ, рæсугьддзинад! 
Уымæн йе стыр тых хъары дурмæ дæр. 
Дзурынц, уый цурмæ, - зæгьгæ, бафтыди, 
Уæд нæ фæкæны сырд лæбургæ дæр. 
Æмæ кувæджы ’фхæрд, рыст зæрдæ дæр 
Ногæй хъуыдытæн бахауд с’ ахæсты, 
Æмæ ’вæндонæй, фæлæ ’хсызгонæй 
Уый йæ цæстытæ чызгыл ахаста. 
XIV 
— Чи дæ, чи, мæ хур, гье, цы дæ схаста 
Ахæм сау хъызты хохмæ ’хсæвыгон, - 
Арв куы ’рхауд æмæ их куы фестади, 
Æмæ зæххæн куы ’рцыд йæ сæфты бон? 
— Дæлæ фæзы хызтон мæ фыды фос, 
Дзуджы зад кæрдæг сайдта ацырдæм... 
Загьтон: цæй æмæ рындзыл рахизæд 
Æмæ сабыргæй семæ рацыдтæн. 
Арв дыдзы тынтæй уыд уырынгтæгонд 
Æмæ зынд, цыма, авг ныссæстытæ 

124 
Бестауты Гиуæрги 
Æмæ къæдзæхыл джихæй баззайгæ 
Уымæй нал истон æз мæ цæстытæ. 
Хохыл хуры цалх сыгьд цырын артау - 
Дард сыгъзæринæй мигъты сахуырста. 
Фенддаг зæрдæйæн ’хцон куыд нæ уыди! - 
Хъæумæ нал цыдтæн, къах мæ нал хаста. 
Ехх, мæ фыды фæдзæхст мæ ферох ис: 
А Хъазбег хохыл ма ’ууæнд, ма, зæгьгæ, 
Хур кæсдзæн, фæлæ арв фæсау уыдзæн 
Æмæ рацæудзæн их сæх-сæхгæнгæ... 
XV 
Фæлæ, цæй, æмæ хивæнд зæрдæйæн 
Зæгь, — зыдгæнæг, зæгь, ма у фенддагыл!.. 
Хох куыд фæтызмæг уый нæ фенкъардтон. 
Кастæн. Не ’ркодтон мæт мæ фæндагыл. 
Фæлæ сдымдта ’мæ бæстæ аталынг. 
Дымгæ зæрдæйы ’нцойад аскъæфта, 
Æмæ фосы ’рдæм цырд куыд азгьордтон, 
Афтæ ’виппайды фегуырд карз къæвда. 
Нал фæцарæхстæн, их мæ ’рбаййæфта, 
Уыцы иу уысммæ фос фæтары сты. 
Æз мæ бынаты сагьдæй аззадтæн 
Æмæ фыр тæсæй химид барызтæн. 
Ехх, куыд ’нæууæнк у ’цæгдæр ацы хох, — 
Раст дæм, сабиау, худдзæн ’нæмæтæй, 
Стæй æвиппайды æрдз фæтар уыдзæн, 
Стæй дæ зындонмæ фехсдзæн дзæнæтæй... 

Тæлмацтæ 
125 
Рох цæмæн кодтон, цæ, мæ фыды дзырд, — 
Раст мын афтæ хъуыд, хорз ран бахаудтæн! 
Дзурынц, — хистæрмæ чи нæ байхъусы, 
Уый фыдвæндагыл бафты алхатт дæр. 
XVI 
Дзугвос фесæфтон æз зæфцы фыдæй, 
Зонын, м’ азым у! Дзуапп æз дæтдзынæн... - 
Ехх, фыдбылыз лæгмæ куы кæса, уæд 
Уымæн фервæзæн нæй, æвæццæгæн. 
Зæрдæ фосыл дæр уый бæрц нал рысти, - 
Загътон, фесæфæнт, уадз, хæрз дзæгьæлы. 
Фыд, мæ зæронд фыд уыд мæ мæты сæр, — 
Зæгьын, баззадис уый мæстæлгьæдæй; 
Фос — йæ ис-йæ бон фесæфт м’ аххосæй, 
Фæлæ ’ппæт дæр мæ фендыл раттаид. 
Зæгьгæ, ссардта ма уый йæ иунæджы, — 
Дзуджы мурмæ дæр нал æрдарттаид... 
Их мыл уарыди рындзыл талынджы. 
Хох мæ къæхты бын рызт йæ бындзарæй... 
Арв нæрыд æмæ ’рттывта, раст цыма 
Хъавыд дунейыл арт, зынг сæндзарын. 
Стыхстæн, суырыд дæн, цæй, цы бакæнон, 
Цæй, кæм бафснайон ныр мæ сæр, зæгъын, 
Ахæм сау тары хъæумæ ацæуон, 
Æви баззайон бонмæ къæдзæхыл. 

126 
Бестауты Гиуæрги 
XVII 
Загътон: баззайон, фæлæ чи зоны 
Нал дæр ахæссон ам æрбабонмæ. 
Хъæумæ ацæуон, æмæ ныр уæд та 
Искуы ахаудтæн æмæ бабын дæн. 
Цæй, цы мыл цæуа, уый мыл цод, зæгъын, 
Хъæумæ ацæуын æз æрхъавыдтæн, 
Фæлæ талынджы фæндаг нал уыдтон, 
Æмæ м’ амондæн ардæм рафтыдтæн. 
Рæхыс ку ’ауыдтон, уæд мæхинымæр 
Загътон, Бетлеми мæ ныр хъахъхъæндзæн, 
Стæй мын хъуыст уыд, кæй цард ам цардиппæрд, 
Æмæ уайтагъд мæ зæрдæ бахъæлдзæг. 
Бирæ, бирæ дæм æз фæхъæр кодтон, 
Фæлæ иудзæвгар дзуапп нæ лæвæрдтай, 
Æмæ бахаудтæн ногæй катайы, 
Зæгъын, зайдзынæн ам æхсæвæддæ... 
Фæлæ уалынмæ ’рдзырдтай уæлбылæй, 
Æмæ зæрдæйы тас куыд не скуынæг!.. 
Мæн куыд бахызтай, мæн куыд бавæрдтай, 
Афтæ бавæрæд дæу дунескæнæг! 
XVIII 
- Нæ, мæнæй бузныг ма у, ма, мæ хур! — 
Арв у, Стыр Хуыцау алкæй бавæрæг: 
Зæгъгæ, ’ркасти йæм уый тыхст рæстæджы, 
Уайтагъд фервæзы лæг зын уавæрæй. 

- Зæгъ, фыдбылыз мæ кæд нæ фенхъæлдтай? 
- Уæд дæумæ,- мæ хур, уый цы дис кæсы: 
Ацы ’дзæрæг ран, - цæрдтæй мæрдты ’хсæн 
Рох, иппæрд лæджы ’ндæр, цæй, чи фæрсы?! 
- Куыд? Дунейыл дын нæй быныбынтон 
Хо, æфсымæртæ, гье хæстæг-хицон? 
- Ис, бæргæ, фæлæ... Дард сæ ралыгьтæн... 
Ныр ам ме ’вæрæг у Ыстыр Хуыцау. 
- Æмæ цал азы рацыд гъеуæдæй? 
- Цал, цы йын зонын? 
- Куыд? 
- Нæ сæ хынцын. 
Дард фæхауæг дæн цардæй, адæмæй. 
Æмæ азтæй дæр зæрдæ рахицæн. 
- Уæд куыд фæразыс ам хæрзиунæгæй? 
- У Хуыцауы фæнд афтæ, ’вæццæгæн. 
- Уый цæмæн хъæуы! — ацы цъититæм 
Исчи расхъиуа дард йæ уæзæгæй?.. 
XIX 
О, ныббар, Хуыцау, а уæлдай ныхас, 
Ма дæр д’ атигь у, — сонт рæдиаг у. 
Ам фыййаууæвгæ, а бæрзонд хохыл 
Цæст куы ахæссын æз зæрдиагæй, 
Уæд мæ фыды дзырд зæрдыл ’рбалæууы, 
Ис, дам, ихты ’хсæн къæсы иу цæрæг, - 
Уды ’нцойадыл радта рухс дуне, 
Уый йæ бонтæ æрвиты хицæнæй. 

128 
Бестауты Гиуæрги 
«Ихты ’хсæн уæвын удæн ц’ ахъаз уа?» 
Алхатт химидæг дистæ байдайын. - 
Хъыг куыд кæсдзæни Дунескæнæгмæ - 
Йе сконд дунейæ искæй байрайын?.. 
Уый куы сфæлыста зæххы афт’ аив, - 
Æрдз рæсугьддæр куы фестад дзæнæтæй, 
Уæд цæмæн цымæ? - ’рмæстдæр уый тыххæй 
Къух ыл ауигъа лæг æнæмæтæй?! 
Зæрдæ ацух уа цард, цæрæнбонтæм 
Уарзон адæмæй, цинтæй, арфæтæй?! 
Нæ, ныббар, Хуыцау, — афтæ никæд бон 
Æз нæ фехалин хи цард барвæндæй. 
XX 
— Науæд ’нæ дуне ды куыд фæразыс? - 
Стæй цæй диссаг у, цæ, - куы йæ зонис! 
Уым цæрæнбон у, ам — мæрдтыбæстæ, 
Уым ис цины хъазт, ам та — сау фыдниз. 
Ныр куыд рацыдтæ, куы дæ уарзæттæй, — 
Зæгь, дæ зæрдæ дын маст нæ рæхуыста? 
Уыцы рухс бæстæй ацы ’нкъард къæйтæм 
Никæй мæт, кæнæ хъыг нæ рахастай? 
Кæнæ никæд бон никæй ’рымысыс 
Мад, фыд, хъæубæстæ, хотæ, ’фсымæртæй? 
Диссаг, царды дын ахæм ничи уыд, 
Хатт кæй ’рымысыд ам дæ рыст зæрдæ? 
Зæгъ, куыд сыл хъæцыс? 
- Цæй, цы сын кæнон? 

Тæлмацтæ 
129 
Уд адджындæр у, уыдон домæнт мæ. 
Ацы ’гьуыз царды уд уацайраг у, 
Сты йын уыдон та - згæ хъадамантæ. 
- Уæдæ мах ныр уым не ’ппæт сæфдзыстæм? 
Уæдæ фервæзæн нал ис мах удтæн? 
- Ехх, ирвæзынæн хос ис алкæм дæр, 
Ам «фыдамонды» ’рмæст æз бахаудтæн... 
XXI 
Куыд «фыдамонды?..» — Кувæг фестъæлфыд, 
Барызт хи дзырдтæй йе ’фхæрд саст зæрдæ: 
Хъаст, фæсмон куы у, зæгъгæ, ахæм дзырд, 
Уæд йæ былалгьыл уый куыд февзæрди?.. 
Хи фыдамондыл афтæ бахынцы 
Цардхæлд, царæфтыд, тыхст, зæрдæдзæф лæг 
Маст, фæсмонгæнгæ риуæй срæтигьы 
Ахæм карз ныхас й’ амонд фесафæг. 
Уый цы фесæфта?.. Фаг ын нæу, æви, - 
Хъал, цыбæл царды монц кæй басаста. 
Ам кæй ыссардта хохы удæнцой, 
Маст кæй нал тыхсы риуыл асæстау!.. 
Гъе йæм сæфтыл у нымад, чи зоны, - 
Монц йæ зæрдæйæ дард кæй аппæрста? 
Æви фаг ын нæу, — рухс дзæнæт бæстыл 
Уый йæ уды цард ныр кæй бабаста?.. 
Циу, цы йыл цæуы, уый цы срæдыди? 
Æви ’ххæст райгонд нæу йæ амондæй, 
Уый йæ Хуыцауæн кæны уайдзæфтæ, 
Æмæ дунейы мысы абон дæр? 
5 Бсстауты Гпуæрги 

130 
Бестауты Гиуæрги 
XXII 
Нæ, Хуыцауæй уый хъаст нæ ракæндзæн! 
Нæ, нæ байсафдзæн уый йæ цауд уды. 
Уымæ амондæн фаг куыд нæ кæсдзæн, - 
Стыр Хуыцау ыл рæстмæ кæй ауды! 
Нæ! Нæ! — Уæдæ йæ, ау, цы басаста?! 
Уыцы ’лгъыст дзырд куыд февзæрд йе ’взагыл! 
Ц’ у йæ фæливæг?! Акаст й’ алфæмблай, 
Зæгьгæ, схæцид мæ цæст кæд ме знагыл. 
Никуы ничи уыд... уæртæ артдзæсты, 
Чызг фæллад уæвгæ, ’рфынæй къæйдуртыл 
Æмæ арты рухс райгæ, худгæйæ 
Уымæн уарзонау тыхст йæ уадултыл. 
Ехх, цæй фенддаг уыд, цæ, фынæйгæнгæ! 
Диссаг, уый рухсмæ арт нæ ныххуыссыд! 
Цыма уарзт æмæ ’хцонад сархайдтой 
Иумæ сфæлдисын зæд чызджы хуызы... 
Цыма фидыцы фарн, цырагьрухсау, 
Сыгьд йæ уадулыл цинæй, тади йыл 
Раджы, раджы ма афтæ булæмæргъ 
Уарзтæй удисгæ батад уардийыл... 
XXIII 
Уый куыд ауыдта, афтæ йе знæт уд 
Фенцой, айрох дзы сты йæ мæстытæ 
Æмæ, хингондау, сагъдæй баззайгæ, 
Чызгæй нал иста лæг йæ цæстытæ. 

Уыцы цæсгомыл цæст цы сагьуыди, 
Оххай, уый йæм цы цин, цы дис кæсы? 
Хи йыл атигьмæ ’рхъавы цардиппæрд, 
Фæлæ цæстытæ коммæ нал кæсынц! 
Каст æм иудзæвгар... Цыма зæрдæмæ 
Уый цы хуры тын бакаст цадæггай? 
Ризынц йе уæнгтæ, фæлæ ацы хатт, 
Нæ, куы нæ ризынц уыдон адæргæй!.. 
Цинæй зæрдæ куыд не ’нкъуыст раздæр дæр, - 
Фæлæ ацы ’хсæв афтæ базмæлыд, 
Цыма сцагъдæуыд уым тæнон фæндыр, 
Æмæ ’рвон мыртæй риуы азæлыд. 
Цæй, цы рахона ацы ’нкъарæны, - 
Ныр кæй аххосæй чызгмæ лидзы цæст! 
Кæд тæригьæд у, уæд цæмæн у, цæ, 
Уазсыгьдæг уды рухс бæллицы ’нгæс? 
XXIV 
Кувæг иу къахдзæф размæ акодта, 
Чызг адджын фынæй кодта ’нæмæтæй, 
Фыны, ’вæццæгæн, сног йæ рухс бæллиц 
Æмæ мидбылты худт гæзæмæты. 
Уыцы мидбылхудт былтæй нал хызти, 
Адджын пъамæ сæм сайдта кувæджы. 
Уыцы ’рвон тыхты сæттæг мидбылхудт 
Уайтагьд басаста ’фхæрд лæппу-лæджы: 
Чызгмæ ’ргуыбыр ис, фæлæ ’виппайды 

132 
Бестауты Гиуæрги 
Уæнгты ацыдис уазал дон æмæ 
Андзыг, афæлурс... Оххай, сæфты бон! 
Уый цы ныдздзырдта, цы, йæ зæрдæмæ?! 
Ома, басасти! Нæ, нæ, никæд бон! 
Уымæн йе стыр ныфс никуы басæтдзæн! 
Рагæй ’рæгмæ йæ уд цæмæ бæллыд, 
Уымæй а бæстыл никуы бафсæддзæн!.. 
Нæ, нæ фесафдзæн кувæг йе стыр фарн, 
Уый уд рухс арвæн у æнусфæдзæхст, 
Æмæ тухи, зынтæй кæй басаста, 
Уыцы буарæн æй не снывонд кæндзæн! 
XXV 
Фæлæ чи у уый?.. Къах ыл чи ’ркъуырдта, - 
Гъæ-гъа, фесæфтæ! Сылгъаг дæ, — зæгьгæ! - 
Басастæ! — йе ’нкъард мастæфхæрд риуы 
Лæгæн чи дзуры уый хæлхæлгæнгæ? 
Уый цæй чыр-чыр у, уый йыл чи худы? 
Уый йæ хъынцъымыл уа-тынг чи райы? 
Цымæ худын у уый — кæйдæр кæл-кæл? 
Æви кувæджы кæд йæ хъус сайы? 
Ногæй алырдæм акаст - Ничи та! 
Цæст та аныдзæвд уыцы ’взонг чызгыл, 
Мадымайрæмы нывмæ ’ххуысæнхъæл 
Бауад, уый разы ’рхауд йæ зонгуытыл. 
Нæй!.. Хæрз дзæгьæлы!.. Кувы лæг, фæлæ 
Не ’фты удæнцой, нæ, йæ рыст удыл. - 

Тæлнацтæ 
133 
Ногæй уыцы тас, уыцы сау фæсмон, 
Къах æркъуырæджы уыцы ’лгъыст худын!.. 
Уд ма зæрдæмæ сида кувынмæ 
Æмæ чи зæгьдзæн, цæй - нæ йын комдзæн! 
Ехх, кæд рухсбадæн кувæндоны дæр 
Нæй ныууромæн буары ’лгьыст монцæн!.. 
XXVI 
Каст лæгъстæгæнгæ Мадымайрæммæ, 
Арв ыл атар и, бæстæ разылди: 
Лæгмæ нывæй дæр уаз зæды бæсты 
Уыцы ’взонг чызджы цæсгом разынди... 
Ай цы фыд сæмбæлд лæгыл ’нæгьгьæлгæ, 
Кæд йæ цæстытыл исты ауади? 
Æви й’ аххосæй уаз сыгьдæг зæд дæр 
Ныр тæригьæдджын фæлгонц фестади! 
Цымæ арв лæджы аккаг нал кæны, — 
Иу хатт фена ма ацы рухс дзуары? 
Æмæ уый фæрцы ногæй басæтта 
Монцы, зæрдæйы æмæ ’лгьыст буары! 
Дзуæрттæ ’фтауынмæ къухтæ не ’рæхсынц. 
Сæлы кувыны дзырд йæ тæвд былтыл. 
Мадымайрæмы, — рухс зæды бæсты 
Уыцы ’лгьыстаг чызг уайы цæстытыл, 
«Сфæлвар, — басæтт æй! — зæгъгæ - ха-ха-ха!» 
Цыма чидæр ныццагьта йе ’рттæ дæр. 
Уыцы худынæн нал ныффæрæзта, 
Лæг фæсонт æмæ уайтагъд феддæдуар... 

134 
Бестауты Гиуæрги 
XXVII 
Бон бæрзонд хохыл дзир-дзур байдыдта, 
Мигьтæ лæстысты кæмттæн се ’рфытæм. 
Дуне басабыр, дуне бамыр и, 
'Рмæст ма рог дымгæ кодта селфытæ. 
Фæлæ, дæлæ уый сонтау чи хæты, 
Къæйтыл чи схилы арф, уынгæг комы? 
Чи у? Цардиппæрд?.. Уый куыд ныффæлурс, 
Цыма туджы цъыртт нал ис цæсгомы!.. 
Рындзмæ схæццæ и, слæууыд къæдзæхыл, 
Цырд йæ цæстæнгас рагъмæ сарæзта, 
Цыма хохыл баст уыд йæ цардамонд, 
Каст æм уыйау, йæ цæст дзы нал иста. 
Уыд зæрин хурмæ лæджы ’нхъæлмæкаст... 
Цæй, кæм ис, зæгьгæ, ныр куыд нæ зыны! 
Ехх, куы фæрæзта лæг æппæт зынтæн, 
Уæд уысм бабыхсын ныр куыд фæзын и?.. 
О, ыскастис хур... Кувæг фестъæлфыд, 
Бауад аргъуанмæ уый тындзгæ цыдæй; 
Федта, фæрссагæй зæхмæ судзгæ тын 
Рухс хур раздæрау уæфта къæсы дæр. 
XXVIII 
Ныр йæ рыст зæрдæ йе ’муд уыд æмæ 
Мадымайрæммæ скасти хъавгæйæ. 
Цинæй барызти, федта: раздæрау 
Нывæй рухс бардуаг каст рæвдаугæйæ. 

Тæлмацтæ 
135 
«Арв нæ феххæлыд!..» - Кувы цингæнгæ. 
Цæссыг хъуыры фæбадтис, ферхæцыд... 
Чиныг фæрссагмæ ризгæ бадардта, 
Фæлæ... Еххай, гъе, - тын ыл не ’рхæцыд!.. 
Гъа, фæцудыдта, арв ыл аталынг, 
Андзыг, фыр рыстæй цæсгом сымпылди, 
«О, Хуыцау!» - зæгъгæ, — лæг ныббогъ кодта 
Æмæ зæххыл дзыхъмардæй сæмбæлди... 
Æмæ раджы кæм куывтой иудадзыг 
Стыр рæстылдзæуæг Дунескæнæгæн, 
Стыр Хуыцау æмæ рухс зæдты номыл 
Кусарт ц ’аргъуаны бирæ скуынæг и, 
Уым ныр калд къулты æмæ къæйты ’хсæн 
Уад ныхситт кæны ’дзæрæг цъассытæй, 
Æмæ карз хъызты арв куы ныннæры, 
Уæд нымбу кæнынц тарст, хъæддаг сырдтæ... 
6 февраль, 1883 аз 

136 
Бестауты Гиуæрги 
Æгъуызаты Иуане 
АЛГЪУЫЗЫ КАДÆГ 
Табу, Стыр Хуыцау, дæхицæн, дæу нæ фæлгъауы нæ зонд, 
Нæй дæ аккаг дзырд ыссарæн, ды æнусон дæ, бæрзонд. 
Зилы ’ртæ хуызы дæ фæлгонц: фыд, дæ фырт — дæ хъæбул сонт — 
Æмæ Сыгъдæг уд — уæларвон, иу у афтæмæй дæ конд. 
Цард ды сфæлдыстай, ды скодтай ацы дун-дуне цæрдхъом; 
Ды — тъымы-тъыма цæринаг, нæу дæм сау мæлæт дзырдхъом. 
Ды нæ зæрдæты фæлварæг, у дын уыдоны дуар гом, 
А бæсты тыхджын сæрхъуызой, дæ рæстылхæцæг, æргом. 
Уæ, хæлардзинады суадон, уæ, тыхст адæймаджы ныфс, 
Ды тæригъæдджынтæн барыс, удты уазсыгъдæг кæныс, 
Ды лæгуарзонæй, хæларæй зæххæй арвы ’хсæн тæхыс, 
Амондсыгъд, хæйрæджы ’лгъыстæн у æвдадзы хос дæ хуыз! 
Ды æппæт хæрзтæй æххæст дæ, о, нæ хъахъхъæнæг, нæ фыд. 
Диссаг - адæмæн дæ митæ, диссаг — де стыр тых, дæ уынд! 
Цауд, æнамонд лæг дæ фæрцы у фыдбылызæй æвыд, 
Ды нæ зæрдæтæм фæлгæсыс, мах дæ узæлдæй — рæвдыд. 
Ды дæ рухсдзæсгом фыртимæ цинæй раивыс мæлæт. 
Ды зæххыл кæй уырныс, уымæн хай кæныс мæрдты дзæнæт. 
Ды рæдиаг лæгтæн сафыс дард сæ тæригъæд, сæ мæт. 
Æз - тæригъæдджын - дæ фæдзæхст, о, ныббар, Хуыцау, æппæт! 

Тæлмацтæ 
137 
У ныфсæвæрæгæн махмæ Сыгьдæг уд дæуæй æрвыст! 
Ног ныррухс кодтай æнусмæ дуне - хинæй сыгьд, æлгьыст. 
Уæ, тыхджын Хуыцау, æркæс мæм, айс мæ зæрдæйæн йæ рыст, 
Ратт бæрзонд хъуыды мæ зондæн, ратт мын ме ’рдæхтæн æнтыст. 
Æмæ ’рывналон, ныффыссон: чи стæм, ц’ адæмы мыггаг, 
Чи кæй фырт у, чи кæй фæдон, чи кæй цæрæнбоны таг, 
Чи уыд а зæххыл хъаруджын, рæвдз, ныфсхаст æмæ уæндаг, 
Æмæ чи айгæрста ’хсарæй царды й’ амондмæ фæндаг. 
Алцы арæхстгай фæхынцон, алцы рафæлгьауон раст: 
Цард куыд æрвыстам, зæххыл нæм фыд, хæрзæбонæй цы каст, 
Хорзæй нæм цы уыд, — æппæтдæр чиныгмæ æрцæуа хаст, 
Фæлæ, Стыр Хуыцау, Чырысти, уый дæ хъомысыл у баст. 
Иры номдзыд гуырд Бæгьатыр сахъ, тыхджын паддзахæй цард, 
Хазар, влахæгтыл, францустыл айхъуыст паддзахы ном дард, 
Хордтой йе ’хсарæй, йæ кадæй, гъе йæ фидыц уæнгтæй ард, — 
Афтæ сæ Сослан фæфыста - сахъ Бæгъатыры бындар. 
Иу къалиу Дауыт-паддзахæй раскъуыд, расхъиудта уайтагьд, 
Раст дзæнæтбæсты бæласау уый хæрздæфкалгæйæ тахт, 
Уад æй денджызмæ фæхаста, уый былыл æрцыди сагьд, 
Уым æрынцадис æнусмæ, уым ыл мигъы цæссыг тагьд. 
Æмæ тау ысуагьта къалиу, байрæзт, алырдæм ныззылд, 
Дардыл ауагьта йæ цæнгтæ, раст æрвдидинæгау зынд. 
Зæрдæйæн æхцон кæм нæ уыд, уæд йæ фидыц конд, йæ уынд, 
Фæлæ иуахæмы бахус, ног фыдбылыз ыл æрцыд. 

138 
Бестауты Гиуæрги 
Бахус, иу уидаг дзы баззад, иу цæрдхъом уидаг æрмæст 
Æмæ сæндидзыдта ногæй, ног цæрæнбоныл фæхæст. 
Цардмæ, хуры рухсмæ стыдта, ноггуырд амондджынæй рæзт, 
Мæнæ бахъомыл и, ног ыл адæм ’рывæрдтой сæ цæст. 
Уый паддзахы худ ныккодта, уый паддзахбадæны ’рбадт. 
Кад бердзейнаг динæн кодта, уыцы дины рухсæй рад. 
Уый уыд арфæгонд Хуыцауæй, дардыл айхъуыстис йæ кад, 
Уый — йæ хорз фæдон Дауытæн — федта царды цинæн й’ ад. 
Уæ, Дауыт, цытджын паддзæхтæн ды сæ фыдæл дæ, сæ сæр, — 
Раст, æндонвидар — сæ тæрхон, иу сæ иннæмæй — лæгдæр. 
Стыр Хуыцауы фæндæй дардыл уыдонæн сæ ном ныхъхъæр, 
Уæнт сæ фæстагæттæ сомбон денджызы хуыртæй фылдæр. 
Йессе-Дауыты фæдонтæ, Йессе-Дауыты мыггаг, 
Раст Соломонау зæндджынтæ, раст сæ фыдæлты аккаг. 
Мах — сæ байзæддаг, сæ зæнæг — уыцы номдзыдты фæстаг, 
Мачи, ма зæгьæд, — лæджы фырт махæй баззади хъæстаг! 
Æрдзы цардамонд фæлдисæг — рухс дунескæнæг Хуыцау — 
Махæн царднывгæнгæ загъта, макуы, мачи нæ уа цауд, 
Арæхст, цонгдых нын куы радта, кард, болат фæринк — уæззау. 
Зонд, лæджыхъæдæй нæ царды махмæ мачи ’рхæсса фау, - 
Уæд Бердзенты бæсты райгуырд Август-паддзахæн фырттæ, 
Иу сæ иннæмæй домбайдæр, иу сæ иннæмæй — хуыздæр. 
Хистæр уыд Алгьуыз-хъæбатыр, дард йæ кады ном ныхъхъæр, 
Буц кæм нæ уыдаид уымæй Август — йе схæссæг фыд дæр! 

Тæлмацтæ 
139 
Фæлæ иуахæмы фыдмæ фырт фæхæрам ис æваст, — 
Дард йæ фыдызæхх ныууагъта, хæхтыл махырдæм фæраст. 
Кссар-ханы чызджы кодта лæппу аивæй фыдуарзт, 
Фыд ын йе ’ркæнын нæ уагъта: «Не ’мдин нæу, нæ уыдзæн раст!» 
Нæй, нæ саст, æмæ Алгъуызыл хъоды бакодта йæ фыд, 
«Уæд мæ кæстæр фырт мæ бындар!» — фыды фидар ныхас уыд. 
Гъеуæд феххæлыд Алгъуызон, уый йæ зæрдæмæ кæм цыд! 
Чызджы раскъæфта ’мæ рабалц, рæвдз йæ дард фæндагыл цыд. 
Фæдис раййæфтой Алгъуызы, бахауд хъулайы æваст, 
Йс ’фсад лидзынмæ куы фесты, гъеуæд рахсыстис йæ маст. 
Систа йе знæгты цæгъдынтæ, диссаг - йе ’хсаргарды хъазт, 
Авнæлдта зыдæй, фыдгулты сухты цагъд фæкодта раст. 
Иутæ лидзынмæ куы фесты, айста сæ йæ разæй уæд. 
Уайы, бахаста йæ мæнæ чызджы галуанмæ сæ фæд. 
Галуан басаста лæгдыхæй, кодта сау дæрæн æппæт, 
Цал ’мæ цал уæздан æлдарæн уым ысхай кодта мæлæт! 
Тохмонц арты зынг цъæх пиллон сыгъд йæ фæринчы фындз-м, 
Кодта алырдæм цъыччытæ, чи йын лæууыд, чи, чысыл! 
Адæм сар, æрдиаг кодтой: «Чи у уагæры, цы сыл? 
Уый тыххæй кæны Алгъуызон мах мыггагыскъуыд быныл». 
Кесар-ханы чызджы галуан карз тохы æрцыд дæрæн, 
Бабын хурæнгæс Этеры — буц рæсугъд чызджы — цæрæн. 
Галуан зæххы ’мвæз ыскодта, уæд цæй сæраппонд, цæмæн?! — 
Мачи, ма зæгъа Алгъуызæй, — нæу тыхджын æмæ сæрæн! 

140 
Бестауты Гиуæрги 
Паддзахы æнувыд къорды къуыммæ бахаста æвзыгъд, 
Бирæгъæй фæтæрсæг фосау саст æфсад фæйнæрдæм лыгъд. 
Тохы йемæ цыд уæлахиз, хæсты уарийау ысгуыхт, 
Рухс, æнæхуысгæ цырагъау ныфс йæ галдзæстыты сыгъд. 
Чи уыд йе ’мдых уым Алгъуызæн, чи нæ баййæфта ныхкъуырд! 
Уымæ дардæй чи каст, уый дæр лидзыныл ысхæцыд цырд. 
Уыйау чи уыдзæн хъæбатыр, уыйау сахъ, цæхæрцæст гуырд! 
Фæдис раттой лыгъд йæ разæй, — цыма бакодтой æмдзырд. 
Кодтой паддзæхтæ дæр сагъæс, иу сæ нал уыдис æдас, 
Дисы бахаудтой, уæвгæ, дам, иуæн цас æнтысы, цас! 
Не ’рдæм фессæста, тæссаг у, - махыл ку’ акала йæ маст, 
Уый куы нæ сфæнда фидауын, тох куы самайа æваст, — 
Гъеуæд фениккам, — Кесар-хан Шамы ’ппæлынмæ фæуид: 
«У мæ хорз сиахс Алгъуызон, — ныр сæрыстырæй зæгъид, — 
Мæн куыд нæ фæндыдис, — не ’хсæн уа лымæндзинады хид! 
Дæу фæуæд мæ чызг», — йæ размæ паддзах цингæнгæ тæхид... 
- Раздæхæд фæстæмæ! — дзуры рухсдзæсгом Этеры фыд, - 
Кад - йæ хъаруйæн, уыдзыстæм ныр æнусбонтæм фидыд... 
Фæлæ не сразы Алгъуызон æмæ не ’руагъта рæдыд. 
Нæй, нæ фæчъил ис, нæ раздæхт, — уый йæ дзырды хицау уыд. 
Йемæ — армыдзаг æфсæдтæ, фæлæ — тасуавæрæй хызт, 
Афтæмæй фæбалц и хæхтыл æмæ Кæсæгмæ æрхызт. 
Йе ’хсар, йе ’хсаргарды койæ ныр тыхджын Кавказ дæр рызт, 
Ныр йæ лæгдзинад, йæ хъару ам кæмæн нæ уыди хъуыст! 

Тæлмацтæ 
141 
Кæсæг баисты йæ дæлбар, кæсæгæн ыспаддзах ныр. 
Кадджын, барджын у, йæ дзырдмæ ничи скæндзæнис сыбыртт. 
Хабар цæцæнмæ дæр айхъуыст, рабастой сæ гæрзтæ цырд, 
Æмæ нонтимæ йæ ныхмæ уайтагьд бакодтой æмдзырд. 
Загьтой: саурæсугъды байсæм æмæ расидтысты хæст. 
Барвыстой Алгьуызмæ: «Басæтт, кæн нæ бардзырдтæ æххæст, 
Кæнæ тох кæнынмæ рацу, уæд дæ фæринк кард æлвæст, 
Кæнæ чызджы уадз ’мæ фесæф, ам дæ мауал фенæд цæст!» 
Уый куы фехъуыста Алгьуызон, уæд куыд нæ рахсыст йæ маст! 
Афтæ паддзахæн йæ ус дæр фенкъард, бамæстджын æваст. 
Се ’фсад - армыдзаг æрмæстдæр, цæй куыд нæ уыдзæн ныфссаст! 
Атыхст хурзæриныл сау мигь, - чызг мæрдонвæлурсæй каст. 
«Ма тæрс, табу Стыр Хуыцауæн, — дзуры йе ’мкъайæн Алгьуыз. - 
Дар мæ фæринкыл дæ зæрдæ, уый куыд фæцыди дæ хуыз? 
Уадз, нæ фыдгултæн нымæц дæр ма уæд, — дзæгьæлы тæрсыс! 
Фенæм, карз тохы тæмæны, — чи мæм бахæсса йæ ныфс! 
Фенæм, бон цы ’рхæсса фарнæй, о, мæ хуры рухс, мæ цард, 
У дунескæнæг ныфсдæттæг, уый - нæ хъахъхъæнæг, нæ уарт. 
Тохы рухскалгæ куы сласон æз мæ кæрддзæмæй мæ кард, 
Уæд сæрбихъуыройæ, знæтæй лидздзысты фыдгултæ дард. 
Федтон диссаджы фын дысон: ме уæхскыл æхсинæг бадт, 
Уыд зæлдаг дари мæ дарæс, худ — зæрин, æрттывта дард. 
Мæн ыстыр паддзах ысхуыдтой, кодтой мын æмхуызон кад, 
Нал уыд ме ’мсæр лæг дунейыл, зæрдæ рухс амондæй рад». 

142 
Бестауты Гиуæрги 
Дзырд нæма фæцис Алгъуызон, афтæ ног хабар æрцыд: 
Дæлæ йе знæгты паддзæхтæ бæхтæй рахызтысты цырд. 
Кæсæг бахаудысты тасы, хистæртæ кæнынц æмбырд: 
«Паддзах, баххуыс нын кæн, сæфæм!» — уыд Алгъуызонæн сæ дзырд. 
Райста сахъ цæргæс йæ гæрзтæ: цирхъ, болат хæдон - ызгъæр, 
Танхъа ’ркодта, бæхыл бабадт, — раздзог чи зæгъдзæн хуыздæр! 
Мæнæ рацæуы Алгъуызон: «Гъей, хæстон фæдис, ныннæр! 
Кæсæг, ир, мæ фæдыл — размæ, тох», — зæгъгæ, фæцыдис хъæр! 
Мæнæ йе знæгтыл тызмæгæй сæмбæлд арæнмæ хæстæг, 
Цырд æртæ дихы фæкодта йе ’фсæдты, — кæм уыд рæстæг! 
Алкæмæн хæстон хæс радта: чи куыд хæцдзæн, æмæ стæй 
Загъта: «’Нæ мæ бардзырд иу лæг тохы н’ алæудзæн фæстæ!» 
Уацхæссæг æрвиты знæгтæм: «Уай, фæхабар сын кæн тагъд: 
Рацыт, бавзарæм нæ тыхтæ, карз тохмæ цæттæ стæм мах. 
Æз — уæзданмыггаг Алгъуызон, æз — рæстылдзæуæг паддзах, 
Зонын, циу фыдæх, хæрам ми, зонын хорз ракæндæн аргъ; 
Развæлгъау кæнут æртхъирæн, уый цæй лæгдзинад у уæд. 
Науы уадтымыгъ куы уигъа, уыйау — уе ’ппæт дæр ызнæт. 
Иу лæгмæ бырсут дыууæйæ, иумæ бакодтат фыдвæнд, 
Ноджы ’ндæр адæмтæм сидут, цыма не стут фаг, æгъгъæд... 
Лæг рæсугъд уагæй фидауы, уе ’гъдау - худинаджы гакк; 
Тас нæ чъил кæны домбайы, — нæу æртхъирæнтæй тæрсаг. 
Хатын, ме ’нхъæлцау фæмæнг и, нæй уæм хорз æрхъуыды фаг: 
Ме ’хсинæн йæ кой куыд уæндут, - ис ын хъахъхъæнæг аккаг!» 

Тæлмацтæ 
143 
Уацхæссæг цæрдæг фæуайæг, загьта паддзæхтæн æппæт, 
Уыдон райдыдтой уынаффæ, æмæ балхынцъ и сæ фæнд: 
«Тох дыууæрдыгæй кæндзыстæм, иу уал æй фыццаг цæвæд, — 
Йе ’фсад уый æрдæм куы фæуой, иннæ дæр фæзындзæн уæд». 
Уæртæ фенкъуысти тызмæг зæй, уæртæ ралæбуры уад, 
Уый «Гъила, гьила!» хъæргæнгæ рацыд тохмонц нонты ’фсад. 
Алкæмæн йæ къухы — йе ’рдын, æрдыныл — мæлæтхæсс фат, 
Рызт сæ тæссаг хъæрæй быдыр, адæм нал зыдтой сæрфат. 
Гъæйтт, фæраздæронæй уайынц, бардзæй сынтытæ тæхынц. 
Уайынц, базыртæ сыл садзы зыд, хæлæг зæрдæйы хынц. 
Тугдзаст, сауарыд цæсгæмттæ, иуыл сæ нæ зыны фындз, 
Ноджы стынгдæр и сæ хъæрахст, карз æртхъирæнтæ кæнынц. 
Уый Алгьуызы ’фсад куы федтой, уæд фæсыкк ысты æваст, 
Алчи сæ ныффæлурс тасæй, ризгæ нонты ’фсадмæ каст. 
Уый Алгьуызонæн йæ риуы фатау атъыста фыдмаст, 
«Цæй, цы чындæуа?» — Хуыцауæн кувгæ ракæны йæ хъаст: 
«О, Бæрзонд Хуыцау, Чырысти, сæфын, баххуысгæнæг нæй, 
Ацы ’нæхуыцау лæгсырдтæн ма скæн хъазæнхъул мæнæй! 
Уæртæ ’рабырсынц, мæ уæнгтæн ратт уæларвон хъару, цæй. 
Æмæ кувдзынæн мыггагмæ æз дæ рухс номæн нымдæй...» 
Уайтагьд Сыгьдæг уд Алгьуызæн бауагьта йæ уæнгты тых, 
Радта йын хъару, æрхъуыды, ныфс, уæндон хæстоны ных. 
Гъеныр, гъе, æрзылди й’ амонд, кард фæцъортт ласта æвзыгъд 
Æмæ нонты ’фсады смидæг, тохмонцæй йæ зæрдæ сыгъд. 

144 
Бестауты Гиуæрги 
Райдыдта рæвдзæй цъыччытæ, систа йе знæгты цæгьдын, 
Кард - болат - кæны дзæнгæлтæ, дзагъырдзаст сæртæ тæхынц. 
Цъилау зилы æмæ дасы, - ацу, цагьд æфсады хынц! - 
Алы ран тæлфынц рæдзæгьдтæй æмæ сау туджы мæцынц. 
Кардæй раздзоджы æрсæрфта, бæхæй разæбул уайтагьд, 
Азылд æфсадыл фæйнæрдæм æмæ сæ кæны бындзагьд. 
Фесты сахъ гуырдæн лæгьстæмæ: «Ауадз удæгасæй мах, 
Æмæ ингæнмæ дæндагæй дардзыстæм дæуæн цырагь!» 
Басаст раззаг къорд, ныппырх и, — нонтыл сæмбæлди фыдмаст. 
Бахауд уацары Алгьуызмæ нонты раззаг къорд æваст. 
Уый куы фехъуыста сæ паддзах, — марадз, зæгъ, фæчъил, фæсаст. 
«Хæст æвыд нæ вæййы», — загьта, раздæрау ныфсджынæй каст. 
Номдзыд, тохвæлтæрд хæстонты арвыста йæ размæ цырд: 
«Ацыт, ардæм мын æрхæссут тагьд йæ сау сæры къуыдыр, 
Хъуамæ басæттон мæ дойны æз Алгьуызы тугæй ныр, 
Уыцы ’наккагæн йæ уидаг хъуамæ слыг кæнат быныл!» 
Уайынц хетаджтæ цыппарæй, тар — сæ цæстæнгас, тызмæг, 
Семæ тырысатæ скъæфынц нонты ног æфсад цæрдæг. 
Хетаджтæн сæ конд æндæр у, - дарынц алцæмæй бæрæг, 
Хъисбыд танхъатæ сæ сæрыл дардæй рахатдзæни лæг. 
Рон — æфсæн, хæдон — болат конд, уыимæ цæнгдыс — ызгьæр, 
Уарт, ыстарц, фæринк — болат кард, — иуæй иннæмæн хуыздæр, 
Дæндæгтæн цæуы сæ къæс-къæс, калынц цæстытæ цæхæр: 
«Ехх, йæ тугæй йын ысхуыпп кæн!» — хъуысы се ’ртхъирæн, сæ хъæр. 

Тæлмацтæ 
145 
Мæнæ ’рхъула сты Алгьуызыл, кæсæджы кæнынц бындзагьд, 
Хъуысы «чъик» — сæ хъæр Алгьуызмæ, зæгьгæ, ралæуу размæ тагьд, 
Мах, дæ удхæсджытæ, мæнæ, зæгьгæ, нал дын ис ныууагьд. 
Йемæ чи уыдис Алгъуызæн, — фесты лидзынмæ уайтагьд. 
Тохы чи бацыд Алгьуызтæй? — цалдæр визиры æрмæст, 
Кæрдтæ кæрддзæмтæй ысластой, хетаджтæй нæ истой цæст, 
Мæнæ ’рбафсæрстой фыдгултæ, кард, ыстарцæй сытынг хæст. 
Визиртæн сæ уд ыснарæг, загътой: нал нын ис ирвæзт. 
Карз тохы дыууæ фæмард и уыцы номдзьщтæй æдзæм. 
Уæртæ иннæ дыууæ хаудæй, алæсæн сæ туг, ысцæм. 
Баззад иунæгæй Алгьуызон, ныр цы дудгæфыд кæндзæн! 
«Ехх, цæмæн лыгьдтæн мæ фыдæй!» — уый фæсмонгæнгæ зæгьдзæн. 
Маст хæрзиуæгæй цы хæссы, карды бын уæууытæ нæй. 
Февнæлдта Алгьуыз йæ гæрзтæм, уайы хæцæнмæ рæвдзæй. 
Мæнæ ’рбахæццæ, ныррыхыд: «Ам æз иу лæг дæн бæрцæй, 
Фæлæ додойаг уæ сæртæ! Рацыт, бафæлварут, цæй!» 
Марадз, зæгь, — фæчъил сæ исчи! — се ’рдæхтыл кæм хæцы цæст. 
У хæйрæджы фæлдыст хетадж, — каджи кондæй у æрмæст, 
Тас нæ зоны, рис нæ хаты, у болат фæринк — æлвæст, 
Судзы тохмонцæй йæ зæрдæ, у йæ цин, йæ бæллиц хæст. 
Хъæр кæнынц: «Дæуæй цæй хан ис? Мæйы цур ыстъалы циу!» 
Бабырстой Алгъуызмæ ’мхуызон, тасы сæ нæ бахауд иу. 
Рацыд сахъ Алгьуыз сæ ныхмæ, кард æндон уартимæ сиу, 
Хетаджтæй дыууæ фæмард и... Ныр мæлæт кæндзæни зиу, 

146 
Бестауты Гиуæрги 
Иннæтæ сæ хæст нæ уадзынц, сидынц се ’фсадмæ: «Цæвут!» 
Карста сæ Æлгьуыз-хъæбатыр, сау туг карды комæй худт, 
Иугай хетаджтыл фæхæст ис, райхъуыстис цъæхахст æнуд, 
Систа, зæххыл сæ ныццавта, æмæ аскъуыдис сæ уд. 
Гъе стæй нонты ’фсадмæ раздæхт, систа сæ дæрæн, цæгьдын, 
Тох, мæлæтдзаг тох дзы ахæм никуы бацайдагь зæххыл; 
Цъыкк кæны, æмæ фæйнæрдæм сæртæ, къабæзтæ тæхынц, 
Чи дзы сау зæххыл æрдыдагь, чи — йæ саулохаг бæхыл. 
Бады йе ’фсургьыл Алгьуызон, ферттивы тызмæг йæ кард, 
Уадау уайы къордæй къордмæ, уадзы тохмонцæй цъæх арт, 
Нонты утæппæт æфсады уый куы фæкæнид бындзагьд, 
Ныр йæ лæгдзинад, йæ номæй дзыллæтæ хæрдзысты ард. 
Нонты уацхæсджытæ згьорынц, сау фыдохы уац хæссынц. 
Паддзах сæм фæлгæсы джихæй: «Ме ’фсад цавæр тагьд тындзынц? — 
Уый сæ паддзахæн æнæмæнг хетаджтæ кæндзысты чындз, — 
Байстой рухс хуры Алгьуызæй, кад — сæ хъаруйæн, бæззынц!» 
Уалынмæ фæцыд æввахсæй цонгдих уацхæссæджы хъæр: 
«Паддзах, бабын ысты не ’фсад, ралыгьдтæн цæфæй æз дæр, 
Уайы тугвæдыл Алгьуызон, бамбæхс цырд, уыдзæн хуыздæр, 
Зонын, йе ’ртхъирæн дæумæ у, рæвдздæр, бафснай нын дæ сæр!» 
Паддзах февнæлдта йæ гæрзтæм, акодта ызгьæр хæдон, 
Къухы — старц, æрдын — йæ уæхскыл, астæуыл — болатæй рон. 
Дзуры: «Уый йæ ныфс куыд хæссы! Бæхыл абад, мемæ цом, 
Зæгь, кæуылты у йæ фæндаг, тагьд æй бакæнон гæндон!» 

Тæлмацтæ 
147 
Абадт йе ’фсургьыл, фæуайы, скодта сау хохмæ йæ ных, 
Мæнæ йе ’фсæддонтæй цалдæр, чи сæ — уонгцух, чи — къуылых. 
Дзурынц: «Атæппæт æфсад ын ницы бакодта, — ныппырх, 
Ды цы бауыдзынæ, — иунæг! Ма кæ, ма бавзар дæ тых!» 
Нæй, нæ сæм байхъуыста паддзах, дарддæр тыгьд быдыры тахт, 
Бирæ нал фæцыд, æрбазынд фæндагыл Алгьуызон тагьд. 
Нон æй йе старцæй æрсæрфта, уый фæрсмæ фæзылд уайтагьд, 
Ыстарц дзæгьæлы æруади æмæ сау зæххы ныссагьд. 
Мыст куы расида домбаймæ, мыст куы басгуыха уæндон, 
Афтæ рабаста йæ гæрзтæ сахъ Алгьуыз паддзахмæ нон. 
Фæлæ мыст цы у домбайæн, цы йæ ныфс у, цы йæ бон! 
Бацыд нонты паддзах тохы, уый йæхи кæны гæндон! 
Ныр кæсут, сæ хæст куыд цæуы, тох куыд самадтой - хъазуат. - 
Цыма тохвæдисы рацыд быдырмæ пырхкалгæ уад. 
Бауагьта Алгьуызон ноны, исдуг алæууыд æнцад. 
Нон нæ фæкъуыхиы уысмы бæрц, нон фæцъортт ласта йæ кард. 
Гъæйтт æрцъыкк ласта Алгьуызы, зæгьгæ, афæдæд æд бæх! 
Цыма карды фындзыл хаста нон йæ зæрдæйы фыдæх, 
Фæлæ ’ргæпп кодта Алгьуызон, — тохы сахъ домбай æрдæхт, 
Карды ком æруади бæхыл, - адардта сырх-сырхид зæхх. 
Уайтагьд ракодтой æндæр бæх, рæвдз ыл сахъ Алгьуыз ысбадт. 
Уый куыддæр фæуæлбæх, афтæ сау фыдгул æрбахста фат. 
Саргъыл цырд фæзылд Алгьуызон, цыма зæххы ’рдæм æрхауд. 
Фат æхситгæнгæ йæ сæрмæ сау хъæстæ калмау ысуад, — 

148 
Бестауты Гиуæрги 
Сæмбæлд сахъ визир Икромыл, бахус уа йæ рахсæг цонг! 
Нон тызмæгдæрæй Алгьуызы йе старцæй æрсæрфта ног, 
Уый фæзылд фæстæмæ, саргьыл ахуыссыд уæлгоммæ рог; 
Ноны старц дзæгьæлы ’руади зæхмæ, — цас æххæст, кæй онг. 
Ныр кæд искуы ис рæстдзинад, уæд Алгъуызмæ хауы рад; 
Уый куыд æруадздзæн дæлæмæ рухс тырысайау йæ кад! 
Фæлæ кæс, йæ сæрмæ ногæй мæнæ ноны старц æруад: 
Нон Алгьуызоны æрсæрфта йе старцæй цыппæрæм хатт. 
Ногæй та Алгьуыз фæцырд и, ыстарцмæ фæдардта кард, 
Загьта: «Тас мын нæу, Хуыцау у ныр мæ хъахъхъæнæг, мæ уарт». 
Ыстарц фæринкыл æруади, — цыма ссыгъд æваст цъæх арт, 
Ыстарц базгьæлæн, фæхаудтой йе схъистæ фæйнæрдæм дард. 
Дзуры сахъ Алгьуызон нонмæ æмæ ’лвæст кардыл хæцы: 
«Уый сылгоймаджы кæрдæны рацыдтæ хæцынмæ, цы?!» 
Цъыкк! — болат фæринчы комæй уæлдæфы зæлланг фæцыд, 
Æмæ тыгьд быдыры нæууыл нон йæ сау туджы мæцы, — 
Кард — болат фæринк — æрфаста лæджы й’ астæуыл æд бæх, 
Нал ис хъалмыхъæн сæ паддзах, — йе стыр ном фæци дæлдзæх. 
Фесты хъалмыхъ ныр лæгьстæмæ: «Алгьуыз, мах дæуæй фæдзæхст, 
Мах дæуæн кувæг æнусмæ, махмæ ма фæу фыдæх...» 
Дзуры зоныглæуд ызнæгтæм: «Стыр Хуыцауæй уын хатыр! 
Сыстут, уе ’ппæт дæр уæхимæ уайгæут æвыдæй ныр». 
Æфсад цингæнгæ сæ гæрзтæ акалдтой йæ разы цырд, 
«Бузныг, рухсзæрдæ бæгьатыр!» — уыд Алгьуызонæн сæ дзырд. 

Тæлмацтæ 
149 
Иугæр басаста фыдгулы, иугæр нонты ’лдар фæмард, 
Нонты хъал паддзах Амахун иугæр ныр фæцис æдзард, — 
Загьта йе ’фсадæн Алгьуызон: «Цæй, кæдæм ма цæуæм дард, 
Тагьддæр — цатыртæ! — уыдзæн нын ам æрулæфæн бынат!» 
Фæлæ йе ’фсады кæронæй райхъуыст уалынджы уынæр, 
Дæлæ фидиуæг ысхæссы ног æвирхъау уац цыдæр, — 
Бауад паддзахмæ фæдисæй æмæ райхъуыстис йæ хъæр: 
«Цæцæн рабырстой нæ ныхмæ, паддзах, бахъуыди нæ сæр!» 
Тохдзагьд, тохвæллад Алгьуызон уысм нæ фесæфта рæстæг, 
Уайтагьд раздзогтæм фæсидти, — алчи балæууыд хæстæг. 
Дзуры: «Пон, Бибор, цæугæут цæцæны ныхмæ цæрдæг, 
Сохъхъыр, ды æмæ Уылдан та уайгæ базонут лыстæг: 
Цæцæн цас ысты, цы лæг у уыцы хъал паддзах — Хъайран; 
Гъе куыд фæнд кæны нæ ныхмæ тох, цы уавæры, цы ран, 
Стæй кæуылты цæуы, иугæр нал уадзы лæджы цæрын, 
Уæд Хуыцауы фæрцы уый дæр тагьд куыд ныккæнæм дæрæн. 
Хатын, удхæссæг æм сиды, уымæн дæр ысхауд йæ хал, 
Уый йæ рæузондæй, йæ сонтæй баци ме знæгтæн æмбал, 
Фæлæ тагъд уыдзæн йæ фысым сау мæр, сау ингæны тар . 
Æмæ зилдзæнис йæ сæрмæ уасгæ сау сынтыты бал...» 
Кодта ма Алгьуыз тæрхæттæ, афтæ аскъуыдис йæ дзырд, — 
Цæцæны паддзах æд æфсад уæлæ рагьсæрæй æрзынд; 
Рындзыл рарæгь ысты ’мхуызон, хæцæнтæ æрцахстой цырд. 
Фат-æрдынæй хæст ысцырын, баййæфта Алгьуыз ныхкъуырд: 

150 
Бестауты Гиуæрги 
Йе ’фсад удаистæй лидзынц, цæцæн сæ кæнынц бындзагъд, 
Уайынц, цæцæн сæ фæстейæ сурынц кардæлвæстæй тагъд. 
Исдуг фездæхтысты, стæй та фесты лидзынмæ уайтагъд. 
Зæххыл туг кæны лæсæнтæ, мæрдтæ алы ран — рæдзагъд. 
Калы стъæлфæнтæ болат кард, быдыр фестадис цъæх арт. 
Сæмбæлд ног бæллæх Алгъуызыл, — номдзыд Пон æдзæм фæмард. 
Уый ызнаджы ныхмæ ’рлæууыд, тох куы самадта хъазуат. 
Авдæй йæ æмæхст фæкодтой, ахызтис йæ риуы фат. 
Уыцы дудгæ фыд куы федта, — мардау афæлурс Бибор. 
Загъта: «Хур фæцух йæ рухсæй, æмæ баталынг и бон. 
Ныр цы уыдзыстæм æнæ дæу, уæ, нæ цæугæ мæсыг Пон?! 
Науæд паддзахæн дæ мæлæт ныр цы цæсгомæй зæгъон?! 
Ам нæ хурхортæн куыд уадзыс, уæ, нæ тохвæдис цæргæс! 
Ныр куы нæ ’рттива дæ фæринк, уæд куыд фидаудзæни хæст? 
Де ’хсар де ’рдæхтмæ хæлæгæй хауди не знæгтæн сæ цæст. 
Кардæй чи уæндыд нæ ныхмæ, — фатæй уыд сæ тох æрмæст». 
Байхъуыст сау хабар Алгъуызмæ; загъта: «Дам-дум у, бæлвырд. 
Н’ амард Къоры фырт, нæ уырны мæн уайдав адæмы дзырд». 
Фæлæ раргом ис тæссаг уац, фидиуæг фæзынди цырд, 
Дзуры: «Сау бон ныл æркодта, нал ис Пон — цæхæрцæст гуырд». 
«Оххай-гъе, — зæгъы Алгъуызон, — уый цы хабар у, цы цау! 
Уый цы дудгæ фыд æруагътай, рухс дунескæнæг Хуыцау? 
Номдзыд Поны мардæй арвыл хурзæрин ыскæндзæн сау. 
Пон, мæ рахиз цонг, æнæ дæу ныр æз уыдзынæн бецау! 

Тæлмацтæ 
151 
Ехх, цы рæстæг мыл æркодта, ехх, цы фыдбылыз мæм каст! 
Уæуу, фыдæх хъысмæт мæвыл дæр ныр куы ныккала йæ маст. 
Уæуу, куы батар уа мæныл дæр Понау хурзæрин æваст, 
Фæлæ, о Хуыцау, æппæтдæр у дæ раст тæрхоныл баст». 
Абадт йе ’фсургъыл Алгьуызон, уайтагьд хæцæнмæ фæраст. 
Февзæрд кардæлвæстæй тохы, авнæлдта домбайау раст. 
Йе знæгты кæны цæгъдæнтæ, нæй, нæ уромы йæ маст. 
Рог фæцæф, фæлæ æххуысмæ хъахъхъæнæг фæзынд æваст. 
Тохæй ахибар Алгъуызон, ног та сызнæт ис фыдгул. 
Быдыр байдзаг цæфтæй, мæрдтæй, чи уынæргьы, чи фæсур. 
Зæхх сæ тæригъæдæй ризы, ахаудзæн тъæппытæ дур, 
Арв дæр адардта сырх-сырхид, атылд туджы малы хур. 
Фехъуыста: Алгъуыз фæцæф и, цин кæны Хъайран, фæрад. 
Загьта: «Додой мын йæ къона, гьеныр ралæууыд мæ рад». 
Уæртæ ’рбабырсынц тызмæгæй, арвау ферттывта йæ кард; 
Аззад иунæгæй Алгъуызон, йе ’фсад алыгьдысты дард. 
«Цъыкк!» - Хъайраны кард ныззарыд, афæлурс Алгьуыз, фæтарст, 
Фæлæ февнæлдта йæ кардмæ, фæринк ферттывта æваст, 
Рæвдз фæзылд, Хъайраны ’рсæрфта, паддзах йе ’мбисыл æрфаст. 
Цæцæн сау хабар нæ зонынц: тохмæ иу лæг дæр нæ каст. 
Æхсæв — туджджынты иргъæвæг, зæххыл сау сынтау æрбадт. 
Дуне бамыр ис, æрмæст ма уыг фæцъæхахст кæны хатт... 
Арв фæтугхъулон ис... ног та бонæн ралæууыд йæ рад... 
Цæцæн агурынц Хъайраны, цæцæн нал арынц бынат. 

152 
Бестауты Гиуæрги 
Уалынмæ дын сæм Алгьуызон барвыста Хъайраны сæр, 
Цæцæн еудодойыл фесты, райхъуыст се ’рдиаг, сæ хъæр. 
Маст сын басыгьта сæ зæрдæ, — фестад судзгæ арт, цæхæр, 
Æмæ тугхæццæ цæссыгтæ кодтой уадултыл гæр-гæр. 
Сар кæнынц, сæ сæртæ хойынц тохдзагьд, тугæрхæм æфсад: 
«Уæ, нæ ныфсы хох, æнæ дæу ныр цы уыдзæнис нæ цард! 
Уый дæ мæлæтæй нæ хурхыл расæрфта фыдгул йæ кард, 
Уый дæ мæлæтæй æрмынæг æмæ бахуыссыдис н ’арт, 
Циу нæ удæгас æнæ дæу, у нын рухс дуне зындон, 
Уый ныл баталынг дæ мæрдæй тар, мæйдар æхсæвау бон. 
Нæй нæ дудгæ ристæн рафтæн, нæй нæ цæссыгтæн кæрон, 
Мигь, ды дæр ныкку хæкъуырццæй, арв, ды дæр дæ рустæ тон!» 
Хатæг арвыстой Алгьуызмæ: «Табу дын кæнæм, æлдар, 
Махыл ма ныккал дæ фыдæх, немæ бафидау, ныббар. 
Сабыр аздæхæм нæхимæ, — ратт мæгуыр æфсадæн бар, 
Не ’хсинмæ фæуæм хъæргæнæг: «Паддзах карз тохы фæмард». 
Фервыста Хъайраны ’хсинмæ минæвар Алгьуызон уæд: 
«Кæн æхсины цард, æрмæст мын хъуамæ ’ххæст кæнай мæ фæнд. 
Дæу нæ уыдзæнис хъыгдарæг, цæр æвыдæй, фæлæ кæд 
Искуы маст исын æрхъавай, уæд фæуыдзынæ фыдвæнд». 
Фатау ахызтис йæ риуы æхсинæн фыдохы цау, 
Уый Хъайраны сæр куыд федта, афтæ уадзыгæй æрхауд, 
Ус куы ’рчъицыдта, уæд загъта: «У мын хуры рухс æвгъау. 
Хъуамæ мард уаин, — Хъайранæн чи кæны йæ мæрдæй сау!» 

Тæлмацтæ 
153 
Ус фæлæбуры йæ рустæм, ус йæ уæрджытæ нæмы, 
Бур, сызгъæрин дзыкку тоны æмæ еу-додой кæны. 
Фæлæ ниуынæй, кæуынæй уый цы рахæсдзæни ныр! — 
Мардæн райгасгæнæн нал и, мард æнусмæ у æмыр. 
Ног тæссаг хабар æрбайхъуыст, — галуанмæ Алгьуыз фæзынд, 
Æхсин йе ’рдиаг фæуагьта, разгьордта йæ размæ цырд. 
Уæртæ зонгуытыл æрхауди, сæр — пыхцыл, йæ рустæ — тынд, 
Паддзахæн тыхсы йæ къæхтыл, ризы йе ’взагыл йæ дзырд. 
Уый æнхъæл уыдис, Хъайранæн джиуы быдыры йæ гуыр. 
Зæгьгæ, уæуу, кæд ын йæ фьщтæ тоны сырд хæлæфæй ныр. 
Ус лæгьстæ кæны, æдзæм ын цæссыг ахгæны йæ хъуыр. 
Хъæлæс саст фæндыры тагау сисы былалгьыл зыр-зыр. 
«О, паддзæхты паддзах, номдзыд, кадджын, амондджын æлдар, 
Тохы басæттæн кæмæн нæй, ахæм чи басгуыхт хъайтар, 
Хæхтау ракæлæн кæмæн нæй, кад, лæгдзинады бындар, 
Ныр кæмæн цæуы æмхуызон ацы рухс бæстыл йæ бар, - 
Æз дæ къæхты рыг, дæ цагъар, æз — фыдамондæй æлгъыст, 
Курын, ма сног кæн мæ удæн судзгæ, араугæ йæ рыст. 
Бакæн де уазæг мæ фыртты, — фод дæ карз азарæй хызт, 
Мæн фæлтау æрхæсс сæ сæрыл, уыдон ма фæкæн зынгхуыст... 
Дарддæр мауал æруадз тугкалд, адæмæн æнцойад ратт, 
Курын дæ, — нытъгьысс фæстæмæ ныр дæ кæрддзæмы дæ кард. 
Курын дæ, — тæригъæд бакæн, ратт нын паддзахæн йæ мард, 
Фенон ма мæ хуры иу хатт, науæд ницы у мæ цард». 

154 
Бестауты Гиуæрги 
Арвыста Алгьуызон уайтагьд, марды ’рбахастой сынтыл. 
Загъта: «Уе ’гъдауыл, уæ фæткыл бавæрут уæ марды ныр. 
Бар уæ ис, зæгъгæ, ыскæнут кад уæ паддзахæн ыстыр, 
«Джеджава Хъайран» ныффысут марды ингæны цыртыл». 
Æхсин сау ыскодта уæртæ, цыма рацæуы æндæрг. 
Сынтмæ рахæстæг, йæ рустæм февнæлдта, нæмы йæ сæр. 
Йемæ цалдæр усы рахызт, - иу сæ иннæмæй нымддæр, 
Иу сæ иннæмæй æнкъарддæр, — хъарæг чи скæндзæн хуыздæр! 
Марды тæрхæгыл æруагътой, рухс паддзахбадæны раз. 
Тæрхæгыл — зæрин алдымбыд, ферттивы налхъуыт-налмас. 
Бадынц рухсдзæсгом чызджытæ, арвы стъалытау сæ каст, 
Калы сау цæссыг Мария, — се ’хсæн хурзæрин — фæлмаст. 
Хъуысы хъарæг: «Уæ, нæ паддзах, ды нæ цины сæр уыдтæ, 
Абон нæ мæстаг фæкодтай, махæй бафтыдтæ мæрдтæм. 
Куывд нæ фидыдта æнæ дæу, де ’мсæртæм хуынды цыдтæ, 
Ныр дæу сау мæлæт фæхуыдта, ныр сыджыты уазæг дæ. 
Батад, бамыр и дæ хъæлæс, уый цъæл уадындзау ныхъхъус. 
Царды диссаджы дыргъдоныл хъоды бакодтай æнус. 
Махæн аныгуылдтæ хурау, ризгæ ахуыссыд дæ рухс, 
Ныр куыд нæ кæнæм æнæ дæу ихдзагъд дидинджытау хус! 
Ды зæрин науыл фæраст дæ, мах ныууагьтай ам дзæгъæл, 
Ныр куы нал тава уæлæуыл мах дæ цæстыты цæхæр, 
Уæд фыдих кæндзæн нæ бæстыл, уæд — фыддодойаг нæ сæр. 
Уæд кæмæ дзурæм æххуысмæ, уæд кæмæ хъуыса нæ хъæр! 

Тæлмацтæ 
155 
Ды фынæй ахуыр кæд уыдтæ? Раст, мæрдвынæй дын æгьгьæд, 
Рабад, де сныхас, дæ дзырд ма иу хатт фехъусиккам кæд, 
Зæгь, цы зæрдæ нын æвæрыс, дарддæр чи кæндзæн нæ мæт, 
Кард йæ кæрддзæмы куы дарыс, нал у тас ызнагæй уæд?! 
Бон ныл баталынг, нæ бæстыл сау мылазон мигь æрбадт. 
Ехх, æнæмæлгæ домбаймæ ды цæмæн райстай дæ кард! 
Мах дæр фесафтай, дæхи дæр, — циу нæ удæгас, нæ цард? 
Ныр кæйдæр дæлбар уыдзыстæм, — саст, æнусæфхæрд, æнкъард. 
Рухс дзæнæтбæстæм фæлыгьтæ, мах кæмæн ныууагьтай ам! 
Мах дæуæн куы кодтам табу, мах æдзух дæуæн куывтам, 
Зæгь, куыд ныл рацыдтæ сайдæй, — уый фыдракæнд у, хæрам. 
Уыйфæлтау бынат дæ цуры махæн бацæттæ кæн хъарм. 
Уым ныл хур йæ тынтæ таудзæн, уым нын рухс кæндзæни мæй, 
Науæд ам куырмау куыд хилæм, науæд ам куыд цæрæм, цæй? 
Цауд, ныхкъуырд, æдых, æнæхай цинæй, амондæй, ныфсæй, — 
Царды рухс нысанмæ махæн афтæмæй фæцæуæн нæй! 
Ехх, дæ сау туджы мæцгæ мын ды дæ уд куы истай, уæд 
Æз — дæ сау идæдз — кæм уыдтæн, бецау, дойны дын уыд кæд! 
Фæлæ баталынг мæ дуне æмæ ныр фæцис æппæт, 
Ныр æнусбонмæ мæ удыл хъуамæ мигьау бада мæт. 
Басур фыркуыдæй нæ цæссыг, уый нæ цæсты рухс æртад, 
Нал ис не стыр ныфс, нæ паддзах, йемæ бабын ис нæ кад. 
Нал кæндзæн йæ кард дзæнгæлтæ, нал æхситт кæндзæн йæ фат. 
Æмæ ’нхъæлцауæй Алгьуызæн хъуамæ ныр кæнæм лæггад. 

156 
Бестауты Гиуæрги 
Баци нын Хъайран мæрдвынæй, цардæй ахицæн и ныр. 
Гъоти Джеджава — нæ паддзах ныр æнус уыдзæн æмыр». 
Марды байсæрстой балзамæй, марды сфæлыстой нывыл, 
Ныр сыгьдæг зæрин чырыны мард ис ингæны былыл. 
Бавæрдтой йæ фæтк, æгъдауыл, ингæныл ныссагътой цырт, 
Цыртыл йе ’хсары æвдисæг кады ’мдзæвгæ фыст æрцыд. 
Зæрдæйыл æмбæлдис фатау уыцы ’мдзæвгæйæн йæ дзырд: 
«Ам æнцой кæны, ныссыджыт номдзыд Джеджавайы фырт». 
Уыцы ’хсæв Алгъуызон баззад, дыккаг бон куы цыдис, уæд 
Загьта сахъ визир иборæн: «А бæстæ дæ бæрны уæд. 
Хъалон ис, дæхи куыд фæнды, афтæ сыл дæ бар цæуæд 
Æмæ, хъалонæй цы ’мбæла, уый мын-иу æрвыл аз дæтт...» 
Фенæм ныр, цы ’рцыди дарддæр, нонтыл ахæссæм нæ цæст. 
Нонтæм аздæхæм фæстæмæ, уæд цы ми кæнынц фæсхæст? 
Фехъуыстой, Алгъуыз та фесгуыхт, уадысты йæ размæ рæвдз. 
Хастой алхуызон лæвæрттæ, — хорзæй чи цæуыл фæхæст. 
Зонгуытыл лæууынц йæ разы хистæр зæгь, уæдæ кæстæр, 
Уайынц алырдыгæй къордтæй, иу сæ нал лæууы фæстæ, 
Паддзахæн кæнынц цæстмæми, ласынц æм сæхи хæстæг, 
Чи сæ сарæхса Алгьуызæн кад, лæггад кæнын хуыздæр. 
Нонты, хъалмыхъты зæххытыл ныр Алгъуызæн цыд йæ бар, 
Уайынц мангол дæр йæ размæ, растад манголты сахар. 
Семæ рахастой цырæгьтæ, стъалытау æрттивынц дард. 
Семæ хуын — æвзист, сызгъæрин, — алы диссаджы лæвар. 

Тæлмацтæ 
157 
Уæртæ саурæсугъд чызджытæ нонтæй рацæуы æртæ: 
Элион, Элирониа, Лестан, - диссæгтæ уындæй. 
Семæ - нонты хъал уæздæттæ, семæ — фенддаджы хуынтæ. 
Кæс, кæнынц сæхи нывæндтæ паддзахы къæхты бынтæн. 
Судзгæ ставд цæссыгтæ калынц, — нал ис се схæссæг, сæ фыд. 
Дзурынц паддзахмæ лæгьстæйæ: «Сидзæрæй куыд цæрæм, куыд? 
Мах нæ фыды фæстæ царды хурæй нал уынæм рæвдыд, 
Курæм, - де уазæг нæ бакæн, де ’хсарæй куыд уæм æвыд. 
Махæн хъуыстгонд у, — хæлар дæ, уарт у дзыллæтæн дæ ныфс, 
Зоныс цауд лæгæн тæригьæд, царды хурæмдзу кæныс. 
Ратт, ыстыр паддзах, дæ хорзæх, — уæм-иу дудгæбонæй хызт, 
Кæд нæ зæрдæйы хъæдгæмттæн уæд фæрог уаид сæ рыст. 
Дæу фæуæд нæ мулк, нæ фæллой, се ’ппæтыл цæуæд дæ бар, 
У тъымы-тъыма нæ хицау, у нæ уæзæгæн æлдар. 
Бад нæ галуаны фысымæй, не ’фсæдты дæ къухы дар, 
Махмæ лæуу æнус паддзахæй, у нæ паддзахы бындар. 
Не стыр мулк, нæ ис, нæ бынтæн бахынцæн, нымæц дæр нæй, 
Рагон фидæрттæй, мæсгуытæй, дардыл галуантæй, зæххæй, — 
Бакæн сæ дæхи хæларæй, бакæн сæ дæ бæрны, цæй. 
Рухс даривæлыст хæдзæртты цæр зæрдæрайæ, фæрнæй. 
Хæдзæрттæ налхъуыт-налмасæй калынц рухс, æрттивынц дард, 
С’ алфамблай сырх-сырхид дары, судзы уардитыл цъæх арт, 
Хъæлдзæг, райдзаст зæххыл райы, худы дидинджытæй цард, 
Ахæм худæндзаст бæстæйы зæрдæ никуы вæййы ’нкъард. 

158 
Бестауты Гиуæрги 
Уым цы зайæгой нæ зайы, уым цы хуыз нæ фены лæг, 
Хъоппæг, малусæг, дзæгь-дзæгьаг дарынц алы ран бæрæг, 
Алы зайæгхал — æвзæргæ, алы хосгæнæн кæрдæг; 
Дыргь, хæрздæф дыргь — хæрх кæддæрид, — уалдзæг, сæрд æмæ фæззæг. 
Уасынц мин уадындзæй мæргьтæ, зарæг райхæлы тынау, 
Уыцы зарæджы зынг зæлтæ удыл атайынц мыдау. 
Уасы булæмаргь, йæ зарæг уардийæн нæ кæны ’вгъау. 
Зары ’хсæвæй-бонæй, зары, уымæ чи ’рхæсдзæни фау! 
Уазал суадæттæ рæмудзынц уарди дидинджыты ’хсæн, 
Худы ’взист фæрдгуытæй нæууыл урс æхсæрдзæнты пырхæн, 
Хурмæ ферттивынц налмасау, — калынц къадатæ тæмæн. 
Хур, ыстъалытæ нæ дæтты худынц мидбылты фæлмæн». 
Нонты сойдзых зæхх æцæгдæр ахæм фенддаджы зæхх уыд, 
Арæхстджын дзырды зæрингуырд уый ысныв кæнынæн хъуыд. 
Урс дзæнхъа хæдзæрттæм бакæс, диссаг уыд сæ конд, сæ уынд, 
Рухс, сызгьæринвæлыст галуан се ’хсæнæй æрттивгæ зынд. 
Систыл сæнæфсир ысфардæг, нал сæ зынд йæ цъæхæй дур, 
Цупал — зад æмæ хæрзрæгьæд, чи дзы сау у, чи фæбур: 
Сатæгсау, зæгьай, мыдадзгъуыз, — къалиутыл аив зæбул, 
Хъазынц суадæттæ сæ быны, худы сæм йæ мидбыл хур. 
Цъиутæн къалиутыл сызгъæрин ауыгьд къалатитæ ис, 
Уыдон дард бæстæй æрхастой, аив хъулæттæ — сæ сис. 
Уасынц, афтæ рæсугьд уасынц, удæн айсафынц йæ рис. 
Иумæ зарыныл куы схæцынц, дунейыл æфтауынц дис. 

Тæлмацтæ 
159 
У сыгьдæг æргьæу, сызгьæрин нонты галуанæн йæ сæр, - 
Калы иудадзыг тæмæнтæ, калы рухс хурау цæхæр. 
Галуан дзаумæттæй фидауы, — раст зæдбадæнæй хуыздæр, - 
Уым зынаргь дурæй цы нæ ис, — иутæ иннæтæй фылдæр. 
Нонты галуанæн йæ фидыц, — джиппы уагьд дуæрттæ — æвзист. 
Къултæ - айдæнау, уыны сæ лæг йæ цæсгомы хуызист. 
Рудзгуытæн, хрустал фæрсæгтæн ирд, зæрин фæлгæттæ ис, 
Галуанæн йæ уынд, йæ фидыц адæмыл æфтауынц дис. 
Нонтæ бахуыдтой Алгъуызы, арæхсынц, кæнынц ын цыт, 
Уæздæттæ цыдысты йемæ кадимæ, — æгъдау куыд уыд. 
Кабаир, Сарат, Тибахъ ын акуывтой сæ сæртæй цырд, 
Се ’фсады хистæр — дзырдарæхст — галуанмæ йæ разæй цыд. 
Уыд паддзахбадæн къæлæтджын манголтæн сыгьдæг зæрин, 
Уым æрбадт Алгъуыз цытимæ, галуан барухс кодта цин, 
Стæй йын рахастой цыты худ, фæтк куыд амыдта сæ дин. 
Кувынц: «Ма ссарæнт Алгъуызæн тых фыдызнаг æмæ зин!» 
Нонты паддзахы зæнæг ын кадджынæй кæнынц лæггад. 
Адæм дзы уыдысты райгонд, адæмæн сæ зæрдæ рад. 
Радта сын æнцонад, мæнæ фарнæн ралæууыд йæ рад. 
Загьта: «Ме ’хсин ам куы нæ уа, цард мæнæн нæ кæны ад». 
Уайтагъд хурæнгæс Этермæ фервыстой, æмæ æрцыд, 
Æхсиныл тыхстысты цинæй, кодтой йын æгьдауыл цыт, 
Фæндæгтыл зæрин алдымбыд гауызтæ — йæ разы тыд, 
Паддзахы чызджытæ ’рхастой уымæн дæр цыты худ цырд. 

160 
Бестауты Гиуæрги 
Æхсин къæлæтджыны сбадти, уат йæ фидыцæй ныррухс, 
Уæздæттæ цыдысты радгай, истой йын чъызгæ йæ къух; 
Кодтой йын зынаргь лæвæрттæ, алцы — аив конд, рæсугьд, 
Ахæм диссæгтæ йæм хастой, - æхсин кодта дис æдзух. 
Нонтæ номы куывд ыскодтой, райхъуыст галуанæй æмдзæгьд, 
Уым дæсны кафджытæ цас уыд, уæдæ зарæггæнæг, зæгъ! 
Калд сæ цырæгьты рухс арвмæ, æмæ рызт сæ быны зæхх, 
Кодтой ног паддзахæн табу, уагьтой йын йæ номыл рæгь. 
Куывд фæцис, кæнынц уынаффæ ныр Алгьуыз æмæ йæ къай, 
Паддзах басидтис Уылданмæ йе ’ннæ визирты уæлдай, 
Загьта йын: «Манголтæм хъуамæ ды фæткдæттæг хицау уай, 
Хъалон ис æмæ дзы ал’ аз дæтт дæ паддзахæн йæ хай...» 
Ныр дыууæ къуырийы рацыд, афон у цæуынæн ныр, 
Рараст ис Алгьуыз фæстæмæ, кад та йын кæнынц ыстыр. 
Йемæ — паддзахы чызджытæ, йемæ — уæздæттæ тыгуыр, 
Йемæ — нонты ’фсады раздзог, рараст афтæмæй сæ чыр. 
Йемæ рацæуынц цытимæ бирæ мин-минтæй æфсад, 
Уайынц фистæгæй, уæлбæхæй, дардыл анæры сæ зард. 
Йемæ — атанаг поэттæ, — мысынц зарджыты йæ кад, 
Алы хъазæн ныхас дзурынц, — паддзах ма кæна æнкъард. 
Кæсæгмæ фæрнæй æрыздæхт, ныр æрынцади бæстон. 
Кадджын, амондджын, уæлахиз тохты бахсидгæ хæстон 
Дзуры фидиуæгæн: «Уайгæ, тагъд мын уæздæтты æрхон». 
Сиды фидиуæг фæйнæрдæм: «Паддзах куывд кæны нæртон!» 

Тæлмацтæ 
161 
Куывд куы фæуд кодта, уæд паддзах нуазæн райста ’мæ зæгъы: 
«Нæй фыдбон æмæ фыдлæгæн бирæ рацæрæн зæххыл. 
Лæг æдых уæвгæ куы ’ппæла, искæмæй куы къаха хыл, 
Уæд сæттаг вæййы йæ сыкъа, сайы, сайы йæ йæ фын. 
Уарди дыргъдоны куы ’рзайа, уардийыл, æхсæв уæд бон, 
Дыргъдонгæс фæлмæн узæлы, зилы йæм, кæны йыл дон, 
Гъе стæй ардауы æндæры, зæгъгæ, уардиты, дам, тон. 
Ахæм саузæрдæ дыргъдонгæс хъуамæ бауаид гæндон. 
Йе йæ фæндагыл куы къаха иу лæг иннæмæн ингæн, 
Уый йæ зæрдæйы куы хæсса сау, хъæстæ калмау фыдвæнд, — 
Хъавæг астъæлдзæни раздæр, тар ингæн йæхи хъæудзæн, 
Атæхдзæн йæ уд зындонмæ, бирæгъ ын йæ фыд хæрдзæн. 
Бада иудадзыг минасыл, — нæу лæгау лæгæн æгъдау, 
Хохмæ сфардæг уæд æхсæвæй æмæ цуан кæнæд фæлтау. 
Хъуамæ ’гъдауджын уа, цæмæй йæм макуы мачи ’рхæсса фау, 
Уæдæ, цæй, фæуæм нæ куывд дæр, — фод æххуысгæнæг Хуыцау. 
Иу ма уын зæгъдзынæн ноджы: уæнгты туг куы ’хсида, уæд 
Лæг тæссаг хæстæй, фыдбонæй — хъуамæ бавзара æппæт. 
Ныр, уæздан адæм, мæ фæндон, алкæмæн фæндон у кæд, 
Уæд нæ куывд, нæ хъæлдзæг абадт ууыл аскъуыйæд, фæуæд!» 
АЛГЪУЫЗ БАБЫРСТА АМОСАРМÆ ÆМÆ ЙÆ БАЦАХСТА 
Куывд куыд балхынцъ кодта паддзах, афтæ иу барæг фæзынд, 
Маст кæй бавзæрста, кæй тыхстис, уый йæ цæстæнгасыл зынд. 
Лæг йæ зонгуытыл æрхауди, зæххæн апъа кодта цырд: 
«Паддзах, де уазæг мæ бакæн», — райхъуыст хъарæгау йæ дзырд. 
6 Бестауты Гиуæрги 

162 
Бестауты Гиуæрги 
Паддзах æм ныккаст лæмбынæг. — «Чи дæ? — джихæй йæ фæрсы, — 
Кæнæ уагæры цы тыхсыс? Сыст-ма, радзур мын дæ зын. 
Иугæр а бæстæм æрхаудтæ, бадæ ме уазæг, уæд дын 
Ныр æххуысгæнæг уыдзæни, мауал тыхс, дзырд дын дæттын». 
«Гамрекъели дæн мыггагæй, номæй та хуыйнын Аслан, 
Амосары бæсты цардтæн, паддзах уыд мæ ныфсæй хъал, 
Тарст йæ фыдызнаг мæ номæй, тохы мын нæ уыд æмбал, 
Сау фыдгултæн-иу мæ цуры зæхх сæ сырх тугæй ысмал. 
Фæлæ паддзахмæ фыдæвзаг чидæр бахаста мæнæй, - 
Гамрекъели, дам, у де знаг, хъахъхъæн æй, æууæнк ыл нæй, 
Уайтагъд хахуыры ныхæстыл паддзах баууæндыд куырмæй, 
Æмæ мыл фыдвæнд ыскодта, зæгъгæ, амарон æй, цæй. 
Уый куы фехъуыстон, уæд загътон, додойаг фæци мæ сæр, 
Ехх, цæй азар мыл ныккалди, гъе цы хуыцауы цæхæр! 
Загътон, а бæстæй фæлидзон, нал мын ис гæнæн æндæр. 
Паддзахмæ ныффыстон чиныг: «Æз цæуын, фæрнæй-иу цæр». 
Хæхтыл рахызтæн æххуысмæ, чи уыд ме ’мдзæдис, мæ фарс, 
Загътон уыдонæн: «Нæ паддзах хъавы, — бафхæра мæ карз». 
Фæлæ уыдонмæ æххуысмæ уыд хæрздзæгъæлы мæ каст, 
Иу сæ нал рахæцыд ме ’вварс, иу мæ не суагъта ныхас. 
Чиныг арвыстон Горандмæ, уым дæр мын хæлæрттæ уыд, 
Чиныджы лыстæг ныффыстон, маст, фыдбылызæй цы ’рцыд, 
Сидтæн ме ’мгæрттæм æххуысмæ, зæгъын, нал уын дæн æвыд, 
Уе ’ххуысмæ кæсын æнхъæлмæ, фæлæ мæм фæзынут цырд. 

Тæлмацтæ 
163 
Уайтагъд рацыдысты ’ххуысмæ, иу сæ нал аззад фæстæ, 
Æмæ бацахстон сæ фæрцы иу зылд, иу ыстыр бæстæ; 
Адæм мæ уыдысты райгонд, — кодтон разамынд рæстæй. 
Уый куы фехъуыста нæ паддзах, тъæпп куыд нæ фæхауд мæстæй! 
Уайтагьд ме ’фсымæртæм басидт, загьта сын йæ фæнд æргом: 
«Амарын хъæуы Асланы, уый æрмæстдæр у уæ бон. 
Зонын, се ’фсымæры марын нæу æфсымæртæн æнцон, 
Фæлæ уыйхыгьд та лæвæрттæ айсдзыстут мæнæй нæртон». 
Хорз, дам, ме ’фсымæртæ загьтой, алчи сæ куы райсид кард, 
Æмæ сфæнд кодтой мæ марын, кæнæ мæ фæсурын дард. 
Æз цæмæй зыдтон, сæ ныхас уыд фæлывд æмæ мæнгард, 
Загьтой: «Уазджытæ стæм», гье стæй сахар фестын кодтой арт. 
Æз куыд фервæзтæн мæлæтæй, ууыл дис кæнын ныр дæр, 
Загьтон, кæсæгмæ фæлидзон, - райстон ацырдæм мæ сæр!» 
Загьта йын Алгьуыз: «Ам баззай, ард мын бахæр æмæ цæр, 
Маст нæ бавзардзынæ мемæ, кад та дын уыдзæн фылдæр». 
Ног йæ зонгуытыл æрхауди Гамрекъели зæххыл уæд: 
«Ард хæрын бæрзонд Хуыцауæй, дурдзавд фестон, искуы кæд 
Ацы ардбахæрд фæсайон, нал æххæст кæнон дæ фæнд, 
Æз — дæуæн кувæг æнусмæ, о, цытджын паддзах, æууæнд!..» 
Рацыд уыцы бонæй афæдз, Мирза-хан фыста тызмæг; 
Гамрекъелийæн Алгьуызон ханмæ арвыста фыстæг, 
Зæгьгæ, ма ’ртхъирæн кæн уæгьды, кæнæ ма ’рбауæнд хæстæг, 
Хæст куы сфæнд кæнай, уыдзæни, зон, уæд де сæфты рæстæг. 

164 
Бестауты Гиуæрги 
Зонын æй, фыдвæнд ыскодтай, марг дæ зæрдæйы хæссыс, 
Хъусын де ’ртхъирæн, дæ додой, хатын, — нал дæр мæ тæрсыс. 
Гамрекъели дæр ис мемæ, - ды уæддæр хæссыс дæ ныфс? 
Зоныс, номдзыд Гамрекъели цалы бакодта зынгхуыст?! 
Мирза-хан фæтарст, æрхатыд, нæй Алгьуызимæ хæцæн, 
Хæст куы расида, уæд сæфы, додойаг йæ сæр кæндзæн, 
Æмæ сфæнд кодта, хуыздæр, дам, сайдæй разилын уыдзæн, 
«Марæг барвитон Алгьуызмæ», — уыд Мирза-ханы фыдвæнд... 
Сагьуыд иу барæг Алгьуызыл, арæх æм фæсвæдæй каст, 
Иубон бауæндыд йæ цурмæ, хъавгæ балæууыд æввахс, 
Фат куыд фелвæста, Алгьуызмæ уый куыд ныхъхъавыд æваст, 
Афтæ ахызтис йæ риуы Гамрекъелийы цыргъ арц. 
Паддзах фервæзти мæлæтæй, - уый кæм нæ уыдис æххуыс, 
Æмæ раппæлыд Асланæй, зæгьгæ, арæхсыс, бæззыс, 
Æмæ стыр раздзог-фæтæгæй уый нысан кæны Алгьуыз, 
Цу, дам, ме ’фсадæн сæ разæй, у сын тохы зынджы ныфс. 
Цагьар радзырдта Алгьуызæн: «Амосарæй дæм — лæгтæ». 
«Чи сты?» - бафарста йæ паддзах. - «Сау цагьартæ сты — æртæ. 
Домынц, феной дæ сæхæдæг тагьд лæгæй-лæгмæ, хæстæг, 
Дзурынц, зæгъгæ, сæм дæ номыл ис сæ паддзахæй фыстæг». 
Загьта цагъарæн Алгьуызон: «Уайгæ, ракæ мæм сæ цырд 
Æмæ фенон, Амосарæй ног цы уац хæссынц, цы дзырд». 
Лæгты ’рбакодтой, фыстæг сæм разынд паддзахæй бæлвырд, 
Сабыр акуывтой сæ сæртæй, цыма сты цыдæр ныхкъуырд. 

Тæлмацтæ 
165 
Фыстæг бакастис Алгьуызон, - сæмбæлд зæрдæйыл йæ фыст, 
«Ме знаджы дæхимæ ’мбæхсыс, уый цæмæ дæ ныфс хæссыс? 
Хауыс фыдбылызы, барæй цæхæры дæхи тъыссыс. 
Ратт дæхи, кæннод дæм сидын, тагьд мæрдон уыдзæн дæ хуыз». 
Рахсыст фырмæстæй Алгьуызон, паддзахмæ ныффыста ’ргом: 
«Карз, ныфсхаст ысты дæ дзырдтæ æмæ де ’ртхъирæн уæндон, 
Фæлæ де ’ппæлæн ныхæстыл тагьд фæкæндзынæ фæсмон. 
Ды, паддзах-лæгæн нæ бæззыс, тагьд дæ хай уыдзæн зындон!» 
Амосары паддзах айста сахъ Алгьуызоны фыстæг, 
Гæххæтт айхæлдта, уайтагьд ыл ахаста йæ цæст лыстæг. 
«Уæдæ фенæм, Алгьуыз!» - загьта, фервыста фæйнæрдæм лæг, 
Сиды й’ адæммæ: «Æрцæут, кæсæджы хъæуы куынæг!» 
Паддзах йе ’фсады фæтæгтæм басидт, — райдыдтой тæрхон: 
«Ныр куыд бауыдзæн Алгьуызæн тагьддæр дзуапп раттын нæ бон?» 
Сахъ Антар, Азапр, Белитир, - диссаг уыд сæ тых, сæ зонд. 
Загьтой: «Ма нын тæрс, фыдгулæн тагьд ыскæндзыстæм кæрон!» 
Се ’фсад — фистæгæй, бæхджынæй — наутыл абадтысты тагьд 
Æмæ, знæт денджызы уадау, цырд сæ науты чырæ тахт. 
Æфсад рахызтысты сурмæ, бæхты раргьæвтой уайтагьд. 
Хъуысти се ’ртхъирæн: «Кæндзыстæм ныр нæ фыдгулты бындзагьд!» 
Рæвдз хæстон бынæттæ ’рцахстой, барвыстой Алгьуызмæ лæг, 
Зæгьгæ, «кодтай нæм æртхъирæн, фæлæ мæнæ стæм, хæстæг 
Рацу, бавзарæм нæ тыхтæ, æмæ уæд уыдзæн бæрæг, — 
Чи кæмæн фæфида хъалон, чи нæ у тыхджын æцæг!» 

166 
Бестауты Гиуæрги 
Сиды й’ адæммæ Алгьуызон, йе ’фсад та кæнынц æмбырд. 
Дард йæ цæдисон лæгтæм дæр арвыста: «Фæзынут цырд, 
Алискъантар мемæ схæцыд, карздæр тохы дуг æрзылд, 
Не знæгты бындзагьд ныккæнæм, быдыры сæ ’хсына сырд!» 
Нонты сахарæй æххуысмæ уайтагьд сахъ Уылдан фæзынд. 
Нонты рамбырд кодта йемæ, йе ’фсадæн нымæц нæ уыд, 
Се ’ппæт барджытæ - хæстæввонг, диссаг уыд сæ конд, сæ уынд. 
Мæнæ ’рбахæццæ Бибор дæр, — цæцæнæн сæ разæй цыд. 
Загьта сахъ Алгьуыз Биборæн: «Ды нæ рахиз фæрсты цу!» 
Нонтæн амоны: «Сымах та знаджы галиу фарс хæцут! 
Æз фыдгулы ных цæвдзынæн, тагьд ын аскъуынæм йæ уд, 
Не знаг додойаг фæуыдзæн, бафтдзæни мæрдтыл - кæсут!» 
Размæ ралæугæ Алгъуызæн сахъ хъайтар Аслан зæгъы: 
«Ратт мын бар, паддзах, дæ бæсты æз мæ саулохаг бæхыл 
Не ’фсадæн цæуон сæ разæй, фен мæ кардæй хæст, мæ хыл; 
Не знæгты фæцæгъдæм афтæ — дисæн баззайа зæххыл!» 
«Разы дæн, — Алгъуызон загьта, — дардæй дардзынæн мæ цæст. 
Немæ тох кæнын куыд уæндынц, нæу, сæрæй, мæ кард æлвæст, 
Рæвдз цæвут, цæгьдут фыдгулты, паддзах басæттæд æрмæст, 
Æмæ уый бæсты паддзахæй дæу нысан кæнын фæсхæст!» 
Хæст, мæлæтдзаг хæст ыссыгьди, ахæм тугуарæн уыди, 
Амосары ’фсады сау рондз зæххыл къадатæй цыди. 
Амосары паддзах загьта: «Сæфын, афтæ мын хъуыди - 
Хæст цæмæн къахтон, домбæйттæн тохы басæттæн куыд и?!» 

Тæлмацтæ 
167 
«Ма тæрс, - визиртæ йын дзурынц, — карды бын уæууытæ нæй, 
Цасфæнды йæ уды ’фхæра, лæг цы рахæсдзæн мæтæй, 
Науæд ныл цы у цæуинаг, уый уæд та æрцæуæд, цæй! 
Тохы бацæудзыстæм мах дæр æмæ схæцдзыстæм кæрдтæй». 
Хатæг барвыстой Алгьуызмæ: «Тугкалд адæмæн - æгьгьæд, 
Паддзах паддзахимæ схæцæд, визир визиры цæвæд. 
Састы чи баззайа махæй, уый бæрæг уыдзæни уæд, 
Не ’фсадыл, нæ бæстыл иумæ иннæмæн йæ бар цæуæд». 
Цинæй бахудтис Алгьуызон: «Æмæ мæн æндæр цы хъуыд! 
Дис мæм уый кæсы, домбаймæ сæгь куыд бауæндыди, куыд?! 
Æви, ’вæццæгæн, мæ къухæй уымæн амæлын ныв уыд. 
Уæдæ хъахъхъæнут — йæ туджы тагьд уыдзæн мæ кард æвдылд!» 
Мæнæ рацыдис Алгьуызон тохмæ, раст цыма къæдзæх, 
Рараст быдыры уæлбæхæй, æмæ рызт йæ быны зæхх. 
Загьта: «Рацæуæд уæ богал, кардæй сархайæм дзæбæх, 
Фæлæ баййафдзæни, зонæд, уый мæ фæринчы фыдæх!» 
Алискъантар дæр йæ сидтмæ уайтагьд рацыдис уæндон, 
Бауади, Алгьуызы ’рсæрфта кардæй, — цас цыдис йæ бон. 
Кардмæ уарт Алгьуыз фæдардта, уарт болат уыдис, æндон. 
Алискъантар та йæ ’рсæрфта, фæлæ дзæгьæлы бынтон. 
Афтæ ’рцæвынæн Алгьуызон радта ’ртыккаг хатт дæр бар, 
Фæлæ иу хатт дæр йæ уæлæ нæй, нæ аныдзæвди кард, 
Стæй æвиппайды йæхæдæг йе ’хсаргард фæхаста дард, 
Уыцы иу æрцæфæн лæджы уым куы фæкæнид дзыхъмард. 

168 
Бестауты Гиуæрги 
Визиртæ куы федтой, тохы бабын и сæ паддзах, уæд 
Райдыдтой сæ сæртæ хойын, бафтыди сæ удыл мæт. 
Ниудтой паддзахыл æрмæстдæр, ниудтой, рох сæ уыд æппæт, 
Фестад къадатæ сæ цæссыг, задис уадултыл йæ фæд. 
Бирæ, бирæ йыл фæкуыдтой, хъуыст сæ еу-додой, сæ хъæр. 
Стæй Алгьуызы раз æрхаудтой: «Паддзах, де уазæг — нæ сæр, 
Курæм, мауал ныккал дарддæр махыл д’ азары цæхæр, 
Амосары зæхх, нæ сахар дæу фæуæд, фæрнæй дзы цæр. 
Кад кæна паддзах паддзахæн, — зоныс, ахæм у æгьдау; 
Амард не стыр паддзах, нал и, ууыл бон ыскодта сау. 
Айбæрц цард, æмæ йæм не ’хсæн никуы ничи ’рхаста фау, - 
Бар нын ратт, цæмæй йæ зæххыл марды бавæрæм лæгау». 
Æмæ визирты лæгьстæмæ байхъуыста Алгьуызон уæд, 
Паддзахæн тæригьæд кодта, атыхстис йæ удыл мæт. 
Расидт адæмæн фидыдад, загьта: «Тох кæнын — æгьгьæд! 
Адæм мауал уынæнт тугкалд, адæм хъæлдзæгæй цæрæнт!» 
Фæтк, æгьдаузонæг Алгьуызон уыд фыдгулæн дæр нæртон: 
Бардзырд радта, æмæ уайтагьд мардмæ ’рбакодтой уæрдон. 
Уым æй визиртæ куы ’вæрдтой, уæд сæ хуыз уыдис мæрдон. 
Ниудтой, иудадзыг дзынæзтой, нал уыд фыркуыдæй сæ бон. 
Марды сау уæрдон фæтулы Амосары бæстæм ныр, 
Адæм, визиртæ дзыназгæ уайынц уæрдоны фæдыл. 
Араст ис Алгьуыз дæр семæ - нымд, æлхынцъæрфыг, æмыр, 
Дард бæстæм цæуы мæрддзыгой, мардæн цыт кæны нывыл. 

Тæлмацтæ 
169 
Донæн иннæ фарс куыд фесты, афтæ ног хъарæг ыссыд, 
Уый сæ идæдз æхсин ниугæ фæндагмæ сæ размæ ’рцыд: 
«Оххай, цуанмæ дыл мæ зæрдæ дардмæ никæдæм хъæцыд, 
Ныр æнусбонмæ æнæ дæу, зæгъ, куыд фæцæрдзынæн, куыд? 
Уæ, бæсты фидыц, домбай гуырд, зæгъ, цæуыл мæм дæ тæргай, 
Ракæс, мæнæ дæм æрцыдтæн, æз - дæ бинойнаг, дæ къай. 
Зон, куы ницы сдзурай дарддæр æмæ афтæ сабыр ку’ уай, - 
Риуы фырмæстæй мæ зæрдæ тъæпп фæхаудзæни фæркгай. 
Цæй-ма, исты сдзур, кæд ма дын иу хатт фехъусин дæ хъæр, 
Науæд — додойаг мæ къона, хъуамæ фесафон мæ сæр, 
Хур мыл не скæсдзæн æнæ дæу, фестдзæн карз зымæг мæ сæрд, 
Худгæ уалдзæг та уыдзæнис — уæд мæ ингæны къæсæр 
Цæй-ма иунæг нæ куыд уадзыс ниугæ уæзгуытыл дзæгъæл, 
Ма кæ, ма нæ фæкæн сайраг рухс цин, рухсамонд æгъгъæл. 
Чи нын хъахъхъæндзæн нæ бартæ, тохы чи лæудзæн нæ сæргъ, 
Кæнæ чи уыдзæн йæ фидыц ныр дæ райгуырæн зæххæн!» 
Дзуры йæм Алгъуыз: «Хъыг мын у, хъыг, мæ хойы хай, бæргæ, 
Фæлæ м’ аххос дæр нæ уыди, карз тох самадта - нæргæ, 
Хæстмæ мæм æрсидти, рацыд дардæй йе ’фсургъы тæргæ, 
Райхъуыст йе ’ртхъирæн, ныммæл, дам, цард-цæрæнбонмæ бæлгæ! 
Æз мæхи хызтон йæ кардæй, дардтон æм нырма мæ уарт, 
Фæлæ стæй нæ тох ысцырын, æмæ уый æдзæм фæмард. 
Мæн нæ фæндыдис, йæ мардыл æз мæхæдæг дæн æнкъард. 
Аргъ кæнын ныр дæр дæ лæгæн, стæй дæуæн, хæрын дын ард!» 

170 
Бестауты Гиуæрги 
Æхсин бадзынæзта ногæй: «Дæу куыд басаста Алгьуыз, 
Бæстыл, дунетыл куы уыдис де стыр ном, дæ хъару хъуыст! 
Ныр æнусæмыр куыд ныддæ, ныр куыд æндзыгæй хуыссыс? 
Ныр куыд нал исыс дæ уæнгтæ, ныр куыд мæрдон у дæ хуыз?» 
Æхсин баздæхтис Алгьуызмæ: «О, бæрзонд паддзах, ныббар, 
Ме ’взаг нал кæсы мæ коммæ, зонд ысдзæгъæлтæ, ныттар, 
Ис мын иу ходыгьд чындзыдзыд Миланкары бæсты дард, 
Уырдæм арвитон хъæргæнæг, ратт, дæ хуыцауыстæн, бар». 
«Арвит æм, дæхи кæй фæнды. Кæд дæ хæрз ходыгьд у, уæд 
Хабар фехъусæд рæстæгыл, тагьддæр базонæд æппæт. 
Цырддæр арвитут, хъæргæнæг Миланкармæ рæвдз цæуæд, 
Уадз, йæ саударæг хо ’рцæуæд, ам йæ ингæныл кæуæд». 
Анитармæ басидт æхсин: «Саутæ скæн дæ уæлæ тагьд, 
Миланкармæ уай хъæргæнæг!» — Визир рарæвдз ис уайтагьд, 
Сау фыдохы уац фæхæссы, сау сынт, сау халонау тахт. 
Тахт, тындзыдта, хид йæ ныхæй ирд æвзист æртæхтæй тагьд... 
АЛГЪУЫЗОН ХÆРЗБОН ЗÆГЬЫ АМОСАРЫ БÆСТÆН 
Анитар-визир уæлбæхæй æхсинмæ ныххæццæ цырд, 
Æхсин уæздæттимæ бадти, галуаны уыдысты ’мбырд, 
Ногæй с’ алфамблай цы цыдис, уыдæттыл уыдис сæ дзырд, 
Æхсин къæлæтджыны бадти, нæй, нæма зыдта, цы ’рцыд. 
Ус-паддзах - тыхджын Дзанхъала кодта сабыргай ныхас: 
«Иу ыстыр паддзах Алгъуызон, дзурынц, махырдæм фæраст. 
Бирæ карз тохты, дам, бахсыст æмæ никуы ’рцыди саст. 
Уæуу, æдзæттæйæ куы стыхсæм, уæуу, куы басæттæм æваст, 

Тæлмацтæ 
171 
Уæд куы баззайдзæн мыггагмæ махыл худинаджы гакк. 
Цæй, куыд уыдзæнис уæ тæрхон, хъуамæ равзарæм фæндаг: 
Кæнæ срæвдз кæнæм нæ тыхтæ: ’фсад, хæцæнгæрзтæ - хæстваг, 
Кæнæ ’рæвæрæм нæ гæрзтæ, - уæм нæ фæдонтæн хъæстаг». 
Уæздæттæ сæ сæр нынкъуыстой: «Не ’хсæн никуы ’рцыд нырма, 
Тохмонц, кардæлвæст тыхгæнæг махмæ галуанмæ тырна, 
Галуан басæтдзæн æнæмæнг, - уый нæ развæлгъау уырна 
Æмæ знаджы раз нæхæрзтæ уайтагъд акалæм куырмау! 
Уæдæ басудзæм æрвдзæфæй, бафтæм цардхъуагæй мæрдтæм, 
Ныр цæйнæфæлтау ныккæнæм мах сылгоймаджы кæрдæн! 
Бар нын ратт, æмæ хъазуатæй мах нæ болатком кæрдтæй, 
Цас нæ бон цæуа — кæрддзыстæм тохы не знæгты сæртæй!» 
Æхсин байхъуыста лæмбынæг æмæ хъуыдытыл фæци, 
Абадт рухс цæсгомыл сагъæс, айсæфт, атары йæ цин: 
- Уæдæ макуы суæм цагъартæ, уыйфæлтау фæуæм дæлдзин, 
Тохмæ рабæттæм нæ гæрзтæ, карз нæ бахъæудзæн хæцын! 
Рæвдз æрфидар кæнут галуан, мæсгуытæ хæстæввонг уæнт; 
Не знаг ма ’рбахъуыза хъавгæ, не знаг ма скæна фыдвæнд, 
Фидарæй, бæхæй, æфсадæй, йе хæцæнгарзæй — æппæт 
Развæлгъау цæттæйæ дарут, æмæ ’ркъæппæввонг лæууæнт. 
Алы барæг дæр куыд райса йемæ фатдонтæ цыппар, 
Хорз æлвæст æрдын, æндон арц, цыргъ, дзæнгæлтæгæнæг кард, 
Алчи згъæр хæдон ыскæнæд, йемæ рахæссæд йæ уарт. 
Се ’фсургътæ — хæрзхаст, куыд судза ’хсон дуртыл сæ быны арт». 

172 
Бестауты Гиуæрги 
Уайынц, фидиуджытæ сидынц, фæлæ знаг нырма нæ зынд 
Æмæ загьтой, Амосары бабын ис Алгьуыз, бæлвырд. 
Науæд бакæнæм рæстæгыл Алискъантаримæ ’мдзырд, 
Æмæ не знæгтæм æмдыхæй бабырсæм нæхæдæг цырд. 
Ус куырысдзау лæгтæн загьта: «Хъуамæ рафæлгьауат раст: 
Алискъантарыл цы ’рцыди — у уæлахиз æви саст». 
Дзырд фæци, ’мæ Амосары лæгтæ февзæрдысты ’васт. 
Алырдæм фæлгæсынц: мæнæ сахарыл ивылы маст; 
Рагон фидарыл фыдохы сатæгсау тырыса — сагъд. 
Цыма бæсты сæфтыл уасгæ уый æнахуыр сынт æртахт. 
Сахар уыд мæрдон, цæвиттон, фесты ’гас адæм бындзагьд. 
Галуаныл уыдис æвзист фыст: «Амард хурæмсæр паддзах». 
Зилынц куырысдзæуттæ дарддæр, сахарыл сæ цæст хæссынц. 
Цыма хæдзæртты фæрссæгтæ тарст æнкъардхуызæй кæсынц. 
Алы ран — хъынцъым, æрдиаг, сагъæс, маст æмæ цæссыг, 
Джихæй сахармæ фæлгæсы рагон тарæрфыг мæсыг. 
Тæккæ уыцафон Анитар та Миланкары зæххыл уыд, 
Алискъантары хъæргæнæг æхсинмæ цæугæ фæзынд. 
Дзуры: «Сæмбæлд ныл фыдбылыз, абон нал ыстæм æвыд, 
Æхсин, сау денджызы фале тохы де ’фсымæр фæхъуыд». 
Æхсинæн йæ зæрдæ бахъарм, ахаудта, йæ хуыз фæцыд, 
Усы ’рчъицыныл фæлварынц, зилынц й’ алывæрсты цырд. 
Алы хосгæнджытæ уайынц, галуанмæ кæнынц æмбырд, 
Фæлæ дзæгъæлы фæлварынц, — усæй нал хъуысы сыбыртт. 

Тæлмацтæ 
173 
Рухс цæсгом ныттар, ныффæлурс, бады цæстытыл фæлмигь, 
Урс пылыстæгхуыз кæлæнбуар уазал цъитийау ныйих, 
Сырх, цъæх артуадзгæ, тæвд былтæ, - цыма уарди дидин - дих, 
Ныр ныцъцъæх ысты, ныууазал. Хурæн нал худы йæ сих... 
Ус æрчъицыдта куыддæрты, рабадтис, ыскодта сау, 
Раластой зæрин бæхуæрдон, - фæтк куыд амыдта, æгьдау, 
Ус ысбадт æмæ фæраст и, ниудта: «Ме ’фсымæр, фæлтау 
Мæн куы фæкодтаид еууаг æмæ додойаг Хуыцау!..» 
Амосары бæстæ разынд, дард фыдохы цæгъдын хъуыст, 
Сахар адæмæй уыд йедзаг, зæхх сæ къæхты бын æнкъуыст, 
Уæртæ сау тырыса ’рсагътой марды цур, — йæ уæлæ фыст: 
«Цардæй ацух дæн, æрбадæн æз цæрæццагæй зынгхуыст». 
Уаты къухбакæнæн нал уыд, мардмæ бацæуæн нæ уыд, 
Джанхъала фæтыхстис, тагъдцæр ныр цы хуызы бафта, куыд! 
Загъта йе ’ххуырстæн: «Сызгъæрин калгæ иуварсырдæм цырд». 
Адæм сызгьæринмæ фесты, мардыл нал кæнынц æмбырд. 
Бахызт ус, ныддæлгом мардыл, донау цæстысыг цæуы: 
«Баззад уæууагæй дæ сау хо,- ныр кæй нал тавдзæн дæ уынд! 
Уый куыд мæрдвынæй дæ, скæс-ма, дуне сар кæны дæуыл, 
Арв йæ мигьдзыккутæ тоны, арв хæкъуырццæгæй кæуы. 
Уæ, нæ ныфсы хох, нæ мæсыг, уæ, нæ сæрхъуызой, нæ уарт, 
Тохы знæт домбай куы уыдтæ, арвæрттывд куы уыд дæ кард. 
Дæу куы никуы саста ничи, уæ нæ тохвæдисы арт, 
Уæд куыд бадон и дæ хъару, уæд куыд бацыбыр дæ цард? 

174 
Бестауты Гиуæрги 
Мæнæ дæм æрцыд дæ сау хо, - саутæ сау сынтау фæлыст. 
Ракæс æм кæддæрау худгæ, мауал хуысс, уæлæмæ сыст. 
Йемæ цин кæнын куы уарзтай, йемæ хъазтæй дын цы ’нтыст! 
Куывд, нæртон куывд-иу куы скодгай, - зæхх нæ къæрццэемдзæпдой рызт... 
Ныр дæ кады худ кæуыл ис, чи йæ дардзæнис, уæвгæ, 
Йе дæ сызгьæрин къæлæтджын ам кæмæн ныууагьтай, кæ?! 
Кæнæ уæзгуытыл дзæгьæлæй мах кæмæн уадзыс кæугæ? 
Чи уыдзæн, йæхи дæ фæстæ чи схондзæн паддзах мæнгæй?» 
Ралæууыд Алгьуызон размæ: «Уæ, мæ хойы хай, хатыр, 
Афтæ ма банхъæл, мæхи уын æз паддзах кæндзынæн ныр. 
Искæй равзарут, уыдзынæн разы уе ’ппæты фæндыл, 
Сæр куы бахъæуа, уæ зæрдæ дарут уæд æдзух мæныл». 
Радта стæй Алгьуызон бардзырд, марды сфæлыстой уайтагьд, 
Рахастой зæрин цыты худ, алы дзаумæттæ — зынаргъ: 
Кард, ыстарц — налхъуыт-налмасæй, уымæн чи скодтаид аргъ, 
Усгурау мæрдтæм фæлыстæй цыд Амосары паддзах. 
Марды бавæрдтой æгъдауыл, кадимæ - аккаг куыд уыд. 
Бацыд галуанмæ Алгьуызон: адæм ын уыдысты хуынд. 
Федта сæ дзæбæх минасæй, фынгыл хæрх — цæлæн цы хъуыд. 
Алкæмæн лæвæрттæ кодта, алчи дзы уыдис рæвдыд. 
Алискъантарæн ныссагътой цырт йæ ингæныл аккаг, 
Цыртыл фыст уыдис: «Уæлæуыл æз нæ рацардтæн мæ фаг, 
Рызт æмризæджы мæ тасæй алкæд сау фыдгул ызнаг, 
Фæлæ Стыр Хуыцау фæлдисы махæн амонды фæндаг». 

Тæлмацтсе 
175 
АЛГЪУЫЗ ГАМРЕКЪЕЛИЙЫ 
СХИЦАУ КОДТА ГОРАНДЫ БÆСТÆЙЫ 
Уатмæ басидтис йæхимæ Гамрекъелимæ Алгъуыз. 
Загъта: «Схицау дæ кæндзынæн, зæгьгæ, бавæрдтон дын ныфс, 
Ацу Горандмæ паддзахæй - дæн мæ дзырдæн хицау æз! 
Фæлæ раст куыд уа дæ тæрхон æмæ стæй мæ коммæ кæс». 
Гъе стæй æхсинæн дæр расидт: «Кæн паддзахиуæг фæрнæй, 
Мæнæ ме ’фсымæр Хъуыртагон демæ баззайæд, цæмæй 
Уа сæрбахъуыды бон де ’нцой - зын, фыдбылызæй цы нæй! 
Æмæ тасы бон дæхицæн фидар ныфс æвæр мæнæй». 
Рахастой зынаргь лæвæрттæ, ’взист дзы бирæ уыд æваст, 
Стæй рæсугъд дзаума сызгьæрин, афтæ уæд налхъуыт-налмас, 
Алы диссаджы зынаргъ дур — рухс ыстъалытау сæ каст, 
Аргь сын не скæндзæн æргьгæнæг, æмæ цас уыдысты, цас! 
Рараст ис Алгьуыз æд æфсад, раздæхт, Кæсæгмæ цæуы, 
Рацыд æхсин дæр йæ фæдыл, фæлæ аивæй кæуы, 
Цæссыг уадулыл æрхъуызы, хатт йæ хæкъуырцц дæр цæуы. 
Дзуры йын Алгьуыз: «Æгьгьæд у, нæй гæнæн, быхсын хъæуы». 
Уæртæ денджызы был разынд, паддзах дзуры: «Ныр хæрзбон!» 
Æхсин ын æнкъардæй загьта: «Бузныг, бирæ уæд дæ бон! 
Мах дæ бафхæрдтам, уæддæр нæ ды нæ фæкодтай гæндон. 
Бузныг де ’гъдауæй, дæ зондæй, макуы фен рын æмæ сон!..» 

176 
Бестауты Гиуæрги 
Науы сбадт паддзах Алгьуызон, цасдæр денджызы фæцыд, 
Сурзæхмæ куыд рахызт, афтæ цины уацхæссæг фæзынд: 
Ме ’фсымæр - фыста Сидамон, зæгьгæ, райгуырди дын фырт, 
Саби - раст цыма фыры хъул, диссаг адæмæн йæ уынд. 
Паддзах ратындзыдта тагъддæр æмæ галуанмæ æрцыд, 
Уайтагьд фервыста фæйнæрдæм, адæммæ фæсидти цырд, 
Алкæмæн лæвæрттæ кодта, уыд йæ цины сæр йæ фырт, 
Æмæ, номхæссæн куыд фæуа, ахæм уый ыскодта куывд. 
Фынгтæ галуаны раз кæрты цъæх нæууыл уыдысты тыгьд, 
Буц, уæздан хистæртæн кодтой кæстæртæ лæггад æвзыгьд. 
Адæм ноггуырдæн фæкуывтой, сыкъа къухæй-къухмæ хызт, 
Сабийæн йæ ном — Цъæхилон — чиныджы æрцыди фыст. 
Паддзах расидтис: «Æркодта абон цины бон мæныл: 
Хæсты знагимæ уæлахиз бафтыди мæ къухы стыр. 
Карз тох рамбулын мын бантыст, ноджы цин кæнын фыртыл, 
Уый, Дунескæнæг, дæ фæрцы райын рухс амондæй ныр! 
Рæстæг, рæстæг, мæн нæ уырны, лæг дæ хæрзтæй уа рæвдыд, 
Уый Хуыцауы фæндæй царды кæд æмæ нæ уа æвыд! 
Искуы кæд паддзах уыд номдзыд, - уый уæларвы фæрцы уыд, 
Ныфс кæй нæ уыдис Хуыцауæй, уый кæддæриддæр рæдыд. 
Амосары паддзах хæсты рацыдис мæ ныхмæ карз, 
Басаст уый, æмæ цæй тыххæй? - Уыд ыстыр Хуыцау мæ фарс, 
Зæд, Хуыцау кæй уырнынц, уымæн нæу фыдбылызæй дæр тас, 
'Нæхуыцау домбай — æнæссыр, йе æнæдзæмбы цъæх арс. 

Тæлмацтæ 
177 
Ис ыстыр хæстæ паддзахыл, алкæд хъуамæ хата бæрн: 
Цас уæзбындæр уа кæддæрид, стæй æрхъуыдымæ равдздæр, 
Цас уа зондджындæр, ныфсджындæр, уыйбæрц адæмæн - хуыздæр. 
Ахæм чи нæ вæййы, уымæн додой баййафы йæ сæр...» 
АЛГЪУЫЗЫ МÆЛÆТ 
Царды чи бафсæсти хурæй, цинæй чи уыдис рæвдыд, 
Уый дæр а бæсты кæронмæ никуы баззадис æвыд; 
Цард æппынæдзух фæливы, рæстæг иугъæдон кæд уыд! 
Амонд махæй хъулау хъазы — у мæнгард æмæ фæлывд... 
Абон уый хæлар у демæ, цинæй дæ нæ уадзы цух, 
Зары, уалдзæджы дæм хоны, уасы уадындзæй рæсугъд, 
Райсом феххæлдзæн æмбойны, демæ нал уыдзæн æмуд. 
Æмæ судздзæни зындоны уæд цъæхартуадзгæ дæ уд. 
Цард уæрдоны цалхау зилы, цардæн иу ран лæууæн нæй, 
Иу фарс дзы куы уа уæлейæ, иннæ уæд вæййы бынæй. 
Мах йæ цагъартæ стæм цардæн, махæн нæй цæрæн фæрнæй, 
Цард тыхæй кæнгæ куы нæ у, нæй йын аразæн сæнттæй. 
Цард-адзал æмхуызон дасы, не ’взары паддзах, æлдар. 
Цауд мæгуыр лæг уай, дзæгъæлзад æви стыр лæджы бындар, 
Уымæн нæу уæлдай æппындæр, фæлæ йæ дæ зæрдыл дар. 
Нæй йын балхæнæн æхцайæ, цасфæнды дæ уд фæхъар. 
Сахъ Алгъуызæн дæр Хуыцауæй царды й’ амонд фыст куыд уыд, 
Афтæ рауадис, йæ бонтæ фесты, ныр йæ рад æрзылд. 
Мурмæ не ’рдардта мæнг адзал уымæн йе стыр кад, йæ цыт, 
Гъе, паддзæхты паддзах ахæм дунейы нырма кæй хъуыд... 

178 
Бестауты Гиуæрги 
Ус-паддзах фыстæг æрвыста, рацу, фен, дам, нын нæ цард, 
Адæмы фæндæй Алгъуызы бахъуыдис фæцæуын дард. 
«Азилон мæ дард бæстæтыл, рох сæ макæмæй уа й’ ард, 
Фенон, — адæмæн сæ хурхмæ ма дарой мæ лæгтæ кард». 
Рацыд авд азы дæр ноджы, балц ысфæнд кодта Алгъуыз, 
Загъта йе ’фсады фæтæгтæн: «Дард сахартыл зилын æз, - 
Хъуамæ сын сæ уавæр фенон, мемæ рацæуын — уæ хæс, 
Чи у барджытæй хъайтардæр, уыдон ракæнут æрмæст». 
Мæнæ ракодтой æвзæрстæй фæтæгтæ бæхджын æфсад, 
Рæвдз, гæрзифтонгæй сæм бакæс, зæрдæ уæд сæ уындæй рад. 
Семæ уæздæттæ — Алгъуызæн балцы чи кæна лæггад, 
Мæнæ рараст ысты, растад, цыма, тыгъд быдырты уад. 
Уалдзæг уыд, æрттывта дуне, зæххыл цины зæй ивылд, 
Быдыр дидинтæй ныррухс и, уыд сызгъæрин доны тылд. 
Бæстæ тар мигътæй фæцух и - царды денджызы ныгъуылд. 
Фæлæ уалдзæгимæ иумæ калм йæ хуыккомæй ысхылд... 
Амосармæ ’рцыд Алгъуызон - байхъуыст сахармæ куыддæр, 
Рацыд ус-паддзах йæ размæ, йемæ йе ’мсæртæ чыртæй: 
Джанхъала ’мæ сахъ Хъуыртагон, иннæ уæздæтты фырттæ, - 
Семæ рахастой лæвæрттæ, алы диссаджы хуынтæ. 
Иу æрмæст ма Гамрекъели семæ уæздæттæн нæ уыд, 
Æмæ бамæстджын Алгъуызон, уый йæ зæрдæмæ нæ цыд. 
Загъта: «Нал кæсы мæ коммæ, йе дзы рох дæн, æви куыд?» 
Фæлæ уалынмæ кæцæйдæр уый сæрыстырæй фæзынд: 

Тæлмацтæ 
179 
«Тас нæм цу, цытджын Алгъуызон, тынгдæр анæрæд дæ кад! 
Мæнæ ’рбацыдтæн Горандæй, зæгъын дын хъæудзæн лæггад. 
Æз дæ фыдгултæм æлвæстæй дарын иудадзыг мæ кард, 
Æз дæ дæлбар дæн, дæ хæстон, æз - дæ паддзахады уарт». 
Паддзах рахатыд: Асланæн уыд йæ зæрдæйы фыдвæнд, 
Фæлæ йæм уæзбынæй кастис æмæ ницы сдзырдта уæд. 
Кæн дæлгоммæ ныхас дарддæр, зæгъгæ, афтæ уал, дам, уæд, 
Гъе стæй ус-паддзахы ’рфарста, истæуыл мæсты у кæд? 
Æмæ ус-паддзах Алгъуызæн ракодта бæстон йæ хъаст: 
«Æз нæ зæгъын: Гамрекъели номдзыд нæу кæнæ ныфсхаст, 
Фæлæ нын æнцой нæ дæтты, ’взиды нæм, хæссы нæм маст: — 
Хъуамæ, дам, кæсат мæ коммæ. Уымæн уыд дæумæ нæ каст». 
Рахсыстис Алгъуыз, Аслан мыл уый куы суæлæхох, зæгъгæ, 
Усмæ ’ртхъирæн та йæ сæрмæ уæд куыд бахаста, уæвгæ! 
«Райсомæй æрцæуæд ауыгъд! — бардзырд рахаста цæхгæр, - 
Иугæр не ’мбары хæрзиуæг — мауал уæд йæ кой, йæ хъæр!..» 
Фæлæ базыдта куыддæрты сау калм паддзахы фæндон: 
Райсом ку’ айтындза сæумæйæ арвыл йе ’взист базыр бон, 
Уæд кæй æрцæудзæнис ауыгъд, уæд кæй кæндзæнис гæндон, 
Уæд Горанды зæхх дæр уымæн зайдзæни дзæгъæл бынтон. 
Æмæ уыцы ’хсæв æрсидтис йе ’мгæрттæм Аслан — мæнгард, 
Хорз сыл баузæлыд раздæр, радта сын æхца дзæвгар, 
Стæй сын загъта, зæгъгæ, ахсæв паддзах хъуамæ ’рцæуа мард, 
Науæд нын рæхджы йæхæдæг, зонын, аскъуындзæн нæ цард. 

180 
Бестауты Гиусерги 
Хъахъхъæнджытæн сæн фæдардтой, сæныл сын ныккодтой ронг, — 
Уыдон тарф фынæйыл фесты, иу сæ нал уыдис æвронг, 
Сæххæст лæгмартæн сæ фыдвæнд, се ’лгьаг ми куы ’рцыди конд, 
Уæд фæсидтысты Бибормæ, — де ’хсинмæ, дам, уайгæ рог. 
Радзур ын йæ лæг — Алгьуызæй, зæгьгæ, баййæфта мæлæт, 
Зæгьгæ, нал уыдзæни демæ, ныр йæ цæрæн у дзæнæт, 
Рараст ис Бибор дзыназгæ, сахармæ куы ’рцыдис, уæд - 
Хæйрæг æхсинæн ысуæндæд, - загьта уæздæттæн æппæт. 
Æмæ сусæгæй ысдардтой уыдон сау тырыса уæд. 
Фыст уыдис йæ уæлæ урсæй, зæгьгæ: «Паддзах рухсаг уæд! 
Атахтис йæ уд уæларвмæ æмæ ссардта уым дзæнæт, 
Атахт, адæмæн ныууагьта сагьæс, судзгæ цæссыг, мæт...» 
Фысты бын уыдис кæфхъуындар — нывы денджызæй ысхызт, 
Былгæрон домбай хуыссыди, цыма уыд ызнагæй хызт; 
Айгæрста йæ хуылф домбайæн хинæй кæфхъуындар — æлгьыст, 
Домбай тарф мæрдвынæй баци, сырдæй тохæмбу нæ хъуыст. 
Нывы бын ныффыстой ноджы: «Паддзах не сласта йæ кард, 
Къух ын атилын нæ бантыст, афтæмæй æрцыди мард, 
Разындис йæ цагьар йе знаг — ахæм саузæрдæ мæнгард, 
Æмæ ’хсæвыгон йæ къухæй аскъуыд паддзахæн йæ цард...» 
Гъе стæй радзырдтой кæсæджы Амалат-Бегæн æппæт, 
Курупатра — стыр назирæн, иннæ уæздæттæн дæр уæд. 
Фæлæ се ’хсинæн йæ зиан - хæйрæг бауæндæд, зæгъæд, 
Стæй Цъæхилонæн дæр афтæ, нæй нырма йæ риуы мæт. 

Тæлмацтæ 
181 
Фæлæ сау тырыса суыдта уæлæ галуаныл æваст, - 
Лæппу адæргæйæ ризгæ уайтагьд фыстытæм нымдзаст, 
Æмæ, раст цыма кæцæйдæр райхъуыст сау халæтты уаст, 
Ахызт зæрдæйы цыргь фатау судзгæ сау фыдохы маст. 
Байхъуыст йе ’рдиаг Этермæ, - тыргъмæ рагæпп кодта цырд, 
Дзуры тарстхуызæй йæ фыртмæ: «Цавæр у, хъæбул, цы ’рцыд?» 
Уайтагьд тырысамæ фемдзаст - усæй нал райхъуыст сыбыртт: 
Андзыг, афæлурс, йæ русты тугæй нал аззади цъыртт. 
Ахауд, бауадзыг и, цасдæр нал ’мæ нал чъицыдта, стæй 
Цадæггай æрцыдис йе ’муд æмæ ракасти цæстæй; 
Ауыдта Биборы сауты, барызт судзаджы мæстæй: 
«Бибор, радзур-ма мын тагьддæр, паддзахыл цы ’рцыди, цæй...» 
«Нæй гæнæн, фæхæц дæхиуыл», — дзуры лæг, фæлæ уайтагьд 
Райхъуыст судзгæ хъарæг дардæй, анæрыд фыдохы цагьд; 
Саувæлыст мæрддзыгой адæм мæнæ ’рбахæццæ сты тагьд, 
Сынт æрбахастой - сызгьæрин, сынтыл — паддзæхты паддзах... 
Сау ысфæлыстой зæлдагæй рухс паддзахбадæн бынат, 
Мардæн уаз цырæгьтæ ссыгьтой, бур тынтæй ныррухс и уат. 
Тæрхæгыл хуыссыд Алгьуызон — ныр æнусæмыр, æнцад, 
Ниугæ йыл ныддæлгом æхсин, уый дæр рухс цырагьау тад: 
«Цæй-ма, райхъал у, мæ паддзах, уый цæй мæрдвынæй кæныс, 
Уый куы фæцыдис бынтондæр уазал цъитийау дæ хуыз! 
Гъе дæ дзырдарæхст цы фæци, уый куыд ницы мын зæгьыс? 
Æви нал ададзы де ’взаг æмæ бабын и мæ ныфс?! 

182 
Бестауты Гиуæрги 
Нæй мæнæн цæрæн æнæ дæу, дуне мын уыдзæн ингæн, 
Уастæн, удхæссæг æлгъыст уа - ниугæ чи ныууагъта мæн! 
Хитын уæзгуытыл æнæ дæу не суыдзæн мæ бон мæнæн! 
Ам нæ царæфтыдæй, сæфтæй ныр кæмæн уадзыс, кæмæн?! 
Атæппæт бæстæ куы байстай, айбæрц бын куы кодтай, уæд 
Цардæй чи райдзæн дæ бæсты, ам кæмæн уадзыс æппæт?! 
Гормон, дзæгьæлы дын фесты, кодтай кæд, мыййаг, мæ мæт? — 
Нæ, мæнæн, мæ бон, дæ фæстæ баззад а бæсты мæлæт!..» 
Аскъуыд æхсинæн йæ ныхас, дарддæр - иунæг сыбыртт нæй, 
Ус ныддæлгом ис Алгьуызыл, цыма тарф уыдис фынæй; 
Уый йæ цæстытæ Этерæн бамбæрзта мæлæт фæлмæй, 
Арвæй расхъиудтой æмхуызон хур - зæрин хур æмæ мæй. 
Адæм та нынниудтой тынгдæр — уый кæмæн уыдаид рог! 
Æмæ сарæзтой зæринæй уыдон марды чырын ног, 
Æмæ паддзахы хæдфарсмæ уый дæр сæвæрдтой уæлвонг, 
Уæлтæрхæг ысты дыууæйæ, дыууæ дæр - рæсугъд, æвзонг... 
Мæрдты бавæрдтой, уæддæр ма хъарæг, судзгæ хъарæг хъуыст. 
Уæлмæрд адæмæй нæ зынди - зæхх сæ къæхты бын æнкъуыст. 
Цыртыл урс-урсид дзæнхъайæ скодтой паддзахæн йæ хуыз, 
Стæй Алгьуызы цыртыл ноджы нывы бын æрцыди фыст: 
«Æз - Алгьуыз-паддзах, дунейыл басастон бæстæ дзæвгæр, 
Миланкар, Амосар иумæ сты мæ фæринчы дæлбар. 
Æз - уæздан Алгьуыз, мыггагæй Йессе-Дауыты бындар, 
Иры, кæсæджы, мæхъхъæлы, нонты, цæцæны æлдар, 

Тæлмацтæ 
183 
Август-паддзахы фырттæй дæн, Август-паддзахы зæнæг, 
Абон Эльбрусæн, Кавказæн æз — æлдариуæггæнæг. 
Кардæй тохы бон мæ ныхмæ никуы, никуы лæууыд лæг, 
Хæсты ме ’хсаргардæн йе ’рцъыкк уыд кæддæриддæр бæрæг». 
Уæ, Бæрзонд Хуыцау, дæ фæдзæхст лæг куы нæ дара зæрдыл, 
Искæд бон йæ къух куы сиса буц ныййарджыты фæндыл, - 
Цасфæнды йæ ном ныхъхъæр уæд, анæрæд йæ кад дæрдтыл, 
Уый цæрæццагæй фæстагмæ бафтдзæнис уæддæр мæрдтыл. 
Ис дæс фæдзæхсты Хуыцауæй, — Моисей нын сæ зæгьы. 
Иуы уыдонæй дзырдæуы: «Кæд дæ бæллиц у, - рæгьы 
Рухсмæ рацæуай, фæцæрай кадджын, номдзыдæй зæххыл, - 
Дар дæ ныййарджыты кадыл, хъус сæм, макуы сæм у хыл». 
Ацы хорз фæдзæхст — уæларвон, у æххæстгæнгæ ныр дæр, 
Уый, дам, Синайы бæрзæндыл Моисей дзырдта кæддæр. 
Хъуамæ йæ дæ зæрдыл дарай, уай паддзах, цагьар, уæддæр: 
Арв дын рухс кæна дæ фæндаг — циу бæллиццагдæр, хуыздæр! 
Уыцы стыр фæдзæхст Алгьуызæй ферох, сонт ма куы уыд, уæд; 
Уый нæ байхъуыста йæ фыдмæ, бавдæлд — аскъæрдта йæ фæнд. 
Дард йæ ныййарджытæй алыгьд, - уадз, куыдфæнды, дам, кæнæнт 
Æмæ хæдзары ныууагьта уыдонæн цæссыгтæ, мæт. 
Уыйадыл Хуыцау Алгьуызы бафхæрдта фæстагмæ карз. 
Уымæй ферох ис йæ фæдзæхст: «Уарз дæ ныййарджыты, уарз». 
Ацыд, ниугæ сæ ныууагьта, Стыр Хуыцауæй дæр нæ тарст, 
Æмæ Сфæлдисæгæй уымæн не ’рцыд йе стыр азым барст. 

184 
Бестауты Гиуæрги 
Уый уыдис тыхджын, хъæбатыр, ныр æрмæстдæр у сыджыт. 
Ныр йæ тых, йæ бон цы фесты, йе йæ нæргæ ном, йæ цыт?! 
Нæ, Хуыцау фыдми нæ кæны, паддзахыл фыдæй цы ’рцыд. 
Уый, цæмæй Хуыцаумæ хъуса, уый тыххæй æнæмæнг хъуыд. 
Махæн не Сфæлдисæг радта фондз æнкъарæны гуырдзæй, 
Загьта нын: зæххыл фæцæрут зондæй, арæхстæй, ныфсæй, 
Фæлæ Стыр Хуыцауы номæн ды куы нæ кувай нымдæй, 
Дæу куы ферох уа йæ фæдзæхст, - зон рæсугьд фидæн дын нæй! 
Загъта Стыр Хуыцау Дауытæн: «Уæд дын амондджын фæстаг, 
Ацы дунейыл паддзæхтæ уæнт дæ байзæддаджы таг!» 
Рауад афтæ дæр, - нæ Хуыцау у кæддæриддæр рæстаг, 
Уымæй Дауыты фæдонтæй ничи баззадис хъæстаг. 
Фырт Алгьуызонæн дæр баззад, - иунæг, иунæг фырт æрмæст. 
Уæд йæ хъуымыз дæр йæ былтыл сур нæма уыдис æххæст, 
Азтæй йыл бæрцæй цыппæрдæс кодта уыцы бон æххæст, 
Уымæн уын йæ цард, йæ хабар дзурдзынæн фæстæдæр æз. 
Фæцис Алгъуызы кадæг ныр, 
Æхцон, æрдхæрæйнаг — йæ мыр. 

Тæлмацтæ 
185 
Шота Руставели 
СТАЙЫЦАРМДАРÆГ 
Тæлмацгæнæгæй 
«Стайыцармдарæг» ратæлмац кæнын мæ рагон бæл- 
лиц уыд, фæлæ йæм, раст зæгъгæйæ, мæ ныфс нæ хас- 
тон. Иу фæсарæйнаг ахуыргонд фыста, зæгъгæ, «Стайы- 
цармдарæг» ратæлмац кæнын æнæхъуаджы хъуыддаг у, 
уымæн æмæ тæлмацы уыйбæрц сафы æмæ уый фыдра- 
кæнд у Руставелийы генийы раз. 
Руставели йæ уацмыс фыста сæрибарæй, йæхи загъ- 
дау, хъазгæ æмæ худгæйæ, сарæзта йын бæрæг-бæлвырд 
национ фæлгæт. Тæлмацгæнæджы зын куыст уый ми- 
дæг ис æмæ уыцы поэтикон фæлгæттæм æндæр национ 
æвзагыл хъуамæ æркæна поэты генион хъуыдытæ. Уый- 
адыл уацмысæн эквивалентон тæлмац скæныны фадат 
зынæй ис. Кадæгæн, иронау тæлмацгæнгæйæ, ныхдур уыд 
уый дæр æмæ ирон æвзаджы нæ баззад паддзахы галуа- 
ны терминологи. 
Цæмæй тæлмацы йæ оригиналы зæронд колорит 
уыдаид, уый тыххæй бахъахъхъæнын хъуыд традицион 
«бæрзонд» æмæ «ныллæг» шаирийы (гуырдзиаг æмдзæв- 
гæвæрды 16-онгонхуыз) гармони, стæй строфайы цып- 
пар æмхуызон рифмæйы дæр. Кадæджы текст рафæл- 
гъауыны хъуыддаджы мын баххуыс, сæйраджы, ориги- 
нал æмæ, йæ алыварс руставелологон литературæйы 
цы быцæутæ цыд, уыдон сахуыр кæнын, стæй йæ ирон 
тæлмацы традици (куыстой ма йыл Хозиты Яков, 

186 
Бестауты Гиуæрги 
Плиты Харитон, æнæхъæнæй та йæ раивта Саулохты 
Мухтар) æмæ, æппынфæстаг, йæ бирæ уырыссаг тæл- 
мацтæ зонын. 
«Стайыцармдарæг» мæ йæхиХие сæйраджыдæр ныб- 
баста канд йе стыр идейон-аивадон миниуджытæй нæ, 
фæлæ дзы мæ зæрдæйæн лымæн, иумæйаг кавказаг уд, 
уый нæ, фæлæ ма Иры культурæйæн, Иры кæддæры 
нæргæ историйæн хицон миниуджытæ кæй федтон, 
уымæй дæр. 
«Стайыцармдарæг» раивын æз сæйраджы нымайын 
мæ нацийæн ахъазы хосыл. Руставелийы гени бирæ хæр- 
зиуджыты бацæудзæн ирон зонд æмæ зæрдæйæн, уый 
æмрæстæджы тæлмацы нысан у ирон æмæ гуырдзиаг 
адæмы хæлардзинады ’æнусон мæсыгыл ноджы иу дур 
сæвæрын, уымæн æмæ кадæг фыст у гуырдзы æмæ иры 
рагон туглымæндзинады иууыл бæрзонддæр æвдисæндар- 
ты — Тамар æмæ Дауыт Сосланы номарынæн. 
Тæлмац, зæгъгæ, ацы нысæнттæм нысылдæр фæхæц- 
цæ, уæд æз мæхи нымайдзынæн амондджыныл. 

Тæлмацтæ 
187 
РАЙДАЙÆН 
Чи у дун-дуне сфæлдисæг, тых, йæ сæры тых а бæстæн, 
Мидæрвон хъомыс чи радта зæдтæ, дауджыты къабæзтæн, 
А зæхх — адæмæн — йемыдзаг алы рухс цинтæй, сагьæстæй, - 
Гуырдзæй паддзæхтæ се ’ппæт дæр уый хуыз, уый фæлгонц рахастой, 
Уæ, Бæрзонд Хуыцау, не скæнæг, иунæг, фарнхæссæг уаз Хуыцау, 
Ратт мын бархъомыс - д’ азарæй зины басæттон, басудза! 
Ратт мын уарзæтты судзгæ монц, - рог мыл базыртæ басадза, 
Уарзт мыл ингæнмæ сагъуыйа, уæгьд мæ зæрдæйы ма суадза. 
Уадултугæхсырæмхæццæ, сатæг-саудзыкку Тамарæн 
Хурпаддзахы ’гьдау цы домбай ратты йе ’нæрцæф æхсарæй, 
Уымæн æз йæ ном куыд арон? - дзырдтæн нæй уырзæй æвзарæн: 
Хъуамæ зæрдæтæм ныттæдзид уый номыл мыдау мæ зарæг. 
Абон ног ыстауын мæнæ рухсдзæсгом паддзах Тамары, 
Ног мæ зæрдæйы рæбынæй тугхæццæ цæстысыг хъары; 
Мил йæ сатæг-сау цæсты цад, сис — йæ хъæзгуыр къухы дарын, 
Кадæгхъусджытæн сæ риумæ сарат хъамайы фындз дарын. 
Бардзырд раттой мын: ыскæнон хъуамæ уыдонæн сæ зарæг, 
Цæсты раз нывау куыд сыстой: зæрдæйыл цъæх арт æндзарæг 
Рухс налхъуыт-налмас дæндæгтæ, астæу - тасгæ-уасгæ, нарæг, 
Фидар дуры дæр фæстагмæ ’рсæтты зды фæлмæн хъæсдарæг. 

188 
Бестауты Гиуæрги 
Æтт, фæдис, - зæрдæ, мæлгьæвзаг æмæ аивы дзырдвидыц, - 
Абон ме ’нæрхъæц бæллицтæ уе ’гасмæ æххуысмæ сидынц, — 
Тариелыл у мæ катай, уымæ уадвæдис æрвитынц; 
Дард, кæрæдзимæ ныфсæнхъæл, худгæ ’ртæ стъалыйы ’рттивынц. 
Тариелы зарæг зарын æмæ сау цæссыг ызгьалын; 
Ахæм саггуырды уæззау рис, цæй, кæй зæрдæмæ нæ хъары! 
Уый, æз ныффыстон - Руствели — кадæг — рухсцырен ыстъалы, - 
Таурæгъ уыд нырмæ хуымæтæг, ныр алдзæн тæмæнтæ калы. 
Ард кæй номæй хæрынц æфсад, æз кæуыл кæнын æрратæ, 
Уымæн басгуыхтæн мæлгьæвзаг æмæ снывæзтон мæ кадæг. 
Басыгьд, бадон и мæ зæрдæ, тайын уарзты зынджы цадæг. 
Кæнæ уарзты.хос куы фенин, кæнæ сау ингæны сатæг. 
Ацы хорз таурæгъ — хуры къæртт — Персæй рафтыди Гуырдзымæ, 
Къухæй къухмæ йæ райсын дæр цæст куыд бауарза ныр цымæ! — 
Таурæгь кадæгæй раивтон æз тæрсгæ-ризгæ стыр зынæй. — 
Уый куынæ сфауид буц рæсугьд, — арвмæ сырæзин фырцинæй. 
Цæстырухс — йæ уындæй саугуырм — бархийæ вæййы йæ уацар, 
Зæрдæ - базырджын йæ уарзтæй - хъæды знæт сырдтимæ бацард; 
Судзгæ батадтæн, цырагьау, æммыст, удæнцойыл бацуард 
Æмæ ’ртæ хъайтары кадыл дард ныццарауæд дæ базард! 
Мачи, ма фауæд йæ хъысмæт, алчи й’ амондыл ныхъхъæцæд: 
Кусæг бакусæд, хæстон лæг тохы ’хсарджынæй ысхæцæд. 
Иугæр уарзыс, уæд дæ зæрдæ, уадз, ыспæртт кæнæд, ысхæцæд. 
Мадæр уарзаг уды бафау, - нæу уыраугæ уарзт хуызхæцæн. 

Тæлмацтæ 
189 
Зарæг ракæны пахуымпар, зарæг — зонды рухс сæйраджы,— 
Судзы зæрдæйы цырæгътэгуаз æрвон ныхасы руаджы. 
Уæвгæ, не ’ппæтмæ нæ хъары, алчи нæу йæ хæрзтæй хайджын. 
Хорз хъуыды фидауы ’лвæстæй, - джиппау ку’абады йæ гаччы. 
Дугь - йæ фæлварæн æфсургьæн, уадау, даргъ фæндагыл уайын, 
Пуртихъазæгæн — уæрæх фæз, къах — рæстдзæвин — кæд нæ сайы, 
Афтæ зарджытæнывæндæг рифмæтæ нывыл нымайы, 
Фæлæ ферхæцыд, фæкъуыхцы, зæгъгæ, райдыдта фæллайын, 
Уæд тыхæвзарæн ралæууыд: кæс - йæ зарæджы цас тых уа, 
Ныхас йе ’мбисыл аскъуыди, баци тас æмæ масты хай. 
Уый дæсны лæгæн не ’мбæлы, - нæу сæрмæхæсгæ састы хал,— 
Ризгæ, судзаггаг зарæгæй хъуамæ диссæгтæ басгуыха. 
Лæг дзымандытæ куы кæна искуы, хаттæй-хатт, æфсонæн, - 
Уымæн зарджытæнывæндæг нæй рæсттæрхонæй ысхонæн. 
Амцæф-уымцæфтæ — йæ зарæг, фæлæ, уастæн уа йæ бонæй, - 
Хъен ныллæудзæни, хæрæгау, - нæй, дам, дзы хуыздæр мæнонæй! 
Дыккаг ахæм у дзыманды, - чи йæ цанæбары зары; - 
Нæу йæ бон аив ныхасæй зæрдæйыл цъæх арт æндзарын. 
Ахæм зарæджы дæсныты саби цуангæнджытыл барын, - 
Ыстыртæм сæ ныфс нæ хæссынц æмæ лыстæг сырдты марынц. 
Зарынц æртыккаг дзыманды хиирхæфсынæн минасы. 
Уым кæрæдзийæ дæлгоммæ уымæй фæсивæд фæхъазы. 
Хъуыды дзы нывыл куы ’мбæхса — мах йæ кадаварыл разы, 
Фæлæ зарæггæнæг уый у, дардыл чи тындза йæ базыр. 

190 
Бестауты Гиуæрги 
Хъуамæ зарджытæнывæндæг алы дзырд тæразыл бара, 
Иунæг удлæууæн чызгайы худгæ стъалытимæ бара, 
Чызг æй сагъæссаг куы кæна, - уый йын удæхцонæй бара, 
Æмæ тугæрхæм зæрдæйæ судзгæ уарзты хъæр æмбара. 
Ног кæмæн кæнын номарæн, уый кой ме ’взагæй нал æфты, 
Æз куыд зарыдтæн уый кадыл, æммыст зонин дзы уа рæвдыд! 
Фæлæ бакодта карз ыстай мæн æгьатырæй царæфтыд: 
Æз — фæсномыгæй йе стауæг — бадæн мастимæ дзуарæфтыд. 
У мæ кадæджы ратæдзæн уарзт - æрвон диссаг, замана, 
Уый цы мæлгьæвзаг радзура, гье цы уадындз æй самона! 
Удыл базыртæ басадза — хурмæ рухс фæндаг амона! 
Уымæн мин азты судзгæ рис фидынц зæрдæтæ, хъалонау, 
Уый цы зондджындæр адæмæй никуы ничима рахатыд, 
Уый цы ’взаггæл лæг райхала? — дзырд æнæбон у, н’ ахады, 
Уарзты кадæджы буары монц æз нæ ныууагьтон рохуаты: 
Туг, ыстæгæй конд уарзæтты мачи, ма барæд къахбайтыл. 
Араб сонт хонынц уарзоны, сонт — миджнур, зæгьгæ, уарзы, дам, 
Сонт та.... мастыл æй бафтауы уарзты сусæггаг карз æгьдау. 
Иутыл уазсыгьдæг уыцы ’гьдау цины базыртæ басагъта, 
Хæлд, сырдон монцæй иннæты карз æрдон цыбæл басыгьта, 
Уарзон - бакастæй хурты-хур, — хъуамæ баззайа фенддагæн, 
Номы диссаджы дзурынæн - йе ’гъдау, йе ’рхъуыды, йе ’взаггæл, 
Уа ныфсы мæсыг йе ’мгарæн, тохы — тасы хос йе знагæн. 
Атæппæт хæрзтæй чи фæцух, уый нæу уарзæттæн се ’взаргæ. 

Тæлмацтæ 
191 
Уарзт у зæрдæйæн йæ фидыц, рухс, æвæджиаг æнкъарæн, 
Уый бынтон æндæр у, уымæн нæй къахбаймийау æмбарæн; 
Се ’хсæн айтыгъдис æгæрон, арвæй зæххы ’хсæнау, арæн. 
Адæм, æз сымах фæдзæхсын: - нæй сын иу тæразыл барæн. 
Уарзон уарзоныл æнувыд - рог æрдон митæм нæ тасы, 
Уысм фæхицæн ис йæ хурæй, — тайы, сусæгæй дзыназы, 
Фæлæ не сивдзæн йæ зæрдæ, дард æнхъæлцауæй фæразы; 
Судзгæ чи бауарзы искæй, уый аслам пъатæ нæ уарзы. 
Нæу сæрмæхæсгæ никæмæн, мачи ма хынцæд аивыл: 
Бонæн удыхай агурын, иуæй иннæйы раивын, — 
Сонт, цъæхæйрæгъæд сабитыл цыма ’рдон уылæн аивылд. 
Уарзт, дæ сæрвæлтау уарзæттæ къух æппæт хæрзтыл ауигъынц, 
Зæрдæ сусæгæй фæдуды уарзты судзаггаг цъæх артæй, 
Уарзон уарзоныл фæкæны сагъæс иунæгæй æнкъардæй. 
Тайгæ, удисгæ, йæ уындмæ фехсыны йæ былтæ дардæй, 
Алцы йын æхцонæй бары: зæрдæ ачъепп кæнæд кардæй! 
Йе ’мбæхст катайаг бæллицтæ никуы никæмæн фæдзуры, 
Уарзтæй «оффытæ» нæ кæны худаг адæмæн сæ цуры. 
Уымæй уыдонæн сæ цæсты, ома, бафтауа йæ хуры? 
Нæ, йæ сæрвæлтау Хуыцауæй алы дудгæ фыдтæ куры! 
Уæдæ чи сæрхъæн лæхуры уынджы уарзоны ныхæстæ?! — 
У йæ уарзонæн, йæхицæн уый æгады хос æрмæстдæр. 
Уымæй йе ’мзæрдæ чызгайæн, ома, ном кæны, - куыннæ стæй! 
Чызджы фæндырты фæцæгъдынц, — ацу, ма басудзæд мæстæй! 

192 
Бестауты Гиуæрги 
Диссаг: бирæтæм цæмæн ис ахæм цауд æгъдау — æнахуыр: 
Мысынц хорз чызджытыл тугтæ æмæ слæууы дам йæ къахыл. 
Радгай уыдонæн сæ цинтæ афтæмæй фæкæнынц къахыр. 
У йæ уд, йæ дзæцц фыдлæгæн искæйы фыдгой, фыдхахуыр. 
Уарзон уарзонмæ куы бæлла, - адæргæй йæ зæрдæ ризы, 
Йе ’мбæхст судзаггаг цæссыгæй уæд йæ мондæгтæ фæисы. 
Тайы цадæггай, цырагъау, уд зындоны рыстæй риссы, — 
Фæлæ сусæггаг хъæдгæмттæ никуы никæмæн æвдисы. 
АРАБЫ ПАДДЗАХ РОСТЕВАНЫ ХАБАР 
Уыд Аравийы стыр паддзах, Ростеван, зæгьгæ, — кады лæг. 
Амонд йе ’мдзæрин бакодта, никуы банкъардта царды мæт, — 
Зондджын, намысджын, хъомысджын, хорз хæстон фæтæг, дзрдуынæг, 
Йе ’фсад, йе ’нувыд адæмæн кодта разамынд барджынæй. 
Уæвгæ, паддзахæн ничи уыд фырт, бындайрагæй дунетыл. 
Лæг сылвæстагæй базæронд: — иунæг байрæзт ын хуры тын; 
Хаста раст цыма стъалытæ чызг йæ зæрдæскъæф сурæты. 
Уый цы ’взаггæлтæ сныв кæной, - хъавгæ цасфæнды дзурæнт ыл?! 
Тинатин, зæгьгæ, — чызджы ном, - байрæзт, рухс тынтæй байдзаг и. 
Бацыд хурзæрин й’ аууоны, - мæнæ минæвар уалдзæгæй! 
Паддзах басиды визиртæм, бады бандоныл хъæлдзæгæй; — 
Исты ’хсызгойнаг ног хабар ис йæ хъуыдыйы ’вæццæгæн. 
Дзуры: «Иу фæнд мæм ис æмæ ныр сымахмæ дæр байхъусин: 
Зæгъгæ, уардийы дидинæг бампылд, базæронд, бахус и, 
Уый æрызгъæлы, уый бæсты уарди ног къуыбыр рахæссы. 
Уæдæ ме ’хсæв дæр ралæууыд, хур мыл акъул ис, ахуыссыд. 

Тæлмацтæ 
193 
Æз ныззæронд дæн: низты низ, ризгæ, ме уæнгты бацыдис. 
Бирæ нал баззад м’ адзалмæ, — у мæлæты хос ацы низ. 
Рухс куы схæццæ уа таримæ, - рухс ысхонæн ма цас ын ис?! 
Тинатин, зæгъын, спаддзах уæд, - хур кæй сурæты схъазыдис. 
Визиртæ загьтой: «Хур-паддзах, дæу зæронд хонын не ’мбæлы; 
Худгæ уардийы дидинæг афтæ рагацау не ’мпылы, 
Бампылд, — гье уæддæр зæрдæйыл, уыйау, дидинæг не ’мбæлы: 
Мæй, цырен мæйы стъалытæн, зæгь, куыд бахынцæм се ’мбалыл! 
Ма, цытджын паддзах, карджынæй афтæ карз дæхи ма рафау: 
Искæй амындты диссагдæр у дæ зонды цур кадавар. 
Уæвгæ, чызгæй дæр раст зæгъыс, — ноджы де ’рхъуыды бадывæр, — 
Хорз у, сæвæр æй - ус-паддзах хурау адæмы батава. 
Чызг паддзахы зонд рахаста гуырдзæй, арфæгонд - дауджытæй. 
Ныхас цуронмæ ма бамбар, — мах дзырдтам ма йæ раджы дæр. 
Хурты хур куыд у, афтæ ма зоны алы ми ’гьдауджынæй: 
Нæй сылæй-нæлæй домбæйттæй, гье, сæ лæппынтæй хъауджыдæр». 
Автандил, зæгьгæ, се спаспет, уыд амирспасалары фырт, 
Хурты, мæйты ’нгæс милрихи, номы диссаджы ’хсары гуырд. 
Уый цырен цырагь фестади, уарзтæй катайаг, царæфтыд, — 
Судзгæ сагъæс ыл бафтыдта буц Тинатины сауæрфыг. 
Чызг йæ зæрдæйы ныххаудис, — арф æй сусæгæмбæхст дары, 
Уарди уардийæ фæхицæн, уæд мæрдонвæлурс фæдары, 
Йе ’ввахс балæууыд - йæ уындæй лæппуйыл цъæх арт æндзары: 
Уарзтæй чи райсы зæрдæниз, уый цынæ фыдбон æвзары! 
7 Бостауты Гиуæрги 

194 
Бестауты Гиуæрги 
Лæппу хатыди — чызгмæ йын тагъд-тагъд бауайын не ’мбæлы; 
Ростеваны фæнд фехъусгæ цинты цинимæ фембал и. 
Загьта: ’взистбазыр хурыл-иу ныр кæд арæхдæр фембæлин, 
Дард æнхъæлцауы ’рхæндæгæй, дойны уардийау, не ’мпылин. 
Атахт паддзахы фидиуæн - уайтагъд фембæлццон уадимæ; 
Тинатины, дам, сæвæрдтон æз мæ сыгъзæрин бадæны. 
Уый — мæ зæрдæйы дидинæг — хурау тавдзæнис адæмы. 
Хонын дунейы ’взаггæлты - ном ын чи скæна кадимæ! 
Кæс Аравийы уæздæттæм, — галуаны æрлæууæн нал уыд: 
Бирæ мин æфсады спаспет Автандил — æрттивгæ стъалы, 
Гъе, визир Сограт — дзырддзæугæ... — цæй, лæг дзы нымайа цалы! 
Рухс паддзахбадæн къæлæтджын рæбыны тæмæнтæ калы. 
Чызджы сбадын кодта паддзах барджын хицауы бынаты, 
Систа кады худ йæ сæрæй, - айс, дæу у, зæгьгæ, йæм хаты. 
Фыд йæ бындармæ фæдзæхстæй уаз паддзахы лæдзæг ратты. 
Тинатин — зæндджын, æгьдауджын — хурау къæлæтджыны бады. 
Адæм алæууынц фæстæмæ, сæр æркъул кæнынц йæ разы. 
Дардыл уадындзтæ ныццæгьдынц, сыкъа цинвæдис ныууасы. 
Чызг кæуы,— цыма зæрин хур тар, хъуынтъыз мигьты ’хсæн хъазы; 
Сау сынтыбазыр цæстыхау ризгæ ’взист цæссыгæй тасы. 
Фыды бандоныл рабадын чызг нæ нымайы аивыл, 
Æмæ уалдзыгон уарынау цæссыг уардийыл аивылд. 
Фыд ын амоны царды ’гъдау: «Кæстæр хистæры раивы, 
Æви февæстаг де схæссæг, æви цæстытыл уайы фын! 

Тæлмацтæ 
195 
Уæдæ, ма мын кал сау цæссыг, ма схæц катайыл, сагьæсыл. 
Ныр ды спаддзах дæ а бæсты, æз мæ ныфс, мæ бон, нал хæссын. 
Уадз, Аравийы стъалыйæн ма уа мин азтæм ахуыссæн! - 
Рухс дæ зонд куыд у, афтæ мын у дæ уагæй дæр номхæссæн. 
Тауы уардийæ, фаджысæй хур æмхуызон рухс алцæуыл; 
Хуры фæзм, мæ чызг, — адæмыл ныр дæ зæрдæйы бар цæуы. 
У рæдау æмæ парахат, ма кæн ауæрдгæ мацæуыл: 
Фурдты бацæуæн денджызæй бирæ ’ддæмæ дæр рацæуы. 
Мах нæ рæдауæй фидауæм, буд - йæ хæрздæфæй дзæнæты! 
Лæг йæ парахатæй царды тых кæны мæнгард, мæлæтыл. 
Мулк нæ хардз кæныс? - нæ хæссы удæн амонды тæмæн тын. 
Байтау хорз, цæмæй йæ ’ркæрдай, — сæфы тауинаг æнæтыд!» 
Хъуыста чызг æнцад, æмбаргæ, ради, раздæрау, нæ куыдта. 
Цинæй барухс ис йæ зæрдæ, - райдыдта цæлкæнын фыд та: 
Ныр йæ цардамонд фæхудтис æмæ бабæстон и хъуыддаг. 
Хурты-хурзæрин йæ фауæг буц Тинатины фæзмыдта. 
Чызг фæсидт æмæ йæ уæлхъус февзæрд йе ’нувыд дыджызæ, 
Загьта йын: «Æрхæсс, - мæ номыл ис кæм цы чырын, цы чыссæ». 
Систой ’нæнымæц сыгьзæрин, алы стæм дзаумæттæ, чызг сæ 
Цас фæлæвæрдта фæйнæрдæм, — нæй йын радзурæн, ныффыссæн. 
Бирæ ракодта лæвæрттæ, адæмæн хæларæй уары, 
Алкæй иухуызон рæвдауы: не ’взары цагьар, æлдары. 
Уый йæ фыды фæдзæхст ахæм Тинатин йæ зæрдыл дары: 
«Хур йæ рухс тынтæ рæдауæй алцæуыл æмхуызон луары». 

196 
Бестауты Гиуæрги 
«Лæгъзтæ байгом кæнут тагъддæр, — уаргæ ’взист, сыгъзæрин, - дзуры, 
Бæхгæс, де ’фсургъты рæгъæуттæ рауадз,- райуар сæ мæ цуры!» 
Адæм байдзаг ысты мулкæй, исынц — цас сæ зæрдæ куры, 
Æфсад хæзнамæ хæлæфæй раст абырджытау лæбурынц. 
Цыма Турчы зæххыл тохы бафтыд а хæзна сæ къухы, 
Алчи ласы ’фсургь— араббаг, — уадсур, чи басгуыха дугъы. 
Уары ’взист æхца, цæвиттон, дымгæ митуылæн ыздухы. 
Хистæрæй, чызгæй, лæппуйæ алкæмæн йæ чыссæ цух уыд. 
Галуан куывд кæны дыккаг бон, фынг — алæмæтон, æгъуыстаг. 
Æфсад уытæппæтæй бадынц, иу сæ знон-абон нæ сыстад. 
Ростеван йæ сæр æруагъта, зæхмæ ’рхæндæгæй ныхъхъуыста. 
Фынгтыл сусу-бусу систой: «Ау, цæмæн фæцыд йæ хуыз та?» 
Æфсадæн сæ сæр, сæ фæтæг Автандил — домбай, хъæбатыр, 
Рухс тæмæнкалгæ уæлейæ фынгыл хурзæринау бады, 
Урсзачъе Сограт — йæ фарсмæ. Паддзах фенкъардгъуыз и, — хатынц, 
Сусæгæй фæрсынц кæрæдзи: «Хицау нал у цыма й’ адыл?» 
Нæ, хуымæтæджы нæ нымдзаст зæхмæ тарæрфыгæй афтæ, 
Хъыг цы фæкахдзæн æм фынгыл — цæл, минас, къæрццæмдзæгъд, кафгæй! 
Автандил зæгъы Согратæн: «Цом-ма, хъазгæмхасæн, хъавгæ, 
Бафæрсæм нæ буц паддзахы йе ’нкъард, йе ’рхæндæджы равгæй». 
Сабыр сыстадысты фынгæй, талас талм бæлæстау тасынц, 
Айстой нуазæнтæ сæ къухы, хур — сæ зæрдæскъæф æнгасы. 
Кæс - сæ зонгуытыл æрхаудтой уæртæ паддзахæн йæ разы. 
Райдыдта Сограт - дзырдарæхст — хъавгæ, худгæбылæй хъазын: 

Тæлмацтæ 
197 
«Фарн дæм бадзурæд, буц паддзах, хур дæ цæсгомæй нал кæсы; 
Уый, - дæ хæзнаты байуæрстæй кæд нæ бахаудтæ сагъæсы? - 
Чызг сæ схай кодта дзыллæйæн, - цин кæмæ нæ каст с’ ахæссын! 
Ма йæ спаддзах кæн уый фæлтау, æмæ ма ’взарай ахæм зын». 
Ростеван æм сабыр хъусы, стæй йæ мидбылты фæхуды: 
Дис кæны, зæгъгæ, куыд уæнды, - ацу, бахынц æй тæппудыл! 
Дзуры йæм: «Зæндджын дæ, ’взаггæл, фæлæ хатт дæ тæрхон цуды; 
Чи зæгъа мæнæй — «æлгъин у», уый рæстдзинадæн цы ’мбуды! 
Уый мæ не ’ндавы, хорз визир, уый мæ не ’фтауы сагъæстыл: 
Раттæд адæмæн хæзнатæ, - мур нæ мæт кæнын с’ ахастыл. 
Цард мыл баизæр мæнæ ’мæ лæг нæ баззайдзæн а бæстыл, — 
Райса кард æмæ раива мæн тыхæвзарæн карз хæсты. 
Иу сыл-бындар мын баззади, - цæй, куыд æй дарон азымы! 
Нæй зæрдæдарæн иу кæстæр, нæй мын иунæг фырт а зыны, - 
Ме ’мсæр чи уаид пуртийæ, фат æмæ ’рдынæй хъазыны. 
Автандилмæ ма иу чысыл хатт мæ хъаруйæ разыны». 
Автандил нымад куынæ ’рцыд арæхстæй паддзахы ’нгæсыл, 
Аив мидбылты фæхудгæ зæхмæ ’фсæрмгъуызæй ныккæсы: 
Ферттывтой дзæнхъа дæндæгтæ: дардыл рухс уылæн æнхъæвзы. 
Хицау æй фæрсы: «Мæ дзырдтæй худæгау дæумæ цы кæсы? 
Цæй-ма, зæгъ æргом — цы худыс уа былысчъилæй мæ цуры? — 
Паддзах лæппумæ ныууырдыг, — æви исты ’взæртæ дзурын?» 
Лæппу: «Хорз, цæуыл фæхудтæн, уый зæгъон, æрмæст дæ курын: 
Раттæд мын Хуыцау дæ хорзæх, - ма мæм сис хæцын, лæбурын». 

198 
Бестауты Гиуæрги 
Буц Тинатинæй карз сомы падцзах ракодта барвæндæй: 
«Раст мын зæгь æмæ ’фхæрды хыгьд айс мæ зæрдæбын арфæтæ!» 
«Уæдæ бауæндон, хорз паддзах, — дзуры ’фсæрмгъуызæй Автандил, 
Фатæхсынæй дыл, чи зоны, не ’мбæлд хистауын афтæ дæр. 
Æз - дæ къæхты рыг - ахызтæн кæд хæрзæгьдауы арæнтæй, 
Уæд - хатыр, фæлæ бафхæрдæн нæй рæсттæрхоны барæнтæ, 
Фатæй ерысы бавзарæм, уæвгæ, не стæм æмкарæнтæ. 
Пуртихъазæгæн фæз æмæ пурти - йе сгуыхты барæнтæ!» 
«Хорз, кæд афтæ у, — сфæлварæм, фæлæ карз фæсмон ма ’ркæ ды! 
Райсом ацæуæм, бавзарæм сырдты милмæ ’хсын тар хъæды. 
Демæ ерысы ’вдисæнтæн ракæ не ’фсады ’взаргæты, 
Фенæм, — чи тынгдæр бафтауа дисы хъуыддаджы ’мбаргæты!» 
Ууыл балхынцъ и сæ ныхас лæппу ’мæ цытджын паддзахæн, 
Æмæ хъазгæмхасæн систой ныр кæрæдзийæ дзырдкъахæн. 
Куывд куы бацыдис йæ тынджы, уæд хæснаг ыскодтой ахæм: 
«Фод æртæ боны бæгьæмсар - састы чи баззайа махæй». 
Ростеван зæгьы: «Дыууадæс немæ барджытæ цæудзысты, 
Ноджы нын цагьар дыууадæс рæвдз нæ къухмæ фат дæтдзысты. 
Шермадин - æнувыд — семæ, сырдтæм цырддзастæй кæсдзысты, 
Чи дзы цал амара махæй, уый нын уый фæстæ зæгьдзысты». 
Паддзах цуанон лæгтæн расидт: «Уайгæ бондзирдзурыл гьæйттæй 
Æмæ растын кæнут сырдты хъæдтæ, быдырты кæрæттæй». 
«Райсоммæ цæттæ ут!» — бардзырд раттой хотыхдар æфсæдтæн. 
Ууыл цин, цæлы фынг райхæлд æмæ ног фенддаг æрцæттæ. 

Тæлмацтæ 
199 
РОСТЕВАН ПАДДЗАХ ÆМÆ АВТАНДИЛЫ ЦУАН 
Бон æрбацъæх и, галуанмæ бацыд урс бæхыл хурзæрин; 
Лæппу - буцвæлыст дидинау, худы сарыхъхъы бур зæрин,- 
Артæмсырх дари дарæсы хъоппæг бакодта хурдзæрин, 
Сиды паддзахмæ ерысы, - фат-æрдынæй дæр дзурдзæни. 
Паддзах дæр ысбадт йæ бæхыл æмæ цуан кæнынмæ рацыд. 
Сырдтæй цуанон лæгты хъула иу дæр фæсвæдмæ нæ уадзы. 
Ростеванæн йе ’фсад - йемæ, уайынц йе ’мвæдисы балцы, 
Хъазынц фат-æрдынæй, кардæй, се ’фсургътыл фидауы хъал цыд. 
Уæд дыууадæсмæ фæсиды хицау йе ’нувыд цагьартæй, - 
«Фаттæ нæм цæрдæг дæтдзыстут, — дзуры сын сæ хæс, сæ бартæ,— 
Гъе стæй цырдцзастæй хынцдзыстут сырдты — рогдзæфæй, дзыхьмардæй». 
Райхъуыст уалынмæ сæ уынæр хъæды сырдрæгьæуттæн дардæй. 
Æмæ даргъ æрдузмæ къордгай мæнæ рагуылф кодтой хъæдæй 
Сæгь, сæгуыт, зæгъай, сæрджын саг æмæ цырд сугъахъ ызнæтæй. 
Автандил æмæ сыл паддзах ихуарæн кæнынц сæ фæттæй; 
Гъæйтт, рæстдзæвин лæг, цы фæдæ! - Ныр дæ хъару ’мæ дæхæдæг. 
Рыг ысбадт сæ сæрмæ мигьау æмæ хуры цæст ныггар и, 
Зæххыл туг лæсæнтæ кодта — кæрдæг фестади сырх дари. 
Фатæн фат йæ фæдыл тахти, — их дæр афтæ тынг нæ уарид! 
Цырддзаст цагьартæ нымайынц — фенæм, чи цал сырды ’рмарид! 
Аззад хъæдæрдуз фæстейæ, сырдтæн ныр сæ размæ уайынц. 
Ноджы дзы дзæвгар ныццагьтой - уый Хуыцауы фыдæх сайынц. 
Автандилæй алчи дзуры, зæрдæ, дам, йæ уындæй райы: 
«Ахæм талм бæлас гуырвидыц иу æрмæст дзæнæты зайы». 

200 
Бестауты Гиусерги 
Æрдузæн йæ фале дон и, доны цур - бæрзонд къæдзæхтæ, 
Сырдтæй баирвæзти хъæдмæ, тархъæды куыд цæуой бæхтæ! 
Автандилитæн сæ ныхæй ферттывтой сæ хиды ’ртæхтæ. 
Иу сæ иннæмæн фæзæгьы: «Фенæм, чи ’хста ныр дзæбæхдæр!» 
Ерыс балхынцъ и, рацæуынц ныр æдыхст æмæ сабырæй. 
Хицау байради, хъæлдзæгæй хъазы номдзыд бæгъатырæй. 
Тагьд сæ ’рбаййæфтой се ’фсад дæр, паддзах цагьартæн: «Хатын æй, 
Ис цыдæр аргьуц уе ’нгасы, мацы бамбæхсут хатырæй». 
Загьтой йын: «Дæ фыдæх исæм, фæлæ д’ амæттаг — нæ сæртæ, 
Раст тæрхон кæнын фæдзæхстай махæн, не ’вдисæн — дæ зæрдæ. 
Уæдæ спаспетæй куыд зæгьæм, ома ’хста дæуæй æвзæрдæр, — 
Алы фатæхстæн рæстдзæфæй сырдты чи кодта дзыхъмæрдтæ! 
Иумæ бахынцгæ уæ къухæй сырдтæй мард дыууæ сæдæ сты, 
Фæлæ ссæдз уæлдай æртылдта спаспет уыдонæй нæ рæзты, 
Фат нæ фæивгъуыдта, барста цыма й’ алы фехст тæрæзтыл. 
Уæд дæ рогдзæф сырдтæй мах та цагьтам бирæты дæ бæсты». 
Уæдæ хорз хабар — саггуырд æй тохы раивдзæн кардимæ!.. 
Паддзах бахъæлдзæг, афтæ ма хъазгæ байрайы нардийæ. 
Уарзы лæппуйы йе схæссæг — цыма булæмæргъ уардийы, 
Ныр йæ зæрдæйы судзгæ маст ахстон, сау калмау, нал бийы. 
Æфсад, хицæуттæ сæ фæллад иу ран бæлæстæм æрхæссынц, 
Сатæг аууон уыд сæ быны, уым æрбынат кодтой фæзы. 
Æмæ цагьартæй дыууадæс цырддзаст, дардуынаг цæргæсы 
Донбыл тархъæды кæрæттæм дардыл къухаууон фæлгæсы. 

Тæлмацтæ 
201 
АРАБЫ ПАДДЗАХ ФЕМБÆЛД 
СТАЙЫЦАРМДАРÆГ БÆГЬАТЫРЫЛ 
Федтой: диссаджы бæгъатыр, — бадти доныбыл æнкъардæй, 
Рухс - йæ сау бæхы хæрхидон: калдта ’взист тæмæнтæ дардæй. 
Ирд налхъуыт-налмас фæрдгуытæ худынц йе згьæрæй, йæ уартæй. 
Уарди - ’ртæхдзæссыг йæхимид судзы сусæггаг цъæх артæй. 
Ис ыстайдзармæй лæппуйыл кæрц бæллиццаджы дарæсау. 
Худ - кæркæ-мæркæ инн’ ахæм, уый дæр ранæй-ран дары сау. 
Цонджы стæвдæн ехс — уæрагыл, уымæй чи домбай сарæхса! 
Джихæй баззайгæ цагьартæй исдуг иу хъыпп-сыпп нал ысхауд. 
Хъуыддаг паддзахмæ бахæццæ, кодтой алы дзырд, алы дис. 
Иуы цагьартæй арвыстой, тагьд-тагьд барæгмæ бацыдис; 
Федта: ’взист къæвда цæстытæй сау цыхцырджытæй уарыдис; 
Касти лæппумæ минæвар æмæ дзурынхъом нал уыдис. 
Цыма хингонд фæцис, уыйау лæг — дæрддзæф æрлæууыд сагьдау, 
Бандзыг ис, æниу æмгæрон тас йæ зæрдæмæ нæ уагьта. 
«Паддзах дæм йæхимæ сиды», — хъавгæ кæд æмæ кæд загьта. 
Уый йæ, марадз зæгь, кæд хъусы, сулæфы бынозæй тагьд-тагьд. 
Саггуырд цагьары нæ уыны; дзуры, нæ, - цы йын æмбары! 
Афтæ се ’фсады хъæрахст дæр уымæ не хъуысы, нæ хъары. 
Риуы цавæрдæр æвирхъау дудгæ масты рис æнкъары 
Æмæ уый алфæн йæ рустыл тугхæццæ цæстысыг уары. 
Дард кæмдæр хæты йæ сæнтты, бады, хъуыдыты ныдздзæгьæл. 
«Лæппу, хицау, дам, дæм сиды», — ног æм бахатыди цагьар. 
Нæй, нæ фæчъил и, йæ риу ын судзы уагæры цы цæхæр! 
Уæгьды уардийы къуыбырмæ хъуыста минæвар дзырдæгьгьæл. 

202 
Бестауты Гиуæрги 
Æмæ дисгæнгæ фæстæмæ раздæхт паддзахы фæдисон, 
Бацыд хицаумæ, зæгьы йын: «Ахæм никуы ’рцыд æмбисонд; 
Кæнæ сонт цыдæр у барæг, кæнæ фесæфтон мæхи зонд: 
Нæй, нæ байхъуыста, мæхи ма ныр дæ фыдæхæй куыд хизон?» 
Паддзах фестьæлфыд, бамæстджын: «Уый ныхмæ лæууын чи уæнды? 
Рæвдз дыууадæсæй уайгæут, уа домбай барæг чи фæнды, - 
Барæй нæ? — Ахстæй ракæнут уыцы ’нæсæттон хивæнды: 
Ам мæ бардзырдмæ не хъусын нæу ныббаринаг иуæн дæр!» 
Æмæ цагьарты бал бацыд донбыл барæгмæ хæрзхæстæг, - 
Хотыхты зæлланг куы райхъуыст, гье уæд фестъæлфыд æрмæстдæр, 
«Уæууай» - сирвæзтис йæ дзыхæй, акаст алырдæм фæлмдзæстæй. 
Федта: й’ алыварс хæстæввонг мæнæ ’ртыхстысты æдгæрзтæ. 
Къухæй асæрфта йæ цæссыг, балвæста йæ уæнгтæ нарæг, 
Фатдон асгæрста, йæ фарсыл кард æрбæстон кодта барæг, 
Бæхыл абадти, фæрасти, цæй-ма, чи йæ уа хъыгдарæг! 
Искæй цагьартæм цы хъуса, — чи сæ у йæ рис æмбарæг! 
Уыдон айтыгьтой сæ цæнгтæ. Барæг, - ахсынц æй, - фæхатыд, 
Уым сæ се знæгты фæндиаг райдыдта цæгьдын æгьатыр. 
Кард сæм не сласта, йæ комæй цирхъæн не ’рттивы дзæгьгьа тын. 
«Цъыкк!» — сæ ронбастмæ сæ ’рфады ехсæй диссаджы бæгьатыр. 
Хицау цагъартæн æххуысмæ сиды йе ’фсадмæ фæдисы, 
Фæлæ фæдисы фæзындмæ уыдон банцадысты ’мбисыл. 
Барæг февналы уæлбæхæй, йе ’ртты фæдисонты сисы, 
Иуы иннæуыл ныххуырсы, — паддзах бахауди фырдисы, 

Тæлмацтæ 
203 
Автандил æмæ йæ хицау уайтагьд февзæрдысты бæхтыл. 
Цыма ’фсургьыл бады барæг, - уайы, сурынц æй хæрзуæгъды: 
Мæнæ быдыры хæдсæрмæ хур - зæринбазыр фæтæхы; - 
Уый йæ бацæуын нæ фæнды ногæй падцзахы фыдæхы. 
Федта: ’рбахæстæг æм паддзах, ехсæй февзыста йæ бæхмæ 
Æмæ бæх йæхи, зынг фатау, фехста фæндаджы уæрæхмæ. 
Цыма зæххы скъуыды ф’ аууон, кæнæ стахт уæларв, уæлдзæхмæ, — 
Фæд фæцагуырдтой, — æвæд уыд фæндаг, фæсвæндæгты цъæх нæуу. 
Цыма зин уыди, — фæтары æмæ паддзахыл æфтыдис 
Иуæй судзаггаг фыдсагьæс æмæ иннæмæй мæрдты дис. 
Цæфты бастой, мæрдтыл ниудтой æфсад, - чи ма сыл хæцыдис! 
Ростеван зæгьы: «Мæ цинтæн се ’нкъард дард кæрон æрцыдис. 
Уый, мæ хъæлдзæг бонты бирæ, хъыг фæкаст Ыстыр Хуыцаумæ 
Æмæ уый фæндæй мæ цинтæ мæнæ расайдтой фыдцаумæ. 
Ныр сæ хосгæнæг мæ ристæн иу æрмæст уыдзæнис сау мæр, 
Табу, не скæнæг, дæхицæн! Сæххæст уа дæ тæрхон хъуамæ!» 
Раздæхт, галуанмæ йæ фæндаг паддзах тарæрфыгæй дары. 
Лæджы ерысы мæт нал и, бафтыд додой æмæ сарыл. 
Алкæй фервиты фæйнæрдæм, цæй, кæй ма ’ндавы сырд марын. 
Иутæ: — раст, дам, у! Йæ сагьæс мисхал иннæтæм нæ хъары. 
Паддзах бацыдис йæ уатмæ: «Уадзут иунæгæй мæ», - загьта. 
Автандилы ма йæ цуры, уарзон, хи фыртау, ныууагьта. 
Галуан саудалынгæй ракаст, цин йæ рæубазыр æруагьта. 
Чанги бамыр и — зæлудæвдз æмæ чагьана нæ цагьта. 

204 
Бестауты Гиуæрги 
Тинатин, йæ фыд мæстджын у, уый куы фехъуыста, уæд сыстад, 
Арвыл нал зыны йæ рухсæй худгæ хуры цæст — æгъуыстаг. 
Бацыд, къæсæргæсы ’рфарста, дзуапп ыл сæмбæлди, рæхуыстау: 
«Хур-паддзах нынкъард, нырхæндæг, арф йæ зæрдæмæ ныхъхъуыста. 
Баззад хибарæй æрмæстдæр Автандилимæ йæ уаты. 
Фембæлд ыл, зæгъынц, æнахуыр хины диссаджы бæгъатыр». 
Фыдæн иунæгæй хуыздæр у, - чызг йæ мид-зæрды фæхатыд: 
Ацыд, рухскалгæ, фæстæмæ, цыма хур йæ фæдыл атылд. 
Паддзах цъус фæстæ бафарста: «Чызг кæм и, цымæ, ц’ аразы — 
Ме скаст, ме стъалы, ме стыр цин, - æз кæй номæй дæн уа разы?» 
Дзуры къæсæргæс: «Ам уыди, хур йæ цæсгомыл ахъазыд, 
Де ’нкъард фехъусгæ ферхæндæг, ацыд, уый фæстæ нал разынд». 
Паддзах загъта уæд: «Фæсид æм, къæсæрхъахъхъæнын фæуадз уал: 
Рацу, рахæсс, зæгъ, мæ удæн де ’рвон мидбылхудт, æвдадзау, 
Зæгъгæ, радзурон дын - карзæй мæн куыд бафхæрдта фыдадзал. 
Иу ды ма, зæгъ, мын мæ риумæ кæд æхсызгон цин ныттадзай!» 
Тинатин фæзынд, йæ уындæй зæрдæйæ фыдсагъæс суры, 
Уадултæ - фæлурс; æвзист мæй раивта сыгъзæрин хуры. 
Падцзах апъа кодта чызгæн, сабыр ын рæвдаугæ дзуры: 
«Сидынмæ цы кастæ ’нхъæлмæ, ам цæуылнæ дæ мæ цуры?» 
Тинатин зæгъы: «Дæ фенын афоныл мæн дæр фæндыди, 
Фæлæ, цæй, зæгъын, — фæстæдæр. Чи зоны дæ чызг рæдыди. 
Хур дæ уа ’рхæндæгæй фенгæ, мигъы гамхуды хæтыди. 
Нæй æрттæдæлармæй бадæн: маст хъуыдцаггæнæг кæд уыди!» 

Тæлмацтæ 
205 
Ростеваны зæрдæ байрад чызджы рухсхъуыды ныхæстæй: 
«Мæт цы хъомыл у мæ удæн, — иугæр дæу уынын мæ цæстæй. 
Æммыст, байхъусис дæ фыдмæ, уый цы сагьæсæй фæхъæстæ: 
Уæвгæ, нал æм хæссис азым, - афтæ дын кæй судзы мæстæй. 
Хины, диссаджы хъайтарыл фембæлдтæн æмбойны хъæды, 
Хур нæ тæмæн калдта никуы уыйау дун-дунейы ’рфæнты. 
Бадти доныбыл дзыназгæ, мæн йæ базонын æрфæндыд, 
Не ’рцыд ме ’мгæрон, фæхъыг дæн æмæ бафтыдтæн йæ фæдыл. 
Бæхыл абадти, фæуагьта уый йæ цæстысыг ызгьалын. 
Ме ’фсадæн «хæцут ыл» - загьтон, систа сæ цæгьдынтæ, марын. 
Гъе стæй иу тъæбæртт фæласта, раст дæлимонау фæтары. 
Дис кæнын ныр дæр ма: уый йæ фыны федтон æви хъалы. 
Ног та ’рбалæууыд зæрдæйыл, — цин мæ хъуыдытæй адард та: 
Уый мын сыскъуыдта ме ’фсады, - кæрдæг тугхъулон адардта. 
Кæд хæйрæг уыди, - ’рбадæлдзæх, мах йæ цъысыммæ батардта, 
Æви схъыг мæ ис ме скæнæг - марг йæ цагьарæн бадардта. — 
Раздæр мын цы фæци хорзæй, уыдон ныр мæ фарсæй фесты; 
Мастмæ расайдтой мæ цинтæ, хъæлдзæг, худæн бонтæ фесты. 
Афтæ цардамонд нæ тайы хаттæй-хатт, хæрам нын фесты. 
Азтæй бирæ дæр фæцæрон, — дарддæр мын бæллиццаг не сты. 
Чызг æм бадзуры: «Хъысмæты уæгьды рагацау цы фауыс? 
Гъе стæй азымы цы дарыс афтæ дзæгьæлы Хуыцауы? 
«Марг дын бадара» дзы ма зæгь, — алкæй циндзастæй рæвдауы. 
Царды чи тауа хæрзиуæг, уый хæрам ма та куыд тауы?! 

206 
Бестауты Гиуæрги 
Ды — паддзæхты-паддзах, барджын— судзай не ’мбæлы — фырмæстæй. 
Макуы ма фæзына — ма зæгь, барæгæн йæ кой, йæ хъæстæ. 
Арвит агурæг фæйнæрдæм, дардыл у дæ зæхх, дæ бæстæ 
Æмæ базонай: лæг уыдис æви зин федтай дæ цæстæй». 
Дунейы цыппар кæронмæ фервыстой лæгтæ йæ дзырдæй, 
Карзæй бафæдзæхстой лæгты: «Уайгæ, удаистæй цырддæр 
Агурут, йæ фæд ыссарут уыцы хинæфтау фыдгуырдæн, 
Бацæуæн кæдæм нæ уа йæм, чиныг æм ныффыссут уырдæм». 
Афæдз дунейы кæрæтты зилынц, агурынц къуыми-къуым. 
Лæппу ’рбадæлдзæх æмбойны, цыма хæйрæг уыди, дзинкъуыр. 
Фарстой алыран: йæ фенæг иу лæг ничи разынд никуы. 
Иу Ыстыр Хуыцау — йæ зонæг: бастад, бафæллад сæ чи куыд! 
Æмæ раздæхынц фæстæмæ, паддзахмæ сæркъулæй дзурынц: 
«Мах фæзылдыстæм дунетыл, иу къуым нал ныууагътам сурыл. 
Фæлæ нæй, нæ бон нæ баци мæт дæ зæрдæйæ фæсурын: 
Никуы никæй цæст ысхæцыд уыцы сау диссаджы хурыл». 
«Уæдæ раст уыди мæ бындар: фембæлдтæн æцæгдæр зиныл, 
Цъаммар хæйрæджы кæлæныл, сау дæлимоны фыдхиныл. 
Арв мæм йе ’ртхъирæн æрвыста, систон къух цыма мæ диныл 
Æмæ, цæй, мæ мæт цæуыл уа, — бафтæд цинты цин мæ циныл!» - 
Загъта паддзах æмæ галуан райгæ се ’рхæндæг бон ивынц, 
Хъæлдзæг зарæджы дæснытæм, хорз фæндырдзæгъдджытæм сидынц. 
Паддзах та сыгъзæрин уары: алырдæм лæвæрттæ ’рвитынц; 
Уæвгæ, рухс паддзахæн рагæй уыд йæ рæдауы йæ фидыц. 

Тæлмацтæ 
207 
ТИНАТИН АВТАВДИЛЫ ÆРВИТЫ 
СТАЙЫЦАРМДАРÆГ БÆГЪАТЫРЫ АГУРÆГ 
Бадт æхсæвдарæн хæдоны Автандил йæ хуыссæн уаты, 
Райгæ зарыд æмæ цагьта чанги урс æнгуылдз - дзæнхъатын. 
Тинатины ’ххуырст æрбацыд - негыр саг лæппумæ хаты: 
«Талмгуыр, мæйдзæсгом дæм сиды, уæ, нæ сæрхъызой бæгьатыр». 
Цины, диссаджы фидиуæн удыл аныдзæвд удæвдзау. 
Къаба ’вæджиау акодта, хурау рарттывта — худæндзаст, 
Лалбыл уардийы фендзæни, уый - йæ зæрдæйæн - хурыскаст. 
Уарзон фембæлди уарзоныл, - риуы сабузы судзгæ уарзт. 
Тасгæ-уасгæгуыр ацыди, уадындз зæрдæйы уасыди. 
Хурыл фембæлди, - уардийау уд кæй рухс мысгæ басыди. 
Чызг æрхæндæг уыд, цæстыты маст, æрвырттывдау, тасыди, 
Мæй, цыренцалх мæй, раст цыма мигьты сау малы хъазыди. 
Чызг зæрдæзæгъгæ тинты кæрц уæгьд æрбаппæрста йе уæнтыл, 
Хыз æркодта ’мæ бакæс æм! - лæг йæ цæстытыл не ’ууæнды; 
Цæсты даргь хаутæн баззайдзæн уд сæ фидыцы, се ’вæрды; 
Даргь хъуымбылдзыкку хъазхъуырыл сау æхсæрдзæнтæй фемуырдыг. 
Сырх, дари хызы хауты ’хсæн нал зынд рухс цæсгом сагъæстæй, 
Чызг, ысбад, зæгьгæ, — лæппуйæн бандон цагъартæ рахастой, 
Чызгмæ ’ввахс ын æй авæрдтой, уый æрбадтис ыл арæхстгай, 
Касти комкоммæ цæстытæм æмæ нал иртæст с’ ахæстæй. 
Чызг æм бадзуры: «Карз фæндæн æз йæ койæ дæр баризын, 
Фæлæ скарстон æй фидарæй, - къух ыл нал æмæ нал исын. 
Дæу мæ фæдисы фидиуæг, хатын, бафтыдта сау дисыл; 
Хатын, не ’нкъарыс - баппæрста мæн цы сагьæс уæззау рисы». 

208 
Бестауты Гиуæрги 
Лæппу бауæндыд, æргом æм дзуры: «Уæвгæ ма цы хатон: 
Фембæлд рухс хурыл фæлурс мæй, - батад, бауырыди, бадон. 
Æз хъуыды кæнынæн нал дæн, æз рынчын, цыма, дæн, уатон; 
Зæгь, цæуыл мын у дæ сагьæс, гье, цы хос ын уа - сæрфатон?» 
Уæд йæ рæвдаугæ хъæлæсæй чызг зæлдаг тынтæ нывæнды: 
«Афтæ хицæнæй мæ демæ никуы фембæлын нæ фæндыд: 
Ныр мæ фæдисы фæсидтмæ ма бафт, курын дæ, дывæндыл; 
Мæн цы баппæрста - зæгьон дын - масты, катайы гуылфæнты. 
Сырдты ерысæй æрæджы Ростеванимæ кæм цагьтат, 
«Уым, дам, диссаджы бæлццоны федтам доныбыл» - куы загьтат, 
Уыцы ’нкъард лæппуйы уаг мын маст мæ зæрдæмæ ныттагъта. 
Уый куы ’риагурис, æниу æй аргæ чи скæндзæни тагьд та! 
Никуы ской кодтай мæ цуры, фæлæ рагæй дæр æмбарын, — 
Сусæг уарзтæй мæ кæй уарзыс, уый дæ катайы æппары. 
Зонын, аивæй дæ рустыл арæх хъарм цæссыг фæуары, 
Уый дæ зæрдæйыл, дæ удыл уарзт зæрин хъадаман дары. 
Уæдæ, уыйадыл, зæгьын дын, дæ дывæр хæсджын мæ разы: 
Иуæй, ничи нын и — де ’муæз чи уа намысы тæразыл; 
Баст дæ иннæмæй та мемæ: ды мæн уарзыс, æз дæу уарзын, 
Гъемæ уыцы гуырды ’рцагур, ацу, айс дæхимæ а зын. 
Уымæй фидар мæсыг самай ды мæ зæрдæйы дæ уарзтæн, 
Æмæ ме ’рхæндæг бæллицтæ байс йæ уацарæй фыдмастæн. 
Ме ’нкъард сау сагьæс мын раив уарди, малусæджы хъазтæй. 
Де ’рцыд, сахъ домбай, мæ удæн, хурыл фембæлдау, куыд уа стæй. 

Тæлмацтæ 
209 
Зил æртæ азы йæ фæстæ, ма ныууадз дæ разæй арæн. 
Кæд нæ разына, зæгьдзынæн, нæй йын а зæххыл ыссарæн. 
Фæлæ кæд йæ фæд ыссарай уыцы диссаджы хъайтарæн, 
Худгæ уардийы къуыбырау, айс мæ сонт зæрдæ лæварæн. 
Ард хæрын, дæу дæн æнустæм, æз куы смой кæнон æндæрæй, 
Хурты хуры дæр дæ цуры, зæгьгæ, равзæрстон хуыздæрæн, — 
Уайтагьд авд дæлдзæх ныххауон, фестæд сау зындон мæ цæрæн, 
Дардмæ батайон дæ уарзтæй æмæ мауал уон мæ сæрæн». 
Лæппу сауцæстыхау хурмæ дзуры: «Цины уд фæдæлдон, 
Æз, дæ нымд цагьар, дæ дзырдтыл, цæй, дыууæ зæгьын куыд уæндон, 
Гъе, мæ уд, мæ дзæцц куыннæ уа — тагьддæр бакæнын дæ фæндон, 
Кæд адзалæнхъæл дæ фæрцы ссардтон рухс амонд, цæрæнбон! 
Бацыд хурзæрин дæ хуызы, - афтæ бафæндыд Хуыцауы, 
Æмæ ирд арвыл дæ фæлгонц мæй, ыстъалыты рæвдауы. 
Уый мæ удæн дæр рæдауæй ныр йæ хæрзиуджытæ тауы 
Æмæ, уардийау, йæ рухсмæ зæрдæ дидинæг æфтауы». 
Ард куы б&хордтой, куы радтой дзырд кæрæдзийæн, - йæ фæстæ 
Бирæ ’хсызгонæй фæкодтой адджын уарзæтты ныхæстæ: 
Судзынц дæндæгтæ цыренæй, — урс налхъуыт фæрдыджы ’нгæстæ, 
Арвы ферттывдау — сæ фæхудт, дардыл барухс кæны бæстæ. 
Иумæ ’рбадтысты фæндонæй, иу сæ иннæйы рæвдауы, 
Худынц, раст цыма сæ былтыл уарди дидинæг æфтауы. 
Урс дзæнхъа дæндæгты ферттывд сырх, хъырмыз былтæй фидауы; 
Лæппу йын зæгьы: «Дæ уынд мыл уарзты пиллон арт æфтауы...» 

210 
Бестауты Гиуæрги 
Саггуырд ацыдис, æниу æй размæ къах бæргæ нæ хаста. 
Баззад цæстытæй фæстæмæ чызджы рухс цæсгоммæ бастау, 
Цыма их æрцыд йæ удыл, уарди басыд æмæ бастад, 
Зæрдæ зæрдæйыл æнувыд хаста уарзты сагъæс мастау. 
Дзуры: «Хурзæрин, ам ма дæн, фæлæ уардийау бампылдтæн, 
Бур сæ цæрдхъом хуыз афæлдæхт урс дзæнхъа рустæн, лал былтæн, 
Уæд куыд быхсдзынæн уагæры дард ран — цинкъаддæр, сарфылдæр! 
Уæвгæ, барвæндæй сисдзынæн къух дæ сæрвæлтау цардыл дæр». 
Лæппу ацыдис, ысхуыссыд, йе ’вастæй йæ зæрдæ тъизы. 
Цыма дымгæйы гæдыхъæд, — æхсæв-бонмæ уаты ризы. 
Цæст æрцъынд кæны, йæ сæрæй Тинатины уынд нæ хизы, 
Фыны фестъæлфы, кæлмдзæфау, æмæ богьтæ кæнын сисы. 
Дард йæ уарзонæй кæй цæуы, уый — йæ ризгæ уды стыр зын. 
Уары уардийы къуыбырыл ирд налхъуыт-налмас цæстысыг. 
Бон куыд æрбарухс и, - фестад, хур та ферттывта йæ хуызы, 
Бацыд галуанмæ уæлбæхæй, цыма мисхал дæр нæ тыхсы. 
Æмæ барвыста паддзахмæ лæппу галуаны дуаргæсы, 
Зæгьгæ, сфæнд кодтон ахæтын, цæст нæ бæстæтыл ахæссын: 
Ды кæй басастай, уыдонæй исчи коммæ кæд нал кæсы, 
Уæд йæ хивæндыл бафтауон уый фæсмон æмæ сагьæсыл. 
Арæн басгарон, фыдгулæн ма уа ’рбабырсыны фадат. 
Тинатины тас ызнæгтæн мигьау се уоны куыд бада. 
Фена коммæгæс мæ рæвдыд, хивæнд йе ’нæбон æрхата, 
Кадæй-радæй дæм æрвитон амæй-ай хуыздæр хуын тагьд-тагъд. 

Тæлмацтæ 
211 
Паддзах лæппумæ рарвыста: «Де ’гъдау - де сныхас, д’ арæхсты, 
Ды домбай дæ ’мæ, зонын æй, нæй дын чъилгæнæн карз хæсты. 
Ацу, хорз, фæлæ бакодтай мæн фыдкатайтæн с’ ахæсты, 
Æмæ дард балцæй де ’рцыдмæ зæрдæ судздзæни сагьæсты». 
Лæппу бацыдис, уæздан ын акуывта ныллæг йæ сæрæй: 
«Уый, æгæртæ мæ куы стауыс, уæ нæ хорз паддзах, ды цæрай! 
Кæд нæ фæкæнид нæ Хуыцау мæн мæ фæндагæй æнæрай, 
Дæу æрæййафин дзæбæхæй, хъазгæ-худгæ мыл æмбæлай!» 
Паддзах лæппуйыл ныттыхсти, уый йæ хи фыртау ысхаста 
Æмæ диссаг дæр нæ уыдис - иу сæ иннæйы кæй уарзта! 
Ростеван нынкъард ис, уæвгæ, уый йæ зæрдæйæн нæ барста, 
Фæлæ цин кæна, дзыназа, - зæрдæ искæйы кæд фарста?! 
Лæппу галуанæй рахызти, цырд йæ саулохмæ февзыста. 
Уад дыууын боны, хаттæй-хатт бонæй тар æхсæв не ’взæрста. 
Тинатины хуыз рухс сæнттыл уарзты пиллон арт фендзæрста, 
Æмæ дард балцы зæрдæмæ монц гуылф-гуылфгæнгæ фефсæрста. 
Спаспет арæнтæм фæхæццæ, адæм ыл кæнынц тыгуыртæ, 
Уæздæттæ цæуынц йæ размæ, амæй-ай хуыздæр - сæ хуынтæ. 
Райынц, цин кæнынц. Сæ зæрдæ хурау барухс и йæ уындæй, 
Фæлæ лæппуйы кæм æвдæлд, ног та райдыдта цæуынтæ. 
Уыд хæстон сахар, дур-гæнах дард Автандилæн арæныл, 
Уым æрæнцади ’ртæ боны, кæд йæ цæстысыг уары ныр, 
Цуан кæны æмæ н’ ауæрды, гъе, уæддæр уал сырдмарыныл, 
Йемæ — йе ’нувыд Шермадин, - кадджын визиры бар ын уыд. 

212 
Бестауты Гиуæрги 
«Шермадин, мæ бон, — дзуры йæм, — ды мæ сусæг равг хатыдтай, 
Фæлæ чи зæгьдзæн, — уарзты монц мæн куыд бадомдта, батыдта! 
Ныр мæ зæрдæйы ’мбæхсинаг мæнæ раргом и, ратыдта; 
Уый, мæ развæдыл ме стъалы цины рухс тынтæ райтыдта. 
Тинатины уарзтæй тадтæн, рагæй уацары мæ дардта, 
Ихдзагъд уардийыл æрвдидин судзгæ хъарм цæссыг фæкалдта. 
Ныр мæ уарзты зæд æмбойны мæн йæ фæхудтæй æрцардта, 
Мæнæ зæрдæмæ, уыныс æй — уаз, алдзæн цырагь ныддардта. 
«Ацу, — загьта мын, — бацагур уыцы саггуырды, базон æй. 
Æмæ ракур мæн; ма багьгъæл: ды дæ дард балцæй ма зынай, 
Æз æндæр искæй равзарон ам æмкъайагæн, уарзон æй!» 
Гъемæ зæрдæйыл удыхос сæмбæлд, фервæзти карз сонæй. 
Иуæй — йе ’нувыд хъазайраг - дæн æнусхæсджын йæ разы,— 
У хъазайраджы уæццæ хæс - уа йæ хицауæй æназым. 
Уарзын иннæмæй та чызджы æмæ ’взарын уарзты карз зын. 
У ныфсхастдзинад — лæгдыхæй дудгæ тухитæн фæразын. 
Хорз цагьар æмæ хицауау мах кæрæдзийæ не ’фсæдæм: 
Æз — дæ хицау дæр; де ’мгар дæр, ды - мæ фæдон, мæ ныфсдæттæг. 
Ме ’ууæнк - иунæг ды, хистæрæй дæу ныууадздзынæн ме ’фсæдтæн. 
Мæн дæу йедтæмæ искæмæн а хæс бакæнын не сфæнддзæн! 
У-иу ме ’фсæдтæн мæ фæстæ балхон тохвæдисы, хæсты. 
Галуан макуы ныууадз рохы, бафæрс, базон-иу — куыдтæ сты. 
Афысс, арвит-иу сæм чиныг, гъе стæй хорз хуынтæ мæ бæсты: 
Уый сæ ма фæхата мачи, — нал и се спаспет сæ бæсты. 

Тæлмацтсе 
213 
Тохы, цуан кæныны, стæры цу, дæ хæларау, фæзм-иу мæ, 
Азтæй бабыхс мын æртæ ды, дар дæхи, — цыма стæм иумæ. 
Кæд уæдмæ зынин, мæ хуры хъахъхъæ кадимæ, цытимæ. 
Кæд нæ ’рыздæхон, — фæку мыл, мастæн ратт фæндаг дæ риумæ. 
Бауæнд, гъеуæд, гъе, паддзахæн судзгæ сау хабар радзурын. 
Зæгъ, - мæнæйуый, дын бабын и, нал ын бантысти рацæрын. 
У, зæгь, алкæйы бонæмгъуыд ацы дудгæбон, ацы рын. 
Ратт мæ хæзнатæй алкæмæн: алы тыхст æмæ уацарæн. 
Уæд мæ хъуыддæгтæ кæронмæ бахынц бакæнын дæ хæсыл. 
Ку мыл, маст мыл кæн, — сыджытмæ лæг æндæр хæзна нæ хæссы, 
Феста, чи зоны, мæ удæн уым алдзæн цырагь дæ цæссыг. 
Мыс мæ лæггæдтæ, хæрзиуæг царды рох кæнын нæ бæззы». 
Шермадины зæрдæ суынгæг уыцы удæууил ныхæстæм, 
Судзгæ ’взист цæссыгтæ калы, развæд нал уыны йæ цæстæй. 
Дзуры: «Батар уыдзæн, зонын, цины рухсы тын дæ фæстæ. 
Лæуу, - зæгьон, æмæ мæ дзырдмæ, ома, байхъусай? — куыннæ стæй! 
«Дæу ныууадздзынæн мæ бæсты», - уый цы загьтай мын, мæ хицау? 
Æз куыд сарæхсон? Кæстæрмæ, зоныс — сонт рæдыд æмхиц у! 
Æммыст ахъуызиккам иумæ, уаин искуы дæр дæхи цур. 
Науæд, судзаджы зындонау, у мæнæн дæуæй фæхицæн». 
Спаспет ын рæвдаугæ загъта: «Хъус, мæ хъуыды мын æмбар ды, - 
Уарзон уарзонмæ бæлгæйæ иунæгæй фæзилы дардыл. 
Нæй, - æнæфыдæбон амонд, ис-бон не ссардзынæ царды! 
Арц йæ зæрдæйы ныссæдзæд, сау хин баййафæд мæнгарды! 

214 
Бестауты Гиуæрги 
Ахæм ничи ис, дæ разæй лæг кæмæн зæгьа йæ сагьæс, 
Гъемæ чи айса йæхимæ хистæр-хицауы уæззау хæс, 
Хъахъхъæ фидæрттæ, дæ цæст-иу тагьд-тагьд дард арæнтыл ахæсс. 
Кæд æз дæр зынин, Хуыцау мын кæд ысныв кæнид уæлахиз. 
Нæу ын хъауджыдæр адзалæн - иу уа, бирæ уой, сæдæтæ, 
Иунæг ницы давы, — иу мæ хиза Стыр Хуыцау мæлæтæй! 
Кæд нæ фæзынон æмгьуыдмæ, раив уæд дæ цин мæ мæтæй, 
Гъа, ныффысдзынæн дын чиныг: ды — мæ дæлдæртæн сæ фæтæг». 
АВТАНДИЛЫ НЫСТУАН ЙЕ ’ФСАДМÆ 
Чиныджы ныффыста: «Ме ’фсад, — ацы бонмæ уыл мæ бар цыд, - 
Уе ’ппæт, хистæрæй-кæстæрæй, — чи уæ сонт у, чи та — кардзыд, — 
Ме ’муд, ме ’нувыд хæстонтæ, иумæ ’рбамбырд ут уæ бардзы 
Æмæ байхъусут, уæ зæрдыл фидар бадарут мæ бардзырд! 
У мæ къухæй фыст а чиныг, хъуыды чиныджы разыны. 
Фод уæ сæрылхаст уе спаспет, — мæн куы бадарат азымы: 
Хъуамæ баивон рæстæгтæй цъусдуг цæл æмæ нуазыныл, 
Искуы хибарæй минасыл, фат æмæ ’рдынæй хъазыныл. 
Афæдз ахæтын ыстæры домынц уе ’лдарæй йæ хæстæ, 
Хъуамæ иунæгæй фæцæуон, ме стыр балцы ’мгьуыд æрхæстæг, 
Æмæ уе ’ппæтæй цы курын, уæд цæуыл уын у мæ лæгьстæ: 
Фидар хъахъхъæнут мæ фæстæ тохты не знæгтæй нæ бæстæ. 
Шермадины уын мæ бæсты уадзын хистæры бынаты, 
Мард уон æз æви сæрæгас, уый - уæ сæрхъызой бæгьатыр, 
Хурау уе ’ппæты рæвдаудзæн, уарди не ’мпылдзæни, хатын, 
Фæлæ хивæндæн, мæнгардæн, зонут, никуы кæндзæн хатыр! 

Тæлмацтæ 
215 
Уæвгæ, ’мбарут æй уæхæдæг, - уый у ме ’фсымæр, мæ кæстæр, 
Мæн куыд нымадтат, раст афтæ ут йæ коммæгæс мæ фæстæ: 
Сида уадындзæй фæдисы, - уайтагьд рарæвдз-иу ут хæстмæ. 
Æз куынæ зынон, — æмбæлы, калат сау цæссыг уæ цæстæй». 
Номы ’взаггæлæн йæ чиныг ууыл ахицæн и, балхынцъ. 
Роны бафснайдта сыгьзæрин æмæ бабадти йæ бæхыл. 
Радта цуан кæныны бардзырд æмæ быдыры уæрæхы 
Мæнæ йе ’фсадимæ иумæ, уадау, саг лæппу фæтæхы. 
Бæх фæурæдта фæстагмæ æмæ йе ’фсадæй фæхицæн; 
Загьта цагьартæн: «Ныууадзут мæн ам иунæгæй мæхицæн». 
Æмæ хъамылы фæаууон, ныр кæм цæудзæни, кæм хитдзæн, 
Тинатины уарзтæй уадзыг уым йæ сонт зæрдæ нæ чъицдзæн. 
Атахт атагьайы уайтагьд, адард, аныкъуылдта лæппу. 
Иунæг фенæг æй нæ фæцис, цæст нæ фæхæцыд йæ гæппыл. 
Тохы карды бын фыдтасæн никуы чъил кодта кæд æппын, 
Абон уарзты раз фæтасыд æмæ нал уыдис йæ чеппыл. 
Фесты цуангонд æмæ ’рфарстой æфсад-хицауæй кæрæдзи, 
Фæлæ хурдзæсгом кæм фесæфт, иу дæр уый фенæг нæ фæци. 
Зилынц, алы ран ысгарынц, агурынц - йæ бон кæмæн циу. 
Хъæлдзæг хъал ма та сæ чи у, се ’ппæт — сагьæссаг, æнæ цин. 
«Цæй, кæм агурæм, — дзыназынц, - ныр нæ сæрхъызой домбайы?!» 
Къордæй къорды ’хсæн фæдисы тагьд-тагьд фидиуджытæ уайы. 
Фæлæ нæй æмæ фæстаг ныфс зæрдæты сындæггай тайы 
Æмæ хæстонты цæстытæй маст уыраугæ цæссыг сайы. 

216 
Бестауты Гиуæрги 
Шермадин йæхимæ басидт балхон, разагъта уæздæттæм, 
Систа, равдыста сын чиныг, загъта ’рхæндæгæй æппæт дæр. 
Уый сын сагъæссаг кæм нæ уыд æмæ зæрдæты ныфссæттæн! 
Кодтой еу-додой, сæ сæртæ хостой утæппæт æфсæдтæ. 
Загътой: «Хицауы фæлыгъдæй махыл масты цæхæр разæй, 
Фæлæ, зонæм æй, йæ бынат не ’мбæлд никæмæ дæ разæй 
Æмæ, коммæгæс цагъартау, ныр дæ бæрны стæм æгасæй!» 
Ард ын бахордтой йæ разы иумæ фидары ныхасæй. 
АВТАНДИЛ АЦЫД СТАЙЫЦАРМДАРÆГ БÆГЪАТЫРЫ АГУРÆГ 
Зондджын Эзрос мын æвдисæн «Дионос», зæгъгæ, — йæ фысты: 
У, дам, тугтæригъæд - уарди уалдзæг бахауа фыдхъызты; 
Афтæ сагъæссаг, мæгуыр у, — раздæр хъал æмæ сæрыстыр, 
Ныр æцæгæлон, цæрддзуйау, дард ран чи хъæца йæ рыстыл. 
Бæх цаппалуадæй ауагъта, атахт быдыры Автандил. 
Ныр Аравийы арæнтæй ахызт, дард бæстæм афтыди. 
Хурыл мæт æмæ сагъæсæй цардцæрæдздзагæй рафтыди, 
Загъта: «Нал уынын уый æмæ зæрдæ рухс цинтæй сафтид и». 
Ног мит рауарыд уардийыл æви халасы басыди, 
Маст ысхъызыди зæрдæйы, уд - æрдунарæг — тасыди. 
Загъта: «Удхар мын уагæры ныв мæ хъысмæтæй цас уыди! 
Ныр, цы бон мыл и? — Раздæр мын амонд уадындзæй уасыди!» 
Уарди рухс хурмæ бæлгæйæ бонæй-бон тынгдæр æмпылди. 
Зæгъгæ «ма йæ мыс», - йæ сидтыл зæрдæ, марадз зæгъ, æмбæлди! 
Уый ныддур æмæ нæ хъуыста, уæвгæ, фидар ыл æмбæлди. 
Лæппу агуырдта ’мæ фарста, - дард цы бæлццæттыл æмбæлди. 

Тæлмацтæ 
217 
Зилы дунетыл. Йæ цæссыг денджызтæм хæссы æнхъæвзæн. 
Арв — йæ хъæццул, зæхх — йæ гобан, у йæ цонг йæ пух нывæрзæн. 
Дзуры: «Байстай мын мæ зæрдæ æмæ нал дæн, чызгай, хъæлдзæг, 
Фæлæ амæлон дæу тыххæй, — мæн хуыздæр амонд нæ хъæудзæн!» 
Хатти, бæстæтыл фæзылдис, ахызт арæнтыл æдæрсгæ, 
Уымæн арвы бын нæ баззад искуы иу къуым дæр æнæсгæрст, 
Фæлæ ничи уыди никуы фенæг барæджы йæ цæстæй. 
Баззад афтæмæй æмгьуыдмæ мæнæ ’ртæ мæйы æрмæстдæр. 
Афтыд иу бæстæм фæстагмæ, хордта иунæгæй йæ хъиутæ, 
Мæй нæ фембæлдзæн бæлццоныл уым Адамы цотæй иу дæр. 
Маст нæ бавзæрстой — зæрдæрис ахæм Вис æмæ Рамин дæр. 
Иу ма - уарзон чызджы мысын уыд йæ хъыг æмæ йæ цин дæр. 
Хæхты стырдæрыл ысхызти, слæууыд айнæджы къæмбыртыл, 
Акаст къухаууонæй, дæлæ разынд авд бонцау тыгьд быдыр. 
Урс, æвзистдзыкку цæугæдон тыхст бæрзонд хохы рæбынтыл, 
Хохæй быдыры ’хсæн донæн — хъæд дыууæрдыгæй йæ былтыл. 
Æмæ хъуыдыты ныдздзæгъæл, маст йæ рыст зæрдæмæ ’фсæры, 
Раст дыууæ мæйы ма баззад, зилы ныр куырой йæ сæрыл; 
«Уæуу, куы раргом уа мæ хъуыддаг! — Риуы сусæг тас æвзæры, 
Ногæй райгуырын кæй бон у, хорзæй чи раива ’взæры!» 
Лæппу нал зоны, цы кæна, бахауд сагъæссаг дывæнды. 
Дзуры: «Здæхон æмæ фæндаг ныр кæдæй нырмæ нывæндын, 
Уæд куыд бадзурон мæ хурмæ, - дæу зæрдæбынæй цы фæндыд, 
Уый нæ бакодтон, фæзылдтæн уæгъды барæгæн йæ фæдыл?! 

218 
Бестауты Гиуæрги 
Дарддæр размæ цон, ысгарон, хъæдты, быдырты ма зилон, 
Хины барæджы фæдагур рæгътыл, хохбæрзæндтыл хилон, 
Æмæ ме ’мгьуыды бон куыдæй Шермадины цæсгом чъиллон, - 
Мæтæй паддзахы зæрдæйыл арт куы бафтауа цъæх пиллон. 
Афтандил, дам, нын фæхъуыдис, — ниугæ радзура мæ ныстуан. 
Сисой еу-додой, æрдиаг æмæ февналой сæ рустæм, 
Æз афтидармæй ныздæхон, - уæууа, худинаг æнустæм!» - 
Тар, зæрдæрхæндæгæй лæппу кодта карз хъысмæтæн бустæ. 
Дзуры: «Стыр Хуыцау, зæгъ-ма мын, ныр куыд банымайон растыл, 
Мæн кæй хитын кæныс уæгъды дард мæ бæстæй, цыма хасты?! 
Ды йæ цины хай мæ удæн байстай, бафтыдтай мæ мастыл 
Æмæ ме ’рхæндæг цæстытæй атахт рухс амонды уаз тын. 
Нæ, - зæгьы, — уæддæр æз хъуамæ раттон фидар ныфс мæхицæн; 
Уд æмгьуыдæй раздæр буарæй никуы, никуыма фæхицæн. 
У Хуыцауы бар æппæт дæр, - маст мæм дзæгьæлы нымхицау; 
Амонд мах коммæ нæ кæсы, не стæм йе скæнæг, йæ хицау. 
Уæдæ бирæ дæр фæзылдтæн, нал дæн уал азы хæдзарон, 
Фæлæ - никуы æмæ ницы, цасфæнды мæ уд нæ хъарон! 
Зин æй чи схуыдта, уый раст уыд æмæ зины фæд куыд арон, 
Кæнæ ниуынæй цы цæуы, уæгьды сау цæссыг куы калон?!» 
Цырд фæуырдыг кодта хохæй, ахызт доны, хъæдæй азынд. 
Уæртæ йе ’фсургьыл фæуайы, быдыр айтыгьди йæ разы. 
Акаст, асасти йæ хъару, цыма нал исы йæ базыг, 
Цины мидбылхудты рухс тын цæсты даргъ хаутыл нæ хъазы. 

Тæлмацтæ 
219 
Æмæ сфæнд кодта фæстæмæ уый йæ дард уæзæгмæ здæхын, 
Разылд, рараст и, тæссармæ уайы быдыры йæ бæхыл. 
Мæй лæджы фыртыл нæ фембæлд уыцы ’лгьыстаджы сыгьд зæххыл. 
Арæх - сырд, фæлæ нæ цыди уый сæ Хуыцауы фыдæхы. 
Рыст, хъæддагуавæр бæлццоны исдуг сырдты мæт кæм уыди! 
Уый Адамы цоты ’гъдауыл хæлц уæддæр фæстагмæ ’рхъуыди; 
Цонг - Ростомы цонгæй даргьдæр - фат нылвæста, сырд æртылди 
Æмæ ’рцъыкк-æхсонæй нæууыл арт, гуыргуырон арт, ыссыгъди. 
Артыл физонджытæ зилынц, бæхы кæрдæгыл ысуагьта. 
Федта: ’хсæз барæджы уæртæ ’рбатæрынц сæ бæхтæ тагьд-тагьд. 
Исдуг фестъæлфыди лæппу, баззад, сердæм кæсгæ, сагьдау. 
«Кæд абырджытæ сты, науæд ам цæрæг куынæ и!» — загьта. 
Райста фат-æрдын, фæраст сæм, цыма тохмæ цыд, ыстæры; 
Ас дыууæ барæджы се ’хсæн кодтой милрихи кæстæры. 
Зынд, — уæззау цæф уыди лæппу, туг ныхъхъæбæр и йæ сæрыл, 
Кодта уадзгуытæ, хъæрзыдта, нал ын уыд нывгонд фæцæрын. 
«Чи стут, - дзуры сæм, - уыдтон уын æз абырджытæ уæ хуызы!» 
«Ма кæ, ма, нæ хур, ныууадз нæ, - лæппумæ сæ лæгьстæ хъуысы, - 
Мæнæ еу-додойаг фестæм, кæс, нæ цæстысыг нæ сысы, 
Исты ’ххуысхъом нын куы бауис, мах — дæ уазджытæ, нæ фысым». 
Автандил хæстæгдæр бацыд, бæлццæтты фæрсы сæ мастæй. 
Уыдон радзырдтой æппæт дæр ниугæ, ’рхæндæгæй, ныфссастæй: 
«Мах æфсымæртæ стæм не ’ртæ, дæлдзæх - не сфæлдисæг, уастæн! 
Хатает хуыйны нæ бæстæ, ис нын фидар сахар й’ астæу. 

220 
Бестауты Гиуæрги 
Ардæм рацыдыстæм цуаны, «ам сырдарæх у»-— нæм хъуысти, 
Не ’фсад бирæнымæц — немæ, зæхх сæ къæхты бын æнкъуысти. 
Мæй ам баззадыстæм, хъæрмæ сырдвос хъомпалæй куы сыстид, 
Хæхты, быдырты сæ мах дæр цагьтам къордгæйттæй, - цы ’нтысти! 
Не ’ртæ басгуыхтыстæм, махау бирæ ничи цагьта сырдтæй: 
Æмæ райдыдтам быцæутæ, - чи уа не ’ртæйæ та ’взыгьддæр?! 
«Нæ, æз фыддæр цагьтон сырдтæй! Нæ, æз, дам, тынгдæр æсгуыхтæн! 
Алчи ’ппæлыдис йæхицæй, домдтам бавзарын нæ тыхтæ. 
Абон сыстадыстæм, райстам немæ дунейы сæгдзæрмттæ. 
Загьтам: «Равзарæм рæстдзинад, - чи куыд сарæхса йæ цæнгтæй! 
Хъузон ма рацæуæд немæ, уæд нæ хыгьд уыдзæн æцæгдæр. 
Чи цы фæцæф кæна сырдтæй, — уадз, йæхæдæг сæ фæцæгьдæд». 
Бардзырд радтам æмæ не ’фсад уайтагьд аздæхтысты, мах та,- 
Ифтонг хотыхæй, ызгьæрæй, немæ ’ртæ лæджы ныууагьтам. 
Хæхты, быдырты цы ’ййæфтам, - алцы ’нæвгьауæй фæцагьтам: 
Сырд кæм лæууыди нæ разы, уæлдæфы кæм тахти маргь та! 
Уæд кæсæм æмæ уалынджы хины ’взыгьд лæппу ’рбазынди, - 
Тар, æлхынцъæрфыг, йе ’фсургьыл, сау а?рвæрттывдау, тасыди, 
Бур, кæркæ-мæркæ стайдзармы уæнгты хурвидыц хъазыди. 
Ахæм чи федта?! Чи зæгьдзæн: дис нæ цæстыты цас уыди?! 
Афтæ рухс тæмæнтæ калдта, афтæ цæсты тигьтæ иста, 
Загьтам: «Хур æрхызтис арвæй, зæххыл атылдис æвзист цалх!» 
Мах æй ахсынвæнд ыскодтам, ехх, цы нæ хъуыди, цы систам?! - 
Мæнæ ныр кæлы нæ цæссыг, фестæм сары-сайраг, хистаг. 

Тæлмацтæ 
221 
Æз мæ кæстæрты фæдзæхстон: «Лæппу - зонут æй - мæн хъæуы!» 
Загъта астæуккаг æфсымæр: «Йе ’фсургъ зæрдæмæ куыд цæуы!» 
Мæнæ уый та нын æрфæндыд иунæгæй йæ ныхмæ ’рлæууын. 
Æмæ бабырстам, лæбурæм, уый уæддæр сындæг фæцæуы. 
Лал, хъырмызхæццæ дзæнхъайау дардтой уардигьуыз тæнбылтæ, 
Мах æй не ’ндæвтам, нæ нæм каст, калдта фырмæстæй тыфылтæ. 
Иугæр не ’нцайæм, - куы федта, уæд йæ зæрдæрис фæфылдæр; 
Ехсæй райдыдта цъыччытæ, - марадз, бауæнд æм тæфтыл дæр! 
Мах фæчъил ыстæм дыууæйæ, бауад иунæгæй нæ кæстæр: 
«Барæг, агъæц-ма!» — фæхæцыд къухæй бæлццоныл æдæрсгæ. 
Уый æнæрцæф зылд фæкодта, ма ’нхъæл — бавнæлдта йæ гæрзтæм, 
Ехсæй сæры фахс æркъуырдта, рустыл туг æруад лæдæрсгæ. 
Цыма лæппуйы ныццавта ехсæй нæ, фæлæ дзæккорæй, — 
Ахауд, бауадзыг, цæвиттон, сæр æваст фæхицæн гуырæй. 
Барæг афардæг и, й’ ахсæг баззад сагьæссаг, мæгуырæй, 
Мах ма кастыстæм йæ фæдыл дардæй, дурдзавдау, æмырæй. 
Уый фæстæмæ дæр нæ фæкаст, цыд йæ фæндагыл сæрхъалæй. 
Акса, рухскалгæ фæтулы, хурау, атагьайы далæ», - 
Автандилæн æй æвдыстой æмæ саудалынгæй, тарæй 
Сау тæхгæ ’фсургьыл ысуыдта йе ’ндæрг диссаджы хъайтарæн. 
Æмæ ’рцыд йæ зæрдæ йе ’муд, нал уыд раздæрау æнæ цин, 
Зæгьгæ, уал азы мæ хъеллау, хорз у, - дзæгьæлы нæ фæци, - 
Уыцы барæгимæ, гьеныр, кæд ыссариккам кæрæдзи. 
Лæг йæ бæллиццыл фæхæст и, уæд цынæ фыдтыл фæхъæцид. 

222 
Бестауты Гиуæрги 
Дзуры: «Стыр бузныг, хæлæрттæ, рис мын аппæрстат мæ удæй, 
Уыцы саггуырды фæдагур рагæй хауæггаг, цæрддзу дæн. 
Уас Хуыцау кæрон ыскæна уе стыр сагьæссаг фыдудæн, 
Амонд бахуда сымахмæ, уе знаг, уе ’лгьитæг фæдуда! 
Ацы фидиуæнæй, райгæ, æз æхсызгон цин куыд хатын, 
Афтæ сæнæниз уа тагьддæр, сыста уе ’фсымæр бæгьатыр!» 
Къухæй ацамыдта лæппу: «Уæртæ ме ’нцойы бынаты, 
Нæууыл аууоны улæфут, уым уал айтындзут уæ цатыр». 
Æмæ саргьыл февзæрд сагсур, бæх фæтъæбæртт ласта уадид, 
Цыма баст уари-цъиу феуæгьд, цыма бæхы уæнгты уад и, 
Цыма хуры фæстæ ’взист мæй арвыл тулгæ-тæхгæ уади, 
Уыйау, атагьайы ’рттывта æмæ ’хсызгон цинæй ради. 
Баввахс барæгмæ, — куыд кæна, — бафтыд сагъæсыл æрхуымæй: 
«Йемæ дзурыныл ысхæцон, — ноджы сызнæт уыдзæн уымæй. 
Лæг тыхст уавæры куы тындза, — нæй йын фервæзæн йæ зынæй, 
Зондджын чи у, уый йæ хъуыддаг хъавгæ бакæны уæзбынæй. 
Лæппу хъеллауаг, хъæддаг у, систа сонты цæрддзу иугæр, 
Æмæ адæмæй нæ уадзы йе ’ввахс, йе ’мгæрæтты никæй, 
Уæд куыд сæмбæлдзæн мæныл дæр? Уæуу, куы февзида йæ цирхъæй! 
Иу нæ иннæйы ныммардзæн, стæй Хуыцау йæ зонæг — чи кæй. 
Нæ, цæмæн хъæуы рæуæг ми! Уæгьды схæцыдтæн дывæндыл 
Æмæ ме ’рхæндæг хъуыдытæ дардыл дзæгьæлы нывæндын: 
Искуы ма цæра, — нæ уыдзæн, хохы, лæгæты уа, хъæды; 
Уым ысфæлварон мæ тыхтæ, уырдæм ацæуон йæ фæдыл». 

Тæлмацтæ 
223 
Уайы диссаджы бæгьатыр ныр дыууæ ’хсæвы ’мæ боны, 
Нæ хæргæ ка^ны, нæ - нуазгæ, додойæ фæллад нæ зоны, 
Автандил цæуы йæ фæстæ стонгæй, раст цыма зындоны. 
Уыйау йе ’гьуыссæг цæстытæ зилынц иудадзыгдæр доны, 
Бон та баизæр ис, дардæй хъил, хъуына къæдзæхтæ разынд, 
Се ’хсæн — сау лæгæт, йæ ныхмæ къæйтыл урс æхсæрдзæн хъазы. 
Донбыл лæгæты хъæлæсы дымгæ хъæзы дзыкку фасы, 
Дымгæ спæр-пæр кæны маргьау даргьдзонг, æрвæмбæрц бæласыл. 
Барæг азылди тæссармæ, Автандил йæ фæдыл касти, 
Барæг къæдзæхты ’хсæн доныл лæгæтмæ куыддæр фæраст и, 
Афтæ бæласыл ысхызти, бæх ын бæласы бын баст и, 
Размæ къалиуты ’хсæн ахылд, хъавгæ лæгæтмæ нымдзаст и. 
Кæс, куыддæр фæзынди хъæзы стайыцармдарæг бæгъатыр, 
Афтæ лæгæтæй йæ размæ рауад иу сылгоймаг сауты; 
Судзгæ сау цæссыгтæ ’рттивынц дардмæ даргь цæстыты хаутыл. 
Лæппу ’ргæпп ласта йæ бæхæй æмæ сылгоймагыл атыхст. 
«Ехх, мæ хо Асмат, — зæгъы йын, — хид нæ къæхты бын ныккалди: 
Нал и, фесæфти, фæтары не ’рдаг, удыгага уарди». - 
Лæппу риухойгæ дзынæзта, мæтæй чызджы зæрдæ марди 
Æмæ с’ алфамблай, ингæнау, æрдз дæр бамыр и, нынкъард и. 
Сæрмæ февналынц, бындзыггай бафтынц сау дзыккутæ хъæзыл, 
Æмæ се ’рдиаг, сæ ниудмæ къæйтæ, къæдзæхтæ ныхъхъæрзынц. 
Додой, сар кæнынц, сæ рустыл цæссыг тугхæццæ лæдæрсы. 
Автандил ныджджих сæ митæм, дардæй, хингондау, фæлгæсы. 

224 
Бестауты Гиуæрги 
Чызг æрсабыр ис фæстагмæ, сыстад, саулохагмæ базылд: 
Систа йын йæ саргъ, ыстæй йæ уæртæ лæгæтмæ фæласы. 
Райста барæгæй дæр гæрзтæ, мидæмæ йæ разæй бацыд. 
Дарддæр лæппу æмæ чызгæй иу дæр лæгæтæй нæ разынд. 
Автандилыл катай бафтыд, — цæй, куыд рафæлгъауа хабар?.. 
Райсом бон æрбацъæх, чызг та рахызт, сатæгсау — йæ къаба. 
Бæхы баивтыгъта, бæхы сау тæхгæ стъалыйыл абар. 
Райста лæппу дæр йæ гæрзтæ, кæс - хæстон гаччы куыд абадт! 
Цирхъ, ызгъæр хæдон, ыстайдзарм, - у йын фидыцы хос алцы, 
Рараст, ногæй та йæ ’рвиты чызг цæссыгкалгæ йæ балцы. 
Уый йыл атыхсти рæвдаугæ, бæхыл абадт æмæ рацыд, 
Хъæзы доныбыл Асматы ниугæ, рустæтонгæ уадзы. 
Автандил та йæ хæстæгмæ федта, сусæг цинæй райы; 
Лæппу - милрихи, цæссыгдзаст, - мæнæ хур йæхи куыд найы! 
Цыма й’ алфамблай парахат хъæзы буды хæрздæф тайы. 
Уый - домбай уæрыкк куыд мара, — афтæ рамарид домбайы. 
Барæг ацыди йæ фæд-фæд, ногæй уыцырдæм ныллæууыд, - 
Тагъд та быдырмæ ныххиздзæн, дæлæ хъæдвæндаг фæфæуы. 
Автандил кæсы йæ фæстæ, - цæй, хуыздæр фадат цы хъæуы! 
Дзуры: «Стыр Хуыцау, мæ хъуыддаг уый мæ фæндиаг куы цæуы! 
Гъеныр лæгæтмæ — мæ фæндаг, чызджы бафæрсон æппæтæй: 
(Чи у саг лæппу, кæцон у, гъе, ныдздзыназы кæй мæтæй? 
Чызгæн ракæнон мæ хабар, — ам цæмæн тайын уæлхъæдæй, 
Уа мын, чи зоны, мæ зыны уый æххуысгæнæг йæхæдæг». 

Тæлмацтæ 
225 
АВТАНДИЛЫ НЫХАС АСМАТИМÆ ЛÆГÆТЫ 
Лæппу бæласæй æрхызти, бæхы бæттæнæй ысуагьта, 
Саргьыл февзæрди, фæцæуæг гомдуар лæгæты ’рдæм тагъд-тагъд. 
Рауад сылгоймаг йæ размæ, «раздæхти мæ барæг», — загъта, 
Фæлæ, ’ндæр лæг у, — куы федта, баззад мидбынаты сагьдау. 
Автандилы уынд йæ удыл чызгæн аныдзæвди маргау. 
Фездæхт, лæгæтмæ ныййарц и, ниуы, бадæн, дам, хæдзаркалд. 
Ауад, ацахста йæ лæппу, бахауд къæппæджы хуыргаркау, 
Йе ’мбу, йе ’рдиагмæ згьæлынц айнæг сау къæдзæхтæ фаркгай. 
Тоны, цъелф кæны йæ къухтæй, æлгь кæны, йæхи дзы хизы 
Æмæ цæргæсы ныхты бын тæсæй, ахст хуыргаркау, ризы, 
«Тариел!» — зæгъгæ, кæмæдæр сиды, хъæр кæны фæдисы. 
Уæд йæ хъуыры цъар ивазгæ лæппу табу кæнын сисы. 
Дзуры: «Ма, мæ къона, ма ку, сырд, хъæддаг, мыййаг, куы нæ дæн, 
Ам цы хурдзæсгом уыд, уымæ кастæн джихтæгæнгæ хъæдæй, 
Чи у уыцы сонт? Дæ зæрдæ ма дар уазæгæн æхгæдæй; 
Радзур, уыййеддæмæ ма тæрс, уæгъды ма хъуысæд дæ «дæдæй». 
Чызг фæсабыр ис, ыстæй йæм дзуры фидарæй, уæндонæй: 
«Цæй, цы мыл сагъуыдтæ, сонт дæ, æви зин - æрвыст зындонæй?! 
Ды цы хабар домыс, уый дын, ма ’гьгьæл - радзурон æнцонæй, 
Фæлæ дзæгьæлы дæ рæстæг сафыс а лæгæты, зон æй! 
Чи дæ, цавæр дæ? Цы фæрсыс мах нæ мæтагæй, нæ зынæй? 
Уымæн нæй зæгьæн, ныффыссæн, уæгъды бирæ йæм бæлдзынæ; 
Иунæг иу хатт мæм куы хатай, «нæ» дын мин хатты зæгъдзынæн, 
Цин мæ не ’ндавы, мæ комдзог у мæ цæстыты тæдзынæг». 
8 Вестауты Гиуæрги 

226 
Бестауты Гиуæрги 
«Чызг, — зæгъы йын уый, — нæ зоныс, цавæр дудгæфыд æвзарын, 
Ацы барæджы фæдагур зез кæцæй мæ фæндаг дарын. 
Ныр кæдæй-уæдæй мын бантыст йе ’ввахс удгоймаг ыссарын; 
Алыг, нал дын и ныууадзæн, иу — дæумæ мæ бæллиц хъарын». 
Чызг — Автандилмæ: «Ныууадз-ма, айс, дæхи рæстæгыл алас, 
Хуры нал уыныс мæ цуры, уазал уымæн хæссыс, — халас! 
Уæгъды мауал кæс æнхъæлмæ, цæй, цыбырдзырдæй, фæндараст! - 
Кæд дæ зæрдæмæ нæ цæуы, уæд, цы дæ фæнды, уый араз!» 
Лæппу зоныгуылæй чызгмæ ног йæ хъуырыцъар ивазы, 
Уый нæ чъил кæны, нæ сæтты, марадз зæгъ, нæ кæны разы. 
Лæппу рахсыст æмæ фестад, дзыкку райвæзта - сынтбазыр; 
Кард ын авæрдта йæ хурхыл: «Уæдæ, ма мæм æрхæсс азым! 
Ацы судзаджы фыдмаст дын дарддæр нæу мæ бон ныббарын! 
Ныр кæдæй нырмæ мæ рустыл уæгъды сау цæстысыг уары. 
Бавзар карды бын, дæ риумæ иугæр табутæ нæ хъары! 
Дзургæ тагъд æппæт лыстæггай, науæд дæ ныртæккæ марын!» 
Чызг былысчъилæй: «Дæ фæндон у цыбырхъуыды, фыдамал. 
Зоныс, не скæндзæни дзурын мæн мæ удæгасæй хъама. 
Науæд бафæлвар, дæ бар у, — мæн зæгъынæнхъæл дæр амар,— 
Искæй дзургæ ма кæд федтай ды йæ мæлæты фæсзаман?! 
Афтæ, фехъуыстай мæ фæндон. Уæдæ мауал хæц дæ мастыл; 
Æз хъыпп-сыппыскæнæг нал дæн, ме ’взаг зæрдæйыл нæма стых, 
Фæлæ цæв дæ кард, - дæ’бар дæн, цыма карз тохы дæ, — басгуых 
Æмæ, сусæджы гæххæттау, тагъд мæ цæрæццаг уд аскъуын! 

Тселмацтæ 
227 
Уæвгæ, чи зоны, мæлæтæй абон тынг тæрсын, - æнхъæлыс! 
Мæнæ мард куы дæн уæлхъæдæй, цардмæ рагæй дæр нæ бæллын. 
Циу мæ удæгас, уыныс мæ: рустыл цæстысыг куыд кæлы! 
Уæд куыд дын зæгъон мæ ныхас?! - Чи дæ, - зонгæ дæ нæ кæнын». 
Лæппу хинымæры дзуры: «Ницы, афтæмæй нæ тасы. 
Исты ’рымысын æмбæлы, нæй йын басæттæн фыдтасы». 
Чызджы суæгьд кодта, йæхицæн фалдæр бабукъ и, дзыназы: 
«Чызг, фæрæдыдтæн: мæ цæсгом, ме ’фсарм бахордтон дæ разы!» 
Чызг тæргайæ ’рбадт йæ фарсмæ, у нырма тызмæг, æрхæндæг. 
Автандил ныдздзæм, ныммыр и, рустыл — цæссыгты пырхæндæг. 
Хъарм, æвзистæртах къæвдайы мæнæ уардидон ысцæмтæ, 
Чызг нæ фæлæууыд, æркуыдта, царвау атади йæ зæрдæ. 
Кодта лæппуйæн тæригьæд, йемæ судзгæ цæссыг калдта, 
Фæлæ, раздæрау, йæ былтæ уый æмырæнгомæй дардта. 
Ныр зæрдæаивæй лæппу чызджы сабыр равг æнкъардта, 
Сыстад, бацыдис йæ размæ, ниугæ зонгуытыл æрхаудта. 
Дзуры: «Зонын æй, дæуæй мын нал и хо зæгъæн, - хъыг мæм дæ, 
Карз дæ бафхæрдтон мæ тыхстæй, сонт ми бакодтон æвæндæй. 
Ныр дæ къухы дæн, мæ удæй ис дæ маст сисæн дæуæн дæр, 
А мæ зæрдæйæ дæ зæрдæ кæд нæ разына фæлмæндæр. 
Равдыстон мæхи дæ разы сау хъæддаг лæгæй, — æмбарын, 
Фæлæ уарзтæй сыгьд мæгуыр у, уымæн чи фыдлæг нæ бары! 
Нæй мын баххуысгæнæг ничи, иу - дæуыл мæ зæрдæ дарын. 
Айс мæ уд дæр мын, æрмæст мын бантысæд дæ зæрдæ ссарын». 

228 
Бестауты Гиуæрги 
Чызгæн уыцы дзырдтæм ноджы тынгдæр райхъуысти йæ кæуын, 
Ногæй февналы йæ рустæм æмæ йе ’рдиаг ыссæуы. 
Нал ис хъарæгæн кæрон дæр, уый ныддаргь æмæ нæ фæуы. 
Автандилы зæрдæ райы, - цæй, æндæр ма йæ цы хъæуы! - 
«Зæгьгæ, уарзты коймæ иугæр афтæ тынг йæ зæрдæ дуды, 
Уæд кæйдæр уарзты фыдсагьæс, низау, бафтыди йæ удыл». 
Дзуры: «Уарзоны фыдгул дæр хатт нæ бауадзы фæцудын. 
Уарзон - удуæлдай, - нæ кæны цард-цæрæнбонмæ тæхуды. 
Мæн, мæ хойы хай, зæххон хур судзы рухс уарзты фыдæхæй. 
Ацы барæджы фæдагур уый мæн рарвыста уæлбæхæй. 
Æз цы дард бæстæй æрцыдтæн, уырдæм мигъæн дæр — зынтæхæн. 
Ды — мæ иунæг ныфс, уыныс æй, - нæй мын афтæмæй ыздæхæн. 
Де ’мбал саг лæппуйы сагьæс мæн мæ уæзæгæй фæхаста, 
Уый мын, цины хыгьд, мæ удæн сусæг судзгæ рис ныббаста. 
У дæуæй кæнгæ: мæ риуы дарддæр цин уа æви маст уа, 
Дарддæр а лæппу фæцæра æви сыджытмæ фæраст уа». 
Чызг æм раздæрæй фæлмæндæр, фæлæ ’нкъард хъæлæсæй дзуры: 
«Ныр зæндджындæр у дæ ныхас, уый мын хъыг мæ риуæй суры. 
Науæд расайынц фыд-зæрдæ сонты хыл æмæ лæбурын. 
Ныр æххуысгæнæг ыссардтай; мæнæ æз - дæ хо - дæ цуры. 
Иугæр уарзты номæй дзурыс, уымæ ’рбасидтæ фæдисы, 
Уæд æз дæр мæ гæрзтæ калын. Рис дын бафтыдтон дæ рисыл, 
Фæлæ нал кæнын мæхи дзырд, демæ бацыдтæн цæдисы. 
Зын нæ кæсдзæн мæм дæу тыххæй ныр мæ къух мæ цардыл сисын. 

Тæлмацтæ 
229 
Кæд мæнмæ фæндонæй хъусай, архайай, куыд дзурон, афтæ, 
Уæд дæ зæрдæйы бæллиццæн ис рæхджы дæ къухы бафтæн. 
Науæд — дзæгьæлы нæ митæ, бирæ тухитæй дæр рафтæм! 
Зон æй, фыдбылыз - фыдгулты, ис дæуæнмæрдтыл дæр бафтæн. 
Автандил зæгъы: «Дæ дзырдтæм иу хабар мæ цæстыл уайы: 
Фæндагыл цæуынц дыууæйæ, иу лæг сæ фæстейæ зайы. 
Размæ ратындзыдта, федта: йе ’мбал аирвæзти цъайы. 
Уый ма ц’ акæна, - нæ зоны, ниуы ’рхæндæгæй, кæм райы! 
Дзуры йе ’мбалмæ: «Чысыл мын уым фæлæуу, мæ хæлар, доны, 
Æз бæндæн æрдавон, абæтт ды дæхи йæ иу кæроныл, 
Æмæ фендзынæ, — рæхджы мын нал уай уыцы тар зындоны». 
Бинаг бахудти: «Лæудзынæн, уæдæ ’ндæр та мæ цы бон и!» 
«Ис, мæ хойы хай, дæ къухы ныр мæ хъысмæтæн йæ бæндæн; 
Иу, — дæ фæрцы мын æрмæстдæр ис рæсугъд амонд нывæндæн. 
Сонтау сæры магъз ысдзæгьæл æмæ хосæнхъæл дæуæй дæн: 
Лæг - æнæниз та кæм федтай: кура ’вдадзыхос кæмæйдæр!» 
Чызг зæгьы: «Лæппу, дæ ныхас цинау зæрдæйыл æмбæлы; 
Саггуырд, зондджын дæ. Лæгау дæ кадæй раппæлын æмбæлы. 
Иугæр уый бæрц зынтæ федтай, каст дæм амæлын гæнгæлы, 
Уæд дæ къухы и дæ бæллиц, хъус, дæ цæссыг ма цы кæлы?! 
Уыцы барæгæн йæ хабар нæу мæнæй дзургæ, хуымæтæг, 
Уый дын ракæндзæн æрмæстдæр ам йæхи дзыхæй йæхæдæг. 
Бад, æнхъæлмæ кæс, фæзындзæн, фæлæ мауал кæн ’æрхæндæг. 
Ма ку, ма кæнæд дæ цæссыг ихдзагьд уардийыл пырхæндæг. 

230 
Бестауты Гиуæрги 
Ис дын иу мæнæй æрмæстдæр базонæн нæ нæмттæ махæн: 
Тариел хуыйны йæхи ном ме ’нкъард, цардиппæрд паддзахæн, 
У Асмæт мæ ном мæнæн та æмæ дæн сыгьдамонд ахæм, 
Маст мæ чызгон бонты цинæй иудадзыг кæны хылкъахæн. 
Ды нæма зондзынæ ницы дарддæр а хъæддаг хæдзары. 
Йе ’фсургь тыгъдбыдыры скъæфы уыцы тасгæгуыр хъайтары. 
Уый мæн дæр æмæ йæхи дæр ам æрмæст сырдвыдæй дары. 
Уæвгæ, чи зоны, йæ фæндаг афонмæ фæстæмæ дары. 
Фæлæ лæуу æмæ йæ фенай. Кæд мæ лæгьстæйæ фæтаса, 
Дæу æфсымæрау, хæларау арф йæ сонт зæрдæмæ райса, 
Уæд йæ хабæрттæ кæндзæнис, хъус æм — цасфæнды дзыназа. 
Ацу, радзур сæ дæ хурæн æмæ дæ тыхджындæр уарза». 
Лæппу бакасти йæ коммæ, — цæссыг нал уары йæ рустыл. 
Тагьд тъыбар-тъыбур, цæллахъ дæр ауад адагæй сæ хъустыл. 
Федтой: донуылæнтæй рахызт мæй, тæмæнтæкалгæ, рухстын. 
Ахæм фидыцы гуырд никуы ничи федтаид æнусты. 
Чызг зæгьы: «Дæ хъуыддаг тулы, фæлæ зæрдыл дар нæ бадзырд. 
Уæртæ фæскъæдзæх — æмбæхсгæ, фезмæл цырд, куынæ дæ уадзыг. 
Уыцы сонт лæппу сæрхызт у, никæй йе ’мгæрон нæ уадзы. 
Дæу æвиппайды куы фена, - ма ’рцæуа фыдбылыз мацы». 
Чызг Автандилы æмбæхсы тагьд-тагъд фæскъæдзæх фæдисæй. 
Лæппу ’рфистæг ис, фидауынц фатдон, кардвæлыст — æвзистæй. 
Чызг æм рацыди, дзыназынц, дудынц судзаджы фыдрисæй, 
Автандил сæм, хъавгæ, касти, марди се ’рдиагыл дисæй. 

Тæлмацтæ 
231 
Бур, мыдадзæмбур афæлдæхт лал йæ цæссыджы найынæй. 
Уарыд уардийыл миттъыфыл, басыд уазалы майы мæй. 
Бæхы баласта, баирхæфст лæппу хотыхтæ ’фснайынæй. 
Исдуг басабыр, фервæзтис уды дудынæй, тайынæй. 
Автандил — æмыр, æдзынæг, дардцæр аивæй фæлгæсы. 
Чызг кæркæ-мæркæ, дзындзæрду стайдзарм гауызæн æрхæссы, 
Номы саггуырд ыл æрбады, ногæй фегуыры йæ цæссыг 
Æмæ тугæмхæццæ рустæм цæсты сау хаутæй лæдæрсы. 
Чызг æрцъыкк-æхсон ысцагъта... Артыл физонæг фæхъæбæр 
Æмæ лæппуйы раз уайтагъд фынгыл февзæрдис æхсæвæр. 
Систа, схаста дзы йæ дзыхмæ, кæрдих аууылдта гæзæмæ; 
Нæй, нæ ныххызтис йæ хъуыры, фынгæй абадти фæстæмæ. 
Æмæ ’рхуыссыдис, æрфынæй, цъынд куыд ахæцыд йæ цæстыл, 
Афтæ богьтæгæнгæ фестад, цыма туг ныууарыд бæстыл. 
Автандил мæрдтыдис кодта йе ’мбу, йе ’рхæндæг дзынæзтыл. 
Чызг ын йе знæт равг кæугæйæ барста сагъæсы тæрæзтыл. 
«Зæгь, цы та ’рцыди? — фæрсы йæ, - гье, цæмæн фездæхтæ тагьд та?» 
«Дæлæ тыгьд быдыры чидæр бафтыди мæ фæдыл, - загьта.- 
Хъал, паддзах лæг уыдис, цуанон, сырдты фат-æрдынæй цагьта, 
Ие ’фсад — бирæнымæц, минтæ, ме ’рдæм фенкъуыстысты цъахтау. 
Ома се ’мгæрон æрцæуон, — уый мæ не схаста мæ зæрдæ, — 
Басыгьд, бауырыд сæ уындмæ ноджы судзаджы цæхæртæй 
Æмæ бамбæхстæн, нæ зындтæн хъæды бæлæсты сыфтæртæй. 
Райсом ацæудзынæн,— загьтон, — адон айсой уал сæ сæртæ». 

232 
Бестауты Гиуæрги 
Чызг ыставд цæссыг ныккалдта: «Сырдтæн се ’мдзæрин куы бадæ,— 
Паддзæхтæй дæхи цы хизыс, кæнæ се ’фсадæй? Æрра дæн! 
Рагæй де ’мдзæхдон, дæ хæлар нал ис а дунейыл адæм. 
Бамбар, афтæмæй дæ удæн а цард никуы уыдзæн адæн. 
Иунæг иу къуым дæр нæ баззад, - ды кæм нæ уыдтæ, цы бæсты; 
Ау, куыннæ дыл фембæлд ахæм иу лæг, — ма ныхса дæ цæсты, 
Гъе, кæмæн зæгьис дæ сагьæс де ’рхæм - де ’рхæндæг ныхæсты, 
Демæ чи уаид дæ цины, гье, дæ тугкалæн зын хæсты?!» 
«Ехх, бæргæ, мæ хо, дæ ныхас раст у, зонын æй, дæхистæн! 
Фæлæ хосгæнæн уæлæуыл нæй мæ хъæдгæмттæн, мæ низтæн. 
Ахæм саг лæппу нæ райгуырд, чи мын фесафа мæ ристæ. 
У мæрдтыл бафтын мæ бæллиц, цард-цæрæнбоныл æрмист дæн. 
Цыма Стыр Хуыцауæн састон раст йæ сыгъзæрин къæсæртæ, — 
Никуы никæуыл ныккалдта афтæ й’ азары цæхæртæ! 
Никæй не ’ндавы мæ сагъæс, никæй нал хъæуы мæ сæр дæр. 
Иу - дæуыл дарын æрмæстдæр зæххæй арвы ’хсæн мæ зæрдæ». 
Чызг лæгьстæмхæццæ фæзæгьы: «Уæдæ ма фæхъыг у, — курын, 
Иугæр бафæндыд Хуыцауы, — æз дæ зыны уон дæ цуры, 
Уæд мæн иу ыстыр хъуыддагыл демæ бафæндыд æрдзурын, - 
Маст æгæр æртыхст дæ удыл, мæнæ мигътæ цыма хурыл». 
Тариел зæгьы: «Дæ хъуыды райхал, ма ’фсæрмы кæн уæгъды. 
Æз хъысмæтæй дæн æнæмбал, — ам кæй ракъахдзынæн хæхты?! 
Афтæ бафæндыд Хуыцауы æмæ нал лæууын мæ къæхтыл, 
Æмæ бацардтæн, хъæддагау, а цъæх айнæджы дыдæгъты». 

Тæлмацтæ 
233 
Чызг æм хаты: «Уæдæ хатыр, фæлæ мауал лæуу æрхуымæй 
Æмæ ма ракæс фыдæхæй, лæг куы ракæнон дæм къуымæй. 
Ма сис марæн кард йæ ныхмæ æмæ расомы кæн, — уымæй 
Ды кæй зæгъдзынæ дæхицæн дард æнусбонтæм æфсымæр». 
Лæппу йе сæфт хуры номæй радта фидар дзырд Асматæн: 
«Хорз, дæ фæндиаг уыдзæнис, чи у, ардæм мæм æй ракæн. 
Баууæнд, - фембæлдзынæн ууыл райгæ, цинимæ, хæрзуагæй. 
Гъе стæй йе ’гьдауæн уыдзынæн æз цырагьдарæг дæндагæй». 
ТАРИЕЛ ÆМÆ АВТАНДИЛЫ ФЕМБÆЛД 
Чызг фæтæррæст ласта уайтагъд, февзæрд уазæгæн йæ цуры; 
«Ма тæрс, не смæсты, нæ фæхъыг, сиды дæм йæхимæ, — дзуры». 
Чызг Автандилы фæкæны, нæ - цыренцалх мæй фæтулы, 
Тариел æм касти джихæй, касти, барста йæ зынг хурыл. 
Кæд дыууæ рухс хуры иумæ никуы арвыл дæр нæ хæты, 
Уæд ныр ферттывтой æмхуызон ацы саудалынг лæгæты! 
Се ’нгæс тасгæгуыр нæ уыдзæн талм, æвдадз талм дæр дзæнæл,', 
Авд æрттиваджы уæлæрвты бафтынц фырхæлæгæй мæтыл 
Мæнæ фембæлдысты ’рдхæрдтау, райдыдтой хъæбыстæ, пъат;■; 
Худынц уардийы къуыбыртæй дæндæгтæ — фæрдыг, дзæнхъатæ 
Куы кæрæдзийыл ныттыхсынц, куы ныуулæфынц æнкъардæй, 
Уадзынц лал уадултæ пиллон масты судзаджы цъæх артæй. 
Сабыр рахæцыд фæстагмæ Автандилы цонгыл фысым, 
Иумæ ’рбадтысты, сæ рустыл судзгæ сау цæссыг нæ сысы. 
Æмæ, банцад сын куы нал и, уæд Асматы хъæлæс хъуысы: 
«Цæй, æгьгьæд уын у дзыназын, хур уæ цæссыджы фæхуыссы». 

234 
Бестауты Гиуæрги 
Тариелы зæрдæ — уарди — хурмæ бацæрдгъуыз фæскъæвда. 
Автандилы ’рфарста: «Гъа æз цæрдтæй мæрдты ’хсæн дæн, сæфтау, 
Фæлæ ды кæцон дæ, чи дæ, дæу цы сусæг маст æндæвта? 
А сыгъд бæстæм дæ цы нысан, гъе, цы дард бæллиц ыскъæфта?» 
Автандил - мæлгъæвзаг - дзуры удуæнгтæгæнæг ныхæстæ: 
«Уæ, домбай хъайтар, фæцыдтæн дард Аравийæ дæ фæстæ. 
Уым, Аравийы, ныууагътон æз мæ галуантæ, мæ бæстæ, 
Уым ныртхутæг и мæ зæрдæ, - уарзты маргæй мын фæхъæстæ. 
Æз мæ хицауæн йæ чызджы сусæг судзгæ уарзтæй уарзын, 
Ныр мæ хурзæрин паддзах у, цагъартыл цæуы йæ бардзырд. 
Мах ма фембæлдыстæм демæ, ау, дæ хъуыдымæ нæма ’рцыд, — 
Иу ран бирæ ’фсад куы цагътай, мæрдтæй атагъа куы нал зынд?! 
Бадтæ доны был æнкъардæй, мах дæм цагъарты нырвыстам, - 
Фидар дæм ныххастой бардзырд: сиды дæм нæ паддзах, сыст, дам, 
Ды нæ бакастæ нæ коммæ, ды нæ бардзырдмæ нæ хъуыстай, 
Не ’фсад афсæрстой дæ ныхмæ æмæ басгуыхтæ бæгуы стæй! 
Ехсæй цъыкк - тылдысты сæртæ, кард дæ нал бахъуыди сисын, 
Паддзах абадтис йæ бæхыл, загъта, уайгæ, дам, фæдисы, 
Ды фæдæлдзæх дæ, хæйрæгау, не ’ппæт бахаудыстæм дисы. 
Тынгдæр рахсыстыстæм мæстæй, ног рис бафтыди нæ рисыл. 
Хицау феххæлыд - æнæрцæф, — зонынц паддзæхтæ фæмæсты! 
Радта бардзырд æмæ не ’фсад се ’ппæт агуырдтой, йæ цæст дыл 
Никуы никæмæн ысхæцыд хъæдты, быдырты, хæхбæсты. 
Уæд мæн рарвыста, - кæй фарсмæ хур, эфир кæнынц къæмдзæстыг. 

Тæлмацтæ 
235 
Уый мын расидти: «Фæнды дæ - уай мæ удлæууæн, мæ уарзон, 
Уæд фæцу, мæ хур, йæ фæдыл, чи у уыцы барæг - базон». 
Ме ’мгьуыд ахæм уыд, - æнæуый хъуамæ ’ртæ азы дзыназон. 
Диссаг, ауал азы дард ран у мæ уарзгæ уд фæразон! 
Зилын, агурын, ысгарын, никуы ничи уыд дæ фенæг. 
Иубон туркаг лæгты федтон, иу уæззау цæф лæппу — семæ. 
Уый сæ кæстæр уыди, демæ тохы бацыд, кæмдæр, гье, ’мæ 
Ныр дæ ехсы цæфæй хъуамæ бафта йе ’нусон дунемæ». 
Тариелæн дæр æрлæууыд хæст Аравийы йæ зæрдыл. 
Дзуры: «Раст зæгьыс, уыдаид, донбыл фембæлдтæн кæддæр дыл 
Уæд æрхæндæгæй, æнкъардæй, - уайы цæстытыл куыддæрты, - 
Бадтæн, мысыдтæн мæ хуры, - мæн кæй маст бафтыдта мæрдтыл. 
Диссаг, хъæугæ уæ цы кодта, тох цæмæн кодтат, хылкъахæн? 
Ау, куынæ уыдис нæ уавæр иу мæнæн æмæ сымахæн! 
Уæвгæ, мæн кæй ахстой, уымæй уе ’фсад фос фæкодтой ахæм, 
Æмæ бахастой мæ бæсты мæрдты се ’рвитæг паддзахæн. 
Иу каст акодтон фæстæмæ, федтон, - хицау уыд фæдисон, 
Загьтон, паддзахæн йæхимæ, цæй, мæ марæнгарз куыд сисон?!. 
Уайтагьд иу тъæбæртт фæласта ме ’фсургь, уадсурау, - æмбисонд 
Æмæ нал фæзынд мæ кой дæр, зинау, айсæфтæн æмбисбон. 
Зæгъгæ, ’рбаййæфта мæ ме знаг, — фесхой ме ’фсургъы йæ цурæй, 
Иу уысм, иу цæстыныкъуылдмæ бæхы нал ауындзæн сурæг. 
Уыцы туркæгтæй дæр ибон кодта иу йæхи лæбурæг 
Æмæ фæндаджы хъæбæрыл аззад, удисæгау, сурæй. 

236 
Бестауты Гиуæрги 
Ды — хæлар уазæг — мæ удæн цины рухс хуындзау фæзындтæ. 
Кондæй — талм бæлас, хъайтаргьуыз, хурты хурзæрин — дæ уындæй. 
Уæвгæ, ихдзагъдау, фæлмаст дæ, тухи бавзæрстай — кæсын дæм, 
Сæфт лæг агурын, мæнæйма, — зынтæн равзæрстай сæ зындæр!» 
Автандил нымдгæнгæ дзуры: «Уый мæ ’гæр-æгæр ыстауыс: 
Талмгуыр, удвидар хъайтартæм иу æрмæст, мæ бон, ды хауыс, 
Иунæг, хурты хурау, зæххыл рухс, зæрин тынтæ ды тауыс, 
Мæстæй тайыс, фæлæ мур дæр, де ’рдаг фидыцæй нæ хъауыс. 
Уæдæ рохуаты дзыназæд фæсмигъ ме ’нхъæлцау ыстъалы, 
Æз мæ къух мæ фæндыл исын, абон ме ’мгьуыды дзырд халын, 
Абон барвæндонæй ивын цин фыдбоныл, лал - хрусталыл 
Æмæ де ’мдзæрин уыдзынæн — разы д’ амондыл, дæ халыл». 
Тариел зæгъы: «Мæ уд мын уыцы ’хцон дзырдтæй рæвдауыс, 
Уый хыгьд æз дæуæн цы фæдæн? - Дис дæ фысымыл æфтауыс. 
Уарзон уарзоны рис - зонаг, - уый бæлвырд куы нæ у тауыс! 
Фæлæ дæу дæ хурæй байсон? — Уæд куы бахордтон мæ намыс! 
Ды дæ хицауы фæндонæй зилыс ауал азы дардыл. 
Æмæ фембæлдтæ мыл абон мæнæ удæгасæй мардыл. 
Фæлæ дудгæфыд æндæр у: дзырд куы ’рыфтауон мæ цардыл, 
Уæд, физонæгау, мæ зæрдæ судзгæ зилдзæни цъæх артыл». 
Чызг æм дзуры: «Домбай, мастæн нæй цæстысыгæй ныххуыссæн. 
Ды куынæ зæгьай дæ хабар, — нæй йын радзурæн, ныффыссæн. 
Ацы саггуырдæн дæу тыххæй байсæфт уал азы йæ хуыссæг, 
Уый дын, чи зоны, дæ зыны исты ’рымысид æххуысæн. 

Тæлмацтæ 
237 
Ам мыл райсомсарæй сагъуыд, мæн лæгъстæмхасæнтæй къахта, 
Æз ныффидар дæн, ныддур дæн, уый уæддæр лæджы кæм уагъта. 
Не ’нкъард хабæрттæй йæ удæн цин кæм æрхæсдзыстæм мах та, 
Фæлæ, уадз, æппæт дæр зонæд, — иугæр дунейы фарн загъта». 
Тариелы уæнгтæ ризынц, фæлæ дзурыныл ысразы: 
«Асмат, ауал азы мемæ ды цы тухитæн.фæразыс, 
Зоныс, уыдонæн сæ койæ зæрдæ - тугæрхæм — дзыназы, 
Фæлæ уазæгæн цы кæнон, - дæн цæссыгхæсджын йæ разы!» 
Дзуры: «Хо кæнæ æфсымæр лæг кæмæй зæгъа йæхицæн, 
Уый цин, уый хъыгæй йын хъуамæ ма уа ингæнмæ фæхицæн. 
Рæзы иуы сæфтæй иннæ, нæй Хуыцауы цæфæй лидзæн. 
Хъус мæм, бабыхс-иу, мæ зæрдæ ивгъуыд бонты коймæ риздзæн». 
Чызгмæ бахатыди: «Рацу, ам мæ фарсмæ ’рбад æд дурын, 
Кæд фæуадзыг уон, фæтыхсон æмæ нал арæхсон дзурын, 
Дон мыл бакал æмæ ’рчъицон, ног æрымысон мæ хуры; 
Кæд нæ раздæхон, уæд-иу мæ бавæр а сыджыты — курын». 
Лæппу йе ’гънæджытæ суагъта, риу, бæгънæг къæдзæхау, разынд, 
Бады тарæй, цыма бацыд рухс хур сау мигъты дæлбазыр. 
Исдуг бамыр и, ныхъхъус и, йе ’взаг дзурынмæ нæ тасы, 
Гъе стæй иу «е-гъе» ныккодта æмæ райдыдта дзыназын: 
«Уæ, мæ удлæууæн, мæ зæрдæ, ме сæфт хуры хай, кæм мын дæ? 
Мæн куы фæкодтай æнæ хай уарзты цин æмæ дæ уындæй! 
Цыма дзæнæты дыргъдоны тасгæ талм бæлас лæууыдтæ, 
Ныр дæу ралыгчынди» — нал у лæппуйæн йæ бон кæуын дæр. 

238 
Бестауты Гиуæрги 
ТАРИЕЛ ЙÆ ХАБÆРТТÆ ДЗУРЫ АВТАНДИЛÆН 
Уæдæ ме ’рхæндæг ныхæстæм байхъус, бадар сæ дæ зæрдыл, 
Федтон дудгæ фыдтæ бирæ, уæвгæ, ме ’взаг сæ нæ кæрды. - 
Сонтæй тухиты мæ хъуырмæ æз кæй сæраппонд лæгæрдын, 
Хатын, уый маст мæ фæстагмæ цæрдтæй бафтаудзæни мæрдтыл. 
Ис нæм Индийы, зондзынæ, авд паддзахады авд раны, 
Уæдæ, уый дæр ма хъуыстаис: - уыд æхсæз дзы Парсаданы. 
Исджын, барджын лæг, парахат, йе ’хсар ахъæр ис адæмыл, — 
Уый сæ паддзах уыд паддзæхтæн, бадт йæ сыгъзæрин бадæны. 
Æвдæм индийаг паддзахæн æз йæ бынылзад кæстæр дæн, 
Саридан, зæгъгæ, йæ койæ кодтой йе знæгтæ тæсмæрдтæ. 
Хъал, хъæбатыр уыди, номдзыд, тохты йе ’мсæртæй — фæлтæрддæр. 
Рæстæг хъæлдзæгæй æрвыста, цард æм байтыгъта йæ тæрттæ. 
Фæлæ сфæлмæцыд иунæгæй æмæ сагъæсæй рафтыди. 
Загъта: «Хъæлдзæг дæн, исбон мыл бирæ знæгтæй дæр бафтыди, 
Фæлæ хибарæй ме ’рдаг цард цауд, æгъуыз æмæ сæфт уыди! 
Парсаданимæ баиу уон, — зæрдæ ’хцон цинтæй сафтид и». 
Æмæ минæвар нырвыста иуы йе ’нувыд цагъартæй: 
«Парсадан цæра, ды дарыс иууон Индийыл дæ бартæ. 
Æз, хæлар сыхагау, де ’мкъул бирæ хицæнæй фæцардтæн. 
Ныр ныффæнд кодтон дæ дæлбар уа, дæ коммæгæс мæ кард дæр». 
Уый куы фехъуыста, йæ цинæн Парсадан кæрон нæ зыдта. 
Загъта: «Стыр Хуыцауæн табу, Индийæн цæуы йæ хъуыддаг», 
Дзуапп æрбарвыста мæ фыдмæ, у мæнæн дæр, дам, ыскъуыддзаг: 
«Рацу, кадылдард уыдзынæ, ды — мæ хæлæрттæн сæ фыццаг». 

Тæлмацтæ 
239 
Амирбарæй йæ бакодта, лæджы бархъомыс бадывæр, 
Амирбары ном Индийы у амирспасалары ’мбæрц, 
Ахæм рухс цард ын никуы уыд раджы фыны дæр, хъалы дæр; 
Нæу паддзах, фæлæ уыцы бар ныр йæ хъомысы ’нкъарыдæр. 
Йемæ йе ’мсæрау ысхæлар паддзах, нал æфсæст йæ уындæй, 
Кодта иудадзыг йæ цæра, цух — йæ мæт, йæ цин - фæдывæр, 
Цуаны, тохмæ-иу цыдысты, знаг сæм нал уæндыд тæфтыл дæр, 
Ау, кæмæй фæдæн, йæ хуызæн æз цæуылнæ дæн мæ фыдæн. 
Паддзахæн зæнæг нæ цыдис æмæ ’рхæндæг бонтæ ’рвыста, 
Æмæ йе ’фсадæй, йæхийау, алчи зæрдæмæ ныхъхъуыста. 
Гъе уæд дунемæ фæзындтæн, уас, мæ гуырæнбон æлгьыст уа! 
Паддзах бахъæлдзæг: Хуыцау, дам, радта рухс амонд - æгьуыстаг. 
Загьта мæ бындар йæхицæн, нал уыд галуаны цин къахыр, 
Адæм, æфсæдтæ нымадтой мæн сæ фидæны паддзахыл. 
Номдзыд, зондджындæр лæгтæ мæ кодтой хицауы ’мсæр ахуыр. 
Онгæй рацыдтæн домбайгуырд, худтæн, дзаг хурау, мæ цалхы. 
Асмат, ме ’вдисæн — дæ зæрдæ, батад ме ’рдаг хуыз, фæцыдис: 
Рухс сæуæхсидæн - мæйдарау, хур мæ рыджы дæр нæ зындис. 
Уыд алæмæттаг мæ бакаст æмæ кодтой мыл мæрдтыдис. 
Ныр æндæрджы хуызы хилын, цин мæ цæстыты ныфтыдис. 
Рæзтæн, фондз азы мыл сæххæст, афтæ не ’хсин чызг ныййардта». 
Тариелы зæрдæ бахъарм, цырд ьгл дон Асмат æркалдта. 
Лæппу ’рчъицыдта: «Мæ риу мын уарзтæй чи судзы, цъæх артау, 
Уый сæрысуангæй, зынг хурау, удмæ рухс цырæгътæ дардта. 

240 
Бестауты Гиуæрги 
Цæй, цы йæ стауон, йæ уындæн нæй ыснывгæнæн ныхæстæй. 
Парсадан ныззылдта стыр куывд, дардыл сызмæлыди бæстæ, 
Дуне минæвар цыдысты: паддзах паддзахæн йæ фæстæ, 
Паддзах байуæрста лæвæрттæ, хъæлдзæг арвыстой сæ рæстæг. 
Йе ’мгъуыд æвгъæдæн куы фæцис, - чызджы мемæ иумæ хастой. 
Адæм авдæнмæ дæр сонты худгæ хурзæриныл барстой. 
Раддæн, - æхсин æмæ паддзах мах æмхуызон уарзтæй уарзтой. 
Ныр зæгъон æмæ куыд зæгъон... мæн кæй цæстытæ ныббастой»... 
Лæппу чызджы коймæ барызт, ногæй бауадзыг, фæсур и, 
Автандилæн дæр йæ рустыл цæссыг цæссыджы фæсуры. 
Тариелæн та йæ риумæ чызг фæкъул кодта йæ дурын. 
Уый ныуулæфыд бынозæй, рабадт, райдыдта та дзурын: 
«Нестан-Дареджан — мæ сагьæс, судзгæ батадтæн йæ номыл, 
Ууыл авд азы куыд сæххæст, афтæ фембаргæ, фæхъомыл. 
Хуртæ, рухс мæйтæ дзы касти, бæстæн уымæй уыд сæ сомы. 
Дур, æхсыст налмас у зæрдæ, — уымæй ахицæн уромы. 
Æз фæхæстхъом дæн, — куы федтой иу бон, — уæд æрхауди мах кой: 
Галуан ныр æвæстаг нал у, чызг паддзахбындар у, — загътой. 
Мах фæхицæн ыстæм афтæ, мæн мæ фыды ’вджид ныууагътой, 
Уарзтон пуртийæ хъазт, цуаны домбæйтты, гæдытау, цагътон. 
Паддзах самадта мæсыг дæр уарди-дидины къуыпайæн. 
Мæсыг мидæгæй æрттывта дзиндзæ, æргъæу æмæ дзæнхъайæ. 
Кæрты — дидинæгдон, й’ астæу — цадгонд уардидонæй — найæн. 
Рæзтис уым, - кæй уарзтæй хъæдты абон æз хæтын æррайæ. 

Тæлмацтæ 
241 
Буд сыгьтой æхсæвæй-бонæй чызджы зæдбадæн хæдзары, 
Куы йæ уаты бадти саби, куы йæ дидиндоны зарыд. 
Дард Каджет-бæстæй æрхуыдта фыд йæ идæдз хо Давары, 
Æмæ зондджын хъомыл кодта уый нæ паддзахы бындары, 
Дардтой мæсыгы рудзгуытыл даргь æмбæрзæнтæ дарийæ. 
Фенæн нал уыдис афтæмæй уыцы фенддаджы уардийæн. 
Иу Асмат æмæ цагьартæ уый ирхæфстой-иу нардийæ. 
Рæзти мæсыгы, раст, цыма, Габаоны цард таубийæ. 
Хъал фынддæс аздзыд лæппуйæ, цæй, цы уыдаид мæ мæт та: 
Мæн йæ хъæбулы бынаты паддзах, раздæрау, æвæрдта. 
Хур — уындæй, домбай - хъаруйæ, онгæй — талм бæлас дзæнæттаг, 
Афтæ, фатæхсынæй чи уыд ме ’нгæс ме ’мгæрттæй сæрæ та! 
Мил нæ ивгьуыдтон мæ фатæй, саг, сæгуыт, сычъитæ цагьтон. 
Пурти хъазынæй мæ разæй никæй ме ’мгæрттæй нæ уагьтон. 
Фынгыл фенддаг уыдис, — чанги æз куыд арæхстджынæй цагьтон. 
Ме сæфт хуры мæтæй мæнæ ныр «хæрзбон, а дуне», - загьтон. 
Æз фæсидзæр дæн, мæ сахъ фыд амард, ахицæн йæ цардæй, 
Парсаданы цин æрнымæг, галуан ракастис æнкъардæй. 
Не знæгтæ сæ къах æркъуырдтой, - мигь кæй оны бадт йæ кардæй 
Æмæ худтысты сæ мидбыл ныр зыхъхъырдæндагæй, дардæй. 
Афæдз саударæн фыдохы уаты дуарæхгæдæй бадтæн. 
Афæдз сау цæстысыг калдтон æмæ ’хсæвæй-бонæй таддæн. 
Хатæг паддзахæй æрбацыд: «Мах нæ фæрыстыстæм къаддæр, 
Фæлæ не ’дзардæн цæссыгæй нал и ног цæрæнбон раттæн. 

242 
Бестауты Гиуæрги 
Ралас, сис, мæ хур, дæ саутæ, дарддæр мауал бад фыдохы. 
Айс сæдæ хæзнайы, - загьта, - хæц дæ зæрдæйæн йæ рохыл». 
Мур нæ ныууагъта йæхимæ уый мæ фыды мулкæй рохы. 
Амирбары чин мын радта: «Басгуых-иу, дæ фыдау, тохы». 
Ме ’мгьуыд саударæн куы фæци, - ног ысуынгæг и мæ зæрдæ. 
Уайынц уæздæттæ мæ размæ, хъавгæ ’ркъул кæнынц сæ сæртæ. 
Чи сæ ме ’фцæджы ныттыхсы, раст мæхи фыдау узæлгæ. 
Инди расидти бæрæгбон, галуан акалдта цæхæртæ. 
Паддзах æхсинимæ се ’мвынг мæн æрбадын кодтой кадыл; 
Айс дæ фыды хæс дæ къухмæ, — иумæ райдыдтой мæм хатын, 
Мæн нæ фæндыди, — кæм уыдтæн уыйау сахъ æмæ хъæбатыр! 
Фæлæ ме схæссæг паддзахæй, цæй, куыннæ кодтаин хатыр! 
Алцы чи мысы, мæрдырох бафтыд уал азы мæ удыл. 
Размæ нал цæуы мæ хъуыддаг, арæх фæсвæндаг фæцуды., 
Цард мæнгард æмæ фæлывд у, хатт былысчъилæй фæхуды; 
Кæс, фæхъæстæ дæн йæ маргæй æмæ ме ’нкъард зæрдæ дуды». 
ТАРИЕЛЫ УАРЗТЫ ФЫЦЦАГ ХАБАР 
Исдуг судзгæ цæссыг калдта, стæй та фенцади гæзæмæ: 
«Иухатт паддзахимæ цуанæй иумæ здæхтыстæм фæстæмæ. 
Парсадан зæгьы: «Мæ чызджы хъуамæ ауынæм æнæмæнг». 
Ехх, цы бон мыл ис! Фæлтау æй фыд куы федтаид æнæмæн. 
А сындзыуасджыты халгонд демæ рахæсс, зæгъгæ, загьта 
Æмæ фездæхтыстæм, зæрдæ уæд фыццаг цъæх арт ысуагьта. 
Уарзт дзы уыцы бон æнусмæ масты сарат кард ныссагьта, 
Кард болат риуы цæхæртæ калы ’рцъыкк-æхсоны цагьдау. 

Тæлмацтæ 
243 
Хины дидинæгдон кæрты, - аив, диссаг уыд дзæнæтау; 
Удыл тайгæ зарæг кодтой мæргьтæ, донбеттыр - сирентау, 
Уади къадатæй, æнхъæвзта цæдты уардидон æнæнтау. 
Сырх, дари ’мбæрзæнтæ ’рттывтой ирд алдымбыды тæмæнтау. 
Уый нæ фæндыд, - чызджы фена исчи ’ддагонæй, хæларæй 
Æмæ къæсæрæй куы бахызт, æз æдде лæууыдтæн барæй. 
Уырдæм хъуысти мæм сæ ныхас уаты гауызæмбæрзт дуарæй. 
Парсадан Асматмæ: ауай, райс, дам, мæргьтæ амирбарæй. 
Гауыз базмæлыд, фæзыхъхъыр, æз ныддыз-дыз кодтон уадид: 
Чызгмæ фемдзаст дæн - мæ удыл уарзты судзгæ фат ысуади, 
Раттон мæргъты хал Асматмæ, зæрдæ пиллон арты ’руади. 
Ехх, уæдæй нырмæ дæ фысым дудгæ ’рхæндæгæй фæсади! 
Ныр нынныгуылди, ныххуыссыд уыцы хурты хур, фæтары»... 
Лæппу бауадзыг и ногæй, ахауд, ницыуал æнкъары. 
Автандил æмæ Дсмат дæр ногæй бафтыдысты сарыл: 
«Оххай, гъе, бецау, куыд батад, маст куыд бадомдта хъайтары!» 
Чызг ыл уазал дон æркалдта, лæппу ракастис йæ цæстæй. 
Исдуг не сфæрæзта дзурын, сыгьд йæ фæлмаст зæрдæ мæстæй. 
Цæссыг сыджытимæ схæццæ, зæххыл алæсæн ызмæстæй, 
Арф ныуулæфыд дзыназгæ: «Ехх, цы бон мыл и, цы рæстæг! 
Дуне боныгьæдау ивы, бирæ чи байрайы цардæй, 
Амонд ууыл дæр фæстагмæ иу бон разилы мæнгардæй. 
Хъуамæ, зондджынæн фыдхъысмæт хъулау ма хъаза йæ бартæй. 
Хъус мæм, цалынмæ нæ федтай мæн дæ цæсты раз дзыхъмардæй. 

244 
Бестауты Гиуæрги 
Раттон мæргъты хал Асматмæ, дарддæр нал зонын - цы бадæн; 
Зæхх фæцудыдта мæ быны. Куыдмæ ’рчъицыдтон хæрзцадæг: 
Мæнæ м’алфæмблай тыгуыртæй ниуынц алырдыгæй адæм. 
Афтæ хатын, цыма фурды узгæ стыр бæлæгъы бадæм. 
Даргъ, уæрæх уаты хуыссыдтæн пух, зæрдæзæгъгæ лыстæны. 
Æхсин февналы йæ рустæм, паддзах риухойгæ куы скæуы. 
Ирд, налхъуыт-налмас фæрдгуытау, цæссыг гагатæй ызгъæлы, 
Вельзевулы ’фсон мæ кодтой, зæгъгæ, уый хинæй ыстъæлы. 
Паддзах ме ’рчъицыд куыд федта, афтæ ме ’фцæджы ныттыхсти. 
«Охх, æгайтма мын æгас дæ!» — ног йæ цæстысыг æрмызти. 
Сонтау фесхъиудтон, мæ риуы зæрдæ — тугæрхæм — нынкъуысти, 
Хур та баталынг, фæсур дæн, уаты судзгæ додой хъуысти. 
Æмæ моллотæ мæ уæлхъус цас ис, — ацу ’мæ сæ бахынц! 
Бадынц, аргъауынц мæ номыл, уаз хъуыран чиныг фæлдахынц. 
Сур æртæ боны куы фæуин, уыдон алы низтæ къахынц, 
Къахынц, аххосаг фæстагмæ ногæй фыдбылызмæ здахынц. 
Уæд мæ хосгæнджытæ ноджы тынгдæр бафтыдысты дисыл: 
Ау, кæд исты маст, æндæр, дам, ницы лæппуйæ нæ риссы. 
Уаты фестъæлфын сæнтдзæфау, куы сæнттæ цæгъдын дæр сисын. 
Уайы не ’хсинæн йæ цæссыг, ирд цæппузырау æнхъизы. 
Афтæ ’ртæ боны мæ удыл цæрдтæй мæрдты ’хсæн хæцыдтæн, 
Æмæ ’рчъицыдтон фæстагмæ, ме ’муд цадæггай æрцыдтæн. 
Загътон хинымæры: «Диссаг, — уый бæрц бабыхстон, хъæцыдтæн! 
Ныр — æгъгъæд, Хуыцау, æгæр дæр ам мæ цæссыджы мæцыдтæн. 

Тæлмацтæ 
245 
Кувын - не сфæлдисæг, ракæс, иу дæуыл мæ зæрдæ дарын: 
Ратт мын удвидар, лæджыхъæд, зæгъын, бафтон ма хæдзарыл. 
Ам мæ низы хатт куы схъæр уа, уый тас, уый æфсæрм мæ мары. 
Айста Стыр Хуыцау мæ лæгъстæ, бацыд тых мæ лæмæгь буары. 
Æмæ рабадтæн, ызгъорынц уайтагьд паддзахмæ фæдисæй, 
Зæгьгæ, сыстади, дам, сыстад, лæппу фервæзтис йæ низæй. 
Уайынц æхсин æмæ паддзах, нæй кæрон сæ цин, сæ дисæн. 
Сиды Стыр Хуыцаумæ хицау: «Рынчын фод мæнæй æвдисæн!» 
Хатынц, ахæр-ма, дам, исты, цинæй нал лæууынц сæ къæхтыл. 
Загьтон паддзахæн: «Æнцой дæн, ам цæмæ ма бадон уæгьды, 
Дæлæ быдырмæ ныууаин, цъусдуг афæлгæсин хæхтыл». 
Хорз, дам, — паддзах дæр фæбæлццон, уайтагьд абадтыстæм бæхтыл. 
Донбыл азылдыстæм фæзы, гье стæй раздæхтæн нæхимæ; 
Уый мын тарст æмæ цыдыстæм сыуанг мах кæрты онг иумæ. 
Аздæхт, бацыдтæн мæ уатмæ, маст ныггуылф кодта мæ риумæ. 
Загьтон: «Нал мын и фæцæрæн ацы судзаджы фыдимæ!» 
Мæтæй лал ысбур сафранау, рустæн ахуыссыд сæ тæмæн, 
Мин сæдæ карды мæ риуы акаст чъылдымæй фæстæмæ. 
Уатмæ дыуаргæс фæзындис, асидт хæзнадармæ ’ддæмæ. 
Загьтон: «Сусæгæй цы дзурынц? — Хъуыддаг базыдтой æнæмæнг!» 
«Мæнæ минæвар Асматæй» — загьтой, уæд. Зæгьын,— цы домы? 
Уарзты сидæн чиныг уазæг уатмæ ’рбахаста мæ номыл. 
Дис, мæрдты дис мыл æфтыдис, ме ’взаг нал арæхст мæ комы: 
Мæн Асматы мæт кæм уыдис, зæрдæ тасынтæ кæм комы? 

246 
Бестауты Гиуæрги 
Ау, кæд мæ бауарзта уагæр? Гъе, йæ ныфс та мæм куыд хæссы? 
Ныр цы бачындæуа? Искæй ма ’рдар мацæмæ, — нæ бæззы, 
Хахуыр, дам-дум мыл кæндзæни, ’лгьитдзæн, калдзæнис йæ цæссып>. 
Уарзтæн уарзоны дзуапп раттон — афтæ бахыгътон мæ хæсыл. 
Рæстæг уадис æмæ зæрдæ ноджы тынгдæр сыгъд цъæх арты. 
Фæзмæ нал кодтон мæ фæдыл ме ’фсад, ме ’нувыд цагьарты. 
Хæдзар хосгæнджытæй байдзаг, цыма моллоты дæр сардыд. 
Гъе уæд райдыдтон хъысмæтæн фидын тугхъалон мæ царды. 
Бадти тараууон мæ удыл æмæ ничи уыд йæ зонæг, 
Зæрдæ сусæгæй куыд кодта уарзты пиллоны физонæг. 
Загьтой, Тугбадт, дам, у, паддзах дзуры: «Хос æрцыд йæ сонæн: 
Туг ын рауадзут йæ цонгæй». Æз ысразы дæн æфсонæн. 
Уаты ’рхæндæгæй куы хуыссин, де знаг, де ’лгьитæг — мæ уагæн. 
Ме ’ххуырст арæхстгай æрбацыд; уæд цы хæрзæджы хъуыддагæн? — 
Сиды: «Минæвар — Асматæй», зæгьын, мидæмæ йæ ракæн. 
Дзурын дисгæнгæ мæхимид: «Ау, цы мæ баййардта, уагæр?!» 
Уатмæ минæвар æрбацыд, уый мæм сусæг чыныг радта. 
Тагьд, дам, фембæлæм, — фыста мæм, диссаг, — чызг йæ уд куьщ хъардта. 
Дзуапп æм арвыстон: «Цы тыхсыс, гье, цæуыл кæныс æнкъард та; 
Зæгъ, — кæд фæзынон, æрмæстдæр, — мæн дæ фидиуæн æрцардта». 
Чиныг арвыстон, ыстæй та кодтон хинымæры джитæн: 
Амирбаруæвгæ цы систон, ау, куыд мæ байрох и, чи дæн! 
Галуан ме ’нæуаг куы ’рхата, — фегад ме стыр ном, мæ чин дæр. 
Тарды баййафдзынæн, ацу æмæ зæгь «хæрзбон» дæ цинтæн! 

Тæлмацтæ 
247 
Лæг æрбацыд Парсаданæй, фарста, рынчын, дам, цы баци; 
Туг ма, дам, цæуы йæ цонгæй æви байгас и йæ дадзин? 
Загьтон: «Адзæбæх дæн мæнæ, цыма туграуагьды ’вдадз и, 
Тагьд фæзындзынæн, дæ фендæй уæд мæ удмæ цин ныттадзин!» 
Æмæ паддзахмæ фæзындтæн: «Табу Стыр Хуыцауæн» - загьтой, 
Мæн, æнæгæрзтæ быдыргьау, саргъыл арæхстгай æрсагьтой. 
Мæргьты сыстын кодтой балгай, цуанон уарицъиуты суагьтой, 
Айхъуыст тыгьд быдыры цъах-цъах, мæргьты фат-æрдынæй цагьтой. 
Фæсцуан паддзахы фæндонæй фынг æрæвæрдтой мæ цытæн, 
Фынгыл адæмы ирхæфстой номдзыд зарæджы дæснытæ. 
Паддзах байуæрста рæдауæй лал, зынаргь дуры цæстытæ, 
Алчи скъæфта сæ хæлæфæй, цыма, нал сын цыд бæсты дæр. 
Мæн мæ уарзонмæ ’ввахс зæрдæ цин, цæл кæнынмæ нæ хаста, 
Чызджы мысынæй мæ рыст уд, фатдзæф дойны сагау, бастад. 
Æмæ ме ’мгæрттимæ иумæ мах нæхи хъæмæ уæд байстам, 
Уым мын ме ’рхæндæг зæрдæйæн минас расыг цин ныббаста. * 
Дзуры хæзнадар мæ хъусы хибар ме ’рхонгæ хæлæрттæй: 
«Æлдар, агуры дæ иу сыл, — калынц цæстытæ тæмæнтæ, 
Йе ’рдаг рухс цæсгом æмбæхсы чызг йæ кæрдæнæй цæмæндæр». 
Загьтон: «Мидæмæ йæ бакæн, уый æрбацыди мæ фæндæй». 
Фынгæй сыстадтæн, æмхуызон минас сызмæлыд мæ фæстæ. 
«Бадут, — загътон сын, - ныртæккæ, иу уысм ауайон æрмæстдæр». 
Уатмæ бахызтæн, ыслæууыд цагьар хъахъхъæнæг æдгæрзтæ. 
Чызгыл фембæлдтæн æгьдауыл æз мæхинымæр фæдзæхстæй. 

248 
Бестауты Гиуæрги 
Уый мын акуывта йæ сæрæй, зæхмæ, талм бæласау, тасы. 
«Уастæн, арфæйаг уа, - дзуры, - æз кæй тыххæй дæн дæ разы!» 
Диссаг, уарзоны кæлæн монц нæй йæ къæмдзæстыг æнгасы! 
Æви уарзты ’гъдау нæ зоны, баргъæвст, бандзыгау ис а сыл! 
Тæрхæгыл æрбадтæн, исдуг чызг лæууыд, цыма, цырагъдар, 
Уазæг дæр йæхи фæстагмæ дæрддзæф гауызыл æруагъта. 
«Уым цæмæн? - фæрсын, — мæ уарзтæй кæд дæ риу цъæх арт ысуагъта»? 
Уый мæм уайсадæгау хъуыста æмæ стæй, нымдгæнгæ, загъта: 
«Судзын æфсæрмæй, дæ разы, ау, кæд ахæм хуыз æвдисын, — 
Зæхх куыннæ скъуыйы мæ быны, ды куыннæ бафтыдтæ дисыл! 
Фарн дæм бадзурæд: уæддæр мæ де ’гъдау худинагæй хизы, 
Табу — Стыр Хуыцауæн, уый мыл, нæй, нырма йæ къух нæ исы!» 
Сыстад гауызæй, нымдгæнгæ, уазæг — тыхст æмæ къæмдзæстыг. 
«Сусæг минæвар дæн, — дзуры, — рухс цы хур-чызг тауы бæстыл, 
Уый мæ рарвыста, нæ бары ме ’хсин тасуавæр тæрæзтыл. 
Уæвгæ мæнæ дын йæ чиныг, — алцы радзурдзæн мæ бæсты». 
НЕСТАН-ДАРЕДЖАНЫ ФЫЦЦАГ ЧИНЫГ ЙÆ УАРЗОНМÆ 
Мæн кæй уарзт судзы тыфылæй, чиныг уымæй æрвыст разынд. 
«Домбай, ма фæцуд, — фыста мæм, — рисæн ма баком æртасын: 
Æз дæу дæн, фæхæц дæхиуыл, сонтау не ’мбæлы дзыназын. 
Байхъус, алцы дын лыстæггай радзурдзæн Асмат — дæ разы. 
Уарзт нæ фидауы кæуынæй, суртæ, уадзгуытæй цы ’нхъæл дæ? 
Равдис уый бæсты дæ хъару, балхæн уарзонæн йæ зæрдæ! 
Хатает уыди нæ дæлбар, хъалон нал фидынц ныр уæртæ. 
Уый, зæгъ-ма, мæ бон, куыд быхсæм, æви сызгæ сты нæ кæрдтæ?! 

Тæлмацтæ 
249 
Ды цæмæй зоныс, кæй уарзын дæу æз сусæг-æргом рагæй! 
Фæлæ райхалыны фадат уымæн никуы уыд æвзагæй. 
Оххай, ибонты дæ фæсцуан кæрты нал федтон хæрзуагæй, 
Лæппу, радзур-ма, цы бадæ, раст-ма тохвæдисмæ сагæй. 
Раст, фæдзæхсын дын, дæ бæх та фесхой не ’фсадæн сæ разæй, 
Хатаеты бæстæм бабырс, басгуых, - балæгæрд æдасæй. 
Худгæ уардийы къуыбырыл ма кал судзгæ цæссыг, ма сæй. 
Тохы рухс уыдзæн дæ фæндаг хурау ме ’нæкъæм æнгасæй!» 
Дзуры, дзуры мын, Асмат дæр, - нал тад æфсæрмæй мæ разы. 
Цыма ’рвæрттывдæй мæ удæн фескъуыд йе ’рхæндæг дзыназын, 
Цинæй арвы милтыл зæрдæ, маргьау, асæрфта йæ базыр. 
Рухс тын анхъæвзта мæ рустыл, хур та лал фæрдыджы схъазыд. 
ТАРИЕЛЫ ФЫЦЦАГ ЧИНЫГ ЙÆ УАРЗОНМÆ 
Дзуапп фыстон, фæлæ цæстытæ кодтой чиныджы тарытæ: 
«Мæй, дæ сурæт мын хуры цур рухс парахатæй калыдæр; 
Æз нæ радомин де ’нæнгæс арвæй фидыцы стъалы дæр, 
Уæд, цы ’гьдауæй мæ бауырна: фыны нæ, фæлæ хъалы дæн?!» 
«Айс æй ныр, — Асматæн загьтон, - нæу æндæр мæ бон ныффыссын. 
Радзур де ’хсинæн, ыскаст, зæгь, иугæр хур мæныл дæ хуызы, 
Мæрдтæй раздæхтай мæ цæрдтæм, маст мæ нал дары йæ хызы, - 
Уæд дæ бар куы у, кæд исты тохы ме ’хсарæн æнтысы». 
«Чызг ысфæнд кодта, — Асмат мын дзуры сусæгæй, хæларæй: - 
Уе ’гьдау ма ’рхата æппындæр, мачи — хицауæй, цагьарæй, 
Цу нæм уый тыххæй мæ номыл, мемæ тезгьойы ’фсон барæй». 
Афтæ бакæнын, дам, домы, ме ’хсин номдзыд амирбарæй. 

250 
Бестауты Гиуæрги 
Худгæ рацæуын кæй рæзты хурты хурзæрин нæ уæнды, 
Дары тарæнгæс кæй цуры бон алдзæн рухсы тæмæн тын, 
Сæмбæлд уый зондджын уынаффæ, арвы ферттывдау, мæ зæрдыл, 
Тынгдæр бахаудтæн йæ дзырдтæй уарзты судзаджы кæлæнты. 
Æз зынаргь дуртæй æрхастон дзаг зæрин тæбæгь Асматæн, 
Уый сæм, марадз зæгь, æвналы, дзуры, цух, дам, сæ нæма дæн. 
Систа къухдарæн фæстагмæ рогконд, иу драхмæ нымадæй. 
Загьта: «Фаг мын у, хæсдзынæн уый зæрдылдарынæн кадæй». 
Ацыд уазæг чызг, йæ рыстæй ризгæ банцадис мæ зæрдæ. 
Ме ’хсæв аивта, — ныххудти цины рухс боны цæхæртæй. 
Фынгмæ баздæхтæн фæстæмæ ме ’рдхорд, ме ’нувыд хæлæрттæм, 
Æмæ хъæлдзæгæй, рæдауæй бирæ байуæрстон лæвæрттæ. 
ТАРИЕЛ ХАТАЕТМÆ ÆРВИТЫ ЧИНЫГ 
Радтон минæвармæ чиныг, Хатаетмæ, зæгьын, уайгæ. 
Чиныджы ныффыстон: «Инди никуы никæй кодтой сайгæ: 
У Хуыцауы ’мдых нæ паддзах — йе ’муд, йе ’нувыдыл тайгæ, 
Фæлæ чи раста йæ ныхмæ, уый уыдзæн йæ гуырæй райгæ! 
Не ’муд, не ’фсымæр æлдæрттæ, кæд нæ зилут ныл мæнгардæй, 
Ацы бардзырд уæм куыд раттой, афтæ нæм фæзынут ардæм. 
Мах куы ныццæуæм сымахмæ, - дзурын бахъæудзæни кардæй, 
Æмæ тугкалæн уæззау хæст ниугæ бахиздзæн йæ бартæм». 
Чиныг арвыстон, мæ удыл цин цыхцырджытæй ивылыд, 
Галуанмæ цыдтæн æрвылбон, раддæн амонды тыфылы. 
Уæд рæдау уыди мæ хъысмæт. Ныр хæтын цыма фыдфыны, 
Лидзынц сырдтæ дæр мæ уындæй, маст мæ рох лæгæты ’хсыны. 

Тæлмацтæ 
251 
Раздæр хъæдмæ уыд мæ зæрдæ, стæй хæрзамонды хай бадæн 
Æмæ ме ’мгæрттимæ иумæ уыд цæлы фынгыл мæ бадæн. 
Фæлæ уарзтæмхиц — æнæрхъæц, рæстæг нал æрвыстон адæн 
Æмæ ме ’намонд æлгьитгæ сагьæс райдыдтон хæрзцадæг. 
НЕСТАН-ДАРЕДЖАН СИДЫ ТАРИЕЛМÆ 
Иу бон галуанæй нæхимæ фæсцæл бацыдтæн, куы ’рбадин. 
Чызджы мысыдтæн, йæ сурæт цæстыл, хурзæринау, уади. 
Уыд мæ ныфсы хох йæ чиныг, уд æхсызгон цинæй ради. 
Кæртгæс цагьармæ фæсидти, систой сусæг хъус-хъус уадид. 
Йе ’ххуырст, дам, фæзынд Асматæн. Зæгьын, ракæнут æй цырддæр. 
«Сиды дæм дæ хур», — фыста мæм, зæрдæ фырцинæй фæкуыддæр, 
Хур мыл ракасти, мæ уды тарæн нал аззад йæ цъыртт дæр. 
Уайтагьд æххуырстимæ иумæ чызджы мæсыгмæ ныццыдтæн. 
Кæрты ничи уыд ызмæлæг, зынд æдзæмæмырæй мæсыг. 
Уалынмæ кæсын: Асмат мæм худгæ разтыргъæй фæлгæсы, 
Дзуры: «Сластон дын дæ удæй мæнæ сагьæсы хъæстæ сындз, 
Рацу уардийы къуыбырмæ, фен - æнхъæлмæ дæм куыд кæсы». 
Чызг уæззау гауызыл хъавгæ иуварс ахæцыд, фæкастæн, 
Лал, æргъæувæлыст тæрхæгмæ уайтагъд хингондау ныббастдæн: 
Бадт ыл ме стъалы фæлурстын, рухсдзыд хурзæринау, растдæр, 
Сау дыууæ стыр цады ме ’рдæм каст æдзынæгæй, æмдзастæй. 
Афтæ цавддурау лæууыдтæн, бадт æдзæмæмырæй зæд дæр. 
Æмæ хиуонау, хæларау, каст мæ цæстытæм узæлгæ. 
Басидт йе ’нувыд Асматмæ, дзурынц аивæй цыдæртæ, 
Уый мын «ацу, дам», куы загьта, — суагьта пиллон арт мæ зæрдæ. 

252 
Бестауты Гиуæрги 
Уатæй рахызтæн, мæ фæдыл рацыдис Асмат нымдгаенгæ. 
«Уастæн бастъæлай, — æлгьыстон, — амонд, федтай мæ дæ уæнгæл. 
Уæдæ рухс цинæй мæ уды ног цæмæн кæныс фыдæнхъæл!» 
Сагьæс зæрдæйыл æртыхсти — масты судзагæй ныддæнгæл. 
Нал зынд дидинæгдон хъæлдзæг, хур æнкъард уыдис, æгъуызтын, 
«Уæгьды ма мæт кæн, - Асмат мын дзуры, - хъуыддæгтæ рæвдз ысты, 
Бакæн зæрдæйы дуар цинæн, ауигъ къух дæ маст, дæ рыстыл: 
Уый æфсæрмы кæны уæртæ, стæй æнæрцæф у, сæрыстыр». 
Загътон: «Хорз, мæ хо, мæхи уал фидар дардзынæн дæ ныфсæй. 
Ис, Хуыцауыстæн, дæ фæрцы ацы судзагæн ныххуыссæн. 
Курын, тагьд-тагьд-иу мæм афысс; уый мын фаг уыдзæн æххуысæн. 
Зонын, алцы мын æргомæй ничи дзурдзæни дæ хуызæн». 
Бæхыл абадтæн, нæхимæ ’рцыдтæн, сау цæссыг æзгьалын. 
Уаты ’рхуыссыдтæн, йæ бартæм хуыссæг, марадз зæгь, æвналы! 
Цæсгом - цъæх, цыма копрадз дон уади уадулты сырх лалыл, 
Бон мæ нал хъуыди, - мæ удæн уыд æхцон, æвдадзау, талынг. 
ХАТАЕТЫ ПАДДЗАХЫ НЫСТУАН ТАРИЕЛМÆ 
Ме ’рвыст тагьддзутæ ’рхæццæ сты Хатает бæстæй уалынмæ. 
Хатаеты дзуапп фехъусгæ айрох зæрдæйæ алы мæт: 
«Ис нын фидæрттæ, рæвдз ыстæм мах нæ хъарутæ ’взарынмæ. 
Чи у Индийы стыр паддзах? — Махæн уахицау, уалымæн?!» 
«Тариел, зæгъгæ, — æфхæрæн уыд йæ фыст Рамаз паддзахæн, — 
Де ’рвыст чиныджы фыст бардзырд басгуыхт худæджы хос махæн. 
Ау, куыд мæм сидыс уæхимæ, дзырд куыд ысфæрæзтай ахæм? 
Фод фæстаджы ’рвыст дæ бардзырд, кæд нæ мæ кæныс хылкъахæн!» 

Тæлмацтæ 
253 
Бардзырд раттон æмæ уайтагьд ме ’фсад райдыдтой æмбырдтæ, 
Арвы стъалытæй фылдæр мæм Инди рарвыста йæ фырттæй: 
Къордтæй уадысты фæдисы хохаг къададæттæй цырддæр, 
Æмæ, денджызау, фæйлыдтой хæхтæ, дардыл тыгьд быдыртæ. 
Федтон ме ’фсады, мæ зæрдæ барухс се ’гьдауæй, сæ бардзæй: 
Се ’ппæт — разæнгард, цæхæрцæст æмæ тохмæ цæттæ — мардзæ! 
Ифтонг, хотыхджын, хæрзвæлыст уартæй, фат-æрдынæй, арцæй. 
Бæх тæлтæг, зæгьай, — цъæтæлвæст, цирхъ, хваразмаг ызгьæр — залдзæг. 
Æз сырх-сау хъулон тырыса сдардтон паддзахы фæндонæй, 
Бардзырд раттон æмæ ме ’фсад размæ фенкъуыстысты бонæй. 
Химид сусæгæй дзынæзтон, балц мын нал уыдис æнцонæй. 
Хуры ’нæфенгæ куыд цæуон, зæгъын, карз хæстмæ уæндонæй! 
Цъусдуг бауадтæн нæхимæ, зæрдæ сусæг маст æвзоны, 
Уайы хъарм цæссыг мæ рустыл, æмæ уд æнцой нæ зоны. 
Дарын азымы хъысмæты æмæ хи сыгьдамонд хонын: 
«Ау, цæмæн мæ хъуыдис уарди, кæд мæ бон нæ у йæ тонын?» 
ТАРИЕЛ ÆМÆ НЕСТАН-ДАРЕДЖАНЫ ФЕМБÆЛД 
Цагъар мæм æрхаста чиныг: «Чи уа?» - бафтыдта мæ дисыл. 
Уый Асмат фыста, мæ сагьæс уайтагьд аскъуыдис æмбисыл; 
Зæгьгæ, хурзæрин дæм сиды, цин дын рухс амонд æлвисы, 
Рацу тагьддæр æмæ сисай къух дæ сагъæсыл, дæ рисыл. 
Фестад булæмæргъ мæ зæрдæ æмæ мин æвзагæй зарыд. 
Бон æризæр и, фæраст дæн, хъавгæ, дидиндоны дуарыл. 
Тыргъмæ бахызтæн, Асмат та кастис уым æнхъæлмæ тары. 
Худгæ «Рацу, домбай, — дзуры, — мæй дын йе ’рвон тынтæ хъары». 

254 
Бестауты Гиуæрги 
Райдзаст, фидыцы хæдзармæ бахызтис Асмат мæ разæй, 
Разынд мидæгæй цырен мæй æмæ рухсы уылæн разæй. 
Бадт цъæх дариты фæлыстæй, цыма уалдзæг уыд æгасæй, 
Хины диссаджы зæрдæскъæф — уæнгты ’лвæст кондæй, æнгасæй. 
Уатмæ бацыдтæн, мæ зæрдæ фестад тайгæ цырагъ уарзтæй. 
Уый æмбисæхсæв мæ удыл ракаст ирд райсом цъæхдзастæй. 
Исдуг рухс хуры мæ разы дардта йе ’фсарм цыма бастæй, 
Гъе стæй амонды хай бадæн æз йæ иу хъуызгæ фæкастæй. 
Дзуры чызг, Асмат, зæгъ, дам, ын, амирбар чысыл куы ’рбадид. 
Уый мын гауызыл йæ разы авæрдта фæлмæн баз уадид. 
Базыл арæхстгай æрбадтæн, зæрдæ рухс амондæй тади. 
Диссаг, - цардæгасæй мысын: уд йæ ныхæстæм куыд ради! 
Чызг мын загъта, зæгъгæ, зонын, ибон ме ’мырыл фæхъыг дæ; 
Хурæй, дидинау, фæцух дæ, ноджы бампылдаис тынгдæр, 
Æмæ калдтаис дæ рустыл сау зæрдæхалæн цæссыгтæ, 
Фæлæ ме ’вæндæй дæ разы стыхстæн, æфсæрмæй нындзыг дæн. 
Чызг нæлгоймаджы раз хъуамæ ма уа афтæ ’ргом, - æмбарын, 
Фæлæ мин хатты зындæр у риуы сусæг сагьæс дарын. 
Размæ худгæ кодтон арæх, удыл сусæг цæссыг уарыд, 
Уым дын ме ’рвыст чызг дзырдтаид, — æз цы дудгæ фыд æвзарын. 
Мах цы бамбæрстам кæрæдзи, уымæй сау ингæны дуармæ, 
Зон, мæ зæрдæйæн йæ рохтæ раттон барвæндонæй д’ арммæ. 
Дæу цы бон фæсайон, — зæхх мæ айсæд уыцы бон йæ тармæ, 
Фараст ирд арвæн фæцух уон æз сæ рухс æмæ сæ хъармæй! 

Тæямацтæ 
255 
Хатаетмæ бабырс, кардæй сау фыдгулы риумæ баххæсс, 
Раттæд дын Хуыцау уæлахиз, бафид де ’фсæддон уæззау хæс! 
Фæлæ де ’рцыдмæ куыд быхсон æз, куыд уромон мæ сагъæс?! 
Уадз-ма де ’рдаг зæрдæ мемæ, уый хыгьд ме ’рхæндæг уд ахæсс!» 
Чызгæн загьтон, зæгьын, «Радтай ды мæнæн цæрæнбон иугæр, 
Фестад заргæ уадындз зæрдæ, никуы нал кæндзæни ниугæ. 
Ныр мæ цæстыты хæсдзынæн æз дæ хурвæлгонц æрттивгæ. 
Тохы не ’рлæудзæн мæ ныхмæ Хатаеты ’фсæдтæй иу дæр. 
Ды цы сныв кодтай мæ удæн, уый бæрц амонд æм æрхауа, — 
У зæххон лæгæн йæ царды уый æгæр ыстыр, æвгьауаг. 
Æз дæу уарздзынæн, мæ уарзтæй рæстæг бирæ дæр куы хъауа, 
Судздзæн, цалынмæ мæ зæрдæ дæлкъæй, сыджыты бын бауа». 
Дины уаз чиныг дын райстам, ард куы бахæриккам карзæй; 
Уыцы хурты хур фæрæвдз и, сомы ракодта мæ разæй: 
«Æз мæ зæрдæйæн куы зæгьон искуы ’ндæр искæмæй: «уарз æй», 
Фон Хуыцауы ’лгьыст, мæ цинтæ уайтагьд акæлæнт мæ фарсæй!» 
Цъусдуг абадыстæм, кодтам адджын уарзоны ныхæстæ, 
Иумæ бахордтам дыргьтæ дæр, фæлæ ’рхæндæг уысм æрхæстæг 
Æмæ сыстадтæн цæуынмæ æз æнкъард æмæ фæлмдзæстæй, 
Зæрдæ сыгьд йæ уарзтæй, артау, æмæ зылд мæ сæрыл бæстæ. 
О, куыд зын мын уыд фæхицæн уыцы рухсалдзæн зынг хурæй! 
Тадтæн аивæй йæ цинæй, къах мæ нал хаста йæ цурæй. 
Цыма ’рвон тыгьдады стъалы худт мæ удимæ мызулæй. 
Диссаг, - йе сæфт ын уромын, у бæлвырд мæ зæрдæ дурæй! 

256 
Бестауты Гиуæрги 
ТАРИЕЛЫ БАБЫРСТ ХАТАЕТМÆ ÆМÆ СТЫР ТОХ 
Бæхыл абадтæн сæумæйæ, «уасгæ сыкъатæй!» — фæсидтæн. 
Фенкъуыст ме ’фсады цъæх денджыз, — цыма уадтымыгьы ’хсидтæй. 
Кæс, домбайæн, зæгъын, тугæй кæд нæ бафидой йæ фиддæн! 
Тагьдæн уадыстæм тæссæртты, дæттыл чи ма фарста хидтæ?! 
Инди баззадис фæстейæ æмæ рыджы змур æврагьæй 
Рахызт минæвар мæ размæ номдзыд хан - Рамаз-паддзахæй. 
Уый мын фидиуæн æхсызгон къулсæрæй куы зæгьид ахæм: 
«Уæууа, ’ргæвддзысты уæ сæгьтæ ныр нæ бирæгьты дæр махæн!» 
Йемæ ’рбахаста мæ номыл хуын йæ паддзахæй æгьуыстаг. 
Дзуры: «Хатыр, дам, нын бакæн, кæд дæ бардзырдмæ нæ хъуыстам, 
Мах дæ карз фыдæхæй бахиз, арвæй минæвар æрвыстау, 
Кард нæм ма райс æмæ мæнæ, айс — цы нæ фыстам, цы фыстам. 
Сайдтам, — зонæм æй нæхæдæг, ныр нæ фæсмон у нæ лæгьстæ: 
Зæдтæй курæгау дæ курæм, ма ’ркæ де ’фсады нæ бæстæм, 
Æмæ де ’нæбон цагьартæй ма ’рдом тугхъалон фыдхæстæн, 
Рацу де ’мсæртимæ, мах дын фидар раттынмæ цæттæ стæм». 
Æз мæ визиртæм фæсидтæн, хъуыддаг райдыдтам æвзарын. 
Загътой: «Бахатыр кæн, диссаг нæу фæрæдийын дæ кары, 
Зонæм не знаджы, — йæ сау марг, калмау, арф æмбæхст фæдары; 
Уым дыл ма разила сайдæй, Инди ма бахауа сары! 
Ацу, иу чысыл къорд акæн демæ де ’хсарджын хæстонтæй, — 
Де ’фсад де ’ввæхсты куыд цæуой, — уа сæм басидæн æнцонтæй. 
Ард-иу бахæрын кæ знагæн, сайынмæ куы хъава зондæй, 
Уæд фæсид æмæ нæ разæй, кæс, куыд фæлидзæг уа сонтæй». 

Тæлмацтæ 
257 
Райстон визирты уынаффæ, загьтон минæварæн, - разы; 
Фæлæ уайгæ, зæгьын, тагьддæр æмæ бабуц кæн Рамазы. 
Царды ма баив мæлæтæй, хох дæр не ’рлæудзæн нæ разы. 
Мах чысыл къордæй фæцæуæм; ам мæ бирæ ’фсæдты уадзын. 
Æмæ ’ртæ сæдæ хæстоны мемæ ме ’фсады хуыздæртæй 
Цырд фæцагайдтой сæ бæхтæ, калынц цæфхæдтæ цæхæртæ, 
Дæрддзæф ме ’ннæ ’фсад дæр уайынц, дарын се ’ххуысыл мæ зæрдæ. 
Ис сæм бардзырд æмæ — исты? — уæд æлвæст ысты сæ кæрдтæ. 
Уайæм быдыры ’ртæ боны, хан мын ног хуынтæ рарвыста: 
Алы хорз дарæс, — чи зæгьдзæн: хъалон ацы лæг нал фыста! 
Дзуры минæвар, йе сныхас у зæлдаг таджы балвыстау: 
«Хан дæм тынг бæллы, уæвгæ, дам, бирæ ницы ’гьдау равдыстам, 
Фæлæ рахæссы дæ размæ алы лал фæрдыг, цыкура, 
Тагьд дыл фембæлдзæн, дæ фенд ын у мæйдары фæстæ хурау». 
Загътон: «Рацæуæд, уыдзынæн разы, - хатыр мæ куы кура 
Æмæ стæй, зæгьын, кæрæдзи уарзæм фыд æмæ хъæбулау». 
Ног цæуæм. Нæ фæллад иу ран уадзæм тар хъæды дæлбазыр, 
Ханы минæвæртты къорд та уайтагьд табугæнгæ ’рбазынд. 
Уый хуындзау куы сты, сæ фæдыл, кæс, æдсаргь æфсургьтæ ласынц, 
Дзурынц: «Де ’рцыдмæ бæлгæйæ дардæй хицæуттæ дзыназынц. 
Хан дæр рацæуы дæ размæ, кадæй къæлæтджынæй сыстад. 
Райсом фембæлдзыстут, махæн разæй рарвыста йæ ныстуан». 
Ханы минæвæрттæн нæууыл цатыр айтыгьтон æгьуыстаг, 
Æмæ уазджытæн сæ хуыссæн уыд зæдбадæны фæлыстау. 
9 Бестауты Гмуæрги 

258 
Бестауты Гиуæрги 
Лæг цы хорз ракæна царды, уый тъымы-тъыма нæ сæфы: 
Иу мын минæвæрттæй загьта ханы сау фыдвæнд йæ цæфыл. 
Уый мæм аивæй æрбацыд уыцы саудалынг æхсæвы, 
Дзуры: «Хæс мыл и сымахæй, ахсæв уымæн дæн æнæ фын. 
Æз дæ хорз фыдæй рæвдыд дæн, æз - дæ фыды къухæй хъомыл. 
Ам фыдвæнд æрцыд мæ хъустыл æмæ басастон мæ сомы; 
Нæу мæ цæстыты бон, феной: сау калм уардийы куыд тоны, 
Фæлæ хъус, мæ хур, æппæт дæр æз бæлвырд-бæрæгæй зонын; 
Зонын, гадзрахатæй, сайдæй хан ысфæнд кодта дæ марын; 
Иу ран йе ’фсадæй дæ разы уый сæдæ мин лæджы дары, 
Бадынц иннæ ран æртывæр; хъахъхъæ, къæппæджы дæ ’ппары, 
Фердæх, цалынмæ дæ сæрыл туг цыхцырджытæй нæ уары. 
Хан дæ ’лхæндзæни йæ хуынтæй, калмау, бамбæхсдзæн йæ хъæстæ; 
Арт сæ фæдисы нысан у, мигьтыл аныдзæвди фæздæг, — 
Се ’фсад д’ алыварс æртыхсдзæн, хъæр, ызмæлд ысуыдзæн бæстæ; 
Иу лæг мин лæджимæ тохы, цæй, цы рамбулдзæн йæ хæстæй!» 
«Бузныг, - загьтон ын, - мæ фыдæн у йæ фæткыл хæст йæ фæдон; 
Хорз дын бафиддзынæн хорзæй, кæд сæрæгас уон, æвыд уон. • 
Ацу де ’мбæлттæм фæстæмæ, мацы ма фæхатой уыдон. 
Дæу куы ферох кæнон искуы, — фон æлгъыст æмæ дывыдон». 
Хъуьщдаг не ^хъæр кодтон, арф æй дардтон зæрдæйы æмбæхстæй, 
Царды ’рцæуинаг æрцæудзæн, ис æппæтæн дæр йæ рæстæг. 
Фæлæ ме ’фсадмæ фæдисы уадид арвыстон фæдзæхстæй: 
«Хæхтæ, быдыртыл æмгуырæй тагъддæр ратындзут мæ фæстæ». 

Тæлмацтæ 
259 
Бон куы ’рбалæууыди, - худгæ загьтон минæвæрттæн барæй: 
Ханæн радзурут: «Фæрæвдз кæ, тагьддæр фембæлæм хæларæй». 
Ног фæцыдыстæм æмбисбон мах æдас æмæ сæрхъалæй, — 
У хъысмæты бар лæджы цард, нæй нын бамбæхсæн адзалæй. 
Рындзæй ахъахъхъæдтон, иу ран, - сау рыг атагьайы сыстад; 
Загьтон: рацæуы мæ ныхмæ уыцы хинæйдзаг, æлгьыстаг. 
Рацу, ра, мæнгард, дæ риуыл бавзар ме ’хсаргард - цыргьыссад! 
Дзурын ме ’мхæстонтæн: «Бахъуыд, ныр домбайы ’хсар - æгьуыстаг! 
Мæнæ тохы бон ныккодта, - хан ныл рацыди мæнгардæй. 
Гъæтт, æфсымæртæ, фыдгул уæ макæй ма фенæд уæнгмардæй. 
Чи уа паддзæхтæн сæрнывонд, уый дзæнæт æлхæны цардæй. 
Кард ызнагмарæн у, цомут, науæд чи цы хъавы кардæй?! 
Раттон тохвæдисы бардзырд æмæ ме ’фсæддонты бардзæй 
Уайтагьд акодта йæ уæлæ алчи згьæр цæнгдыстæ, залдзæг. 
Бæхмæ февзыстон: «Мæ фæдыл!» — уадау фенкъуыстыстæм, мардзæ! 
Æмæ, цин дын фенон, хорз сæм хъавæм карды комæй, арцæй! 
Мах хæстифтонгæй куы суыдта, уæд фыдгул фæтыхст, фæсæццæ: 
Уайтагьд хид-калгæ мæ размæ ханы минæвар ысхæццæ. 
Дзуры: «Бадзырды ныхасы уый бæлвырд цыдæр ысхæццæ, 
Æви ’лвæвст кардæн кæд искуы хъæды фесæфтат йæ кæрддзæм?!» 
«Ацу радзур, - зæгъын, - ханæн: мах дæ нал хъæуы былдауын, 
Ныр дæ хин фæбадт дæ хъуыры, зонын, сайдтай мæ, фыдгауыр! 
Фæлæ рацæут, нæ тыхтæ тохы бавзарæм æгьдауыл, 
У мæ фæринчы болат ком сарат, — нал æй хъæуы дауын». 

260 
Бестауты Гиуæрги 
Бацыд минæвар Рамазмæ, здæхгæ нал ракодта. Уадид 
Арт ныггуыпп ласта, йæ фæздæг зилгæ сау мигътыл ысуади; 
Мæнæ фенкъуысти, лæсæнау, - ханæн хъæды ’мбæхст цы ’фсад и, 
Фæлæ, Стыр Хуыцау, дæ фæрцы а лæппу сæрæгас зади. 
Танхъа згьæр хызимæ ’ркодтон, арц бæрзонд мæ сæрмæ систон, 
Туг хæстмонц пиллон ысуагъта, кардæн балхъывтон йæ фистон. 
Дардыл ранхъæвз-банхъæвз систа мах къорд, раст цыма у ’взист дон. 
Мах — æргах, нæ фьщгул — децджыз, нæй мæ тас уæддæр — ныцьцьист уон. 
Се ’хсæн февзæрдтæн, «æрра у», - загътой джихтæгæнгæ, тарстæй. 
Æз сæ сæйраг къордмæ ноджы фесхуыстон мæ саулох раздæр. 
Арц фæцарæзтон, æрфæлдæхт лæг æд бæх, фæсастис арц дæр, 
Кард фæрцъортт ластон, ныммæлæн ма уа йе скæнæгæн, уастæн! 
Раст ма цъиусуры фæзындæй афтæ схъомпал вæййынц зымтæ; 
Иуы иннæуыл ныххуырсын, мæрдтæй амайын къуылдымтæ. 
Барæг асхъиуы мæ цæфæй, цъилау нал лæууы йæ зылдæй. 
Раззаг дыууæ къорды ’фсæдтыл ныр дзыназдзысты сæ сылтæ, 
Фæлæ ’ртыгуыр ысты мæнæ, цъахтау, м’ алыварс фыдгултæ, 
Дасын, нал мæ ис уромæг, туг фæйнæрдыгæй ыскултæ. 
Кардæй - цъыкк æмæ сæ ’рфадын, сæргьтыл аззайынц зæбултæй, 
Иу сæ нал лæууы мæ ныхмæ, фесты додойаг сæ удтæ. 
Ноджы хъахъхъæнджытæн райхъуыст рагъæй се ’рдиаг, сæ хъæртæ: 
«Арв ныл рахæтыди, — лидзгæ, тагъддæр бафснайут уæ сæртæ, 
Зилгæ рацæуы нæ ныхмæ сау рыг, сау лæсæнау, уæртæ. 
Уый бæрц хотыхджын æфсæдтæн мах сæ уындæй дæр — тæсмæрдтæ!» 

Тæлмацтæ 
261 
Ме ’фсад ракодтой æхсæвдзу, зæхх сæ къæхты бын ызмæлы, 
Ме ’фсад нæ, фæлæ, цæвиттон, дуне рацыдис ыстæры, - 
Байдзаг, атагъа сын не сфаг, се ’рдæг хохфæхстыл æфсæры, 
Уасынц уадындзтæ фæдисæй, хъуысы гуымсæгтæн сæ нæрын. 
Уый нæ фыдгултæ куыд федтой, афтæ схъомпал ысты, цъахтау, 
Лидзынц тугамæхст быдыры, сурæм сæ фæстейæ мах та. 
Ханы йе ’фсургьæй æристон, басаст, йе схъæл сæр æруагьта. 
Йе ’фсад баисты нæ уацар, саст фыдызнæгты нæ цагьтам. 
Сурæг лидзæгыл фæхæст и, ’взидæг хъавæгмæ фæраздæр, 
Калдтой ханы ’фсад сæ гæрзтæ, бафтыд се ’дыхыл сæ тас дæр. 
Истой ме ’хсæвдзу хæстонтæ знагæй се ’гьуыссæджы маст дæр. 
Æмæ хурныгуылды уæлдæф байдзаг тарст лæгты цъæхахстæй. 
Тох кæм ахæццæ кæронмæ, уым ысфæнд кодтам улæфын. 
Карды фындз æруад мæ цонгыл, фæлæ не стыхстæн мæ цæфыл. 
Ме ’фсад м’ алфамблай - тыгуыртæ, дымгæ цины хъæртæ скъæфы, 
Райынц, дис кæнынц мæ тохыл, ме ’нгасæй сæ фæллад сæфы. 
Кад мын ахæм уыд, — ысхуыдтой мæн ысгуыхт лæгтæн сæ хуыздæр. 
Чи куыд барджынæй мын кодтой ме ’фсад пъатæ ’мæ хъæбыстæ. 
Ме ’мсæр хистæртæн мæ цинæй калд сæ цæстысыг, зæххыстæн. 
Диссаг, басастай, дам, ханы уыцы иу домбай рæхуыстæй. 
Загътон ме ’фсæддонтæн, — ацыт, рассивут сæ мулк фыдгултæн. 
Уыдон се ’мыдзагæй хастой бæхтыл хордзентæ, дзæкъултæ. 
Тох мæ нал бахъуыди дарддæр, тугæй нал ыскодтонкултæ. 
Раттой алцы дæр ызнæгтæ, фæсвæд нал бамбæхстой мур дæр. 

262 
Бестауты Гиуæрги 
Дзурын хинæйдзаг Рамазмæ: «Ды къæппæг æвæрдтай махæн, 
Ныр дæхæдæг дæ йæ мидæг, фæлæ де ’нæууæнк уд балхæн: 
Байтындз фидæртты дыуæрттæ, табу кæн нæ хорз паддзахæн, 
Науæд ма рахъаст кæн, - сомбон дæу куы бакæнон хæдзархæлд». 
Хан сæргуыбырæй: - «Мæ хъысмæт абадт де ’хсаргарды комыл, - 
Цæй, цы бон мæ ис, æрмæст дæ иу лæг ме ’муæздæттæй домын. 
Уымæн арвитон ныртæккæ бардзырд фидаргæсты номыл. 
Æмæ ’ппæт уыдзæн дæ къухы, - ард хæрын, кæнын дын сомы!» 
Ханы ’взæрст лæгймæ иумæ иу къорд арвыстон æфсæдтæ 
Æмæ фидаргæсты ’ркодтой Хатает-бæсты кæрæттæй. - 
Раттой фидæрттæ, мæнæй-ма, цæф нæ фесты, цы, — сæрсæттæн! 
Семæ цас хæзнатæ ’рхастой, - нæй сын бахынцæн æнцæнттæй. 
Гъе, ’рмæст уый фæстæ бацыдтæн Хатает бæстæм барджынæй, 
Ныр сæ хæзнатæ равдыстой, ма ’гьгьæл - мисхал дæр хъаджджынæй! 
«Аргьуц ма кæнут, ма тыхсут», - загьтон адæмæн адджынæй,- 
Хурæй судзынæй ма тæрсут, — рухс уыл таудзæни кадджынæй». 
Систон хæзнатæ нымайын, алцы бабæстон, æрцæттæ. 
Уыд зынаргь дурæй мæ разы бур, сæнтсырх æмæ цъæх цæттæ. 
Се ’хсæн разындис æнахуыр къаба, диссаджы сæрбæттæн. 
«Бафсæд адонмæ кæсынæй, - загьтон хинымæры, - дæттæй!» 
Ау, цы сæ сфæлдыста?— Дисæй кодта сæры зонд дзæгъæлтæ; — 
Нæй, нæ бафтыдысты къухы уыцы сусæджы дæгьæлтæ. 
Се ’ндыгьд, хауæнгом цæгбыдæн нæй хуымæтæджы зæгьæн дæр, 
Раст, æндонæхсыстау, фидар, калдтой мидрухсæй цæхæртæ. 

Тæлмацтæ 
263 
Уыдон хицæнæй мæ хурæн æз куы бафснаин лæварæн, 
Гъе стæй хæзнайы хуыздæртæ дарддæр паддзахæн æвзарæм. 
Æмæ мин теуайы уаргъы уымæн рарвыстон хæларæй, 
Ноджы ’хсызгон цин - Рамазы, зæгъын, басастон æхсарæй. 
ТАРИЕЛ ЧИНЫГ РАРВЫСТА ИНДИЙЫ ПАДЦЗАХМÆ 
ÆМÆ УÆЛАХИЗÆЙ ÆРЫЗДÆХТ 
Чиныг афыстон: «Хорз паддзах, амонд бахудтис Индимæ! 
Хан фыдвæнд кодта, гье, фæлæ басаст йе ’наккаг хинтимæ. 
Бахъуыд тохы сæр, афонмæ уымæн не ’рвыстон фидиуæн. 
Ныр мæ уацар у хан æмæ здæхын мулкимæ, цинтимæ. 
Фæтк æрæвæрдтон йæ зæххыл æз нæ бæрзæйсаст ызнагæн. 
Мемæ рассывтон æнæвгьау Хатает-бæсты хæзнатæ; 
Уæвгæ, теуатæ мын не сфаг æмæ баивтыгьтон галтæ. 
Кад, нымдгæнгæ мæ фæндараст кодтой къулбæрзæйæ хъалтæ. 
Хин Рамаз-ханы фæкæнын ахстæй Индимæ мæ разæй». 
Парсадан мæ размæ рацыд, æмæ цины уылæн разæй. 
Мæн куыд барæвдыдта паддзах - нæй йын радзурæн ныхасæй! 
Ног мын бабаста мæ цæф цонг, хорз у, — ’рцыдтæ, д^м, æгасæй! 
Фæзы цатыртæ дарибыд дардыл айтыгьта парахат, 
Фынг æрæвæрдтой сæ быны, - мæнæ зæдбадæн, паддзахуат. 
Бадæм бонизæрмæ фынгыл, цин, фæллад зæрдæйы сахад! 
Паддзах афтæ мæн рæвдыдта, байрох карз тохты зын сахат. 
Бадт нын бацайдагь и бонмæ, хъæлдзæг арвыстам нæ рæстæг, 
Æмæ бонцъæхтыл æруагътам уæд нæ цатырты пæлæзтæ. 
Парсаданы бардзырд айхъуыст: «Æфсад рацæуæнт æдгæрзтæ, 
Æмæ уацайрæгты ’ркæнут, ханы равдисут мæ цæстæн!» 

264 
Бестауты Гиуæрги 
Уайтагьд хицауы фæндонæй ахстæй ракодтон Рамазы, 
Уый йæм худгæбылæй ракаст, цыма саби уыд æназым. 
Ханæн йе ’лгьаг ми ныббарстон, рухс мæ цæсгомыл дæр хъазыд, 
Нæй хъайтары ’гъдауы — дара саст, æфхæрд фыдгулы тасы. 
Хатает-бæсты паддзахы исдуг хорз уазæджы ’гьдауыл 
Парсадан хынцы хæларæй, худгæ-хъазгæ йæ рæвдауы. 
Басидт уый фæстæ мæнмæ дæр, цин йæ ныхæстыл фидауы: 
«Зæгь, хатыр кæныс Рамазæн, æви не ’мбæлы фидауын?» 
Загьтон, цæй, зæгъын, Хуыцау дæр хатт таригъæдцжынæн бары, — 
Уыйау бахатыр кæн ханæн, кæд йæ фыдракæнд æмбары. 
Парсадан Рамазæн: — «Табу, махмæ де ’нкъард уавæр хъары, 
Фæлæ ма сфæнд кæн нæ ныхмæ дарддæр фаты фындз ныддарын». 
Мах дæс мин драхмæйы ’рдомдтам, хардз — хæстон фиддæн Рамазæй, 
Мин зæлдаг тыны даритæ, бирæ — ’взаргæдæр атласæй. 
Гъе стæй уацайрæгты, раздæр маст цы бавзæрстой фыдтасæй, 
Уый хыгьд барæвдыдта паддзах дарæсæй, адджын ныхасæй, 
Хан ныллæг йæ сæрæй кувгæ бузныг загьта Парсаданæн: 
«Раст мæ бафхæрдта мæ Хуыцау, — нæй мæнгард мийæн ныббарæн, 
Искуы исты ма, уæд-иу мæ де ’ххуырст удмартæ ныммарæнт!» 
Араст, йе ’муацайраг адæм йемæ ацыдысты ханæн. 
Райсом раджы мæм нæ паддзах лæг æрбарвыста: «Фæллад дæ, 
Фæлæ ’ртæ мæйы, дæ фæстæ, цуаны иу бон дæр нæ хаттæн, 
Хъæды уæхстыл фых сырдвыдæн цыма ферох кодтон й’ ад дæр; 
Рацу, цуан кæныны цинæн ног нæ уд, нæ зæрдæ раттæм». 

Тæлмацтæ 
265 
Уайтагъд бацыдтæн, лæууыди галуан цуан кæныны къахыл: 
Кæрты — дунейы гепардтæ æмæ уарицъиутæ — ’рмахуыр. 
Райгæ фембæлдтæн гæрзифтонг, циндзаст хурæнгæс паддзахыл, 
Адæм - хъалзæрдæ нæ уындæй, - цæст куь? ’рывæриккой махыл! 
Къухæй ацамыдта ме ’рдæм паддзах аивæй йæ къайæн: 
«Кæс, куыд ысрæсугьддæр ноджы фæсхæст, - у, цыма, дзæнхъайæ! 
Зæрдæ не ’фсæды йæ уындæй, худгæ рухс хурау дзы райæм; 
Ис мæ зæрдæйы, ’хсин, иу фæнд, цæй, зæгьдзынæн дын уæд та йæ. 
Дæу нæма фарстон, æрмæст æй сусæгæй мæ риуы дарын: 
Хъуамæ спаддзах кæнæм, зон æй, мах нæ хурæнгæс бындары, 
Уæдæ талм бæлас — дзæнæттаг конд цæмæн ма нын уа ’ндары. 
Ардæм ракæн æй, — уыной нын ам нæ рухс сæнтты сæудары»... 
Фæзты, рагьрындзтыл зылдыстæм, саг, сæгуыт, сычъитæ цагьтам; 
Сырд нæ егартæн кæм ирвæзт, гье, нæ уарицъиутæн маргъ та! 
Фæлæ уалынмæ нæ паддзах «ныр цæуын афон у», — загъта 
Æмæ пуртийæ нæ хъазт дæр фæзы йе ’мбисыл ныууагътам. 
Сахар фенынмæ мæ размæ цырд кæртгай, сыхгай æрæмбырд, 
Бадт мæ хæстдзагьд уæнгтыл аив къаба — счъилдысджын, алдымбыд, 
Цыма ’ртæхдзастæй гæзæмæ уарди афæлурс, æрæмпылд. 
Диссаг! Кодтой мыл æрратæ, нæй, дам, йе ’мвидыц сæрæнгуырд. 
Хатает-бæстаг сæрбæттæн калдта ’рттывтытæ мæ сæрыл 
Æмæ цæсты тигьтæ истон саргъыл дариты сæр-сæры. 
Мæнæ ’рхæццæ стæм, фæхизын райгæ галуаны къæсæрыл, 
Фæлæ хурдзæсгомы фендæй арв мæ зæрдæйы ныннæрыд. 

266 
Бестауты Гиуæрги 
Уыд зæрингьуыз дарæс чызгыл æмæ й’ алфæмблай тыгуырæй 
Йе ’ххуырст буц чызджыты къорд дæр зыцд, сырх дидинтау, дзыгуырæй. 
Се ’хЬб’н зæды бæрæг дардта йе ’рвон бахудтæй, йæ гуырæй; 
Зынд цырен фæрдгуыты рухс хал уарди пух былты зыхъхъырæй. 
Бастæй ме ’фцæгмæ мæ риуыл уыд мæнæн мæ цæф цонг ауыгьд. 
Æхсин сыстади, мæ размæ рацыд кадыл æмæ ’гьдауыл, 
Пъатæ мын кæны, тыхсы мыл, раст хъæбулау мæ рæвдауы. 
Дзуры: «Не знаг ныр нæ ныхмæ кард кæд нал бауæндид дауын». 
Уым мæ ’рбадын кодтой семæ, уый æхцон кæм нæу мæнæн та! 
Чызг — мæ бакомкоммæ, хурау, калы рухс цырен æнæнтау, 
Бады ’фсæрмгьуызæй, æмырæй: у йæ хъуызгæ каст кæлæнтау, 
Æмæ уыд мæ удæн чызгæй цæст фæивгъуыйын мæлæтау. 
Фынг æрæвæрдта нæ паддзах ахæм фенддаджы бæркадджын, 
Æмæ, ’вæццæгæн, нæ уыдис маргьы ’хсырæй дæр ма хъаджджын; 
Лал, налхъуыт-налмас сæнгæрзтæ, алцы - йе ’гьдауыл, йæ гаччы, 
«Макæй ма фенон æрвонгæй», - хицау бафæдзæхста - радджын. 
Æз уым удæнцойæ, ’хцонæй хъæлдзæг арвыстон мæ рæстæг; 
Нал сыгьд чызджы цур мæ зæрдæ, арвыл нал æмбæлд йæ фæздæг; 
Зæрдæ, сонт зæрдæ къæмдзæстыг кодта адæмæй æрмæстдæр. 
Нæй хуыздæр амонд - куы уына лæг йæ уарзоны йæ цæстæй! 
Зарæг фескъуыдис æмбойны, уый, цытджын Парсадан дзуры: 
«Тариел, мæ бон, дæ цинæй райæм абон мах дæ цуры. 
Уый, ды басгуыхтæ, ды ’ркодтай ахстæй Индийы фыдгулы; 
Цыма рауагътай æхсарæй махæн мигъты малæй хуры! 

Тæлмацтæ 
267 
Ам дæ сфæлындзын æмбæлы, не ’гьдау афтæ домы, н’ ахуыр, 
Фæлæ диссаг у дæ фæлыст æмæ нал фæнд кæнæм мах уый. 
Айс сæдæ хæзнайы, дарæс, хорз, дæхи фæндиаг бахуый. 
Ма кæн, ма, мæ хур, къæмдзæстыг, айс зæрдæхæларæй а хуын». 
Æмæ хæзнатæн мæ къухы уым сæ дæгьæлтæ ныссагътой; 
Æз ныллæг мæ сæрæй кувгæ «ут мын ис-бæркадджын» — загьтон. 
Худгæ хуртæ мын сæ пъатæй цин мæ зæрдæмæ ныттагьтой. 
Уæрстой æфсадæн сæ исбон, цух сæ никæйы ныууагьтой. 
Паддзах ног æрбадти, зарæг айхъуыст, арауы та бæстæ, 
Чанги, барбитийæн ногæй ризынц се ’рдхæрæн хъæлæстæ. 
Бон куы ’ризæрис, уæд æхсин сыстад, ацыдис йæ фæстæ, 
Мах фынафонтæм уæддæр ма ’рвыстам минасы нæ рæстæг, 
Дарддæр нозткæнын фæзын ис æмæ сыстадыстæм фынгæй, 
Æмæ баздæхтæн нæхимæ. Уаты зæрдæ срыст, ысуынгæг, — 
Масты уацары уырыдис уарзты судзаджы сырх зынгæй, 
Чызджы мысгæйæ мæ буар кодта ’хцон дыз-дыз æмдынгæй. 
НЕСТАН-ДАРВДЖАН ÆРВИТЫ ЧИНЫГ ЙÆ УАРЗОНМ/Г 
Уатмæ ’рбацыд æмæ дзуры ме ’ххуырст раст хабар, — нæ са1ч ы. 
«Иу чызг хызы бын йæ рæстæг тыргъы де ’нхъæлцау нымайы». 
«Уый у!» — фестадтæн, йæ размæ чызгæн удаистæй уайын; 
Уайтагьд базыдтон Асматы æмæ сусæг динæй райын. 
Дæн мæрдтыл æфтыд кæй уарзтæй, зонын, уый мæм æй æрвиты 
Æмæ уыцы сонтæй чызгæн пъайæ йе ’адон лæггад фидын. 
Йемæ тæрхæгыл æрбадтæн, зæрдæ ’нхърелцауæй æхсиды; 
«Цæй-ма, дзур, — зæгьын, - куьщ цæры тасгæ-уасгæ талм гуырвидыц? 

268 
Бестауты Гиуæрги 
Иу мын уый хабæрттæ ракæн, æмæ ’ндæр хорзмæ нæ бæллын». 
Загъта: «Зонын æй, æппæт мыл ам æргом дзурын æмбæлы, 
Фæлæ знон дзæбæх кæрæдзи федтат иумæ бадгæ цæлы, 
Айс-ма, мæнæ дын йæ чиныг, уым æппæт фыст у, — æнхъæлын». 
Рухс, алдзæн тынтæ кæй сурæт тауы, уый чиныгмæ ’ркастæн; 
Чызг фыста: «Мæ дуне, ’рттывтай ирд, цырен фæрдыгау, растдæр 
Æмæ цæсты тигьтæ истай тохдзагьд де ’фсургъыл дæ хъазтæй. 
Нæ, мæ уадултыл нæ фæцыд уæгьды хъарм цæссыг дæ уарзтæй. 
Ме ’взаг н’ арæхсы — дæ фидыц, де ’гьдау равдисын бæрц дзырдтæй. 
Цард мын н’ ад кæндзæн æнæ дæу, афтæ зæрдæмæ фæцыдтæ. 
Домбай, уардидон-цæссыджы - хур — дæуыл мастæй мæцыдтæн; 
Æз æрмæст дæу дæн, дæуыстæн, ды мæ ныфс, мæ ном, мæ цыт дæ! 
«Зонын, артуадзгæ дæ рустыл уагьтой цæссыгтæ сæ фæдтæ, 
Ныр дæ зæрдæйы æгьгьæд садз масты маргæйдзаг цыргь фæттæ. 
Адæм дис кæнынц нæ уындыл: «Чи рæсугъддæр сæ у, дæттæй?» 
Де ’рдаг, рухс уарзты нысанæн ратт мын д’ абоны сæрбæттæн. 
Ратт мын д’ абоны сæрбæттæн, хорз дзы сфидауа мæ сæр дæр. 
Уый дæ уарзоныл куы фенай, — тынгдæр райдзæни дæ зæрдæ. 
Айс мæ цонгдарæн йæ бæсты - уа фидыцджындæр, æвзæрдæр! 
Раив де ’гьуыссæг фыдæхсæв цины ’хсæвтæ ’мæ изæртæй!» 
ТАРИЕЛ ФÆКУЫДТАÆМÆ БАУАДЗЫГ 
Тариел, мæгуыр, цæф сырдау, уыцы иу богъ-богъ нылласта: 
«Уый мын цинæн æмæ мастæн ме сæфт хуры хай ныббаста!» 
Æмæ ризгæ былтæм лæппу чызджы цонгдарæн ысхаста, 
Æмæ ’рхауд æмырæй зæххыл, раст болат фæринчы састау. 

Тæлмацтæ 
269 
Афтæ уæлтæрхæг æдзæмæй мард æнæзмæлгæ фæхуыссы. 
Риу тымбыл къухæй кæм хоста, уым йæ цъæх-хъулон нæ сысы. 
Фемæхст тугдзæссыг Асматæй, уымæн хъарæгæй цы ’нтысы: 
Дон ыл калы, фæлæ ’рмæстдæр зæххæй доны цъыкк-цъыкк хъуысы. 
Автандилы зæрдæ суынгæг: саггуырд бабын ис йæ разы. 
Халы дур къæртгай Асматы судзгæ додойы дзыназын. 
Лæппу ’рчъицыдта фæстагмæ, рустыл царды рухс ысхъазыд. 
Дзуры: «Н’ амардтæн? Хъысмæт мын уый мæ тугæхсныфæй нуазы!» 
Рабадт, диссаг уыд, йæ уæнгты баззад сыстынæн цы мадзал! 
Бурбын афæлдæхти уарди, цæсгом адардта мыдадзау. 
Бандзыг; афтæ у, — мæрдон хъыг удмæ масты марг куы тадза. 
Цардмæ раздæхтис, уæвгæ та уыд йæ уд, йæ дзæцц фыдадзал. 
Ног та дзуры Афтандилæн: «Хъус дæ сонт дзурæгмæ дарддæр 
Æмæ базонай, цæй тыххæй æз цæрдудыгасæй мард дæн: 
Зæгь дæ хæларæн дæ мæтаг, — зонын уæд уыдзæнис къаддæр. 
Уæвгæ, дудгæ фыд æвзаргæ, диссаг — афонмæ фæцардтæн! - 
А мæ кæнгæ хо Асмат мын уыд æппæтдзурæг æргомæй. 
Систа, цонгдарæн мæм радта уыцы рухс хуры фæндонæй. 
Уый æз цингæнгæ мæ цонгыл уайтагьд акодтон æхцонæй 
Æмæ диссаджы сæрбæттæн чызгæн арвыстон мæ номæй». 
ТАРИЕЛЫ ЧИНЫГ ЙÆ УАРЗОНМÆ 
Чиныг æм ныффыстон: «Рухс хур, æз дæ судзгæ тынтæй тайын. 
Зæрдæ бартхутæг сæ зынгæй æмæ уæнгты ’хсарæй кайынц. 
Уарзтæй сæрра дæн, мæ цæстыл худгæ де ’рвон сурæт уайы; 
Нæй мын бафидæн дæ хæрзтæн æмæ ме ’нкъард уд нæ райы. 

270 
Бестауты Гиуæрги 
Мæрдтæй раздæхтай мæн иу хатт æмæ уæд мæ цин цæй бæрц уыд, 
Уый бæрц ахсæв дæр мæ зæрдæ ’хсызгон банкъардта дæ фæрцы: 
Ис дæ цонгдарæн мæ цонгыл, уæвгæ, скодтай мын æгæр цыт; — 
Амонд ахæм у мæ удæн, - цард-цæрæнбонты цы нæ ’рцыд. 
Мæнæ сæрбæттæн, дæуæн æй кодтон раггынвæнд, дæуыстæн! 
Йемæ къаба дæр, — фæдар сæ уарзты номарæн фæлыстæн. 
Æмæ курын дæ, - мæ удæн, рацу, хос ыскæн йæ рыстæн. 
Иу дæумæ бæллын, дæ мæтæй æз мæлæтдзаг цæф, рæхуыст дæн!» 
Ацыд чызг æмæ мæ уаты сæр æркъул кодтон хæрз чысыл, 
Фæлæ фестъæлфыдтæн, фыны федтон худгæ зæд йæ хуызы. 
Уайтагъд фехъал дæн, — фæтары, бадын, уыцы рухс фын мысын. 
Æхсæв - тарæдзæм, сыбыртт дæр никуы, никæмæй нæ хъуысы. 
НЕСТАН-ДАРЕДЖАНЫ МОЙМÆ РАТТЫНЫЛ УЫНАФФÆ 
«Паддзах сиды дæм», — мын загьтой райсом, уд куы бацыд боны. 
Уайтагьд галуанмæ фæуадтæн, - циу, цы хабар у, - нæ зонын. 
Паддзах, æхсин æмæ ’ртæйæ бадынц уæздæттæ тæрхоны. 
«Абад», — загьтой мын, куыд нæ уон разы хицауы фæндоныл! 
Дзурынц æхсин æмæ паддзах: «Мах фæцардыстæм нæ рæстæг; 
Ныр Хуыцауы фæндæй мæнæ талынг цардизæр æрхæстæг. 
Ис нын, зоныс æй, бындарæн иунæг хуры тын æрмæстдæр. 
Уый чызгæн æмæ фыртæн дæр хъуамæ баззайа нæ фæстæ, 
Æмæ сфæнд кодтам - æркæнæм мой нæ сылбындарæн ардæм, 
Чызджы сæвæрæм паддзахæй, раттæм уый къухмæ нæ бартæ; 
Фидар бахсида йæ бындур ног нæ паддзахад, нæ цардæн. 
Кард нæм ма сиса нæ фыдгул æмæ макуы суæм цагьартæ». 

Тæлмацтæ 
271 
«Чызджы, - загьтон сын, - паддзахæй хъуамæ сæвæрат, — бындар у. 
Хурæн, — зонæм æй, — æрдхæрæн у йæ зонд æмæ йæ хъару. 
Мой та... чи нæ уыдзæн разы. Мой зæрдæзæгьгæ ыссарут. 
Уый уын, гье, мæ ныхас! Дарддæр, зонут, — алцы дæр уæ бар у!» 
Хъуыддаг райдыдтам æвзарын, æз хъæцын, быхсын куыддæрты; 
Нæй ныхмæ лæууæн, - æмбарын, нæй мын ахизæн сæ сæрты. 
Парсадан зæгьы фæстагмæ: «Ис Хорезмы шах мæ зæрды, 
Уый фырт, уæд, зæгьгæ, фæстæмæ уый цур аздахин хуыздæрты». 
Хъуыддаг развæлгъау лыг уыдис Парсадан æмæ йæ къайæн; 
Кодта лæджы фæндыл разы ус, бæрæг уыди, — зыдта йæ. 
Мæн, сæхийау, разы ’нхъæлдтой, уадз, йæ сонт зæрдæ, дам, райæд. 
Бадтæн афтæмæй та семæ саст, уæнгтæдонæй, æррайæ. 
Æхсин раппæлыд: «Бæгуыдæр, у Хорезмы шах нымады, 
Мах хуыздæр лымæн «нæ хъæуы, кад дзы бафтдзæни нæ кадыл!» 
Хæйрæг «нæ» зæгъын ысуæндæд, иугæр" бафæндыди мады! 
Æмæ ме сæфты тæрхоны, разы ’вдидæн лæгау, бадын. 
Ацыд минæвар Хорезммæ, ханæй ме ’мыджыры куры: 
«Нæй нæ паддзахæн фыртбындар, — Парсаданы номæй дзуры, — 
Ис ын иунæг чызг, дæ фыртæн кæд аккаг кæныс йæ хуры, - 
Лæппу мидæгмой æрцæрæд номдзыд Индийы бындурыл». 
Лæг æрыздæхтис Хорезмæй, бирæ хорз хуынтæ дзы ’рхаста; 
Ханæн фидиуæн йæ риумæ уыд зæрин хуры ныккастау. 
Загьта: «Стыр Хуыцау нын фидæн, уый, нæ фæндиаг куы скарста: 
Нæй хуыздæр чындзаг: фæкъул ис не ’рдæм амонды тæраз та». 

272 
Бестауты Гиуæрги 
Ногæй Индийæ Хорезммæ уайы минæвар æхстуадæй, 
Хъуамæ сиахсаджы ’ркæной тагьддæр кадæй æмæ радæй. 
Фæзæй баздæхтæн, ныххаудтæн уаты уæд æз та фæлладæй, 
Маст мын, калмы ссырау, цавта ме ’нкъард сонт зæрдæ йæ фатæй. 
ТАРИЕЛ ÆМÆ НЕСТАН-ДАРЕДЖАНЫ ТÆРХОН 
Æз мæхи марынмæ ’рцыдтæн: мастæн туджы хъалон фидын, 
Фæлæ уалынмæ мæ номыл йе ’ххуырстæн Асмат æрвиты; 
«Талмау астæунарæг чи у, тасгæ-уасгæ ’мæ гуырвидыц, 
Уымæ тагьд фæзын фæдисы, чызг дæм удаистæй сиды». 
Чызджы галуаны раз кæрты уайтагьд февзæрдтæн уæлбæхæй. 
Кæртæй бахызтæн, Асмат мыл фембæлд разтыргъы фыдæхæй. 
Зæххыл дидинджытæ ’рттивынц чызджы сау цæссыджы ’ртæхæй, 
Æмæ бафæрсын нæ уæндын: цæй, цы зæгьдзæни дзæбæхæй. 
Афтæ ’нкъардæй йæ куы федтон, асаст ме уæнгтæн сæ хъару, 
Чызджы мидбылты фæхудтæй зæрдæ, раздæрау, нæ барухс. 
Дзургæ не скодта, кæддæрау, йе ’взаг цины фæдис нал у 
Æмæ, саудалынг ингæнау, ацис адæргæй мæ тар уд. 
Цыма йе ’рхæндæг æнгасæй бустыл, уайдзæфтыл ысхæцыд, 
Бахызт галуанмæ мæ разæй, хъавгæ гауызыл ысхæцыд. 
Уæртæ разынди мæ рухс мæй, уд уысммæ кæуыл нæ хъæцыд, 
Зæрдæ ’хцон дыз-дыз ныккодта, фæлæ уый йæ хуыз куыд фæцыд? 
Хурæй не ’рбакалд алдзæн рухс удыл, — раздæрау, ныфсдæттæг: 
Чызджы калд уæнтыл уæгьдæппæрст уыд мæ сыгьзæрин сæрбæттæн; 
Бадти тæрхæгыл, кæуындзаст уыд йæ алфамблай æппæт дæр, 
Рустыл ахуыссыд æрвæрттывд; цæссыг цæсгомыл ысцæдтæ. 

Тæлмацтæ 
273 
Цыма къæдзæхы дыдагьы стай тыфылкалгæ хуыссыди. 
Каст йæ цæстытæй фæлурс мæй, хур сæ цадæггай хуыссыди. 
Дæрддзæф къулсæрæй æрбадтæн, уый мæ бафиппайдта, - ссыгьди 
Æмæ ’лхынцъæрфыгæй растад, зынд — йæ маст йæ хъуырмæ ссыди. 
Дзуры: «Диссаг у, мæ цуры ныр цы цæсгомæй æрбадтæ - 
Сомы басæттæг, уæйгæнæг, хин, мæнгарддæрты мæнгарддæр! 
Фæлæ Стыр Хуыцау мæн тыххæй дæу нæ бафхæрдзæни къаддæр!» 
«Æз дæ фæсидтмæ фæзындтæн, — загьтон, - ницы зонын дарддæр. 
Зæгь, цы ракодтон, уæд та ма, гье, цы рæдийын дæ разы 
Æви не ’мбæлы, фыдми у ме ’нкъард сусæггаг дзыназын?!» 
Чызг былысчъилæй æрбакаст: «Раст, æнæрæдыд, æназым! 
Уастæн, басудза, цы бон дын загьтон ме ’дылыйæ: «Разы!» 
Уæдæ ды нæ зоныс — куры мæн Хорезмы шахы хъал фырт?! 
Ды фæрныджы бадт нæ кодтай, уæдæ, тæрхонæн йæ тарфы?! 
Нæ, мæнгардæй мæ фæливыс: уым дæ тæрхон уыд, дæ барвæнд! 
Фæлæ ма фæтагьд кæ, багьæц, ис фæстаг тæрхон уæларвы! 
Æви нал дарыс дæ зæрдыл, судзгæ сау цæссыг куыд калдтай, 
Алы хосгæнджыты хостыл адæргæй дæ уд куыд хъардтай?! 
Уый кæд фидары дзырд уыдис, уæд цы ма хуыйны мæнгард та?! 
Чи кæй афæлива — фенæм, æмæ уый кæмæн цы ратта! 
Ноджы уый зæгьын: нæ бæсты хицау чифæндыдæр ма уа, 
Макуы ма багьгьæл, мæ разæй Инди искæй дæлбар бауа, 
Ома де ’нувыды охыл дæу дæ ног хицау рæвдауа! 
Зонын, де ’рхъуыды мæнгард у, — талынг, де ’нæуаг æгъдауау! 

274 
Бестауты Гиуæрги 
Дæу мæ цæстæрттивгæ дарддæр ничи Индийы нæ уындзæн, 
Нæ, — уæд та дæ ’рмæст ингæнваг хай нæ зæххытæй фæуыдзæн! 
Арвæй худгæ стъалы раскъуын, уый дæр не ’рттивдзæн мæ хуызæн». 
«Оххай-гье! - зæгьгæ, фæкъæртти ногæй лæппуйы кæуындзæнг. — 
Уыцы уайдзæфы ныхæстæм уæнгты саст хъару фæдывæр, 
Чызгмæ бакастæн, мæ удæн атад, айсæфтис йæ дывæнд, 
Диссаг, удмидæг куыд ма дæн, — иппæрд амонды хæрзнывæй?! 
Бастъæл, ба, хъысмæт, мæ туг мын кæд цы ныуазыс æхсныфæй. 
Федтон, тæрхæгыл фæлдæхтæй чызгæн уыд хъуыран йæ цуры. 
Чиныг ризгæ къухæй систон, арвæй ард бахæргæ дзурын: 
«Æз мæ рæстаг зæрдæ дарын рухс тыфылтæкалæг хурыл, 
Уый рæстæвзарæн ныхасмæ иу уысм байхъуса мæм — курын. 
Мæнг куы радзурон, мæйдарау, хатон арвы рухс мæ сæрмæ 
Æмæ саугуырмæй фæлæсон цæрдтæй ингæны къæсæрмæ! 
Зон æй, не схастон мæнгард ми, сомы басæттын мæ сæрмæ». 
«Уæдæ дзур», - зæгьгæ, йæ сæр мæм чызг куы батилид гæзæмæ. 
Ног ын карз сомы ныккодтон: «Рухс хур, кæд нæ дæн æназым, 
Уæд дзыхъмард фæуон æрвдзæфæй, фестон сау фæнык дæ разы! 
Дæу куыд баивин, кæмæн ис демæ ’рывæрæн тæразыл?! 
Зоныс, хъамайы рæхуыстæн зæрдæ цас бирæ фæразы! 
Райсом раджы дын мæм падцзах уæвгæ тæрхонмæ фæдзырдта, 
Фæлæ се ’ууылдтытæй федтон, — алыг уый агьоммæ хъуыддаг. 
Нал уыд «нæ» зæгьæн, æмырæй бадтæн,—уавæр æй æркуырдта. 
Загьтон: «бабыхс уал» — мæхицæн, зæрдæ сусæг маст ныхъуырдта. 

Тæлмацтæ 
275 
Цæй, кæд не ’мбары йæхæдæг, уæд куыд загьтаин дæ фыдæн: 
«Инди ’нæхицау нæма у!» - Уæгьды райстаин йæ фыдæх. 
Уымæй байрох ис æнæмæнг, — æз кæй бындар дæн, кæй фырт дæн! 
Æз кæй нæ ратдзынæн сомбон Инди искæмæн æвыдæй! 
Кодтон сусæгæй тæрхæттæ. «Ницы рауайдзæн мæ загъдæй. 
Бабыхс, ба, мæнæйуый, науæд хъуыддаг бабын уыдзæн тагъдæй». 
Хатт-иу лидзынвæнд ыскодтон хъæдмæ, хъæды сырдтæм, цъахтæм. 
Фæлæ дæу, зæгъын, куыд уадзон? Нæй, нæ мæ хаста мæ къах дæр. 
Уд ыснарæг ис, æрдуйау, акъул, атасыд мæ мæсыг...» — 
Дзырд фæдæн, цыма ныххур и, уарди нал калы йæ цæссыг. 
Урс налхъуыт-налмас фæрдгуытыл рухс, алдзæн уылæн æнхъæвзы 
Æмæ худæндзастæй дзуры: «Цыма де ’рхъуыды фæбæззыд. 
Ныр мæн нал уырны, - гæдыдзырд де ’взаг самона дæ комы, 
Зилай гадзрахатæй, сайдæй, арвæй ракæнай мæнг сомы. 
Уæдæ сиу кæнæм нæ хъысмæт, Инди рарттива нæ номыл, 
Уæм дзы барджынæй паддзæхтæ; уæвгæ, чи нын у цы хъомыл!» 
Чызг æрфæлмæн и, фæхудт мæм, ног æнгом-æмуд æристæм. 
Цыма хур уыди мæ разы, гъе та уалдзыгон æвзист мæй. 
«Мемæ ’рбад», — рæвдаугæ загьта, кодтон цин дæр æмæ дис дæр. 
Уайтагьд зæрдæйæн фæсырдта йе ’нкъард сагъæстæ, йæ ристæ. 
Загьта: «Не ’мбæлы тæлтæг ми, бабыхс зондджынæй, ныхъхъæц уал. 
Хъуамæ ’мбаргæ лæг йæхиуыл тыхст, сæрбахъуыды фæхæца. 
Ныр мæ мойаджы фæсурис, фæлæ паддзах дæм куы хæца, 
Тох куы бацайдагь уа уе ’хсæн, Инди сау туджы куы мæца! 

276 
Бестауты Гиуæрги 
Нæ, уæд уыцы хъал куы ’рцæуа, й’ амонд не ’намонды ссара, 
Мах фæхицæн уæм æнусмæ, туг нæ къонайыл ныууара, 
Æмæ барджынæй нæ зæххыл уый йæ хъуынджын дзæмбы дара! 
Нæ, уый не ’рцæудзæни никуы, - персаг Индийæн æлдар уа!» 
«Уæууа! - фесхъиудтон, - куыд уыдзæн, уый дæ мой ысуа, дæ хицау? 
Уæвгæ, ууыл мын куы сбарид уыцы хъал гуырды йæ Хуыцау! 
Уадз, æрцæуæд уал, фæстæмæ кæд фæсмонгæнгæ нæ лидза, 
Кæд нæ фæкæна мæрдырох ускуырд нæ, фæлæ йæхи цард!» 
Загьта: «Йе скарз мæ нæ фæнды, - ахæм тохы бон ныккæна, 
Æмæ се ’фсадæй хæдзарыл мачи, мачиуал æмбæла. 
Амар сиахсаджы ’рмæстдæр æмæ къаддæр туг ныккæла; 
Бакæн а царды рæстмæ ми, - дидин рафтаудзæн хуыскъ бæлас. 
Афтæ, ’ме нæрцæф бæгьатыр, ацу, уый дын у мæ лæгьстæ: 
Бакæн аивæй дæ хъуыддаг, амар сиахсаджы ’рмæстдæр. 
Фосау æфсады цæгьдыныл ма схæц, ма сæм сис дæ гæрзтæ, 
Нæй рæстаджы туг ныккалдæй ницы намысæн фыдхæсдæр! 
Уый куы амарай, — мæ фыдæн зæгь цæхгæр ныхас уæндонæй: 
«Инди Персæн уой сæ цагьар, уый нæ бауадздзынæн, зон æй; 
Макуы ма багьгьæл, мæ уæзæг раттон искæмæн æнцонæй, 
Ды ныхмæлæууынвæнд ма скæн! Сæфыс, — бацархай фæндонæй». 
Фæлæ ма батындз, йæ кой дæр ма скæн, развæлгьау, нæ уарзтæн, 
Къаддæр азым дæм куы ’рхæссой, уæд фæкæсдзынæ сæм раст дæр. 
Кæс, лæгьстæмæ дын куыд фæуа уæд дæ цытджын паддзах тарстæй, 
Мах куыд рафидауæм иумæ, раст фæрæты хъæдау, барстæй». 

Тæлмацтæ 
277 
Ацы диссаджы уынаффæ райстон хъуыддаджы хæрзагæн. 
Зæгьын, фенæм уæдæ гъеныр, кард куы раздахон ызнагæй! 
Æмæ сыстадтæн, мæ хур мыл тад, узæлыди хæрзуагæй. 
Чызгыл атыхсынвæнд кодтон, фæлæ ’фсæрмæй сæфт дæн рагæй. 
Хуры уацарæй фæстагмæ хи куы ратонин куыддæрты, 
Цыд Асмат мæ фæстæ, калын судзгæ сау цæссыгтæ кæрты. 
Цыма цæссыгты ’хсæн ризы чызджы мидбылхудт æрвæрдын. 
Уый дæр ахуыссыди, ног та масты денджызы лæгæрдын. 
ХОРЕЗМЫ ШАХЫ ФЫРТ ÆРЦЫД ИНДИМÆ 
ÆМÆ ФÆМАРД ТАРИЕЛЫ КЪУХÆЙ 
Цины уацхæссæг æрбатахт, чызджы мойаг, дам, æрхæстæг. 
Уый цæмæй зыдта, йæ удыл тагъд цы бон кæндзæн, цы рæстæг! 
Паддзах бахъæлдзæг и, бабуц, худгæ ракастис йæ цæстæй 
Æмæ басидтис мæнмæ дæр, мемæ ’рбад, зæгъгæ, мæ кæстæр. 
Загъта: «Абоны бон махæн йемæ ’хсызгон цин æрхаста; 
Хъуамæ галуаны чындзæхсæв æмæ куывд æмæ гуыппхъазт уа. 
Арвит хæзнатæм, лæвар дзы бирæ байуарæм æваст та; 
Йе ’гъдау зондджынæн — йæ рæдау, макуы сонт мæрддзæсты ма стау». 
Загътон - чи цы хæзна ’рхæсса — æз мæ иузæрдыг дæлдæртæн. 
Мæнæ уазæг дæр æрхæццæ, йемæ — йе ’муæздан æлдæрттæ. 
Галуан кадимæ сæ размæ иумæ рацыдысты кæртмæ. 
Нал и се ’фсадæн æрлæууæн, хурмæ ферттивынц сæ кæрдтæ. 
«Фæзы — цатыртæ! — куы ’рдомид паддзах буц уазæджы кадæн, - 
Уым уал баулæфæд цъусдуг, фенæнт сиахсаджы адæм, 
Къордгай рацæуæнтæм уырдæм, - бардзырд ратт дæ бирæ ’фсадæн, 
Рацу галуанмæ дæхæдæг, иумæ иу чысыл æрбадæм». 

278 
Бестауты Гиуæрги 
Фæзы цатыртæ сырх-сырхид дардыл айтыгьтон атласæй. 
Уырдæм уазджытæ цыдысты къордгай, сиахсаг - сæ разæй. 
Кад, лæггад кæнынмæ фæзмæ уайтагьд цагъарты ’фсад азæй, 
Систой уалынмæ цæуынтæ ме ’фсад балгай æмæ цасæй! 
Æз æрбацыдтæн нæхимæ тыхст, фæллад æмæ фæлмастæй, 
Зæгьын, ахуыссон, кæдæппын фыны фервæзин мæ мастæй. 
Фæлæ уæд Асматæй - чиныг, райстон, тагьд-тагьд æм æркастæн: 
«Рæвдз фæзын, дæ хур дæм сиды, - талмау, тасгæ-уасгæ й’ астæу». 
Бæхæй нал рахызтæн, уайтагьд чызджы галуанмæ фæуадтæн. 
Кæртмæ бахызтæн, мæ размæ ниугæ рауадис Асмат дæр. 
«Уæууа! - афарстон æй тарстæй, — уый цы хабар у, цы ’нкъард дæ?» 
Загъта ’рхæндæгæй: «Мæ бон ын нал у де сраст кæнын дарддæр». 
Чызгмæ бацыдыстæм, федтам: бады ’лхынцъæрфыгæй базыл, 
Цыма балæууыд æрттивгæ рухс хур сау мигьты дæлбазыр. 
«Цæй, цæмæ ма кæсыс? - дзуры, — ам цы слæууыдтæ мæ разы?! 
Æви сайдтай æмæ сайыс, — нал дæ й’ амарыныл разы?!» 
Мæстæй рахсыстæн, ыссыгьтæн. «Ехх, мæ зынджы хайыл! - загьтон, 
Тохмæ сиды мæм сылгоймаг, — уый бынтон мæхи куы ’руагьтон!» 
Цыма стæхынæввонг хæстмæ - уари, - ’ндон базыртæ сцагьтон, 
Фатау ратахтæн мæ саргъмæ, уаты чызджыты фæуагьтон. 
Загьтон ме ’фсадæй сæдæйæн: «Тагьд гæрзифтонгæй — мæ фæстæ!» 
Хъавгæ фæсуынгты цыдыстæм, бахызтам нæхи фыдцæстæй. 
Уазæг цатыры куыд хуыссыд, — нæй йын радзурæн ныхæстæй! - 
Туг дзы не суагьтон, хуысгæ йыл афтæ баталынг и бæстæ. 

Тæлмацтæ 
279 
Фескъуыд цирхъы цæфæй цатыр, къæхтæм февнæлдтон - хъæбатыр, 
Лæджы цæджындзыл йæ сæрæй - къупп, мæлæтдзаг гуыпп — æгьатыр! 
Систой хъахъхъæнджытæ цъах-цьах... Саргьмæ - згьæрхæдон бæгьатыр! 
Бæх фæцагайдтон, зæппадзау, аззад гомхæлиуæй цатыр. 
Се ’фсад раскъуыдис, рафæдис, уый, - куы райдыдтой хи ’мбарын. 
Æз мæ сурджыты сыскъуыдтон, æмæ смидæг дæн фидары. 
«Ам мæм ме ’ргьæусæр фидары, - загьтон,- бархъомыс чи дары. 
Ныр æдас ран дæн, дарддæр мæ кардмæ нал хъæуы риу дарын, 
Æмæ рарвыстон æххуысмæ, сидын ме ’фсадмæ фæйнæрдæм: 
«Тагъд мæм фидармæ фæзынут, - дарын уе ’хсарыл мæ зæрдæ!» 
Æфсад райдыдтой цæуынтæ, байдзаг тар æхсæв сæ хъæртæй, 
Иугæр бахъуыди, - мæ сæрыл хастой разыйæ сæ сæртæ. 
Райсом фестадтæн, мæ гæрзтæ рæвдз куыд райдыдтон сæумилтыл, 
Афтæ ’ртæ уæзданы ’рбацыд, — паддзах минæвар æрвиты, 
Зæгьгæ: «Схастон дæ хъæбулау, ныр мæхи хæрын, æлгъитын: 
Ды нæ хæрзты хыгьдмæ махæн сау марг ауагьтай нæ цинтыл, 
Лæг цæмæн мардтай, цы зæгъæм ныр йæ тугисæг фыд — шахæн? 
Кæд чызг агуырдтай, уæд раздæр ды цæуылнæ дзырдтай махæн? 
Уый цы бакодтай, цы фыдми, ау, цы ’взæр дын фæдæн ахæм, 
Æмæ сахурай йæ зачъе тугæй де схæссæг паддзахæн?!» 
Дзуапп æм арвыстон: «Æз дур дæн, фидар сау айнæджы схъис дæн, 
Науæд æфсæрмæй дæ разы хъуамæ басудзин, мæ хистæр! 
Фæлæ, стыр паддзах, рæстуарзаг, байхъус: бамбар мын мæ рис дæр, 
Мæн дæ чызджы уарзт нæ судзы, мæн æндæр мæт ис, дæхистæн! 

280 
Бестауты Гиуæрги 
Зоныс, Индийы паддзахæн рухс, бæллиццаг у йæ бадæн; 
Зоныс, паддзæхты бындартæй иунæг цардæгас æз ма дæн; 
Систы иннæтæ быныскъуыд, ды сæ зæххы хицау бадæ 
Æмæ къæлæтдЖын дæ фæстæ ныр мæнмæ кæй хауы радæй. 
Нæ, дæ хорзæхæй, ныббар мын, дзырд æргом, æнæкъæм уарзын: 
Ис дын иунæг чызг, Хорезмæй мой æркæн дæ чызгæн — разы. 
Фæлæ уа сæ дæлбар а зæхх, - нæ, нæ зæгъдзынæн: «Хæлар сын!» 
Исчи Индийы паддзах уа, — дарон кард æз та мæ фарсыл?! 
Ратт фæрнæй дæ чызджы моймæ, тобæ, чи фæнды йæ курæд! 
Фæлæ Инди у мæ уæзæг æмæ исчи ма йыл дзурæд, 
Исчи сфæлварæд дæ фæстæ мæн дæ къæлæтджынæй сурæд, 
Æмæ раппæлæд фæстæдæр, кæд хæрзбон нæ зæгъа хурæн!» 
ТАРИЕЛ БАЗЫДТА НЕСТАН-ДАРЕДЖАНЫ 
ФЕСÆФТЫ ХАБАР 
Лæгты ку ’арвыстон фæстæмæ, уæд мæ зонд куыддæр ысдзæгъæл, 
Чызгæй ницы хъуыст, мæ риуы маст ысцырын ис, ысцæхæр. 
Кастæн быдырмæ бæрзондæй, бадæн сагъæссаг, фыдæгъгъæл: 
Уым цы ныв федтон æвирхъау, - у лæджы ’взагæй зын зæгъæн, - 
Уайынц фистæгæй дыууæйæ, февзæрдтæн сæ разы уадид, 
Уайтагъд базыдтон Асматы, уымæн йемæ йе ’ххуырст уади. 
Онгмард, рустæтынд — мæ разы, чызг уæлхъæдæй цыма тади 
Æмæ йе ’рхæндæг æнгасæй зæрдæ хæлдис æмæ ’руади. 
Æз фæсонтау дæн, фæсæццæ, уæнгты уазал ихдон ацыд: 
«Асмат! - адæргæй ма сдзырдтон, - уый, мыййаг, фыдбылыз мацы!..» 
Исдуг дзуапп раттын мæ фарстæн чызджы кæуындзæг нæ уадзы. 
Фæлæ стæй куыддæрты: «Махæн арвыл рухс хуры цæст бацъынд...» 

Тæлмацтæ 
281 
«Зæгь, уæддæр цы ’рцыд, цы кодтам», - ногхынцфарст кæнын Асматы, 
Уый уынгæг хъуырæй нынниудта, дзурын нал арæхсы — хатын. 
Систы уадултæ мæрдонгьуыз, хур сæ банымæг - дзæнхъатын. 
Цæссыг — тугæмхæццæ судзгæ ризы цæстыхауы фатыл. 
Ног та сфæрæзта тыххæйты: «Хорз, зæгъын дын æй, æрмæст мæ, 
Ды куыд байрайай мæ дзырдтæй, афтæ барæвдау сæ фæстæ. 
Амар, ма мæ ныууадз, курын, айс дæ зæрдæмæ мæ лæгьстæ 
Æмæ фервæзон æнусмæ судзгæ сагьæсы зынг уæхстæй». 
Æмæ радзырдта: «Куыддæр дæ райхъуыст — уазæджы ныммардтай, 
Афтæ де ’рцахсыны бардзырд паддзах фæсдзæуинтæн радта, 
Хъæрæй нал æнцад, йæ дзыхæй судзгæ ’хсидæвтæ дæр калдта. 
Дæу куынæ ссардтой уæхимæ, уæд бынат йæхицæн н’ ардта. 
Сонт фæхъæр ласта: «Ныр зонын й’ аххос ацы ’лгьаг фыдгæндæн: 
Уарзтой чызгимæ кæрæдзи, хъуыддаг бакодтой æмвæндæй, 
Уый йæ галуанмæ цыдаид, — нæй хъæстæ калмыл æууæндæн; 
Уый мæ ’рцауыгьта мæ хурхæй æмæ уыд мæ чызг йæ бæндæн, 
Фæлæ ард хæрын Хуыцауæй, мæн цы хо байсæфта хинтæй, 
Чызджы чи ’фтыдта сæ фæдыл зæдтæн нæ, фæлæ фыд-зинтæн, 
Хæлдуд, чъизитуг къахбайтæн фадат чи лæвæрдта цинтæн, 
Уый ыссардзæнис мæ къухæй ацы ’фхæрды хыгьд йæ ингæн!» 
Уыд йæ дзырды хицау паддзах, иугæр кард ысласта — марæн, 
Уæд нæ басастаид сомы, усæн нал уыди ныббарæн. 
Адæм бамбæрстой, кæй нал ис Парсаданы мастæн арæн; 
Хъуыдцаг бацагьта йæ хъусы чидæр хин-кæлæн Даварæн. 

282 
Бестауты Гиуæрги 
Уыцы ’лгьыст чидæр ын загьта: «Хъахъхъæ, де ’фсымæр дæ мардзæн, 
Сомы ракодта Хуыцауæй æмæ й’ ардбахæрд нæ халдзæн». 
Уæд Давар: «Хуыцау - æвдисæн, уый мыл туг рæстудæй уардзæн, 
Фæлæ чи сарæзта, - зонын, й’ амонд ме ’намонды хардзæй». 
Бадти тæрхæгыл мæ хицау, раст куыд æй ныууагьтай, афтæ, 
Уыд дæ сæрбæттæн йæ уæлæ, бацыд уыцы ’лгьаг ус, бавдæлд — 
Чызгæн алывыд фæкалдта, уый, дам, бакодтай цы саувæнд? 
Къахбай, иугæр, дам, мæ сафыс, уæд мæ хин дæ фæдыл бафтæд! 
Уарзтай ме ’вастæй, æлгьаг сыл, ды дæ тугдзых амирбары. 
Уæдæ шахы фырты тугмæ мæн дæ сæнтдзæф фыд куы мары, 
Уæд цы гæнæг дæн дæ разы, гье, дæ хæзгулæй цы дарын? 
Амæл йе ’нæфенгæ искуы! - зæдтæм ацы лæгьстæ хъарын». 
Ус фæлæбурдта, бындзыггай чызджы сау дзыкку куы ’риста, - 
Уыцы сатæг-сау хъуымбылтæ зæхмæ калдысты куыристау. 
Чызг æм зулмæ дæр нæ фæкаст, диссаг, цас урæдта рис та! 
Цæсгом афæлдæхт копрадзгъуыз æмæ нал æрттывта ’взистау. 
Ус йæ нæмынæй куы бафсæст, уæд йæ ’наккаг ми фæуагьта, 
Фæлæ каджитæ дыууæйæ уым куы февзæриккой уайтагьд. 
Ус сын — «Акæнут æй тагьддæр» — не сæфт худгæ-хурæй загьта. 
Уыдон чырыны нывзылдтой чызджы схойгæ-нæмгæ тагьд-тагьд. 
Рудзынг денджызы ’рдæм фегом, хур дзы феддæмæ, фæтары. 
«Гъеныр маринаг æцæг дæн, — кард Давар йæ риумæ дары, — 
Фæлæ паддзахæн йæ къухмæ никуы не ’рхаудзæн мæ марын!» 
Кардæй зæрдæсæр ныццавта, ’рфæлдæхт тугæрхæмы малы. 

Тæлмацтæ 
283 
Дис куыд нæ кæныс, нæ мæлын, ардæм удисгæ куыд тахтæн? 
Цæй, хæрзæггурæггаг амар ахæм уацхæссæджы тагьддæр. 
Цæй-ма, фервæзон мæ зынтæй, кæд мæ хæрзгæнæг паддзах дæ». 
Æмæ тугвæдыл ызгьордта чызджы хъарм цæссыджы ’ртах дæр. 
«Дæу цæмæн марон, - ын загьтон, - ды цы рæдийыс, цы сайыс, 
Хæсджын мах ыстæм дæ разы, ды нæ дудгæфыдтæй тайыс. 
Хъуамæ й’ агурæг фæцæуон, зилон — хуры уа, къæвдайы». 
Зæрдæ - дур, цыма дзы ’ппæт дæр сау маст цъула, къæртт нæ кайы. 
Исдуг аззадтæн, æрвдзæфау, уыцы дудгæ фыды рисæй... 
Загътон: «Хъæц, мæнæйуый, науæд ноджы басудздзæн дæхи сæр; 
Ацу, бацагур дæ хуры, сагьæс ницы хос у низæн. 
Саг, æвзаргæ гуырдты ракæ демæ дард балцы фæдисæн». 
Уайтагьд фездæхтæн нæхимæ, саргъыл февзæрдтæн æдгæрзтæ. 
Саггуырд астыссæдз хæстоны бæхтæ фесхуыстой мæ фæстæ. 
Фидар аззади 1фæстейæ, бирæ н’ амыдта нæ рæстæг, 
Уайæм тыгьд быдыры, уадау», дæлæ денджыз дæр фæхæстæг. 
Науы сбадтыстæм, мæ фæндаг алы наудзæуæнтæм дарын, 
Дардыл денджызы тыгьдады зилын, алы нау ысгарын, 
Фæлæ, марадз зæгъ, йæ фæд дæр никуы хурзæринæн н’ арын. 
Æмæ ме сафæг Хуыцауæн уæд мæ тæригьæдтæ хъарын. 
Рацыд аз, ныддаргъ мыл афтæ, цыма ссæдз мæйы уыд азы, 
Фæлæ фыны дæр йæ фенæг чызгæн денджызы нæ разынд. 
Иугай аскъуыдысты ме ’фсад, иу сæ нал баззад мæ разы, 
Афтæ бафæндыд Хуыцауы æмæ ’ппæт зынтæн фæразын. 

284 
Бестауты Гиуæрги 
Дон-дон ленк кæнын ныууагътон, сурмæ рахызтæн мæ науæй. 
Зæрдæ знæт сырдау ысхъæддаг, ацух йе ’рдхæрæн æгьдауæй. 
Зæххæй арв’ астæу мæ уды ничи нал уыди рæвдауæг. 
Фæлæ карз хъысмæт æдых у, лæг рæвдыд куы уа Хуыцауæй! 
Иу, Асмат ма баззад мемæ, стæй дыууæ та ма цагъартæ, 
Уыдон бахызтой мæ зæрдæ масты судзаджы цъæх артæй. 
Драхмæ мисхал у, нæ хъуыстон чызгæй уый æмуæз хабар дæр 
Æмæ ’рхæндæгæй дзыназын уыд йæ иунæг хос мæ цардæн. 
ТАРИЕЛЫ ФЕМБÆЛД НУРАДИН-ПРИДОНИМÆ 
Дарддæр доныбыл мæ фæндаг дардтон иу æхсæв, нæма сбон, 
Афтæ къæдзæхты дæлвæччи разынд сахары бæласдон, 
Сонтау адæмæй мæ зæрдæ дард æрхæндæгæй фæластон 
Æмæ нал бацыдтæн фалдæр, бæхы бæласыл æрбастон. 
Æз æрхуыссыдтæн, сæ дзыхмæ систой цагъартæ сæ кæрдзын. 
Уайтагьд райхъал дæн, уынæргьын, арф, къæхты бынæй ныккæрзын; 
Чызгæй мур хабар кæй нæ хъуыст, уый æвирхъау уыд, æгæр зын. 
Уайы ’хсæрдзæнтæй мæ цæссыг æмæ быдыртæм æнхъæвзы. 
Хъæр фæцыд, фæкастæн - уæртæ донбыл сагбарæг сæрыстыр, 
Барæг фатдзæф уыд, хъæцыди тохы ’хсарджынæй йæ рыстыл. 
Къухы — саст фæринк, йæ уæлæ туджы къадатæ цыдысты; 
Дардæй йе знæгтимæ схæцыд загьд, æртхъирæн æмæ ’лгьыстыл. 
Бадти сатæг-сау æфсургьыл, ныр мæн у, уыныс æй уæртæ; 
Карз, тызмæг тымыгъау тахти, калдта цæстытæй цæхæртæ. 
Загьтон ме ’ххуырстытæй иуæн: «Ауай, барæгмæ фæхъæр кæ, 
Базон, чи йæ суры, чемæ систа тох домбай зынгзæрдæ». 

Тæлмацтæ 
285 
Нæй, нæ байхъуыста, нæ фæкаст уый мæ цагьармæ фæрсмæ дæр, 
Бæхыл абадтæн, йæ размæ рæвдз куы бауаин мæхæдæг. 
«Чи дæ, — дзурын æм, — фæлæуу-ма, хъыг цæмæн кæныс, æрхæндæг?» 
Уый фæкаст, мæнæй куыд байрад, — нæй йын радзурæн, зæгьæн дæр. 
«Мæнæ талм бæлас дзæнæттаг, табу Стыр Хуыцауæн! - загъта, 
Уæдæ хъус, мæ хур, хъысмæт мын марг мæ зæрдæмæ ныттагьта: — 
Цыма сдомбæйттæ сты сæгьтæ, мах тæппуд фыдгултæ, цъахтау, 
Тохы рахастой сæ разæй: минтæ - знæгтæ, цалдæр — мах та». 
«Рахиз де ’фсургьæй, баулæф, - хъавгæ ’ррæвдыдтон барæджы,— 
Тасы, сагъæсы не ’ппары кард æндонвидар саглæджы». 
Лæппу сразы ис, баистæм мах æфсымæртау уа рæхджы. 
Æз нæма федтон йе ’нгасæн уагджын, зонынджын, арæхстджын. 
Ме ’ххуырст хосгæнæг йæ цæфтæ уайтагьд лæппуйæн æрбаста: 
Хъæдгом басгæрста, ыстæй дзы хъавгæ фатæрттигь ысласта, 
«Чи дæ? — ’рфарстон æй, — фыдмаст дæм ахæм чи саузæрдæ хаста?» 
Лæппу фездæхтис, ныккаст мæм æмæ бацайдагь ныхас та. 
Дзуры: «Ме ’фсымæр, нæ зонын, чи дæ ды, кæнæ кæцон дæ, 
Иу, æрмæст, уынын — уыдаис раздæр сау диссаг дæ кондæй. 
Уæд цы бахус кодта уагæр уарди мидкъуыбыры сонтæй? 
Нал у уаз цырагь цырынтæ, - уæд цы рынтæ ’мæ цы сонтæй? 
Уæртæ къæдзæхты дæлвæдджи Мулгъазанзар у мæ сахар. 
Нурадин-Придон мæ хонынц, а зæхх - ме ’рдхæрæн паддзахад. 
Ацы доныбыл - мæ уæзæг, нæу мын дардыл тыгьд, парахат, 
Фæлæ сойдзыхъ у, дзæнæт у, - фен, дæхи зондæй йæ рахат. 

286 
Бестауты Гиуæрги 
Раджы, раджы ма йæ фырттыл зæхх куы байуæрста мæ дада, 
Уæртæ денджызты нæ хаймæ махæн иу сакъадах радта. 
Зыд — мæ фыды ’фсымæр, удхор, уый йæхи зæххыл нымадта; 
Бавдæлд, абон та ма мæнæ мæн йæ хъдл фырттимæ мардта. 
Балц æрымысыдтæн райсом æмæ цуан кæнын цæргæстæй; 
Уари — ’рмахуыртæн цæмæн хъуыд бирæ ракæнын сæ гæстæй! 
Æмæ ме ’фсады дæр сурыл ам куы ныууадзин æдгæрзтæ, 
Мемæ уаригæс лæппутæй фондзы ку’ акæнин æрмæстдæр. 
Æмæ бахызтæн æдæрсгæ уайтагъд сакъадахмæ науыл, 
Загьтон: «Бауæндæнт, ысхæцæнт мемæ загьд кæныныл, дауыл!» 
Уыдон уытæппæтæй кæрдтæ сусæгæй мæ ныхмæ дауынц. 
Æз хъæртæ кæнын мæхицæн дарддæр цуанонты æгьдауыл. 
Уым куы ницæмæ сæ ’рдардтон, уæд куы рахсидиккой мæстæй — 
Æмæ сусæгæй мæ разы се ’фсад бабадынц æдгæрзтæ; 
Фыд йæ фыртимæ йæхæдæг дардта йе ’хсаргард æлвæстæй 
Æмæ, удхæссæгау, касти ме ’рдæм, йе ’нæфсис мæрддзæстæй. 
Æз сæ уынæрмæ фæкастæн, федтон, ферттывтой сæ кæрдтæ. 
Науы смидæг дæн, нæ лæууын тохмæ тугхъæлæс мæнгæрдтæм. 
Лакъон, сау уылæнау, растад се ’фсад, тохвæдисы, уæртæ, 
Иутæ не ’рбаййафынц науы, ногæй рабырсынц æндæртæ. 
Науæй акастæн, сæ фæндаг, ме ’рдæм дунейы ’фсад дардтой; 
Разæй чи уæндыд, æргомæй — фат чъылдымырдыгæй калдтой. 
Кодтон алырдæм цъыччытæ, зæрдæ ме ’хсаргардыл дардтон; 
Уый дæр асастис æмбисыл, сафтид фаттæй дæр мæ фатдон. 

Тæлмацтæ 
287 
Наумæ ’рбафсæрсгой уæцдонæй, - «саргьмæ - цырд, мæнæйуый!» - загьтон, 
Доны смидæг дæн уæлбæхæй, се ’рттæ дисгæнгæ ныццагътой, 
Æз фæирвæзын - куы федтой, уæд мæ цагьарты ныццагьтой, 
Састы баззадысты фæдис æмæ се ’ртхъирæн ныууагьтой. 
Ныр, Ыстыр Хуыцау æвдисæн, æз нæ рæдийын йæ разы; 
Ме знаг не ’ппæлдзæн йæхицæй, — тугмæ туг райсын фæразын! 
Фенæм, бавзарæм, - сæ сылты кæд нæ бахъæуа дзыназын, 
Кæд нæ фæбадой сæ мæрдæй цъахтæ, халæттæ минасы!» 
Уыцы саглæппу мæ удæн афтæ ф’ адджын, æмæ загътон: 
Багьæц, ба, мæ хур, — уæззаугай: фурды никуы ’ййафы тагьд дон, 
Сæмуд, сæмдзæдис уæм, гье уæд зæгь: «Мæ фыдгулты ныццагьтон!» 
Иумæ де знæгты ныссæттын уайтагъд бауыдзæнис мах бон!» 
«Чи дæн?» — ма мæ бафæрс, — загьтон Мулгъазанзары паддзахæн. 
Алцы базондзынæ, багъæц, фадат амондзæни махæн». 
Дзуры: «Фехъуса - кæд уыдзæн - лæг æхсызгон хабар ахæм! 
Айс мæ цæрæнбон дæхицæн царды фидары гæнахæн». 
Уыд къаннæггомау йæ сахар, фæлæ мæнæ цыма стъалы. 
Йе ’фсад ракалдысты ниугæ, уынгты къухбакæнæн нал уыд, 
Чи сæ февналы йæ рустæм, чи сæ судзгæ цæссыг калы, 
Чи сæ паддзахæн йæ гæрзтæм хъавгæ пъа кæнынмæ ’вналы. 
Кад, лæггад кæнынæй, цинæй уæд цы фæрæзтой мæнæн та! 
Загътой: «Демæ нæм æрхастай уалдзæг — худгæбыл, æнæнтау!» 
Федтон рухс сахар, цы федтон - райдзаст, зæдбадæн дзæнæтау, 
Дарæс адæмыл — дарибыд, - ирд, æрвæрдынау, тæмæнтау. 

288 
Бестауты Гиусерги 
ТАРИЕЛ ÆХХУЫС КÆНЫ ПРИДОНÆН 
Лæппу радзæбæх, фæхæстхъом æмæ йе ’фсургьыл та уайы. 
Наутæ, чематæ цæттæ сты, зилы, йе ’фсады нымайы. 
Цин, ныфсдæттæг у йæ бакаст, уд йæ уæнгты кондæй райы. 
Байхъус, радзурон - куыд хæцыд æмæ базонай домбайы, 
Мæнæ ’рбабырсынц фыдгултæ, уайынц танхъатæ мæ цæстыл. 
Ме ’рдæм аст чемайы фенкъуыст, семæ бацыдтæн фыдхæсты; 
Уыцы иу цъелфæн цæхгæрмæ, фатау, батахтæн сæ рæзты, 
Иу дзы сфæлдæхти мæ цæфæй, ниуынц, раст, цыма, сылтæ сты. 
Рæвдз фæлæбурдтон йæ чъилмæ уайтагьд чематæй æндæрæн, 
Цъилау денджызы ныззылди, бабын, дæлуылæн ныддæрæн. 
Лидзынц иннæтæ фæстæмæ, иу сæ нал уыдис йæ сæрæн. 
Систы, чи мæ уыдта, уыдон, уæд мæ койгæнæг хуыздæрæн. 
Дон-дон бахызт æмæ сурыл уайы знаг нæ ныхмæ тарæй, 
Ныр лæгæй-лæгмæ кæрдтæй хæст домы ’ндæр хъару хъайтарæй. 
Æмæ байради мæ зæрдæ ме ’муд хотыхдар æмгарæй: 
Талм уыд кондæй, хур — фидыцæй, карз, ызнæт домбай — æхсарæй, 
Разæй йе схъæлсæр фыртимæ тахт йæ фыды ’фсымæр бæхыл, 
Уый сæ цонгдзæгьдтæй æриста, уайтагьд сæмбæлдысты зæххыл. 
Ныр йæ уацар у йæ фыдгул æмæ хъæлдзæгæй ыздæхы. 
Цинæй байрадысты йе ’фсад, се знаг къæхты бын уынæргьы. 
Йе ’фсад хъуджы лыгьд фæкодтой, мах сæ карды комæй айстам; 
Иу сæ не ’рлæууыд нæ ныхмæ æмæ знаджы сахар байстам, 
Æмæ хæзнадæтты дуæрттæ дуртæй батыдтам, ныссастам, 
Лал, налхъуыт-налмас, зæринæй мах уæззау æргъæмттæ бастам. 

Тæлмацтæ 
289 
Æмæ сæвæрдта йæ мыхуыр Придон сахары хæзнатыл, 
Æмæ уацайрæгты ’ркодта, нæу зын бамбарæн - цы кадыл. 
Уымæн йс знæгты йæ тугмæ бантыст бафхæрын æгъатыр. 
Мæн дзæнæты талм ысхуыдтой, - хурты хурвидыц бæгъатыр. 
Мулгъазанзары бæрæгбон кодтой худгæбылæй адæм, - 
Уыд ныхкъуырд фыдгулы фендæй цин уæлдай æхсызгон, адæн. 
Алы ’ппæлæн ныхас кодтой Нурадин æмæ мæ кадæн: 
Уый сымах фæрцы, дам, асаст се ’хсар утæппæт æфсадæн. 
Нурадины ’фсад ысхуыдтой мæн паддзæхты паддзах кадджын, 
«Мах - дæ цагъартæ», - мын загътой æмæ уыд сæ цин мыдаджджын, 
Фæлæ ’нкъард цæстытæй кастæн, - уарди нал уыдис йæ гаччы; 
Мæн цы рис æвдæрзта, уымæй уыд уæлахизы цин хъаджджын. 
ПРИДОН ДЗУРЫ НЕСТАН-ДАРЕДЖАНЫ ХАБАР 
Нурадины та дын иу бон мсмæ цуан кæнын æрфæндыд; 
Иу ран доны был ысхæцыд цæст уæлвонг рагъы бæрзæндыл. 
Придон райдыдта йæ ныхас, раст зæлдаг тынау, нывæнды: 
«Федтон ацы рагъæй диссаг иухатт денджызы гуылфæнты». 
«Уæд цы диссаг у?» - фæрсын æй, уый мын: «Хъус, мæ хур, - фæзæгъы,- 
Ардæм иуахæмы цуаны хъазгæ ’рбафтыдтæп мæ бæхыл, — 
Доны — хъаз, уæлдæфы — уари рагæй ме ’фсургъау нæ тæхы,- 
Цъиусурагурæг куы слæууин уæлæ рагърындзы къæдзæхыл. 
Тигъæй алырдæм фæлгæсын цырддзаст, къухаууонæй дардыл; 
Федтон, сау ыстъæлф ыстæхы далæ дснджызы тыгъдады: 
Уый тахт чи федта, йæ фæстæ мур дис нал кæндзæнис уадыл: 
Исдуг нал уыдтæн, цæвиттон, донмæ джихæй кæсгæ м’ адыл. 
10 Нсстауты Гмуæргл 

290 
Бестауты Гиуæрги 
Нæ сырды хуызæн у, - загьтон, — нæ хъæддаг маргь у, - рæубазыр! 
Далæ уалынмæ бæрæгæй чема — гауызджын — æрбазынд. 
Æмæ чемайыл чырыны чидæр хуры чызджы ласы, 
Чызджы рухстауæг цæсгомыл мæй ыстъалытимæ хъазы. 
Чема ’рбахæццæ, дыууæ дзы рахызт сатæг-сау цагьартæ. 
Æмæ ставд быдæй йæ дзыкку чызгæн акалдта цæхæртæ; 
«Уый, мæ цæсты раз ыссыгъдис, — загьтон, - арвы тæмæн уæртæ», 
Чызг зæрин хурау йæ тынтæ ’рвыста дунемæ фæйнæрдæм. 
Уæнгтæ ’хцон дыз-дыз ныккодтой, гье мыл аталынг и бæстæ! - 
Уыцы ’рвон уардимæ, зæдау, æммыст, кæс, зæгьын æрмæстдæр! 
Загътон: «Баййафон сæ хъуамæ, уæгьды ма сафон мæ рæстæг»; 
Дарын ме ’фсургьыл мæ зæрдæ, — фестæнт цагьартæ цæргæстæ! 
Бæх фæцагайдтон, æмхуызон хъамыл базмæлыд, нынкъуысти, 
Уадид ме ’фсургъы къæхты хъæр былмæ цагьартæм ныхъхъуысти, 
Æмæ стæхынæввонг чема, маргьау, уылæнтыл куы сыстид; 
Атахт рухскалгæ зæрин хур, зæрдæ басыгъди, фæрысти». 
Хъуыстон паддзахы ныхæстæм æз цъæхартуадзгæ кæронмæ. 
Саргьæй расхъиудтон, ныххаудтæн зæххыл, удисгæ, дæлгоммæ, 
Рустыл тугæмхæццæ уади цæссыг, - нал касти мæ коммæ; 
«Уыцы талм бæлас - мæ мæтаг, — загьтон, - амæлæты бонмæ!» 
Джихæй баззади мæ фысым, мардау, афæлурс и уадид; 
Арт ыл бафтыдтон мæ мæтæй, бур, мыдадз цырагьау, тади; 
Цæссыг фемæхсти, йæ рустыл ирд цæппузыртæй æруади; 
Ныфс, зæрдæтæ мын æвæрдта, рыст, мæ тæригъæдæй ’руади. 

Тæлмацтæ 
291 
Оххай-гье, зæгьгæ, дам, ме ’взаг уый фыдбылызæн цы скарста! 
Загьтон: «Раст куы дæ, дæхи мын уæд цæмæн æфхæрыс карз та? 
Уыцы мæйæнгæс чызгимæ мах нæ кæрæдзи куыд уарзтам, 
Уый дын радзурдзынæн, иугæр амонд мæн дæуыл ысбаста. 
Æмæ ракодтон мæ хабар æз мæ хæларæн æнкъардæй. 
Загьта: «Уый фæлтау куы фенис Нурадин-Придоны мардæй! 
Ды мæ бæрц-уæзæгмæ ’рцыдтæ — Индостаны паддзах — дардæй, 
Хъуамæ къæлæтджыны бадис, раис кадимæ дæ цардæй! 
Фæлæ Стыр Хуыцау кæй бара талмыл, - фидыцы бæласыл, 
Тагъд йæ зæрдæйæ дæр уымæн масты судзгæ фат ысласы. 
Уый нын ракæны йæ хорзæх æмæ дудгæ зыны, тасы, 
Не ’нцой балæугæ, нæ уадзы мах фæрæдийын, фæтасын. 
Мах цæссыгдзастæй фæстæмæ Мулгьазанзармæ цыдыстæм, 
Уым мæ хæрзгæнæгæн загьтон: «Ды мæныл мæтæй фæрыстæ. 
Иу, ды мын зоныс мæ сагьæс, ды - мæ иунæг ныфс, зæххыстæн! 
Хион-хицонау æнусмæ ды мæ зæрдæмæ ныххызтæ. 
Уæдæ иу хорзы мын бацу æмæ макуы ’ркæ фæсмон дæр: 
Тагьд мын де ’ххуысы сæр бакæн де ’хсар, де ’рхъуыды, дæ зондæй! 
Зæгь, — куыд фервæзон, цы хуьгзы ацы дудгæ фыдтæй, сонтæй? - 
Уый куы не ссарон, — йæ мæтæй судзгæ бастæлдзынæн сонтæй!» 
Нурадин зæгьы: «Хуыцауæй æз хуыздæр амонд цы курон,- 
Номдзыд Индийæ мæм ’рыфтыд хурты хурон лæг — цыкурон! 
Уый цæй бæрц кад у мæ бæстæн, ууыл бирæ та цы дзурон! 
Æз — æнусбонмæ дæ цагъар, — сомы ницы давы цурон. 

292 
Бестауты Гиуæрги 
Мулгъазанзарыл сæ фæндаг дарынц алы бæсты наутæ, 
Алы диссаджы хъуыддæгтæ, алы сусæг-æргом цаутæ; 
Фенæм, бакæсæм, — фыдудæн, судзгæ сагъæсæн æвгъау дæ: 
Хос, хæрзамонд дын дæ удæн ам куы сныв кæнид Хуыцау дæр! 
Наутыл, чематыл фæйнæрдæм адæм арвитæм фæдисы: 
Уыцы рухс мæй ма кæд искуы искæй бафтыдтаид дисы. 
Хъуыддаг базонæм лæмбынæг, — хъæц æхсарджынæй дæ рисыл: 
Ивы, боныгьæдау, уавæр цины, сагъæсы цæдисы». 
Нурадин-Придон æрсидтис чема, наутæрджытæм уайтагъд: 
«Фесæфт иу рæсугъд чызг, хъуамæ денджызтыл æрзилат, - загъта, 
Уый — нæ уазæгæн — йæ мæтаг, цин ын басгуыхут сымах та. 
Ам уæ ма фенон - æнæсгæрст искуы иу къуым дæр ныууагътат! 
Алы наулæууæны хъуамæ уат уæлдай къæрцхъус уæ балцы: 
Уый куыд уыдзæн æмæ чызгæй мачи ма фсхъуса мацы». 
Уæгьды барухс и мæ зæрдæ, ныфс æгæр раджы мæ бацыд; 
Уыцы рухс цин мын мæ риуы ныр æфсармы хъама садзы. 
Мæн ысбадын кодта Придон рухс паддзахбадæн бынаты, 
Загъта: «Не ’мбæрстон, нæ зыдтон, ныр кæй фæрæдыдтæн - хатын: 
Номдзыд Индийы паддзах дæ, бадгæ, - ма дæм хъæуæд хатын, 
Уа дæ лæггадгæнæг, - уый та чи нæ банымайдзæн кадыл?!» 
Цæй, цы бирæ дзурон, мæнæ здæхынц не ’рвыст лæгтæ дардæй - 
Алчи ’рхæндæгæй, фæлладæй, тыхст, афтидармæй, æнкъардæй. 
Никуы ничи, дам, и фенæг чызджы удæгасæй, мардæй. 
Тынгдæр фемæхсти мæ цæссыг, — уары уадултыл йæ уардæй. 

Тæлмацтæ 
293 
«Нурадин цæра, - Придонæн загътон, - не скæнæг æвдисæн, — 
Ныр, куыд æй зæгъон, кæрон дæр нæй мæ хъизæмар, мæ рисæн, 
Дæу куынæуал фенон, - зонын, уæд мæ рухс бон дæр æризæр, 
Афтæ де знагæн йæ зæрдæ судзгæ-дудгæйæ фæризæд! 
Фæлæ, нал мæ уырны, иугæр — ам ма разына мæ уарзон,— 
Бар мын ратт æмæ та дарддæр ме ’лгъыст цардвæндаг ивазон». 
Фемæхст фысымæн йæ цæссыг, цæсгом афæлдæхт мылазон. 
Загъта: «Ме ’фсымæр, æнæ дæу ныр куыд цин кæнон, куыд хъазон?» 
Хабар адæммæ куы фехъуыст, - уынгты хъарм цæссыг ысмалтау; 
Алчи цæстытæй æнæвгъау ирд цæппузыртæ ныккалдта. 
Чи мын пъатæ кодта, чи сæ тыхст мæ уæрджытыл, — лæуу уал, дам, 
«Мах - дæ сæрылхаст, æнæ дæу циу нæ удæгас, нæ цард та?!» 
«У мæхицæн дæр бæгуы зын, абон а бæстæй фæцæуын, 
Фæлæ, - загътон сын, — æнæ уый мæн паддзахбадæн нæ хъæуы. 
Искуы уацары дзыназа, — мæн цы хъуыддаг ис уæлæуыл?! 
Макæ, ма дзурут, æдых у ам уæ фæндиаг, уæ кæуын». 
Нурадин-Придон ыскодта уæд йæ сау æфсургъ мæ разæй: 
Ахæм ницы мæм и д’ аккаг хорз, æвæджиауæй, уазæй; 
Зонын, ацы ’фсургъ дын мулкæй у бæллиццагдæр, мæ уазæг, 
Уый дæ, уадтымыгъы ’хситтау, рог ыскъæфдзæнис æдасæй. 
Придон рацыди мæ фæстæ, бæстæ баталынг нæ куыдæй. 
«Цæй, хæрзбон»,-зæгъгæ, мыл атыхст, хайджын-ме стыр хъыг, мæ фыдæй! 
Ног та ’рхæндæгæй ныккуыдтой адæм уый фенгæ, бæгуыдæр: 
Ниугæ баззад, цыма мæнæ фырт фæхицæн ис йæ фыдæй. 

294 
Бестауты Гиуæрги 
Дарддæр ацыдтæн, хæтын та, зилын дунейы кæрæтты; 
Къуым нæ ныууагьтон æнæсгæрст никуы сурыл æмæ дæтты, 
Фæлæ, марадз зæгь, нæ фæци чызгæн фембæлæг йæ фæдтыл! 
Æмæ схъæддаг дæн, фыдмаст мын мисхал удæнцой нæ дæтты. 
Загътон: «Дарддæр ма мæ фæндаг уæгьды денджызтыл цы дарон? 
Мæнæ сырдты ’хсæн мæхицæн хъæды удæнцой ыссарон». 
Æз Асматитæн: «Фæфыстат удæй бирæ дæр ма хъалон, 
Æмæ не ’мбæлы, сымах ма хъæды хъизæмарæй марон. 
Ныр фæфардæг ут, ыскæнут исты ’ндæр сæрфат уæ цардæн, 
Кæд мæ судзаджы цæссыгтæй хайджын нал уаиккат дарддæр». 
«Ма зæгь, - дзурынц мын, — нæ уыдзæн уæд нæ уды сагьæс къаддæр, 
Бар нын ратт æмæ кæндзыстæм демæ цин дæр æмæ ’нкъард дæр! 
Макуы ма ’рцæуæд, тызмæг ныл афтæ рахæта нæ Хуыцау, 
Æмæ мауал уынæм немæ дæу дæ саулохыл, нæ хицау. 
Ды - нæ хурзæрин, æнæ дæу махæн ницы у нæхи цард! 
Хатт дæм худгæ дæр фæкæндзæн амонд, — цасфæнды дæ лидза». 
«Афтæ баззадысты мемæ, тынг мæм бахъардта сæ лæгъстæ. 
Гъе стæй адæмæй, - куырм уыгау, - иппæрд иунæгæй æмбæхстæн... 
Æмæ, се ’мдзæринау, семæ цардтæн саг-сæгуыттæн, сæгътæн, 
Дард, æдзæрæджы мæ сагьæс кодтон атагьатæн, хæхтæн. 
Ацы стыр лæгæт сæхицæн ам домбай уæйгуытæ скъахтой. 
Хæст нын бацайдагь, бæргæ сæ кардæй карз тохы фæцагьтон, 
Фæлæ уыдон дæр сæ быныл мæн æнæ цагьар ныууагьтой 
Æмæ ме ’намондæн ноджы марг мæ зæрдæмæ ныттагьтой. 

Тæлмацтæ 
295 
Гъс уæдæй фæстæмæ мæнæ цæрдтæй мæрдты ’хсæн лæзæрын; 
Куы кæм уадзыгæй ныххауын, куы кæм фæкæуын мæ сæрыл. 
Мæстæй рафтыдис Асмат дæр, мемæ лæгæты цы цæры?! 
Æз фæхæстæг дæн сыджытмæ, ризын ингæны къæсæрыл. 
Уыд ыстайы ’нгæс мæ рæсугьд, уымæн бауарзтон ыстайы, 
Уымæн ме стайдзарм уæлæфтау мæн, кæлæнтæ фынау, сайы. 
Уый мын бахуыйы мæ хогонд æмæ чызджы мæтæй тайы. 
Мæн мæхи марын куыд фæнды! Фæлæ цардæгасæй зайын. 
Ахæм ничи ис, нывыл ын йе ’гъдау радзура ныхæстæй, 
Æмæ уыцы хур æрттивгæ атахт, атары мæ цæстæй. 
Бадæн уый тыххæй æмдзæрин хъæды сырдтимæ йæ фæстæ 
Æмæ ме скæнæг Хуыцауæй курын тагъд мæлæт æрмæстдæр». 
Тариелы рустыл фемæхст цæссыг, - тугæмхæццæ уайы; 
Цыма лал фæрдгуытæ тулы рухсдзыд урс-урсид дзæнхъайыл. 
Автандил кæуы, йæхи та уый дæр уардидоны найы. 
Чызг лæгъстæ кæны, йæ куыдæй исчи, марадз зæгъ, æнцайы. 
Дзуры йе ’рдхордæн фæстагмæ Тариел, мæгуыр, æнкъардæй: 
«Дæу ысбуц кодтон, мæ зæрдæ уый хыгъд фесхъаудтон цыргъ кардæй: 
Зоныс, алцы дын бæрæг у ныр мæ хъысмæтæй, мæ цардæй. 
Аздæх, цæй, мæ бон, дæ хурмæ, - фаг дæм фенхъæлмæ каст дардæй». 
Автандил зæгъы: «Зын мын у, мæн дæуæй мæ къах нæ хæссы; 
Зонын, ахицæн дæн иугæр, - ниугæ калдзынæн мæ цæссыг. 
Хъус-ма ’ргом ныхас, ныббар мын, — афтæ сар кæнын нæ бæззы, — 
Ды кæуыл мæт кæныс, уымæ де ’нкъард сагъæсæй цы ’ххæссы?! 

296 
Бестауты Гиуæрги 
Зæгьгæ, хосгæнæг фæрынчын, - уымæй хосгæнæгдæр ма уæд, — 
Уайтагьд басиддзæн æндæрмæ уый — йæ низыхатт фæлгъауæг. 
Уымæн радзурдзæн йæ уавæр, сон æй бадомдзæни науæд: 
Исчи искæйы низ — сурæг, исчи искæйы рис — хъауæг. 
Уæдæ, хъус-ма мæм, нæ кæнын хус, былалгъ ныхас рæузондæй, — 
Байхъус мин хатты, мæ дзырдыл хъоды ма бакæн æнцонтæй: 
Зон, нæ бауыдзынæ ницы ды дæ зæрдæзнæт, дæ сонтæй. 
Мæн цæуын хъæуы мæ хурмæ, бирæ нал баззад мæ бонтæй. 
Уарзты фидары нысанæн фенон уый æмæ зæгьон ын: 
Ацал-ауал азы хъæды дæу цы судзгæ сагъæс домы. 
Иу, æрмæст уал дæ мæхæдæг зæдты ’вдисæнæй цы домын, - 
Не ’муд, не ’нувыд цæдис нын хъуамæ балхынцъ кæна сомы. 
Ратт мын фидар дзырд, — уыдзынæ ам дæ рох къæдзæх-лæгæты, 
Æз æрцæудзынæн фæстæмæ, — демæ ’рмæт кæнон дæ мæтыл, 
Зæгьгæ, бахъуыди дæу тыххæй, — райгæ сæмбæлон мæлæтыл; 
Арвы бафæндæд, нæ къухы бафта хурзæрин - тæмæнтын!» 
Тариел фæзæгьы: «Диссаг, хи æцæгæлоныл мары! 
Афтæ уардийыл йæ сонт уд никуы булæмæргъ нæ хъары. 
Дæу куы ферох кæнон искуы, - ноджы бахауон фыдсары. 
Æммыст, тагьд та дæ куы фенин ам - мæ талмбæлас хæлары! 
Де ’рвон талмгуыр мыл кæд искуы аууон - удæнæхцон — тауа, 
Ма ’гъгьæл, — маргъау ма мæ зæрдæ хæхтæм сатæгагур хауа! 
Уас, дæ фæливæг æнусмæ хайджын хуры рухсæй ма уа! 
Рацу, ра, мæ хур, мæ цин та худгæ дидинæг æфтауа!» 

Тæлмацтæ 
297 
Ууыл балхынцъ и сæ сомы æмæ мигьаууæтты, хуртау, 
Ногæй бацыдысты, рустыл фегъуыз урс дзæнхъа, фæбур та. 
Уый фæхицæны зын сагъæс удмæ, знæт сырдау, лæбурдта 
Æмæ сбон кодтой хæларæй иумæ иу мады хъæбултау. 
Райсом бондзирдзурыл фестад Автандил йæ хуыссæнуатæй. 
Загъта йе ’рдхордæн: «Хæрзбон уал!» Иу сæ нал æфсæсти пъатæй, 
Тариелы зæрдæ й’ ацыд цыма фелхыскъ кодта фатæй. 
Хъæзы ф’ аууон æмæ ’хсыдта Автандилы дæр фыдкатай. 
Хъæзмæ чи рауад йæ фæдыл? — Уый, Асмат, мæгуыр, — дзыназы, 
Куы йæ зонгуытыл æрхауы ниугæ лæппуйæн йæ разы, 
Зæгьгæ, тагьд, дам, æм æрыздæх, чызг йæ хъуыры цъар ивазы. 
Лæппу: «Хорз, мæ хо, дæхицæн ма кæн додойæ уæлдай зын. 
Бабыхс иу чысыл, тындздзынæн æз æвæстиатæй ардæм, 
Ацу, хъахъхъæн æмæ лæппу цоппай мауал кæна дарддæр. 
Мæй, дыууæ мæймæ зындзынæн, кæнæ, зонут-иу æй, мард дæн, 
Фæлæ ма зæгьут, - сымахыл искуы рацæуон мæнгардæй». 
АВТАНДИЛ ÆРЫЗДÆХТ АРАВИМÆ 
Рацыд лæгæтæй, йæ рустыл цæссыг тугæмхæццæ уайы 
Æмæ фæндагыл йæ фæстæ хъулон арвыронау зайы; 
Бæстæ сызнæт ис, ысхъомпал, тугвæд хъæддаг сырдты сайы. 
Уайы бæх, тæхы, тымыгьау, æмæ фæндаджы дæргь тайы. 
Мæнæ ’рбахæццæ ис, йе ’фсад дард цы ран ныууагьта, уырдæм; 
Федтой, базыдтой йæ, систой цинæй лæппуйыл тыгуыртæ; 
Шермадинмæ дæр хæрзгæнæг батахт иу цæсты ныкъуылдмæ, 
Зæгьгæ, не спаспет фæзындис æмæ мауал бад ныхкъуырдæй. 

298 
Бестауты Гиуæрги 
Рауад, йе ’фцæджы ныттыхсти, цины хъарм цæссыгтæ калы, 
Мæнæ лæппуйы цæссыгтæй быдыр аныгьуылди малы. 
Дзуры: «Фыны ис дæ цагьар, æви федта ма дæ хъалы? 
Автандил цæра, дæуæн уый никуы фенынæнхъæл нал уыд!» 
Йе ’муд, йе ’нувыд цагьарыл Автандил тыхсы, узæлы: 
«А, сæрæгас дæ! - Хуыцауæн табу уый тыххæй æмбæлы». 
Чи куыд барджын у, куыд уæздан, афтæ спаспетыл æмбæлы; 
Райынц хистæрæй-кæстæрæй æмæ цины уынæр зæлы. 
Лæппу рухс галуанмæ бараст йе ’фсад, йе ’мсæртæн сæ разæй, 
Æмæ ’рбамбырд ысты уырдæм сахар уайтагьддæр æгасæй. 
Цин, адджын пъатæ фæстагмæ спаспет раивта минасæй. 
Уым цы куывд ысцырын, уымæн нæй ыснывгæнæн ныхасæй. 
Хъусы спаспеты ныхасмæ Шермадин — æмыр, æнæсым. 
Уыцы хуры, дам, ыссардтон, фæлæ бавзæрстон цынæ зын! 
Тариелы коймæ цæссыг ризы йе ’рхæндæг хъæлæсы: 
«Нæу мын мур уæлдай, — æнæ уый бадон галуаны, гъе, къæсы!» 
Шсрмадин дæр ын лыстæггай уæд сæ хабæрттæ фæдзырдта: 
«Æз ныссусæг кодтон д’ ацыд, хъуыддаг иу лæг дæр нæ зыдта», 
Спаспст æхсæвы йæ фæллад уым адджын фынæй фæсырдта; 
Фестад райсомæй, фæраст и, - хæхтыл хур йæ был куы скъуырдта. 
Фынгыл не ’рбадти, цæугæ уал, исдуг йе стонгыл фæхъæцдзæн. 
Шермадин, кæмдæр, йæ разæй цины уацхæссæг фæхæццæ. 
Лæппу ’ртæ бонцауæн атахт, - уыд дæс бонцауы цы дæрддзæг; 
У йæ цинты цин домбайæн хурты хурзæрин тынуæццæ. 

Тæлмацтæ 
299 
Шермадин Ростан-паддзахæн Автандилы номæй загъта, 
Зæгъгæ, де спаспет ныхкъуырд у, йе ’фсад де ’вастæй ныууагъта; 
Фæлæ сайраг уыд, - йæ уд ын уыцы барæджы мæт къахта. 
Ныр зæрдæнцойæ дæ бæстæм ног æрбавæрдта йæ къах та. 
Ростеван паддзах фæхудти, цинæй барухс ис йæ зæрдæ. 
Шермадин дæр та йæ разы ног фæуæндон и, фæцæрдæг: 
«Спаспет сæфт барæджы ссардта, тагъд фæзындзæнис йæхæдæг». 
Ростеван зæгъы: «Уæ паддзах гъеныр нал уыдзæн æрхæндæг!» 
Бацыд, барухс кодта лæппу Тинатинæн дæр йæ зæрдæ: 
«Раздæхт не спаспет, æрхаста цины, диссаджы хабæрттæ». 
Чызгæн акалдта йæ цæсгом, ирд сæуæхсидау, цæхæртæ. 
Шермадинæн дын æнæвгъау бирæ ракодта лæвæрттæ. 
Хъæлдзæг абадтис йæ бæхыл Ростеван — сæрхъал, сæрыстыр, 
Автандилы размæ рацыд, - кад у спаспетæн бæгуы стыр. 
Раст, фыдау æмæ хъæбулау, уым кæрæдзийыл тыхстысты. 
Семæ - галуаны уæздæттæ, - цинæй, расгуытау, уыдысты. 
Ростеван-паддзах куыд баввахс, афтæ ’гъдауджын лæппу ’рфистæг. 
Арфæ ракодта, фыдау ыл атыхст райгондæй йæ хистæр. 
Галуан барухс и сæ цинæй, калынц рухс тæмæн йæ систæ, 
Алчи байрадис, æмбойны атар, атадысты ристæ. 
Спаспет — домбæйтты домбайдæр кодта хурты хурæн арфæ; 
Лал, хъырмыз былты фæхудтæй айсæфт сагъæсæн йæ тар фæд. 
Чызг алдзæн рухсæй æрттывта, уæд цæй сæраппонд, цæй алфæн? 
Уый зæххон цардæн нæ райгуырд, райгуырд рухстауæй уæларвæн. 

300 
Бестауты Гиуæрги 
Куывд нæртон ысцæттæ, галуан бадынц изæрмæ минасы; 
Ростеваны зæрдæ райы - Автандилы уындæй расыг. 
Мит — сæ иуы сæрыл, иннæ ирд сæууон æртæхы хъазы, 
Уарынц, драхмæтау, сыгъзæрин, налдæр ауæрдынц алмазыл. 
Минас балхынцъ ис, йæ хæдзар алчи дзагармæй æрфарста. 
Паддзах йе ’мсæртимæ дарддæр бады, бацайдагъ ныхас та: 
Лæппу радзырдта — йæ балцы зын цы бавзæрста, кæм бастад, 
Уыцы барæджы цæссыгвæд уый цы уæзгуытæм фæхаста: 
«Дис уæм ма кæсæд, — йæ коймæ бафта ’нкъард сагъæс мæ удыл: 
Хур зæгъон æмæ уæларвы хур дæр уый хуызæн нæ худы. 
Ууыл чи нæ кæна ’рратæ?! Уымæ кæс æрмæст, - тæхуды! 
Фæлæ уардийæн йæ уды сындз нынныхст æмæ йын дуды». 
Лæг куы фæцуда, куы ’ртыхса маст фыдбылызау йæ сæрыл, 
Уарди сбур уыдзæн сафранау, фестдзæн фидыц хъæз æхсæлы. 
Автандилы рустыл цæссыг Тариелы коймæ згъæлы, 
Дзуры хистæртæн лыстæггай æмæ йе ’нкъард хъæлæс зæлы: 
«Лæгæт бацахста лæгдыхæй, бацард уæйгуыты хæдзары, 
Уым йæ хуры ’ххуырст чызг йемæ тухи барвæндæй æвзары, 
Федтон лæппуйыл ыстайдзарм, уый сырх даритæ нæ дары, 
Цардæй иппæрд ран ын сагъæс арт йæ сонт зæрдæйы ’ндзары». 
Дзырд, нымад куы фæци спаспет йе ’ппæт тухитæ, йæ зынтæ, — 
Хъæды лæгæты куыд байрад хурты рухс хуры фæзындæй, - 
Алчи раппæлыдис уымæн йе ’хсар, йе ’гъуыстаг хæрзуындæй: 
«Диссаг басгуыхтæ, — йын загътой, - дардыл дзæгьæлы нæ зылдтæ». 

Тæлмацтæ 
301 
Цыма хингонд уыд, — æдзынæг Тинатины рæсугьд хъуыста; 
Бадти хъæлдзæгæй йæ цуры, фынгæй изæрмæ нæ сыстад. 
Рацу, фен, дам-иу мæ, - чызг æм фæсбадт йе ’ххуырстæн æрвыста, 
Риу æхцон ыссыгъд, - цыма уа цин æхсызгондæр, æгьуыстаг! 
Абадт хуры фарсмæ зæрдæ, лæппу худгæбылæй уайы. 
Лал фæлурсгъуыз у, - фæзынди балц домбæйтты ’мдзу домбайыл. 
Фæлæ бакæс æм, - йæ конды царды ’нусон фидыц райы. 
Зæрдæ — зæрдæйыл æнувыд - сусæг уарзты зынгæй тайы. 
Тинатины рæсугъд бады, хурау къæлæтджыны хъазы, 
Цыма Евфратæй æнхъæвзы уаз дон дзæнæты бæласыл. 
Цæсгом — рухсцырен, дзæнхъайау, дзыкку - сатæгсау сынтбазыр; 
Зондджын грекъаг дæр аккаг аргь уымæн не скæнид ныхасы. 
Чызг ын ацамыдта, — ’рбадти лæппу бандоныл йæ цуры; 
Цыма рухс амонд æркодта хурты хуры фарсмæ хуры. 
Райгæ, хъæлдзæг у сæ ныхас, иу сæ иннæйы мæт суры. 
«Хорз у — де ’нкъард балц нæ фæци уæгьды!» — чызг æм худгæ дзуры. 
Автандил зæгьы: «Фæхæст уæд лæг йæ бæллицтыл æрмæстдæр, 
Æмæ нал æмбæлы, мыса ивгъуыд тухиты фыдрæстæг. 
Æз дзæм-дзæмы былыл федтон рухс аза-бæлас мæ цæстæй; 
Уарди ’рттывта, фæлæ бампылд, — масты сау маргæй фæхъæстæ. 
Талм — йæ конд, йæ бакаст - уарди, тухи, хъизæмар æвзары. 
Рухс, цыкурайы фæрдыгау, фесæфт йе ’рвон зæд, фæтары, 
Йе ’нкъард ууыл у, мæнау æй, уарзт йæ уацары кæй дары». 
Æмæ радзырдта, куыд фембæлд уыцы хурдзæсгом хъайтарыл. 

302 
Бестауты Гиуæрги 
Тухи цас федта, куыд нал уыд йе ’нкъард сагьæсæн кæрон дæр; 
«Фæлæ Стыр Хуыцауæн табу — фесты хъизæмары бонтæ. 
Уыцы саглæппу фæлыгъди сырдтæм адæмæй бынтондæр 
Æмæ, хъодыгондау, зилы дард æдзæрæг бæсты сонтæй. 
Уæвгæ, ма мæ фæрс йæ уындæй, — нæу йæ ныв кæнын мæ хъару; 
Уый цы лæг нæ федта ’рттивгæ, уымæн дун-дуне мæйдар у. 
Исы цæсты тигътæ, хурау, æви судзгæ фæрдыг лал у?! 
Уарди сбур-бурид, сафранау æмæ рухс цырагъау нал у». 
Алцы радзырдта, — цы федта, гъе, цы дам æрцыд йæ хъустыл: 
«Бацард тар лæгæты стайау, - хур кæдæм нæ дары рухс тын, 
Йемæ - иунæг чызг, цæссыг ын уый ыссур кæны йæ рустыл. 
Оххай, гье, хъысмæт, цæмæн у лæг дæ хъазæнхъул æнусты!» 
Чызг йæ зæрдæйы фæндиаг цины ’хцон хабармæ хъуыста, 
Æмæ рухскалгæ йæ рустыл мæйæн ирд сæуæхсид сыстад, 
Æмæ бафарста: «Домбайæн уæд куыд кæнгæ у æххуыс та? 
Зæгъ, - йæ зæрдæйы хъæдгомæн хос цы уыдзæнис æгьуыстаг?» 
Автандил ын загьта: «Зоныс, - нæй зæрдæдарæн мæнгардыл; 
Уыцы саг лæппу йæ зæрдæ дары ме ’ххуысыл, мæ кардыл... 
Ард ын бахордтон зынг хурæй, — цæй, цы ма йæ дзурон дардыл. 
Тагьд нæ ныздæхтæн, - нымайдзæн мæн цæрдудæгасæй мардыл. 
Бахъуыд, уæд хæлар хæларæн хъуамæ ’ргъæу мæсыг уа, фидар; 
Зæрдæ зæрдæйыл - æнувыд, се ’хсæн уарзты фæндаг хидау; 
Уарзон уарзоны рис зона, - рох дзы макуы уа йæхи ’гъдау, 
Цæй цы бакæнон, мæ удыл бадынц сау сагъæстæ мигътау?!» 

Тæлмацтæ 
303 
Хур йæ мидбылты фæхудти: «Зæрдæ ’хсызгон цин æнкъары: 
Иуæй сæфт барæджы ссардтай æмæ сæмбæлдтæ хæдзарыл, 
Иннæ уый æмæ дæ зæрдæ буд нæ судзгæ уарзтæн дары 
Æмæ уыцы буд мæ риумæ, раст æвдадзы хосау, хъары. 
Амонд, боныгъæдау, ивы, нæй зæрдæдарæн хъысмæтыл; - 
Куы зæрин хурæй нырттивы, куы тæрккъæвдатæй ныннæты. 
Акса, мæнæ мын куыд ивы ме ’нкъард амонды цыллæ тын! 
Цин йæхи ’гъдауæй куы ’рцæуа, уд ма уæд æфтдзæн цы мæтыл?! 
Ды дзырдвидар дæ, зæрдæууæнк, хорз у, бахъахъхъæ дæ сомы; 
Дс ’рдхорд де ’нхъæлцау дзыназы - ма ’гъгъæл исчи дæ уромы - 
Хос ын бацагур йæ низæн, аздæх — ардбахæрд дæ домы. 
Фæлæ де ’рцыдмæ куыд лæууон æз æнæ хурæй зындоны?» 
«Авд ысфыд кодтон мæхицæн, мæнæ бафтыд ма сыл ыстæм; 
Ихдон чи хъарм кодта фуйæ, уый ми бакодтон, зæххыстæн. 
Уарзт зæххон пъатæм кæд æрхауд? — у уæларвмæ баст рæхыстæй! 
Ам уон, — сайраг дæн, фæцæуон — зæрдæ демæ и рæхуыстæй! 
Ныр цæуон æмæ куыд цæуон? - Автандил кæны утæхсæн, - 
Фатæн милмæ ’вæрд - мæ зæрдæ, нæу зынцæфгæнæн, зынæхсæн. 
Цард ысцыбыр ис æртывæр, тагъд мын ралæудзæн фыдæхсæв; 
Лидзын тухитæй, фыдмастæй, фæлæ никуы ис æмбæхсæн! 
Уæвгæ ’мбарын дæ, дæ дзырдтæ, зон, мæ сагъæсы сæр систы; 
Сындзы чи ратона уарди, уый хæцын хъæуы йæ ристыл; 
Фæлæ басгуых ма мæ балцæн хурты хурзæрин æвзисттын: 
Тинатин цæра, чысыл мын ратт зæрдылдарынæн исты». - 

304 
Бестауты Гиуæрги 
Афтæ, уд æмæ дзæцц чи уыд, саг, хæларзæрдæ, хæрзæгьдау, — 
Чызгмæ ’хцон æвзагæй хатыд æмæ, хистæрау, фæдзæхста. 
Уый йын лал цонгдарæн радта, лæппу фырцинæй ныргьæвстау, 
Цæй, Хуыцау зæгьæд, - сæ бæллиц тагьд йæ нысаныл фæхæст уа! 
Лал, налхъуыт-налмас мызулæй, хурау, цæсты тигьтæ исынц; 
Талм, аза-бæлас дæр афтæ — иумæ ’рвон фидыц æвдисынц, 
Бафсæд уыдонмæ кæсынæй циндзаст амондджын цæдисы. 
Уарзон уарзонæй фæхицæн, - бафтдзæн судзгæ рис йæ рисыл. 
Хорз фæрæвдыдтой кæрæдзи, фæлæ уарзты монц цы сæтты! 
Рацыд чызджы уатæй лæппу, мысдзæн ацы уысм йæ сæнтты. 
Хурæй судзгæ цæссыг фемæхст, — бафтыд тугæмхæццæ дæттыл: 
«Бафсæд, ба, хъысмæт, мæ тугæй, — мур мын удæнцой нæ дæттыс!» 
Цыд æрхæндæгæй сæхимæ спаспет риухойгæ йæ мæстæй: 
Уарзт æгьатыр у, фæцæуы уарзон иудадзыг сыгдзæстæй. 
Хур куыд аныгуылы мигъы, афтæ саудалынджы — бæстæ. 
Нал и спаспетæн рæсугьд бон, ис ын тар æхсæв æрмæстдæр. 
Цæссыг уадултыл ивылы æмæ туджы ’ртæхтæ ласы. 
Дзуры: «Хурзæрин мæ сæрмæ арвыл нал тæхы зынгбазыр; 
Диссаг, сау, фæлмæн цæстыхау, - тасы ’ндон зæрдæ дæ разы! 
Амонд, йе ’нæфенгæ, демæ циныл макуы мæ кæ разы! 
Раздæр, талм бæласау, худтæн, калдтон рухс тæмæн, цырагъау, 
Ныр — адзалы къухæй фатдзæф - систон дунейы хъыг, уаргьау; 
Бахауд къæппæджы мæ зæрдæ, — хурмæ нал тæхдзæни маргъау 
Æмæ бамбæрстон, — æппæт дæр царды тутт кæй у, мæнг аргъау!» 

Тæлмацтæ 
305 
Афтæ сар кæны, уынæргъы, ниуы, ’рхæндæгæй дзыназы; 
Цыма талм бæлас гуырвидыц уады знæт уылæнты тасы; 
Хурæй ахицæн и, дуды, сагъæс лæппуйы уд ласы. 
Уастæн, бастъæла, - фæстагмæ халон алы лæгыл уасы! 
Автандил сæхимæ баздæхт, цæссыг уадултыл нæ сысы 
Æмæ, рухс зæдау, зæрдæскъæф уарзон сау рæсугъды мысы. 
Уарди халасы ныффæлурс, хурæй ахицæн хæрз чысыл 
Æмæ, диссаг у, — йæ рустыл ризгæ царды тын фæхуыссы! 
«Зæрдæ ’лгъыст æмæ кæрæф у, зыд, æнус æфсис нæ зоны; 
Мастæн нал бабыхсы, цинмæ рæвдз йæ бæттæнтæ фæтоны; 
Куырм, æдылы зæрдæ, хивæнд - кад, паддзахы бартæ домы; 
Тас, мæлæт зæгъай, зындзинад, - никуы ницы йæ уромы!» - 
Афтæ, зæрдæйæн куыд æмбæлд, ахæм карз тæрхон куы скарста, 
Уæд йæ ризгæ былтæм лæппу чызджы цонгдарæн ысхаста, 
У йæ лал фæрдгуыты ферттывд чызджы рухс дæндæгты хъазтау, 
Æмæ судзгæ цæссыг фемæхст, цæссыг хивæнд у, — кæй фарста?! 
Райсом раджы йæм сæумилтыл паддзах минæвар æрвиты. 
Автандил фæраст, йæ риуы маст, цæджджинагау, æхсиды. 
Адæм гуылф кæнынц йæ размæ, - се ’гъдау сын æгъдауæй фиды. 
Уæртæ паддзах дæр - гæрзифтонг, гуымсæг цуанвæдисмæ сиды. 
Бæхыл абадти, сæуæхсид хицау рахæссы йæ уартыл; 
Уасынц сыкъатæ цъæхснагæй, гуымсæг бацыдис йæ барты; 
Хур сæ уаритæй нытталынг, не ’ххæст цæст сæ бæр егартыл; 
Уайтагъд адардта сырх хъулон быдыр сырдты тугæй дардыл. 

306 
Бестауты Гиуæрги 
Фæсцуан раздæхтысты хъæлдзæг, фæлæ стонг æмæ фæлладæй; 
Галуан хъал уæздæттæй байдзаг, бæстæ - хотыхдар æфсадæй. 
Куывд-минас ысцырын, фынгтæ тасынц паддзахы бæркадæй, 
Æмæ сызмæлыди дуне чанги, чагьанаты цагьдæй. 
Спаспет хицауы цур бады, дзурынц, - бакæс сæм, тæхуды! 
Уарди-лал былты зыхъхъырæй рухс дзæнхъа дæндаг фæхуды. 
Бадынц уæздæттæ сæ дæле, дарддæр æфсад æмæ удыл 
Тариелы коймæ сагьæс ног æртыхст, æмæ та дуды. 
Лæппу раздæхти сæхимæ, æмæ цæссыджы куыд мæцы! 
Маст ын арауы йæ зæрдæ, уый, йæ уарзоныл нæ хъæцы. 
Уаты ’рхуыссы, фæлæ сысты, цæстыл цъынд, хуыссæг нæ хæцы, 
Искуы сонт зæрдæ йæ коммæ бакаст, - чи зæгьдзæни, кæцы?! 
Дзуры хуыссæны: «Мæ уд мын ай цы дудгæфыд æхсыны?! 
Цæст дæ талм гуырæй фæхицæн æмæ бахаудтæн фыд-зыны. 
Сайраг, додойаг йæ сыгъд сæр, — дæу цы сонт уарзон нæ уыны! 
Хъалы нал бæллын дæ уындмæ, — æммыст фенин ма дæ фыны!» 
Афтæ ’рхæндæгæй фæкуыдта Автандил йæ уаты цасдæр, 
Загьта стæй, бецау, йæхицæн: «Бабыхс, ба, мæ зæрдæ, ма стъæл: 
Нæй нæ сагьæсæн хуыздæр хос, — бабын, бартхутæг уæд уастæн! 
Бабыхс, удæн адджын цинау, у Хуыцауы ратгæ маст дæр. 
Зæрдæ, сау ингæнмæ ма тындз, уæд нæ бафтдзынæ дзæнæтыл; 
Цардыл амæлын хуыздæр у, - лæг куы фæтых уа мæлæтыл. 
Фæлæ ма равдис, куыд дудыс уарзты судзаггаг кæлæнты; 
Уæвгæ уарзоныл кæд æмбæлд, -дзура искæмæн йæ мæтыл?!» 

Тæлмацтæ 
307 
АВТАНДИЛ ХАТЫ ВИЗИРМÆ, ЦÆМÆЙ ЙЫН 
БАЛЦЫ АЦÆУЫНЫ БАР РАКУРА РОСТЕВАНÆЙ 
Бон куыддæр æрбацъæх, афтæ райста саг лæппу йæ гæрзтæ. 
«Цæссыг, ма мыл рацу комдзог, - дзуры, - ма ратæдз мæ цæстæй!» 
Сиды йе ’рхæндæг зæрдæмæ: «Бабыхс, фенцай уал дæ хъæрзтæй!» 
Араст визиры хæдзармæ, мæйау барухс кодта бæстæ. 
Визир рауади йæ размæ: «Хур мыл йе ’взист тынтæ тауы, 
Рагæй, рагæй мæ мæ зæрдæ ахæм рухс цинæй рæвдауы!» 
Рог ын акуывта йæ сæрæй, хорз ыл бацин кодта ’гьдауыл; 
Кадджын уазæгыл йæ фысым хъæлдзæг сæмбæла, - фидауы. 
Лæппу ’рфистæг ис йæ бæхæй, фысым - циндзаст æмæ разы - 
Хатаеттаг зæлдаг тауы тыргъы спаспетæн йæ разы. 
Бахызт хæдзармæ зæрин хур - дунерухскæнæг, зынгбазыр. 
Загьтой бинонтæ: «Нæ къуымты цыма уардийы тæф азылд». 
Хурау къæлæтджыны сбадти уазæг кадæй æмæ радæй. 
Райынц бинонтæ йæ уындæй, кодтой цинæй йыл æрратæ. 
«Охх», «охх» хъуысы, цыма риудзæф фесты спаспеты цур фатæй; 
Къухæй ацамыдта визир, - уайтагъд ахызтысты уатæй. 
Æмæ иунæгæй куы баззад уазæг фысымимæ уаты, - 
Дзуры: «Галуаны нæ рæзы ницы де ’нæзонгæ — хатын: 
Паддзах бакæсдзæн дæ коммæ, ды дзырддзæугæ дæ, нымады; 
Басгуых хосгæнæг мæ удæн, - маст ыл, тар æврагьау, бады. 
Уыцы барæгыл сагьæсæй зæрдæ басыгъди, бавзалы; 
Уый цы нал уынын, - батадтæн æмæ бахаудтæн сау сары. 
Уый мæ сæрвæлтау амæлид; ныр цы тухитæ бавзары! 
Йе ’муд, йе ’рдхордæн адæмæй лæг рæдау лæджы равзары. 

308 
Бестауты Гиуæрги 
Тариелы уарзт... — кæсагау, сонт хауд бакодтон йæ хызы, 
Æмæ ме ’вастæй мæ цæссыг тагъд-тагьд уадултыл æрхъуызы. 
Уый Ыстыр Хуыцау цырагьдар хур ысфæлдыста йæ хуызы. 
Гъе стæй хо загьтон Асматæй æмæ уый фæдзæхст дæр мысын. 
Радтон дзырд æмæ ныууагьтон дард мæ царæфтыд хæлары: 
«Тагьд фæзындзынæн фæстæмæ, — де знаг бахауæд фыдсары! 
Иумæ ссардзыстæм дæ хуры æмæ нал хитдзынæ тары». 
Ме ’мгьуыд — фæуд, мæ уд мын сагьæс артмæ, физонæгау, дары. 
Визир, ма мын зæгь: «Йæ сæрты де стыр ардбахæрдæн ахиз». 
Зæгь, куыд уьщзæнис — æз ам уон, уый та — уым, — мæ цонг, мæ рахиз? 
Кувын, о, Хуыцау, мæ уд мын ахæм гадзрахатæй бахиз; 
Лæг - мæнгард æмæ фæлитой - царды никуы уыд уæлахиз! 
Радзур хицауæн мæ номæй, ног цы фæнд кæнын, цы хъавын; 
Уыцы барæджы мæт, зæгь, мæ, паддзах, афтæ тынг æндавы, - 
Нæй мын бауромæн, намæ ам уон, - ахстæй мæ цы хъавы?! 
Сарæхс, науæд мын мæ удæн сагьæс сау мæрддзæгтæ уафы. 
Визир, бахат æм: «Дæ номæй адæм ард хæрой æнусты! 
Иу Ыстыр Хуыцау — æвдисæн, уайдзæн тугдзæссыг мæ рустыл, 
Фæлæ ме ’рдхорды фæдисхъæр хъуысы, нал сысы мæ хъусты, 
Зæрдæ басыгьдис йæ мæтæй, риумæ нал ныккæсы рухс тын. 
Паддзах, нæй мын æм æдзæугæ, у мæ ныллæууын æвзæрдæр; 
Ам куыд цæрдзынæн, цы ’гьдауæй: йемæ баззади мæ зæрдæ?! 
Кад дæуæн уыдзæн — куы ’ркæнон мæрдтæй сагбарæджы цæрдтæм. 
Нæ, - уæд зæрдæимæ иумæ искуы бабын уæд мæ сæр дæр! 

Тæлмацтæ 
309 
Паддзах, ма фæрисс, мæ балц мын мадæр банымай фыдгæндыл; 
У Хуыцауы бар æппæт дæр, зилы царды цалх йæ фæндыл. 
Уый мын, чи зоны, фæстæмæ тагъд æрыздæхын нывæнды, 
Кæд нæ ’рыздæхон, — фæтыхсæд де знаг, де ’лгъитæг йæ сæнтты!» 
Дзуры хурдзæсгом фæстагмæ: «Цæй, дæхæдæг зоныс дарддæр: 
Ацу, паддзахмæ мын бахат, бар мын ацæуынæн раттæд. 
Равдис де ’взаггæл, нæ уыдзæн уый дæуæн лæджыгъæд канддæр; 
Айс хæрзгæнæггаг сыгъзæрин иу сæдæ мины гæртам дæр». 
«Нæ, дæ гæртам уадз дæхицæн, - визир бахудти нымддзæстæй, — 
У дæ бацамынд æгæрдæр: æз дæ фæдзæхсты ныхæстæ 
Не стыр, не ’нæрцæф паддзахæн дзургæ ракæнон æрмæстдæр, — 
Мулк, фæллой лæвар ныккалдзæн, фаг мын ратдзæни, куыннæ стæй! 
Уый мын фехъусæд мæ дзыхæй, - уым мæ ’рбамардзæн, йæхистæн! 
Уадз дæ сыгъзæрин дæхицæн, мæн æхца нæ хъæуы хистæн. 
Цард-цæрæнбонæй кæм фенди мулк зынаргъдæр æмæ хистæр! 
Нæ, нæ зæгъдзынæн, фæнды дæ фон æнусбонтæм æрмист дæр! 
Алцы зондæй у, фæндонæй цардыл, цæй, мæ къух куыд исон?! 
Маст ыскæндзæнис мыл ахæм, æмæ баззайдзæн æмбисонд; 
Зæгъгæ: «Дзурын æй куыд уæндыс? Уый куы фæцыди дæхи зонд!» 
Нæ, фæлтау мæлæт — æнцондæр; у хуыздæр - мæхи дзы хизон. 
Гъе, зæгъæм, ысразы паддзах æмæ сæххæсти дæ сарвæнд, 
Уæд куыд уыдзæн? - Ома не ’фсад ам æнæ хицауæй рафтæнт, 
Æмæ тохы бон уæлахиз не знæгтæн сæ къухы бафтæд? — 
Цъиутæ цъиусуртæ куыд не суой, уый дæр никуы ’рцæудзæн афтæ. 

310 
Бестауты Гиуæрги 
Лæппу схъæрзыдта: «Мæ риу мын, визир, ма ныррæхой кардæй; 
Ау, зæххон уарзт дæ нæ сыгьта никуы йе ’гьуыстаг цъæх артæй? 
Кæнæ ’мгаримæ нæ уыдтæ никуы фидар æмбаст ардæй? 
Кæд уыдтæ, — зæгь-ма,- мæнгардæй æз куыд байрайдзынæн цардæй?! 
Хур фæцудыдта, фæкалди, бахауд дудгæбоны, сары; 
Тагьд ын баххуыс хъæуы, уый нын калид рухс тæмæнтæ тары. 
Уæвгæ, чи зоны, мæхийау - æз цы маст, цы цин æвзарын! 
Нæй дзæгьæл ныхасмæ хъусæн, - исчи де ’гьдауæн цы ’мбары! 
Кæнæ паддзахы цы ’ндавы, кæнæ йе ’фсады цы домы?! — 
Æз цæссыгкалгæ мæ бонтæ тонын иунæгæй зындоны. 
Зонут, нæй мын æм æдзæугæ - саг лæг никуы саста сомы. 
Уый та... - чи зæгьдзæн ныхæстæй, уый цы дудгæ маст æвзоны?! 
Визир, уагæры дæ зæрдæ у куыд æгьатыр, куыд уазал?! 
Дур — мæ бынаты, цъæх æндон, уый дæр батаид мыдадзау. 
Цæй, йæ цæстытæй цæссыггай лæг Геоны фурд куыд тадза?! 
Ме ’ххуыс бахъæудзæн дæу дæр та, искуы ’рсурдзæн дæ фыдадзал! 
Уый мæ н’ ауадздзæн? - Мæхæдæг æз фæцæудзынæн æвастæй; 
Уадз, мæ хæлары сæрвæлтау бафтон рухс дзæнæтыл растæй! 
Дæу нæ бафхæрдзæнис паддзах, баууæнд, — дзæгъæлы фæтарстæ, 
Ацу, ракæн ын мæ хабар, бабыхс бахъуаджы фыдмастæн!» 
Визир фенкъард и: «Мæ удыл сагьæс абадт, цыма пъæззы; 
Цæй, куыд ныддур уон, куыд быхсон ныр дæ мæт æмæ дæ цæссыг! 
Не знаг не ’взаг у: дзырдарæхст хатт фыдбылыз дæр æрхæссы; 
Хорз, æрхатдзынæн æм, сæфын, фæлæ ’мгар сафын нæ бæззы», - 

Тæлмацтæ 
311 
Загьта визир æмæ сыстад, хатæг галуанмæ фæраст и, 
Паддзах йе ’рттивгæ фæлысты бадти, худгæ хурау, касти. 
Визир фергьуыйау, фæсæццæ, йе ’хсар фыртæсæй фæсасти, 
Уыцы иу ран æй, цæвиттон, исдуг истæмæй ныббасти. 
Афтæ ’рхæндæгæй, æнкъардæй Ростеван куы федта лæджы, - 
«Визир,- дзуры йæм, - цы ’рцыди, дæ куыддæр, цыма, уынгæджы?» 
Уый тæрсгæ-ризгæ: «Мæ дзырддаг хъуамæ радзурон куырмæджы, 
Уæвгæ, бахаудзынæн - зонын - æз дæ азары къæппæджы. 
Маст мæ бадомдта, фыдуаг мын сагьæс ме ’нкъард удæй хъазы; 
Тасæй минæвар хызт вæййы, фæлæ бахаудтæн фыдтасы: 
Ног йæхи курæг у спаспет, æз - йæ минæвар дæ разы; 
Лæппу схауæггаг, йæ зæрдæ уыцы барæгмæ дзыназы». 
Автандилы хабар визир дарддæр ранымадта ризгæ: 
«Никуы никæйы-ма федтон афтæ искæуыл фæрисгæ. 
Уый куыд сар кæны, йæ цæстæй судзгæ сау цæстысыг мизгæ! 
Уадз, мæн басудзæд дæ фыдæх, хи дæ нал кæндзынæн хизгæ!» 
Цыма паддзахæн йæ зæрдæ визир авæрдта цъæх артыл, 
Уыйау акалдта цæхæртæ, фестад тасæфтау, æгьатыр; 
Сонт фæхъæр ласта: «Куыд уæндыс, æви бахыгьтай мæн мардыл?! 
У фыдлæджы ’гьдау - фыдхабар тагьддæр адам кæна дардыл! 
Цыма ’хсызгон хабар хастай, уыйау удисгæ мæм тахтæ, 
Зæгьгæ, паддзахæн йæ зæрдæ мæтæй арæдува тагьддæр. 
Зондцух, уый зæгьынмæ ардæм ныр куыд æрбавæрдтай къах дæр?! 
Ды цæй визир дæ? - фыдохы уацхæсс сау халон дæ, цъах дæ! 

312 
Бестауты Гиуæрги 
Де ’лгьаг, ницæйаг дзæнгæда, маргау, хицауы куы мара, 
Уæд кæй не ’мбæлы сыбыртт дæр, уый та чи ма хъуамæ ’мбара?! 
Фест къуырма, Ростан, фыдмарг дæм хъустæй цанæфæлтау хъара! 
Ныр дæ тæригьæд куыд хæссон, визир, сау туг дыл ныууара! 
Автандилы ’рвыст нæ уаис, уæд æрбадзурис æдасæй! 
Уæд хæрзæггурæггаг фенис, абон ц’ ахæссис мæ разæй! 
Фесæф, сонт фыдлæг, дæ сау туг зæххыл цалынмæ нæ разæй! - 
Цы — дæ хъуыддаг, цы — дæ ныхас, цы дæ лæгдзинад æгасæй!» 
Систа, бандон ыл ныздыхта, бандон базгьæлæнтæ къулыл. 
Зæгьгæ, сæмбæлдис ыл, — дарддæр никуы сæмбæлдаид хурыл: 
«Талмгуыр ацæуынмæ хъавы, уый куыд бауæндыдтæ дзурын!» 
Визир сар кæны, йæ рустыл цæссыгтæ кæрæдзи сурынц. 
Афтæ минæвар йæ сæрты ратахт галуаны къæсæрæн, 
Æмæ ницы зыдта, згъордта ’рмæстдæр, рувасау, хуыздæрæн. 
Цин дæр æвзагыл и, маст дæр, йе ’взаг — йе сафæг æвзæрæн, 
Лæг йæ фыдгулæй йæхæдæг у фылдæр фыдхъом йæ сæрæн. 
«Уый цы бакуыстон? - Хуыцаумæ ног йæ тæригьæдтæ хъары, — 
Уый куыд фембылддæн, куырмæджы, ныр куыд хитдзынæн фыдтары?! 
Афтæ хицауæн йæ фыдæх лæг йæ сæрхъæнæй ыссары 
Æмæ развæлгъау зындонмæ уæд йæ мæгуыр уд æппары». 
Визир лæппумæ баздæхти тыхст, æрхæндæгæй, таруындæй, 
Загьта спаспетæн: «Сырæзтæн, акса, схъæзныг дæн; дарын дæ 
Бирæ стыр хæрзтæ, бирæ ’хца, — се ’ппæт рамбылдтон д’ амындæй! 
Уæ мæгуыр мæ бон! — де ’мбæлæг, - мæнæ ме ’ррайæ бабын дæн!» 

Тæлмацтæ 
313 
Æмæ минæвар дæлгоммæ уæд йæ мызды кой æркæны; 
Диссаг, уый ма йæ цы ’ндавы, хатт йæ цæстысыг куы ’ркæлы! 
Дзуры: «Не спаспет йæ дзырдæн у нæртон хицау - æгъгьæлын: 
Зон, гæртамы тых — йæхи дзы лæг зындоны дæр æлхæны. 
Мæн куыд бафхæрдта нæ паддзах, - нæй йын радзурæн ныхæстæй, - 
Сонт мæ не схуыдта, фыд-зæрдæ, уæдæ маргæвзаг, дзырдхъæстæ! 
Æз лæгæн бæззинаг нал дæн, арв мыл баталынг и, бæстæ. 
Иу — куыд баззадтæн сæрæгас, - ууыл дис кæнын æрмæстдæр. 
Уæвгæ, развæлгьау, æмбæрстон, - афтæ рауадаид хъуыддаг; 
Фæлæ не ’рдардтон æрдумæ тас, — мæ зæрдæ мæм цы дзырдта. 
Нæй Хуыцауы раз æрлæууæн, - иугæр амæлын æркуырдта: 
Æмæ бархийæ фыдхъысмæт мæн дæ сæрвæлтау æркъуырдта». 
Автандил зæгьы: «Мæ балцæн иунæг ахъуызын - йæ мадзал: 
Ма уæд булæмæргь, - æмпылын искуы уардийы куы уадза! - 
Хъуамæ ирд æртах ыссара искуы удыхос — æвдадзау. 
Дойны уардийæн хæларæй уый йæ хус былтыл æртадза! 
Нæй мын удæнцой, зæрин хур мæн æнæ ме ’рдхорд нæ тавы: 
Уыцы саггуырд мын мæ зæрдæ хъæдмæ, сырдты ’хсæнмæ давы, 
Хицау ма ’гьгьæлæд - ныртæккæ мæн йæ тохты мæт æндавы. 
Чемæ нæй лæгæн йæ зæрдæ, уый лæгæй цымæ цы хъавы?! 
Хъуамæ хицаумæ мæхæдæг иу хатт ноджыдæр ныххатон, 
Æмæ, чи зоны, куы фена — мæтæй а лæппу куыд бадон, 
Уæд ысразы мын уа, кæннод нæй æнæхъуызгæ, цы бадон? 
Æз куы амæлон, ды дæр-иу, уæд, мæ дунейы хай, атон!» 

314 
Бестауты Гиуæрги 
Ууыл балхынцъ и сæ ныхас. Фынг ысцæттæ ис йæ рады; 
Фысым райуæрста лæвæрттæ, фысым буц уазæгмæ хаты; 
Йемæ чи уыдис - дзæбæх сæ федта алкæйы йæ кадыл. 
Сыстад, ахæрзбон и лæппу, цыма хур аныгуылд уаты. 
Уыцы хурдзæсгом, талмрæхснæг систа мин сæдæ йе ’хцайæ, 
Хорз атлас тынтæ ’ртæ сæдæ, зæрдæ ’лгъинæй йæм не ’хсайы. 
Лал фæрдгуытæн дæр равзæрста уый сæ хуыздæртæн се ’хсайы 
Æмæ визирæн арвыста хуын, - бæгуы мулк ын не схай и! 
Æмæ визирмæ хуынимæ арфæ йе ’ххуырстæн æрвиты: 
«Ды цы зын федтай мæн тыххæй, уый дын никæй бон у фидын, 
Фæлæ цалынмæ цæрон дын, туг нæ ныууара мæ цинтыл, 
Уарзт дын бафиддзынæн уарзтæй, - уый дын ардбахæрдау сидын». 
Цæй, куыд ын хынцон йæ хæрзтæ, кæд кæрон дæр сын нæ зыны, - 
Уый цы сау диссæгтæ уадзы ном, лæгдзинадæй йæ быныл! 
Æммыст, алкæмæн йæ нысан уаид уый хорз ми фæзмыны! — 
Хион хицонмæ фæбæллы лæг йæ дудгæбон, йæ зыны. 
АВТАНДИЛЫ НЫХАС ШЕРМАДИНИМÆ 
Хуры халдих дын фæсидтис Шермадинмæ æмæ дзуры: 
«Йе ’мгьуыд ралæууыд мæ ныфсæн, уый мæ судзгæ сагъæс суры, 
Ныр - дæхæдæг æмæ де ’хсар, зоныс — де ’ххуысæй цы курын». 
Диссаг, цас уыди нæртон тых фидар се ’муды бындуры! 
Автандил зæгьы: «Нæ уадзы Ростеван йæ кой дæр балцæн; 
Уый цæмæй зоны, йæ цагъар судзгæ сау цæссыг куыд калдзæн! 
Зæгьгæ, басастон мæ сомы, мæн фæсмоны сагьæс мардзæн! 
Арв мæнгард лæджы хæрам ми никуы никæмæн ныббардзæн. 

Тæлмацтæ 
315 
Уæвгæ, къух сисын мæ балцыл нæй мæ хъуыдыйы кæроны, 
Фæлæ бастъæла мæ зæрдæ — уый цы удхæссæг уромы! 
Уый фæхауд, дзыназы, тагьддæр Тариелы фенын домы. 
Иу - æнæхуыцау, фæлывд лæг царды басæтдзæн йæ сомы. 
Ис æртæ ’гьдауы, - нæ сайы уыдонæй хæлар хæлары: 
Иу уал уый, æмæ йæхи йæм, уарзтæй арты судзгæ, ’ппары, 
Иннæ - ратты йын рæдауæй - царды йе ’хсарæй цы ссары; 
Аннæ - йе ’рдхорды сæрвæлтау лæг йæ уд сыджытмæ хъары. 
Дардыл нал дзурын, ахæм уысм бирæ чи ’вдæлон дзурдзæнис: 
Тагьддæр ацæуын, ахъуызын домы зæрдæйы судзгæ рис. 
Фæлæ хъус æмæ де ’ххуысæй кæд дæ хистæры сбуц кæнис; 
Ам куы нал дын уон, - ма фæтыхс, уæвгæ уавæр дæ ’рсурдзæнис. 
Цух-иу ма ныууадз, фыццаджы, ды нæ паддзæхты лæггадæй, 
Ратт сын хорз æгъдау мæ бæсты, райгæ раппæлой дæ кадæй, 
Уæзæг бахъахъхъæ, уыдзынæ фидар хотыхджын æфсадæй. 
Адæм, арæнтæ - дæ бæрны, дар дæ фæринк кард ыссадæй. 
Бахиз не знæгтæй нæ бæстæ, бабæзз райгуырæнæн уартæн; 
Хъахъхъæн: иузæрдыджы сбуц кæн, фæлæ ма ныббар мæнгардæн! 
Фен, — дæ хæрзтæ дын куыд фидон, искуы ’рбаздæхдзынæн ардæм. 
Зоныс, хицауæн лæггады ис йæ фидыцы хос цардæн». 
Шермадин, бецау, ныккуыдта: «Мах ам истытæ кæндзыстæм; 
Тох куы бахъæуа — хæцдзыстæм, ис сæрфатгæнæн нæ куыстæн, 
Фæлæ де ’нæуынгæ, рухс хур, мах цы зæрдæйыл уыдзыстæм?! 
Демæ ацæуин - дæ цагъар, - иумæ де ’рдхордмæ тындздзыстæм. 

316 
Бестауты Гиуæрги 
Балц дæм иунæгæй, уæд та ма удхар, тухийаг нæ зыны? 
Гъе, хъазайраг та кæд нæ уыд йемæ хицауæн йæ зыны?! 
Ам куыд баззайон дæу мысгæ ныр мæ хъал æмæ мæ фыны?» 
«Ма ку, - дзуры йæм, — дæ уд дын уæгъды сау сагьæс æхсыны»; 
Шермадин цæра, дæ уарзт дын хатын де ’рхæндæг ныхæсты, 
Фæлæ не ’рцæудзæн дæ фæндон, - ам кæй ныууадзон мæ бæсты? 
Чи мын хъахъхъæндзæн мæ уæзæг? Уæвгæ, зоныс æй - æрмæст ды! 
Уæдæ мауал зæгь, — нæ уыдзæн, цæссыг ма ’рттивæд дæ цæсты! 
Гъе стæй уарзтæй сыгъд миджнурыл балц дæр иунæгæй æмбæлы; 
Цæссыг - тугæмхæццæ уымæй искуы хицæн ран фæкæлы? 
Цоппай йе ’гьдау у миджнурæн, — хъæды сырдтимæ æмбæлын, 
Рагæй, тынг рагæй æрæгмæ царды уыцы фæтк нæ хæлы. 
Мыс мæ дард бæстæм хæларæй, цыма демæ дæн, дæ разы. 
Уым мæ ’ххуысгæнæг нæ хъæуы, — уа фæнды мæ цард тæразыл; 
Саг лæг тухиты нæ тасы, мастæн дурæмыр фæразы. 
Фестад ме ’нæуынон, - хъулау, тас кæй зæрдæйæ фæхъазы! 
Уый, - æз ахæм дæн - ныммæлин кафгæ ме ’рдхорды сæрвæлтау; 
Царды се сбурмæ нæ бæллын азтæн джитърийы зæрæдтау; 
Балцы ацæуыны бар мын радта хурты хур æнæнтау; 
Зоныс, баззади мæ зæрдæ Тариелимæ мæнæн та. 
Мæнæ паддзахмæ мæ ныстуан, айс æй, бахæсс æй мæ фæстæ. 
Айс мæ бæрн æмæ мæ бæсты бакæн кадимæ мæ хæстæ. 
Зæгьгæ, нал æрцыдтæн, — ма райс кард дæхимæ дæр дæ мæстæй; 
Ниу, фæку мыл-иу æрмæстдæр, кал-иу сау цæссыг дæ цæстæй. 

Тæлмацтæ 
317 
АВТАНДИЛЫ НЫСТУАН РОСТЕВАН-ПАДДЗАХМÆ 
Тар, æрхæндæгæй, æнкъардæй лæппу ныстуаны ныффыста: 
«Паддзах, ахъуызыдтæн, мæнæ, рыг мæ балцвæндагыл сыстад. 
Нæй мын ам лæууæн, цæвиттон, дæн æнæ ме ’рдхорд зынгхуыстау, 
Арфæ ракæ мын, æниу дæм, уæвгæ, де спаспет нæ хъуыста. 
Зонын, дзурдзынæ фæстагмæ, - раст кæй бакодта дæ кæстæр; 
Йе ’рдхорд, йе ’мгарыл йæ зæрдæ зондцух сивдзæнис æрмæстдæр. 
Паддзах, бауæндон, — зæгьон дын зондджын Платоны ныхæстæ: 
Сайд ми, гадзрахатæн уæнгтæй удмæ бахъары сæ хъæстæ». 
Кæд фыдамонды ратæдзæн ис мæнгард мийы, сайыны, 
Уæд куыд фæсайон ме ’рдхорды, - зæрдæ стыхст æмæ ’хсайы ныр! 
Зондджын амындты зонынæй уæд цы хæрзиуæг зайы мын?! - 
Ис нæ цинты цин зондимæ царды баиуæй райыны. 
Дины зондджынтæ цы фыссынц уарзтæй чиныджы, - кæд кастæ? 
Уый куыд фестауынц, - кæд зоныс, уæд цæуылнæ зæгьай: «Раст дæ?!» 
«Уарзт нæ сбæрзонд кæны», - сиды уазмыр аргъуаны хъуытаз дæр; 
Уæвгæ чи зондзæн - æнахуыр - уый цытджын паддзахæй раздæр? 
Мæн цы сфæлдыста, цы радта тых, нæртон хъару мæ уæнгтæн, 
Арвæй зæххы ’хсæн цы кæны царды сусæджы фæндæгтæ, 
Чи у дун-дунейы ’гъдæуттæн фидар се ’вæрæг, сæ дæттæг, 
Уый сæдæтæй иу ыскæндзæн æмæ иуæй та - сæдæтæ. 
Уый цы нæ фæнда - Хуыцауы - никуы не ’рцæудзæни царды. 
Уарди, малусæг æмпылынц, - хур куынæ тауа йæ хъарм тын; 
Цæст æхцон фидыц куы суыны, цин уæд бацæуы йæ барты; 
Уæд æнæ ме ’рдхорд - æнæ хур æз кæдмæ судзон цъæх арты?! 

318 
Бестауты Гиуæрги 
Цæй, Хуыцауы хатыр бакæн, кæд дæ дзæбæх зæрдæ дуды, 
Ахстау ам мæхи æнкъардтон, зæгьын, аирвæз - тæхуды! 
Ныр æвдадзы хос ыссардтон, зæрдæ байгас æмæ худы; 
Уадз, кæмфæнды уон, æрмæстдæр-иу мæ бар цæуæд мæ удыл! 
Мастæй ницы ис, мæн тыххæй уæгьды ма фæкал дæ цæссыг; 
Саг лæг масты раз æртаса, уый йæ сæрмæ дæр нæ хæссы. 
Нæй æнæрцæугæ, - Хуыцауæй, гъе хъысмæтæй нæм цы кæсы; 
Уыдон барвæндмæ зæххон лæг тых тъымы-тъыма нæ хæссы. 
Цæй, Хуыцауы фæндæй махыл мацы ма ’рцæуæд æвзæрдæр, 
Æз куыд æрбаздæхон ардæм æмæ ’нцой куыд уа уæ зæрдæ! 
Уат мын удвидар, адзал мын макуы ма байса уæ сæртæ. 
Баххуыс ме ’рдхордæн - мæ бæллиц, исмæ бабæллæнт æндæртæ. 
Уæд мæ мард фенай, мæ паддзах, ды мæнæй куы схæцай хъастыл! 
Уæд мæ мард фенай, куы схæцай ды хъынцъым кæныныл, мастыл! 
Цæй, куы басæттон мæ сомы, чи мæ банымайдзæн растыл?! 
Ме ’рдхорд не ’нусон дунейы худдзæн ме ’гады ныфссастыл. 
Никуы ничи ма бабын ис йе ’рдхорд, йе ’мгары уарзынæй; 
Дæлдзæх - сайæгой, - чи хизы хи йæ хæлары карз зынæй! 
Нæ, мæ ныфсæнхъæл барæгыл æз мæ уды бон хъардзынæн; 
Тагъд æм хурхæтæн тар хъæдмæ ме стыр балцвæндаг дардзынæн. 
Лæг æлгъаджы тарст куы кæна тохы тухийæ, фыдудæй, 
Сонтау адæргæй куы риза, уæд цы ма кæндзæни худæй? — 
Ус - тыннывæндаг- æгаддæр нæу нæлгоймаджы тæппудæй. 
Номæй, намысæй зынаргъдæр нæй хæзна ссарæн цæрдудæй. 

Тæлмацтæ 
319 
Нæй ныууромæн н’ адзалæн! - хæхтæ, быдыртæ сраст кæны; 
Уый тыхджын-æдых адæмæй алкæй иу джиппы раскъæры; 
Искуы ингæны сиу кæны саби, сонтимæ асдæры; 
У æгады цард худинаг, ном та - кадимæ бастъæлын! 
Паддзах, бауæндон дæм уый дæр: мачи ма зæгъæд - нæ тæрсы; 
Зонын, й’ адзалмæ æнхъæлмæ иу æнæрхъуыды нæ кæсы; 
Бон, æхсæв иугæнæг - уый нæм йе ’гъдау барджынæй æрхæссы. 
Мæн мæ дард балцы куы ’рсура, - самай фарнимæ дæ мæсыг. 
Кæд фыдадзалæй бастъæлон — алцы, алкæйы марæгæй, — 
Дард æнæхайæ баззайон: хион-хицæтты хъарæгæй, 
Сынт, мæрддзыгойæ, уæлтæрхæг мард хæрзæгьдауыл дарæгæй, 
Уæд фæхай мын кæн, хорз паддзах, ды дæ цæссыджы сатæгæй. 
Ис мæм дунейы хæзнатæ, чи дзы цасфæндыдæр хъауа, - 
Ратт дзы мæгуыртæн рæдауæй, рухсмæ цагьайрæгты рауадз; 
Хурау сидзæртыл мæ исбон, уадз, йæ зæрин тынтæ тауа, 
Адæм сс спаспеты мысой, рох сæ ингæны дæр ма уа. 
Дæу цы нæ хъæуа мæ мулкæй, уымæй сидзæртыл дæр бафтæд, 
Уымæй саразын кæ хидтæ, уадз, мæ хæзнадæттæ рафтæнт; 
Ма сыл бацауæрд, - мæ фæстæ се ’ппæт баззайæнт хæрзхафтæй! 
Уый дæм уымæн фыссын, - иунæг у дæ бон бакæнын афтæ. 
Нал ис абонæй фæстæмæ ам мæ кой æмæ мæ хъæр дæр, 
Алцы раст фыссын, уыдзæни сомбон ме ’вдисæн дæ зæрдæ; 
Хæйрæг-иблисы фæлывдæй у лæджы фæлывд æвзæрдæр. 
Цæй, ныббар мын-иу хæларæй, — азым ничи хæссы мæрдтæм. 

320 
Бестауты Гиуæрги 
Шермадины дын фæдзæхсын — ме ’муд, ме ’нувыд цагьары, 
Рыст, æрхæндæг у ныртæккæ, масты дудгæ фыд æвзары. 
Уый-иу барæвдау мæ бæсты, - ноджы ма бахауа сары, 
Æмæ ма кæна лæсæнтæ цæссыг паддзахы хæдзары. 
Ууыл ахицæн мæ ныстуан æмæ балхынцъ и мæ фыстæг; 
Лидзын, ме ’рдхордмæ бæлгæйæ, уд æрдунарæг ыслыстæг; 
Лидзын æз, фæлæ уæ удыл сагьæс ма ’ртыхсæд æнтъыснæг. 
Уе знаг бабын уæд, уыдзынæн ныр уæ тухитæй сæрхызт лæг». 
Шермадины къухы спаспет уыцы ’нкъард чиныг ныссагъта: 
«Ростеванмæ-иу æй хъавгæ ратт мæ фæстæ, мæ хур, - загьта, - 
Ныр кæуыл дардзæн йæ зæрдæ де ’мбæрц не ’рхæндæг паддзах та!» 
Атыхст цагьарыл, йæ ныхас аскъуыд, — цæссыг æй нæ уагьта. 
АВТАНДИЛ КУВЫ ХУЫЦАУМÆ 
Кувы: «Уæ Хуыцау, ды дарыс сур зæхх, денджызтыл дæ бартæ, 
Куы дæ цинæй ыстæм хайджын, куы - дæ фыдæхы цъæх артæй, 
Ды - нæ бæллицты цырагьдар, сусæг - не ’нусæй, нæ цардæй, 
Ратт мын раст фæндаг нысанмæ, фидар бахиз мæ дæ уартæй. 
Уæ, бæсты сæры тых, ракæс, айс мæ лæгъстæйы ныхæстæ, 
Уарзтæй зæрдæты фæдарыс ды кæрæдзийыл ныхæстæй, 
Æз мæ рухс хурæй фæхаудтæн, — атар, ацух и мæ цæстæй, 
Ды нæ уарзты цæхæр уымæн дар йæ чысыл риуы нуæрстæй. 
Уæ, бæсты сæры хæлар тых, уæ, мæ бæллицтæ нывæндæг, 
Рухс, уæлахизы кæрон мын ратт мæ фæндагæн, мæ фæндтæн; 
Хиз мæ уадтымыгъæй фурды, тары, — хæйрæджы фыдгæндæй! 
Æмæ ингæнмæ хæсдзынæн æз дæ номарæн нывæндтæ!» 

Тæлмацтсе 
321 
Бæхыл абадт æмæ хъавгæ ахызт кулдуарыл, фæраст та. 
Шермадины зæрдæ баззад талынг, рох зæппадзау, хастау, — 
Ниудта, тугхæццæ йæ цæссыг бæстæ, донивылдау, ласта; 
Уарзон хицауæй фæхицæн цин цагъайрагæн кæд хаста! 
РОСТЕВАН БАЗЫДТА АВТАНДИЛЫ АХЪУЫЗЫНЫ ХАБАР 
Ацыд, афардæг и лæппу, ныр йæ койы сæр — æндæртæ; 
Паддзах бон фæбадт тызмæгæй, никæй не ’ркуырдта йæ зæрдæ. 
Растад дыккаг бон дæр тарæй, калы фырмæстæй цæхæртæ. 
Басидт визирмæ, фæзынд æм, ризынц дурæмыр æфсæртæ. 
Паддзах бакасти, куы федта: у мæрдонвæлурс, тæсмардау, 
Уæд фæфæлмæн ис: «Ызнон мæм ницы не хъуысти, нæ хъардта. 
Дзырд цæуыл цыди, — нæ зонын, зонын иу — ыссыгътæн артау. 
Уæд, цы мын загътай, цы ’рцыди, гъе, цæй тыххæй кодтай сар та? 
Кæнæ лæппуйы цы хъуыди, кæнæ мæн хылмæ куыд равдæлд? 
Мæнг нæ фæзæгъынц: «Тæрк ныхас у нæ фыдбылызтæн авдæн». 
Зон - кæд цы зæгъын æмбæлы, баздæх гъеныр æмæ бавдæл, - 
Ногæй радзур мын: цы домдтай, раст, куыд æй радзырдтай, афтæ». 
Ризгæ сфæлхатт кодта визир ногæй йе зноны ныхæстæ. 
Хи ныууромгæ цыбыр дзуапп паддзах ралæмæрста мæстæй: 
«Фестон дзуттаг куыдз, - дæ зонд ма кæд дæхимæ ис æххæстæй! 
Банцай, ба, зæгъын, мæ бон дæ нал у, мауал кал дæ хъæстæ!» 
Рацыд, бацагуырдта визир, фæлæ никуы ссардта хуры. 
Чидæр цагъартæй дзыназгæ: «Спаспет ахъуызыди» - дзуры. 
«Æз нæ бауæнддзынæн, - визир батыхст, - уый зæгъын йæ цуры, 
Фаг мыл аныдзæвд, ныр та йæм исчи бацæуæд уæ, — курын». 
11 Бестлуты Гнуæрги 

322 
Бестауты Гиуæрги 
Визир галуанмæ куынæ здæхт, паддзах рарвыста æндæры; 
Хабар базонгæ йæ зæрдæ уый дæр мидæмæ нæ тæры; 
Тъизы паддзахæн йæ зæрдæ, — маст, дызæрдыг æм æфсæры; 
«Ацыд, ахъуызыд» — фæстагмæ хъуыды ферттывта йæ сæры. 
Æмæ къæлæтджыны исдуг бандзыг, дурдзавдау, æнкъардæй. 
«Ехх! — ныуулæфыд фæстагмæ, - уыцы хинæйдзаг мæнгардæн!..» 
Загъта цагъартæн: «Ныртæккæ визирмæ фæсидут ардæм!» 
Мæнæ паддзахы раз визир цыма ’рбалæууыди мардæй. 
Нал и туджы цъыртт цæсгомы, уадул уардигъуыз нал дары; 
Паддзах бафарста: «Хурзæрин кæд ихсыд мæйау н’ атары?» 
Визир бауæндыд: «Ахъуызыд, ног нæ бахъуыди сау дарын. 
Махмæ нал худы хурты хур, бон, æмбисбон ныл баталынг!» 
Ростеван, мæгуыр, ныккуыдта, ниуы - чи ма йæ уромы?! 
Хойы сæр æмæ бындзыггай урс цыллæ зачъетæ тоны: 
«Уæ, мæ буцхъомыл, мæ уд мын уый куыд ныппæрстай зындоны? 
Ныр мæ цæстытæн дæ фæстæ рухс цы хур кæндзæн, мæ боныл? 
Сæр дæ уæхсчытыл куы хæссай, - иунæг макуы зæгъ дæхицæй; 
Иунæг — де схæссæг, — дæ уындæй мæнæ чи мæгуыр фæхицæн! 
Уæвгæ, иунæгæн цы уаид, - зæрдæ, зæрдæ дæ фæсидзæр! 
Уæууа, танталы фыд-зынты ныр мæ зæронд сæр куыд джиудзæн? 
Уæуу, мæгуыр йæ бон, ды чемæ цуаны нал хæтдзынæ хæхты, 
Пуртихъазджыты ’хсæн фæзы дæу цы цæст агурдзæн уæгъды, 
Де ’хцон уаз хъæлæс цы хъусты ныр æвзист хъуытаз нæ цæгъды! 
Циу мæ паддзахад æнæ дæу? - Мæнæ нал лæууын мæ къæхтыл! 

Тæлмацтæ 
323 
Ома стонг дын куы уа искуы, - уый мæ не ’ндавдзæн, нæ мардзæн: 
Хохы сырдты ’хсæн уай, фæзы, - дæу дæ фаты бырынкъ дардзæн, 
Рухс дæ фæндагмæ дæр, зонын, арв алдзæн цырæгьтæ дардзæн. 
Иу - мæ ингæныл æрмæстдæр хъарм - дæ цæстысыг нæ уардзæн». 
Хабар айхъуыстис, æмбойны сыкъа тохвæдис ныууасыд, 
Адæм къордгæйттæй ызгьордтой, галуан уæздæттæй куы нал зынд; 
Чи йæ зачъетæ рæдувы, чи, йæ сæрхойгæ, дзыназы, 
«Мæнæ саударæн бон, - дзурынц, - хур ныл батар и - зынгбазыр». 
Паддзах уæздæтты куы федта, уæд хæкъуырцкуыдæй ныккуыдта, 
Зæгъгæ: «Ракæсут-ма мæнæ, хур ныл боныгон куы ныттар! 
Ау, цы йын ракодтам? Махæй уый йæ цæстысындз куыд уыдта? 
Ныр куы ралæууа уæззау хæст, - уыйау чи зоны йæ хъуыддаг?!» 
Бирæ сар-додой фæкодтой, Ростеван фæстагмæ загьта: 
«Цымæ чемæ ис йæ балцы, гье, кæмæн фæдзæхсы мах та?» 
Шермадин, мæгуыр, нымдгæнгæ размæ ралæууыди тагьд-тагьд, 
Автандилы ныстуан радта æмæ йе ’нкъард сæр æруагьта. 
Дзуры: «Уыцы фыст ыссардтон æз мæ хицауæн йæ уаты; 
Ниудтой цагьайрæгтæ, - ног, дам, ацыд не спаспет - бæгьатыр. 
Алчи хъазайрæгтæй ам ис; балцы иунæгæй и, - хатын; 
Циу мæ удæгас, мæн амар, падцзах, ма мын бакæ хатыр!» 
Ныстуан бакæсгæ ныккалдтой ногæй сау цæссыг - уыраугæ, 
Паддзах маройы бон расидт: «Маст ныл не ’ркæндзæн уæззаудæр! 
Автандилы балцæн кувæнт не ’ппæт идæдзтæ, нæ цаудтæ, 
Кæд нæ бæлццонмæ хæларæй искуы ракæсид Хуыцау дæр». 

324 
Бестаугпы Гиуæрги 
АВТАНДИЛЫ ДЫККАГ БАЛЦ 
Мæй зæрин хурæй фæиппæрд, уæд цыренцалх у, фидауы, 
Хурмæ бахæстæг, — ныффæлурс, арвыл рухс тынтæ нæ тауы. 
Фæлæ уардийæн æнæ хур уайтагъд йе ’мпылд сæр æрхауы, 
Афтæ уарзонæй фæиппæрд уды судзгæ рис ысхъауы. 
Ныр Автандилы хъуыддæгтæ дарддæр райдайон нымайын; 
Уый, мæстæлгъæдæй дзыназгæ, дæлæ тыгьд быдыры уайы; 
Тинатины цæсгом мысгæ, хурыл лæппуйы цæст зайы, 
Æмæ уарзоныл хъынцъымæй уыцы судзгæ зынджы тайы. 
Бамыр, бандзыг вæййы исдуг, дудгæ сагьæсы тыфылы. 
Цыма лæппуйы цæстытæй Тигр гуылф-гуылфгæнгæ ивылы. 
Хатт фæфæнд кæны фæстæмæ, цыма фæсмон æм ныхилы; 
Бæх кæм лæгæрды, - нæ хаты, афтæ хъуыдыты ныгьуылы. 
«Уæ, мæ удлæууæн, æнæ дæу ныр куыд бафæразон? - дзуры, - 
Зæрдæ хивæндæй фæстæмæ домы, раздæхын мæ куры; 
Донласт ме ’рхæндæг цæстытæ ниугæ агурынц сæ хуры; 
Уарзтæй чи лидза, — фæстагмæ уый йæ карз азар æрсуры! 
Æз дæ фенынмæ мæ зæрдæ, цæй, цы ’хсызгон циныл дарон? 
Райсон марæн кард мæ къухмæ - марон хи æмæ куыд марон?! 
Уæуу, мæ мæтæй дæ мæ фæстæ судзгæ сагьæсы куы ’ппарон! 
Нæ, цæссыгкалгæ, хуыздæр у - масты дудгæ фыд æвзарон! 
Хурты хурзæрин, цырагъау, судзыс дун-дунейы тары; 
Рæстæг барджынæй æнусты, уый, дæ сыгъзæрин фат бары; 
Æрдзы уд-æмуд æмбаст тых ис дæ хъомысы, дæ бары; 
Йе ’мбал бакæн мæ, — кæд искуы исчи уарзтамонд ыссары. 

Тæлмацтæ 
325 
Ахуыр зондджынты нымадæй нæй тыхджын бардуаг зынг хурау; 
Сис мын ме уæнгты рæхысбаст, - лæг хуыздæр ма дæ цы кура! - 
Мæнæ лалагур фæцыдтæн æмæ фесæфтон цыкура, 
А маст чи бабыхсдзæн? - зæрдæ хъуамæ ’фсæйнагæй уа, дур уа!» 
Афтæ, ’рхæндæгæй дзыназгæ, бур мыдадз цырагъау, тади 
Æмæ байрæджыйы тасæй, уадау, тыгъд быдыры уади. 
Тар-иу ралæууыдис æхсæв, - худгæ стъалытæй-иу ради; 
Каст сæм, уарзоны ныхæстæ семæ райдыдта-иу уадид. 
«Мæй, Хуыцауы хатыр бакæ, - хъуысти лæппуйæн йæ лæгъстæ, - 
Дарыс барджынæй дæ къухы уарзты сусæджы тæрæзтæ; 
Мæй, дæ халдих у мæ уарзон, ратт мын фидары фæрæзтæ, - 
Уыцы де ’нгæсы ма фенон искуы рухскалгæ мæ цæстæй!» 
Бон йæ мæт уыдис, йæ сагъæс; цин ын талынг æхсæв хаста; 
Искуы фурды был-иу рахызт, бæх-иу бæласыл æрбаста, 
Æмæ тугхæццæ йæ цæссыг уылæн дард денджызмæ ласта. 
Ног-иу абадтис йæ бæхыл, тахт-иу, цалынмæ нæ бастад. 
Уади тыгъд быдырты, хæхты иунæгæй, йæ цæссыг калдта; 
Хатт-иу сæгъ — хъæддаг - æртылдта, йе стонг физонæгæй мардта, 
Æмæ стъалызæрдæ размæ ниугæ йе ’нкъард фæндаг дардта: 
«Уæ, мæ малусæг, мæ уарди, циу æнæ сымах мæ цард та?» 
Се ’ппæт чи фыссы — цы ’взæрста мастæй, сагъæсæй æнкъард риу? 
Кæнæ райсомæй изæрмæ уый цы мысыди, куыд царди? 
Туг йæ уадултыл æрттывта, - цыма митхъæпæныл уарди. 
Уæртæ разынди фæстагмæ хъæды лæгæты сæр къардиу. 

326 
Бестауты Гиуæрги 
Хъæзæй бахызтис, Асмат æм ратахт, фырцинæй фæкуыддæр, 
Æмæ уыцы уысм ысиу ис чызджы цинимæ йæ куыд дæр. 
Лæппу ’ргæпп ласта, ныттыхст ыл, цыма хойы ’фцæджы ’фсымæр. 
Лæг кæмæ бæлла, - йæ фендæй зæрдæ байрайы бæгуыдæр! 
Лæппу бадзуры: «Нæ зыны хицау лæгæты къæсæрыл!» 
Чызг æрхæндæгæй ныккуыдта: «Туг ныууарыди мæ сæрыл!» 
Ниуы: «Д’ ацыдæй фæстæмæ лæппу лæгæты нæ цæры, 
Ацыд, нал хъуысы йæ кой дæр, æз ам иунæгæй лæзæрын». 
Цыма спаспетæн йæ зæрдæ исчи барæхуыста кардæй; 
«Уый та куыд, мæ хо? - Асматмæ дзуры тарæрфыг, æнкъардæй,- 
Æз нæ басастон мæ сомы, мæнæ ’рыздæхтæн æм дардæй, 
Уый мæм не ’рлæууыд, фæсайдта мæн æгъатырæй, мæнгардæй! 
Æз мæ фæрныг цард æнæ уый кæд æрдумæ дæр нæ дардтон, 
Уæд куыд тагъд ферох дæн уымæй? Ау, мæ уд ма та цы хъардтон! 
Уый фæлывд разынд, æз, уыйау, дзырд æнæхъуаджы нæ радтон! 
Уæвгæ, дис дæр ыл цы кæнын: ног та ме ’намонд ыссардтон!» 
«Уымæй раст зæгъыс, — йæ ныхас лæппуйæн Асмат уромы,- 
Фæлæ, байхъус-ма, — гæдыдзырд ме ’взаг не скæрддзæн мæ комы: 
Лæг йæ зæрдæйæ, йæ удæй, хъуамæ ’ххæст кæна йæ сомы; 
Уымæн мур зæрдæ куы нал ис, уæд æгъдау ма дзы цы домыс? 
Зонд, æнкъарæн æмæ зæрдæ кусынц, архайынц æмбастæй: 
Зæрдæ хистæр у, фæфæзмынц уый куырмæй æмæ цъынддзастæй; 
Лæг - æнæзæрдæ - дзыназдзæн цардмæ хъодыгонд, ныфссастæй. 
Ды нæма зоныс, цы федта уый зæрдæхалæн фыдмастæй. 

Тæлмацтæ 
327 
Ам куы баззадаис йемæ, раст уæд уыдаид дæ уайдзæф; - 
Уый фыдæвзарæн мæ дзырдтæй ныр дæ цæстытыл куыд уайдзæн! 
Фестдзæн сау фæнык мæ комы ме ’взаг, бампылдзæн, ныууайдзæн, 
Фæлæ уый зынтæй цы федта, — се ’ппæт никæддæр нымайдзæн. 
Уый цы фыдтæ федта, уыдон, зæгьгæ, дуры хуылфы бакæн, - 
Дур фæхаудзæни фæрчытæ, де знаг - йе ’гьдауæн, йæ уагæн! 
Судзгæ сау цæссыг фæкалдта Тигры фурдуылæны фаг дæр. 
Дардæй зонынджын, дæсны у исчи искæйы хъуыддагæн. 
Иугæр «ацæуон» куы загьта, саргъ, йæ гæрзтæ йæм куы ’рхастон, 
Зæгьын, де ’рдхорд дæм куы ’рцæуа, уæд цы ми бакæна? - фарстон. 
Искуы ’ввахс ран, дам, мæ ссардзæн, цæй, мæ дзырд ма, дам, кæд састон? 
Рох мæ нæу, зæгьгæ, мæ хæлар - ам лæудзынæн ын ныббастон. 
Загьта: «’Нхъæлмæ йæм кæсдзынæн, хицау дæн, мæ хо, мæ дзырдæн. 
Уадз, мæ цæстытæн ныллæууæнт ам мæ цæссыгты цыхцыртæ! 
Мард уон - бавæрæд мæ, ам мæ хурмæ ма ныууадзæд сырдтæн, 
Кæд сæрæгас уон, уæд та мын исты баххуыс кæнæд цырддæр». 
Хур мын уыцы бонæй ардæм худгæ нал ыссыгьди хохыл. 
Цæссыг атыдта йæ бæттæн, мастæн нал хæцын йæ рохыл. 
Ниуын, иудадзыг мæ зæрдæ бафтыд «аххыл» æмæ «оххыл». 
Басыгьд ме ’намонд сæр мæнæ, - баззад удхæссæгæй рохы! 
Ис, дам, иу дурыл Китайы фыст æмбисонды ныхæстæ: 
«Чи нæ агуры хæлæрттæ, - у йæ уды знаг æрмæстдæр». 
Уарди иунæгæй ныффæлурс ам, хъæды халонау, мæстæй. 
Уый куы ’рцагурис, - æнус дын рох нæ фæкæнид дæ хæрзтæ». 

328 
Бестауты Гиуæрги 
Автандил æм дзуры: «Раст дæ, уæгьды ’фхæрдтон æй, - куы сæттын, 
Фæлæ, зоныс æй, йæ мæт мын рагæй удæнцой нæ дæтты. 
Мæнæ донагур, цæф сагау, зилын, агурын æй хъæдты, 
Зилын тыгъд быдырты, хæхты, фæлæ не ’мбæлын йæ фæдтыл. 
Калы лалфæрдыг мæ фæдыл хъарм налхъуыт-налмас æртæхтæ, 
Уый цæссыгдзастæй ныууагьтон, - ардæм дард балцы куы здæхтæн, 
Сагьæс, уды низ ныууагътон буц, Хуыцауы ’мсæр паддзæхтæн; 
Балцы рахъуызгæ мæхимæ райстон се ’ппæты фыдæх дæр. 
Номдзыд ме схæссæг, мæ хицау, - хайджын амондæй, æгьдауæй, 
Царвау батади мæ сæрыл, буц рæвдыдта мæ рæдауæй, 
Сайды баззади — зæрдæхæлд ныр мæ рацыды фыдцауæй. 
Ууыл чи рацыд мæнгардæй, уый цы ’нхъæл ма уа Хуыцауæй?! 
Уый, мæ хæлары тыххæй дæн ахæм танталы фыдзыны; 
Уымæ удаистæй уадтæн æз мæ хъал æмæ мæ фыны. 
Мæнæ ’рцыдтæн æм, æрмæст æй ам æнхъæлцау цæст нæ уыны 
Æмæ сагьæс мын æгьатыр ног мæ фæллад уд æхсыны. 
Цæй, фæдæн, мæ хо, мæ ныхас, — рæстæг нал амоны дарддæр; 
Ивгьуыд тухитыл фæсмонæй ристæ никуы кодтой къаддæр. 
Цон, ыссарин æй кæд искуы, науæд ницы у мæ цард дæр, 
Науæд амондæн ысхуыстæй у йæ рæвдыд дæр, йæ рард дæр». 
Аздæхт, афардæг ис ууыл, тар, æрхæндæгæй фæцæуы, 
Ахызт донæй æмæ хъæзæй, араст дидиндзаст цъæх нæууыл. 
Цыма басыд æмæ ’ргъæвстæй уарди дымгæйы ныккæуы: 
«Уастæн, бастъæлай, мæ хъысмæт, кæд дæ фыдбылыз нæ фæуы!» 

Тæлмацтæ 
329 
Дзуры: «Уæ Хуыцау, цæмæй дæн уый бæрц азымджын дæ разы? 
Иппæрд - уарзæттæй мæ сыгъд сæр, иу - куырой ма йыл нæ разылд, 
Зæрдæ йе ’мбисыл фæдих ис æмæ цалы мæт фæразы! 
Аскъуый, ме ’гьуыз цард, æмбойны, - уай цæйнæфæлтау тæразыл! 
Ихдзагьд уарди мын мæ зæрдæ, фатау, атыдта йæ сындзæй: 
Мс ’рдхорд басаста йæ сомы, ныр цы ныфс мæ уа — фæзындзæн?! 
Уый куы нæ ссарон — æнус мæ маст зæрдæхалæн æхсындзæн. 
Мæн æндæр хæлар нæ хъæуы, йе ’нгæс ничи дæр нæ уыдзæн. 
Диссаг, лæг хæд-зонд, æмбаргæ, хатт куыд дзæгъæлы дзыназы! 
Мастæй ницы ис — куы зоны, уæд цæмæн æвзары уа зын? 
Бакæн уый бæсты дæ хъуыддаг - цин æртæха дæм зынгбазыр. 
Цон, хуыздæр уыдзæн - ыссарон хур, рæхснаг хъæзау, кæм тасы». 
Ацыд, агуры, йæ рустыл цæссыг хъарм къæвдатæй уары. 
Хъуысы боныгон йæ сидын, хъуысы ’хсæвыгон мæйдары. 
Лæппу ’ртæ боны куы зилид, — хъæдтæ, кæмттæ, хæхтæ сгары; 
Никуы ничи зыны, ниугæ дарддæр йе ’нкъард фæндаг дары. 
Дзуры: «Уæ, Хуыцау, цы дардтон ахæм а зæххыл уæззау хæ 
Тон æрхæндæгæй дæ бонтæ, царды рухс амондмæ ма ’ххæсс ’ 
Цæй, зынудисæн æгъгъæд у, ныр фæстаджы тæрхон рахæсс. 
Даргь мын мауал кæн мæ бонтæ, - цинæй раива мæ сагъæс!> 
АВТАНДИЛ ССАРДТА ТАРИЕЛЫ 
Уайы додойгæнгæ лæппу, иу ран иу къуылдыммæ схизы, 
Акаст къухаууонæй, далæ дагъы хуры тын кæм ризы, 
Уым уыны, цыма уæгьдидон сау бæх хъамылгæрон хизы: 
«Уый у!» — ферттывта йæ сæры, дагъæй исдуг цæст нæ исы. 

330 
Бестауты Гиуæрги 
Зæрдæ ’хцон сæххæтт нылласта, зæрдæ фервæзтис йæ мæтæй, 
Йе ’нкъард атары, йæ цинтæ уадид баисты сæдæтæ. 
Уарди йе ’рвон хуызы бацыд, калы рухс дзæнхъавг тæмæнтæ. 
Лæппу хъамылы ныммидæг, — цыма уадтымыгъ ызнæтæй. 
Хаудæй йе ’рдхорды куы федта, уæд йæ мидбынаты бандзыг: 
Лæппу - тугамæхст, йæ уындæй удмæ сагьæсы марг тадзы; 
Цæсгом, риу - рæмыгъд, тындтытæ, мард у, - чи дзы зæгъдзæн уадзыг! 
Кæд йæ уæлион цард аскъуыд æмæ банымæг йæ сау зынг. 
Ис йæ иу фарсмæ нæл домбай; - гуырæй сæр фæхицæн кардæй. 
Уæртæ йе ’ннæ фарсмæ нæууыл адæргъ карз ыстай дзыхъмардæй. 
Уары лæппуйы цæстытæй судзгæ сау цæссыг тæркуардæй. 
Тарф ын арауы йæ зæрдæ маст зындойнаджы цъæх артæй. 
Бамыр, байгомыг бынтондæр æмæ нал кæсы йæ цæстæй, 
Цæрдтæй ахицæн ис, ацух, - мæрдтæм феввахс и, фæхæстæг. 
Уæгъды дзуры йæм йæ номæй, — уымæ нал хъуысы ныхæстæ! 
Рæвдз æрфистæг ис, æввахс æм цудгæ бауадис æргъæвстæй. 
Автандил сæрфы йæ дысæй хъавгæ йе ’рдхорды цæссыгтæ; 
Зæгъгæ, ракæс-ма мæм, - ног ын хъæр кæны йæ хъусы тынгдæр: 
«Фен-ма, мæнæ дæм фæзындтæн, — хайджын де ’рхæндæг, дæ хъыгтæй». 
Уый йæ не ’мбары, нæ банкъуыст сау цæст, тарæлхынцъ æрфыг дæр. 
Алцы раст загътон — куыд уыди: хин, фæлывд митæй сæрхызт дæн. 
Ног ын асæрфта йæ цæссыг, лæппу фенгæсау, фæхуыздæр 
Æмæ йе ’рдхордыл ныттыхстис æмæ скалдтой та сæ хуыз дæр. 
Лæг — Хуыцауы сконд нæ райгуырд се ’нгæс никуыма, зæххыстæн! 

Тæлмацтæ 
331 
Тариел зæгъы: «Хуыцауæн табу, ме ’муд та æрцыдтæн! - 
Мæн ам удмидæг кæй федтай, уымæй хицау дæн мæ дзырдтæн. 
Уадз мæ ныр, адзал æрхæстæг, ниуон, - кæд фæзынид цырддæр, 
Фæлæ ку’ амæлон, уæд-иу мæ бавæр, ма мæ ныууадз сырдтæн». 
Автандил æм дзуры: «Уый та де ’взаг, уаих уай, цы скарста? 
Цымæ чи уыдзæнис ахæм — никуы никæйы нæ уарзта? 
Фæлæ зондджын лæг йæ фæндаг царды тухитæй кæд барста? 
Хи кæд чи мардта, йæ митæй зины чи фыдамонд фарста? 
Ды кæд зондджын дæ, уæд бабыхс, - алы зондджын дæр куы зоны: 
Тасын сагъæсæн лæгау-лæг никуы бархийæ нæ комы. 
Маст йæ зæрдæйы тыхджын лæг фидар, дурæмыр уромы. 
Ие ’нкъард, йе ’рхæндæгæй, ниугæ, сонт ныххаудзæни зындоны. 
Ды хæд-зонд уæвгæ нæ зоныс - ам дæ бакæнын куыд хъæуы; 
Бадæ сырдты ’мдзæрин ниуыс æмæ уымæй дын цы цæуы? 
Ныр дæ сæфт хурæн цы ’ххуыс уой де ’нкъард хъарджытæ, дæ кæуын? 
Макæ, ма, мæ хур, зындонмæ ма тындз бархийæ уæлæуыл. 
Æви искуыдæр ма царды уарзт уæззау уаргъæн нæ хæссынц? 
Фæлæ уый тыххæй æнхъæлмæ райгæ с’ адзалмæ нæ кæсынц! 
Ды дæхи куыд марыс? - Адæм се ’нкъард се ’хсарæй æмбæхсынц: 
Ау, кæд чи ’ртыдта, зæгъ-ма мын, уарди — худгæбыл - æнæ сындз?! 
Фарстой уардийы, цæвиттон: «Уый цы фенддаджы рæсугъд дæ? 
Фæлæ де ’ртонын куыд зын у? - туджы самæхсынц нæ къухтæ». 
«Царды стæм - зынаргъдæр, - загьта, былтæ банкъуыстысты пухтæ, - 
Хорз куы саслам уа, куы сарæх, — фау ыл баддзæнис æдзухдæр». 

332 
Бестауты Гиуæрги 
Уарди - зайæгхал, æнæуд ахæм зонынджын куы разынд, 
Ды куыд нæ хатыс — дæ цин дæ домы тухитæн фæразын? 
Зины ’мдзæхтон лæгæн размæ никуы царды цалх нæ разылд. 
Додой, саргæнгæ хъысмæтмæ ды цæмæн хæссыс фыдазым?! 
Байхъус, ба, хæлар, мæ дзырдмæ, — цом, цæуæм, ысбад дæ бæхыл; 
Ма хъус зæрдæмæ, - куынæ уай ды дæ зæрдæйы дзæбæхыл. 
Уæдæ сис дæ къух дæ фæндыл æмæ де ’рдхорды фыдæхыл: 
Цом, хуыздæр уыдзæнис афтæ, хин, фæлывдæй дын нæ зæгьын». 
Тариел зæгьы: «Цы дзурон: ме ’взаг нал ададзы комы, 
Хъус дæ ныхæстæ нæ хъусы, хивæнд зæрдæ сæ нæ комы. 
Диссаг, уа ’нцон дæм куыд фæкаст ацы дудгæфыд уромын! 
Нæ, фæхæццæ дæн адзалмæ, цин мæ нал хъæуы, нæ домын! 
Иунæг, иу хæрзиуæг курын æз Ыстыр Хуыцауæй ниугæ: 
Ам фæхицæн ыстæм, уым нæ, зæгьын, уыцы бæсты сиу кæн; 
Ратт нын даргь-уæрæх тæхæнтæ уым зæрдæзæгьгæ нæ цинтæн! 
Уæд, мæ хæлæрттæ, уæ бæрны фод сымахæн та мæ ингæн. 
Уый кæд æрцыдис, чи зæгьдзæн — уарзон уарзонмæ ма тындза! 
Мах дæр тагъд хъуамæ баиу уæм, - цин йæ рог базыр айтындза: 
Калæм фырцинæй хъарм цæссыг, зарой зæрдæтæ уадындзау; 
Хъус дæ зæрдæмæ, арт ыл-иу макæй амындæй макуы ’ндзар! 
Зон, мæрдон низ мæм фæзындис, ис мæ рухс цин та мæ низы; 
Кæс, ныххуыссынæввонг мæнæ ме ’нкъард царды цырагь ризы. 
Ацу, сурын дæ мæ цурæй, уый дæ ма баппарæд дисы: 
Ам мæ уд æмæ мæ рыст буар иумæ нал ысты цæдисы. 

Тæлмацтæ 
333 
Ды цы домыс, ды цы дзурыс, уый мæм нал хъуысы, нæ хъары; 
Нал дæн а бæстаг, - фæстаг уысм цард, мæлæт ыскæнæг бары. 
Цардыл къухсисгæ, йæ фæндаг уд æнусон арвмæ дары, 
Мæрмæ - ме ’фхæрд буар, - мæнæйуый удхос удæнцой кæм ары. 
Зондджын хоныс мæ? Цæй зæндджын?! Уый та чи зæгьдзæни сонтæй? 
Адæм раст тæрхон фæдомынц удæнæнизæй, хæд-зондæй. 
Уарди - хуры тынтæй иппæрд - сæфы низтæй æмæ сонтæй. 
Ацу, ма бацу мæ хъыджы, - ком нæ ратдзынæн æнцонтæй». 
Автандил фæлмæн йæ ныхас ног, хæрдгæбыдау, нывæнды: 
«Амæл, - де ’нкъард уд нæ бафтдзæн уымæй амонды гуылфæнтыл! 
Фæлæ ма разын дæхи знаг æмæ ма ныллæуу фыдгæндыл!» 
Нæй, нæ фæтасыд, нæ фæчъил, лæппу не сразы йæ фæндыл. 
«Хорз, - зæгьы, - дæ бар дæхи у, табу, дарддæр дæм нæ хатын, 
Айбæрц дзæгьæлы кæй дзырдтон, курын уый тыххæй дæр хатыр. 
Кæд мæлæтмæ бæллыс, — амæл, фæлæ ма разын æгъатыр, — 
Иунæг, иу хъуыддаг мын бакæн, - дзуры ’нкъард зæрдæ бæгьатыр. - 
Дард сæ хъулайы кæм дарынц уарди сатæг-сау æрцытæ, — 
Зоныс, уырдыгæй, йæ цурæй æз — дæ фæдисон - æрцыдтæн. 
Уым мæ паддзахы ныууагьтон, аргь ын не скодтон йæ цытæн, 
Ам дæу нæ хъæуын! Мæ боныл! Уæгьды цас зынтыл хъæцыдтæн! 
Иугæр сурыс мæ, уæд ма мæм байхъус, — ма фæуон зæрдæхæлд: 
Æммыст, иу хатт ма, кæддæрау, дæу куы федтаин уæлбæхæй! 
Æз фæцыдаин фæстæмæ уæд æвæсмонæй, дзæбæхæй, 
Дæу ныууагьтаин æнæхай ам мæ уайдзæфы фыдæхæй! 

334 
Бестауты Гиуæрги 
Раст-ма, де ’фсургъыл дæ фенон», - лæппу хъуыры цъар ивазы, 
Уæнгты туг ысхъаздзæн саргъыл, зоны, — нал уыдзæн ын уа зын; 
Хъæз куы базмæла, - фæцуддзæн æмæ бакомдзæн æртасын. 
Тариел ысразы, фенгæс, цин ыл асæрфта йæ базыр; 
Загьта: «Бафæлварон, фенон, ме ’фсургъ мæм хæстæг æрбалас». 
Уый йæ схизын кодта саргьмæ, лæппу быдыры ’рдæм араст. 
Туг та тугдадзинты схъазыд, астæу базмæлыди — талас 
Æмæ мæрдтæй цæрдтæм раздæхт, сагьæс атад, цыма, халас. 
Автандил - уæздан, дзырдарæхст аив йе ’рдхорды ирхæфста; 
Йе ’вдадз лал былты фæзыхъхъыр удыл цины арт æндзæрста; 
Уый цур зокъохъус зæрæдтæ ног уыдаиккой цæргæстау. 
Æмæ бахъæлдзæг и лæппу, зæрдæ — ихуазал — æртæфстау. 
Масты хосгæнæг фæхатыд - дзырд йæ нысаныл æмбæлы 
Æмæ худгæ уарди фестад, - цины байрайын æмбæлы. 
Æмæ сонт зæрдæйыл, зондыл дзырд — уырзæй æвзæрст — узæлы; 
Æмæ, ’взистхъæлæс хъуытазау, хъусты удæнæхцон зæлы. 
Дзырд дзырд расайдта, Автандил Тариелы хинæй къахы: 
«Дис дæм ма фæкæсæд, ме ’рдхорд, — ныхас иннæрдæм ыздахын: 
Ды кæй дудгæ мæтæй тайыс æмæ нал лæууыс дæ къахыл, 
Уымæн цас уарзыс йæ лæвар — уыцы цонгдарæн æнахуыр?» 
Тариел зæгьы: «Цы дзаума лæг зынаргьдæрыл нымайа?! 
Ацы цонгдарæн куынæ уа, - цæстыл ме стъалы куыд уайа? 
Уæлдæф, дон æмæ мын а зæхх не сты удæнадджын айау; 
Фарст — æнæхъола йæ мастæй зæрдæ бакъуыры хъылмайау». 

Тæлмацтæ 
335 
Автандил æм баздæхт: «Рагæй уый дæ цæстæнгасы хатын; 
Ныр, зæгъгæ дæр ма йæ кодтай, уæдæ не ’мбæлы дын хатыр: 
Уыцы цонгдарæнæй раздæр хъуамæ равзарис Асматы; 
Афтæ бакæнид лæгау-лæг, — зонын, - ме ’рдхорды бынаты. 
Уазал цонгдарæн зæрингуырд джиппы рауагъта зæринæй, 
Уд дзы нæй, нæ хъары мисхал уымæ де ’нкъардæй, дæ цинæй. 
Демæ - уый, Асмат дæ ферох! Зæды чи баивы зинæй?! 
Баззад уымæй дæр дæ хогонд демæ уыцы хур-æхсинæй. 
Уе ’хсæн уарзт хуынгæнæг чи уыд, хо цы сыгъдамондæй загътай, 
Иуæй иннæмæ уæ хъавгæ чиныг чи хаста-иу тагъд-тагъд, 
Йе ’дзæм фесæфтæй дæ уарзон маст кæй зæрдæмæ ныттагъта, 
Уый ныр, уаих уай, дзæгьæлæй хъæды сырдты ’хсæн ныууагътай». 
Тариел фæчъил и: «Раст дæ, - нæй тæригъæддагдæр уымæй, - 
Ныр мæнмæ чи кæсы ниугæ, хуры чи фæмысы ’рхуымæй. 
Ног та фервæзтæн дæ фæрцы иугæр ингæны цъысымæй, 
Цом-ма, фенæм æй, - мæ зæрдæ, цыма суæгъд мæрдон хъынцъымæй». 
Лæппу сразы ис, фæцæуæг, йе ’рдхорд райгæ у йæ равгæй; 
Цæй, куыд сæ сныв кæнон афтæ - удыл, зæрдæйыл æндавгæ? — 
Былтæ - уардийы къуыбыртæ, рухсдзыд дæндæгтæ - дзæнхъавгæй, 
Калмы расайдзæн йæ хуынкъæй лæг адджын ныхасæй хъавгæ. 
Автандил ын загъта: «Зон æй, æз мæ уд дæ циныл хъарын. 
Фæлæ не ’мбæлы дæуæн дæр афтæ де ’нкъард зæрдæ марын; 
Ахуыр, зондджын куы дæ, — уый дæ, цæй, цæмæн нæ фæнды ’мбарын: 
Искуы ’мбæхст хæзнамæ ма ’внал, — уæд цы пайда у йæ дарын? 

336 
Бестауты Гиуæрги 
Мастæй ма ’нхъæлмæ кæс хорзмæ, - уæгьды, дзæгьæлы дæ ’хсындзæн! 
Нæй æнæбонымгьуыд сæфæн, уый нæ уыд æмæ нæ уыдзæн! 
Уарди ’ртæ боны фæцух и хурæй, - ма багъгъæл нымпылдзæн. 
Амонд - фезмæлды, уæлахиз, кæд Хуыцау дæтта, - фæзындзæн. 
Лæппу йе ’рдхордæй фæбузныг: «У дæ хæрзамынд æвдадзау; 
Хорз у, зонынджын йæ дзырдтæй удхос зæрдæмæ куы тадза! 
Фæлæ ме стыр маст куыд быхсон? Уымæн чи зоны цы мадзал?! 
Макæ, ма мæ ’фхæр, - дæхи дын суры уарзæтты фыдадзал. 
Арт йæ лымæн у мыдадзæн, артау уый тыххæй фæсудзы; 
Доны не ссудздзæн, - æнусмæ у йæ уылæнимæ зулдзых; 
Иу низ, иу рисæй кæмдæрид зæрдæ иугьуызон рæмудзы, 
Ды — мæ низæй сад - нæ хатыс ме ’гьдау, - де ’взаг дæ нымудзы!» 
ТАРИЕЛ ДЗУРЫ, КУЫД АМАРДТА ДОМБАЙ ÆМÆ СТАЙЫ 
Ныр, цы мыл æрцыдис, уый, дын, хъус-ма, радзурон æххæстæй, 
Æмæ стæй, мæ хæлар, ракæн уыцы уайдзæфы ныхæстæ! 
Бирæ ’нхъæлмæ кæсын бахъуыд мæн мæ лæгæты дæ фæстæ, 
Æмæ сфæлмæцыдтæн, загътон: «Быдыр фенон ма мæ цæстæй». 
Уæлæ дагъы сæрмæ рагъæй фæзмæ къухаууонæй кастæн: 
Уым ыстай æмæ домбайæн дисы бахаудтæн сæ хъазтæй. 
Кодтой уарзæтты цин, уый мын уæд бæргæ кайдта мæ мастæй, 
Фæлæ схыл ысты фæстагмæ, систой богьтæ кæнын тарстæй. 
Тох сын бацайдагь, мæлæтдзаг, иу сæ иннæмæн нæ барста; 
Иу сæ иннæйы мæстджынæй уым ызнаджы цæстæй барста. 
Сыл ыстай фæчъил фæстагмæ, нæл уæлдай кæд нæ уыд карз та! 
Суры знæт домбай ыстайы, уый ма чи зæгьдзæни, - уарзта?! 

Тæлмацтæ 
337 
Æз ысмæсты дæн домбаймæ: «Уый цы ми кæныс дæ сонтæй? 
Ау, дæ уарзоны куыд сурыс? Дæлдзæх - де ’гъдау дæр, дæ зонд дæр! 
Кард фæцъортт ластон, мæ бæх дын дагъмæ фесхуыстон бæрзондæй: 
«Цъыкк» - домбайы сæр фæдыууæ, сырд фæхицæн ис йæ бонтæй. 
Фæринк феппæрстон, æрцахстон уыцы иу гæппæн ыстайы: 
Уыд мæ хуры ’нгæс, - тыхстæн ыл, фæлæ не сразы мæ пъайыл; 
Ныхтæ хæцъæфты ныссагъта, цæнгтыл туглæсæнтæ уайы; 
Уый дæр амардтон мæ сонтæй, - уарзæд дæлсыджыт домбайы! 
Уæвгæ, исдуг æй рæвдыдтон, — уый ныллæууыди фыдæхыл, 
Æз нæ бабыхстон, ыстайы уым тыхдзæф ныккодтон зæххыл. 
Æмæ ’рлæууыди мæ зæрдыл уæд мæ хуримæ нæ фæхыл. 
Дис цæуылнæ кæныс - ног та де ’рдхорд бабадтис йæ бæхыл?! 
Уый дын, гъе, ’фсымæр, мæ хабар, дис мын кæн мæ цард, мæ митыл: 
Уадзыг нæ, дзыхъмард куыд нæ дæн, зæгъын, - ме ’намонд æлгъитын; 
Цæрдтæй мæрдты ’хсæн куырмæджы, сонтæй, удхаргæнгæ, хитын». 
Рустыл тугдзæссыг æркалди, - цыма лал фæрдгуытæ митыл. 
Тариелæн йемæ йе ’рдхорд ног фæхъынцъым кодта цасдæр. 
«Фаг у, — загъта йын фæстагмæ, - бабыхс, ма тай æмæ ма стъæл; 
Дар дæ рыст зæрдæ Хуыцауыл, — у Хуыцауы тæрхон растдæр; 
Уый уæ фæхицæн куы фæндид, — иу уæ не скодтаид раздæр. 
Уарзт — æнус-æнус нæ мæтаг — у фыдтухитæн, фыдбонтæн. 
Домы уарзты цин сæрнывонд, - къухы никуы бафты ’нцонтæй. 
Уарзт — нæ фæлварæг — сæ сæттæг не стыр цинтæн æмæ сонтæн — 
Зонд куырыхон лæгæй байсы, стæй йæ бацамоны сонтæн». 

338 
Бестауты Гиуæрги 
ТАРИЕЛ ÆМÆ АВТАНДИЛ БАЗДÆХТЫСТЫ ЛÆГÆТМÆ 
Афтæ бахæццæ сты дзургæ мæнæ лæгæтмæ сæ бæхтыл, 
Чызг æрбазгъордта сæ размæ, цинæй нал лæууы йæ къæхтыл. 
Атыхст саггуырдтыл, æрттивы хур æвзист цæссыджы ’ртæхты, 
Уарзты хъарм уылæн æнхъæвзы айнæг сау хъуына къæдзæхтыл. 
Чызг кæны Хуыцауæн табу: «Нæй дæ хъарутæн зæгьæн дæр, 
• Дарыс хурдзырагь нæ удтæм рухс дæ сыгъзæрин тæхæнтæй. 
Ныр цы дæ стауон, — дæумæ сты алкæй амонды дæгъæлтæ! 
Цин, æхсызгон та мын радтай, зæрдæ нал кæны дзæгьæлтæ». 
Тариел зæгьы: «Цæй амонд? Мæнæ ’рбакæс-ма, куыд дудын! 
Царды цин нæ хæссы бирæ, мастмæ расайы нæ худын; — 
Уый зæронд фæтк у, хъысмæт æй раджы сфæлвæрдта мæ удыл. 
Цин - дæ хай, мæ хо! Мæхæдæг мард дæн, цинæн ма цы ’мбудын. 
Диссаг дойны лæг хæд-зондæй дон куы нæ фæкалы зæхмæ, - 
Уæд мæ цæстытæ цы систой, кæс сæ цæссыгты сæх-сæхмæ! - 
Комсур афтæмæй мæ зæрдæ, - сиды хус уарди æртæхмæ! 
Уæуу, мæ рухс фæрдыг, нæ цинтæ, уый, куыд расайдтой бæллæхмæ?..» 
Автандилæн дæр йæ уарзон - рухс хур ауадис йæ цæстыл; 
Арф ныуулæфыд: «Мæрдон цъынд ам мæ цæстытæ куыннæ сты? - 
У сын боны рухс æвгъауаг, — дæу кæм нæ уынынц, цы бæсты! 
Ныр цы хъизæмар æвзарын, уый дын чи зæгьдзæн мæ бæсты?! 
Хур йæ царды хос, йæ цин у, - уый ма уарди дæр æмбары! — 
Хур куы нал ыскæсид рагъæй — мах цы бакæниккам тары?! 
Фест æхсон къæдзæх, мæ зæрдæ, маст æгьатыр у, нæ бары, 
Фæлæ хъæц æмæ дæ хурыл ногæй сæмбæлай сæудары». 

Тæлмацтæ 
339 
Уысм фæсабыр ысты, байрад чызг сæ зæрдæнцой æнгасæй 
Æмæ ’ртæхдзастæй, сæркъулæй бахызт мидæмæ сæ разæй. 
Зæххыл ку’ айтындзид ыстайдзарм, - аххæст къонайыл æгасæй. 
Бадынц адджынæн, ирхæфсынц хи цыхсызгондæр ныхасæй. 
Артыл физонæг фæбур и, калы сойдзæссыг æвзистау; 
Фынг - æнæкæрдзын, ысцæттæ; тар, æнкъард æхсæвæр - хистау. 
Тариелмæ хатынц: «Ахæр», уый хæрын кæм уадзы рис та! 
Фæлæ драхмæйы бæрц комдзаг хатырæй йæ дзыхмæ систа. 
Хорз у зонынджын уынаффæ, - зæрдæ ’хсызгонæй рæвдауы; 
Хъус æм, уæд лæгæн йæ хъуыды рухс, рæствæндагыл æфтауы, 
Уд йæ дудынæй .фæлæууы, исдуг йе ’нкъард равг фæхауы. 
Уæд йæ сагьæсæн та йе ’мбис лæг йæ зæгъынæй фæхъауы. 
Иумæ сбон кодтой хæларæй уыцы сахъ дыууæ домбайы. 
Иу сæ иннæмæн фæдзырдта, судзгæ сагъæсæй куыд тайы. - 
Хæхтыл хур ыскаст, йæхи та дуне ’взист денджызы найы. 
Мысынц с’ ардбахæрд, лæгау-лæг никуы йе ’рдхорды нæ сайы. 
Тариел зæгъы: «Нæ хъæуы дардыл фидары ныхæстæ; 
Ме ’рдхорд, бафæндæд Хуыцауы, - искуы бафидон дæ хæрзтæ! 
Сомы сомы у, цы дзурæм, исты расгуытæ куынæ стæм! 
Рох нæ уыдзынæ мæ никуы, дард куы фæцæуай дæ бæстæм. 
Ныр цы дæ курын - цы зынджы судзын æз æхсæвæй-бонæй, 
Уый æрцъыкк-æхсонæй не ссыгьд æмæ н’ ахуысдзæн æнцонæй, 
Фæлæ ма сфæнд кæн, дæхи дын науæд басудздзæни, зон æй, 
Аздæх ардыгæй фæстæмæ, цæр дæ хуримæ фæндонæй. 

340 
Бестауты Гиусерги 
У Хуыцауæн дæр ыстыр зын - хос ыскæна мын мæ низæн, 
Хæхты, хъæдты мын мæ цоппай адæм уымæн хæссынц дисæн. 
Сонт мæ ничи хуыдта раздæр, - фод Асматы зæрдæ ’вдисæн, 
Ныр ныххивæнд и, ныццæхгæр зæрдæ - нал мын кæны уисæн». 
Автандил зæгьы: «Мæнг ныхас ис дæ уæлæнгай æфсоны, 
Уæвгæ, зонынджын, куырыхон дæу кæддæриддæр ысхонын; - 
Ау, Хуыцау дæр ма дæ низæн кæд ысхос кæнын нæ зоны, 
Уæд куыд ысфæлдыста цард та арвыл, сурыл æмæ доны?! 
Цымæ уе сфæлдисын мастæн уæд цæмæн бахъуыд Хуыцауы? - 
Уый æдзæм тары фæкодта дæу цæстысыгæй уырауын! 
Нæ, цæссыг æмæ фыдбылыз уарзтыл рагæйдæр фидауынц; 
Кæд ды не ссарай дæ хуры, уæд мæн ме ’взагæй æрцауындз! 
Цымæ саг лæг та кæд фендис æмæ масты раз æртаса? 
Маст цæй не ’мсæр у, цы нæ ис йемæ дзуринаг, ныхасаг?! 
У Хуыцау нæ ныфс, хъысмæт нæ, хъулау, бирæ дæр куы хъаза! 
Байхъус, бахатыр кæн, — хъуамæ лæг хæрæгау хивæнд ма суа. 
Хъус, мæ уынаффæ мын бамбар, кæд æцæг дæ зонд нæ чиуы. 
Ардæм рацæуыны бар мын радта - хуры халдих чи уыд; 
Загътон: «Ме ’рдхордыл хъынцъымæй басыгьди мæ зæрдæ риуы. 
Цон, ысхос ын кæнон исты, ам цы пайда у мæ джиуын?» 
«Бузныг, — загъта мын, - лæгау-лæг афтæ бакæндзæн æрмæстдæр; 
Фидыс уарзты раз, мæ разы, уымæн баххуысæй дæ хæстæ». 
Уæдæ, бамбар æй, фæзындтæн ам мæ уарзоны фæдзæхстæй; 
Цæй, мæхи ма йын тæппудæй ныр куыд равдисон йæ цæстæн? 

Тæлмацтæ 
341 
Алыг уыцы ныхас, уый мæм дарддæр ахсджиаг нæ зыны, 
Фæлæ бахъуыды кæн - сонт лæг никуы басгуыхы фыд-зыны; 
Уарди дидинæг куыд кала - рухс, зæрин хуры нæ уыны! 
Уæдæ, ме ’фсымæр, мæ бар ма уадз, — дæу цы сагъæс æхсыны. 
Багъæц ме ’рцыдмæ кæмфæнды - хъæды, лæгæты уа, хæхты, 
Цины рухс тыны ныгъуылай æви хъарм цæссыджы ’ртæхты, - 
У нырау хæрзуынд, куыд барой дæу сæуæхсиды цырæгътыл 
Фæлæ бафæраз, дæ цардыл хъоды макуы бакæн уæгъды! 
Айс дæ зæрдæмæ мæ лæгъстæ: ма стыхс афæдзмæ фыдбонæй; 
Уæд æрхæсдзынæн дæм ардæм уац дæ удлæууæн бæлонæй. 
Майы кæс æмæ куы кала уарди дидинæг нæртонæй, 
Уый, куыдзы срæйдау, уыдзæнис ме ’рцыд хъусынгæнæг, — зон æй. 
Кæд нæ фæзынон æмгъуыдмæ, уый нысан уыдзæни — мард дæн, 
Æмæ мауал кæс æнхъæлмæ ды дæ дард бæлццонмæ дарддæр, 
Кал дæ цæстысыг, - уыдзысты, зон, дæ хæлæрттæ - лæг къаддæр. 
Уæд дæ бар уыдзæн дæ цин дæр æмæ де ’нæныфс æнкъард дæр. 
А хъыгаг хабар кæй дзурын, уый дæ, развæлгъау, æвзоны; 
Дис дæм ма фæкæсæд хауын: бæхæй - сурыл, науæй - доны. 
Ау, цæуылнæ зæгъон уый та? — фос нæ дæн, ыстур, æгомыг! 
Арв мын, зæххы сæрмæ зилгæ, карз цы ныв кæны — нæ зонын». 
Тариел ын загъта: «Хатын, къух нæ сисдзынæ дæ сæнттыл; 
Демæ бирæ дæр фæдзурон, — нæй дын басæттæн æнцæнтты, 
Нæй гæнæн: хæлар нæ хъусы, — хъус æм ды, ныллæуу йæ фæндыл; 
Искуы раргом уыдзæн сусæг царды денджызы гуылфæнты. 

342 
Бестауты Гиуæрги 
Ацу, ма мыл æууæнд, искæд кæд æрæмбарис мæ зынтæ. 
Ам уон, искуы уон - цы давы? Зонын ме ’мбалы хъæрзын дæр. 
Уарди дидинæг куы ’фтауа - исты уацæнхъæл кæсын дæм, 
Фæлæ, уæуу, мæлæт куы ’рцæуа раздæр ме ’рдхорды фæзындæй!» 
Афтæ бадзырдтой, лæгау-лæг дзырд нæ ратдзæни мæнгардæй. 
Бæхтæ фесхуыстой, сæ уынæр райхъуыст тыгъд быдыры дардæй. 
Уым фæйнæ сырды куы ’ртылдтой, уæд æрбаздæхтысты ’нкъардæй; 
Сом фæхицæны маст зæрдæ, цыма, бацагайдта кардæй. 
Уæ, мæ чиныгкæсæг, зонын, ныр дæ цæссыг дæр ызгъæлдзæн; 
Зæрдæ зæрдæйæ фæхицæн, — цæссыг фестдзæнис æхсæрдзæн; 
Лæг хъæдыхалон куынæ у, уæд æнæхæлар куыд цæрдзæн?! — 
Уый зæххон лæгтæй æнцон та чи сонт, чи рæузонд æнхъæлдзæн? 
Хур йæ райсомæй куы скасти, чызгæн: «Рахæрзбон у», — загътой 
Æмæ се ’ртæ дæр сæркъулæй зæхмæ хъарм цæссыгтæ тагътой, 
Раст, тырысатау, сырх-сырхид рустæ судзгæ пиллон уагътой, 
Дыууæ знæт домбайы чызджы хъæды иунæгæй ныууагътой. 
Тариел кæны фæндараст дардмæ йе ’нувыд æмбалы, 
Йемæ рацыди, сæ фæстæ чызг йæ цæссыгтæ нызгъалы: 
«Арвы стъалытæ, зынг хур уæ уый куы фестын кодта ’взалы! 
Ныр уæ дудгæ бон куыд быхсон ацы сау цæссыджы малы?!» 
Бон куы фæцæуиккой иумæ, се ’хсæв фурды былмæ ’рхастой. 
Уым æрæнцадысты фæзы, бæхты бæлæстыл æрбастой. 
Уым фæхъынцъым кодтой иумæ, уавæр алырдæм фæбарстой. 
Уым фæхицæны зын сагъæс ног сæ сонт зæрдæтæм айстой. 

Тæлмацтæ 
343 
Автандил зæгъы: «Ныссур и ныр йæ донгуырæн дæ цæстæн. 
Де ’рдхорд Придонæй æмбойны уæгъды рацыдтæ дæ мæстæй; 
Ме скаст уымæ у, фæндаг мын тагъддæр бацамон йæ бæстæм: 
Мулгъазанзары уыдзæнис исты базонæн æрмæстдæр». 
Тариелæн, дын, фæлæууыд уæд йæ цæссыгты тæдзынæг; 
Къухæй амоны йын: «Мæнæ афтæ комкоммæ цæудзынæ, 
Хурыскæсæнырдæм был-был Мулгъазанзармæ ныфтдзынæ; 
Фен æй, радзур ын - куыд цæры ам йæ сыгъдамонд æфсымæр». 
Æмæ сæгъ - хъæддаг - æртылдтой. Сойдзæссыг æртагъди уæхстæй. 
Донбыл бахордтой æхсæвæр. Бамыр, басабыр и бæстæ. 
Уым сын хъахъхъæнынц сæ тарф фын пака, базыртыгъд бæлæстæ. 
Куы рæдау вæййыс, нæ хъысмæт, куы бынтон чъынды, мæрддзæст дæ... 
Райсом фестадысты раджы, - хур цæхæркалгæ куы растад,- 
Байхъус уыдонмæ, - сæ мæтæй зæрдæ баззадаид хастау; 
Уади къадатæй сæ цæссыг, - фурдмæ судзгæ сагъæс ласта. 
Риу-æмриу тыхстæй сæ исдуг къах кæрæдзийæ нæ хаста. 
Фæлæ стæй фæсаджил фæндаг, - маст фæстæмæ-размæ ’нхъæвзы: 
Иу сæ фурды былтыл араст, иннæ - лæгæты ’рдæм хъæзы. 
Бирæ, бирæ рæстæг дардæй хъуысы се ’рдиаг, сæ хъæрзын 
Æмæ саудалынг æврæгътæй хур йæ рухс цæсгом æмбæрзы. 
АВТАНДИЛЫ БАЛЦ ПРИДОНМÆ 
Цард, цы ’гъдау дæм ис, цы уавæр, - уый нæ цоппайыл цы ’фтауыс?! 
Тарф дыл чи бафтауы йе ’ууæнк, уый æнус мæнау уырауыс! 
Лæг кæм райгуыры, кæм рæзы, сау мæрддзаг та йыл кæм тауыс?! 
Фæлæ де нæуынон чи уа, уый Хуыцау уæддæр рæвдауы. 

344 
Бестауты Гиуæрги 
Автандил кæуы, дзыназы, арвмæ додойы хъæр хъуысы: 
«Уæууа, ме ’рхæндæг цæстыты никуы тугдзæссыг нæ сысы; 
Йемæ фембæлд мын куыд зын уыд, - ноджы ’нкъарддæрæй йæ мысын; 
Лæг лæджы халдих нæ уыдзæн, - никуы бацæудзæн йæ хуызы». 
Сырдтæ тугдзæссыг ысдæрынц, хъуысы хъомпалæй сæ хъырнын. 
Уарзтæй пиллонуадзгæ бæлццон маст — зæрдæхалæн - ныхъуыры. 
Тинатины фæлгонц худгæ сысты, цæстыты раз гуыры; 
Судзы дæндæгты цырен хал рухс, сырх уардийы зыхъхъыры. 
Уарди йе ’ртæхсыф æруагъта, цыма их-къæвдайы басыд; 
Лал, зæрæхсидау, ныффæлурс æмæ талм — гуырвидыц тасыд, 
Тары ’ндонвидар фæрæзта мастæн - лæппуйы бон цас уыд! 
Тарыл нал дис кодта: хур ын арвыл рагæй дæр нæ хъазыд. 
Лæппу хурзæринмæ дзуры: «Рухскал, дун-дунейы уарди, 
Ды Тинатины хуызæн дæ, уый та де ’нгæс у, дæ халдих, 
Арвмæ уый тыххæй фæкæсын, фæлæ уе ’гæр, зæгъ, фæкалди, — 
Зæрдæ не схъарм ис уæ тынтæй æмæ уазалы ныссалди! 
Арвыл иу хуры фæцухæй зæххыл карз зымæг. куы схъызы, — 
Æз дыууæ хурæй фæцух дæн, — цæй, куыд æй быхсон, цы хуызы?! 
Фæлæ дурвидар у зæрдæ, - сагъæс, ма йæ дар дæ хызы: 
Кард - хъæдгомы знаг, — æруад ыл, уæд йæ тугдзæссыг æрхъуызы». 
Арвмæ байтыгъта йæ цæнгтæ, хурты хурзæринмæ дзуры: 
«Хур, - бæстысæрытых — тайы талынг, тар хъуыддаг дæ цуры, 
Цаудæй, бонджынæй рæвдауыс алкæй, иунæг цин дæ курын: 
Бон мын ма раив æхсæвæй, — ногæй фембæлон мæ хурыл! 

Тæлмацтæ 
345 
Уæ, Зуал, - æрхуым, æрхæндæг, арвы тарсагъæс ыстъалы, 
Ратт мæрдон æнкъард мæ удæн, дар мæ саудалынджы малы, 
Маст хæрæджы уаргъ хæсдзынæн, зæрдæ фестын кæн æвзалы, 
Зæгъ æрмæст мæ хурæн: мæнæ тугдзæссыг йæ уарзон калы». 
Уæ, Муштар, дæ къухы дарыс уаз рæстдзинады тæрæзтæ, - 
Ратт дыууæ зæрдæйæн амонд - иумæ рацæрой сæ рæстæн. 
Галиу ма рахæт, æркæс мæм, — нæй рæстæвзарæн фæрæзтæ: 
Мæнæ уарзтæй сыгъд мæ зæрдæ ноджы ног мастæй фæхъæстæ! 
Марих, рацу мæм, æгъатыр цæв мæ зæрдæсæр дæ фатæй; 
Уадз æз самæхсон мæ туджы, уый мæм хъыг нæ кæсдзæн, — хат æй, 
Фæлæ радзур мын мæ хурæн, - цард куыд нал мын у сæрфатæй; 
Зоныс, судзгæ йæм кæй тындзы зæрдæ цинцыбæл — бæлцуатæй. 
Аспироз, цъæх арты судзын, уарзты худгæ стъалы, ракæс: 
Лалбыл, уардибыл зæххон зæд - рухс, фæрныгдæндаг - мæ сагъæс. 
Уынд, æрвон фидыц куы уарыс, уарзты удхос дæр ма рахæсс, — 
Ног мæ слæууын кæн мæ къахыл, аппар ме уæнгтæй уæззау хæс. 
Отарид - бæлццон ыстъалы, - ме ’нгæс, ме ’муавæрæн зилыс,— 
Дæу зынг хур судзы, — уæларвон, хур - зæххон та - Автандилы; 
Райс мæ гуыр, мæ цæссыг, арвыл фысс - зæххыл, куырмау, куыд хилын, 
Гуыр — æрдунарæг - фыссæн сис, тул æй тугдзæссыджы милы. 
Мæй, хæлар цæстæй мæм ракæс, мæй, æз дæр, дæуау, ивайын! 
Хуры цур мæ хуыз ыскалын, хурæй ацæуын — æртайын. 
Атындз, радзур мын мæ хурæн, - ам мæ цæстысыг куыд уайы, 
Рох мæ ма фæкæнæд, зонæд, — уый дæн, уый амондæй райын. 

346 
Бестауты Гиуæрги 
Ныр ыстъалытæ - ме ’вдисæн - авдæй ме ’гъдауæн судздзысты: 
Хур, Зуал, Муштар, Марих мын дард мæ сагъæстæ сурдзысты; 
Аспироз, рухс Мæй, Отарид, арвыл уарзонмæ тулдзысты, - 
Мæн куыд басыгъта уарзты зынг, уый йын се ’ппæт дæр дзурдзысты». 
Æмæ стæй йæхицæн загъта: «Фаг дын - хи марын, дзыназын: 
Сагъæс ницы давы, - зин дын, хъулау, де ’нкъард удæй хъазы. 
У мæ уарзонæн йæ дзыкку, - зонын, - сау сынты тыгъд базыр, 
Фæлæ маст быхсын у хъуыддаг, — цинæн чидæрид фæразы! 
Цæй, кæд ма цæрын, уæд райгæ, додой нал æмбæлы,- дзуры,— 
Науæд ахуысдзæн мæ саузынг, худгæ нал фендзынæн хуры». 
Æмæ лæппуйы нымд зарæг афтæ зæрдæйы хъыг суры, - 
Хъуысы булæмæргъы зарын раст, уыджы уастау, йæ цуры. 
Уыцы ’хцон зарæгмæ згъорынц сырдтæ, хъомпалгæнгæ, хъæдтæй, 
Базад дойнаг дуртыл хъустæ æмæ растадысты дæттæй. 
Зары, хъусынтыл æм фесты, ризынц зарæджы кæлæнтæй, 
Йемæ ’взист цæссыгтæ калынц æмæ й’ алфамблай ысцæдтæ. 
АВТАНДИЛ ÆРЦЫД ПРИДОНМÆ 
Уый æвдай боны фæцыдис афтæ, заргæ-кæугæ, ’нкъардæй. 
Далæ ’рбазындис фæстагмæ иу нау донуылæнты дардæй; 
Былмæ ’рбацыдис, æрхызт дзы бирæ денджыздзау цагъартæ. 
«Чи стут? - дзуры сæм, - уæ бæстыл хицау чи дары йæ бартæ?» 
Автандилы уындæй уыдон исдуг нал истой сæ цæст дæр; 
«Бæлццон, — бадзырдтой йæм, - д’ аккаг не ’взаг н’ амоны ныхæстæ; 
Нурадин-Придон - нæ хицау, Мулгъазанзар та — нæ бæстæ, 
Ам - нæ зæххы кæрон, н’ арæн, дарддæр — Турчы зæхх дæ фæстæ. 

Тæлмсщтæ 
347 
Кадджын, арæхстджын - нæ хицау, саггуырд никуы фенис ахæм; 
У йæ бæхылхъазт æмбисонд номдзыд хурдзæсгом паддзахæн; 
Йс ’хсар - сау диссаг: фыдгул дзы никуы ракæндзæн хылкъахæн. 
Уыцы хъомысджын сæрхъызой у нæ цардрухсгæнæг махæн». 
«Бузныг, ме ’фсымæртæ, - спаспет бабуц се ’гъдауæй, сæ уагæй, - 
Æз - уæ хорз паддзахы уазæг, зилын, агурын æй рагæй». 
Æмæ денджыздзауты ’рфарста Мулгъазанзармæ фæндагæй, 
Æмæ бацамыдтой уыдон уазæгæн адджын æвзагæй: 
«Мæнæ, гъе, фæндаг, ныллæуу ыл, Мулгъазанзар уадард нал у. 
Уым нæ сæр, нæ паддзах бады, тохты - дардыл хъуыст йæ хъару. 
Уырдæм бафтдзынæ дæс бонмæ, фæлæ зæрдæ дæ куыд барухс?! 
«Талм у, - дис кæнæм нæхимид, - æви худгæ фæрдыг - лал у?» 
«Диссаг, — дзуры сæм, — мæ уындмæ, чи у, чи уæ кæны суртæ? 
Уарди тымыгъы куы басыд, уæд цæй лал ма у, мæ хуртæ! 
Уый кæддæр æрттывтон лалау, — нал ис уыцы уындæй мур дæр, 
Адæм радысты мæ уындæй, ныр ныффæлурс дæн, ныббур дæн». 
Æмæ фæндагыл фæраст и лæппу, рухс тын уафгæ, бонау, 
Талм — уæнгты кондæй, гуырвидыц, зæрдæ — дурвидар, æндонау. 
Уайы саргæнгæ, — йæ удæн басгуыхт, зындонау, 
Æмæ ’взист цæссыг лæдæрсы бур нарцис дидиныл, донау. 
Чи ’мбæлд саг лæппуйыл, уый-иу баци бархийæ йæ цагъар. 
Уый-иу басыгъди йæ цинæй худгæ, бурдзыкку цырагъау, - 
Уымæй ахицæны бон-иу дудгæ тар сагъæсы бахауд, - 
Дарддæр амыдта, куыд ивæзт фæндаг доны был æндахау. 

348 
Бестауты Гиуæрги 
Лæппу цъус фæцыди, бирæ - Мулгъазанзармæ фæхæстæг; 
Иу ран быдыры сæ сæрыл исынц дунейы ’фсад бæстæ — 
Сырдтыл рацыдысты цуаны, хъуысынц уадындзы хъæлæстæ; 
Дæлæ — цагьд сырдты рæдзæгьдтæ, цыма дзагæфсир уыгæстæ. 
Рамбæлд иу лæгыл, фæрсы йæ, зæгъгæ, уыцы ’фсад та чи сты? 
Уый йын радзырдта: «Сæ фæдис кæд нæ дæ бафтыдта дистыл? 
Придон цуан кæны - нæ паддзах, хæст куынæ бацайдагь исты. 
Акса, уæлæ-ма сæм хъæзы, - сырдтæ хъулайы сты, цъисты». 
Бæлццон бахъæлдзæг, æгьдауыл араст, æфсæддонтæм бацыд, 
Хур, цæхæркалгæ, нырттывта, ног йæ цæлхыдзаг æрхъазыд; 
Зæгъгæ, зæрдæйæ фæиппæрд, — зæрдæ уадидæгæн басыд, 
Хъæз — йæ фидыцы рæхснæггуыр, талас, удæнæхцон тасыд. 
Тæккæ уыцы уысм сæ сæрты ратахт, уадтымыгъау, уари. 
Автандил, дын, æм уæлбæхæй уадид фатæрдын куы сдарид. 
Арвæй расхъиудта тыхджын маргь, кæрдæг адардта сырх дари. 
Лæппу бауад æмæ мæнæ маргьыл рухс дуне ныттар и. 
Уый Придоны ’фсад куы федтой, цыма фатæрттигь фæцъула,— 
Мæргьты, сырдты ма сæ чи ’хсы! -уайтагьд фехæлди сæ хъула 
Æмæ саглæгыл тыгуыртæ систой дистæгæнгæ, хурау, 
Уæвгæ, чи бафæрса хуры: «Чи дæ?» — чи къæйных ысдзура! 
Дард цыппор лæгимæ Придон уæд бæрзонд къуыппыл лæууыдис, - 
Уыдон - йе ’мсæртæ, рæстдзæвин — се ’нгæс йе ’фсады нæ уыдис. 
Хъула райхæлди- куы федта, хъомпал хор-хор ыл куы ссыдис,- 
Иуæй бамæстджын и паддзах, кодта иннæмæй мæрдты дис. 

Тæлмацтæ 
349 
Загъта цагъарæн: «Ныууай-ма, сырдтæ хъулайы куынæ сты, - 
Уый кæдæм ызгьорынц æфсад, саугуырм ма бафта сæ цæстыл!» 
Цагьар бахæццæ ис, æфсад хурмæ гуылф кæнынц йæ рæзты, 
Аджих мидбынат, æрмистæй баззад паддзахы фæдзæхстыл. 
Автандил фæхатыд - цагьар у бæрæггæнæг Придонæй, 
«Ацу, - загьта йын, — фæстæмæ, радзур хицауæн мæ номæй, 
Раджы, раджы, зæгь, фæхаудтæн æз мæ зæхх æмæ мæ донæй; 
Тариелæй, зæгь, æрвыст дæн бæсты иннæ дард кæронæй». 
Цагьар ацыд æмæ загьта Нурадин-Придонæн джихæй; 
«Зæхмæ рухстынуафгæ ’рхызти хур уæларв дуне, уæлмигьæй; 
Уый нæ равзардзæн цыфæнды зондджын хурзæрины сихæй. 
Тариелæй дæм æрвыст у уый - дæ зæрдæйы кæрдихæй». 
Тариелы коймæ Придон, уаргьау, феппæрста йæ сагьæс, 
Æмæ хъарм цæссыгтæй уадид цинæн бафыста уæззау хæс; 
Уарыд уардийыл æвзист сыг, сыстад цæсты хауты уахъæз; 
Зæрдæ, фидиуæг дæм — хурæй, фæлæ ма стыррыкк у, - багьæц! 
Æмæ, судзгæ фатау, йе ’фсургъ къуыппæй фесхуыста дæлæмæ, 
Бакаст саг лæппумæ, загьта: «Хур у, хурзæрин æнæмæнг, 
Хур у, хурзæрин фæхатыд уый мæ цагьар дæр æнæ мæн». 
Фембæлд уазæгыл хæларæй, цинæн ралæууыд йæ тæмæн! 
Афтæ бауарзтой кæрæдзи, цæй, фæхицæн сæ кæ, - бавзар! 
Цыма сабийæ сын иумæ басгуыхт авдæн Мулгьазанзар. 
Нал зынд хурзæрин сæ цуры, - уыд фæлурстын æмæ уазал. 
Никуы фендзæни цæстæй дæр ахæм рухс фæрдгуытæ базар. 

350 
Бестауты Гиуæрги 
Чи у Придоны ’нгæс саггуырд! Адæм Боброны куыд уарзынц! 
Фæлæ спаспеты цур уый дæр, цыма, баталынг и, нал зынд; 
Арвыл хуры фарсмæ худгæ никуы стъалытæ нæ хъазынц, 
Æмæ ’хсæвдзырæгътæ тары бонмæ рухсы таг ивазынц. 
Нурадины бардзырд айхъуыст - бæхтыл абадтысты цырддæр, 
Æмæ - галуанмæ сæ фæндаг, - никæй нал æвдæлы сырдтæм. 
Адæм уазæгмæ кæсынтыл фесты, кодтой йыл тыгуыртæ, 
Дисы ’фтыдысты йæ уындæй: «Уый цы рæсугъд дæ, цы гуырд дæ?!» 
Автандил Придонæн: «Уæвгæ, ис æппæтæн дæр йæ рæстæг: 
Агъæц, радзурон дын - чи дæн, гъе, кæцæй цæуын дæ бæстæм; 
Тариелы кой куы кæнын, уæд кæм æй федтон мæ цæстæй; 
Уый мæ ’рдхорд хоны, - бæззын ын æз цагъайрагæн æрмæстдæр. 
Æз аравиаг уæздан дæн, Ростеван паддзахы хъомыл 
Æмæ «спаспет» дæр ма бафтыд «Автандил», зæгъгæ, - мæ номыл. 
Кадджын — туг æмæ мыггагæй, - тыхст, мæгуыр цард мæ нæ домы. 
Хъал, тыхджын уыдтæн, - зæххыл мын ничи ницы уыди хъомыл. 
Æмæ иуахæмы цуаны паддзах донбылгæрон хатти, 
Кодтам милмæ ’хсынæй ерыс. Тариел уым иу ран бадти. 
«Ардæм ракæнут æй!» — бардзырд Ростеван-паддзах куы раттид. 
Уый нæ мæт кæм уыд! Нæ фæчъил æмæ рамæсты стæм уадид. 
Паддзах æфсадмæ: «Хæцут ыл! Тагъддæр!» — йе ’рттæ сыл ысцагъта. 
Уыдон лæппумæ лæбурын систой алырдыгæй, цъахтау. 
Уый æвæндонæй фæзылдис æмæ фæдисы фæцагъта. 
Мæй нæ фæчъил и — цыренцалх, мах «нæ сын бакуымдта!» - загътам. 

Тæлмацтæ 
351 
Паддзах акалдта цæхæртæ, - йе ’фхæрд барæгæн кæм бары! 
Абадт йе ’фсургъыл, йæ фæндаг уый дæр фæдисимæ дары. 
Фсдта паддзахы, - фæуагъта лæппу цагъайрæгты марын, 
Ехсæй февзыста йæ бæхмæ æмæ иблисау фæтары. 
Никуы нал разынд йæ фæд дæр, мах æй банымадтам зиныл. 
Ростеван-паддзах нырхæндæг, - марг ын ауагъта йæ циныл. 
Æз ысцыбæл дæн, мæ къух дын систон ме ’гъдауыл, мæ диныл 
Æмæ рахъуызыдтæн, хъæдты уыцы «зины» фæдыл зилын. 
Хæхты, быдырты мæ фæндаг æз æртæ даргъ азы дардтон; 
Хатаетæгты фæрцы йæ хъæды ’ппынфæстаг ыссардтон. 
Уарди сбур-бурид - куы федтон, уæд мæ цæссыгтæ фæкалдтон 
Æмæ, хи ’фсымæрау, уымæн фидар баххуысы ныфс раттон. 
Байста уæйгуытæн сæ лæгæт кардæй, басаста сæ тохы. 
Ныр Асматимæ дзыназынц уым, хъæдыхалæттау, рохы. 
Судзгæ сагъæсмæ фæкъæртт ис, мастæн нал хæцы йæ рохыл. 
Уæууа, чи фæхицæн уымæй, уый куыннæ бафта фыдохыл! 
Чызджы лæгæты сырдвыдæй дары, саргæнгæ, цы дары! 
Сырд йæ лæппынæн домбай дæр афтæ хъамылы ныммары. 
Чызгæн хæлц æрхæссы, стæй та хъæдмæ ног йæ фæндаг дары. 
Иппæрд адæмæй йæ цæссыг хæхты, быдырты лæмары. 
Æз æцæгæлон нæ уыдтæн йемæ уæйгуыты лæгæты, - 
Уым мын, хионау, фæдзырдта уый йæ сыгъд уарзты хъысмæтыл. 
Йс ’ппæт тухитыл, йæ ристыл, йе ’нкъард сагъæсыл, йæ мæтыл, 
Уарзон хурдзæсгомы фесæфт уый куыд æфтауы мæлæтыл. 

352 
Бестауты Гиуæрги 
Цыма мигьæфсургъыл рухс мæй — уый дæ саулохагыл бады, 
Зилы, мæйæ хъауджы уый дæр никуы мур фæллад нæ хаты. 
Никæй йе ’мгæрон нæ уадзы, нал ис адæмы нымады. 
Уæууа, мысинаг кæмæн у ахæм саг лæппу — хъæбатыр! 
Уæууа, уый мæтæй мæ удыл сагьæс бафтыдис æнахуыр; 
Кæс, йæ сæфт хуры фæдагур дуне сгарын æмæ къахын. 
Фурдты, сур зæххыл фæзылдтæн æмæ нал лæууын мæ къахыл. 
Иу хатт аздæхтæн фæстæмæ, федтон ме ’рхæндæг паддзахы. 
Бар дзы радомдтон, не сразы, ноджы ме схæссæг рамæсты, 
Æз куы рахъуызин; ме ’фсад та мастмæ бахаудтой ахæсты. 
Афтæ паддзахы бафтыдтон ног хъынцъым æмæ сагьæстыл. 
Бадæн ме ’рдхордæн хосагур æз дæлфадихсыд а бæстыл. 
Уымæй базыдтон уæ хабар, уый дæ хи ’фсымæрыл бары. 
Мæнæ, уый фæрцы дæ ссардтон, — дæу тæмæссаджы хъайтары. 
Фæлæ, радзур-ма, куыд бафта къухы хурзæрин ыссарын, - 
Цин йæ фенд кæмæн уыд, мастта - йе ’дзæм, йе ’вирхъау фæтары?!» 
Æмæ фысым дæр æркуыдта, бацыд сагьæсимæ тохы. 
Диссаг — се ’рдиаг: фидауы уарди саударæн фыдохы. 
Иумæ сар кæнынц, цы дзурон — у сæ цæссыгкалд цæй охыл! 
Рухс, цæппузырау, æнхъизы цæссыг цæстыхауты къохы. 
Ниугæ паддзахы куы федтой, - æфсад рахатыдтой хъуыддаг; 
Чи йæ рустæ тыдта, чи та рустыл танхъахыз ыскъуыдта. 
«Хурæй авд азы фæцух дæн! - Нурадин хъæрæй ныккуыдта. - 
У, мæнгард дуне фæлитой, уый ма чи схондзæн æвыд та?! 

Тæлмацтæ 
353 
Цæй, куыд дæ стауон, цы зонын? — ме ’ппæлд рауайдзæни тауыс: 
Арвыл хурзæрин нæ худы - уый ныл рухс тынтæ ды тауыс. 
Цард-цæрæнбон æмæ цин дæ, амонд адæмыл æфтауыс, 
Фæлæ де ’нкъардæй нæ риуты масты рох цæхæр ысхъауыс. 
Цард мын сæнад и дæ фæстæ. Дæу кæм æндавы мæ мæт та, 
Фæлæ ме ’нкъард уд æнæ дæу баци халæттæн хæлæттаг. 
Æз æнæ дæу - мард, дæуæн та цард æнæ мæн дæр — дзæнæтау. 
Дуне сафтид ис мæ цæсты, нал дзы дæн лæгау цæрæццаг!» 
Нурадин куыдта, йæ риуæй Тариелы фæлгонц нал хызт. 
Фæлæ бамыр и фæстагмæ, додой банымæг и, балхынцъ. 
Саргьыл цæсты тигътæ иста уазæг — урсцæсгом сæударгьуыз. 
Сатæг милцæдтыл æрæнцад, царау, цæсты хауты даргь хыз. 
Мулгьазанзары сыл сæмбæлд галуан - сау диссаг йæ кондæй, 
Уым, сæ бæсты, цард нывæндынц барджын паддзахы фæдонтæ. 
Адæм, цагьартæ — хæрзвæлыст, хурдзаст, - хотыхдар хæстонтæ 
Сонт, цымыдисæй фæлгæсынц: феной уазæджы бæстондæр. 
Галуан аныгьуылди цины, — барухс фысымты уæлравгæй. 
Уаты уæздæттæ дæс-дæсы къордгай рарæгь ысты хъавгæ, 
Се ’хсæн уазæг æмæ Придон, - хурау, хъарм тынтæй æндавгæ; 
Бон цырен тæмæнтæ калы худгæ лал æмæ дзæнхъавгæй. 
Бадт, æгьуыстаг куывд ысцæттæ, фынгыл сæн лæсæнтæ систа. 
Уазæг фысымтæй хæларæй дзаггарз, хорз лымæнау, иста. 
Ног, зынаргь мигæнæн сарæх æмæ фынг æрттывта ’взистау. 
Автандил сыгьта, зынг хурау, уым ма чи не ’нкъардта рис та?! 
12 Ьсстауты Гиуæргн 

354 
Бестауты Гиуæрги 
Галуан уыцы бон изæрмæ не сцух цин æмæ минасæй. 
Хур та скаст, йæхи ныхсадта, калы рухс тæмæнтæ уазæг. 
Мин-мин драхмæйы аргъ раттой дарæс лæппуйæн атласæй, 
Рон - алæмæттаг, зæгъæн дæр нæй йæ зынаргъæн ныхасæй. 
Баззад цалдæр боны спаспет ноджы фысымы хæдзары; 
Баззад, о, фæлæ йæ зæрдæ тагъддæр ацæуыныл хъары. 
Зилы паддзахимæ иумæ, хъæдты саг, сæгуыттæ мары, 
Уым йæ рæстдзæвин, йæ рæвдзæй дисы фатæхсджыты ’ппары. 
Иу бон бакой кодта: «Придон, у мын ахицæнау цардæй,- 
Дæу цы бон нал уынон, хъуамæ ниуон уыцы бон æнкъардæй, 
Фæлæ нал мын ис æдзæугæ, зæрдæ схурхмæ ис цъæх артæй; 
Сиды, сиды мæм мæ хъуыддаг, тагъддæр ратындз, зæгъгæ, дардæй. 
Зонын, мысдзæн дæ мæ зæрдæ, цæссыг нал кæндзæни сур дæр, 
Фæлæ судзы мæ йæ мæтæй, зоныс, агуринаг хур дæр; 
Никуы, бадынæй йæ фæндаг лæг нæ цыбыр кæны мур дæр. 
Цом-ма, равдис мын — кæм рахызт уыцы хуры халдих фурдæй». 
Нурадин зæгъы: «Фæндараст, нæй дын бауромæн, зонын; 
Мах дæ не ’ндавæм, дæ балцы дæу æндæр сагъæс æвзоны. 
Ацу, Стыр Хуыцау - дæ раздзог, де знаг бахауæд фыдбоны. 
Фæлæ, уæуу, мæ уд - дæу мысгæ, царвау, чи тайдзæн зындоны! 
Ацу, хорз, мæ хур, фæндараст, уай хæрзвæндæгтыл, æрмæст дæ 
Æз æнæ ’ххуырстытæ балцы, - ма зæгъ, - ауадзон мæ бæстæй. 
Иу бæх, иу хæргæфсыл сæвæр хæлц, дæ дзаумæттæ, дæ гæрзтæ, 
Науæд бастайдзынæ искуы, уайдзæн тугдзæссыг дæ цæстæй». 

Тæлмацтæ 
355 
Æмæ йе ’нувыд цагьартæй паддзах равзæрста цыппары; 
Ратта уазæгæн хæларæй залдзæг, зæгь, цæнгдыстæ, сарыхъ; 
Сырх - æхсай литры - сыгьзæрин, барст у, нал æй хъæуы барын; 
Бæх - æфсургь - æдсаргь, æдидон, - рог куыд ыскъæфа хъайтары. 
Фысым сæвæрдта уæззау уаргь хорз уæрагвидар хæргæфсыл 
Æмæ уазæгимæ рабалц, маст ын йе ’нкъард уд æвдæрзы; 
У фæхицæны зын сахат, цæссыг уадултыл лæдæрсы: 
«Хур нæ ку’ адард уа зымæгон, зæрдæ - ихуазал, нæ тæфсы!» 
Айхъуыст, араст, дам, ис уазæг, сахар къордтæ-къордтæ кодтой, 
Дыргь, дари уæйгæнæг адæм базарæй йæ размæ згьордтой 
Æмæ се ’ппæтæн, æрвнæрдау, хъуысти се ’рдиаг, сæ додой: 
«Хур фæныгуылы!» сæ тыхстæй уым сæ къухы фыдтæ хордтой. 
Донбыл Придоны раз иухатт хур кæм ферттывта хæрзчысыл, 
Мæнæ бахæццæ сты уырдæм иумæ уазæг æмæ фысым. 
Масты судзгæ цæдтæй фегуырд æмæ тугдзæссыг нæ сысы, 
Фескъуыд ниуд æмæ фæстагмæ Нурадины хъæлæс хъуысы: 
«Ардæм негыртимæ иумæ рахызт хур, æрттивгæ, донæй; 
Лалбыл, урсдæндаг - æрхæндæг касти бæлæгьæй - зындонæй. 
Бæх фæцагайдтон сæ размæ, кард фæцъортт ластон уæндонæй, 
Бæлæгь иу пæррæст фæкодта, атахт, ахибар æнцонæй». 
Донбыл саггуырдтæ нылхъывтой ног кæрæдзийы сæ риутæм. 
Судзынц зæрдæтæ, кæрон та нал ис се ’рдиаг, сæ ниудæн. 
Уазæг афардæг, йæ уагыл нал у дыууæ ’рдхордæй иу дæр, 
Ацыд талмвидыц, хæрдзæн та фысым иунæгæй нæ хъиутæ. 

356 
Бестауты Гиуæрги 
АВТАНДИЛ АЦЫД НЕСТАН-ДАРЕДЖАНЫ АГУРÆГ ÆМÆ 
ФЕМБÆЛД КАРУАНТЫЛ 
Цыма дзаг мæй у, фæтæхы лæппу рухскалгæ йæ бæхыл. 
Уарзон ауайы йæ цæстыл, - цинæй нал фæхæцы зæххыл. 
Куы зæгьы: «Мæ хур, кæм мын дæ? - у мæ хъысмæт лæуд фыдæхыл! - 
Ис мæ рысты хос дæ къухы, нæ, уæддæр дæумæ нæ тæхын. 
Уæдæ иудадзыг уыраугæ маст цæмæн судзы хъайтары? 
Зæрдæ, дуруæвгæ, йæ сæнттæ сусæг сагьæсыл цы хъары? - 
Уарзты нæ, фæлæ, цæвиттон, арæх карды цæф æнкъары. 
Уый, дæу тыххæй мæ фыдамонд судзгæ хъизæмарæй мары». 
Уайы доныбылыл лæппу, йемæ - ’рмæст цыппар цагьары. 
Тариелы рисæн удхос у йæ уд, йæ дзæцц ыссарын. 
Уары уадултыл йæ цæссыг, бон у, ’хсæв — нæдæр æвзары. 
Цард, хъæмпыхалау, хъæллæгьау, уый æрдумæ дæр нæ дары. 
Уайы денджызгæрон лæппу, чызгæй бафæрсы — кæй уыны; 
Нæй сæдæ боны йæ фенæг ничи хъалы, кæнæ фыны. 
Рагъæй акаст æмæ дæлæ дæлвæз теуатæй нæ зыны; 
Семæ чырæгæстæ — ’рхæндæг, — бахаудтой цыдæр фыд-зыны. 
Лæппу каруантæм ныххæццæ, цыма теуарæгьау бастад: 
Размæ нал цæуынц, цыдæр сæ донбыл, хингондау, ныббаста. 
Бæлццон бадзырдта уæлбæхæй: «Хорз адæм, уæ фæндаг раст уа! 
Кæд аипп нæ уыдзæн, - чи стут?» — хъавгæ, ’гьдауджынæй сæ ’рфарста. 
Уыд Усам сæ сæр, сæ хистæр: бакæс, уæд нæ уыд зын зонæн,- 
Арфæ ракодта хæларæй, радта ’гьдау дæрддаг бæлццонæн: 
«Хур, æрфистæг у дæ саргьæй, де знаг - не ’гьдауæн, нæ бонæн! 
Фен-ма, чи зоны, уæд та нын исты схос кæнис нæ сонæн». 

Тæлмацтæ 
357 
Лæппу ’рхызт йæ саргьæй, уыдон загътой: «Мах цæуæм Багьдадæй. 
У пысылмон дин нæ дин та, - сæн нæ басгардзыстæм адæй. 
Уайæм денджызты паддзахмæ базар бакæнынмæ кадæн; 
У йæ сахармæ нæ фæндаг, уæргьтæ - семыдзаг бæркадæй. 
Фæлæ мæнæ донбыл федтам, иу лæг уадзыгæй хуыссыди, 
Мах ын баххуыс кодтам, иугæр йе ’муд дардбæстаг куы ’рцыди, 
Уæд фæрсæм, зæгьгæ, кæцон дæ, гье, цы бæллæх дыл æрцыди? 
«Донмæ ма бахизут, — сæфут, - лæг æрчъицгæйæ фæцырд и. - 
Хастам теуатыл нæ исбон Денджызты бæстæм Мысырæй. 
Доны бахызтыстæм, наутæн кодта уæз нæ мулк, нæ чырæ. 
Уым нæ абырджытæ ’рцахстой æмæ райгæ у дæ гуырæй! 
Æз куыд фервæзтæн, - нæ зонын, чырæ бабын ис æмгуырæй». 
Гъе, ’мæ хурдзæсгом, домбай гуырд, мах дæр уыцы тас æвзарæм, 
Размæ нал уæндæм, - ыздæхæм, уæд нæ фæллой доны калæм; 
Тохы бацæуæм, - нæ зæрдæ не ’нтыст, не ’хсарыл нæ дарæм 
Æмæ ’рхæндæгæй, ныфссастæй уавæр алы хуызы барæм». 
Автандил зæгьы: «Кæд уыди тас мæлæты хос, цы ризут? - 
Царды ’рцæуинаг — æрцæудзæн, — у фыдбылыз æви низ у! 
Уадзут абырджыты ме ’вджид, наумæ рацæут, ысхизут, 
Иуварс алæуут-иу тохы, - хи мæ цирхъы цæфæй хизут». 
Цинæй байдзаг и сæ зæрдæ æмæ каруангæстæ райынц: 
«Ис хъайтары ныфс йæхицæй, махау, фыртæсæй нæ тайы. 
Уый нæ бахиздзæн фыдгулæй, зæрдæ дзæгьæлы цы ’хсайы». 
Науы сбадтысты уæндонæй æмæ денджызы фæуайынц. 

358 
Бестауты Гиуæрги 
Бон аккаг ыскодта балцæн, - афтæ бафæндыд Хуыцауы. 
Автандилы ныфс æмбойны дисыл чырæгæсты ’фтауы. 
Разынд абырджыты нау дæр, даргъ йæ тырыса фæйлауы, 
Цыргъуæззау цæджындз дзыргъайау, - разæй наупырхгæнæн науыл. 
Райхъуыст абырджытæн се ’мбу, уасы сидæнхъæз ызнæтæй. 
Уыцы бирæйæ сæ фенгæ ризынц, каруангæстæ мæтæй. 
Лæппу сын зæгъы: «Фæбыхсут, сонтау, ма тæрсут æппæтæй, 
Нæй мæнæй уыдонæй иуæн абон фервæзæн мæлæтæй. 
Дуне мæм бырсæнт, уæддæр мын нæй æнæбонæмгъуыд марæн. 
Кæд мæ бонæмгъуыд æрцыди, уæд уæддæр æрхæстæг арæн. 
Уæд мæ бахизын мæлæтæй нæу йæ бон гæнах, æмгарæн. 
Уый цы лæг хата - уæндон у, нæй бынат йæ риуы сарæн. 
Нæу базаргæнæг хæцынæн, зонын, дардмæ лидзут кардæй; 
Науы дуарæхгæдæй бадут, фат уыл ма сæмбæла дардæй. 
Фенут иунæгæй домбайæн йе ’рдæхт цирхъæй æмæ уартæй, 
Фенут, тугамæхст фыдгултæ тагъд куыд ахицæн уой цардæй. 
Лæппу фердæхтис, ыстайау, залдзæг акодта йæ уæлæ, 
Кард, болат ыстарц - йæ къухы, ракаст науы фындзæй, уæлæ 
Æмæ йе знæгтыл йæ уындæй, цыма, бафтыдта фыдкæлæн, 
Уыйау, систа сæ цæгъдынтæ. Саггуырд, ма дын уа ныммæлæн! 
Райхъуыст абырджыты богъ-богъ, денджыз сызнæти сæ хъæртæй 
Æмæ рауагътой бæрзондæй цæджындз лæппуйы ’рдæм, уæртæ; 
Уый нæ фæчъил и, нæ фæтарст, калынц цæстытæ цæхæртæ, 
Йе старц цæджындзмæ фæдардта, — бамур, базгъæлæн, ныцъцъæлтæ. 

Тæлмацтæ 
359 
Цæджындз асасти, æвыдæй Автандилиты нау баззад, 
Ризынц абырджытæ тасæй, лидзынц, базыртæ сыл базад, 
Лæппу баирвæзт сæ наумæ, тохæн ралæууыд йæ хъазуат. 
Кард - мæлæтхæссæг- домбайæн йе ’ртты, арвæрттывдау, хъазыд. 
Кодта ’хсарджынæй сæгъты цагьд лæппу абырджыты ’фсæдты, 
Мары, уылæнтæм сæ калы, знæгтæн уысм æнцой нæ дæтты. 
Хатт кæрæдзийыл ныххуырсы иумæ фарастгæйтты, стгæйтты. 
Цæфтæ мæрдты бын æмбæхсынц науы талынгкъуым кæрæтты. 
Ныр куы фæуæлахиз лæппу, тох куы нал уыди йæ карзыл, - 
Мах, дам, - де уазæг! - сæ сæртæ цæфтæ ’ркъул кодтой йæ разы. 
Уый сын н’ аскъуыдта сæ удтæ: федтой, бавзæрстой дзæвгар зын, 
Дины минæвар куы зæгъы: «Лæг лæджы тæсмæ фæуарзы». 
Ма ’ппæл, лæг, фæнды лæгдыхæй атон, афæлдахай бæстæ. 
Тых Хуыцау дæтты, дæ хъару уый цур - иу мисхал æрмæстдæр. 
Арты стъæлфæнæй цъæх фæнык фестынц арвæмбæрц бæлæстæ. 
Мах - Хуыцау кæны уæлахиз; кард, æхсар - афтид ныхæстæ. 
Разынд бирæ хæзна знæгтæм, лæппу хæзнатæй нæ хъауы. 
Уайтагьд каруангæстæм басидт, наумæ бамкъул кодта науы. 
Тарст, мæрдонвæлурс цæсгæмттыл цин йæ зæрин тынтæ тауы. 
Æмæ цонгмæцъис хъайтары хъæлдзæгæй Усам ыстауы. 
Мин мæлгъæвзагæн дæр уый кад нæу сæ бон зæгъын ныхасæй, — 
Уый куыд фидыдта, куыд айста тохы йе знæгты йæ разæй. 
«Табу, Стыр Хуыцау, дæхицæн, ныр нæ балц уыдзæн æдасæй, - 
Загътой каруангæстæ — хур ныл ракаст, рухс уылæнтæй разæй». 

360 
Бестауты Гиуæрги 
Чи йæ къухтæн, чи йæ къæхтæн кодтой ризгæ былтæй пъатæ. 
Дисæн хастой йын йæ фидыц: хурдзаст, дæндæгтæ - дзæнхъатæ. 
Лæг куырыхон дæр, йæ фенгæ, сонтау, кодтаид æрратæ. 
«Ды куынæ уыдаис, - дзурынц, - махæн нал уыди сæрфатæй». 
Лæппу сын зæгьы: «Хуыцауæй бузныг ут, кæй не стут сары; 
Уый - нæ сæрхъызой, йæ бар ныл иунæг уый уæларвæй дары, — 
Цард — мæлæтæвæрæг зæххыл алцы сусæг-æргом бары 
Æмæ уый фæрцы йæ зæрдæ зондджын фидæныл фæдары. 
Ацы рухс бон ма сымах дæр феттат уый руаджы уæ цæстæй; 
Æз — йæ къæхты рыг Хуыцауæн, æз - йæ цагьайраг æрмæстдæр. 
Абон уый радта уæлахиз а фыдгултимæ мæ хæстæн; 
Ныр, хуынау, сæ кад - мæ къухы, се ’ппæт исбоныл фæхæст дæн». 
Лæг уæлахизæй фæскъæвда райдзаст, хур бонау, фидауы; 
Басгуыхт йе ’мгæртты ’хсæн тохы, - рухсдæр амонд æй рæвдауы; 
Адæм -йе ’хсарæй сæрыстыр — кад куы кæной йын æгьдауыл, 
Уæд йæ цæф дæр ын нæ риссы, цин йæ зæрдæйæ нæ хауы, 
Нау куы басгариккой уайтагьд, цæй, цыма, дам, кæсæм соммæ! 
Федтой дунейы хæзнатæ, бафтыд ис сæ ис, сæ бонмæ. 
Науæй каруангæстæ райгæ хæзна рафснайдтой сæ онмæ. 
Науыл бандзæрстой, йæ сыгьдон калд зынг æгхсидæвтæй донмæ. 
Дзуры каруангæсты номæй лæппумæ Усам — сæ хистæр: 
«Уый, дæ фæрцы стæм сæрибар, ничи, нал нæ дары джиз дæр. 
Ныр дæ бар цæуы нæ науыл, ныр дæу у нæ мулк, нæ ис дæр; 
Зæгь, - цыфæнды нын дзы раттай, мах хъæцдзыстæм ыл, дæхистæн!» 

Тæлмацтæ 
361 
Автандил Усаммæ: «Уый уæ уæллаг бахызта, мæ фæндæй, 
Дард уæларв дунейæ федта уый уæ цæссыгты пырхæнтæ 
Æмæ рахæцыд уæ сæрыл, æмæ нал ыстут æрхæндæг, 
Науæд мулкæй дæр цы хъавын, иу — мæ бæх æмæ мæхæдæг! 
Мæн куы хъуыдаид фæллæйттæ, æз хæлæф куы кæнин исыл, 
Уæд мæ дунейы хæзнатыл барвæндæй мæ къух куыд исын! 
Æз уæ лæвæрттæй цы хъавын? Абон кæд мæ хъару ’вдисын,- 
Мулкыл нæ, хæлæрттæ, скъæфы мæн æндæр сагъæс фæдисы. 
Абон абырджыты науыл ам цы бирæ фæллой разынд, - 
Айсут, уый дæр ма уæ мулкыл ноджы бафтаут, - нæ хъазын. 
Ис æрмæст, мæнæн, уый зонут, сусæг, аив хæс мæ разы: 
Курын, бамбæхсут мæ уе ’хсæн, уый уын кæд нæ уаид уа зын. 
Мæн уæ кадджын хистæр хонут, аргъуц ма кæнут мæ карæй, 
Цыма хицау уын дæн, уыйау, дзурут, сидут мæм æлдарæй, 
Æз ыскæндзынæн уæ дарæс, базар райдайдзынæн барæй, 
Фæлæ бавæрут мæ, курын, уым æууæнкджынæй, хæларæй». 
Хъуыстой каруангæстæ хъæлдзæг, цинæн радысты йæ тарфæ>\ 
Рæвдз ын акуывтой сæ сæрæй æмæ ракодтой йын арфæ: 
«Уый дæхи дзыхæй куы загътай ды нæ фæндиаг, нæ барвæнд, 
Хурæн балæггад - нæ бæллиц, — немæ уæд æмæ нæ тавæд!» 
Æмæ загътой, зæгъгæ, дарддæр ныр нæ сабыр фæндаг дарæм, 
Араст нау, æнцад уыд денджыз, нал сæ знаг уыди хъыгдарæг. 
Рухс налхъуыт-налмас фæрдгуытæ хастой уазæгмæ лæварæн,— 
Уыд йæ дæндæгты цырен хал се ’нгæс хурдзæсгом хъайтарæн. 

362 
Бестауты Гиуæрги 
АВТАНДИЛ НЫЦЦЫД ГУЛАНШАРОМÆ 
Ахызтис Автандил донæй, цыма талм гуырвидыц тасы. 
Федтой, — бæлæсты цъæх цады айтыгъд рухс сахар сæ разы. 
Худынц, арвыронау, уынгтæ, дымгæ дидинджытæй хъазы. 
Ахæм фенддаджы уæзæгæн нæй ыснывгæнæн ныхасæй. 
Былгæрон сæ нау ныббастой, æмæ стæй Автандил уадид 
Аивта йæ дзаума, ’лдарау, иу ран дыргьдоны куы ’рбадид, 
Мулк æм рахаста, цæвиттон, уым базар кæнынæй ради, — 
Чи у, адæмы цæстытæн уый æмбæхст, æбæрæг зади. 
Дыргьдонæн йæ гæс фæзынди, Автандилæй цæст нæ исы, 
Хъазыд цæсгомыл æрвæрттывд, — каст æм, бафтыдта йæ дисы. 
Автандил фæсидти лæгмæ, къухæй амоны, æвдисы: 
«Чи у а бæстæн йæ хицау, сахар чи хынцы йæ исыл. 
Раст мын зæгь æппæт лæмбынæг, — а бæсты цы у зынаргъдæр, 
Аргь цæмæн нæ ис, ыстæй уæм уæй цы ауыдзæни тагьддæр?» 
Лæг æм бауæндыди: «Табу, уый нæм хурзæрин куы ’ртахтæ, 
Уæд куыд уыдзæни — рæстдзинад хурæн ма радзурæм мах дæр! 
У дæс бонцауы нæ бæстæ — номдзыд денджызты паддзахад, 
Гуланшаро та йæ фидыц, - а нæ бæллиццаджы сахар. 
Уайынц алырæттæй ардæм, - нау нæм не ’рбацыд фыццаг хатт. 
У Сурхау-мæликк нæ паддзах, — амондджын, фæллой-парахат. 
Лæг зæронд æрбафтыд ардæм,-аздæхдзæн сæхимæ ’взонгæй, 
Цæл, минас, къæрццæмдзæгъд хъазты алчи бацæуы уæнгрогæй. 
Ам зымæг нæ зоны, дидин хъулон рафидауы ногæй, 
Раид не знаг дæр нæм афтæ, - цыма не ’рдхорд у, нæ зонгæ... 

Тæлмацтæ 
363 
Нæй базар кæнынæн никуы ахæм хорз бынат ыссарæн. 
Уæй кæнынц, æлхæнынц алцы, ис цыхуыздæр дзаума ’взарæн. 
Лæг - гæвзыкк - мæймæ хъæзныг цард ары йе ’гуыдзæг хæдзарæн, 
Афæдз баззадис, - йæ исæн, уæллæй, нал уыдзæн ысбарæн. 
Иу - Усен, зæгъгæ, - нæ хицау, базаргæнджытæн сæ хистæр, 
Æз - йæ дыргъдонгæс, æрмæстдæр ам йæ бар цæуы, йæхистæн. 
Ис æм ахæм æгъдау, уый дæм, уæвгæ, ма фæкæсæд дис дæр: 
Хъуамæ равдиса йæхæдæг уазæг фысымæн йæ ис дæр. 
Ардæм чи ’рбафты, - Усенмæ бацæуы хуынимæ раздар, 
Уый йын басгары йæ фæллой, фены, равзары дзы цасдæр, — 
Уыдон - паддзахæн æлхæны, аргъыл чи кæны ныхас дæр! 
Дарддæр базар кæн, - уыдзæнис уый нæ фæткмæ гæсгæ растдæр. 
Де ’нгæс кадджынæн æгъдауыл ном, цыт ыскæнын æмбæлы, 
Хорз дæ ’рбæстон кæнид хицау, - зоны уазæгыл æмбæлын. 
Фæлæ нæй Усен сæхимæ, хистæр дард фæцыд, æгъгъæлын, 
Науæд уаид ын æхсызгон хуры саг фыртыл узæлын. 
Ус - Фатман-хатун, - рæвдауаг, уый дыл фембæлдзæн йæ бæсты, 
Хъæлдзæг, цингæнаг — нæ кæны, сонтау, искæй раз къæмдзæстыг. 
Цырддæр цон, зæгъон ын де ’рцыд, уæгъды дарын дæ ныхæстыл, 
Искæй рарвитдзæн, - уыдзæн дын тагъд хæлар фысым нæ бæсты». 
Автандил ын загъта: «Марадз, уæдæ рахабар кæн усæн». 
Уайы лæг, йæ хид лæдæрсы — бæстæ судзы, цыма, сусæн. 
Мæнæ ’рбахæццæ, Фатманæн дзуры цинæй райгæ - хъус æм: 
«Ахæм гуырд фæзынд нæ бæстæм, - хур дæр никуы фенд йæ рухсæн. 

364 
Бестауты Гиуæрги 
Исджын у, хъæзныг, æрласта сахармæ йæ каруан науыл. 
Талмау - тасгæгуыр, фæйнæрдæм рухс, къуыридзыд мæйау, тауы. 
Дары даритæ, сырх дарæс, хорз алдымбыдтæй фидауы. 
Æргьтæй бафарста, базар, дам, ам куыд фæкæнынц, цы ’гьдауыл?» 
Ус ныццин кодта, йæ размæ дæс йæ цагъартæй нырвыста, 
Каруан бафснайдтой æгъдауыл, хæдзар сызмæлыди, сыстад. 
Мæнæ лæппу дæр фæзынди - уарди, рухс фæрдыг æгьуыстаг, 
Фидар, цонгмæцъис домбайау, уæд ыстайы ’нгæс — йæ хуыз та. 
Айхъуыст сахарыл дæр хабар, адæм райдыдтой тыгуыртæ, 
Джихтæй гудзиццытæ систой: «Æммыст, ауын æй чысыл дæр». 
Хуры халдихыл æрратæ кодтой сусæг-æргом сылтæ; 
Уый цы ус фены, — йæ лæгыл зулмæ акъуыры йæ былтæ. 
Æфсин рацыдис йæ размæ, рахызт рухс хатæны дуарæй, 
Бахудт уазæгмæ йæ мидбыл; арфæ ракодта хæларæй. 
Уæртæ ’рбадтысты, сæ ныхас хъуысы хицауы хæдзарæй. 
Хатын, æфсинæн йæ зæрдæ райы дардбæстаг хъайтарæй. 
Уыд Фатман-хатун хæрзвидыц, калдта асуæвгæ цæхæртæ. 
Онгджын, саулагьз уыд, æрттывтой усы уадултæ сæ нæрдæй. 
Уарзта сæн, минас, цæл кæнын, зарын агуырдта йæ зæрдæ. 
Исты дарæсцух куынæ уыд, — дардта дариты хуыздæртæ. 
Кодта уыцы ’хсæв рæдауæй цæл Фатман-хатун хъайтарæн, 
Радта уазæг дæр ын бирæ хорз, зынаргь дзаума лæварæн. 
Усæн уыд сæ бадт æхсызгон, нал уыдис йæ цинæн арæн. 
Фæсцæл рафардæг сæхимæ саггуырд фысымты хæдзарæй. 

Тæлмацтæ 
365 
Спаспет дыккаг райсом усмæ бацыд, хæзна йын æвдисы, 
Уый дзы галуанæн æвзары, фиды ’хца æмæ сæ исы. 
Дзуры каруангæсæн лæппу: «Ныр уæ бар цæуы уæ исыл, 
Марадз, аразут уæ хъуыддаг, чи дæн, ма зæгъут æниу сын». 
Лæппу уыдон дарæс дары, чи у, - чи ’мбæлы йæ хиныл! 
Райгæ хъæлдзæгæй æмбæлы алхатт уарзтцыбæл æфсиныл. 
Уый æхцон кæм нæу Фатманæн, цин ын бафтауы йæ циныл, 
Уый йæ бæллиц у, - цæрддзу ма афтæ кодта Вис Раминыл. 
ФАТМАН БАУАРЗТА АВТАНДИЛЫ 
Кæд дæ бон цæуы, уæд де ’ууæнк макуы ма бафтау дæ усыл: 
Ус фæливаг у, дæ уарзт дын уайтагъд бахынцдзæни цъусыл, 
Райгæ, худгæбылæй сисдзæн уардисæр æндæрмæ ’нкъусын. 
Фæлæ ма йын зæгъ дæ сусæг, никуы дæр хъæуы йæм хъусын. 
Арф йæ зæрдæйы ныххаудис Автандил Фатманæн уадид. 
Басыгъд, баруадис йæхимид, уарзты пиллон арты тади. 
Уарзт, хуыснæггагау, æмбæхста, фæлæ ницы дзы нæ уади, 
«Цæй, куыд бакæнон? -"- йæ рустыл усæн судзгæ цæссыг калди. - 
Дзурон ын, — уæд та фæхъыг и, туг мæ сыгъд сæрыл куы ’руара! 
Мацы ма зæгьон, - йæ сагьæс зæрдæ сусæджы куыд дара? 
Цæй, цы уа, уый уæд, — хъысмæт мæ мауал хъизæмарæй мара! 
Лæг куынæ зæгьа йæ ристæ, - хос ын хосгæнæг куыд ара?!» 

366 
Бестауты Гиуæрги 
ФАТМАН ÆРВИТЫ УАРЗТЫ ЧИНЫГ АВТАНДИЛМÆ 
Автандилы номыл чиныг ус цæссыгкалгæ ныффыста, - 
Йе ’нкъард уарзт æмæ йæ сагьæс сусæг уарзоны раз сыстад. 
Уыцы чиныджы ныхæстæм лæг зæрдæнцойæ нæ хъуыста, 
Чиныг - бафснаинаг, чиныг - уарзтæй артуадзæг, æгьуыстаг: 
«Уый нæм хур æртахт дæ хуызы, хур йæ сыгьзæрин фæлысты. 
Уый нæ зæрдæтæ дæ зынгæй сау, цъыбыртты сыгьд кæныс ды, 
Уый нæ удты нын нæ уадзыс ды сæ хъизæмар, сæ рыстыл. 
Уый дæуæй ысты, зæххон хур, арвы стъалытæ сæрыстыр. 
Бæстæ уарзты зынгæй басыгьд, - уый дæуыл кæнынц æрратæ. 
Хъуамæ булæмæргь ыстауид дæу, сырх уардийау, йæ зардæй. 
Дидин ницы у дæ цуры,-сæр æруадздзæнис æнкъардæй, 
Бадæн сау фæнык, - æххуыс мын! Науæд ацух дæн мæ цардæй! 
У Хуыцау æвдисæн, уæвгæ, судзын æфсæрмæй дæ разы, 
Фæлæ удæнцой мын нал ис æмæ нал уромын а зын. 
Сау дæ цæстыхау æрцытæн, уый æгæр дæр ма фæразын, 
Сæфын, рацу-ма, мæ удæн ды нæртон хосгæнæг разын. 
Мæнæ, цалынмæ фæстæмæ дзуапп мæ чиныгæн нæ райсон, 
Мæнæ, цалынмæ нæ зонон, уым цы мын ныв кæны уарзон. 
Зон æй, - удмидæг уæдмæ дæн, кæд уæдмæ дæр ма фæразон. 
Ехх, кæд уыдзæни, тæхуды, цард, адзалы тæрхон базон!» 
Ус Автандилмæ арвыста фыст — йæ уарзты фыдкæлæнтæ. 
Уый дæрддаг, искæй чиныгау, лæппу ракаст æнæмæтæй. 
Загьта: «Не ’мбары — хурты хур мæн куыд судзы йæ тæмæнтæй. 
Ныр куыд æй ивон, чи цæуы барæй зындонмæ дзæнæтæй! 

Тæямацтæ 
367 
Халон уардийæ цы кæны, йемæ дзæгьæлы цы слымæн! 
Уый дæр, — булæмæргъ тъæллангæй кæд нæма ныззарыд уымæн? 
Алы чъизи ми цыбыр у, фæлæ - фаг æнкъард, æрхуымæн. 
Уый цы бахъæцыд йæ цæсгом ме ’лгьаг, ме ’нæуаг фысымæн?!» 
Ахæм карз тæрхæттæ кодта Автандил йæхимид усыл. 
Фæлæ стæй зæгъы: «Нæу рохаг, ам цы ми кæнын, цы кусын, 
Æз кæй агурын, кæй тыххæй цæссыг нал сысы мæ русыл, 
Уый куыдфæнды дæр ыссарон, - хивæнд зæрдæмæ цы хъусын! 
Ус бæлццонуарзаг у, фенаг, алы уазджытыл æмбæлы; 
Ардæм чи нæ кæны ’фтгæ та, чи дæрдбæстаг æм нæ бæллы? 
Йемæ слымæн уон, - Фатман мын алцы радзурдзæн - æгьгьæлын 
Æмæ уæд йæ хорз мæнæн дæр хорзæй бафидын æмбæлы. 
Ус цы лæджы уарза, уый раз айтындзы йæ уд, дзæнæтау; 
Мурмæ худинаг нæ дары, зæрдæ уарзтæй сыгьд-æнæнтау; 
Дзуры уарзонæн æппæтдæр, - уæд йæ цин зæгьай, йæ мæтаг; 
Фенон, бавзарон — цы зæгьид а Фатман-хатун мæнæн та. 
Иу - цы бафæнда Хуыцауы, уый æрцæудзæнис æххæстæй, 
Мæн цы нæ фæнды, цы фæнды - уыдон дзæгьæлы ныхæстæ. 
Дуне талынг у, куыд фена лæг рæсугьд амонд йæ цæстæй; 
Дурынæн цы уа йæ мидæг, уый дзы ракæлдзæн æрмæстдæр. 
Лæппу ’рбадт, ныффыста: «Чиныг бакастæн, æгæр мæ стауыс. 
Ды фæраздæр дæ, мæ бæсты арт мæ зæрдæйы ды схъауыс. 
У нæ дыууæйы фæндон дæр, уадз, фæлтау кæнæнт ныл тауыс, 
Æз — дæ коммæгæс, дæ уарзон, иугæр де ’ууæнк мыл æфтауыс». 

368 
Бестауты Гиуæрги 
Уый куыд æхсызгон уыд усæн, нæй йын радзурæн æнцонæй; 
Абадт, афыста йæм: «Тагьддæр рацу, фервæзон зындонæй. 
Бакæс баталынгмæ ’нхъæлмæ, исчи фендзæни дæ бонæй, 
Бон куыд ахуысса, - фæзын мæм, ахсæв иунæгæй дæн, зон æй». 
Бон куыддæр æризæр, афтæ араст, æфсинмæ фæцæуы, 
Усы минæвар ыл фембæлд, аздæх, ахсæв, дам, нæ хъæуы, 
Мæстæй акалдта цæхæртæ: «Уый цы хабар у, цы цæуы?!» 
Æмæ нал фæчъил, нæ фæтарст, исты сонт тæппуд куынæ уыд. 
Уазæг æфсинмæ фæзынди, мæнæ, талм бæласау, тасы, 
Ус - Фатман-хатун - æнкъардæй бады тæрхæгыл йæ разы. 
Нæу йæ бацыдæй зæрдæрай — хаты сылгоймаджы ’нгасы, 
Фæлæ не ’вдисы - кæй зоны, бахауд усы зæрдæ тасы. 
Иумæ ’рбадтысты, сæ былтыл удæнадджын пъатæ тайы. 
Уатмæ иу саглæг æрбахызт, цæст йæ фидыц уæнгтæй райы. 
Йемæ — хотыхдар — йæ цагъар, уаты ауыдта домбайы 
Æмæ фестъæлфыд, - йæ разы хох у уый, йæ цæст нæ сайы. 
Ус ныффæлурс ис, йæ цæсгом тас, æвирхъау тас æвдисы. 
Уатмæ ’рбацæуæг мæстыйæ цæст сæ дыууæйæ нæ исы, 
Усмæ бадзырдта: «Тыхс уал ыл, уадз уал райсоммæ дæ ризын, 
Кæс, фæсмонгæнгæ куыд хъуыса райсом уæзгуытыл дæ тъизын! 
Къахбай, сæвдылдтай мæ цъыфы де ’лгьаг гадзрахат, дæ уагæй, 
Фæлæ уыйхыгьд дыл цы ’рцæуа, уымæй ма зылын кæ макæй; 
Кæд дæ хъæбултæн сæ фыдтæ райсом не ’хсынай дæндагæй, 
Уæд мæ зачъетыл нытту кæ, тон мæ фидиссаг, æлгьагæй!» 

Тæлмацтæ 
369 
Загьта зачъедаугæ карзæй æмæ феддæдуар и уадид. 
Ус фæлæбурдта йæ рустæм, мæтæй тадис æмæ ’руади, 
Судзгæ фемæхстис йæ цæссыг æмæ хъарм къадатæй уади, 
Ниудта: «Дуртæй мæ ныммарут, ныр мæнæй цæй ус, цæй мад и! 
Барæй байсæфтон мæ лæджы æмæ ме ’нахъом хъæбулты. 
Барæй акалдтон мæ исбон, систон къух æппæт мæ муртыл. 
Уæууа, нал уындзынæн никуы ныр мæ хиуæтты, мæ хурты. 
Ихдон ауагьтон мæхæдæг ме стыр къонайы бындуртыл». 
Лæппу сдыгьуырццæг, - йæ цинмæ нал ис æфсинæн ыздахæн. 
«Цæй-ма, — дзуры йæм фæстагмæ, — зæгь, цы фыд дыл æрцыд ахæм? 
Уазæг чи уыди, цы баззад уæрццаг уагæры сымахæн? 
Кæнæ йе ’ртхъирæн цæуыл уыд, кæнæ йе ’нæуаг хылкъахæн?» 
Ус - «Куыд нæ дзыназон? — загьта, — ис æндæр та мын цы гæнæн?! 
Фæлæ ма мæ фæрс мæ мастæй, нæй йын радзурæн æндæрæн. 
Цин мæ нал æндавы, зонын, фесты мæрдты хай мæ зæнæг; 
Уый дæ судзгæ уарзт мæ къухы фестад химарæн кард мæнæ. 
Царды чи фæлива, йе ’взаг химæ чидæрид нæ дара, 
Сусæг чи нæ ’мбæхса, ууыл хъуамæ туг мæнау ныууара. 
Цæй, æххуысæнхъæл йæ зæрдæ лæг цы удгоймагмæ хъара, - 
Хи туг чи ныккала, уымæн хос та хосгæнæг куыд ара?! 
Цæй, цы ма зæгьон, дæумæ ныр æз дыууæ хъуыддаджы хатын: 
Кæнæ уыцы лæджы амар ахсæв сусæгæй йæ уаты; 
Мæн æд бинонтæ ныууадзид уæд мæлæты тас - æгьатыр, 
Æмæ радзурин дын алцы уæд, мæ хæрзгæнæг бæгьатыр. 

370 
Бестауты Гиуæрги 
Кæнæ кæд дæ бон нæ бауа, ахæм бакæнай уæззау хæс, 
Уæд æмæхсæвæджы тагъддæр хæрджытыл дæ фæллой ахæсс; 
Зæгъгæ, галуаны мæ хабар загъта, — лæппуйы ’взаг баххæст, 
Уæд, мæ хæлц - мæ зæнæг, бафтдзæн ме ’фсонæй дæуыл дæр сагъæс». 
Автандил - уæндон, æхсарджын, цæнггæ — ’ндонвидар мæцъистау, - 
Сыстад сылгоймаджы цурæй æмæ старц йæ къухмæ систа, 
Загъта: «Цæй, кæмæ нæ хъары тыхст, æнæбон уды рис та! 
Ахæм адæмæй цы лæг уа, уый фæлтау фæуæд-иу хистаг! 
Фен фæндагамонæг искæй, — мемæ рацæуæд æрмæстдæр, 
Де знаг, де ’фхæрæг кæм цæры, уый мын равдисæд мæ цæстæн. 
Уыцы хъал гуырдæй мын ма тæрс, ныр йæ сæфты уысм æрхæстæг, 
Фæлæ рарвит лæг ныртæккæ, уæгъды мауал сафæм рæстæг». 
Усы бардзырдæй йæ цагъар уайтагъд алæууыд йæ цуры. 
Æфсин лæппумæ фæстейæ ризгæ, тарст хъæлæсæй дзуры: 
«Уæдæ кæд æцæг мæ сафæг райсом нал фембæлдзæн хурыл, 
Ис мæ къухдарæн йæ къухыл, уый мыл сæмбæлын кæ — курын». 
Ахызт сахары кæронæй лæппу, — ’лвæст кардау гуырвидыц, 
Донбыл иу хæдзар, йæ къултæ сырх, кæрдæггъуызæй æрттивынц. 
Балкъон - балкъоныл, кæрæдзи дарддæр уæладзгуытæ ивынц, 
Мæнæ, раст, цыма, сæхимæ рухс, зæрдæскъæф рухс ыссивынц. 
Цагъар бакодта йæ фæдыл уырдæм хурдзæсгом хъайтары. 
«Ам ис, - дзуры йын, — йæ хæдзар, хъуысы сусу-бусу тары, - 
Кæнæ уæлæ уым хуысдзæнис, — йе ’нгуылдз иу балкъонмæ дары, — 
Кæд нæма хуыссы, бынæй уæд баддзæн а фæрныг хæдзары». 

Тæлмацтæ 
371 
Тæккæ бацæуæны дуаргæс цагъартæй дыууæ хуыссыди. 
Уый сæм бахъуызыди хъавгæ, - семæ ’ргом хæцæн кæм уыди! 
Хъуыртыл рæвдз фæхæст и, сæрыл сæры гуыпп уæззау фæцыди; 
Магъз фæпырх, йæ туджы уадид алчи цагъартæй мæцыди. 
Усы знаг хуыссыд мæстджынæй æмæ йе ’намонд нæ хатыд, 
Афтæ тугамæхст æрттимæ лæппу балæууыд йæ уаты; 
Фысым сыстынмæ нæ сарæхст, басгуыхт мастисæг бæгъатыр, 
Систа, уайтагъд ын ныссагъта кард йæ зæрдæсæр æгъатыр. 
Хур - уындæй, домбай - хъаруйæ, арвы судзгæ цæф - фыдгулæн, 
Йемæ къухдарæн æд æнгуылдз айста йе ’рхæндæг хæзгулæн. 
Марды рудзынгæй нывзылдта, - уым æй бафснайдзæнис уылæн, 
Уый йæ нал ратдзæнис - денджыз - никуы сау сыджытæн, сурæн. 
Иу хъæр, иу хъыпп-сыпп нæ райхъуыст, афтæ сæ ныццагъта уадид, 
Цыма никуы æмæ ницы, - уарди худгæбылæй ради. 
Диссаг, уыйбæрц ын куыд бантыст, - тыргъы, уаты туг ысцад и. 
Рацыд, рафардæг йæ фæд-фæд, ныр Фатман-хатунмæ уади. 
Усмæ бацыди домбай гуырд, хурау, рухсцырен, тæмæнæй, 
«Нал и де ’фхæрæг, - ын загъта, - ныр - ирвæзт дæ лæг, дæ зæнæг. 
Бафæрс цагъары, уый зоны, - дæн дæ фыдгулы ныгæнæг. 
Айс, — æд къухдарæн дын йе ’нгуылдз, фен мæ тугамæхст кард мæнæ. 
Цæй-ма, ныр, дæ тыхст цæуыл уыд, зæгъ, цæмæн бахаудтæ тасы? 
Гъс, цæмæн дæм кодта ’ртхъирæн, ахæм дæм цы ’рхаудис азым?» 
«Æз дæ къæхты рыг дæн, — ниугæ ус ныддæлгом ис йæ разы, - 
Ныр мæ уд æрцыд, ирвæзт дæн, нал мæ бахъæудзæн дзыназын. 

372 
Бестауты Гиуæрги 
Ныр Усенимæ æд зæнæг сыстадтæн мæрдтæй дæ фæрцы; 
Хур, дæ хæрзтæ дын куыд фидон, цæсгом дзурын дæр нæ хъæцы. 
Ме знаг, ме сафæг дæ къухæй иугæр сау туджы фæмæцыд, 
Уæд, зæгьдзынæн дын æй, - не ’хсæн де ’рцьщмæ цы ’рцьщ, цы нæ ’рцьщ, 
ФАТМАН ДЗУРЫ НЕСТАН-ДАРЕДЖАНЫ ХАБÆРТТÆ 
А нæ сахары ’гьдауæн ис райгæ ногбоныл фембæлын: 
Нæй базаргæнæн, искуыдæм балцы ацæуын не ’мбæлы. 
Алчи — райст-бавæрд дарæсы хоны йе ’рдхорды, йе ’мбалы; 
Паддзах ахæм фынг самайы, æмæ дуне дзы феппæлы. 
Хæсджын — базаргæнæг — хъуамæ паддзахæн йæ хуын ныххæсса. 
Уый дæр æй рæдау фæхынцын уыцы бон нымайы хæсау; 
Хъуысдзæн цины хъæр дæс бонмæ, удæвдз уадындзы хъæлæсау; 
Фæзы — портийæ хъазт, дугьтæ - лæг цы диссæгтæм нæ кæса! 
Мах хуындзæуттæн-иу сæ разæй иу Усен нæ цыди канд дæр, 
Æз сæ устыты сæргь алхатт галуанмæ цытимæ уадтæн. 
Не ’ппæт — бонджынæй, мæгуырæй — æхсинæн лæвæрттæ раттæм, 
Стæй уæд нал вæййы кæрон дæр уым нæ хъазт æмæ нæ бадтæн. 
Гъемæ, иуахæмы райгæ не ’хсинæн хуынтæ ныххастам. 
Æхсин парахат, рæдау уыд, цинтыл чи кæны ныхас та! 
Фæскуывд раздæхтыстæм, ног нæ зæрдæ цины фынгмæ ласта, 
Цæл, минас кæнæм нæхимæ, хъазт дзы уым самадтам хъазтау! 
Хур ныццæйтылди, ныгуылæн, цыма фестади цырагьдон. 
Ме ’мгар устытæн «минасмæ цомут бæласдонмæ» — загьтон. 
Хъазгæ райхæлдыстæм фынгæй, алы уадындзтæ ныццагътой, 
Хъуысти зарджытæ, къæрццæмдзæгьд, — цины базыртæ мыл сагьтой. 

Тæлмацтсе 
373 
Уым, нæ бæласдоны махæн ис рæсугьд, бæрзонд хæдзæрттæ, 
Тæккæ донгæрон фæлгæсынц дардыл рудзгуытæ фæйнæрдæм. 
Ног æрæвæрдтон цæлы фынг уым мæ цинцыбæл æмгæрттæн, 
Æмæ царды рухсæй ради - хъæлдзæг, амондджын - мæ зæрдæ. 
Хорз мæ уазджыты фæхыгътон, ничи аирвæзт сæ сурты. 
Фæлæ ’рынкъард дæн фæстагмæ, федтой — фысымы цин цуды: 
Фынгæй сыстадысты, семæ уатæй аивылд сæ худын. 
Иунæг баззадтæн, æрбадти сагьæс, сау сæгау, мæ удыл. 
Рудзынг бакодтон, мæ разы дардыл денджызы цъæх айтыгъд. 
Сатæг уддзæфы узæлдæй рог ысулæфыдтæн уайтагьд. 
Доны ирд æрвгьуыз тыгьдады цæст чысыл ыстъæлфыл андæгьд, — 
Кæд сырд у, зæгьын, нæ, маргь у — кодта былгæронмæ уый тахт. 
Мæнæ ’рбахæстæг, фæджих дæн, уыцы стъæлф бæлæгь куы разынд. 
Сау дыууæ цагъары рахызт донмæ уырдыгæй мæ разы, 
Рæвдз йæ фæйнæфарс ныххæцынц, бæлæгь былгæронмæ разылд. 
«Чи сты? — дис кæнын, — мæ зæрдæ ис дызæрдыджы тæразыл. 
Уыцы сау цагьартæ хъавгæ бæлæгь бæласдоны ’рбастой, 
Гъестæй ахъахъхъæдтой тарстæй, алфамблай сæ цæст æрхастой, 
«Исчи кæд, мыййаг, нæ кæсы?» - цыма къутæрты дæр фарстой. 
Зыд, цыбæлæй сæм нымдзаст дæн, зæгьын, уагæры цы ’рластой. 
Райстой иу чырын бæлæгьæй, æмæ райхæлди хинты таг: 
Чырын байгом и, скасти дзы чызг, цырен фæрдыг, — титыккау. 
Сау - йæ сæрбæттæн, къаба йыл цъæх, кæрдæггьуыз цъæх, фидыдта. 
Диссаг, уый хуызæн дунейыл, хурау, рухс тынтæ чи тыдта! 

374 
Бестауты Гиуæрги 
Ме ’рдæм чызг фæкаст, æрбакалд рухс тын къæдзæхыл æнæнтау, — 
Зæххæй арвы ’хсæн, цæвиттон, сыгьд цырен цырагь — тæмæнтау. 
Кæс цæстæй-цæстмæ зынг хурмæ, - уый мæ бон куыд уыд мæнæн та! 
Рудзынг ахгæдтон, йæ тынтæй зæрдæ бабаста кæлæнтау. 
Æз мæ цагьартæй цыппарæн чызгмæ бацамыдтон дардæй, 
Зæгъын: «Акæсут-ма дæлæ, хур кæй къухы ис æнкъардæй, 
Уайгæ, балхæнут æй тагьддæр уыцы сау æлгьаг цагьартæй, 
Раттут, - цасфæнды уæ ’рдомой, фæлæ ракæнут æй ардæм. 
Кæд нæ разы кæной барæй, уæд — тыхæй, цæвут сæ кардæй 
Æмæ ма ныууадзут ахсты уыцы худгæ мæйы ’нкъардæй!» 
Уым куы балæууиккой хъавгæ уайтагьд ме ’нувыд цагьартæ. 
Саутæ не сразы сты, федтон — калдтой фырмæстæй цæхæртæ. 
Рудзынг байтыгьтон, ныдздзырдтон, зæгьын, маргæут сæ тагьддæр, 
Æмæ сау цагьартæ уадид доны смидæг ысты цагьдæй. 
Федтон уый - кæрон æрцыди хъаугьа, ратон-батон, загьдæн, 
Чызджы ракæнынц, - йæ размæ райгæ доныбылмæ ’ртахтæн. 
Ныр куыд дын зæгьон, цы дзырдтæй сыста уый фидыц дæ разы?! 
Хур зæгьин, фæлæ, йæхистæн, арвыл ахæм хур нæ хъазы! 
Уый хуыз, уый фæлгонц ысныв кæн, æммыст, ахæм дæсны разын! 
Мæнæ баззадтæн уыраугæ æз йæ рухс тынты дæлбазыр!» 
Æфсин февнæлдта йæ рустæм, уазæг дæр ныккуыдта уадид, 
Уайтагьд уымæн дæр йæ удыл, мигьау, судзгæ маст куы ’рбадид, 
Æмæ урс-урсид цæсгæмттыл цæссыг хъарм къадатæй уади, 
Цыма хуры тæвдæй рæгьтыл мит, фæздæг калгæ, æртади. 

Тæлмацтæ 
375 
Уазæг æфсинмæ фæстагмæ - «Дарддæр ма, цы ’рцыди?» - хаты. 
Ус зæгъы: «Ныттыхстæн чызгыл, цинæй нал ауæрстон пъатыл. 
Фæлæ мс ’нувыд хъæбыстæй уый ысфæлмæцыди, - хатын, 
Æмæ ’рбадын кодтон чызджы уæд мæ къæлæтджыныл уаты. 
«Дзур-ма, — ’рфарстон æй, - кæй хур дæ, арвæй Авдхойы хуыздæры 
Негыртæ кæдæм ыскъæфтой, кæд йæ зонын мын æмбæлы?» 
Чызг ныхъхъус, мæгуыр, зындис ыл, - судзгæ сау мастæй дæнгæл уыд. 
Бадтæн, кастæн æм, мæ зæрдæ сыгъд йæ цæссыгты гæр-гæрыл. 
Ног æй бафарстон, базыдта, ныр æнæдзургæ нал уыди; 
Чызг ныдздзынæзта, диссаг та урс йæ цæссыгты мал уыди: 
Лал, нарциссæнгæс уадултыл цыма ’взист къæвда уарыди. 
Зæрдæ фехæлди, — йе ’рдиаг, уæвгæ, дурмæ дæр хъарыди. 
«Мад зæгъон æмæ зынаргъдæр дæ, - зæгъы, - мæнæн мæ мадæй, 
Фæлæ ма мæ фæрс мæ цардæй, - мæнæ ’рвитын æй æнадæй. 
Аргъау у мæ хъысмæт, хитын дунетыл зæрдæвæлладæй. 
Бафарстай, уæд дын зæгъдзынæн, - арв куыд риуыгъы йæ фатæй!» 
Уæд мæхинымæры загътон: «Нæй æхсæв ыскæсæн хурæн, 
Чи хæд-зонд нæ зоны, — тарæн нæй æнафоны фæсурæн?! 
Бон куыд ралæудзæни раздæр, мах дзы цасфæнды дæр курæм?! 
А зæххон хурæн дæр афтæ у нырма бæлвырд зын дзурæн. 
Хурау рухсдзæсгом рæсугъдæн цыма зæд бацыд йæ хуызы. 
Фæлæ, федтаид æй исчи, — уый йæ тухитæн цы ’ххуыс уыд! — 
Хъавгæ стыхтон æй зæлдæгты, бамбæхст судзгæ цырагъ хызы. 
Басыд ихдзæссыджы уарди, уад йæ цæстыхауты схъызыд. 

376 
Бестауты Гиуæрги 
Талмау тасгæ-уасгæ чызджы ардæм ракодтон æмбæхстæй, 
Хицæн хатæны йæ дардтон, - хызт хæрамæмхиц фыддзæстæй, 
Ничи ницы зыдта, кой дæр никуы не скодтон, æрмæст æй 
Мс ’ххуырст негыры ’вджид—«зил æм», - зæгъын, — бакодгон фæдзæхсгай. 
Уый цы хъизæмар æвзæрста, цæй, куыд дын зæгъон йæ хъыгтæ: 
Бон, æхсæв, бецау, нæ зыдта, калдта иудадзыг цæссыгтæ. 
Хатт-иу фенцади мæ цуры, стæй-иу бадзынæзта тынгдæр. 
Уæуу, мæ уды бон, æнæ уый æз цъæх æртхутæг, фæнык дæн! 
Чызгæн хатæны йæ разы бадти тугдзæссыджы малтæ, 
Даргъ цæстыхаутæ - сæ мидæг, сатæгсау æрцытау, калдæй. 
Цæсты милцæдтæй гæр-гæрæй калди рухс тыччы дзæнхъатæ; 
Лалбыл базыхъхъыр, æрттывтой ирд налхъуыт фæрдыджы халтæ, 
Фадат мын нæ уыд, йæ цæссыг уазæг иудадзыг лæмæрста, 
Цæй, кæд æй фарстаин: «Чи дæ, гъе, цы у дæ рис, дæ мæстаг?» 
Талас талмы сих æдзухдæр ниудта, ’рхæндæгæй дзынæзта, 
Диссаг — йе ’рдиагмæ хъусын зæрдæ — дурвидар, фæрæзта! 
Нæ хъæццул йæ уæлæ ’мбæрзта, нæ гобан йæ быны дардта; 
Иунæг къаба ’мæ сæрбæттæн, — уыдоны æнцойæ ц’ ардта? 
Цонг - йæ нывæрзæн, - æхсæв-иу чызджы базы бæсты ’рцардта. 
Цъус-иу ацахуыста ’фсонæн, нæй, мæ лæгъстæ йæм нæ хъардта! 
Диссаг - иннахæм, йæ къаба, гъе, йæ сæрбæттæн дæр афтæ; 
Федтон дунейы хæзнатæ, нæй мæ хорз дзаумæттæн рафтæн, 
Фæлæ никуы федтон ахæм, ницы бамбæрстон сæ уафтæн: 
Уа зæлдагвæлмæн ызгъæрбыд, уый цы дæсны къухты бафтдзæн?! 

Тæлмацтæ 
377 
Афтæ сау рæсугьд æмбæхстæй ам фæцард дзыназгæ цасдæр. 
Ницы схъæр кодтон Усенæн, лæгыл не ’ууæндыдтæн раздæр, - 
Чызджы паддзахмæ мæнгардæй, уæуу, куы банымудза, — тарстæн, 
Æмæ-иу æрмæст мæхæдæг уыцы хурзæринмæ кастæн. 
Загьтон: «Цæй, æмбæхст мæ мойæ хъуыддаг цас хъуамæ фæдарон! 
Кæнæ баххуысы фæрæз та чызгæн иунæгæй куыд арон? 
Лæг дæр рахатдзæн — фæливын æмæ уæд куынæ у барон. 
Нæй хуыздæр амал мæ раны, - хабар чердæмфæнды барон! 
Цæй, цы уа, уый уæд - Усеныл ме ’ууæнк бафтауон, зæгьон ын; 
Ныфс, дзырд мын куы раттид фидар, уæд æмбæлы йын йæ зонын. 
Хъавгæ ’рныхас кæнон йемæ, карзæй ракæнæд мын сомы, 
Ард куы бахæра, уæд йе ’взаг кæд ныууромид йæ комы». 
Худгæ бацыдтæн, мæ мойæн абадтæн æввахс йæ цуры: 
«Усен, иу хабар дын хъуамæ ракæнон, æрмæст дæ курын: 
Арф æй баныгæн дæ риуы, - никуы, не ’мбæлы йæ дзурын!» 
«Дурдзавд фон, - уыдис йæ сомы, - мауал фембæлон зынг хурыл! 
Кæд, цы зæгьай, уый мæлæтмæ искуы радзурон кæстæрæн 
Кæнæ хистæрæн, фыдгулæн кæнæ хицæтты хуыздæрæн!» 
Æмæ загьтон уæд Усенæн: «Цом-ма, хурзæрин æрдхæрæн 
Фен, куыд цæхæр калы уартæ, уæвгæ нæу, бецау, йæ сæрæн». 
Сыстад, бахызтыстæм иумæ чызджы хатæнмæ, хæстæг æй, 
Хурау рухскалгæ куы федта, райхъуыст дисы хъæртæ лæгæй: 
«Ай нæм зæд куы ’ртахт, - нæу Адам æмæ Еуайы зæнæгæй, 
Нæ, Хуыцауыстæн, нæ уыдзæн конд зæххон туг æмæ стæгæй!» 

378 
Бестауты Гиуæрги 
«У зæххон æви уæларвон, уый æз дæр бæлвырд нæ хатын, 
Никуы ницы мын фæдзуры, ниуы дуарæхгæдæй уаты. 
Зæгьын, уазæгмæ нæ гьеныр иумæ бахъæудзæни хатын: 
Чи у - ма зæгьа нын, ахæм, цæй, куыд разындзæн æгьатыр!» 
Мах цæмæй зыдтам, цы хъуыди чызгæн баххуысæн, цы мадзал! 
Æмæ загьтам ын: «Нæ удтæн у дæ бахудын æвдадзау; 
Дзур, - цы хос дын и, фæлурс мæй? Гъе, цы дæ ’фхæры фыдадзал?! 
Уый дæ рæсугьд хуыз куы фæцыд æмæ лал куы сбур мыдадзау!» 
Цыма хъусгæ дæр нæ кодта чызг нæ зæрдиаг ныхæстæ: 
Был нæ базыхъхъыр, нæ ракалд рухс тын уардиты ныхæстæй. 
Сау хæлбурцъ æрфыг нæ райхæлд, хур нæ ракаст нæм йæ цæстæй, 
Хурыл зайлаг калм æртыхстис, æмæ нал рухс кодта бæстæ. 
Хат æм цасфæнды, йæ хабар чызг нæ дзуры ’мæ нæ загьта; 
Бады карз ыстай, мæстæлгьæд, — сæр æлхынцъæрфыг æруагьта. 
«Чи дæ, хурты хур, цы кæныс?» — ноджы бадзырдтам æм мах та. 
Уый: «Ныууадзут мæ!» — нынниудта, æмæ мах дæр æй ныууагьтам. 
Уаты ’рбадтыстæм йæ фарсмæ, уайы уадултыл нæ цæссыг 
Æмæ кодтам ма фæсмон дæр ныр нæ раздæры ныхæстыл. 
Чызджы ’ррæвдыдтам, нымадтам уый, — цы йæ дзурон, — нæ хæсыл. 
Дыргь æрæвæрдтам ын, уый дзы дзыхмæ мисхал дæр нæ хæссы, 
Лæг зæгьы: «Усай, йæ уынд мын сагьæс, мæт мæ удæй суры, — 
Нæу зæххоны хал, æмбæлы уымæн пъатæ кæнын хурыл. 
Сайраг — чи никуы йæ фена, чи нæ ’рбалæууа йæ цуры! — 
Тагьд мын амæлæд, - фылдæр дзы уарзон æз, цы, хи хъæбулы!» 

Тæлмацтæ 
379 
Ниугæ рацыдыстæм, чызг нæ, цыма, бабаста фыдхинæй: 
Уымæй дæрддзæфы тыхстыстæм, мардыстæм йæ цуры цинæй, 
Фæскуыст, фæсбазар-иу чызгмæ згьордтам цингæнгæ, цытимæ; 
Уый нын раст цыма нæ удтæ дардта къæппæджы йæхимæ. 
Рæстæг цыд, Усен мын иу хатт загьта, нал, дам, федтон рагæй 
Æз нæ паддзахы, мыййаг, кæд райгонд нал, дам, у мæ уагæй, 
Ног ын балхæнин йæ зæрдæ хуын, лæвар, адджын æвзагæй. 
«Ацу, — загътон ын, —дæ бар у, ц’ и дæ фæндоны фæуццагæй!» 
Айста дзаг тæбæгь, йæ мидæг рухс зынаргъ фæрдгуытæ хъазы, 
Ног æй бафæдзæхстон: «Зонын, уым дæ бахъæудзæни нуазын, 
Фæлæ мацы срæди чызгæй хъæлдзæг расгуыты ныхасы». 
«Уæд кæрддзæф фæуæд мæ зæрдæ!» — ард та бахордта мæ разы. 
Бацыд галуанмæ, уым куывды дардыл уадындзты хъæр зæлы; 
Цагьд фæсабыр ис, Усеныл хицау хъæлдзæгæй æмбæлы: 
Айстой хуын, æрбад ын, загьтой, бады, паддзах ыл узæлы. 
Тутт базаргæнæгæн байхъус ныр йæ дзæнгæдамæ цæлы! 
Нуазы паддзахимæ иумæ уазæг кадæй æмæ радæй, 
Ивынц сидтытæ кæрæдзи æмæ нал ын у сæрфатæй; 
Лæг ысрасыг и, йæ сомы фынгыл басаста мæнгардæй. - 
«Халон уардийæ цы хъавы, гье цъæх хæрæг та — сыкъатæй?!» 
Æмæ не ’дылы Усенæн паддзах уым йæ хуын ыстауы: 
«Ахæм хорз хæзна кæм арыс, Усен, дис, дам, мыл æфтауы: 
Лал, налхъуыт-налмас йæ рухсæй æмæ йе стырæй фидауы. 
Уый æгæр кæныс, — дæ мулкæй махмæ уа бирæ нæ хауы». 

380 
Бестауты Гиуæрги 
Лæг ын акуывта йæ сæрæй: «Бузныг де стыр хорз æгъдауæй, 
Не скаст, не ’хсаргард, нæ дарæг, бæстыл хуры тынтæ тауæг! 
Ме ’ннæ йсбон дæр дæу куы сты, — бирæ цасфæнды дæр ма уæнт! 
Гуырдзæй ницы ’рхастон мемæ, уый - ды сæ радтай рæдауæй! 
Нæу ыскойаккаг мæ лæвар, паддзах, ма мæ ’ппæл, дæхистæн! 
Ис мæм хорз къайаг дæ фыртæн, уый цур ницы сты мæ истæ. 
Агъæц, фен уал æй, кæндзынæ ууыл цин дæр æмæ дис дæр, 
Æмæ ’цæг бузныг уыдзынæ уæд Усенæй дæр, мæ хистæр!» 
Цæй, цы пайда у, кæнон ма дардыл таурæгътæ, ныхæстæ: — 
Чызг куыд бафтыди нæ къухы, — алцы ралæхурдта ’ххæстæй. 
Паддзах байради, ныр, дам, дын, Усен, чи фиддзæн дæ хæрзтæ! 
Бардзырд радта, зæгъгæ, тагъддæр чызджы равдисут мæ цæстæн. 
Æз æнæмæтæй куы бадин ам, нæ сыгъдыйаг хæдзары. 
Тыргъы къахы хъæр фæцыди. Чи уой? Акастæн, — цы ’мбарын. 
Мæнæ паддзахы бæрнон лæг, йемæ — ’хсай хæстон цагъары, 
«Ай цæмæ цæуа?..» - фæджих дæн, зæрдæ сусæг тас æвзары. 
Лæг мын акуывта йæ сæрæй: «Бардзырд хицæуттæй ис ахæм: 
Хъуамæ бакæнай нæ бæрны хурты хуры ’нгæсы махæн; 
Уый Усен лæвар æрвиты стыр, Хуыцауы ’мсæр паддзахæн». 
Цыма ’рвдзæф фæдæн, мæ хæдзар уадид баци, цыма, сау хæлд. 
Хъустыл не ’ууæндын, фæрсын æй: «Уый цæй хурты хур мæ домыс?» 
Загъта: «Паддзахæн лæвайраг ахæм чызг Усен ам хоны». 
Хатын - бабын и мæ хъуыддаг, дзурын: «Байсæфтæн, мæ боныл!» 
Ризынц ме уæнгтæ, мæ зæрдæ мæстæй адæнгæл, фæтоны. 

Тæлмацтæ 
381 
Чызгмæ бацыдтæн, йæ уаты бадти сау цæссыджы малы. 
«Бастъæлд, - дзурын æм, - ныххуыссыд арвыл ме ’намонд ыстъалы, 
Мæнæ ’рбайсæфтæн æмбойны, хины дудгæфыд æвзарын: 
Паддзах базыдта дæ хабар, сиды дæм, - мæ цард мын халы». 
«Ма кæн маст, мæ хо, — мын загъта, — ма тыхс, паддзах мæм кæй фæсидт, 
Уый мæ хъысмæты фыдми у, - уæдæ ’ндæр та йыл цы хæс и?! 
Диссаг, ме ’намонд кæд уыди, диссаг — амонд мæм куы ’ркæсид! 
Мастыл ахуыр дæн, æнæ фыд зæрдæ циндзырагъ бæргæ суид!» 
Чызг налхъуыт-налмас цæссыгтæ калы уадулы хъæпæнтыл, 
Фæлæ басаста йæ зæрдæ, бамыр, — нал ацыд йæ фæндыл. 
Зоны стай - фыд уысм, нæ хъæуы судзгæ сагъæстæ нывæндын. 
Хыз куы ракурид, бæстон дзы цæсгом бамбæхста - тæмæнтын. 
Лал, налхъуыт-налмас рахастон чызгæн ме ’вджид фæрдыгдонæй, 
Уыд сахары аргъ алы дур, алы рухс фæрдыг уыдонæй, 
Зæгъын, бамбæхс сæ де тары, цард куы тонай дывыдонæй, 
Уæд ысбæззой дын, чи зоны, искуыд фервæзай зындонæй. 
«Ахæсс, бахъæудзысты», — ниугæ æз мæ зæд уазæгæн загътон 
Æмæ цагъартæн сæ къухы судзгæ рухс хуры ныссагътон. 
Паддзах рацыди йæ размæ, цинзæл уадындзтæ ныццагътой, 
Чызг - æмыр, æрхæндæг, зæхмæ цæстытæ сæхи æруагътой. 
Гъæтт, ныххæррæтт кодтой адæм, бæстæ змæлд ыссис æгасæй; 
Чызгыл къордтæгæнгæ хастой иутæ иннæты сæ разæй. 
Паддзах фестъæлфыд йæ фенгæ: чызг - рæхснæгдæр талм бæласæй! 
«Уый нæм хур куы ’ртахти, — загъта, — хурмæ чи цы ’рхæсдзæн лазæй!» 

382 
Бестауты Гиуæрги 
Кодтой куырм йæ рухсæй адæм, - афтæ цæсты тигътæ иста. 
Паддзах йе ’рмттæ цæгъдгæ дзуры: «Цæй, куыд ыл нæ кæнон дис та, 
Нæй зæххон адæмæй йе ’нгæс - у уæларвоны хуызистау. 
Искуы исчи йæ кæд уарзы, уæд - куыд уромы йæ рис та!» 
Чызджы ’рбадын кодта паддзах, хъавгæ схæцыди фæрсыныл: 
«Чи дæ? Радзур-ма, кæмæй дæ? Гъе куыд бахаудтæ дæ зыны?» 
Бамыр уый, йæ хурдзæсгомыл мисхал цины ’ртау нæ зыны. 
Бады къулсæрæй, йæ уд ын сусæг сау сагъæс æхсыны. 
Фысым-паддзахы ныхæстæй чызгмæ ницыдæр нæ хъардта: 
Уый йæ бæллицты йæ фæндаг дард, æндæр кæдæмдæр дардта. 
Уарди ’вдадз былты зыхъхъырæй дæндаг рухс цырен нæ дардта: 
Ау, цы, дам, ыл æрцыд — ноджы дисæй ’гас адæмы мардта. 
Паддзах катай кодта: «Хабар ныр куыд райхалæм, цы хуызы? 
Диссаг у, йæ зæрдæ йе ’муд, ау, куыннæ ’рцæуы хæрзчысыл? 
Кæнæ искæй уарзтæй басыгъд æмæ дард уарзоны мысы; 
Мах æй не ’ндавæм, йæ риуы маст — зæрдæхалæн — нæ сысы. 
Гъе пахуымпар у, фæлгæсы зондæй дардуынгæ бæрзæндты. 
Хъæлдзæг цин дæр æм нæ хъары, дудгæ мастæн дæр нæ сæтты, 
Амонд аргъауыл нымайы, никуы ком фыдæн нæ дæтты: 
Рог, бæлонбазыр — йæ зæрдæ дард кæмдæр тæхы йæ сæнтты. 
Цæй, Хуыцау зæгъæд, мæ фырт уал хæстæй ’гас хæдзар цы ссара! 
Уадз, уæлахизæй йæ фæндаг ацы хурзæринмæ дара! 
Уымæн радзурдзæн æппæтдæр, — иу сæ иннæйы куы ’мбара. 
Мæйы хуры скастмæ уадзут, - йе ’хсæв саудалынджы дара!» 

Тæлмацтæ 
383 
Ис нæ хицауæн домбай фырт, дардыл йе стыр ном ныннæрыд, 
Алчи ’гъдауджыныл нымайы уыцы фидыцы кæстæры. 
Уæд хæцынмæ уыди лæппу дард, тыхæвзарæн ыстæры. 
Уымæн усагæн æвæрдта фыд ыстъалыты хуыздæры. 
Чызджы сфæлыстой дариты, - тынгдæр цæсты тигътæ исы. 
Уыйбæрц рухс фæрдгуытæ фенгæ чи нæ бахаудаид дисы?! 
Худ ыл лалæхгæд ныккодтой, худыл хуры сырх тын ризы. 
Асæст, мигъæнкъард цæсгом та ног йæ уардигъуыз æвдисы. 
Уат ысфæлыста нæ паддзах, — уый та чи кæд зыдта ’лгъинæй! 
Уаты сæвæрдтой къæлæтджын — сырх ныгуылæйнаг зæринæй, 
Уым йæхи къухæй нæ хицау чызджы сбадын кодта цинæй 
Æмæ хурæнгæс - нæ уазæг - ракаст уырдыгæй æхсинæй. 
Фараст хъахъхъæнæгæн паддзах чызджы бафæдзæхста уаты, 
Ацыд, райдыдта та минас, - тынгдæр бахъæлдзæг уа бадты; 
Рад, Усенæн дзы нæ ферох бирæ хорз лæвæрттæ раттын. 
Сыкъа ’хцонхъæлæс ныууасы, хъуысы гуымсæджы хъæр дардыл. 
Минас бацыдис йæ тынджы, нал уыд сидтытæн кæрон дæр. 
Чызг йæ сыгъд амонд æлгъиты: «Уый кæны та мыл цы бонтæ?! 
Ан кæцæй кæдæм æрхаудтæн рыст, зæрдæрхæндæгæн, сонтæй? 
Ныр цы схос кæнон мæ сæрæн, цард куынæуал мын у ’нцонтæй? 
Цæй, ысфæлварон, уæд та ма, - уарди уазалы цы ризы! 
Фенон, чи зоны, фыдгулæй абон мæн Хуыцау дæр хизы! 
Ау, æмбаргæ лæг йæхимæ царды марæн кард кæд исы? 
Зондджын - уыцы лæг, йæ тыхсты зондмæ чи ’рсиды фæдисы!» 

384 
Бестауты Гиуæрги 
Чызг йæ хъахъхъæнджытæм басидт, йе ’взаг сададзыдта комы: 
«Ам, мæ къæсæрыл, зæгъут-ма, ныр сымах цы тых уромы, 
Æз йæ чындз ысуон, - нæ уыдзæн, паддзах дзæгьæлы цы домы! 
Уæгъды самадта къæрццæмдзæгьд абон галуаны мæ номыл. 
Нæй мæнæй æхсин сымахæн, иу нæ уыдзæни нæ фæндаг! — 
Нæ уæ саггуырдæн æндавы мæн йæ хъæбатыр, йæ уæндаг, 
Нæ уæ паддзахæн йæ фæндтæ, — уадз, куыдфæнды сæ нывæнда! 
Мæн æндæр фæнды, мæ фæнд мын, цæй, цæмæн кæнут дывæндаг? 
Систон кард, мæхи ныртæккæ ам, уæ цæстыты раз марын, 
Паддзах уе ’ннæты ныццæгьддзæн уадид уый тыххæй, - æмбарын, 
Айсут уый бæсты хæзнатæ, мæнæ ме тары сæ дарын, 
Мæн ысуæгьд кæнут, сымах та маст нæ бахъæудзæн æвзарын». 
Рухс налхъуыт-налмас фæрдгуытæ уазæг йе тарæй ыскалдта, 
Сæрæй лалæхгæд худ систа, уый дæр хъахъхъæнджытæм дардта: 
Айсут атæппæт хæзнатæ, зæгьгæ, - стыр Хуыцау уæ ’рцардта, 
Уый уын, чи зоны, мæн тыххæй ноджы бирæ хæрзтæ ратта! 
Цыма сайæгой дæлимон бацыд хæзнатæн сæ хуызы, - 
Ферох хъахъхъæнджытæй бардзырд, зинæн бахаудтой йæ хызы. 
Загьтой, ауадзæм, дам, чызджы, аргъуц нал кодтой хæрзчысыл, 
Ацы бур хæйрæг — зæринæн, кæс, цы сау диссæгтæ ’нтысы! 
Уас, мæгуыр йæ бон, бур зæрин, - ды кæй уд дарай уацары! - 
Зыд, хъыррыстгæнгæ дæндæгтæй, йе ’гьуыз царды дуг рацæры. 
Исæй не ’фсæды, кæрæф ыл арт, дывыдон арт бандзары; 
Мастæн - иузæрдыг, цинæй - хызт бафты, саргæнгæ, й’ адзалыл. 

Тæлмсщтæ 
385 
Йемæ сразы сты, сæ зыдæй бардзырд басастой мæнгардæй, 
Рæвдз ын аивтой йæ дарæс. Галуан цæл ивазынц дарддæр. 
Хъавгæ федде кодтой афтæ чызджы хъахъхъæнæг цагъартæ. 
Рухс мæй сау калмы хъæлæсæй фервæзт, калы та цæхæртæ. 
Айстой цагъартæ сæ сæртæ, - чызгмæ чи ма каст йæ зыны! 
Чидæр хатæны дуар хойы, тыргъмæ рауадтæн, — цы уынын: 
Мæнæ ме ’нкъард уазæг, - чызджы уайтагъд базыдтон, тыхсын ыл, 
Зæгъын, - мидæмæ! Нæ комы, — уый фæнд сахарæй хъуызын уыд. 
«Балхæдтон мæхи, — мын загъта, — раттæд дын Хуыцау фылдæр ис! 
Уый - дæ рæвдауæг, хæрзамонд демæ уæд æдзух - æмдзæдис! 
Нæй мын ам лæууæн, дæхимæ тухи, хæс тæссаг æгъгъæд ис! - 
Ратт мын бæх, - цæуон, рæхджы мæ, хатын - расурдзысты фæдис». 
Уайтагъд ауадтæн, ифтыгъдæй февзæрд бæхты хуыздæр кæрты; 
Чызджы схизын кодтон, райы, фервæзт, - нал кæны дызæрдыг. 
Уый тæхгæ домбайыл бабадт худгæ хурзæрин дзæгæртын. 
Ехх, цы хуым байтыдтон, уый мын задæй нал бантыст æркæрдын! 
Бон фæкъул, фæхъæр и хъуыддаг, дуне слæууыдысты къахыл, 
Хъула сахарыл æртыхсти, систой джигул кæнын, къахын, 
Зилынц, диссаг нæу — фыццаг дын цæст куы ’рывæриккой махыл. 
«Фенут, — загътон сын, — куыд уыдзæн, сайон æз нæ хорз паддзахы?!» 
Федтой, фесгæрстой нæм, - уæгъды, гъе, цы сæ бон уыд ыссарын! 
Фæдис аздæхтысты ’нкъардæй, паддзах бафтыди фыдсарыл. 
Акса, уый тыххæй нæ галуан саутæ абон дæр ма дары. 
Хур ныл аныгуылд æмбисбон æмæ баззадыстæм тары. 
13 Вестауты Гиуæрги 

386 
Бестауты Гиуæрги 
Ам фæгæдзæ кæн, тæхæд уал мæй цæхæркалгæ йæ бæхыл, 
Байхъус, радзурон, — цæуыл уыд Чачнагиримæ нæ фæхыл: 
Уый мæ цæу уыдис, нымадта мæн йæ хæзгулыл, йæ сæгьыл. 
Лæг йæ рæузондæй æгад у, ус - йæ къахбайæ, - фæзæгъынц. 
У мæ мой мæллæг, æвидыц, уымæ чи кæсы — бецау дæн. 
Чачнагир - рæсугьд, дзырддзæугæ, уый дзы ничи зыдта цаудæй. 
Уарзтам мах кæрæдзи. Нал и, фæлæ не скæндзынæн саутæ, 
Æммыст, уый тугæй ныххуыпп кæн, — кæд ныббарид мын Хуыцау дæр! 
Ус рæузонд кæм нæу, мæ хабар уæгьды срæтыгьтон йæ цуры, - 
Зæгъын, сусæгæй мæ бæхыл уый æз арвыстон зынг хуры. 
Ныр нымудзын уыд йæ зæрды, ныр нымадта мæн фыдгулыл, 
Æмæ Стыр Хуыцауæн табу, нал ын бантысдзæни дзурын. 
Зæгъгæ, истæуыл фæмæсты, уый — йæ тæссагдæр æртхъирæн. 
Дæу куы ’рбахуыдтон, æгъгъæл уæд ам нæ уыдтæн Чачнагирæн. 
Уый фæзынд, ды дæр - йæ уæлвæд, тас кæм нæ бавзæрстон бирæ! 
«Аздæх», - уымæн дæм æрвыстон, ам уыд уыцы ’лгьаг зыд бирæгь. 
Ды кæм аздæхтæ,- ’рбацыдтæ, демæ ’рбахастай рухс тынтæ. 
Иумæ ссардтат мæ — раст, цыма, нал уыд дунейыл устытæ! 
Уымæн бавзæрстон дудгæ маст, уымæн абадтæн рустындæй; 
Уый æцæг фæндыд, — бабын уон: зынд йæ саузæрдæ бустыл дæр. 
Зæгьгæ, уыцы лæг нæ фесæфт, бацыд паддзахмæ, - бæлвырд ын 
Хъуыддаг загътаид йæ мæстæй, — зынд йæ бакастыл, йæ дзырдтыл; 
Мæн ныргæвстаид, мæ мардыл паддзах бафтыдтаид сырдты, 
Ноджы бахсыдтаин хъуамæ раздæр, бирæгьау, мæ фыртты. 

Тæлмацтæ 
387 
Цæй, цы мæ бон у, Хуыцау дын арфæ ракæнæд мæ бæсты, - 
Мæнæ нал тыхсын дæ фæрцы уыцы сау калмæн йæ цæсты! 
Ныр зæрдæзæгъгæ фæхæст дæн рухсдæр амондæн йæ хæрзтыл, 
Тасæй, раздæрау, нæ ризы уд фыдадзалы тæрæзтыл. 
Автандил ын: «Ма тыхс, - дзуры, - нæй дзы чиныджы хæрззагъдæн: 
Хион, хицон уæвгæ знаг, дам, у фыдызнагæй тæссагдæр. 
Йе ’ууæнк ахæмыл куырмæджы никуы бафтаудзæни саг лæг. 
Чачнагирæй ма тæрс, - уымæй нал ис хион дæр, ызнаг дæр. 
Фæлæ чызг цы баци, - дзур-ма, загътай, ардыгæй, дам, араст. 
Ацыд, о, фæлæ кæдæм цыд, кæнæ кæд фæци фæндараст?» 
Ус ныуулæфыд бынозæй, абадт цæстыхаутыл халас: 
«Хурæн ахуыссыд йæ рухс тын, - аскъуыд тасгæ-уасгæ талас!» 
НЕСТАН-ДАРЕДЖАНЫ УАЦАРЫ АКОДТОЙ КАДЖИТÆ 
Уæ мæнгард хъысмæт, æлгъыст уай, кæд куыд афæливыс зинау! 
Чи дын рафæлгьаудзæн де ’гъдау, де ’хгæд сусæджы рæстдзинад?! 
Ныр дæ тар аууон кæм тыхсы уыцы хурдзæсгомыл хинау? 
Алцы байсафыс, фæстагмæ никуы нал ныууадзыс цинаг. 
«Атахт хур, — Фатман та дзуры, - атъæпп у, мæ зæрдæ, ратон, 
Хурæй чи фæиппæрд, уый ма царды ’хсызгон цин куыд хатон! 
Судзын уый ацыды бонæй, уд дывыдон арты бадон. 
Уайы, нал сысы мæ цæссыг, — фестад тугæмхæццæ суадон. 
Нал уыд хæдзармæ мæ зæрдæ, мæстæй ницыуал мæ ’ндæвта. 
Хъалы, фыны мæ мæ бæллиц дард ныгуылгæ хурмæ скъæфта. 
Уæд хъыпп-сыпп ма мæм кæм уæндыд тасæй а Усены сæфт та! 
Уæнгæл фестад мын йæ фенд дæр раст хъæстæ калмы ныдзæвдау. 

388 
Бестауты Гиуæрги 
Хур куыд ныццæйныгуылд иубон, сырх куыд афæлдæхт ныгуылæн, 
Афтæ донбыл зилын, иу ран бадынц бæлццæттæ тыгуырæй. 
Чызджы мысыдтæн, лæбурдта риумæ сагъæсы фынкуылæн. 
Дзурын: «Макуы ’ууæнд мæнгардыл, науæд райгæ у дæ гуырæй!» 
Уæд цыппар бæлццоны ноджы бафтыд фæндаггонты балыл; 
Иу сæ — ’ххуырст цагъар, мæгуыр конд, цæсгом сау тæмæнтæ калы. 
Хæрд, ныуæзт æрхастой семæ уыцы ног цыппар æмбалы, 
Бадынц се ’хсæвæрыл, фынгмæ алчи ’хсызгонæй æвналы. 
Хъус сæм аивæй куы дарин, - тары се ’хцон ныхас зæлы: 
«Мах фыццаг хатт уынæм иумæ ам нæ кæрæдзи нæ цæлы; 
Чи цы лæг нæ у, - нæ зонæм, арæх лæг лæгыл æмбæлы: 
Иу нæ иннæмæн йæ хабар ныр куы ракæнид, æмбæлы». 
Алчи радзырдта, цы зыдта уым фæндаггоны æгъдауыл. 
Загъта цагъар дæр: «Нæ хъысмæт баст у не скæнæг Хуыцауыл, 
Еуу мын байтыдтат, æз та уын лал, налхъуыт-налмастæ тауын: 
Æз цы зæгъинаг дæн, уый цур алкæй хабар дæр уæ фауын. 
Номдзыд Каджеты паддзахæн йе ’ххуырст, йе ’нувыд цагъар дæн. 
Уый нын аныгуылди, нал и, бахъуыд йе стыр ис йæ мардæн. 
Сидзæр каджиты ныууагъта паддзах уæзгуытыл æнкъардæй, 
Ныр йæ сидзæргæс хо райста къухмæ стыр хицауы бартæ. 
Дулардухт, зæгъгæ, — хъæбатыр, ус уæвгæ, къæдзæхау фидар, 
Тых цы лæг бахæсдзæн уымæ! - йе знаг ма ’гъгъæлут - æвыд уа! 
Уый Росан æмæ Родийæн у сæ фыды хо, сæ фыдау. 
Бады хицауæй Каджеты, барджынæй кæны лæджы ’гъдау. 

Тæлмацтæ 
389 
Дард фæсденджызæй æрыхъуыст — Дулардухты хо фæхъуыди, 
Усæн, марадз зæгъ, йæ зæгъын исчи визиртæй уæндыди! 
Хур кæй баталынг ис, уый кой уымæн никæйы фæндыди. 
Иу - Рошак, цагъар - нæ хистæр, уымæ сусæг фæнд æрцыди. 
Загъта: «Еу-додоймæ хъусон? - нæ, мæ зæрдæ мæ нæ тæры. 
Сыстон, ацæуон фæлтау уал дæлæ тыгъд быдырмæ стæры. 
Стæй кæс - уырдыгæй мæнæйуый фос, тæлæттаг фос ыстæры! 
Ус куы ’рсабыр уа, æгъдау ын раттон уыйфæстæ - цы ’мбæлы. 
Мах - йæ дæлбартæ, фæсидт нæм æмæ не ’хсæнæй ысуыгъта, 
Æмæ ракодта сæдæйы - тынгдæр чи зыдта хæсты ’гъдау. 
Бон, æхсæв æнцой нæ зыдтам, каруантæм бырстам, ыстыгътам. 
Райгæ здæхтыстæм хъæзныгæй, - фиу, зæрдæзæгъгæ, куы стыхтам, 
Дардтам быдырыл нæ фæндаг иухатт саудалынг мæйдары. 
Иу ран рухс ыссыгъд æнæнтау, - атагъа сырх-сырхид дары. 
Загътам: «Хуры тын уæларвæй зæхмæ тары хуылфы хъары, 
Æви цавæр у, цы диссаг?!» - хъуыддаг райдыдтам æвзарын. 
Чи йæ Боброн хуыдта, чи йæ стыдта дзаг мæйы хуызæнæй. 
Цæй, хæстæгмæ, дам, æй фенæм, — рухсмæ ’рбаввахс ыстæм мæнæ. 
Рæвдз æртыхстыстæм ыл, сырæзт хъула - фидардæр æфсæнæй. 
Уалынмæ хъæлæс— зæрдæскъæф — райхъуыст судзгæ тынты ’хсæнæй. 
«Чи стут, барджытæ? - фæрсы нæ, - гъе, мæ фæндагыл цы лæуут? 
Гуланшаройæ Каджетмæ уайын минæвар, - фæстæут!» 
Ноджы баввахс ыстæм, диссаг, - мæй, ыстъалытæй куынæ у! 
Федтам барæджы нæ цæстæй, хур нæ разындис æнæ уд. 

390 
Бестауты Гиуæрги 
Тары цæсгомыл æрвæрттывд ирд тæмæнтæ калгæ хъазы 
Æмæ, ’мбисбонау, æрттивы дардыл атагьа йæ разы. 
Был фæзыхъхъыр вæййы, бары дзырд - ыстæм, цыма тæразыл, 
Рухс тын дæндæгты цыренæй уæлбыл сытындзы йæ базыр. 
Дарддæр - рафæрс-бафæрс... Систам хъуыддаг алы ’гьдауæй барын; 
Барæг минæвар нæ уыдис, - цæй, цы нын æй хъуыд æмбарын! 
Чызг куы разындис, Рошак ма уæд кæм уагьта уый йæ барыл! — 
Бардзырд радта ’мæ йæ уайтагьд немæ ракодтам уацары. 
«Чи у? - бафарстам æй ноджы, - гье цы дунемæ нæм рахауд? 
Кæнæ иунæгæй цы хиты тары рухсгæнгæ, цырагъау?» 
Уый нæм не сдзырдта, йæ рустыл уади хъарм цæссыджы саха. 
Бецау, сау калм æй ныхъуыры, — мæйæн ралæууыд зын сахат. 
Ницы, — сусæгæй, æргомæй уацар нал загьта йæ цардæй: 
Чи у, быдыры цы зилы, гье йыл чи рацыд мæнгардæй? 
Цыма байгомыг и, бамыр, — касти тарæрфыг, æнкъардæй, 
Касти, зæрдæтæ уыраудта, калмау, цæстыты цъæх артæй. 
Уæд Рошак зæгъы: «Ныууадзут чызджы, чи зоны, цы ’ндавы, — 
Нæй йын ам зæгьæн, ыстæй йæ — дзура, уымæ дæр нæ хъавы. 
Не стыр ус-паддзахы махæн рагæй амонды хур тавы, 
Æмæ мæнæ та йын ногæй сусæг цины тынтæ уафы. 
А зынаргъ хуын дæр та уымæн у лæвар Ыстыр Хуыцауæй, 
Уæдæ тагьд æм æй ныккæнæм, хорз нæ фендзæни рæдауæй. 
Нæй йын бамбæхсæн, мæ хуртæ, иуæй аргъуц хъæуы ’гьдауæй, 
Карз у, иннæмæй, куы зонут - нæу нын хицауимæ дауæй». 

Тæлмацтæ 
391 
«Раст у хистæры уынаффæ», - мах æмхъæлæсæй ыскарстам 
Æмæ талынджы нæхимæ дарддæр не стыр фæндаг барстам. 
Чызджы, рухс тын уафгæ хастам, чызджы ницæмæйуал фарстам, 
Чызг куыдта, цыма йæ сагъæс судзгæ сау цæссыгæй саста. 
«Хистæр, ауадз мæ рæстæгмæ, - ракуырдтон мæхи Рошакæй; 
Иу хъуыддаджы фæдыл ардæм фездæхтæн æмбисвæндагæй, - 
Ис мын ам хæзна, хъæмæ йæ хъуыд фæхæццæ кæнын рагæй. 
Кæд дæу дæр, зæгъын, æййафин, фидар дæн нырма уæрагæй». 
Хъуыстой бæлццæттæ, зынди сыл, - хабар уыдонмæ дæр хъардта, 
Фæлæ цагъарæн йæ радзырд мæн æнæгъгъæлæджы ’рцардта; 
Уый мын фескъуыдта мæ сагъæс, ныфс, хъару мæ уæнгтæн радта, 
Æмæ драхмæйы бæрц рухс тын цин мæ зæрдæмæ ныддардта. 
Уайтагъд цагъармæ фæсидтæн: «Ам-ма ’рбад, мæ хур, зæгъ-ма мын: 
Уый æцæг федтай дæхæдæг æви баууæндыдтæ дамыл?» 
Цагъар алцыдæр фæд-фæдыл ногæй ранымадта сабыр; 
Уымæн удмидæг дæн, уымæн, а мæ дзурæндзых нæ бамыр. 
Хин, кæлæнгæнæг дæснытæ ис мæнмæ дыууæ цагъары; 
Никуы ничи сæ нæ уыны, никуы ничи сæ хъыгдары. 
«Уайгæ, базонут, - сын загътон, — хуры Каджсты сахары, 
Каджи ус-паддзах уацары ахстæй кæм æмæ куыд дары». 
Æмæ ’ртæ боны куыд рацыд, афтæ ’рхæццæ сты фæстæмæ: 
«Дулардухт цæуы мæрддзыгой дард фæсденджызы бæстæмæ. 
Бады фидары, дзыназы ахст чызг, - сагъæсæй хъæстæ мæй; 
Мой ыскæнынмæ йын хъавынц Росан — паддзахы кæстæрæй. 

392 
Бестауты Гиуæрги 
Ус чындзæхсæв нæма уадзы: «Мардæн цины ’гьдау чи хъары? 
Рыст, æрхæндæг дæн, риуы, дам, акса, - уалдзыгон мит уары! 
Мæнæ ’рбаздæхон, чындзаг уал калæд рухс тæмæн хибары». 
Ацыд ус-паддзах, ахст чызгмæ зилы иу цагьар фидары. 
Хин, кæлæнгæнæг æм чи уыд, - мемæ рацæут, - сын загьта: 
Фæндаг даргь фæндаг у — зоны, бирæ — йе знæгтæ та цъахтау. 
Тæккæ ’хсарджындæр хæстонты фидар хъахъхъæнæг ныууагьта. 
Дзурынц, ацыд, дам, æрæджы, - цæй, кæм раздæхдзæни тагьд та! 
Уыцы каджеты фидар, дам, никуы ничима басаста; 
Раст йæ бæстастæу сахарæн айнæг даргъ-уæрæх ахаста, 
Ис æм уый бынты бацæуæн. Чызг — æрвонвидыц ахæст та 
Уым æндонмæсыг фидары уат бæрзонддæр ран бацахста. 
Тæккæ кулдуарыл гæрзифтонг ис дæс мин æвзыгьд хъайтары. 
Бахиз мидæмæ, — уæд уым та ис æртæ сындзгæхгæд дуары 
Æмæ ’ртыгай минтæ уым дæр алы бацæуæны дарынц. 
Цæй, цы ныфс дæ уа, мæ зæрдæ, бастъæл, бахаудтæ фыдсары!» 
Автандилы ’нкъард цæсгомыл систа цинуылæн ивылын, 
Фæлæ ницы дзуры усæн, хъазы мидбылхудт йæ былыл. 
Табу загьта Стыр Хуыцауæн æмæ рухс сæнтты ныгьуылы: 
Ныр Фатманы фæрцы хуры кæд нæ бауадзид ныгуылын. 
Усмæ бадзуры: «Мæ уарзон, ныр куыд дын ракæнон арфæ? 
Ды мæ зæрдæйы ныууагътай уыцы ’хцон хабарæй арф фæд. 
Фæлæ Каджитæ кæд, удтау, зæхмæ ’ртахтысты уæларвæй, 
Кæд æдфыд не сты, уæд ма сын ис лæджы хуыз та цæй алфæн? 

Тæлмацтæ 
393 
Сагьæс бафтыди мæ удыл, уыцы хуры мæт мæ ’ндавы, 
Фæлæ каджи уд, — æнæбуар, зæгь, - сылгоймагæй цы хъавы?» 
Загьта ус: «Дæлимон - каджи, - уый сæ ном у, ном цы давы?! 
Махау адæм ысты, немæ иу хур каджиты дæр тавы. 
Каджи ном, зæгьгæ, дæлимон, уый сæ уымæн хонынц афтæ, 
Зонынц цавæрдæр кæлæнтæ, нæй сæ хины митæн рафтæн, 
Нæй сæ басæттыны хосæн никуы никæй къухы бафтæн, 
Семæ чи бацæуа тохы, - нæй æнтыст йæ цæф, йæ хъавдæн. 
Диссаг, каджитæн цы ’нтысы: саугуырм акæнынц фыдгулы; 
Тымыгь сыстын кæнынц, се знаг уæд хъызт денджызы цы ’мбулы! 
Нау фæдæлдон кæнынц уайтагьд, уайынц доны, цыма сурыл, 
Тар ныррухс кæнынц æмбойны, мигьтæ ’рбатухынц зынг хурыл. 
Туг, ыстæгæй конд адæмы уымæн рахуыдтой Каджитæ, 
Зин, дæлимон сæ дзæгьæлы макуы ма ’гьгьæлæд мачи дæр». 
Лæппу бузныгæй баззади: «Ныр мæ удæн куыд адджын дæ! 
Мæн дæ ныхæстæ батавтой, — зæрдæ кодта сæм саджилтæ». 
Автандил Хуыцаумæ кувы, цины хъарм цæссыг ызгьалгæ: 
«Бузныг, ме скæнæг, ирвæзт дæн ныр мæ хъысмæты фыдмаргæй! 
Мах дæ не ’взарæм, нæ хъусæм, — афтæ барæвдауыс алкæй. 
Искуы де ’ххуысæй фæцух уон, - ахæм дудгæ бон мыл ма ’ркæн!» 
Уыцы хурзæрины цинæй уазæг хъарм цæссыгтæ калы. 
Ус ысдызæрдыг, зыдæй йæм сагьæс, сау калмау, æвналы. 
Автандил фæхатыд хъуыддаг æмæ уарзты ’гьдау нæ халы. 
Уæд Фатман-хатун йæ хъуыры тухы судзгæ фæрдыг лалы. 

394 
Бестауты Гиуæрги 
Автандилимæ йæ уаты ус æгас æхсæв фæхъазыд; 
Бар-æнæбары йæм уый дæр пъа, хъæбыс кæнынмæ тасыд. 
Тинатины хуыз-иу ризгæ тары сыстадис йæ разы, 
Хъæдты сырдтимæ йæ зæрдæ хатти бæлæсты дæлбазыр. 
Лæппу баризы сусæгæй, цæссыг мил цады скул æмæ 
Нæу - йæ цæстыхау — сатæгсау: мигь ыслымæн и хуримæ. 
«Чи кæй уарди у? - бафæрсы, - мæнæ сагъæсы сбур æмæ 
Не ’рбадт уардийыл, — фаджысыл бады, халонау, булæмæргь. 
Дур ысудæсид йæ мидæг, ахæм сау цæссыг дзы згьæлы; 
Бабын уардидон, фæдæлдон, - цæссыг уардитæм цы ’ххæлы?! 
Цауд ус саг лæппуйæ райы, - царды фидыцы ’гьдау хæлы: 
Халон уардийыл куы ’рбады, — булæмæргь йæхи æгьгьæлы. 
Бон æрбацъæх и, тынуафгæ, хур йæхи найынмæ уайы. 
Ус ын рахаста сæртухæн, къаба, - уд сæ мидæг зайы, - 
Урс сыгьдæг хæдон, уæд зети, — уæлдæф уардидоны тайы; 
«Айс, ыскæн, — æфсæрмы ма кæн», - æфсинæн йæ зæрдæ райы. 
Загьта саг лæппу йæхимид: «Хъуамæ раргом кæнон хъуыддаг!» 
Дарæс раивта, йæхи ма ныр базаргæнæг кæм хуыдта. 
Ног дари дзаумæттæ скодта, — аив, - сонт зæрдæ куыд куырдта. 
Кæс, домбай йæ хуыз ыскалдта, худгæ, рухс хурау, нырттывта. 
Æфсин азылдис йæ къуымты, уайтагьд фынг - нæртон - ысцæттæ, 
Автандил фæзынд æрттивгæ, йе ’нгас цинæфсæст, ныфсдæттæг, 
Ус ыл ног дарæс куы федта, уæд бынтон ныррухс йæ зæрдæ; 
Райгæ, мидбылхудгæ дзуры: «Уарзон, афтæмæй хуыздæр дæ!» 

Тæлмацтæ 
395 
Сæрæй къæхтæм ыл рæвдаугæ зыд, цыбæл цæстытæ хаста, 
Спаспет сабыр худт йæ мидбыл, ома, дзæгъæлы мæ ма стау. 
Ома, не ’мбарыс, нæ хатыс - мæн дæумæ цы тых ныббаста. 
Фæлæ, раздæрау, хъæцыдис, йе ’гъдау йе ’нæбары саста. 
Хорз фæминас кодтой. Лæппу сыстад, хъæлдзæгæй, фæфардæг; 
Уаты ’рхуыссыдис, æрфынæй уайтагъд нозтджынæй, уæнгмардæй; 
Райхъал изæры, нæ рабадт уаты, раздæрау, æнкъардæй. 
Усмæ барвыста, фæсидт æм, зæгъгæ, рацу-ма, дам, ардæм. 
Ус куы балæууид къæсæрыл, дардæй «оххытæ» райдыдта: 
Талмау тасгæгуыр, зæрдæ, дам, уарзтæй риувæйнæг ратыдта. 
Баз ын гауызыл авæрдтой, - уæд цæмæн æм хъуыд хатын та! 
Цæсты сау хауты халагъуд аууон уардитыл айтыдта. 
«Фатман, ма фестъæлф, кæлмдзæфау, — лæппу хъавгæ загъта усæн, — 
Æз мæ хабæрттæ куы кæнон, уæд дæуæн уыдзæн зынхъусæн, 
Гуланшаройы мæ хъуыддаг кодтон абоны онг сусæг. 
У мæ цин æмæ мæ сагъæс сауцæст, сауцæстыхау рухс зæд. 
Нæ, базаргæнæг мæ ма ’гъгъæл, мулк нæ фæбарын тæразыл; — 
Ростеван - ыстыр паддзахæн бады йе спаспет дæ разы, 
Бирæ ’фсад, хæзна, хæцæнгарз ис мæ барвæнды дæлбазыр 
Æмæ знаджы раз фыдтохы ме ’гъдау н’ амоны фæтасын. 
Хъус мæм, радзурон дын алцы, — дæу мæ хæларыл нымайын. 
Ис мæ паддзахæн рæсугъд чызг — хурты хурзæрин, — нæ сайын, 
Баззадис мæ уд йæ мидæг, уарзтæй судзын æмæ тайын. 
Балцы рацыдтæн йæ фæндæй æмæ паддзахы цин кайын. 

396 
Бестауты Гиуæрги 
Ды цы чызджы кæйттæ кодтай, уый æрцагурын мæ домы 
Æмæ дунетыл фæзылдтæн, — кæд нæ басæттин мæ сомы, 
Чызджы судзгæ уарзт - домбайæн нæу йæ бон йæ рис уромын, 
Ахауд, нал æй уырны — ссара хос йæ зæрдæйы хъæдгомæн». 
Автандил æппæтдæр усæн дзуры ныр æргом йæ разы: 
«Стайыцармдарæг бæгъатыр зилы тар хъæды, дзыназы. 
Ныр дæ къухы ис йæ хъысмæт, ахæм хосгæнæг ын разын, — 
Ма уа цæстыхау уæгъдæппæрст, — цыма сау халоны базыр. 
Фатман, баххуыс кæ, фæкæс мæм, — цас зынудисæн ма ’взарой?! 
Хъуамæ стъалытæ нæ фæрцы иумæ удæнцой ыссарой: 
Адæм хорзракæнд куыд мысой æмæ кадыл нæ куыд дарой, 
Феной уарзæттæ та цинтæ, — дуртæ ма хала сæ марой. 
Рæвдз дæ хингæнæг цагъартæй иуы фидармæ ныздахæм, 
Чызгæн радзурæд,— цы зонæм, у нæ фæнд, нæ нысан цахæм, 
Уый нын кæд зæгъид нæ сусæг уыцы каджи ус-паддзахæн 
Æмæ каджитыл уæлахиз бафтид кæд нæ къухы махæн». 
«Табу ме скæнæг Хуыцауæн! - райхъуыст цины хъæр Фатманæй, - 
Уый цы ’хсызгон бон æркодта, зæрдæ риуы ссыгъд тæмæнæй!» 
Ус фæсидт, фæзынди цагъар — сау, сынты базырау, мæнæ. 
«Уайгæ, — загъта йын, — Каджеты февзæр хин æмæ кæлæнæй! 
Гъеныр равдис, гъе, дæ кæлæн æмæ, д’ арæхстыл æууæндон. 
Ацу, бахиз мæ цъæх артæй, - цины рухс тынтæ нывæндон: 
Зæгъ йæ низы хос зынг хурæн æмæ ма бауа фыдгæндон». 
Дзуры сау цагъар ныфсджынæй: «Сом æххæст уыдзæн дæ фæндон». 

Тæлмацтæ 
397 
ФАТМАН ÆРВИТЫ ЧИНЫГ НЕСТАН-ДАРЕДЖАНМÆ 
Уæд Фатман ныффыста чиныг: «Дуне тавæг хур, æвзисттын, 
Ныр дæу чи нал уыны, уымæн рис куыд нæ бафта йæ ристыл?! 
Уый куыд æхцон уыд дæ хъæлæс, цыма булæмæргь дæ исты! 
Лал дзæнхъавгимæ дæ хуызы иу æрттивгæ фæрдыг систы. 
Уæгъды бамбæхстай дæ хъуыддаг ды дæ хæрзгæнæг æхсинæй; 
Алцы рафæлгъуыдтон мæнæ, афтæ ма ’гъгъæл, ома хинæй. 
Ныр дæ хабæрттæ лыстæггай фысс дæ уарзонæн йæхимæ; 
Уый сырх уардийау æрттива, ды, цъæх малусæгау, цинæй. 
Мæнæ д’ агурæг æрцыдис Тариелы ’рдхорд - бæгьатыр, 
Автандил, зæгьгæ, арабаг, номдзыд саг лæппу, хъæбатыр, 
Ростеван паддзахы спаспет, тохы йе знæгтæм - æгьатыр. 
Афысс лæппумæ дæ уавæр, хур, зæрдиагæй дæм хатын. 
Ацы хингæнæг цагъар нын кæд æрбахæссид бæрæг дзырд; 
Каджи ус-паддзах æрыздæхт, æви дард балцæй нæма ’рцыд? 
Ие ’фсад цас ысты, кæм лæууынц? Хъуамæ базона дæ фæрцы, - 
Чи сты балхонтæ, ыстæй сæ хæс та бачынди кæмæн цы? 
Уымы хабæрттæй цы зоныс, уыдон нæм ныффысс, ыстæй дæр 
Рарвит уарзонмæ нысанæн исты, — барухс уа йæ зæрдæ. 
Сагьæс мауал кæн, фыдхъысмæт ныр кæрон ыскодта ’фхæрдæн. 
Тагьд уæ кæрæдзи цы ссарат, уый уын фестæд, хур, мæ сæр дæр!» 
Радта ус йæ фыстæг лæгмæ: «Уайгæ, - азæлыд йæ хъæлæс, - 
Тагьд æй сæмбæлын кæ чызгыл, мардзæ, ныр дæ хин - дæ фæрæз!» 
Цагьар баппæрста йæ уæлæ хины, диссаджы цъæх пæлæз; 
Систа хи бæрзонд, цы йæ хъуыд?! — уыцы иу маргъы фæпæррæст! 

398 
Бестауты Гиуæрги 
Цыма ’лвæст æрдынæй феуæгъд, - фатау уæлдæфы фæтæхы; 
Бон куыддæр æризæр, афтæ абадт фидары къæдзæхыл. 
Бахызт аивæй, лæууæнт уал æфсад къæсæрыл рæгъ-рæгъы! 
Хурæн радзырдта, Фатман ын цин — æхсызгойнаг - цы зæгъы. 
Бахызт мæсыгмæ уый афтæ, цыма ’хгæд нæ уыд æппындæр; 
Бахызт сатæгсау лæг, сæрæй даргъ æрзæбул ысты хъуынтæ. 
Рухс хур фестъæлфыди, барызт, тасы бахауди йæ уындæй. 
Уарди фырадæргæй абур, аззад малусæг æмпылдæй. 
Дзуры негыр цагъар чызгæн: «Уый цы фæтарстæ, цы срызтæ? 
Гуланшаройæ Фатманæй цины уацхæссæг æрвыст дæн, 
Айс, кæй нæ фæливын, уый дын мæнæ радзурдзæн йæ фыстæг. 
Уарди, рухс хур дыл ыскæсдзæн, сагъæс атайдзæн — æнтъыснæг». 
«Цины уацхæссæг Фатманæй?!» — ахæст не ’ууæнды йæ хъустыл 
Банкъуыст цæстыхау, фæзыхъхъыр чызджы уардигъуыз хæмпус был, 
Ризгæ цагъарæн йæ къухæй райста чиныг, цыма рухс тын. 
Чиныг ракæсы, ивылы цин цæстысыгæй йæ рустыл. 
«Чи у м’ агурæг? — æрфарста ахæст уацхæссæг цагъары, — 
Ау, мæ сагъæс ма дунейыл искуы искæмæ дæр хъары?!» 
Уын йын радзырдта: «Зæгъдзынæн æз, — цы фехъуыстон, цы ’мбарын: 
Ды куы рацыдтæ, уæдæй нын арвыл хур цырагъ нæ дары. 
Маст йæ зæрдæйы Фатманæн ахызт иннæрдæм цыргъ кардау; 
Уый цы дудгæ бонтæ федта, уый цы сау цæссыг фæкалдта!.; 
Хорз уыдис, уæддæр мæ фæрцы уайтагъд д’ ахæстон ыссардта! 
Иу Ыстыр Хуыцау — йæ зонæг, уый дæуыл йæхи куыд мардта. 

Тæлмацтæ 
399 
Ныр фæзынд домбай бæгьатыр, калы, рухс хурау, тæмæнтæ. 
Уый Фатман-хатунæн загьта, - ды фыдуавæры цæмæн дæ. 
Лæппу д’ агурæг æрцыди, карз ныффæдзæхстой мæнæн дæр, 
Тагьд, дам, сæмбæлын кæн чызгыл фыстæг хин æмæ кæлæнтæй». 
Ахæст цагьарæн: «Æууæндын ныр дæ ныхæстыл, дæ растыл: 
Никуы фыны дæр нæ дзырдтон æз дæ хицауæн мæ уарзтыл. 
Уый бæлвырд ныгуылд нæма у хур - мæ удылхæцæг, уаз тын. 
Æз фыссын, фæлæ Фатманæн зæгь, - цы зыны дæн, цы масты». 
НЕСТАН-ДАРЕДЖАНЫ ДЗУАПП ФАТМАНÆН 
«Уæ, Фатман, - фыссы, — дæ рæвдыд æз мæхи мадæй нæ зонын! 
Ныр куы йæ фенис, - мæ уд мын маст цы уавæрæн æвзоны! 
Нæй нымæц, кæрон мæ ристæн: иу рын, иу фыд мæ нæ домы. 
Ныр дæ фыстæгæй мæ зæрдæ мæнæ барухс и зындоны. 
Уæд дыууæ кæлæнгæнæгæй байстай мæн, Фатман, сæ къухæй, — 
Каджи-хингæнджытæ се ’ппæт ныр кæнынц мæнæн хъуырдухæн: 
Иу дæн, афтæмæй мæ се ’гас, - минтæ - хъахъхъæнынц æдзухæй, 
Уый дæ ма бауырнæд, макуы, - искуы фескъуыйа мæ тухæн! 
Цæй, цы ма дæм фыссон, ис мын амы хабæрттæн цы зæгьæн: 
Каджи ус-паддзах нæма ’рцыд, нæй йын афтæ тагьд ыздæхæн, 
Фæлæ фидарæн ныууагьта бирæ минты ’вджид йæ дæгьæл; 
Мæн куыд агуры? — фæуыдзæн уыцы саг лæппу фыдæгьгьæл! 
Нæй мын ардыгæй ирвæзæн, — уæгьды ма сафæд йæ рæстæг. 
Уæгьды мауал кæнæд тухи, арты ма судзæд мæ мæстæй! 
Фæлæ фембæлдис мæ хурыл, уæ, тæхудиаг, æрмæст æй 
Дардæй, дардæй дæр ма искуы иу хатт чи федта йæ цæстæй! 

400 
Бестауты Гиуæрги 
О, нæ дын загътон мæ хабар,-хатын ныр, Фатман, мæ зылын, 
Фæлæ дзурынæн зын уыдис, - зæрдæ сыгъд цы фыд, цы зыны! 
Тариелмæ мын ныххатут, уый мæт мын мæ уд æхсыны: 
Уæгъды ма схæцæд мæн тыххæй ацы ’лгьыст бæстæм бырсыныл! 
Фаг фыдхъизæмар æвзарын, - тухи, царæфтыдцух нал дæн, 
Зон: дыууæ марды кæндзынæн, - искуы уый куы фенон мардæй. 
Нæй мæ сыгьд сæрæн хуыздæр хос, дзырд нæ фæливын мæнгардæй. 
Мацы сфæнд кæнæд, фæлтау мæ фенæд дурты бын æдзардæй! 
Ды фыссыс, зæгьгæ, нысан æм исты ку’ арвыстаин, — мæнæ 
Фыстæджы гæппæл æвæрын уарзоны лæвар кæрдæнæй. 
Сау, мæ хъысмæтау, хуызæй у, - судзы зæрдæ та кæлæнæй: 
У мын йе ’мыдзаг йæ лæвар уарзты судзаджы тæмæнæй». 
НЕСТАН-ДАРЕДЖАН ÆРВИТЫ ЧИНЫГ ЙÆ УАРЗОНМÆ 
Уæд хæкъуырцгæнгæ, дзыназгæ чызг йæ уарзонмæ ныффыста. 
Цæссыг калд, æниу кæд ма уыд уарзтæн сау цæссыг æххуыс та! 
Лæг фæуыдаид зæрдæхæлд, - зæгъгæ, уый додоймæ хъуыста, 
Уарди базыхъхъыр, æрттывта урс дзæнхъа фæрдыг — æгъуыстаг: 
«Ацы судзаджы чиныг дæм æз фыссын, мæ хур, ахæсты; 
Сис - мæ тасгæ гуыр, тулын æй ризгæ ме ’рхæндæг сагьæсты, 
Ам нæ зæрдæтæ сиу кодтон, — дзурæнт чиныджы мах бæсты. 
Бастъæл, ба, мæ уд, ма бацу уæгьды таримæ карз хæсты! 
Уый дын, гье, мæ бон, нæ хъысмæт: туг ныл уары æмæ уары; 
Хур алдзæн тæмæнтæ калæд, джиуын саудалынджы, тары! 
Цард æлгьыст æмæ мæнгард у, - алы зондджын дæр æмбары. 
Уас, мæгуыр мæ бон,-дæ мæтæй ай цы дудгæ фыд æвзарын?! 

Тæлмацтæ 
401 
Ай цы сныв кодтой нæ удтæн карз хъысмæт æмæ фыдрæстæг: 
Иу нæ иннæйы хæстæгмæ райгæ нал федта йæ цæстæй! 
Ныр ды кæмæн нал дæ, - зæрдæ тъæпп куыд нæ фæхауы мæстæй! 
Мæнæ райхæлди мæ сусæг, раргом ме ’рхæндæг ныхæстæй. 
Хурты хурзæрин, дæхистæн, загьтон - удæгас мын нал дæ; 
Асаст, бадон и мæ хъару, уæнгтæ баззадысты калдæй. 
Ныр Ыстыр Хуыцауæн табу, — цинæй худгæбыл, ысхъал дæн! 
Ныр йæ дард кæрон æрцыдис мæнæ ме ’нтъыснæг æнкъардæн. 
Цæр, дæ сæрвæлтау амæлон, уадз, фыдхъысмæт мæ бадома, 
Уадз, мæ сыгьд зæрдæ ноджыдæр дудгæ сагьæсты бадон уа! 
Уарзон, мыс мæ-иу дард бæсты, — риу мæстæлгъæдæй ку’ атона. 
Уыцы тар бонтæм абуздзæн уарзт мæ зæрдæйы суадонау. 
Цæй, цы ма фыссон, уадултыл уайы цæстысыг сахатæй, - 
Нæй мæ хабæрттæн радзурæн, нæй мæ диссæгтæн рахатæн; 
Мæн Фатман-хатун ратыдта сау кæлæнгæнæг цагьартæй, 
Цард йæ сау кæнон бакодта, - ногæй уацары бахаудтæн. 
Бафтыд фыд мæ фыдтыл, цард мын у зынудисæн æрмæстдæр, - 
Цыма карз хъысмæт мæ удæн фаг нæ фæдардта йæ хъæстæ! 
Хины каджитæ мæ ’рцахстой, нал ис алидзæн сæ бæстæй. 
Уый, мæ удлæууæн, фыдхъысмæт, зинау, сагьуыди нæ фæстæ. 
Цæст нæ сæххæсдзæн йæ сæрмæ, бадын иу ахæм гæнахы; 
Ис æм иу фæндаг æнахуыр, - къæдзæх зæххы бын фæкъахыр; 
Бирæ ’фсад æхсæвæй-бонæй хъахъхъæнæг лæууынц сæ къахыл, 
Нæй сын басæттæн, фыдгулы семæ бахъæуæд хылкъахын! 

402 
Бестауты Гиуæрги 
Ма кæс каджитæм æндæртау, уæгьды ма ’рбабырс уæлбæхæй; 
Зонын, мардæй дæ куы фенон, - рыст æнæуый дæр, зæрдæхæлд, - 
Цыма зных æрцъыкк-æхсонæй - арт ысуадздзынæн æмдзæхæр. 
Нæй фæрæз, дæ къух мыл ауигь, басгуых фидардæр къæдзæхæй! 
Уæ, мæ удлæууæн, макуы уæд, ма, дæ фæсонæрхæджы дæр, — 
Дæу дæ талмвидыц баива, искæй равзара каджитæй. 
Нæ, дæуæй дарддæр никæй дæн, ма мæм бабæллæд мачи дæр; 
Былæй атæхин, зæрдæсæр кардæй акæнин саджилтæ. 
Ард хæрын, - дæ мæй æндæрæн никуы рухс цырагь нæ дардзæн, 
Арвæй хуры фырт куы ’рхиза, риумæ уый уарзт дæр нæ хъардзæн. 
Былæй асхъиудзæн дæ уарзон, - раздæр хи, мæ бон, ныммардзæн. 
Кув мын уæд, мæ уд уæларвмæ кæд бæрзонд ыстæхид, мардзæ! 
Кув мын, кув, æмæ схицæн уон а мæнг дунейы сагьæстæй, - 
Артæй, дон æмæ сау зæххæй, зилгæ уæлдæфы ахæстæй. 
Арвмæ сфардæг уон, банкъарон, - арв мын бахицон, бахæстæг. 
Бон уа, тар æхсæв, — хатон æй, хуры рухс тынтæм баххæстæн. 
Хур æнæ дæ гуырдз нæ уыдзæн, ды йæ иу хай дæ, йæ хъæстæ, 
Йемæ дун-дунейы зилыс йе ’мбуар, йе сконды ныхæстæй. 
Фенин рухс хуры дæ фæлгонц, райгæ ракæсин мæ цæстæй; 
Цард мын марг дары, мæлæт мын раттид удæнцой йæ фæстæ. 
Иугæр ис мæ уд дæ бæрны, - цæй, цы ма тæрсон мæлæтæй! 
Фæлæ сбастай мын мæ зæрдæ уарзты судзаджы кæлæнтæй, - 
Нæй ысуæгьдгæнæн æнусмæ уымæн сагьæсы къæлæтæй! 
Æз, цыфæнды уæд, — хъæцдзынæн, ды уæддæр ма тай мæ мæтæй. 

Тæлмацтæ 
403 
Атындз Индимæ, мæ фыдæн туг йæ зæронд сæрыл уары: 
Бирæ - йе знæгтæ, зæрдæ та никæй баххуысыл нæ дары. 
Ратт ын удæнцой, куы зоныс - уый йæ чызджы мæт дæр мары. 
Уым-иу тохы бон æрымыс, — ам цы дудгæ фыд æвзарын. 
Цæй, æгæр дæр ма фæкодтон æз мæ судзаджы хъæстытæ; 
Дзурай - нæ, уæддæр æмбары зæрдæ зæрдæйы рæстытæ. 
Маст мæ бадомдзæни, къахдзæн сынт мæ уарзæгой цæстытæ; 
Уый - дæ дзæбæх удæн радтон цард-цæрæнбоны мæстытæ. 
Айс, нысанæн дæм æрвитын, хур, мæ кæрдæнæй гæппæл дæр, 
Уайтагъд фестъæлфдзынæ, зонын, — уый дæ лæвар у — мæ кæрдæн. 
Атад де стыр цин, ныфсæнцой дар мæ нысаныл дæ зæрдæ. 
Зилгæ авд арвы фыдазар махæн басыгъта нæ сæртæ». 
Ахæст йе ’рдаг кæрдæн систа, сау чысыл гæппæл дзы хъауы, - 
Йе ’нкъард чиныгмæ йæ хъавгæ, — цыма цины хос, - æфтауы. 
Даргъ, ыставд дзыкку фæпырх и, чызг бæгъæмсарæй фидауы, 
Сау сынты базыр рæдауæй уаты буды хæрздæф тауы, 
Систа чызджы чиныг цагъар, ног фæпæррæст кодта уадид, 
Уыцы иу цæсты ныкъуылдмæ Гуланшаройы куы ’рбадид. 
Автандилы ма цы хъуыди, - хъуыддаг ныр рæстырдæм уади! 
«Табу Стыр Хуыцауæн!» — загъта, уарди худгæбылæй ради. 
Лæппу ракодта хæларæй усæн бузныджы ныхæстæ: 
«Уый куы сæххæст и мæ бæллиц, уæд куыд бафидон дæ хæрзтæ? 
Хæс дæ дардзынæн æнусмæ, ныр цæуон, фæци мæ рæстæг; 
Тагъд æз каджитæм æркæнон, — чи сын сыскъуына сæ хъæстæ!» 

404 
Бестауты Гиуæрги 
Ус зæгъы: «Домбай, мæ риуы уый дывыдон арт æндзары: 
Хур куынæуал уа мæ цуры, — зæрдæ бастъæлдзæни тары, 
Фæлæ уайгæ уал, бæгуы дын нæй гæдзæгæнæн, - æмбарын; 
Фердæх, цалынмæ нæма ис Дулардухт йæхи хæдзары». 
Автандил ныр та йæхимæ басидт Придоны цагъартæм, 
Загъта: «’Рнымæг ис йæ пиллон риуы сагъæсты цъæх артæн: 
Ме ’рцыд дзæгъæлы нæ фæцис дард арабты бæстæй ардæм; 
Ныр фыдгултимæ уыдзæнис тагъд мæлæты зиу мæ кардæн! 
Уайгæ, ракæнут Придонæн рæвдздæр ацы ’хцон ныхæстæ, 
Æз тындзгæ кæнын кæдæмдæр, мæн кæм амоны мæ рæстæг! 
Карз хæстон фæдис ныннæрæд, дардыл сызмæлæд уæ бæстæ. 
Айсут ацы мулк, æндæр уын ам цæмæй фидон уæ хæрзтæ! 
Рох нæ уыдзæнис уæ лæггад, бирæ, бирæ хорз уæ зонын; 
Уе ’гъдау дардзынæн мæ зæрдыл, - мæнæ фембæлон Придоныл, 
Федтат, абырджытæй байстон ацы цъус фæллой дæр доны, 
Дарддæр ницы ис мæ къухы, - исчи кæд æлгъин мæ хоны? 
Нæй хуыздæр гæнæн, цы раттон, - дард дæн ам мæхи хæдзарæй». 
Нау сын - йемыдзаг хæзнайæ - уый ысхай кодта хæларæй. 
«Уайгæ, байрайут сын загъта - ныр уæ хорз Мулгъазанзарæй, 
Ме ’рдхорд Придонмæ уын мæнæ чиныг йе ’нувыд æмгарæй». 
АВТАНДИЛ ÆРВИТЫ ЧИНЫГ ПРИДОНМÆ 
Спаспет чиныджы ныффыста: «Уæ, Придон, паддзах хъæбатыр, 
Сахъ домбайы ’мдых зæрдæйæ, хурты хурзæрин дзæнхъатын, 
Барджын, амондджын, æхсарджын, тохы знæгты ’хсæн æгъатыр, 
Дардæй дын салам æз радтон, æз — дæ иу кæстæр бæгъатыр! 

Тæлмацтæ 
405 
Мастæй, тухийæ цы федтон, зæрдæ катайæ цы сарыд, 
Уыйхыгьд сæххæст и мæ бæллиц æмæ ’хсызгон цин æвзарын; 
Хъæды лæгæты домбайæн марг кæй дудгæ сагьæс дары, 
Мæнæ бантыст мын фæстагмæ уыцы хурæнгæсы ссарын. 
Ахст у каджитæм, Каджетæн нæй ныппырхгæнæн — æгьгьæлынц, 
Уырдæм бабырсын уæлбæхæй у мæнæн уæддæр гæнгæлы. 
Ногдзыд уардийыл тæрккъæвда ’взист цыхцырджытæй кæм кæлы, 
Нæй уым хицау, фæлæ йе ’фсад бон-æхсæв фынæй нæ кæнынц. 
Цинæй барухс и мæ зæрдæ, мастæй, раздæрау, нæ тонын: 
Ды ’мæ де ’фсымæр кæм ыстут, уым зынæй цы уа, — нæ зонын! 
Исты сфæнд кæнат, æххæст уын уæд куыд не суыдзæн, цы ’фсоны? 
Лæг кæм фæлæудзæн уæ ныхмæ, арт куы суадздзыстут æхсоныл! 
Нæй мын фездæхæн дæ бæстæм, курын - азым-иу мæм ма ’рхæсс. 
Уайын не ’рдхордмæ фæдисы: Мæйы суæгьд кæнын — мæ сагьæс. 
Тагьд дæм бацæудзыстæм иумæ, гъеуæд худгæбылæй ракæс; 
Уымæн баххуыс кæнын, зоныс, у нæ иумæйаг уæззау хæс. 
Нæй мын бафидæн æнусмæ а дæ цагьарты лæггадæн, 
Цин, æххуыс, узæлд цагьарæй ахæм никуы федтон адæн: 
Де ’рмдзæф се ’гьдауыл бæрæг у, цæй, цы сæ стауын, æрра дæн — 
Чи кæмæй цæуы, уый — йе ’нгæс, — дзурынц зондыкъуыбар адæм». 
Радта чиныг, — къухæй къухмæ ахызт цагьарты фæлгуыры, — 
Цыма малусджыты чъина кæнæ уардиты дзыгуыр уыд. 
Дзуры: «Райгæ уæд уæ паддзах, маст нæ нал хъæуы ныхъуырын». 
Рухс налхъуыт-налмас фæрдгуытæ судзынц лал былты зыхъхъыры. 

406 
Бестауты Гиуæрги 
Автандил ысбадти науы, бахызт денджызы гуылфæнты; 
Мæй — йæ цæлхыдзаг - æрттивгæ рараст, рухс тынтæ нывæнды. 
Усы ’рхæндæгæй ныууагьта, уæвгæ, уый дæр æй нæ фæндыд. 
Адæм тугдзæссыгтæ калдтой, ниугæ кастысты йæ фæдыл. 
Кодтой су-додой, æрдиаг цагъартæ, Фатман, Усен дæр: 
«Хур, цы ми бакодтай, мæнæ бон куы баталынг, куы фендæр. 
Арвыл хурзæрин нæ хæты, - уый дæ тар аууон у, де ’ндæрг. 
Цæй, куыд нæ барвыстай мæрдтæм, уый хæлар хъайтарыл не ’мбæлд». 
АВТАНДИЛ АЦЫД ГУЛАНШАРОЙÆ ÆМÆ 
ФЕМБÆЛД ТАРИЕЛЫЛ 
Автандил фæхæццæ былмæ, рахызт наулæууæны науæй. 
Уайы быдыры, йæ былтыл хъазы рухс цины фæйлауæн. 
Ныр йæ мидбыл кæд фæхудид йе ’рдхорд, - табу Стыр Хуыцауæн! 
Уый сын амонды хæрзиуæг радта парахат, рæдауæй. 
Дардтой быдыртæ цъæх-цъæхид, кæрдæг анхъæвзта сæ сæрты, 
Уарди райхæлдис, æрлæууыд йе ’мгъуыд саггуырдæн йæ зæрдыл, 
Хур ыстъалыгуырдз Мыдзбыры арвæн йе ’рфæнты лæгæрды, 
Худгæ лæппуйы раз сысты мин-мин дидинтæй æрвæрдын. 
Арв фæздæгкалгæ ныннæрыд, мигъ æвзист фæрдгуытæ луары; 
Автандил цæуы, йæ сæнттæ уарди дидинæгæн хъары: 
«Тинатины ’нгæс, дæу фенгæ цæстæй цины цæссыг хъары, 
Демæ уарзонау фæдзурын, - зæрдæ удæнцой æнкъары». 
Чызджы мысыдис, цæссыгтæ рустыл уадысты сахатæй. 
Сыгъд, фыдвæндагыл нал уыдис бæхы фатдзу-тахт — ахадæн; 
Бамбæхст къахвæндаг къутæрты, нал зынд, нал ын уыд рахатæн. 
Спаспет стайтæ ’мæ домбæйтты цагъта хъæзы парахатæй. 

Тæлмацтæ 
407 
Лæгæт разындис, фæхъæлдзæг, загъта: «Зонгæ къæдзæх уæртæ, 
Уым ис, уым калы йæ цæссыг, — æз кæй тыххæй дæн рыстзæрдæ. 
Тагъддæр, ракæнон ын хабар, цæрдтæм раздæхдзæни мæрдтæй. 
Уæвгæ, лæгæты куынæ уа, уæд — уынгæджыйаг мæ сæр дæр. 
Иу уысм не ’рбады бынаты, хъæды знæт сырдтимæ джиуы; 
Уый, æвæццæгæн, ныр дæр та искуы ’нкъард зæрдæйæ ниуы. 
Цон-ма, хъамылы йæ фенон, уым дзыназдзæни йæхиуыл». 
Лæппу хъамылмæ фæзылдта, бæх йæ фæндагæй нæ чиуы. 
Уайы бæх æмæ йæ барæг саргьыл хъалзæрдæйæ зары, 
«Тариел!» - зæгьгæ, йæ хъæрæй æрдзы ’нцой æгуыппæг халы. 
Уайы, уалынджы, цæвиттон, хур ныццæхæр калдта тары: 
Уæртæ цæст æваст ысхæцыд хъæзы кардæлвæст хъайтарыл. 
Тариел домбай æрмардта, туг лæдæрст нырма йæ кардæй, 
Хъæзы фистæгæй лæууыдис тар, æрхæндæгæй, æнкъардæй. 
Автандилы хъæр йæ хъустыл ауадис æмбойны дардæй, 
Аджих, ауыдта йæ, ратахт, — цыма ’рттивгæ стъæлфæн артæй. 
Фæринк феппæрста йæ къухæй, бауад, хъæр кæцæй хъуыст, уырдæм, 
Саргьæй рагæпп ласта спаспет рухс, тæхгæ стъалыйæ цырддæр. 
Æмæ ’хсызгонæй нылхъывтой уым сæ кæрæдзи сæ хъуыртæм, 
Хъуыст сæкæры тад ныхæстæ уарди-дидинты зыхъхъыртæй. 
Мастæй дудгæдæр дзырдаив Тариел фæлмæн нывæнды: 
Сау цæстыхауты бæзджын къох сахуырст тугзæйы гуылфæнты, 
Уайы цæссыджы тыгьдызæй æмæ талм бæласы ссæнды: 
«Цæй, æгайтдæр ма дæ федтон, ныр быхсдзынæн мæт цыфæнды!» 

408 
Бестауты Гиуæрги 
Тариел кæуы хæкъуырццæй, Автандил æм худы, райы. 
Был фæзыхъхъыр ис, æрвæрттывд хъазы рухсцырен дзæнхъайыл; 
Дзуры: «Базыдтон æппæтдæр, хъуыддаг мах фæндиаг уайы, 
Уарди райхæлдзæнис ногæй, ныр йæ сагьæс цинмæ сайы». 
Тариел зæгъы: «Дæ фендæй уыйбæрц барухс и мæ зæрдæ, 
Æмæ байрайынæн, цинæн у мæнæн, ме ’рдхорд, æгæр дæр. 
Ды кæй фæдыл зылдтæ, уымæн никуы нæй йæ кой, йæ хъæр дæр, 
Нæй æнæ хуыцау хæрзамонд, уый бар бакодтам нæ сæртæ». 
Нæй, нæ уырнынц Тариелы йе ’рдхорд саггуырды ныхæстæ. 
Автандил йæхимид загьта: «Хъуыддаг радзурон æххæстæй». 
Нысан сæвдыста, цæвиттон, дардыл барухс кодта бæстæ, 
Тариел, бецау, фæсонтау, гæппæл ауынгæ йæ цæстæй. 
Рæвдз æм февнæлдта, чиныг дæр тагьд-тагьд айхæлдта, фестъæлфыд. 
Барызт, афæлурс, ахаудта, дарддæр уардибыл не стæлфыд, 
Русты нал аззад уды ’ртау, ацъæх саухауджын цæсттъыфыл; 
Саламан æмæ Каины уыйбæрц не ’ндæвта се стыр фыд. 
Автандил куы федта, йе ’рдхорд зæххыл ахауди йæ разы, 
Рæвдз æм февнæлдта, æххуыс дæр, уæвгæ, лæппуйы бон цас уыд! 
Тариел цыма ныртхутæг, цыма бавзалы и, басыгьд, 
Йе ’гьуыз уадултыл, мæрдонау, царды иунæг нысан нал зынд. 
Автандил æрбадт, дзыназы, цæссыг цæстыхаутыл уайы, - 
Цыма спæр-пæр кæны сау сынт тагьд-тагьд ирд æвзист къæвдайы. 
Афаст лал-фæрдыг, йæ хуылфы андæгьд цæст цырен дзæнхъайыл, 
Фемæхст къадатæ, сæ сырх фæд рустыл, уарди-донау, уайы. 

Тæлмацтæ 
409 
Мæстæй цонджы фыдтæ ’хсыны, туг йæ уадултыл ивылы: 
«Уый цы бакуыстон, ныстъæлон, цыма зондцух дæн, æдылы! 
Сонт калд чи бакæндзæн афтæ дон чъырын арты тыфылы. 
Цин æгæрон уыд æвирхъау, зæрдæ цинæй дæр ныгуылы. 
Уæууа, ме ’нæууылд дзырдтæй йæ мæнæ удхæссæг фæхаста! 
Уый æгæр цин уыд, йæ хъуыр ын уайтагьд ахгæдта фыдмастау, 
Лæг - æдылы та тæрæзтыл цымæ хъуыддæгтæ кæд барста! 
Дугъ, дам, нæй гæппæй, - фæзæгъынц, макуы сонты митæ ма стау». 
Тариел нæ чъицы, хаудæй баззад талм бæласы тала. 
Автандил фæдисæй ауад, дон ыл армыдзаг æркала, 
Рæвдз домбайы туг куы ’рдавид, - фалдæр алæсæн, ысмалау, 
Тугæй арвы цъæх — фæтæн риу — афæлдæхт сырх-сырхид лалау. 
Сахъ домбайы туг домбайыл сæмбæлд, фестъæлфыди сонтау, 
Фенкъуыст цæстыхауты сау рæнхъ, сагсур индиаг хæстонтау, 
Ракаст цæстытæй, фæцис æй ногæй рабадыны бон та. 
Хуры фатæй цæф фæлурс мæй мигътæй гудзиццытæ кодта. 
Уарди басыйы зымæгон, - уазал уадтымыгьы, хъызты; 
Къаддæр не ’мпылы сæрдыгон, — судзгæ хус рæстæг куы сысты. 
Зара булæмæргъ, нæ зара - хъалсæр нал вæййы сæрыстыр: 
Ис знаг - уазал дæр, æнтæф дæр, — уæвгæ, иугъуызон кæм ысты?! 
Афтæ зæрдæ дæр, зæгъ-ма йын, уæд фæчъил уыдзæн, куыннæ стæй! 
Царды иугъуызон фæриссы судзгæ цин æмæ фырмæстæй. 
Нæй кæрон, мæгуыр, йæ хъыгтæн, дуды иудадзыг йæ рæстæй; 
Иу — йæхи уды знаг дардзæн йе ’ууæнк дунейыл æрмæстдæр. 

410 
Бестауты Гауæрги 
Тариел та чиныг систа, цæст йæ рæнхъытæй нæ исы! 
Систа, сонтау æй нымайы, дуды ’хсызгон цинæй, риссы. 
Рухс тын цæссыджы ныххуылыдз, бон, нымæг цырагъау, ризы. 
Автандил уæззаугай сыстад, сиды йе ’рдхордмæ фæдисы; 
Дзуры: «Не ’мбæлы хæд-зондыл афтæ цины бон дзыназын; 
Цæй, цы ма нæ ис кæуинаг? Байрай чиныгæй — дæ разы. 
Раст, дæ сæфт хурмæ фæцæуæм, - рис æгæрдæр ма фæразы! 
Тагъддæр, зонын æй, фæрдыгау, калм зæрин хурæй кæм хъазы. 
Уæвгæ, цин уал ныл æмбæлы, раздæр байрайæм æгъдауыл; — 
Хъæлдзæгсыстдзыстæм, Каджетмæ тагъддæр атындздзыстæм науыл: 
Уым нæ бахъæудзæн нæ кæрдтæ сау фыдгулы стджытыл дауын — 
Сисой каджитæ тæсмæрдтæ,- хæст лæджы ’хсарæй фидауы!» 
Тариел æрцыдис йе ’муд, нал уыд, раздæрау, йæ мæтыл, 
Сатæгсау цæстыты ссыгъдис урс æрвæрттывды тæмæн тын; 
Цыма лал фæрдыгыл рамбæлд хур йæ сыгъзæрин хæтæнты. 
Диссаг, - ахæмæн рæдауæй арв хæрзиуджытæ нæ дæтты! 
Автандилæн бузныг загъта: «Нæй, нæ дæ уæндын æппæлын: 
Дæу пахуымпары цыргъ зондæй, ме ’рдхорд, сыстауын æмбæлы; 
Хохаг суадонау дæ хорз ми дойны дидиныл æмбæлы, 
Уый ды ныццауæзтай къада, - кæд мæ цæстысыг нæ кæлы. 
Уыйбæрц бирæ хорз дæ зонын, — кæс, кæнын, мæ бон, къæмдзæстыг, 
Нæй сын бафидæн, Хуыцау дын арфæ ракæнæд мæ бæсты!» 
Бæхтыл рацæуынц, кæрæдзи дарынц мастсафæн ныхæстыл... 
Цинæй хъодыгонд Асматæн хъæлдзæг уацхæссæг куыннæ сты! 

Тæлмацтæ 
411 
Бадти лæгæты къæсæрыл иунæгæй Асмат æнкъардæй, 
Акаст, барджыты куы суыдта, уайтагъд базыдта сæ дардæй, 
Фæлæ булæмæргъы, диссаг, ныр цæмæн фæзмынц сæ зардæй? 
Атахт адæргæй сæ размæ, цин дæр нал бакодта, сар дæр. 
Заргæ ’рбаздæхгæ нæ федта, никуы, лæгæтмæ хъайтары. 
Ныр цы сау диссаг æрцыдис, афтæ хъæлдзæгæй куыд зары?! 
Чызг фæсонт, цыма фæрасыг æмæ ницыуал æмбары; 
Ау, цы йæм рауад, — йæхимид хъуыддаг сусæгæй æвзары. 
Чызджы доныбыл куы суыдтой, худгæ хъæр кæнынц: «Хуыцауæй 
Фестæм амондджын, — йæ хæрзтæ радта не ’ппæтæн рæдауæй! 
Асмат, мæйы ’нгæсы ссардтам, цин нын нал у, нал, æвгъауæн, 
Маст нæ нал судздзæн, нæ тæдздзæн цæссыг ныр нæ цæстыхауæй. 
Саргъæй рагæпп ласта спаспет, хойау атыхстис Асматыл, 
Чызг дæр й’ астæуыл æрбатыхст, тасы талмвидыц бæгъатыр. 
Фемæхст уадултыл сæ цæссыг, фесты цин кæныныл, пъатыл. 
Чызг æй бафарста фæстагмæ: «Дзур, цы хабар у, нæ хатын». 
Уæд фæлурс мæйы фыст чиныг Автандил Асматмæ ’вдисы: 
Дард ран ахæсты, дам, фен-ма, цонгхус талм бæлас куыд ризы! 
«Уæвгæ, мах мæтæй нæ дары уым æрдумæ дæр йæхи зын: 
Хур нæм дард бæстæй фæхудти, уый нæ тар аууонæй хизы». 
Уайтагъд зонгæ ’рмдзæф базыдта, фæлæ нал ын уыд цингæнæн: 
Чызг ныффæлурс ис адæргæй, — сыстад, — загътаис, ингæнæй. 
Сæрæй къæхтæм-иу барызти, мæнæ раст цыма хингæнæг. 
Дзуры спаспетмæ: «Сайынц мæ кæнæ цæстытæ, зин кæнæ!» 

412 
Бестауты Гиуæрги 
«Ма тæрс, - дзуры йæм Автандил, — амонд бахудтис уарзæттæм, 
Сагьæс рухс цинæй раивтам, маст - зæрдæхалæн - уаз сæнттæй. 
Хур нæм рахæстæг, — тардæр тар уый нæ развæдæй ассæнддзæн, 
Фыд, хæрамимæ карз тохы нæй хæлар мийæн басæттæн!» 
Тариелы хъæлдзæг худтæй ризынц лæгæты къæдзæхтæ. 
Цинæй тыхст, бецау, Асматыл, кодта талм бæлас дыдæгътæ. 
Сау сынты базырæй сабыр тагъдис уардийыл æртæхтæ. 
Арв нын ракæны хæрзиуæг, арв ныццауазы фыдæх дæр. 
Табу Стыр Хуыцауæн загьтой, цин, дам, бахай кодтай махæн, 
Кæд дæ фæрцы нæ фыдхъысмæт, зæгьгæ, нал кæнид хылкъахæн!» 
Къæсмæ бахызтысты, уым сын фынг Асмат куы ’рдавид ахæм, 
Цыма уым æнхъæл нæ уыдис номдзыд Индийы паддзахæн. 
Фысым - уазæгмæ: «Ныр-ма мæм хъус, мæ хорз хæлар, мæ хæстæг, 
Ацы цины бон мæнмæ дæр ис æхсызгойнаг ныхæстæ. 
Ам гуымир уæйгуытæн иухатт æз куы сыскъуыдтон сæ хъæстæ, 
Гъеуæд диссаджы хæзнатæ баззад лæгæты сæ фæстæ. 
Зон, цæстæй дæр сæ нæ федтон, — мæн уæд ницæмæн хъуыдысты. 
Цæй-ма, басгарæм сæ, ме ’рдхорд, фенæм — цас ысты, куыд ысты!» 
«Фенæм!» — бахъæлдзæг и спаспет, чызг дæр саггуырдтимæ сысты; 
Тагьд цыппор дуары сæ разы пырх, гуыдырцъæлтæ уыдысты. 
Федтой дунейы хæзнатæ, - хорз зæрдæзæгьгæ цы хъуыдис; 
Лал - фæрдыгамад, дæсны конд уым рæдзагьд-рæдзагьд лæууыдис; 
Ирд, сæрыстæвдæн алмастæ ’фтыдтой лæппутыл мæрдтыдис; 
Бур сыгьзæрины кæритæн бæрц, нымайæн дæр нæ уыдис. 

Тæлмацтæ 
413 
Даргь, уæрæх цыппор ныккæндæй цух нæ уыд хæзнатæй иу дæр. 
Иу ран разындис æфтауцдон, фат, фæринк, - æппæт йæ мидæг; 
Уаты, къухбакæнæн нал уыд, гæрзтæ - комыссад, - кæритæ, 
Се ’хсæн дуарæхгæд чырыныл уæйгуытæй ныффыста чидæр: 
«Ам ис диссаджы хæцæнгарз - танхъа, згъæр хæдон, налмас кард, 
Уыдон ничи дардта, знæгты кардæй ничима нæ карста. 
Немæ каджитæ куы схæцой, сис сæ, гъеуæд-иу сæ басгар. 
Марыс паддзæхты, - мыййаг сæ раздæр а чырынæй ма скал!» 
Чырын бакодтой, йæ мидæг разынд хицæнтæй æвæрдæй, 
Раст æртæ лæджы цы хъуыдис, уый хæстон фæлысты згъæртæ: 
Зæлдзæг, кард, сæрзæнт, уæрагуарт — фенддаг, хъазыди сæм зæрдæ. 
Лал, алмасæхгæд хуымпъырты калдтой се ’ппæт дæр цæхæртæ. 
Уæд фæйнæ фæлысты гæрзтæй саггуырдтæ сæ уæлæ ’рбарстой; 
Тохмонц, саратком фæринктæ нарæг астæутыл æрбастой. 
Уыцы ’рдаг кæрдтæй æфсæйнаг, раст фæлмæн бæмбæгау, карстой. 
Ныр хæцæнгарзæй сæ къухы бафтыд домбæйттæн - цы уарзтой. 
«Уый уал - хорзы нысан!-загьтой, - размæ, цæй, уæдæ, ныфсхастæй! 
Уый Ыстыр Хуыцау æркасти махмæ циндæттæджы кастæй!» 
Æмæ се ’фцджыты сæ гæрзтæ уым куы бафтауиккой раздæр, 
Нурадины хай фæлыст та семæ рахастой гæрзбастæй. 
Систой хæзнатæй сыгъзæрин, лал, налхъуыт-налмас фæрдгуытæ. 
Æмæ хæзнадæтты дуæрттыл ногæй сæвæрдтой гуыдыртæ. 
Автандил зæгьы: «Мæ фæринк калы тохмонцæй тыфылтæ, 
Фæлæ баулæфæм, райсом бонæй атындздзыстæм цырддæр». 

414 
Бестауты Гиуæрги 
ТАРИЕЛ ÆМÆ АВТАНДИЛ АЦЫДЫСТЫ ПРИДОНМÆ 
Бон фæцъæх, фæцæуынц, фæсарц чызджы сæр фæзыны саргъæй; 
Мулгъазанзармæ хæстæг ын иу бæх балхæдтой зынаргъæй. 
Автандил ыскъæры разæй уыцы иу комкоммæ цалхæй: 
Зоны цæуæнтæ, нæ тæрсы лæппу фæндагæн йæ даргъæй. 
Иу ран Придоны рæгьæуттыл быдыры йæ цæст куы схæцид, — 
Хъалхаст, иууылдæр хæрзмыггаг, иунæг цауд бæх дзы нæ фæци. 
Тариел зæгъы: «Придонæй цæсгом ахъазын куы хъæцид, 
Уæд йæ рæгьæуттæ фæцæйтæр, - кæс, куыд лæбурид, куыд хæцид... 
Гъæтт, къæрных лæг, дам, лæгдыхæй уый мæ рæгьæуттæ куыд исы! - 
Паддзах быдыры пырхкалгæ тохмæ рацæуид фæдисы; 
Фснид йе ’рдхæрдты, фæтыхсид, æмæ бахауид фырдисы. 
Цины бахудын æмбæлы, - зæрдæ йе ’цæг хуыз æвдисы». 
Мардзæ! Фысымы рæгьæуттæм уайтагьд бабырстой уæндонæй. 
Цырд фæдисы ’ртытæ скодтой бæхгæстæ æрцъыкк-æсхонæй! - 
Дзурынц барджытæм: «Уæ къухы ницы бафтдзæнис æнцонæй! - 
Уый ызнаг кæнут уæхицæн тохы арт паддзах Придонæй!» 
Фæлæ бæхгæсты сæ разæй уыдон фатæрдынæй айстой, 
Айстой, удаист цагьартæ уыцы иу додой нылластой: 
«Сæфæм, мæнæ нæ фæцагьтой, рæгъау абырджытæ байстой!» 
Адæм сызнæт ысты, хабар уайтагъд паддзахмæ ныххастой. 
Придон кардæлвæстæй рацыд уадид йе ’фсургьыл фæдисы, 
Йемæ йе ’фсад дæр, æрсдонау, уайынц, зæхх сæ быны ризы. 
Баввахс хуртæм, фæлæ уыдон, марадз зæгь, сæхи æвдисынц, - 
Арфдæр танхъатæ ныссагьтой, — барæй цæсгомы хуыз хизынц. 

Тæлмацтæ 
415 
«Гъеныр, гъе, фæзынд нæхион», - Тариел йæхимид дзуры! 
Танхъа худгæ систа сæрæй æмæ балæууыд йæ цуры: 
«Ау, куыд мæсты дæ, фæлæуу-ма, уый нæ кæд, фысым, нæ сурыс? 
Афтæ ’лгъин æгъгъæл дын чи уыд? — кардæй уазджытæм лæбурыс!» 
Придон рæвдз æрфистæг, кувы уазджытæн ныллæг йæ сæрæй. 
Уыдон рахызтысты, сарæх пъатæ — адджындæр сæкæрæй. 
Нурадин Хуыцаумæ кувы: «Уый цы цин федтон цы ’гъгъæлæй!» 
Адæм уазджытыл тыхстысты, бæстæ сызмæлыд сæ хъæрæй. 
Фысым - уазджытæн: «Кæм ыстут? Рагæй уе ’рцыдмæ куы кастæн, 
Æз хæстифтонг дæн, цæттæ дæн, нæй къуылымпыйыл ныхас дæр!» 
Зынд, цыма дыууæ зынг хуры скодтой худгæ мæйы с’ астæу,— 
Иумæ рафидыдтой тынгдæр, бæхтыл рацыдысты хъазгæ. 
Мæнæ ’рбахæццæ сты, галуан калы рухс тæмæн æгасæй, 
Нурадины фарсмæ рабадт Автандил - арабаг разæй, 
Хорз даривæлыст тæрхæгыл - Тариел - цытджындæр уазæг. 
Радтой пе ’рдхæрдтæ Придонæн танхъа, згъæр, фæринк — алмасæй. 
Загътой фысымæн: «Æрмæст дын адон рахастам лæварæн; 
Немæ ницы райстам, уæвгæ, нæй нæ хæзнатæн ысбарæн!» 
Придон акуывта йæ сæрæй ног йæ хорз дыууæ хæларæн: 
«Бузныг, бирæ мын - уæ хуынтæ! Нæй хæзна хуыздæр ыссарæн!» 
Фаг куы фæбадтысты фынгыл, уæд фæсахсæвæр хæрзнадæй 
Уæтты ’ркъул кодтой сæ сæртæ, хуыссæг с’ абырста фæлладæй, 
Райсом, бонæй та сæ фысым федта кадæй æмæ радæй; 
Бур зæрин тæбæгъ æрхаста фынгмæ, - йе’ мыдзаг хæзнатæй. 

416 
Бестауты Гиуæрги 
Нурадин зæгъы: «Мæ ныхас нæу нывыл, мæхæдæг хатын: 
Сыстæм, ацæуæм, æниу уæм цауд, æлгъин фысымау хатын, 
Фæлæ не ’мбæлы къуылымпы, уæд нæ уыдзæни нын хатыр; 
Тагъддæр, цалынмæ нæма сты каджи-хицæуттæ бынаты. 
Бирæ ’фсады сæр нæ хъæуы, цъус фæлтау, фæлæ — дзæбæхтæ; 
Фаг - æртæсæдæ хæстоны, разæй фесхойæм нæ бæхтæ; 
Фенæм, — не знæгтæ куыд цæгъдой тохы се ’гуыдзæг гæндзæхтæ! 
Талмгуыр удыгага хуры стонæм Каджеты къæдзæхтæй. 
Иу хатт ма уыдтæн Каджеты, гæнах фидар у, зынсæттæн, 
Иугуыр айнæг у йæ бындур, нæй йæм балæууæн æнцæнттæй; 
Хъавгæ бахъуызын æмбæлы, нæй нын комкоммæ бырсæнтæ; 
Уæд кæм сын уыдзæн æмбæхсæн — бирæ ку’ акæнæм æфсæдтæ?» 
Йемæ сразы сты, сæ фысым хъуыддаг тынг аив æмбары. 
Чызджы Придонтæм ныууагътой се ’рцыдмæ - Мулгъазанзары. 
Размæ фесхуыстой сæ бæхтæ, семæ - ’ртæсæдæ хъайтары. 
Лæг - зын бавзарæг - фæстагмæ царды рухс амонд ыссары. 
Дардтой денджызыл сæ фæндаг, дарддæр сур зæххыл цыдысты, 
Уæд нырма æхсæвæй, бонæй балц, фæндагыл лæуд уыдысты. 
Нурадин зæгъы фæстагмæ: «Знæгтæ ныр æввахс уыдзысты; 
Нал ис бон цæуæн, нæ къорд нын хины каджитæ уындзысты». 
Придон раст уыди, нæ фæкаст уый фæнд никæмæ дывæндаг; 
Бон æмбæхст уыдысты, ’хсæв та дардтой сахармæ сæ фæндаг. 
Уæртæ гæнах дæр, йæ бынтæ - иугуыр айнæджы фæтæн таг. 
Минтæ - хъахъхъæнæг æфсæдтæ, цæй, лæджы фырт æм куыд уæнда! 

Тæлмацтæ 
417 
Тæккæ бацæуæны дуарыл ис дæс мин æвзыгъд хæстоны. 
Федтой домбæйттæ, — цырен мæй ахстæй йе ’гъуыз цард кæм тоны. 
Загътой: «Цæй, уæдæ, куыд кæнæм, дзурæд, чи, зæгъ, нæ цы зоны; 
Миныл - тых сæдæ, куы дарой зæрдæ зондджындæр тæрхоныл». 
НУРАДИН-ПРИДОНЫ УЫНАФФÆ 
Нурадин зæгъы: «Уынут æй, у уæ зæрдæ мын æвдисæн,- 
Зæгъгæ, атæппæт хæстонтæм мах фæлæбурдтам фæдисæй, 
Уæд, цы раппæлон, - нæ тыхтæй, нæй, нæ фæкæндзысты уисæн; 
Мин-мин азы дæр лæгдыхæй, - нæй нын ацы гæнах сисæн. 
Сонтæй бæндæнтыл ызгъорын мæн фæцахуыр кодтой афтæ, 
Уайын уæлдæфы сæ уæлæ, ома ризгæ-тæрсгæ, хъавгæ?! — 
Нæ, сæрибарæй, уæндонæй, цыма тыгъд быдыры кафгæ. 
Кодтой ме ’мцахъхъæнтæ табу ме ’нтыст, м’ арæхстæн, мæ равгæн. 
Гъе, ’мæ мæсыгæн йæ сæрмæ фехсæм даргъ бæндæн цæгбастæй, 
Искуы иу сиукыл фæхæцыд, цæй, цы нæ хъæудзæн уæд ма стæй! 
Цыма цъæх нæууыл ызгьорын, афтæ стæхин ыл ныфсхастæй 
Æмæ байраид уæ зæрдæ а сарат фæринчы хъазтæй. 
Фестин уартимæ йæ цъуппыл хурхор каджиты гæнахæн, 
Уыцы иу гæппæн йæ хуылфы стæлфин уадтымыгъæй тагъддæр; 
Се ’фсад райгæ уæнт сæ гуырæй, — холы басгуыхдзысты цъахтæн, 
Хъæр кæм сарæх уа, уæ ных-иу уырдæм саразут сымах дæр». 
М Ьепаугы Гиуæрги 

418 
Бестауты Гиуæрги 
АВТАНДИЛЫ УЫНАФФÆ 
Автандил ын уæд куы зæгъы: «Придон, тæппудтæй нæ зыныс, 
Зонын, цонгмæцъис домбай дæ, знагæн тохы бон - фыдбылыз, 
Хорз - дæ хъуыды дæр зын хæсты, диссаг - ахæм фæнд æрымыс, 
Фæлæ хъахъхъæнджытæй дæлæ нал ис азмæлæн - нæ уыныс? 
Тары де згьæрты зæллангмæ уайтагьд фестъæлфдзысты уыдон, 
Бæндæн акъуырдзысты кардæй, - баци де ’лгьитæг дывыдон! 
Тар дын басгуыхдзæн, ингæнау, ацы каджиты дыдындон. 
О, дæ уынаффæ ныфсхаст у, фæлæ нæу рæстмæ хъуыдыгонд. 
Ам уæ, уый фæлтау, рæстæгмæ искуы бахъæудзæн æмбæхсын, 
Адон арæныл бæлццоны никуы «чи дæ?»-йæ нæ фæрсынц: 
Æз бæлццонарæзтæй исты, ома, базармæ фæхæссын, 
Мемæ бахæсдзынæн залдзæг, танхъа, уарт, фæринк хæргæфсыл. 
Иумæ не ’ртæйæн тæссаг у, нæй нын бацæуæн æмбырдæй. 
Æз, базаргæнæг бæлццонау, разæй бахъуыздзынæн уырдæм. 
Уым мын кардимæ уыдзæнис, зонын, алцыдæр фæцырдæй; 
Кæд Хуыцау зæгьид, - сæ тугæй къæйтыл рауадзин цыхцыртæ! 
Фидар мидæгæй — мæ бæрны, уым мæ кард — фысым йæ гæстæн; 
Рæвдз фæйнæрдыгæй ныццæвут, — цыма тохвæдис цæргæстæ. 
Ме ’вджид - гуыдыртæ ныссæттын, фидар саст уаид, бæргæ, стæй. 
Цæй, хуыздæр фæнд ма кæмæ ис, хъусын уый зондджын ныхæстæм». 
ТАРИЕЛЫ УЫНАФФÆ 
Тариел сын загьта: «Хатын, уе ’нгæс нæй зæххыл хъайтартæ. 
А уæ уынаффæтау, фидар тохы ’вдисдзыстут æхсар дæр. 
Хæстмæ хъазынмæ нæ цæут, зонын — сарæхсдзыстут кардæй; 
Хи нæ бахиздзыстут никуы карз хъазуат тохы цъæх артæй. 

Тæлмацтæ 
419 
Хорз, хæцут, фæлæ зæгъут-ма, уæд мæныл та дзы цы хæс уа, 
Уым мæ удлæууæн уæ тохмæ, хурау, мæсыгæй куы кæса? 
Ау, куыд ысхæсдзæн йæ сæрмæ уе ’рдхорд - фæскъæдзæх æмбæхса? 
Æви багьгъæлдтат, тæппуд дæн, цауд, æнæнамыс, æнæхсар? 
Нæ, фæлтау зæгьон мæ хъуыды, ис мæнмæ, цыма, хуыздæр фæнд: 
«Цæй, фæйнæ сæдæ лæгимæ бæхтæ фесхойæм æхсæвæй; 
Цъус нæ ’гъгъæлдзысты фыдгултæ, мах фæлæбурæм хæлæфæй 
Æмæ ’ртæрдыгæй æмбойны гæнах батонæм æмдзæфæй. 
Дыуар рахгæныны фадат хъуамæ ма раттæм фыдгултæн. 
Зæгъгæ, баирвæзт нæ иу дæр, - туг сæ сыгъд гæнахы скултæ; 
Ам нæ иннæты кæрддзæфтæй каджитæ кæндзысты суртæ. 
Афтæ фидарæй фæстагмæ дурыл нал баззайдзæн дур дæр». 
Тариелмæ дзуры Придон: «Ма кæ, ма мæ фæсай хинæй: 
Фенис, чи бабырсид раздæр, - уаид ме ’фсургъ ма мæхимæ! 
Уый куы зыдтаин, — фидауин ам мæ базырджын бæхимæ, 
Ды нæ федтаис мæ лæвар, - фау мæ бирæ дæр æлгъинæй». 
Нурадины ныхас - хъазæн, маргъау, айтыгъта йæ базыр 
Æмæ хъусæй-хъусмæ уайтагъд, цины уацхæссæгау, азылд. 
Тагьд-тагъд рæвдз кæнынц сæ гæрзтæ æмæ худгæбылæй хъазынц 
Æмæ сагсурты хæстон бал уæртæ згъæрвæлыстæй разынд. 
Ноджы хиирхæфсæн, худæн, цины хъазæн ныхас сарæх. 
«Тариелы фæндон раст у, — загътой, — бабырсæм æхсарæй». 
Уайтагъд се ’фсады фæкодтой уым æртæ хицæны барæй, 
Ныр фæйнæ сæдæйæн - раздзог алчи уыцы ’ртæ хъайтарæй. 

420 
Бестауты Гиуæрги 
Уыцы сагсуртæ цæхæркал хуртæ басгуыхтысты тары; 
Арвыл Авдхойы - цырагьдар, зæххыл - сахъ æртæ хъайтары. 
Тариел йæ сау æфсургъыл - рухс, æлвæст фæринк мæйдары. 
Циндзаст, цардæгас - сæ бакаст тасы сау фыдгулы ’ппары. 
Æз мæ хъайтарты фынккалгæ хохаг къада доныл барын; 
Мигьтæ - знæт хъомпал, тыгьдызæй - хæхтыл ралæсæн и уарын, 
Къада - сонт, йæхи, цæф сырдау, былæй сæрсæфæнмæ ’ппары; 
Фурды нал фæзыны, фурд ын йе знæт мурмæ дæр нæ дары. 
Автандил æмæ Придоны нæй лæгдыхæй тохы ивæн, 
Фæлæ диссагдæр - куыд дасы Тариелы фæринк - хивæнд! 
Уа цыфæнды рухс ыстъалы, - нæй йын хуры цур æрттивæн. 
Цæй, цы сыл дзурæм, - хъайтартæн хæсты бакæсæм сæхимæ. 
Уым æртæ дуарæй, цæвиттон, равзæрстой фæйнæ фæндонæй 
Æмæ тохвæдис ыскодтой сахъ фæйнæ сæдæ хæстонæй. 
Тары ’гас æхсæв цыдысты æмæ фидармæ ’ввахс бонæй 
Мæнæ ’рцæттæ кодтой уæрттæ карз, хъазуат тохмæ уæндонæй. 
Уыд, хуымæтæджы бæлццæттау, сагсуртæн сæ бакаст дардæй, 
Мур дызæрдыг сыл нæ кодта ничи хъахъхъæнæг цагьартæй, 
Тас сæ ницы уыдис, каст сæм алчи ’нæмæтæй, уæнгмардæй. 
Фæлæ фесхуыстой æмбойны размæ тохвæдис хъайтартæ. 
Уæлдæф ехсы цъыккæй афаст, калынц цæфхæдтæ цæхæртæ, 
Сахар сызмæлыд, сæ хъыррыст хъуысы ’фсæн дуæртты дæгьæлтæн. 
Тох æртæрдыгæй ысцырын æмæ бæстæ байдзаг хъæртæй, 
Уадындз, сыкъатæ фæдисæй сидынц каджитæм фæйнæрдæм. 

Тæлмацтæ 
421 
Раскъуыд каджитыл Хуыцауæн уæд йæ цæхæры тыгъдызæй, 
Кронос, хурзæринау, нал каст худгæ стъалыты рæхысæй. 
Хъардта гæнахæн йæ фыдæх арв æлхынцъæрфыг, хъуынтъызæй. 
Быдыр мæрдты бынæй нал зынд, баззад тугхъулон мæрдгъуызæй. 
Тариелы сидт, йæ хъæрæй кодтой каджитæ тæсмæрдтæ. 
Залдзæг нал баззад, йæ цæфæй кодтой сау ызгъæлæн уæрттæ. 
Тохы батыдтой лæгдыхæй хины ’фсæн фидары дуæрттæ, 
Рæвдз фæмидæг ысты, дасынц сурæй сагсуртæн сæ кæрдтæ. 
Автандил æмæ Придоны карз тох иу хæцæнмæ ’рхаста, 
Хурхор каджиты ныссæрфтой, мæрдты туджы лæсæн ласта. 
Уыд сæ зæрдæтæн сæ фембæлд тары хурзæрины скастау. 
Иу сæ иннæйы фæдисæй: «Тариел цы фæци?» - фарста. 
Никуы ничи йыл нæ фембæлд æмæ бахаудысты тасы; 
«Фенæм æртыккаг дуар», — загътой, уым цы ныв сыстад сæ разы! — 
Кæс, - куыдмидæмæ рæгъ-рæгъы цъæл, дæрæн кæрдты цæнд разынд, 
Мард дæс мин каджийы уонггай къæйтыл туджы къада ласы. 
Кодтой алы ран мæрдвынæй фидархъахъхъæнæг цагъартæ; 
Чи - лыстæг къуыхтæ, кæмæн та — лыг йæ сæр, йæ цæнгтæ кардæй, 
Саст, рæдывд дуæрттæ сæ уæлæ — уæрттæ къæсæргæрон калдæй. 
«Тариелы ’рмдзæф у», - загътой, фæд-фæд атындзыдтой дарддæр. 
Рæвдз ысхызтысты уæлæмæ сагсур тохы арт хæлæрттæ, 
Федтой: калмы дзыхæй рухс мæй хурмæ раирвæзтис уæртæ. 
Тариел йæ танхъа систа, иумæ ’ркъул ысты сæ сæртæ, 
Риутæм балхъывтой кæрæдзи, баиу зæрдæимæ зæрдæ. 

422 
Бестауты Гиуæрги 
Пъатæ, цинтæ ’мæ хъæбыстæ... рустыл цæссыгтæ тылдысты. 
Рухс Зуал цыма Муштарыл фембæлд, уый хуызæн зындысты, 
Хур сыд уардимæ куы ’ркæсы, - дидин худгæбылæй сысты. 
Не ’фхæрд уарзæттæм рæдауæй бахудт рухс амонд - сæрыстыр. 
Цинæй уарзæттæ нылвасынц ног сæ кæрæдзи сæ хъуыртæм, 
Ног кæрæдзийыл ныдзæвынц былтæ — уардийы къуыбыртæ. 
Автандил æмæ Придон сæм райгæ бацыдысты уырдæм, 
Хурæн акуывтой сæ сæрæй, тынгдæр рарттывтой æмбырдæй. 
Хур сыл худгæбылæй сæмбæлд, хъæлдзæг, амондджынæй, хъалæй; 
Хур йæ ирвæзынгæнджытæн атыхст се ’фцджыты хæларæй. 
Æмæ бузныгæй æппæлыд се ’гъдау, се ’гъуыстаг æхсарæй; 
Хъуыста ’хцон ныхæстæ чызг дæр уым дыууæ домбай хъайтарæй. 
Арфæ се ’рдхордæн дæр кодтой, зæгъгæ, ’гайтма, нын, дзæбæх дæ! 
Зæгъгæ, ’гайтма, дам, ыскодтам удхор каджиты рæдзæгъдтæ! - 
Бафтыд хорз гæрзтæ нæ къухы, науæд сын нæ уыд фæцæгъдæн. 
Тохы басгуыхæг домбæйттæ скодтой се знæгтæй сæ сæгътæ. 
Оххай, банцадысты хæсты се ’фсад иу сæдæ æхсайыл! 
Хъыг кæм нæ уыд уый Придонæн, фæлæ иннæмæй та — райы. 
Чи ’мбæхст се знæгтæй, — цæгъдынц сæ, ногæй туглæсæнтæ уайы. 
Федтой, басгæрстой: лæджы цæст не ’ххæст каджиты хæзнайыл. 
Рæвдз æртæ мин уаргъы сбастой фæллой теуатыл, хæргæфстыл; 
Лал, налхъуыт-налмас - зынаргъ дур уыйбæрц чи бары тæрæзтыл! 
Ныр сыгъзæринæн, æвзистæн кад дæр нал уыди сæ цæсты. 
Хур зæрин цатыры сбадтис, æмæ дард балцмæ цæттæ сты. 

Тæлмацтæ 
423 
Фидар хъахъхъæнæг ныууагътой уым æхсай æвзыгъд цагъары. 
Хуры рачындз кодтой, - бар æм ничи дунейыл нæ дары. 
Номдзыд Денджызты бæстæмæ чырæ йе стыр фæндаг дары; 
Ныр хæрзæгъдауæй сæ нысан у Фатманы зæрдæ ссарын, 
ТАРИЕЛ БАЦЫД ДЕНДЖЫЗТЫ ПАДДЗАХМÆ 
Гуланшаромæ ныххæццæ Тариелы ’рвыст лæг разæй: 
«Паддзах, кадæй дæм фæцæуын, ризынц ме знæгтæ мæ тасæй, 
Байстон каджитæй мæ хуры, зæххыл се ’наккаг туг азæй. 
Ныр дæумæ, фыртау, фæцæуын, ракæс хорз фысымы ’нгасæй. 
Нал ис хицауад Каджеты, баци мæн сæ зæхх, сæ бæстæ. 
Ацы рухс амонд уæ фæрцы федтон, хорз паддзах, мæ цæстæй; 
Хур Фатманы ’ххуысæй фервæзт, уый хæлар æмæ йæ рæстæй: 
Афтæ барæвдыдта чызджы, - нæй йын радзурæн ныхæстæй. 
Рацу, хорз паддзах, нæ размæ, мах цæуын хъæудзæни дарддæр. 
Айс лæвар Каджет хæларæй, каджитæй ыскæн цагъартæ. 
Бацахс фидæрттæ, сæ зæххыл дар æнусбонмæ дæ бартæ. 
Рацу, бафтау нæ фæндагыл, баззай мах фæстæ хъæрмартæй. 
Зæгъ Фатманы лæг Усенæн,-демæ рарвита йæ къайы, 
Чызг йæ хæрзгæнæджы уарзтæй мæнæ, рухс цырагъау, тайы; 
Ныр Фатман дæр æм бæлдзæнис, - хурау зæхх йæ уындæй райы; 
Уæвгæ, хур цы у йæ цуры, - барын назы чъиу дзæнхъайыл!» 
Тариелы чиныг ракаст æмæ бахауд паддзах дисы. 
Загъта: «Стыр Хуыцауæн табу, - уаз, рæдау, æгъдау æвдисы, 
Уый хæрзиуæджы хъуыддагыл къух æнус-æнус нæ исы!» 
Уайтагъд абадтис йæ бæхыл, уайы раст, цыма, фæдисы, 

424 
Бестауты Гиуæрги 
Йемæ дунейы хæзнатæ хорз чындзæхсæвваг фæхæссы, 
Алы рухс фæрдыг,—лæвайраг цины раттынæн цы бæззы. 
Рæвдз фæцыдысты дæс боны, фæндаг сыл ныддаргь, ивæзы; 
Уайынц, - феной тагьд домбайы æмæ хурзæринæнгæсы. 
Мæнæ ’рбахæццæ сты ’мбойны сахъ домбай æртæ хъайтары, 
Бæхтæй рахызтысты, - цинтæ... - чи ма сын кæрон кæм ары?! 
Тариелы стауынц, уый сын йе ’гьдау - бузныг, зæгьгæ, - хъары. 
Чызг - дзæнхъа фæрдыг, - цæвиттон, судзы рухс цырен ыстъалы. 
Уый Фатман куы федта, — байрад æмæ ’рцыд кæрон йæ рыстæн, 
Къахæй-къухмæ йын фæкодта мадау пъатæ ’мæ хъæбыстæ, 
Дзуры: «Стыр Хуыцау, ысбон мыл мæнæ ’мбисæхсæв, дæуыстæн; 
Уый зæххыл хæлар ми сарæх, марг, хæрам дæ фæрцы сыстæм». 
Чызг тыхсти Фатманыл ризгæ: «Табу не скæнæгæн, - дзуры, - 
Уый мæ фæлмаст удæй талынг дардмæ йе ’рдаг тынтæй суры. 
Барухс ме ’нкъард уд, Хуыцауæй æз хуыздæр амонд нæ курын: 
Хъызты, тымыгъы сыд уарди, ногæй сæмбæлдтæн зынг хурыл. 
Денджызты паддзах ыскодта уым нæртон чындзæхсæв кадыл. 
Райы, Каджет ын кæй радтой, æмæ ’нæхъæн къуыри бадынц. 
Паддзах байуæрста зынаргь дур, нал уыд бур зæрин нымады; 
Адæм перпертыл лæгæрдынц, — æхца къæхты бын нæ хатынц. 
Кæс, - атлас, зæлдаг, даритæ алыран - рæдзæгьдтæй иумæ. 
Мæнæ номдзыд Тариелæн паддзах рахаста цытимæ: 
Худ — фæрдыгæхгæд, æрттивгæ, диссаг, — исы цæст йæхимæ, 
Сырх, нывæфтыд ын къæлæтджын радта ноджыдæр зæринæй. 

Тæлмацтæ 
425 
Нсстан-Дарсджанæн дарæс фысым рахаста хæларæй, 
Дарæс - сау диссаг, — æмæхгæд уыд налхъуыт-налмас, сырх лалæй. 
Иумæ ’рбадтысты, ивылы рухс цырен дæндæгты халæй; 
Цæй, цæстæвæрæн куыннæ уой! - хуртæ разы сты сæ халæй. 
Райстой дунейы лæвæрттæ Автандил, зынгзæрдæ Придон: 
Хъал фæйнæ бæхы — хæрзмыггаг, тагъддзу, стæй — æд саргъ, æд идон. 
Хорз фæйнæ къабайы; бакæс, - алчи лæппутæй хæрзифтонг, 
Алчи паддзахæн фæзæгъы: «Бузныг, де ’гъдау дын куыд фидон!» 
Тариелы ныхас хъуысти, — исты н’ арæхсти зæгъынтæм: 
«Бузныг, хорз паддзах, мæ зæрдæ барухс де ’гъдауæй, дæ уындæй, 
Дарыс не ’ппæты дæр кадыл, райæм иннахæм дæ хуынтæй. 
Хорз у, федтам дæ хæстæгмæ, нæй нын ныр цæуæн æрхуымтæй». 
Паддзах лæппумæ: «Домбай гуырд, цæй, лæг дын æгъдау куыд ратта? — 
Зæрдæ циндзаст у дæ цуры, де знаг царддæттæгмæ дард уа! 
Уæд цæмæн зæгъыс? — цы ’рхастон æз сымах аккаг лæвар та! 
Дæу куы нал уынон, - уыдзынæн ам æнусы бонмæ мардау». 
Тариел Фатманмæ дзуры: «Хатун, хойыл дæ нымайын; 
Нæй дæ бирæ хæрзтæн фидæн, абон мах дæ фæрцы райæм; 
Айс, цыдæриддæр Каджетæй немæ рахастам хæзнайæ, - 
Айс сæ иууылдæр, хæларæй, фонт дын, мады ’хсырау, тайæн». 
Ус ныллæг йæ сæрæй кувы: «Бафтыд цинты цин мæ удыл; 
Арвмæ сырæзтæн дæ фендæй, райгæ, сонт сабийау, худын. 
Ныр куы нал дæ уынои, зонын, - ног мæ бахъæудзæни дудын. 
Уæууаг - чи нал уа дæ цуры! Де ’ххуырст чи уыдзæн - тæхуды!» 

426 
Бестауты Гиуæрги 
Худгæ уарди был фæзыхъхъыр, судзынц дæндæгтæ- дзæнхъатæ, - 
Дзурынц уарзæттæ: «Нæхи уæм, паддзах, афтæ дзæбæх хатæм, 
Никуы не схъыг уаид зæрдæ, зæгъгæ, ноджыдæр ма бадæм, 
Фæлæ бафтау нæ фæндагыл, цæй, зæрдиагæй дæм хатæм. 
Хорз нæ, хи фыдау, рæвдауыс, бузныг де ’гъуыстаг æгъдауæй, 
Фæлæ иу хæрзиуæг ноджы ракæн, - сифтонг нæ кæ науæй». 
«Нау та циу, - зæгьы сын паддзах, - раттин уын мæ уд рæдауæй! 
Иугæр тагъд кæнут, - фæндараст! Ут мын арфæгонд Хуыцауæй!» 
Ацыд, денджызы былгæрон хорз нау сифтонг кодта фысым; 
Тариел цæуы, йæ фæдыл ниуынц, судзгæ хæкъуырцц хъуысы; 
Хойынц фысымтæ сæ сæртæ, цæссыг уадултыл нæ сысы,— 
Кæс, Фатманы раз ысцад и, дардыл, денджызау, æнкъуысы. 
Нау фæхæццæ ис кæронмæ, сур зæхх лæппутæм æрбазынд, 
Ноджы с’ ардбахæрд ысфидар, се ’хсæн хъæлдзæг ныхас цас уыд! 
Гъе, куыд сыл фидыдта, диссаг, иумæ зарын æмæ хъазын. - 
Тахт пæрпæргæнгæ сæ былтыл циндзаст мидбылхудт рæубазыр. 
Разæй арвыстой Асматмæ, Мулгьазанзары уæздæттæм 
Цины фидиуæг, цæмæй, дам, тагьддæр фехъусой æппæтдæр. 
Зæгъгæ: «’Рттивгæ уæм фæцæуы рухс хур - дунейæн ныфсдæттæг. 
Мæнæ стæфсын кодта мах дæр уый - хъызт зымæджы тыхсæттæг. 
Хур йæ рухс цатыры сбадтис, дарддæр донбыл сурыл уайынц, 
Маст сæ зæрдæйæ фæхаудта, хъæлдзæг, сонт сабитау, райынц. 
Галуан разынди, фысымыл ныр йæхи Придон нымайы. 
Дардæй цины зарæг хъуысы, зæрдæ йе ’хцон зæлты тайы. 

Тæямацтæ 
427 
Ллæм гуылф кæнынц сæ размæ, сахар сызмæлыд ызнæтæй. 
Рæвдз ныттыхст Асмат Нестаныл, фервæзт, о Хуыцау, йæ мæтæй! 
Чызджы хурзæринæй, марадз, ныр фæхицæн кæн фæрæтæй! 
Цас Асмат фæрыстис, уыйхыгъд у ныр амондджын æппæтæй. 
Нсстан-Дареджан дæр чызгæн кодта пъатæ ’мæ хъæбыстæ; 
Дзуры: «Бастъæлон, мæн тыххæй масты бахаудтæ, фæрыстæ! 
Ныр Хуыцауы фæрцы иумæ райгæ, раздæрау, цæрдзыстæм, 
Фæлæ бафидын дæ лæггад нæу мæ бон, Асмат, зæххыстæн!» 
Загъта цагъар чызг: «Æгайтма нæу мæ буц уарди къуыбырсыд, 
Бантыст карз тохы хъайтартæн удхор каджиты ныббырсын; 
Иугæр федтон дæ, — нæ кæсы ныр мæлæт дæр мæм ыстыр зын». 
Хорз у, - хицау æмæ йе ’ххуырст тынг кæрæдзийыл куы тыхсынц. 
Кувынц уæздæттæ сæ сæрæй: «Ам уæ хъæлдзæгæй кæй уынæм, 
Бузныг уый тыххæй Хуыцауæй - цин нæ зæрдæтимæ слымæн; 
Иу Хуыцау йæхæдæг зоны хос, цы низ рауадзы, уымæн: 
Ныр кæрон æрцыд йæ фæрцы дудгæ сагъæсæн, æрхуымæн. 
Пъатæ сын кæнынц сæ къухтæн, Тариел фæзæгъы ’нкъардæй: 
«Оххай, уе ’фсымæртæй бирæ ацух мах тыххæй йæ цардæй, 
Дары Стыр Хуыцау сæ удтыл ныр дзæнæтбæсты йæ бартæ; 
У сæдæ цардæй зынаргъдæр, - кад кæй ыссардтой сæ кардæй. 
Риссы, риссы сыл мæ зæрдæ, рухсаг уæнт, сæ мæт мæ мары, 
Фæлæ се стыр ном цæрдзæни, - ничи рох кæны хъайтары». 
Æмæ сахъ домбай æркуыдта, — къæвда митæмхæццæ уары, 
Мæнæ уардийыл ысхъызыд æмæ басыдис январы. 

428 
Бестауты Гиуæрги 
Уый кæугæ куы федтой адæм, - систой еу-додой йæ разы; 
Мысынц, саргæнгæ нымайынц — бон сæ баталынг и цасыл. 
Аскъуыд се ’рдиаг фæстагмæ: «Хур дæ фæлгонцы куы хъазы, 
Уæд дæумæ чи кæсы, ууыл, цæй, кæм æмбæлы дзыназын! 
Чи у уый аккаг, - кæуай йыл?! Хиз дæхи нæ маст, нæ рынæй! 
Тохы рамæлын дæу тыххæй у бæллиццагдæр цæрынæй». 
Нурадин дæр æм ныххатыд: «Паддзах, мауал кæс æрхуымæй, 
Байрай масты бæсты, мæнæ, цин - Хуыцау цы радта, уымæй!» 
Автандил мæсæллæй загьта: йе ’гьдау, йе сныхас - мæткайæн. 
Райхъуыст фысымты уынаффæ: «Цæй, фыдох æгьгьæд у, райæм; 
Иугæр хурзæрины ссарын бантыст тохвæдис домбайæн, 
Уæд куыд уыдзæни, - нæхи ма судзгæ сау цæссыджы найæм?!» 
Хъæлдзæг ралæууыд бæрæгбон райдзаст, рухс Мулгьазанзары: 
Гуымсæг арв йæ сæрыл исы, уадындз, ризгæхъæлæс, зары; 
Хъуысы ’рвнæрд æви къæрццæмдзæгьд уым, — лæг æй тыхæй æвзары. 
Базар раафтид, — тыхстысты адæм паддзахы хæдзарыл. 
Уайынц, чи ма кæны базар, сæнкъуыст, сызмæлыди бæстæ. 
Фæтк, æгъдауæвæрæг балтæ галуан хъахъхъæнынц æдгæрзтæ, 
Фæлæ нал фæразыц ницы: адæм мин-минтæ — сæ фæстæ,— 
Гъæтт, сæ быцъынæг ыскъуынынц - феной уазджыты сæ цæстæй. 
Райгæ кад кæны рæдауæй галуан уазджытæн æгъдауыл; 
Бирæ - цагьартæ, - бæгуы сыл бур зæрин рæттæ фидауы. 
Уыдон къæхты бын фырбуцæн хорз, зынаргь даритæ тауынц, 
Калынц уазджытыл сыгъзæрин, - уымæй се ’фсады рæвдауынц. 

Тæлмщтæ 
429 
ТАРИЕЛ ÆМÆ НЕСТАН-ДАРЕДЖАНЫ ЧЫНДЗÆХСÆВ 
ПРИДОНЫ ГАЛУАНЫ 
Урс ысфæлыстой сырх хъулон чызгæн, лæппуйæн сæ бадæн, 
Бур, сырх фæрдгуытæ — йæ уæлæ буц, цытджын уазджыты кадæн. 
Автандилы бандон бур-сау, нæу йæ нывæфтыд зынхатæн. 
Худгæ ’рбадтысты, сæ цæст сыл уым куы ’рæвæриккой адæм. 
Кадджын уазджыты ирхæфсынц номдзыд зарæджы дæснытæ. 
Хорз ысцæттæ ис чындзæхсæв æмæ сарæх ысты хуынтæ; 
Мурадин - рæдау, æвгьау æм ницы нал кæсы йæ бынтæй. 
Чындзы мидбылфæхудт тагъд-тагьд, хурау, айтындзы йæ тынтæ. 
Нурадин - фæрныг - æрхаста фынгмæ дунейы лæвæрттæ: 
Хъазы айчы стæвдæн фараст рухс налхъуыт фæрдыджы уæртæ; 
Иу та ’ндæр фæрдыг, йæ мидæг, цыма, хур калы цæхæртæ. 
Ис нывгæнæгæн йæ рухсмæ зæд ыснывгæнæн æхсæв дæр: 
Чызгæн, лæппуйæн ма радта хорз фæйнæ фæрдгуыты халы; 
Аив - фæрдгуытæ, дæсны конд, судзы рухс цырæгътæ лалы. 
Рох кæм фæкодтаид фысым йс ’ннæ тохвæдис хæлары: 
Автандилмæ дæр рæдауæй Придон йедзаг тæбæгь дары. 
Тæбæгь цъупп уыди налхъуытæй æмæ ставд, æрттивгæ лалæй, 
Автандилы зæрдæ бабуц йе ’рдхорд Придоны лæварæй. 
Хорз дари тыхтæттæ ’рхастой фынгмæ, равæрдтой сæ халæй. 
Тариел рæдау фысымæн загьта стыр бузныг хæларæй. 
Бадынц, чындзæхсæв ныддаргь ис, бонтæй ацъыкк ластой аст та. 
Нурадин-Придон йæ фынгтæм хуынтæ хуынты фæдыл хаста. 
Чанги, чагьанаты ’хцон цагьд зæрдæ ’хсæвæй-бонæй баста. 
Хур йæхи ’нгæс хуры ссардта — раст фæрæты хъæдæй барстау. 

430 
Бестауты Гиуæрги 
Тариел Придонæн загьта уым йæ зæрдиаг ныхæстæ: 
«Кад мын не скодтаид ахæм никуы ме ’фсымæр, мæ хæстæг. 
Автандил æмæ дæуæн мын нал ис бафидæн уæ хæстæн: 
Æз мæлæтдзагæй уæ фæрцы ног мæ удхосыл фæхæст дæн. 
Автандил йæхи мæ сæрыл хаста, зоныс æй, нывондæн. 
Хорзы бацæуын ын исты бауид, чи зоны, мæ бон дæр. 
Бацу, бафæрс æй, цы домы, уый мын радзурæд æргомдæр. 
Фенон, базонон, - æххуыс ын æз йæ хъуыддаджы цы хъом дæн. 
Маст, зæгь, цас федтай мæн тыххæй, туг, зæгь, цас ныккалдтай хæсты, 
Уый, зæгь, кæд Хуыцау дæ удæн цинæй бафидид мæ бæсты; 
Фæлæ саурæсугъд, зæгь, дардмæ уайа цалынмæ дæ цæстыл, 
Иу, зæгь, цалынмæ нæ бауат, - æз нæ бафтдзынæн мæ бæстыл. 
Зæгь - цы мæ бон дын у баххуыс ныр дæ хъуыддаджы пайдайæн. 
Цом, Аравимæ, зæгь, иумæ рæвдз нæ саулохтыл ныууайæм, 
Кард кæм нæ кæрда, цыргь æвзаг уым нæ хотыхыл нымайын. 
Усджын цалынмæ нæ бауай, - мой нæ уыдзынæн мæ къайæн». 
Тариелы номæй фарста Нурадин йæ хорз хæлары. 
Автандил фæхудт йæ мидбыл, цæсгом рухс тæмæнтæ калы; 
Дзуры: «’Ххуысæй та цы кæнын, мæн кæй дудгæ сагьæс мары, 
Уый мын, искæй хурау, исты каджи уацары нæ дары! 
Уый Хуыцауы фæндæй кадджын рухс паддзахбадæны бады, 
Барджын, хъал æмæ сæрибар, чызг дзырддзæугæ у, нымады, 
Хинтæй, каджиты кæлæнтæй уый хызт у ’мæ сæ нæ хаты. 
Цæй, цы ’ххуыс кæнынмæ хъавы уæд мæ хæрзгæнæг бæгьатыр? 

Тæлмацтæ 
431 
Ис æххуысгæнæг, - мæ хъуыддаг æз ныффæдзæхстон Хуыцауæн; 
Уый куы бафæнда, - хъысмæт мæм мидбыл бахуддзæн рæдауæй, 
Цин мæ зæрдæмæ ныххиздзæн, цæсгом барухс уыдзæн, науæд 
Ницы рауайдзæн мæ митæй, лæг кæдæмфæнды фæхауæд. 
Уæдæ кадджын Тариелæн зæгъ, дæ хорзæхæй, мæ дзырдтæ: 
«Паддзах, уанцон нæу, - куыд уыдзæн, курай ды мæнæй хатыртæ! 
Рагæй де ’ххуырст дæн, дæ цагъар, - рагæй, гуырд дæр ма нæ уыдтæн, 
Дæу куынæ фенон паддзахæй, - хин мæ баййафæд - цыфыддæр. 
Ис мæ хуруарзоны фенын, паддзах, — загътой мын — дæ зæрды; 
Уый — дæ уæзданæй: фæлгæсыс дард зæрдæдзæстæй, бæрзæндты. 
Ма кæн уарзты кой: мæнæн уым ме ’взаг — уад, мæ кард нæ кæрды. 
У Хуыцауы ’вджид мæ хъуыддаг, нæу мæ бон тыхæй лæгæрдын. 
Иу фæнд, иу бæллиц мæ зæрды ис нырма, мæ хур, æрмæстдæр: 
Дæу паддзахбадæны бадгæ фенон Индийы мæ цæстæй; 
Бада де стъалы дæ фарсмæ, дардыл барухс кæнат бæстæ 
Æмæ уе знæгтæ дзыназой уым уæ къæхты бын ыссæстæй. 
Зæгьгæ, сæххæст и мæ бæллиц, уый - мæ зæрдæйы уæццæ фæнд, 
Уæд Аравимæ - мæ хурмæ мæн мæ саулохаг ыскъæфæд. 
Кæд мæ уарзон мæм фæхуда, - нæй мын аныгуылæн, сæфæн, 
Науæд йе ’нхъæлцау быхсдзынæн карз фыдхъысмæты фыддзæфæн». 
Автандилы дзуапп, йæ фæндон уайтагъд сæмбæлд амирбарыл; 
Загьта: «Нал ын ис ныууадзæн ныр йæхи фæндыл, йæ барыл; 
Мæн куыд бафтыдта йæхæдæг уый мæ рухс амонд, мæ халыл, 
Афтæ спаспет дæр йæ зæрдæ дарæд йе ’нувыд хæларыл. 

432 
Бестауты Гиуæрги 
Придон, иу хатт ма йæм ноджы бацу, радзур ын мæ бæсты: 
«Ростеваны, зæгъ, нæ федтон, - нæй мын бафтæн уæд мæ бæстыл: 
Зоныс, паддзахы цагьартæй цъус нæ ныццагътон æрмхæсты, - 
Хатыр ракурон, йæ разы дæн уæдæй нырмæ къæмдзæстыг. 
Ивгæ нæу мæ фæнд, мæ ныхас, - уæгьды ма схæцæд быцæуыл; 
Райсом раджы-ма фæкæсæд! - рæвдз Аравимæ фæцæуын! 
Ростеван-паддзахæн бирæ мæн лæгьстæ кæнын нæ хъæуы, 
Хъусдзæн разыйæ, куы дзурон: «Тинатины дын куырдæуы». 
Загъта Придон Автандилæн: «Не ’рдхорд исы къух мæ цæлыл; 
Ма кæ, мауал æм хат уæгьды, уый уæддæр йæ фæнд ыскъæры». 
Лæппу сдыгьуырццæг, ыстыхсти, зæрдæ фырæфсæрмæй хæлы; 
Афтæ хицауы раз аргьуц хорз хъазайрагыл æмбæлы. 
Бацыд, зонгуытыл æрхауди, уæрджытæн ысхæцыд пъатыл, 
Æмæ хъуырыцъар ивазгæ ног йæ хæлармæ ныххатыд: 
«Ростеваны раз мæ рæдыд нæу мæнæн нырма дæр хатыр, 
Ног фыдракæндыл мæ ма ’фтау, ма, мæ хæрзгæнæг бæгьатыр. 
Раст нæ фæкæсдзæн Хуыцаумæ, байсон паддзахæн йæ бартæй. 
Нæ, нæ рацæудзынæн никуы æз мæ хицауыл мæнгардæй. 
Уый куыд уыдзæни, — мæ уындмæ тайгæ чи дзыназы дардæй, 
Уыцы уарзæгой паддзахмæ сыстон, балæбурон кардæй! 
Уæд мæ рухс хуримæ знæгтæ мах кæрæдзийæн уыдзыстæм: 
Маст æй бадомдзæн, мæ ном ын, уæууа, баззайдзæн æлгьыстæн! 
Нал мæм ракæсдзæн йæ цæстæй, дардмæ лидздзæни сæрхызтæй, 
Никуы, никуы мæм йæ зæрдæ нал æрыздæхдзæн, зæххыстæн!» 

Тæлмацтæ 
433 
Тариел фæхудт йæ мидбыл, хурау барухс кодта бæстæ, 
«Сыст-ма, - спаспетыл ысхæцыд, - нæй, нæ мæм хъары дæ лæгьстæ; 
Цин цы баййæфтон — дæ фæрцы; мин - дæ лæггæдтæ, дæ хæрзтæ. 
Ныр зын утæхсæн куы кæнай, - мæн цæмæн хъæуынц мæ гæрзтæ?! 
Æз сæрхызт хæлар нæ уарзын, нæй æмгар, æрдхордæй лидзæн. 
Кад лымæнты ’хсæн нæ кæнын никуы хицæнонмæ ’мхицæн, 
Лæг мæнæй йæ маст куы ’мбæхса, гье куы уой йæ фæндтæ хицæн, - 
Ме ’муд никæдбон нæ уыдзæн, уый - йæхицæн, æз — мæхицæн. 
Зонын - чызг дæ уарзтæй тайы, уæдæ бирæ йыл цы дзурæм, - 
Де ’рдхорд дардбæстаджы фенын хъыг нæ уыдзæни дæ хурæн. 
Намæ чи дын зæгъы махæй: «Ростеванмæ, цом, лæбурæм?!» 
Мах нæ бæллицты Хуыцауæй — уый нын фенын кæ — куы курæм! 
Лæгмæ бахатдзынæн, уым мæ кæд лæгьстæ нæ хъæуид бирæ, 
Паддзах, ратт, зæгъын, дæ чызджы мæнæ ме ’рдхорд Автандилæн. 
Райгæ баиу уат æнусмæ, маст уын ма кæна сæрзилæн, 
Тайгæ ма кæнат, йæ тæмæн фенат цардамонды цинæн. 
Тариел цæхгæр йæ фæндон иугæр ачъепп ласта кардæй, - 
Уæгьды дзурыны сæр нал хъуыд: Автандил ысразы ’нкъардæй. 
Иемæ ракодта хæстон бал Придон йе ’взаргæ цагъартæй, 
Æмæ рараст ысты мæнæ иумæ хурæнгæс хъайтартæ. 

434 
Бестауты Гиуæрги 
ÆРТÆ ХЪАЙТАРЫ БАЛЦ ЛÆГÆТМÆ ÆМÆ 
УЫРДЫГÆЙ АРАВИМÆ 
Царды сусæг фæтк пахуымпар Дивнос раргом кодта раджы: 
Нæу æмхиц Хуыцау фыдмимæ, — тауы хорз æгъдау сæйраджы; 
Хорз æнус цæры, фыдми та - уысм Ыстыр Хуыцауы ’руаджы; 
Хорз хуыздæрмæ ивгæ рæзын ис нæ дунейæн йæ уаджы. 
Мулгъазанзарæй гæрзифтонг уайы ’ртæ сагсур домбайы, 
Семæ - хурдзæсгом чызг, фен æй, уæд дæ уд йæ мидæг зайы, 
Сау сынты базыр æрфгуытæй зæрдæ рухс дзæнæтмæ сайы, 
Лал цырен фæрдыг æрттивы, цæст йæ фидыц уындæй райы. 
Рухс, тæмæнкалгæ цырагъау, чызджы уатцатыры ластой. 
Кодтой цуан æмæ сырдвыдæй се стонг дард фæндагыл састой. 
Алкæй алы ран сæхимæ хин, кæлæн фидыцæй бастой; 
Адæм цингæнгæ сæ размæ хорз, зынаргъ лæвæрттæ хастой. 
Бакæс уыдонмæ, - цæвиттон, арвыл хур ыстылд зынгбазыр, — 
Талынг дун-дунейы тарфы худгæ рухс мæйты ’хсæн хъазы. 
Бирæ, дард цæуын сæ бахъуыд, айтыгъд уалынмæ сæ разы 
Хус, æдзæрæг быдыр, фалдæр — тар къæдзæхлæгæт æрбазынд. 
Тариел зæгъы: «Мæ хæдзар ам ис ныр æмæ фысым дæн, 
Уарзтæй сонтуæвгæ æвзæрстон ам фыдтухитæ, фыд-зынтæ. 
Хус сырдвыдæй уæ кæд сисид ахсæв ам Асмат хынцынтæ, 
Гъестæй иннахæм хæларæй айсут фысымæн йæ хуынтæ». 
Се ’хсæв тар лæгæтмæ ’рхастой, уым æрхызтысты сæ бæхтæй: 
Адджын саджы фыд - æхсæвæр, лæг цы бахæрдзæн дзæбæхдæр! 
Кодтой хъæлдзæг ныхас, цинæй сыгъд сæ цæстыты цырæгътæ. 
«Табу, не сфæлдисæг! - дзурынц, - махмæ, чи зæгъдзæн, фыдæх дæ!» 

Тæлмацтæ 
435 
Тариелы ’фснайд хæзнатыл зилынц лæгæты къуыми-къуым; 
Уыйбæрц фидыцы зынаргь дур иумæ ничи федта никуы; 
Лæгæт, бакæс æм, уæд, диссаг: уыд æвзаргæ хæзна иугуыр. 
«Нæй нын», - ничи сæ нæ зæгьдзæн, — федтой атæппæт мулк иугæр. 
Тариел йæ бæр хæзнатæй исы, парахатæй уары, 
Уары, никæйуал æвзары уый: цагьары, спасалары. 
Байдзаг Придоны ’фсад, - иу сæ цух зынаргь фæллæйттæй нал уыд. 
Хæзна, раздæрау, - кæритæ, цыма, ничи сæм æвналы. 
Загьта Придонæн: «Дæ хæс мын у зын бафидæн, - æмбарын, 
Фæлæ а царды хæрзгæнæг хорз кæддæриддæр ыссары. 
Ам цы хæзна баззад абон, мæнæ уæйгуыты хæдзары, 
Ахæсс, бахынц сæ дæхицæн ды дæ хæлары лæварыл». 
Нурадин ын бузныг загьта: «Паддзах, ма мæ хынц æррайыл: 
Зонын — цонгмæцъис фыдгулты ды хъæмпы халыл нымайыс. 
Дæу цæй ме ’ххуыс хъуыд, цы дзурыс, — тых цы знаг кæны домбайыл! 
Мæнæ цалынмæ дæу уынын, - зæрдæ ’хсызгон цинæй райы!» 
Уайтагьд теуатæм йæ лæгты Придон арвыста фæстæмæ, — 
Атæппæт хæзна ныххæссой Мулгьазанзары бæстæмæ. 
Дарддæр та цæуынц, æххæссы ныр Аравимæ цæст æмæ 
Автандил ныффæлурс, мæйау, - хуры тагьд уындзæн хæстæгмæ. 
Бирæ бонты фæстæ мæнæ уайынц арæныл сæ бæхтæ; 
Цадæг сарæх ысты хъæутæ, фидæрттæ, хæстон гæнæхтæ. 
Тар æрвгьуыз, кæрдæггьуыз дарынц адæм, - нал исынц сæ цъæхтæ, - 
Автандилы мæтæй калынц судзгæ сау цæссыджы ’ртæхтæ. 

436 
Бестауты Гиуæрги 
Тариел Ростан-паддзахмæ тагьд йæ уацхæссæг æрвиты: 
«Ратт, ыстыр паддзах, дæ хорзæх, цин, æхсызгон цин дæм сиды; 
Æз дæн индиаг, мæ уæнгты уаз паддзахы туг æхсиды, 
Мемæ ’рыздæхти уæ уарди, диссаг, - раздæрау, йæ фидыц. 
Иухатт ды мæнмæ фæхъыг дæ, ам куы федтай мæ дæ зæххыл; 
Мæн æрцахсынвæнд ыскодтай, тахтæ фæдисы дæ бæхыл. 
Æз дæ цагьартæм фæзылдтæн, бацыдтæн дæ карз фыдæхы, - 
Ехсæй бирæ ’фсад ныццагьтон уæд, мæхæдæг æй куы зæгьын. 
Ныр хатыркурæг раздæхтæн æз мæ фæндæгтæн се ’мбисæй; 
Ацу, уазæгæн ма ныббар, — азым ахæм кæм фенди, цæй! 
Хуын, зынаргь хуын дæм не ’рхастон, Пркдон, йе ’фсæдтæ - ме ’вдисæн, 
Мæнæ ’рмæст, паддзах, - де спаспет, — ис мын ахæм хуын равдисæн». 
Ростеван-паддзахмæ тагьддзу уацхæссæг цы бон ныххæццæ, 
Цинæй уыцы бон цы федта, уый цы зонд, цы ’взаг ыскæрддзæн! 
Тинатины рустыл хъазыд рухс тын арвæрттывдæмхæццæ, — 
Цæсты сау хауты дæлаууон лал куыд уаз уыди, куыд уæццæ! 
Гуымсæгтæ нæрынц, йæ сæрыл исы цины уынæр бæстæ. 
Æфсад сызмæлыд, æртардтой бæхты сæрвæттæй сæ гæстæ. 
Рæвдз сыл авæрынц сæ сæргьтæ, сагсур, цонгмæцъис цæргæстæ 
Æмæ фæзуаты рæгъ-рæгъы уайтагъд алæууынц æд гæрзтæ. 
Бабадт паддзах дæр йæ бæхыл, фенкъуыст барджыты зæй, мардзæ! 
Æмæ сагсуртæн сæ размæ мæнæ рацыдысты бардзæй. 
Дзурынц: «Уæ, Хуыцау, мыггагмæ дуне де ’гьдауæй фидаудзæн; 
Фыд, хæрам — цыбыр, æнусон - цин, хæрзæбон æмæ уалдзæг!» 

Тæлмацтæ 
437 
Цæст кæйонг æвзары, уыйонг Ростеван æд бал куы ’рбахызт, - 
Автандил нынкъард, нырхæндæг, цин йæ зæрдæйы фæкъахыр, 
Дзуры йе ’рдхорд Тариелмæ: «Акса, уæлдæф у рыгахуырст, 
Уыцы барджытæн сæ фендæй риуы арт ыссыгьд æнахуыр. 
Уый мæ хицау у, дæ размæ рацыд йе ’фсадимæ, дæлæ, 
Æз къæмдзæстыгдæн, ныхкъуырд дæн, нæй мын паддзахыл æмбæлæн. 
Уастæн, сар фæуон, куы сбадтис уый мæнгарды ном мæ уæлæ, 
Фæлæ равдисут уæ цыргъ зонд æмæ уе ’взагæн йæ кæлæн. 
Тариел зæгьы: «Куы кæнай аргьуц хицауæй, - æмбулыс. 
Ам фæлæуу, ме ’рдхорд, мæ бæрны бакæн паддзахимæ дзурын: — 
Хи дæм равдисын нæ уæнды, стыр хатыр дæ, зæгьын, куры. 
Кæд Хуыцау зæгьа, - рæхджы мын райгæ сæмбæлдзынæ хурыл». 
Автандил — домбай — йæхицæн айтыгьта къаннæг уым цатыр. 
Судзы зæрдæтæ йæ уындæй Нестан-Дареджан — æгьатыр. 
Уддзæф ахъазы, рæубазыр, чызджы сау цæстытыхаутыл, 
Размæ фесхуыстой сæ бæхтæ Тариел, Придон бæгьатыр. 
Уайынц быдыры, Ростан сæ ныр бæрæг-бæлвырд æвзары. 
Паддзах базыдта гуырвидыц, сагсур, номдзыд амирбары, 
Бæхæй рахызтис, æрфистæг, — кадыл сахъ домбайы дары, 
Сæмбæлд уый дæр ыл хæларæй, уарзон хи фыдыл æй бары. 
Бæхæй рахызти, сæркъулæй лæгæн пъа кæнынмæ бацыд: 
Ростеван-паддзах ыл атыхст, былтыл был, цыма, мыд тадзы. 
Дзуры саггуырдæн: «Дæ уынд, мыл, маргьау, рог базыртæ садзы, 
Хур, ды кæм не ’рттивай, æхсæв уым йæ сау базыр æруадзы». 

438 
Бестауты Гиуæрги 
Тариелы уынд æппары Ростеван-паддзахы дисы: 
Уæнгтæ - саджы синтыл амад, цæст сæ фидыцæй нæ исы. 
Арфæ ракодта Придон дæр, йе ’гьдау хицауæн æвдисы. 
Бандзыг, йе спаспеты размæ паддзах нал уайы фæдисы. 
Тариелы фендæй буц уыд, фæлæ каст æнкъардæнгасæй. 
Уазæг — фысымæн: «Мæ зæрдæ ныр дæ дæлбар ис æгасæй, 
Фæлæ сау диссаг у, - стауыс мæн дæ зæрдæбын ныхасæй! 
Ма кæ, ма раппæл æндæрæй макуы де спаспеты разæй. 
Дис дæм ма фæкæсæд, немæ спаспет ам кæй нæй нырма дæр. 
Паддзах, кæд аипп нæ уыдзæн, — мæнæ цъæх нæууыл æрбадæм, 
Æмæ базонай лæмбынæг, — уый цæуылнæ фæзынд ардæм, 
Æмæ, чи зоны, дæхимæ раттай бахатыны бар дæр». 
Бадынц æфсады ’хсæн нæууыл иумæ паддзæхтæ æдæрсгæ, 
Тариел - цырагьдзæст, хъæлдзæг, былтыл мидбылхудт лæдæрсгæ, 
Адæм радысты, нæ федтой йе ’нгас никуыма сæ цæстæй. 
Лæппу райдыдта, — йæ ныхас цыргъ, куырыхон уыд, зæрдæскъæф: 
«Паддзах, ратт уæдæ дæ хорзæх, æмæ ма феххæл, дæуыстæн, — 
Нæй æндæр амал, дæ размæ æз лæгьстæгæнæг æрвыст дæн. 
Уый дæм зоныгуылæй хаты — худгæ стъалытæн сæ хуыздæр, — 
Æз кæй фæрцы дæн сæрибар масты, талынджы рæхыстæй. 
Паддзах, уый дын у мæ лæгьстæ, - циу æндæр уæдæ нæ бон дæр, - 
Автандил йæ сæр мæ сæрыл хаста карз тохты нывондæн. 
Тыхст, мæнау, фæлæ фæрæзта дард ран йе стыр зын, йæ сонтæн. 
Цæй, цы йæ ’ууилын, - дзæгьæлдзырд дардыл - ницы ’ххуыс у зондæн. 

Тæлмацтæ 
439 
Автандил дæ чызджы уарзы, чызг дæр йе ’нæбары тайы. 
Арæх лæппуйæн йæ цæссыг рустыл сусæг-æргом уайы: 
Паддзах, зоныгуылæй курын, - маст дæ кæстæрты цин кайы, 
Ратт мын ме ’рдхордæн дæ чызджы, - бафтау амондыл домбайы. 
Уый дын, гье, фысым, мæ лæгъстæ, даргъ цы пайда сты ныхæстæ!» 
Сыстад, къухмæрзæн йæ дзыппæй систа, хъуырыл æй æрбаста 
Æмæ, зонгуытыл æрхаугæ, ахæм карз лæгъстæ нылласта, 
Уымæ чи хъуыста ’мæ чи каст, уый йæ сау диссагæн хаста. 
Паддзах сæргъуыйау, фæстæмæ дæрддзæф алæууыд, йæ разы 
Сæрæй акувгæ фæстæдæр ризгæ зæххы онг æртасыд, 
Дзуры: «’Рдæбон дæ куы федтон, уæд мæ зæрдæйы цин цас уыд! - 
Ныр дæ зонгуытыл куы ’рхаудтæ, уæд бынтон кадавар разынд. 
Дæу цы бафæнда, цы ’рдомай æмæ чи ’рлæудзæн дæ разы! 
Фод дæ бæрны чызг, фæнды йæ акæн маргæ дæр, - нæ хъазын. - 
Бардзырд раттаис, уæддæр мæ ничи загътаид, - дзыназы. 
Автандилæй ма хуыздæр та арвыл хур кæд уа - зынгбазыр?! 
Мæн хуыздæр сиахс нæ хъæуы, уæвгæ, никуы дæр ыссарин. 
А мæ чызгæн дæр йæ бадæн у зæрин æмæ сырх дари: 
Чызджы спаддзах кодтон, - уарди райхæлд, бон мæныл ныттар и, 
Ныр æгайтма мын йæ фарсмæ ахæм уарзтыл хæст æмбал и! 
Зæгъгæ, ме сиахс дæ фæндæй баци цагъартæн сæ цауддæр, 
Нæй, нæ загътаин мæ чызгæн: «Ма кæн, ма йæм ацу — ’вгъау дæ!» 
Автандилы та куы уарзын, уæд куыд ыл æвæрон фаутæ? 
Уазæг, разы дæн дæ фæндыл, уæлæ ме ’вдисæн Хуыцау дæр. 

440 
Бестауты Гиуæрги 
Фысым-паддзахы ныхæстæм лæппу, цинæй тайгæ, хъуыста; 
Ног та зоныгуылæй табу загъта лæгæн æмæ сыстад. 
Сæрæй акуывта Ростан дæр, йе ’нгас хъæлдзæг цин æвдыста, 
Иу сæ иннæйы рæвдыдта, се ’гьдау, се сныхас — æгьуыстаг. 
Придон абадтис йæ бæхыл, цины уацхæссæг фæуайы; 
Хабар фехъуыста, - мæнæй-ма, Автандилы зæрдæ райы! 
Мæнæ ’рбахæццæ сты иумæ, лæппу сусæг цинæй тайы, 
Фæлæ паддзахы раз баргьæвст, бафтыди æндзыг домбайыл. 
Бацыд къулсæрæй йæ размæ, хи, уæнгтæбастау, æнкъардта, 
Цæсгом къухмæрзæны ’мбæхста æмæ сау цæстытæ схъаудта; 
Фæсмигъ бацыди зæрин хур, аууон уардийыл æрхаудта, 
Фæлæ, раздæрау, фидыдта æмæ ничи йæ нæ фаудта. 
Хицау пъа кæнынмæ хъавыд, нал цыд кæуындзæг йæ хъуыры. 
Лæппу паддзахы уæрджытыл атыхст, зæххыл рухс ивылы. 
Ростеван æм дзуры: «Сыст-ма, маст дæм дзæгьæлы ныхилы, 
Ахæм равдыстай лæгдзинад, — ам дæ нал хъæуы ныгьуылын!» 
Сыстад йе спаспет, ныттыхст ыл æмæ пъатæй йæ фæхæры: 
«Лæппу, бахаудтæн дæ цинæй арты судзæггаг цæхæры. 
Ма ’руадз сау цæсты хау зæхмæ, сусæг сагьæс дæ цы ’фхæры? 
Тагьд дæ батавдзæн йæ хъармæй хур хæрзамонды къæсæрыл». 
Ростеван тыхсы домбайыл, цинæй йе ’фхæрд зæрдæ тоны, 
Зилынц паддзахы цæстытæ сахъ хъайтары уындæй доны. 
Нæу йæ кæстæрыл йæ узæлд уарзон хицауæн æфсоны: 
Фæсхъыг, хурбонау фæскъæвда, цинæй лæг æфсис нæ зоны. 

Тæлмацтæ 
441 
Автандил Ростанмæ дзуры: «Хицау, бакæн, дам, мын хатыр, 
Фæлæ фенын хъæуы тагъддæр, - рухс цы хурæй у мæ цатыр. 
Цомут, бацæуæм æм райгæ, тагъддæр, ракæнæм æй кадыл, - 
Де стыр галуаны рæдауæй тауа ’рттивгæ тынтæ дардыл». 
Бæхтыл абадтысты уайтагъд, чызгæн диссаджы ’гъдау радтой, 
Чызджы рухс тынтæй сæ рустæ, хурау, ирд тæмæнтæ калдтой; 
Сæххæст сагсуртæн сæ бæллиц, амонд агуырдтой, — ыссардтой; 
Нæ, сæ фæринктæ сæ фæрстыл уыдон дзæгъæлы нæ дардтой. 
Паддзах рахызтис йæ бæхæй, чызгæн ракæнон, дам, арфæ; 
Рустæ цæсты тигътæ исынц, - цыма хур æрттивы арвæй, 
Чызг тæмæнтæкалгæ рацыд размæ рухс цатыры арфæй. 
Паддзах, зæдуынæгау, бандзыг, раст фынæй, цыма, уыд тарфæй. 
Нестан-Дареджанмæ дзуры: «Хур, кæй бон дæ бауа стауын, 
Кæд дæу фенгæйæ дæ цинæй мæнæ фыдбылызы хауын: 
Арвы ’рттивджытæ — цыренцалх де ’нгæс рухс тынтæ нæ тауынц. 
Уый куыд фидауыс! Дæ цуры уарди, малусæджы фауын». 
Чызджы уадултыл æрвæрттывд калдта уаз тæмæн æвзистау; 
Адæм фесты йæм кæсынтыл, - хурыл чи нæ кæны дис та! 
Сирвæзт зæрдæйыл æхцон арт æмæ чи ма хатыд рис та! 
Æфсад кодтой куырм йæ рухсæй, афтæ цæсты тигътæ иста. 
Бæхтыл абадтысты паддзах æмæ ’ртæ домбай хъайтары, - 
Арвæй Авдхойæ тæмæнкал худгæ рахæссынц ыстъалы. 
Уæвгæ, стъалыты цы зондæй хурты хурзæриныл барын! 
Уайтагъд уазджытимæ иумæ паддзах сæмбæлди хæдзарыл. 

442 
Бестауты Гиуæрги 
Тинатин йæ рухсæй мæнæ судзы зæрдæтæ, уырауы; 
Чызгыл - кады худ сыгъзæрин æмæ, ’рвон зæдау, фидауы. 
Хур йæ уазджытæм фæхудти, уаз алдзæн тынтæ сыл тауы. 
Тариел йæ размæ бацыд, - арфæ ракæны æгъдауыл. 
Чызгæн Нестанимæ иумæ акуывтой ныллæг сæ сæрæй; 
Чызгæн апъа кодтой, хъуысы ныхас - адджындæр сæкæрæй. 
Галуан рухс тæмæнтæ калдта худгæ стъалыты цæхæрæй, 
Байдзаг лал уадулты рухсæй, цæсты сау хауты пæр-пæрæй. 
«Мæнæ къæлæтджыны сбадут», — Тинатин хæларæй хаты. 
«Нæ, дæ хорзæхæй, - дæхæдæг», - дзуры индиаг бæгъатыр, - 
Уым дæуæн бадын æмбæлы тынгдæр абоны бон — хатын: 
Хурты хуры цур дзы сбадæд Автандил - домбай, хъæбатыр». 
Чызджы сбадын кодтой, хурау, калдта рухс, - Хуыцау æвдисæн. 
Автандил æрбадт йæ цуры, ныр кæрон æрцыд йæ рисæн. 
Иумæ афтæ ’рттывтой, афтæ, - уыд сæ уынд хæссинаг дисæн; 
А рæсугъд къайыл ысбарæн нæй Раминæн æмæ Висæн. 
Автандил куы ’рбадт йæ цуры, - чызг ыстыхст, йæхи фæмары, 
Цæсгом афæлурс и, зæрдæ бахауд дудгæ мæты, сары. 
Фыд ын: «Ма ’фсæрмы кæ, — загъта, - алы зондджын лæг æмбары: 
Уарзтæн сæфæн нæй, фæстагмæ уарзæг уарзон уды ссары. 
Цæй, цæрут, мæ чызг, уæ уарзтæн ныр æнус ныххуыссæн ма уæд, 
Маст мын мауал фенут макуы, райдзаст амонд уæ рæвдауæд; 
Уарзты ’рвон тых уæ цы тава, уый фæндон фæуæд Хуыцауæн, 
Дард зæры боны уæ разæй Ростеваны уд ысхауæд». 

Тæлмацтæ 
443 
Загъта хицау æмæ уайтагьд радта паддзахады бардзырд: 
«Автандил - паддзах, цæудзæн ныр уый бар ме ’фсæддонты бардзыл. 
Йе ’вджид - хицауы къæлæтджын, æз фæзæронд дæн, фæкардзыд. 
Ут йæ коммæгæс, йæ бæрны ис æппæт — цæуыл мæ бар цыд». 
Æфсад, уæздæттæ сын кувынц: «У нæ хъысмæт баст сымахыл: 
Мах - уæ къæхты рыг, - уæ фæрцы райгæ слæууыдыстæм къахыл; 
Радтат коммæгæстæн амонд, кодтат хивæндты æрмахуыр. 
Мах - зæрдæхъæлдзæг уæ къухы, у фыдгулты цин та къахыр». 
Тариел дæр сын йæ рады радта фидары ныфсытæ, 
Тинатинæн загъта: «Фесты ныр уæ тухитæ, уæ зынтæ. 
Де ’мкъай ме ’фсымæр у, ме ’рдхорд, уæд ды та мæ хо, мæ чындз дæ, 
Никуы н’ атæхын кæндзæн уын уе знаг мах тасæй уæ бындз дæр». 
АВТАНДИЛ ÆМÆ ТИНАТИНЫ ЧЫНДЗÆХСÆВ 
Автандил ысхицау, галуан ног паддзахы цинæй - расыг, 
Тариел йæ фарсмæ бадтис, уый куыд уæздан уыд, куыд уаз уыд. 
Иумæ - чызджытæ дæр: зæхмæ, цыма, арвы цъæх æртасыд 
Æмæ йе ’рфæны цæхæркал рухс цыппар зынг хуры хъазыд. 
Сытынг цæл: хæрд, нозт æрхастой фынгтæм утæппæт æфсадæн, 
Цагътой фос, фыстæ, цæвиттон, нал уыд адæмæн æфсадæн. 
Фынгтæм рахаста йæ хуынтæ фысым буц уазджыты кадæн. 
Хуры рухс тынтæй æрттывта Ростеван-паддзахы бадæн. 
Фынгтыл нуазæнгæрзтæ — рухс лал, фынгтыл — ирд дзæнхъавгтæбæгътæ. 
Бакæс - фидыцы фынггæрзтæ, иу сæ иннæмæй дзæбæхдæр. 
Ахæм никуы фенд чындзæхсæв: хæлц - æвидигæ, рæдзæгъдтæ. 
Бадтæ уым, зæгъгæ, — сыгъдаид уæд дæ зæрдæйы цырæгътæ. 

444 
Бестауты Гиуæрги 
Хъуыст къæрццæмдзæгьды хъæр арвмæ, зарæг араугæ нæрыди. 
Дзиндз, налхъуыт-налмас, зæринæн уым нымайæн дæр нæ уыди. 
Сæн сæдæ суадонæй фегуырд, фынгтыл абузгæ ивылди. 
Минас адаргь, æмæ хæхтыл хур, зæлдаг тын уафгæ, стылди. 
Цауд, къуылых лæг дæр нæ баззад цух рæвдыд æмæ лæварæй; 
Лал, налхъуыт-налмас æнæвгьау уæрста стыр паддзах хæларæй. 
Сæгад бур зæрин, сырх атлас саслам, — чи сæ хаста барæй! 
Бады фынгыл, цыма Инди ферох сагсур амирбарæй. 
Тариелмæ дзуры паддзах: «Ахæм никуы уыд æнусты: 
Хъазы Нестанæн сæуæхсид ирд тæмæнкалгæ йæ русты; 
Ды - паддзæхты паддзах, уый та хурты хурзæрин у, рухстын. 
Хъуамæ, хъусцæджытау, дарин æз уæ къахвæдтæ мæ хъустыл. 
Уе ’мсæр не стæм, махæн бадын уемæ не ’мбæлы, нæ фæччы». — 
Тариел æмæ Нестанæн хицæн рахаста къæлæтджын, - 
Иумæ сбадын кодта, стæй та Тинатин æмæ йæ лæджы. 
Æмæ сбуц кодта лæвæрттæй раздæр Индийы фæтæджы. 
Фынгтæ ’ртасыдысты, паддзах уазджыты хынцы рæдауæй, 
Радгай сыл зылдис, æфтыдта дис лæгыл йæ хорз æгьдауæй. 
Алчи байрадис, нæ уыдис бадтмæ ницы ’рхæссæн фауæй. 
Автандилмæ хæстæг - Придон - хицау, арфæгонд Хуыцауæй. 
Паддзах кодта кад домбайæн, йе ’мкъай — индиаг рæсугьдæн; 
Чындз, сиахсæй сыл узæлыд, кодтæ цинтæ сыл æдзухдæр. 
Хуын, лæвар хæссын та уыйбæрц уæд куыд фæрæзтой йæ къухтæ: 
Номы скинтрæ зæгьай, порфир, лалыхгæд паддзахы худтæ. 

Тæлмацтæ 
445 
Бирæ радта сын фæрдгуытæ, - кодта рухс сæ уындæй зæрдæ, 
Мин зынаргь дуры - ромайнаг - калдтой, с’ амондау, цæхæртæ. 
Раст бæлоны айчы стæвдæн мин зынаргъ дуры та ’ндæртæ; 
Мин æвзаргæдæр - араббаг уадсур хъал бæхы - хуыздæртæ. 
Фысым Придонæн зынаргь дур фараст дзаг тæбæгьы ’рхаста; 
Фараст ын æд саргь, æд идон уадсур хъал бæхы ныббаста. 
Аив арфæйы ныхæстæ Тариелы ’взаг ыскарста. 
Дзуры расыгæй æрвонгау, — нозт ын йе стыр зонд нæ саста. 
Мæй фæцæл кодтой Ростанмæ, цæй, цы дардыл æй ивазын: 
Кодтой цин, гуыпкафт, къæрццæмдзæгьд æмæ цас сæ бон уыд нуазын! 
Лал фæхастой Тариелмæ, уыд фæрдыгрæдзагьд йæ разы, — 
Фынг ныррухс, цыма сæ мидæг хур цæхæртæкалгæ хъазы. 
Тариел, цыма у уарди, мит ыл рауарыди, ризы; 
Автандилмæ Ростеваны ’рвиты, къух, зæгь, дыл нæ исын: 
«У мын зын дæуæй фæхицæн, фæлæ циу, паддзах, мæхи зын, — 
Кæд мæ фыдгултæ мæ зæххыл зыд, æнæфсис фосау, хизынц! 
Тох фæцырдæй у, фердæхтæй: ме знаг ницыма ’мбуддзæни, 
Зæгъгæ, басастæн - зонын æй, - уæд дæ зæрдæ дæр дуддзæни. 
Цон, хуыздæр мын у, исты фыд... — ме знаг ме сæфтыл худдзæни. 
Тагьд цы фенон дæ хъæлдзæгæй, уый зæгьæд, мæ бон, хурзæрин!» 
Фысым загъта Тариелæн: «Цæй, цы, зæгь, кæныс къæмдзæстыг? 
Дæу цы кæнын хъæуы, уый, зæгь, ничи бакæндзæн дæ бæсты, 
Автандилимæ дæ фæдыл акæн ме ’фсад æмæ хæсты 
Басæтт сау фыдгулты, стæй уæд дар дæ бархъомыс дæ бæстыл». 

446 
Бестауты Гиуæрги 
Автандил фæстæмæ ’рбаздæхт, загьта паддзахы ныхæстæ. 
Тариел æм дзуры: «Хъахъхъæн ам дæ уардийы фыддзæстæй: 
Мæй куыд фæхицæн уа хурæй, уыйау баззайдзæн дæ фæстæ. 
Автандил фæхъыг ис: «Уæууа, уæдæ рафæлдæхтис бæстæ! 
Нæ, дæу уый фæнды, цæмæй мæ стæй уæд фæндырты фæцæгьдай, - 
Зæгъгæ, баивта мæ усыл ме ’рдхорд, - разындис æнæгьдау. 
Ахæм худинаг мæ быны, ау, куыд уромдзæнис зæхх та! 
Ардыл къух сисын мæлæт у! - гормон, де ’взаг æй куыд загъта!» 
Тариел фæхудт, дзæнхъартæх уарди барухс кодта бæстæ: 
«Хорз, æрхæндæгæй æнæ дæу æз æрвыстаин мæ рæстæг. 
Цом, æхцон мын у, цæстмæхъус ма ’гъгьæл де ’рдхорды ныхæстæ. 
Автандил уæд бардзырд радта: «Ме ’фсад, уе ’ппæт дæр - мæ фæстæ!» 
Дардыл тохвæдис ныннæрыд, калдта арв, цыма, цæхæртæ; 
Рæвдз æстай мин лæджы ’рбамбырд, — ифтонг алцыппæтæй, уæртæ, 
Кæс: лæгæй, бæхæй, сæ уæлæ ис хорезмаг хорз ызгьæртæ. 
Уыд фæхицæны зын сахат, фенкъард фысымæн йæ зæрдæ. 
Хо куыд хицæн кæна хойæ, уыйау чызджытæ тыхстысты; 
Ниудтой, бахаудтой сæ удтæ судзгæ сагъæсы фыдхъызты 
Æмæ риу-æмриу, хъуыри-хъуыр ног кæрæдзийыл тыхстысты. 
Адæм кодтой сар сæ куыдмæ, - дардæй кастысты, рыстысты. 
Райсом Бонвæрнон Мæимæ худдзæн, ирд тæмæн калдзæни. 
Мæй куы ныгуыла, - уымæн дæр цадæг йе ’рвон рухс тайдзæни. 
Се ’гъдау афтæ у, — бонæй сæ Хур ныгуылæнæн хъардзæни. 
Хох, бæрзонд хохыл чи слæууа, - арвыл иумæ сæ ссардзæни. 

Тæлмацтæ 
447 
Мæйы, Бонвæрноны иумæ Хур цырагьдарын нæ уадзы; 
Ацы стъалытæн дæр афтæ се ’хсæн не сфæлдисæг бацыд. 
Пухбыл уардиты къуыбыртыл хъарм къуыбар цæссыгтæ тадзынц, - 
Судзынц адæм дæр сæ мæтæй, бадынц, раст, цыма, мæрдадзы. 
«Ехх, - зæгъы Нестан, - куынæ дæ федтаин фæлтау мæ цæстæй, 
Уæд ныр не стъæлин, нæ таин хурæй ахицæныл мæстæй. 
Мæ хо, чиныг мæм-иу афысс, хабар хъусын кæн æххæстæй, 
Æз куыд басыгьтæн дæ уарзтæй, афтæ тай ды дæр мæ фæстæ». 
Тинатин ын загьта: «Уæ, хур, зæхх дæ фидыцæй куы тавыс, 
Уæд цы мæ фæдзæхсыс, цæй-ма, зæгьгæ, чиныг-иу мæм афысс! 
Бастъæл, ба, мæ уд, йæ фæстæ, цард-цæрæнбонтæй цы хъавыс, 
Кæд дæ ивгьуыд цин дæхицæй судзгæ сау цæссыгтæй давыс!» 
Ног адджын пъатæ, хъæбыстæ... Æмæ хур фæхицæн хурæй. 
Нестан араст ис, уæддæр ма Тинатин лæууыдис дурæй. 
Цыд йæ хогонд дæр дзыназгæ, сау цæссыгкалгæ, сæркъулæй. 
Нæй уырзæй æвзæрст дзырдтæй дæр се стыр сагьæсæн фæдзурæн. 
Ростеван-паддзах дæр афтæ, цыма сонт саби у, - ниуы; 
Лæгхæкъуырцц кæны, уынæргъы, тагьд-тагъд уæхсчытæ ысхъиуынц; 
Тæвд - йæ цæстысыг, - æхсиды маст, цæджджинагау, йæ риуы. 
Тариел нынкъард, цæвиттон, - уарди митхъæпæныл джиуы. 
Фысым бацыдис, кæны йын ногæй пъа, йæхи нывæндтæ: 
«Уазæг, ды уыдтæ нæ удæн цин - æвидигæ ныббæттæг, 
Ныр цæуыс, мæ ивгьуыд цинау, баци минæвæр мæ мæт дæр; 
Цард-цæрæнбон мын ды раттай, тагьд мын ратдзынæ мæлæт дæр». 

448 
Бестауты Гиуæрги 
Тариел хæрзбон куы загьта, уæд куы бабадид йæ бæхыл; 
Æфсад сар кæнынц, фæбынæй быдыр сау цæссыджы ’ртæхы; 
«Хур дæм тохы бон, - зæгьынц ын, — рухс тырысайæн æртæхы». 
Дзуры уый: «Мæнау нæ уыдис мæтæй Сала дæр зæрдæхæлд!» 
Чырæ фенкъуысти, фæцæуынц мæнæ саг лæппутæ стæры — 
Тариел, Придон, Автандил — адæмы æртæ хуыздæры. 
Семæ стай мин лæджы ноджы, хорз араббæгтыл фæтæрынц. 
Иу сæ иннæуыл — æнувыд, ард кæрæдзийæ фæхæрынц. 
Афтæ ’ртæ мæйы цыдысты, кард сæ никуы бахъуыд сисын: 
Ничи се знæгтæй сæ ныхмæ хотых не суæндыд æвдисын. 
Иу, æрмæст-иу сæ хæрдафон бахъуыд се ’фсургътæй æрхизын, 
Сæн — сæ нозт, уæдæ минасы, цæй, цæмæн хъуыдаид мисын! 
ТАРИЕЛ ÆМÆ НЕСТАН-ДАРЕДЖАНЫ ЧЫНДЗÆХСÆВ 
Тариел æмæ йæ къайæн амонд цинты цин æрхаста: 
Лæппу схицау ис, йæ къухмæ авд паддзахбадæны райста. 
Райста, зæрдыл ма кæм лæууыд ныр сæ раздæры фыдмаст та; 
Маст цы лæг нæ фена царды, — цинæн никуы скæндзæн раст аргь. 
Иумæ сбадтысты, нæ калдта хур дæр уыдонау цæхæртæ. 
Гуымсæг нал æнцади, зæрдæ тадис уадындзы зынг зæлтæм. 
Радтой саггуырдæн йæ къухмæ бартæ, хæзнаты дæгьæлтæ; 
«Мæнæ, гъе, зæгьгæ, нæ паддзах», райгæ хъуыстысты сæ хъæртæ. 
Автандил æмæ Придон дæр хицæн къæлæтджынтыл — уæртæ, 
Бадынц кадылдард паддзæхтæ, райы фысымтæй сæ зæрдæ. 
Уаз, хуыцауысконд хъайтартæ — номдзыд дыууæ дæр — æмсæртæ, 
Ног мæлгьæвзагæй фæдзырдтой уым сæ дард балцы хабæрттæ. 

Тæлмацтæ 
449 
Цæл, минас нæртон ысцырын, дардыл рабадтысты хъалтæ, 
Сырæзт диссаджы чындзæхсæв, фынгтыл хæлц - рæдзагъдæй, калдæй, 
Хастой хорз хуынтæ, лæвæрттæ уым зынаргъ уазджытæм цалтæ! 
Хастой, не ’вгъау кодтой, уæрстой цауд, мæгуыр адæмæн лал дæр. 
Автандил æмæ Придоны Инди се ’ппæт кадыл дардтой: 
Уый, уæ фæрцы, дам, кæрæдзи не ’рдаг хурзæринтæ ссардтой. 
Кодтой табутæ, сæ удтæ бацин, балæггадыл хъардтой, 
Уыд сæ уд, сæ дзæцц æрмæстдæр-уазджытæн æгъдау куыд радтой. 
Тариел Асматмæ дзуры: «Ды куыд фæрыстæ мæ мæстæй, 
Афтæ, ’вæццæгæн, нæ фæрыст никуы хицауыл йæ кæстæр. 
Ныр йæ иу æвдæм хай мæнæ айс мæ паддзахад, мæ бæстæн, 
Немæ адджынæй, æмудæй уым æнус æрвит дæ рæстæг. 
Мой ыссар дæхи фæндиаг, дар дæ зæххытыл дæ бартæ. 
Уым ныл макуы сив дæ зæрдæ, уым ныр ус-паддзах, æлдар дæ». 
Чызг йæ разы ’рхауд: «Мæ удæн радтай ды ныфс дæр, æхсар дæр, 
Уон дæ сау цагъар, æгæр мын у уый рухс амондæн, цардæн?» 
Бадынц саггуырдтæ минасы уым сæ зæрдæйы барвæндыл, 
Хастой уазджытæн алы хуын, — цинтыл чи лæууыд, арфæтыл: 
Амæй ай хуыздæр — дугъон бæх, амæй ай хуыздæр - лал фæрдыг! 
Фæлæ ’ппынфæстаг Автандил фенкъард, бадын æй нал фæндыд. 
Тариел фæхатыд, йе ’рдхорд уадзы пиллон арт фыруарзтæй. 
Дзуры: «Уый мæ кæд дæхимид диссæгтæ нæ фæдæ хъастæй; 
Уæууа, де ’нкъард хуыз мын мæнæ ивы м’ авд сагъæсы астæй, 
Аздæх, хорз, — хъысмæт рæвдауæд ног мæн цины бæсты мастæй». 
15 Бестауты Гпуæрги 

450 
Бестауты Гиуæрги 
Нурадин дæр уæд: «Фæцæуон, хицау нæй мæ зæхх, мæ донæн. 
Ныр ыснæмдзынæн фæндæгтæ,— ардæм нал ысты зын зонæн. 
Сæр куы бахъæуа, - фæсид мæм, ратт мын хæс - кæстæр фæдонæн; 
Сагæн суадонмæ цæуынау, уый æхцон уыдзæн Придонæн». 
«Аздæх, — уымæн дæр ысразы, — иугæр тынг дæ зæрдæ ’хсайы: 
Рох мæ ма фæкæн, зын-иу мæм, саглæг ардбахæрд нæ сайы». 
Автандилмæ баздæхт фысым: «Цæй, бæргæ мæ уд дæ зайы, 
Фæлæ, сахъ домбай, дæ уарзтæй уым дæр мæй, цырагьау, тайы». 
Ростеванмæ йын æрвиты дарæс — зæрдæ хорз цы куры. 
Алы диссаджы зынаргь дур, - цыма хуры цæст и дуры. 
«Ахæсс, адон ын мæ номæй ратт зæрдылдарынæн», - дзуры. 
Автандил зæгъы: «Куыд уыдзæн, æмæ мауал уон дæ цуры?» 
Нестан арвыста йæ хойæн ахæм къаба ’мæ кæлмæрзæн, 
Тинатин æмæ йæхæдæг - с’ аккаг уыдонæн æрмæстдæр; 
Ноджы иу фæрдыг - æгьуыстаг, уый цы лæг хæсса — йæ цæстæн 
Дардыл рухс-рухсид уыдзæнис, бонау, тар æхсæв дæр бæстæ. 
Абадт йе ’фсургъыл Автандил, хион ахицæн хионæй. 
Дыууæ сагсуры ’руадысты судзгæ сагьæсы пиллонæй. 
Фегуырд Индимæ сау цæссыг — быдыр разынди чъиллонæй. 
Автандил дзуры: «Мары мæ м’ адзал мин рынæй, мин сонæй». 
Автандил æмæ Придон ма иумæ рауадысты цасдæр; 
Тагьд фæхицæн ысты ниугæ, бацыд саджил фæндаг с’ астæу. 
Се ’гьдау бакодтой уæзданæй, - нæй сæ хъаруйыл ныхас дæр... 
Автандил фæзынд, Арави райынц, — фервæзтысты мастæй. 

Тæлмацтæ 
451 
Бæсты рухс фидыц æрыздæхт, цин æхсæрдзæнтæй ивылы; 
Йе ’рдаг хуры фенгæ, лæппу февзæрд амонды тыфылы; 
Райгæ ’рбадт йæ цуры, судзы уазтын мидбылхудт йæ былыл. 
Арв нысан кæны паддзахæй Ростеваны уый йæ быныл. 
Уыцы ’ртæ паддзахы стæй дæр афтæ тынг кæрæдзи уарзтой, - 
Иу сæ цин уыд, иу - сæ сагъæс, иумæ се ’ппæт цард ысбастой; 
Иумæ сау фыдгул ызнæгты сарат карды комæй карстой; 
Дардыл айтыгьтой сæ бартæ, бирæ ног зæххытæ байстой. 
Митау алкæуыл æмхуызон алы ран сæ рæвдыд уарыд. 
Алчи - сидзæрæй, идæдзæй федта рухс, — мæгуыргур нал уыд. 
Сау, хæрамзæрдæ фыдгæнæг уыд сæ фыдæхæй зынгарыд. 
Ныр сæ бæстæты мыггагмæ бирæгъ сæгъимæ хæлар уыд. 
КÆРОНБÆТТÆН 
Хабар конд фæдæн, æппæтдæр ныр фыны ’гьдауыл фæтары. 
Се ’ппæт аивгъуыдтой, рæстæг карз у, никæмæн нæ бары. 
Цард уысм у, йæ зæрдæ уæгьды лæг æнæмæлæтыл дары. 
Руставели, зæгьгæ, - месхаг, - ме ’хсар ацы фысты ’взарын. 
Арын гуырдзыйы Хуыцауы - хур-Дауыты ном мæ фысты; 
Хурыскæсæнæй кæй сидтмæ хурныгуылæны онг сыстынц, 
Марг сæ цины чи у знæгтæн, хос - йæ хæлæрттæн сæ рысты. 
Ацы кадæгыл, багуыдæр, ныр æнус быцæу кæндзысты. 
Цæй, йæ диссаджы хъуыддæгтæ ам куыд нымайон Дауытæн! 
Дард æцæгæлон паддзæхтæм æз мæ бæллицты фæцыдтæн, 
Се ’гьдау, се ’хсар сын ыстауын, зарæг самадтон сæ цытæн 
Æмæ, даргь кадæг нывæндгæ, бадтæн, удвидар хъæцыдтæн. 

452 
Бестауты Гиуæрги 
А мæнг дунейыл йæ зæрдæ лæг хæрз дзæгьæлы фæдары: 
Цард цæстыныкъуылд у ’рмæстдæр, цæст фæтьæбæртт кæн, - фæтары! 
Алчи - й’ амæттаг хъысмæтæн; чи нæ ц’ агуры, цы ссары? 
У тæхудиаг йæ царды, - й’ адзал чи ницæмæ дары. 
Зарыди Хонели Мосе Даредзаны фырт Амраныл, 
Абдул-Мессийыл Шавтели скодта зарджытæ йæ раны, 
Йе ’нтыст Тмогвели Саргисæн — Диларгеты ном ыссарын, 
Тариелыл æз — Руствели — туг, цæстысыг калгæ зарын. 

Тæлмацтæ 
453 
ФИППАИНÆГТÆ 
Абдул-Месси - кæс Шавтели. 
Адам æмæ Ева — библимæ: гæсгæ, адæм кæмæй рацыдысты, уыцы 
фыццаг нæлгоймаг æмæ сылгоймаг. 
Адæм нал исынц сæ цъæхтæ... (1490 строфа) - контекст куыд 
амоны, афтæмæй фыдохы бон ацы бæстæйы сауты бæсты дардтой 
цъæхтæ. 
Азабæлас — таурæгътæм гæсгæ мардæгасгæнæг, низтæсурæг бæлас, 
зайы дзæнæты. 
Алфæн — охыл, сæраппонд, тыххæй. 
Амирбар — æфсæддон флоты хистæр. 
Амирспасалар - административон хицау æмæ æфсæдты хистæр. 
Аспироз - Венерæ, Бонвæрнон (Боброн), астрологи йæ нымадта 
фидыц æмæ уарзты планетæйыл. 
«Ацы хорз таурæгъ — хуры къæртт — персæй рафтыди гуырдзымæ» 
(9 строфа) - кадæджы ацы рæнхъыл руставелолæгтæ быцæу кæнынц 
абоны онг. Сæ фылдæры хъуыдымæ гæсгæ поэт афтæ зæгъы барæй, 
йæ уæндон хъуыдыты фæдсафынæн: нырмæ бæрæг нæу персмæ æнгæс 
таурæгъ. 
Æвдадз — аргъæуттæм гæсгæ æнахуыр удæгасгæнæг хос. 
Æвзаггæл - куырыхон, дзырдарæхст лæг. 
Æргъæу - рæсугъд, зынаргъ дуры мыггаг. 
Барбит - хъисын фæндыры æнгæс инструмент. 
Буд — тропикон бæласы хæрздæф чъиу, судзынц æй дингæнджытæ 
аргъуанты. 
Визир — паддзахы галуаны стыр хицау. 

454 
Бестауты Гиуæрги 
Вельзевул - дины чиныгмæ гæсгæ хæйрæджыты хистæр. 
Вис - хурыскæсæйнаг роман «Вис æмæ Рамин»-ы хъайтар. 
Габаон - диссаджы рæсугьд бынат Палестинæйы, йæ кой ис 
Библийы. 
Галуан - иуæй - паддзахбадæн хæдзар, иннæмæй та - паддзахы 
бинонтæ æмæ барджын хицæуттæ иумæ. 
Геон - цæугæдон Аму-Дарья. 
Даредзаны фырт Амран — кæс Хонели Мосе. 
Дари - зынаргь зæлдаг хъуымацы мыггаг. 
Дауыт - Дауыт Сослан, иры паддзахы фырт, Тамар-паддзахы 
лæг (XII æнусы). Автор ын йæ хорзы кой кæны кадæджы райдианы 
дæлгоммæ (3 строфайы) æмæ кæронæй та — æргом. 
Дивнос — кæнæ псевдо-Дионис Ареопагаг, Ш. Нуцубидземæ гæсгæ 
у чырыстон дины философийы иууыл стырдæр минæвæрттæй сæ иу — 
гуырдзиаг моладзан Петр Ибериаг. Руставели амоны, зæгьгæ, уый 
раргом кодта царды сусæгдзинад — дун-дунейы ис æрмæстдæр иунæг 
райдиан - хæлар райдиан, æмæ, зæгьгæ, уый та у Хуыцау... 
Диларгет - кæс Тмогвели. 
Драхмæ - æхцайы æмæ уæзы иттæг къаннæг иуæг. 
Дзæнхъа — урс зынаргъ æрттиваг дуры мыггаг. 
Дзæнхъавг — рухсдзыд зынаргь авг (хрусталь). 
Дзинкъуыр — хæйрæг. 
Евфрат — фурд Чысыл Азийы. 
Ева — кæс Адам. 
Залдзæг - цæгбыд æфсæн хæдон (хæстон уалæдарæс). 
Зин - дæлимон. 
Зуал — Сатурн (Кронос), астрологийы нымад у фыдбылызхæссæг 
планетæйыл, уыйадыл æй хонынц тар, саудалынг, кæд æцæгæй урс 
тæмæнтæ калы, уæддæр. 
Къаба — зæронд Гуырдзыстоны нæлгоймаджы дарæс, цухъхъайы 
’нгæс. 
Каджитæ — кадæгмæ гæсгæ хин, кæлæнгæнæг адæмы мыггаг. 
Каджет — каджиты бæстæ. 

Тæлмацтæ 
455 
Каин - (æви Каис?) Низамийы кадæг «Лейли æмæ Меджнун»-ы 
хъайтар. 
Лал - зынаргъ, хуызджын дуры мыггаг. 
Марих - планетæ Марс, астрологийы - хæсты бардуаг. 
Миджнур — уарзон (араббаг æвзагыл). 
Муштар - Юпитер, нымадтой йæ амонддæттæг планетæйыл, 
рæстдзинады бардуагыл. 
Налхъуыт-налмас — иттæг зынаргъ дуры мыггаг. 
Нарди - хурыскæсæйнаг хъазæнгарз. 
Отарид- Меркурий, хурмæ иууыл æввахсдæр планетæ, нымадтой 
йæ зонд æмæ арæхсты, амондфыссæджы бардуагыл. 
Перпера - хурыскæсæйнаг сыгъзæрин æхца. 
Платон - рагон бердзенаг философ, идеализмы антикон системæ 
скæнæг. 
Порфир — паддзæхты зынаргъ сырх дарæс. 
Равг - зæрдæйыуаг. 
Рамин - кадæг «Вис æмæ Рамин»-ы хъайтар (кæс Вис). 
Ростом - Фирдоусийы кадæг «Рустем æмæ Зориб»-ы сæйраг 
хъайтар. 
Руствели — Руставелийы зæронд гуырдзиаг фелхъывдгонд формæ. 
Сала - Низамийы кадæг «Лейли æмæ Меджнун»-ы архайæг. 
Саламан — роман «Саламан æмæ Абсал»-ы хъайтар. 
Сарыхъхъ - хæстон æфсæн худ. 
Сафран - бур дидинæг. 
Скиптрæ — паддзахы лæдзæг. 
Спаспет — æфсады хистæр. 
Стъалыбардз Мыдзбыр (1316 строфа) - ацы стъалыбардзы хур 
вæййы 22 июны, афтæмæй ам архайд цæуы уыцафон — сæрды 
райдианы. 
Тамар - Гуырдзыстоны ус-паддзах (XII æнус). Кадæгæй куыд зыны, 
афтæмæй уый фыст у Тамар æмæ йæ сæры хицау Дауыт Сосланы ном 
арынæн. Уыдон сты прототиптæ иуæрдыгæй Тариел æмæ Нестан- 
Дареджанæн, иннæрдыгæй та — Автандил æмæ Тинатинæн. 

456 
Бестауты Гиуæрги 
Тауби - уæлдæрлæууæг, уæздæтты минæвар. 
Тауыс - дам-дум, хахуыр. 
Тигр - Евфраты фурды фæрсагдон. 
Тмогвели Саргис - XII æнусы гуырдзиаг поэт, кадæг «Диларгет»-ы 
автор. 
Удæвдз - аргъæутты удæнæхцон хæдцæгъдгæ уадындз. 
Фидиуæн - уац, фидиуæг цы хабар хъусын кæны, уый. 
Хатун - æхсин. 
Хонели Мосе - XII æнусы гуырдзиаг фыссæг, хонынц æй 
«Даредзанты Амран»-ы героикон романы автор. 
Чанги, чагъана - хъисын фæндыры ’нгæс инструменттæ. 
Шавтели - XII æнусы гуырдзиаг поэт, кадæг «Абдул-месси»-йы автор. 
Эзрос - XII æнусы райдианы поэт, йе ’мдзæвгæты æмбырдгонд 
«Дивнос» («Дионос») рацыд араббаг æвзагыл. 

Тæлмацтæ 
457 
СÆРГÆНДТÆ 
ÆМДЗÆВГÆТÆ 
Фридрих Шиллер 
Æрмкъух 5 
Алпаг цуанон 8 
Пабло Неруда 
Хидтæ 10 
Фотула Яннакопулу 
Ирыстонмæ 11 
ГУЫРДЗИАГ ПОЭТТÆЙ: 
Никъолоз Бараташвили 
Булæмæргъ æмæ уарди 13 
Кетеван 15 
Æхсæв хъазæн лæгъзы 16 
Хъуыдытæ Къуары былыл 18 
Ме стъалымæ 19 
Наполеон 20 
«Уарзын сау дыууæ цæсты, мæ удау...» 21 
«Уайы, скъæфы мæ фыдвæды ме ’фсургъ...» 22 
Илья Чъавчъавадзе 
Уалдзæг 24 
Никъолоз Бараташвилийæн - 
Акъакъи Цъеретели 
Уадындз 25 
Важа Пшавела 
Цæлы фынгыл 27 

458 
Бестауты Гиуæрги 
Æхсæв хохы 27 
Цард мын марг дардта 30 
Ма кæ, ма, зæгъ, худ, малусæг 31 
Галактиом Табидзе 
Цалынмæ нæ бамыр уой - 
Фидыд 32 
«Ацы знæт уалдзæг й’ ахстон фæркгай...» 33 
«Ахызтыстæм Шиндарæй, ахызтыстæм Тъбетæй...» - 
Иродион Евдошвили 
Уадтымыгъ 35 
Симон Чиковани 
Чи загъта? 36 
Георги Леонидзе 
Фын 37 
Зарын мæ фыдыбæстыл 39 
Алио Мирцхулава 
Гуырдзыстон, мæ уарзон Гуырдзыстон 40 
Миниатюрæтæ 47 
Шалва Апхаидзе 
Фæзæронд дæн 49 
Иракли Абашидзе 
Цуаноны æхсæв 50 
Паоло Яшвилийæн 52 
Харитон Вардошвили 
Тбилис 55 
Къарло Къаладзе 
Хуры кадæн 56 
Александр Гомиашвили 
Мæ фыдыбæстæ 59 
Степан Аргъунели 
Нар 61 
Акъакъи Геловани 
Къостайæн 62 

Тæлмацтæ 
459 
Бердиа Бериашвили 
«Алазаны хъал фурд дæн - къадазнæт...» 62 
Александр Тъабатъадзе 
Æппæтæн, алкæмæн 64 
Мирза Геловани 
Ленинæн 65 
Ардбахæрд 66 
Ды федтай 67 
Бæхы куыд 69 
Теймураз Джамулашвили 
Дохтыр 70 
Зынгсирвæзт 71 
Алнæ Къаландадзе 
Ралæууыд уалдзæг 72 
Алкæй уды слæууыдтæ цыртау - 
Нази Къиласопиа 
Фыццаг тырысатæ 73 
Хушъа Берулава 
Сихорæн 74 
Къостайы фæдзæхст - 
Æгас цæут, нæ ирон æфсымæртæ! 75 
Джамсугъ Чарквиани 
Хæхтæй цæугæ 77 
Морис Поцхишвили 
Хæйрæджы балладæ — 
Кæрдзыны карст 80 
Зураб Къухианидзе 
Дыууæ сурдымæны 81 
Заур Болквадзе 
Ленин 82 
Хърихъуыппытæ — 
Шота Нишнианидзе 
Арв мæ худ у, ме ’рчъи - зæхх 83 

460 
Бестауты Гиуæрги 
Мачъавариани Мухран 
Советон Цæдисы компартийæн 84 
Владимир Гелашвили 
Æнафоны уазæг 87 
Абрам Мамиствалов 
Фæззæг 90 
Рюрик Ивнев, уырыссаг поэт 
Хуссар Ирыстоны 91 
Сергей Поликарпов, уырыссаг поэт 
Ирыстон 92 
Никифор Билоконь, белорусаг поэт 
Кæсын «Ирон фæндыр» 93 
Максим Танку белорусаг поэт 
Сырх фæз 94 
Дзырдтой: Воркутæй Нариян-Мармæ 95 
Геннади Клевко, украинаг поэт 
Мысы бæрз чызджы 96 
Хъæды ’рфгуыты мигъдзыкку ныссуйтæ 97 
Юхан Смуул, эстойнаг поэт 
Май æрцыд 98 
Наири Зарьян, сомихаг поэт 
Нæ мадæлон æвзаг 99 
Сильва Капутикян, сомихаг поэт 
Тæхуды, дидинæгау, сабыр 100 
Саят-Нова — 
Шираз Ованес, сомихаг поэт 
Сæ фыды уæзæгæй фæлидзджытæн 102 
Рачия Ованесян, сомихаг поэт 
«Дардтон гом мæ уды дуæрттæ...» 103 
Лхмæт Абашилов, дагестайнаг поэт 
«Нал у стонгæй, дойныйæ дæ бон...» 104 
Аржан Адаров, дагестайнаг поэт 
Фæззыгон элеги 105 

Тæлмацтæ 461 
Георги Гублиа, абхазаг поэт 
Бонвæрнон 106 
Ленины цырт 108 
«Бадæм доны был, нæ сæрмæ...» - 
Зæрватыччы лæппын 109 
«Къодор, цъæх денджызмæ заргæ куы згъорыс...» - 
Цæголты Георги 
Прометей 110 
Ирон чындз 111 
Фыны федтон мæ райгуырæн къуым — 
КАДДЖЫТÆ 
Илья Чъавчъавадзе. Цардиппæрд 113 
Æгъуызаты Иуане. Алгъуызы кадæг 136 
Алгъуыз бабырста Амосармæ æмæ йæ бацахста 161 
Алгъуызон хæрзбон зæгъы Амосары бæстæн 170 
Алгъуыз Гамрекъелийы схицау кодта Горанды бæстæйы 175 
Алгъуызы мæлæт 177 
Шота Руставели. Стайыцармдарæг 185 
Тæлмацгæнæгæй - 
Райдайæн 187 
Арабы паддзах Ростеваны хабар 192 
Ростеван-паддзах æмæ Автандилы цуан 199 
Арабы паддзах фембæлд стайыцармдарæг бæгъатырыл 201 
Тинатин Автандилы æрвиты 
стайыцармдарæг бæгъатыры агурæг 207 
Автандилы ныстуан йе ’фсадмæ 214 
Автандил ацыд стайыцармдарæг бæгъатыры агурæг 216 
Автандилы ныхас Асматимæ лæгæты 225 
Тариел æмæ Автандилы фембæлд 233 
Тариел йæ хабæрттæ дзуры Автандилæн 238 
Тариелы уарзты фыццаг хабар 242 
Нестан-Дареджаны фыццаг чиныг йæ уарзонмæ 248 

462 Бестауты Гиуæрги 
Тариелы фыццаг чиныг йæ уарзонмæ 249 
Тариел Хатаетмæ æрвиты чиныг 250 
Нестан-Дареджан сиды Тариелмæ 251 
Хатаеты паддзахы ныстуан Тариелмæ 252 
Тариел æмæ Нестан-Дареджаны фембæлд 253 
Тариелы бабырст Хатаетмæ æмæ стыр тох 256 
Тариел чиныг рарвыста Индийы паддзахмæ 
æмæ уæлахизæй æрыздæхт 263 
Нестан-Дареджан æрвиты чиныг йæ уарзонмæ 267 
Тариел фæкуыдта æмæ бауадзыг 268 
Тариелы чиныг йæ уарзонмæ 269 
Нестан-Дареджаны моймæ раттыныл уынаффæ 270 
Тариел æмæ Нестан-Дареджаны тæрхон 272 
Хорезмы шахы фырт æрцыд Индимæ 
æмæ фæмард Тариелы къухæй 277 
Тариел базыдта Нестан-Дареджаны фесæфты хабар 280 
Тариелы фембæлд Нурадин-Придонимæ 284 
Тариел æххуыс кæны Придонæн 288 
Придон дзуры Нестан-Дареджаны хабар 289 
Автандил æрыздæхт Аравимæ 297 
Автандил хаты визирмæ, 
цæмæй йын балцы ацæуыны бар ракура Ростеванæй 307 
Автандилы ныхас Шермадинимæ 314 
Автандилы ныстуан Ростеван-паддзахмæ 317 
Автандил кувы Хуыцаумæ 320 
Ростеван базыдта Автандилы ахъуызыны хабар 321 
Автандилы дыккаг балц 324 
Автандил ссардта Тарислы 329 
Тариел дзуры, куыд амардта домбай æмæ стайы 336 
Тариел æмæ Автандил баздæхтысты лæгæтмæ 338 
Автандилы балц Придонмæ 343 
Автандил æрцыд Придонмæ 346 
Автандил ацыд Нестан-Дареджаны агурæг æмæ 

Тæлмацтæ 463 
фембæлд каруантыл 356 
Автандил ныццыд Гуланшаромæ 362 
Фатман бауарзта Автандилы : 365 
Фатман æрвиты уарзты чиныг Автандилмæ 366 
Фатман дзуры Нестан-Дареджаны хабæрттæ 372 
Нестан-Дареджаны уацары акодтой каджитæ 387 
Фатман æрвиты чиныг Нестан-Дареджанмæ 397 
Нестан-Дареджаны дзуапп Фатманæн 399 
Нестан-Дареджан æрвиты чиныг йæ уарзонмæ 400 
Автандил æрвиты чиныг Придонмæ 404 
Автандил ацыд Гуланшаройæ æмæ фембæлд Тариелыл 406 
Тариел æмæ Автандил ацыдысты Придонмæ 414 
Нурадин-Придоны уынаффæ 417 
Автандилы уынаффæ 418 
Тариелы уынаффæ — 
Тариел бацыд Денджызты паддзахмæ 423 
Тариел æмæ Нестан-Дареджаны чындзæхсæв 
Придоны галуаны 429 
Æртæ хъайтары балц лæгæтмæ æмæ уырдыгæй Аравимæ 434 
Автандил æмæ Тинатины чындзæхсæв 443 
Тарисл æмæ Нестан-Дареджаны чындзæхсæв 448 
Кæронбæттæн 451 
Фиппаинæгтæ 453 

Литературно-художественное издание 
БЕСТАЕВ ГЕОРГИЙ ГИГЛАЕВИЧ 
Переводы 
на осетинском языке 
2 том 
Редактор Т.А.Кокайты 
Художник В.С.Григорян 
Художественный редактор Г.З.Чеджемты 
Технический редактор А.В.Ядыкина 
Корректор ТА.Казбекова 
Компьютерная верстка З.С.Мисиковой 
Сдано в набор 12.01.03. Подписано к печати 15.05.03. Формат бумаги 
70x108 '/32. Бум. тип.№1. Гарн.шрифта «Т|те$». Печатьофсетная. 
Усл.- п.л. 20,30. Учетно.-издл. 16,46. Тираж 1000 экз. 
Заказ№72. С 24. 
Комитет Республики Северная Осетия-Алания 
по печати и делам издательств. 
Издательство «Ир», 362040, г.Владикавказ, проспект Мира, 25. 
Республиканское издательско-полиграфическое предприятие 
им. В.А. Гассиева, 362011, г.Владикавказ, ул Тельмана,16. 

