кокайты 
тотрааз 
ÆМДЗÆВГÆТÆ ^ 
| 
ЧИНЫГУАДЗÆН «ИР» • ОРДЖОНИКИДЗЕ 
1983 

840сет 
С(Осет) 
К82 
Рсцснзсит Хаджсты Таймураз 
Кокайты Т. 
К82 Æмдзæвгæтæ.— Орджоникидзе: Ир, 
1983.— 80ф. 
Т. А. Кокаев 
Стихи 
25 к. 
В книгу вошли иовые стихи, объединенные 
одиоА общеп тсмон — тсмой любви. 
47247-92 840сет 
•43-83 
№131(03)-83 С(Осет) 
® Издательство «Ир», 1983 

* * * 
Ис иунæг хорзæх а дунейы: УАРЗЫН. 
Уарз Райгуырæн, Фыдыбæстæ, Фыды зæхх. 
Æндæр адæм куы ’рзоныг уой дæ разы, 
Уæддæр ма-иу фыды къæсмæ æрыздæх. 
Ныййарæг мад дын авдæнмæ кæм зарыд, 
Кæм дæ хуыдта йæ амонды бындзæфхад, 
Уым иу изæрмæ стъалыты зæгъ-уарын 
Æнæнхъæлæджы асурдзæн дæ фæллад. 
Уым хъарм рыджы дæ къахдзæфтæ бæрæгæй 
Æрфæныфæдау де ’рцыдмæ лæудзысты. 
Уæд фервæздзынæ царды сабыр мæнгæй, 
Уыдзынæ лæг дæ цин æмæ дæ рысты. 
Ис иунæг амонд дунейы: ФЫДЫ ЗÆХХ. 
Æнæ уый цард лæджы зæрдæ нæ куры. 
Кæмфæнды у,— фыды къæсмæ æрыздæх 
Æмæ æрхау дæ зонгуытыл йæ цуры. 
/С-#Р 

У 
* * * 
Лæг иугæр дунемæ фæзынд, 
Уæд æрмæстдæр — цæрынмæ. 
Зæрдæ басгуыхæд зынг, 
Æмæ сæфой дæ рынтæ. 
Ис дæ къæхты бын зæхх, 
Мады хъæбысæй уырдæм æрхызтæ 
Æмæ йæ барыс дæ къахдзæфтæй. 
Ис дæ сæрмæ та хур, 
Уый ыссæуы сæумæйæ 
Æмæ дæ тавы йæ хъарм цæстæй. 
Ис бæрзонд уарзт зæххыл, 
Ис амонд,— æрцæуынц хæрзæгмæ, 
Кæмæ — раздæр, кæмæ та — æрæгмæ. 
Ис мæлæт... 
Фæлæ мæлæтыл макуы кæн мæт. 
Лæг иугæр дунемæ фæзынд, 
Уæд — цæрынмæ. 
Зæрдæ басгуыхæд зынг, 
Æмæ судзой цъæх арты дæ рынтæ. 

* * * 
Цыма нæ фæци иунæг дæр фыдæнхъæл, 
Цыма æппындæр ницы ’рцыд зæххыл,— 
Зырнæджыты хал фатæлвæст дырæнхъæй 
Фыццагау арвыл рухс хурмæ тæхы. 
Хæст адард и, хæст бамынæг и раджы, 
Æдзард хæстонтыл нал ыскæсы хур. 
Фæлæ цæрæм мах а зæххыл сæ руаджы,— 
Ныууагътой нын Рæстдзинады бындур. 
Æдзæм цыртытæй дунемæ фæлгæсынц, 
Сæуæхсид сыл сæуæртæхæй кæуы, 
Сæ уарзæттæ сын дидинджытæ ’рхæссынц, 
Ныййарæг мад æнхъæлмæгæс лæууы. 
Æдзæм цыртытыл арвы уæз æнцайы,— 
Æнустæм ссыгъди рухс зæрдæты арт. 
Æрвылуалдзæг тæмæнтæкалгæ Майы 
Уысмыбæрц уымæн кæд вæййæм æнкъард? 
* * * 
Нæ домын кад, нæ курын намыс, 
Бæрзонд къæлæтджын нæу мæтаг. 
Ацæмæзы сызгъæрин уадындз 
Ысрухс кæны мæ цардвæндаг. 
Æз зарæгмæ цæуын фæдисы, 
Мæн зарæг удхосау хъæуы. 
Мæ судзгæ уарзт æмæ мæ рисы 
Мæ зардыл иунæг хорз лæууы: 
7 

Дæ удæй сусæг удæвдз сараз 
Æмæ дзы сабыр зарæг кæн. 
Дæхи йас иннæйы дæр бауарз,— 
Зæххыл æнцондæр уа цæрæн. 
Фæндагыл чи ахауд æдзардæй, 
Кæй æрцахста уыраугæ хæст, 
Ды хъуамæ уыдонæн дæ зардæй 
Уæлæуыл бафидай сæ хæс. 
Æнæнцой сабыр бонты цыды 
Дæ цинæй иннæты рæвдау. 
Уæд амонд, фарнхæссæг дæ хъуыды, 
Лæджы ном хæсс æцæг лæгау. 
Козбау, æлгъаг митæ дæ сæрмæ 
Мæгуырæй дæр ды макуы хæсс, 
Кæннод фæстагæттæн дæ уæлмæрд 
Ысуыдзæн иу бон кафæн фæз. 
ЗÆРДÆ РИССЫ 
Лæг дæн. 
Мæ райгуырдæй ардæм 
лæджы ном хæссын, 
Лæг йæ мады ном, 
Райгуырæны ном 
куыд сыгъдæгæй хæссы, 
афтæ. 
Нæй лæджы ныфсæн рафтæн, 
Лæг нæ зоны тыхсын, 
Уый фырцинæй фæкæуы, 
Йæ зыны та — кафгæ. 
Хуыцау мæ æлыгæй куы змæста, 
куы мæ уагъта уд, 
8 

Уæд йæ къухтæ 
æхсадта йæ судзгæ цæссыгтæй. 
Уæд хуыцауы, 
æнхъæлдæн, 
фыццаджы фыццагдæр фæндыд, 
Цæмæй мæ рахицæн кæна тар хъæды сырдтæй. 
Слæууын мæ кодта мæ къæхтыл, 
хуры æмдых сдæн. 
Ныр мæ армытъæпæнтыл 
дунемæ мæ зæрдæ фæхæссын. 
Фæлæ, оххай, цы кæнон 
мæ зæрдæйы судзаг рыстæн?! 
Зæрдæ абон уæззаудæр фыдæхæй куы тæрсы. 
Сырдтæй бирæтæ 
цыма бамбæрстой адæмы хъæр, 
Уæдæ адæм та се ’взаг, 
сæ зондыл 
цæмæн кæнынц хаттæй-хатт хъоды? 
Сырдтæй адæмы астæу цы ранмæ фæхæссон мæ 
сæр,— 
Нал ис раст хъуыды абон мæ зæрдæ, 
мæ зонды. 
'Взидынц атомы дзыхæй 
нæ дунейы скондмæ, 
Æмæ дуне 
фыдохы æмризæджы ризы. 
Циу хуыцауæн?! 
Уый йæхицæн фæцыдис бæрзондмæ, 
Фæлæ ам та 
нæ зæххыл 
лæджы зæрдæ удхарæй риссы. 
• 

ЛÆДЖЫ ФÆНД 
О, куыд хорз у сæуæхсиды арт! 
Дуне фесты æрдхæрæны аргъау. 
Сусæг фынты æнкъард 
Стæхы эæрдæйæ маргъау. 
Лæг йæ рæсугъд хъуыдыты тырны 
Боны фарнмæ, бæрзонд хуры рухсмæ. 
Лæджы цардау уырны: 
Хур æрттивдзæн æнусмæ. 
Ферох кæны йæ ивгъуыды зын: 
Хур куыд нал зынди фæздæгæй иухатт... 
Бомбæты карз хъæрзын... 
Судзгæ нæмгуыты ихуард... 
Лæг сæуæхсиды артыл цæуы 
Хурыскастмæ сæумæйы æртæхыл. 
Лæджы иу хорз фæнды: 
Ма уæд тугуарæн зæххыл. 

ФÆСТИАТ УАЛДЗÆГМÆ СИДТ 
Æз æнхъæлдтон, уалдзæг у, фæлæ та 
Уары ногæй урс зымæгау мит. 
Доны сæрты цъенга-их къæлæтæй 
Зымæг ногæй аразы йæ хид. 
Уары мит мæ дыргъдоны тъыфылæй. 
Уары, цыма уалдзæг афон нæу. 
Миты быны малусæг æрфынæй, 
Митхъæпæнты бафынæй мæ хъæу. 
Зæй зæйау æрлæсæн кодта рагъыл, 
Æмæ сиды ’ххуысæнхъæлмæ туг: 
Ма баззайæд дзывылдар фæндагыл, 
Ма ныл сисæд рухс уалдзæг йæ къух. 
ФÆНДАДЖЫ НЫХАС 
Æз фæндаг дæн. 
Цæуын 
Хохæй быдырмæ, 
Быдырæй хохмæ. 
Цæрæнбонты мæ риуыл цыдысты 
Цардагур адæм 
Тохæй тохмæ. 
Æз ивгъуыдæй абонмæ ’рцыдтæн, 
Абонæй фидæны рухсмæ цæуын. 
Æз — маст æмæ уарзты æвдисæн, 
Нæй мæ зæххы фæлтæрд риуæй сисæн. 
Æз фæндаг дæн. 
Чифæнды ма у,— 
Фæнда дæ, 
Нæ фæнда,— 
11 

Иугæр мыл ацыдтæ иу хатт, 
Уæд дæ зæрдæйы бацардтæн сихау. 
Нал нын уыдзæни мыггагмæ фæхицæн,— 
Ма тæрс фæндагæй дæхицæн. 
Æз фæндаг дæн. 
Мæ номы райдиан: 
ФÆНД. 
Чи мыл рацæуы балцмæ,— 
Рухс фæнд хæссæд 
уадзæд мæ риуыл йæ къахдзæфты фæд. 
Адæм, 
Уæ зæрдыл мæ фæдзæхст дарут: 
Кæрæдзийы зонут, кæрæдзийæн барут, 
Кæрæдзимæ цинты цæут, 
Æмæ уæ «ъæхты бын кафдзæн мæ уд. 
Фæлæ уæ исчи куы хæсса искæмæ маст, 
Уæд та-иу се ’хсæн 
Мæ уд 
Æрдуйæ хид фестæд 
Сæрсæфæны сæрмæ, 
Зындоны къæсæрмæ. 
Æз фæндаг дæн. 
РÆСТДЗИНАДЫ, 
АМОНДЫ, 
УАРЗТЫ ФÆНДАГ. 
Авгау сыгъдæг у мæ зæрдæйы уаг. 
Мæ райгуырдæй ардæм 
Зæххы фæтæн риумæ 
Рæстзæрдæ адæмы къахдзæфтæй баст дæн, 
Æз — æвдисæн сæ цин æмæ уарзтæн. 
ФÆНДАГ ДÆН... 
12 

* * * 
Фæстаг троллейбус даргънывæст æрдынтæй 
Йæ раст фæттæ йæ синысæр æмбæхсы. 
Зæххоныссыгъд ыстъалыты хъæбысы 
Куыствæлладæй егъау горæт æрфынæй. 
Æрмæст ма иугай амондагур сихтæ 
Сæ къахвæдтыл ыздæхынц афтид уынгты, 
Уæлмонц æрвон туг абухы сæ уæнгты, 
Æмæ фыссынц бæрзонд уарзтыл стихтæ. 
О, уыцы сихтæй иу æз дæн мæхæдæг,— 
Æнцой мæ удæн иу хъуыды нæ дæтты: 
Дæу уарзын æз, ды дæ мæ сыгъдæг фæндты, 
Ныййарæг зæхх, Фыдыбæстæ — æрдхæрæн! 
ФÆСТАГ НЫХАС 
0 фыднæмыг, фæуром дæ тахт, 
Мæн цæрын фæнды... Оххай, æрра дæн. 
Калоты Хазби 
Æз нæ фæдæн мæ ныхас... 
Нæ мын фæци фадат зæгъынæн. 
Фæлæ, оххай, куыд уарзтон 
Сæумæйæ цъæх цъититыл ирдгæйы рог кафт. 
Ехх, фæстаг бон æрцыд. 
Ехх, æвгъау дæн мæлынæн,— 
Ничи зондзæн мæ ном. 
Мæ фæстæ ныббаддзæн мæ хъуыдытыл 
рохуат. 
Ехх, куыд адджын уыд цард! 
Хохаг сабыр изæрты 
13 

Мæй нæ хъæууынгмæ хаста рæдауæй йæ рухс. 
Ныр ызнаджы нæмгуытæ цæхæркалгæ стæхынц 
мæ сæрты,— 
Иу дзы айсдзæн ныртæккæ æнусмæ мæ цæстыты 
хуыз. 
Ехх, мæ фыды уæзæг. 
Ехх, мæ Райгуырæн бæстæ, дæ номчл 
Æз сыгъдæг зарæг систон — 
нæ йын бантыст дунейы фарны цæрыч. 
Сыстад дунейы рын... 
Сау рын сау март хæсгæйæ 
Цыд нæ бæстæм. 
Æдæрсгæ 
Æд гæрзтæ 
Æз фæцыдтæн йæ размæ фæдисы,— 
Зæрдæ сау мастæй дуды, зæрдæ катайæ риссы. 
Цард у тох. 
Хæст хæст у. 
Судзы знаджы къæхты бын нæ уарзон бæстæ. 
Кæд райгуырдтæ иугæр дæ фыдæн фыртæн, 
Уæд ма бамбæхс тохы фæдисæй, 
Ма раздæх балцы æмбисæй! 
Æз фæдисы цыдтæн. 
О, куыд хорз уыд цæрын! 
Ехх, цæй зын у мæлын... 
Æз нæ фæдæн мæ зарæг кæронмæ, 
Æз нæ фæцыдтæн фидæны бонмæ. 
Ехх, куыд хорз уыд цæрын: 
Хохаг сабыр изæрты 
Мæ сæрты 
Судзгæ стъалы цæхæркалгæ тахт. 
Ныр мæн сау мæлæт айсдзæни тагъд, 
14 

Уартæ знаджы фыднæмыг мæ зæрдæмæ хъавгæ 
ыстæхы... 
Æз æрхаудтæн сæумæйы æртæхыл, 
Мæ райгуырæн зæххыл... 
О, цæй хорз уыд цæрын! 
О, куыд хорз у мæлын 
Мæнæ Райгуырæн бæсты сæрвæлтау! 
Худгæ рухс хуры тын, 
Арвы авдхуыз æрдын 
Æз фæстагæттæн уадзын мæ фæндау! 
ЗÆРОНДЫ ХЪЫНЦЪЫМ 
Циу лæджы цард? Кæд донæмвæз къус,— 
Чердæм акъул уа, уырдæм æнхъæвздзæн?! 
Хъазы мемæ мæ бонты фæлурс, 
Цыма урс хохæй хауæг æхсæрдзæн. 
Æз рæстзæрдæ фæдисон уыдтæн, 
Бонты рухсмæ мæ уды хъарм хастон, 
Хурмæзилæгау хурмæ зылдтæн, 
Уыд мын дуне æргъæумæсыг ахстон. 
Уарзтон уалдзыгон гутоны къæдз 
Æз мæ армы хæзнайау æлхъивын. 
Уыгæрдæнты мæ лæдзæджы хæдз 
Уарзтон ирдкомджын цæвæгæй ивын. 
Нæ, нæ мæм касти хъазæгау цард, 
Стæй нæ уыдтæн æз хъазæнхъул цардæн, 
Фæлæ уарзтон æхсæрдзæнты зард 
Æмæ хохаг фыцгæ дæтты кадæг. 
Уарзтон Найфаты хистæрты раз 
Æз уырдыг лæууын — чи мæ æмбылдта! 
Уарзтон хистæрты сабыр ныхас, 
Мысын абон дæр — чи сæ цы дзырдта. 
15 

Уарзтон сæгуыты къуырфау фæдæй 
Сатæг æрдузы уарындон нуазын. 
Уарзтон иу хатт мæ уды фæндæй, 
Уарзтон, уарзын æй абон дæр, уарзын. 
О, цы дын зæгъон, уастæн, хъысмæт, 
Де ’лгъыст знагæн дæр цæст нæ зæгъы: 
Риуы баззади рæстæджы фæд — 
Цард-цæрæнбоны дæргъæн. 
Риуы баззади сау чызджы хуыз. 
Сау чызг, сауæрфыг, сау дыууæ цæсты... 
Ныр мæ цæстыты сусæг хуылыдз 
Сау маст дары æндæрæн æмбæхстæй. 
Æз æцæг лæгæй уарзтон цæрын 
Æмæ цардтæн æцæг лæгау растæй. 
Ацы дунейы — ард уын хæрын — 
Нæй рæсугъддæр уарзоны кастæй. 
АУЫНДЗГÆ ХИДЫ НЫХАС 
Æз хид дæн. 
Ауындзгæ хид дæн. 
Чи кæд федта æнæауыгъд хид та?! 
Фæлæ афтæ адæм мæн зонынц 
Ауындзгæ хидæй. 
Ды мæ уæлæ цæуыс,— 
Нæ дæ фæрсын — чи дæ? 
Æвæццæгæн, афтæ æмбæлы: 
Дон кæм кæлы, 
Уым цæрæг уд саразы хид,— 
Иу былæй иннæмæ бахиз — хуымæтæдяде хин. 
16 

Ауындзгæ хид дæн. 
Мæ хъысмæт нæ кæнын иуæн дæр фиддæн. 
Дон фыцгæйæ мæ бынты кæлы, 
Фæлæ нал цæуынц адæм мæныл,— 
Уæлдæрты фæзындис цæнгæт хид, 
Уый дæр иу былæй иннæмæ — ауыгъд, 
Фæлæ фæтæн æмæ фидар, 
Нæ фæкæны тасгæ, ызмæлгæ,— 
Къæхты бын никуыма алыгъд. 
Мæн тыхст бонты ныттыгътой уæлгоммæ 
Æмæ кодтой мæ риуыл дыууæрдæм 
Цардбæллон адæм. 
Кодтой тæрхæттæ сæ фидæны цардæн: 
Бон мыл хастой æккойæ сугтæ, 
Изæрæй — куыроймæ ссинаг. 
Æз хъуыстон сæ зæрдæты сабыр хъæрзын 
Æмæ сæфтон сæ зын. 
О, куыд хъавгæ цыдысты мæныл!— 
Иу мады сабыр хъæбултау, 
Иу мады хуртау! 
Ауындзгæ хид дæн... 
Ам мыл худтис айразмæ чидæр 
(Ма дзы уа иу дæр), 
Уый нæ зоны маст æмæ хъыг, 
Сидзæргæс усы судзаг цæссыг, 
Тохæфхæрд лæджы хъæдын къахы дудаг, 
Уый нæ зоны æххормаг аз... 
Сугхъуаг... 
Уымæн у худаг. 
О, æз хид дæн. 
Ауындзгæ хид дæн. 
Иу былæй иннæмæ, 
Ивгъуыдæй абонмæ ауыгъд,— 
Дæ хъалæй мыл ма худ. 
17 

Æз дæ цардмондаг фыдæлты зæрдæйы тæгтæй 
Иу былæй иннæмæ баст дæн, 
Æз цин æмæ маст дæн. 
Æз уарзт дæн, 
Æз ауындзгæ хид дæн. 
* * * 
Цард у хъазæн фæз, 
Лæг — акробат. 
Æрцыдис дæ рад — 
Цъилау зил, 
Сæрбихъуырой кæн, 
Дæ къах-къухтыл каф, 
Дæ сæрыл хъен дæр ыслæуу — 
Уый та æнцон нæу. 
Хъахъхъæн æрмæст 
Дæ бæрзæй, 
Дæ къухтæ, 
Дæ зæнгтæ, 
Тынгдæр та хъахъхъæн дæ ныфс — 
Ма у æдыхст. 
Куы асæттай 
Дæ бæрзæй, 
Дæ къухтæ, 
Дæ зæнгтæ, 
Тынгдæр — 
Куы асæтта искуы дæ ныфс, 
Уæд дæ былмæ хæсдзæни дæ тыхст. 
Уæд дын хъазæн фæз фестдзæн зындон, 
Нал æвзардзынæ æхсæвæй бон. 
Фестдзæн дын царды цин — 
Марг. 
Уыдзынæ æнæбазыр маргъ. 
Æмæ ма дæ ингæны къæймæ хæсдзæни 
Кæйдæр уæнгты удхайраг уддзæф, 
Йæхæдæг дыл худдзæн. 
Уый та зын у. 
...Хъахъхъæн дæ ныфс. 

НЫФСЫ ÆМДЗÆВГÆ 
Лæг царды цыды 
Рæдийы арæх. 
Дугъ... Фæстаг зылды 
Æрхаудта барæг. 
Хъысмæты карзæй 
Нæу хызт нæ иу дæр. 
Æмæ фæразæй 
Нысанмæ чидæр. 
Хуыссы дæлгоммæ 
Æнæнцой барæг. 
Хуыссы дæлгоммæ, 
Ныккæны хъарæг. 
Æррайау саумæр 
Зыдæй æвдæрзы, 
Нæ зыдта — хаудзæн, 
Æмæ ныхъхъæрзы. 
О уадсур барæг, 
Фæхæц дæхиуыл. 
Дæ уды хъарæг 
Нымбæхс дæ риуы. 
Дæ бæх ныууасы 
Æнæ барæгæй. 
Йæ зæнг фæтасы 
Кæйдæр зарæгæй. 
Кæмæндæр й’ амонд 
Рæстдзæвнн разынд. 
Дæуæй та абон 
Дæ хъысмæт хъазы. 
19 

Фæлæ дзы ма тæрс,— 
Нæй цардæн арæн. 
Рæдыды сагъæс — 
Æхсырфæмбалæн. 
* * * 
Æз хæхбæстæм цæудзынæн фыццагау, 
Ирдгæ цъититыл хъаздзæн фæлмæн. 
Уым мæ рагбонты урсбазыр аргъау 
Сусæг цинæй рæвдаудзæни мæн. 
Хъаздзæн донхауæн урсхъуыр æртæхтæй, 
Арвы къуырфыл æнцайдзæн мæ сæр. 
Худгæ хуры сызгъæрин æндæхтæй 
Æз нывæнддзынæн фарны къæсæр. 
— Уазæг! Уазæг! — ныхъхъæр ласдзæн уасæг. 
— Уазæг, мидæмæ! — хохаг зæгъдзæн 
Æмæ сисдзæн цæрæнбоны нуазæн 
Æмæ кувдзæн зæрдæйæ мæнæн. 
Фынг æртасдзæн,— уыдзæн дзы алцы, 
Фæлæ æфсин хæсдзæни — цы ис. 
Цыма раздæхт йæхи хъæбул балцæй,— 
Ахаудзæни йæ азты æмбис. 
Ихсыд сыкъа цæудзæни дыууæрдæм, 
Ныхас ныхасы къахдзæн сындæг. 
«Ныр кæрдинаг у уæлвæз уыгæрдæн...» 
«Ссар мын райсоммæ ихсыд цæвæг...» 
«Уазæг уазæг у, баулæф, бамбар...> 
«Цавæр уазæг,— кæуинаг мæ сæр...» 
«Худдзысты ныл... Дæ зæрдыл бадар...» 
«Худæд,— чи кæрда райсом хуыздæр...» 
20 

сИсты амал мæхæдæг кæндзынæн...» 
«Уæд мын фестæд уæ хойраг марг...» 
«Тобæ! Тобæ! Ницуал зæгъдзынæн...» 
«Уæдæ афтæ: бæркад уæм уæд фаг...» 
Хохаг худдзæн йæ цæстыты арфæй: 
— Уый дын горæтаг галстукджын лæг! 
Ам нæхиуæттæ нал кæнынц афтæ, 
Уыдон горæтмæ кæнынц хæлæг... 
Горæт! Горæт! Цæй горæтаг лæг дæн!? 
Зæрдæ хæхтæ куы мысы æдзух. 
Æз кæд горæты удцух æндæрг дæн, 
Уæд цæмæн систон хæхтыл мæ къух?! 
* * * 
Мæй 
нывонды уæрыккау 
дзуары рагъыл æрхуыссыд, 
Арвы къуырфæй йæхицæн 
нуазы æхсæвы тар. 
Уæлæ Бонвæрнон — Дзуары лæг — 
боны цæстæй æрхъуызы, 
йемæ ’рхæссы — 
куырыхон — 
сæуæхсиды арт. 
ВÆЙЙЫ ПОЭТ ÆВЗОНДЖЫ БОНТЫ АЛЧИ 
Вæййы поэт æвзонджы бонты алчи: 
Кæм — сусæгæй, кæм та фыссæм æргомæй. 
Хуымæтæг рифмæбыд ныхæсты руаджы 
Нæ уарзты монцтæ райхалæм æнцонæй. 
Фæлæ кæсыс уæдмæ: ызгъорынц азтæ, 
Дæ зæрдæ царды зилахары бафтыд, 
Ызнон дæр ма цы уæлкъуыбырæй кастæ, 
Уый сидзæры мæгуыр къæсау æрафтид. 
21 

Поэт! Поэт! Уый иу лæг у! Уый — иунæг! 
Йæ уды хъарм хæссы дунемæ ’ргомæй, 
Уый разыны нæ рагон хæстæ фидæг, 
Фæдзуры дзыллæтæм йæ рох æмгæртты номæй. 
Æмæ та уæд æвзонджы бонтæ мысæм: 
Фæлурс мæйы æрттывд, ыстъалыты цæхæртæ... 
Æрымысæм, æмдзæвгæтæ куыд фыстам, 
Æмæ та сусæг цины аленк кæны зæрдæ. 
БЫНДЗ ÆМÆ ХÆЛУАРÆДЖЫ ТЫН 
Сау хæлуарæг урс æндæхтæй 
Доны сæрмæ у$с тын уафы. 
Хæлуарæджы сау бæллæхæй 
Чидæр карды комыл кафы. 
— Гъей, зæгъ-ма, кæцы дæ, чи дæ? 
Уым дæ цавæр тых уромы? 
Маст дæ риуы кæд æхсиды,— 
Ахæм хыз куыннæ æртоны? 
— Ма мыл кал дæ хъал дзæгъæлы, 
Æз мыдыбындз дæн, бындзалæг. 
Риуыл сау цæфтæ æмбæлы,— 
У тыхджындæр сау хæлуарæг. 
Сау хæлуарæг дард æмбæхстæй 
Дойныйæн мæ туг куы нуазы, 
Ехх, куыд бабын дæн мæ рæстæй, 
Сонт рæдыдæн чи фæразы?! 
Хурмæ хуры тынтыл тахтæн, 
Фæлæ ’ндæр тынтæ мæ фæндаг 
Бацахстой æмæ... æрхаудтæн,— 
Фервæздзæни ныр мæ зæрдйаг. 
22 

Нал æй домдзынæн мæ мæтæй, 
Нал æй хондзынæн мæ цинтæм. 
Арвырдыны къæдз къæлæтæй 
Амонд худы иуæй-иутæм. 
...Сау хæлуарæг урс æндæхтæй 
Доны сæрмæ урс тын уафы. 
Хæлуарæджы сау бæллæхæй 
Иу бындз карды комыл кафы. 
ЗÆХХ — ФАРНЫ ÆЛХУИ 
Нæй цардæй мæлæты ’хсæн арæн — 
Æррайы æрхъуыды у уый. 
Æрдзон нывæст райдзаст хæдзары 
Зæхх — фарны æлхуи. 
Цы давы мæ мæлæт? Мæ фæстæ 
Дæтдзысты æндæрæн мæ ном. 
Мæ зарæг нывæнддзæн мæ кæстæр, 
Мæ кæстæрæн — рухсдæр йæ сом. 
Мæ кæстæр — мæ туг æмæ ме стæг — 
Нымайдзæн зæххон царды цыд. 
Нæ сыстдзæни сау ауæдз не ’хсæн — 
Уый дарддæр хæсдзæни мæ цыт. 
Уыдзынæн дунейы, цæрдзынæн, 
Нæ мæ айсдзæн саукъул ингæн. 
Фæлтæрæй фæлтæрмæ цæудзынæн, 
Хæсдзынæн мæ уды тæмæн. 
Мæ кæстæры номгуывды райсом 
Цæрæнбонæн нуаздзынæн сæн. 
Мæ кæстæр мæ удæй цы райса — 
Дæтдзæни цæрæнбон мæнæн. 
аз 

Мæлæт та? Мæлæт та цы давы!— 
Æнæбон фæдисон-куырмæг... 
Хур зилдзæн æнæкæрон арвыл, 
Мæлæты дзæхст разындзæн мæнг. 
Æз цардæй мæлæты ’хсæн арæн 
Нæ уынын. Нæ мæ уырны уый. 
Æрдзон нывæст райдзаст хæдзары 
Зæхх — фарны æлхуи. 
ЗОНДЫ ТЫХХÆЙ 
Садзгæ зондæй зонд нæй. 
Адæмон æмбисонд 
Зондджын у алчи йæхимæ гæсгæ, 
Иннæмæн уымæн фæамоны. 
Зонд та нæ базыдта хистæр, кæстæр — 
Ис уый дæ амонды, м’ амонды. 
'Рмæстдæр æм ссарын фæхъæуы фæндаг, 
Хорз цы у,— базонын хи удæй. 
Ничиуал айсдзæн мæ зæрдæйы уаг, 
Зондæй æз нал фæрсын иуы дæр. 
Бирæтæм байхъуыстон. Адзæгъæл цард. 
Дарддæр цæрын хъæуы хи зондæй. 
Чи зоны, цардвæдыл ацæуон дард, 
Тынгдæр фæрæдийон, чи зоны... 
Фæлæ мæ хъысмæт мæхицæн — нывгонд, 
Хатын йæ раст дæр, йæ зылын дæр. 
Фæззæджы разынæд афтид мæ гон,— 
Аххос мæхи у,— 
Хъæцдзынæн мæ зыныл дæр. 
24 

Абон мæ нал хонынц бирæтæ зæд,— 
Зæды нæ фæрсынц йæ рæдыдæй. 
Зæрдæ, мæ зæрдæ йæ рыстæй хъæрзæд, 
Садзгæ, кæйдæр зонды «рæвдыдæй». 
Бамбæрстон иунæг хорз. Хаты мæ уд, 
Бирæ ис а зæххыл «зондджынтæ». 
Уыдонмæ хъусгæйæ хъаз æмæ худ, 
Бамбар: дæхи зондæй бонджын дæ. 
Никæмæн хъарын фæдисы мæ зонд. 
Бауарзтон алцы йæхи фæткыл. 
Алкæмæн й’ амонд — ныхыл фыст-нывгонд. 
Уæд æй цы халон мæ хивæндæй. 
БАИРАГ 
Уый байраг у. Æрцахстой йæ архъанæй, 
Тыгъд быдыр ын тымбыл зиллакк ысси. 
Кæм арвыста йæ уды бонтæ хъалæй, 
Уым ныр фæстаг хатт агуры йæ цин. 
Фæлæ æруынгæг зиллакк хаххы арæн, 
Кæйдæр къухыл фæбырыдис йæ цæст. 
Хæрзчысыл ма... Йæ барц ныррызт бындзарæй, 
Ныссабыр хæст... 
Ныр æй фæкæнынц куырдадзмæ. Æнцонæй 
Ныссадздзæни цæфхæдтæ уымæн куырд, 
Нæ фендзæн: бæхы тарст цæсты кæронæй 
Куыд æртулдзæни урс митыл цæссыг... 
25 

* * * 
Нал бадынц ныхасы урсхил зæрæдтæ, 
Иугай фæцыдысты хохаг уæлмæрдтæм, 
Се ’нæфыст таурæгътæ ахастой семæ, 
Чемæ ма адзурон абон æз, чемæ? 
Къуылдымæй хъæумæ фæлгæсынц цыртытæ, 
Раст цыма дзурынц: «Цы ма нæм æрцыдтæ?» 
Афтæ æрæгмæ цæмæн уыд нæ фембæлд?— 
Чемæ ма адзурон абон æз, чемæ? 
Фен ма уæ иунæг хатт иумæ æмбырдæй 
Æмæ уæ барæвдау арфæйы дзырдæй. 
Фæлæ сымахæн æрцæуæн нæй гъермæ, 
Чемæ ма адзурон абон æз, чемæ? 
Ивгъуыдæн раздæхæн нал ис фæсмонæй? 
Дзурын уæм абон уæ кæстæрты номæй: 
Махæн ныууагътат уæ фарнимæ рухс цард... 
Абон мæрдты бæсты рухсаг ут, рухсаг!.. 
* * * 
Азтæ куыд ызгъорынц, афтæ 
Царды цин тынгдæр фæуарзæм. 
Зæрдæ кæд нал кæны кафгæ, 
Ма хæсс уæд искæмæ азым. 
Аххос дæхимæ ис. Бамбар. 
Базон дæ зылын, дæ раст дæр. 
Сау маст дæ зæрдæйы ма дар, 
Зæрдæ у судзаггаг уарзтæн! 
26 

* * * 
Дæуæй хурмæ, 
хурæй дæ риумæ агурын амонды хид, 
Фæцæуын æмæ та æрцæуын дæ цурмæ. 
Æрцæуын 
æмæ дыл фæдзæхсын мæхи; 
— Ахон мæ хурмæ... 
* * * 
Рагæй нал федтон уарзон цæстæнгас 
Æмæ кувын — æрмæстдæр фæзын, 
Ратт мæ риуæн æрвон цин, фæлмæн уарзт, 
Дардмæ асур фæллад уды зын. 
Ды дунемæ мæ номыл фæзындтæ, 
Ногæй райхъал мæ зæрæстон цард. 
Ратт мын, сау рæсугъд, уалдзыгон фынтæ 
Æмæ судзгæ сæуæхсиды арт. 
УЫЦЫ ИЗÆР 
Уыд уыцы изæр сабыр æмæ сатæг, 
Дæ цæстытау сыгъдæг æмæ фæлмæн. 
Æрфæныфæдыл стъалыты зынг артæй 
Мæ удмæ хастай ног цины тæмæн. 
27 

Цыдыстæм мах фæллад горæты уынгты, 
Фынæй рудзгуытыл дард зæрæхсид тад. 
Æмбæрстон æз: мæ цин æмæ мæ хъыгты 
Ныр нал уыдзæнис уалдзæтæн бынат. 
Æмбæрстон æз: ис амонд æмæ ’намонд, 
Ис пиллон арт, ис цъититы цæнгæт, 
Ис адæймаг, ис адæймаджы аууон, 
Ис карз æфхæрдæн ивгъуыд бонты мæт. 
Æмбæрстон æз... фæлæ уæддæр æмбæхстон 
Изæры фæлмы цæстыты æнкъард. 
Дæуæн та хъазгæмхасæнты фæдзæхстон, 
Кавй ис æцæг уарзт, амонд æмæ цард. 
Кжй ис кæмдæр кæйдæр бæллицты уалдзæг, 
Кæй ис кæмдæр цъæх уалдзæгмæ фæндаг, 
Кæйдæр дыргъдон сырх дидинæг кæй калдзæн, 
Кæй рæвдаудзæн дæ рухс зæрдæйы уаг. 
Нæ зыдтон æз, цы дæ æфтыдта дисы: 
Мæ фыдынд конд, æви мæ дæрзæг дзырд? 
Уыдтон æрмæст, дæ хъуыдыты фæдисæй 
Мæ рохст зæрдæмæ ме ’намонд кæй цыд. 
0 ме ’намонд! Мæ амонды æвдисæн! 
Цы мын дзырдта дæ мидбылхудт, дæ каст? 
Кæй ис æндидзæн сонт зæрдæйы рисæн, 
Æви кæй ис æцæгдзинадæй уарзт? 
...Уыд уыцы изæр сабыр æмæ сатæг, 
Дæ цæстытау сыгъдæг æмæ фæлмæн. 
Æрфæныфæдыл стъалыты зынг артæй 
Мæ удмæ калдис ног цины тæмæн. 
28 

* * * 
Ирдгæ цъититыл хъазы, 
Риумæ калы тæмæн. 
Ногæй базыдтон уарзын,— 
Арт — дæ цæстыты сусæг фæлмæн. 
Ног æрвхуызон цъæх фынты 
Райхæлд цинау мæ фæнд. 
Ферох кодтон мæ зынтæ, 
Иу цард нал у мæ удæн æгъгъæд. 
Урсриу, урсхъуыр æхсæрдзæн 
Фестад хуры къæлæт. 
Бонты ихсыд æмбæрзæн 
Нал æмбæхсы дæ къахдзæфты фæд. 
Ног мæ зæрдæйы артæй 
Æз дæ зæрдæ хынцын, 
Ды æмбарыс мæ катай, 
Æз æмбарын дæ уды хъынцъым. 
ХУРМÆ ФÆБÆЛЛЫН 
Цы агурын царды? Цæуыл у мæ тухи, мæ 
Цæуыл кæнын уæгъды хъуырдухæн? 
Мæхи дæр» дæу дæр цæуыл марын хурхæй? 
Мæ ныхас’æй не ’ртасдзæн арвы къæлæт,— 
Æмæ афтæ дæр уæд! 
Æвæццæгæн, уаид хуыздæр: 
Дæ зæгъинаг бамбæхс дæ риуы, 
Тæппуд куыдз æвзыстæй куыд тæрса, 
Афтæ дæхицæй фæлидз. 
Кæддæр дын æнæуынон чи уыд, 
Уый къух дæр худгæйæ ис,— 

Кæй хъæуы дæ рис? 
Сис дæ уарзтыл дæ къух 
Æмæ рацу æрвылбоны цардмæ. 
Цæмæ бæллыс кадмæ? 
Æнæмæт, хæддзуйæ даргъ уынгты зил, 
Куывд, чындзæхсæвтæ бирæ — каф æмæ сир. 
Адæм уарзынц сæхи хуызæн бирæ дæу дæр,— 
Уыдзæн дын сæ нард фынгыл бадæн. 
Дæ кадæн 
Алчидæр исдзæни нуазæн,— 
Бирæ дæ уарздзæн,— 
Афтæ фæуарзы æндæрджы æндæрг. 
Цы ма дæ хъæудзæни æндæр. 
Адæм уарзынц дæу дæр. 
’Рмæст сæм иу хатт фæзын,— 
Уый дæ зын! 
Стæй дæм нал хъæудзæн хатын,— 
Дæхæдæг тæхдзынæ сæ хъæрмæ. 
Æмæ дзаг фынджы сусæг къæр-къæрмæ 
Дæ уаз монц дæхимæ нæ уыдзæн нымады,— 
Цæрдзынæ дæ адыл. 
Æвæццæгæн, уаид хуыздæр... 
Фæлæ та æрцæуын дæ цурмæ, 
Фæфæнды мæ сисын дæу хурмæ,— 
Хурмæ фæбæллын -^æз дæр. 
УЫЦЫ РÆСТÆДЖЫ 
Æз нæ фæдæн дæ фæндон саджы фисынтыл амад, 
Æз нæ фæдæн дæ фæндон æппæтæй æххæст. 
Бæлæгъ уылæнтыл хъазгæ сатæг денджызы адард, 
Нал æй ахсы фыдæнæн фæлурс фæлмы цæст. 
30 

Ис æнахуыр фæтк цардæн — цы вæййы нæ цуры, 
Уый нæ ахады цæсты,— нæ йын зонæм аргъ. 
Исты фсрттивæд дардæй,— нал фæуынæм уæд хуры, 
Дардæй ферттивæг исты — нæ удæн зынаргъ. 
Ды цæуыс æм... тырныс æм... лæгæрдыс йæ размæ. 
Бахæццæ дæ... О, уайых куы фæдæ! Цы ’рцыд?! 
Авджы саст дæм æрттывта зынг хуры æнгасмæ, 
Хур та уыцы рæстæджы дæ иувæрсты зылд. 
Уыцы рæстæджы денджыз афтид бæлæгъæй хъазыд, 
Уыцы рæстæджы зарæг дзæгъæлæй куыдта... 
Уыцы рæстæджы чидæр æмбæрста йæ азым... 
Чидæр амонд куырдта... 
УÆД АФТÆ 
Уæдæ уæд афтæ! Никуы раздæхт дон 
Йæ фæд-йæ фæд æнæбары фæстæмæ. 
Дæ цæстыты цы ’рвон амонд уыдтон, 
Уый нал зонын, уый нал хатын хæстæгмæ. 
Æрра уыдтæн! Цы дыл хъардтон мæхи!? 
Цæфбазыр маргъæн арвы цъæх — йæ катай. 
Мæйрухс изæр бæрзонд Æрфæны хид 
Мæн нал тавы ыстъалыты зынг артæй. 
Мынæг у рухс мæ цæстыты, мынæг... 
Цæуын куырмау мæхи удæй мæхимæ. 
Фæззыгон хъæдау зæрдæйы бæгънæг 
Æрæджиау нæ фæкæны йæхи мæт. 
Рæхджы ныууардзæн залты мит, рæхджы 
Иæ судзаг уазал зæрдæйыл æмбæлдзæн. 
Ды уæд дунейы арфæйаг фæтчы 
Æркæндзынæ кæйдæр æлхæд кæлмæрзæн. 
31 

Нæуæг уард митыл стъалыты цæхæр 
Дæ къахдзæфтыл сырх дидинджытæ таудзæн. 
Æмæ сæ тондзæн й7 амондæн æндæр, 
Æмæ йæм худдзæн ирд цæстытæй уалдзæг. 
Æмæ уæд афтæ... Никуы раздæхт дон 
Йæ фæд-йæ фæд æнæбары фæстæмæ. 
Дæ цæстыты цы ’рвон амонд уыдтон, 
Уый нал зонын, уый нал хатын хæстæгмæ. 
ЗÆРДÆЙÆ ЗÆРДÆМÆ 
Зæрдæйæ зæрдæмæ ныккæсæн 
куы уаид... 
Адæмон зарæгæй 
Ис зæрдæйæ зæрдæмæ ныккæсæн, 
Ис зæрдæйæ зæрдæмæ фæндаг. 
Мах кæрæдзийæ цымæ цы тæрсæм, 
Æви нал зонæм зæрдæты уаг?! 
Абон дун-дуне бандзыг мæ мастæй, 
Карды комыл мæ зæрдæ тæлфы. 
Аххос ма ис дæхимæ. Ды раст дæ. 
Мæн фæсайдта æрдхæрæны фын. 
Æз æнхъæлдтон æрвæрдыны роныл 
Скодта м* амонд æцæгæй бæхбадт. 
Фæлæ ногæй мæн ме ’намонд домы, 
Ногæй суры мæн дардмæ дæ кад. 
Федтон абон дæ сабыр æнгасы 
Хивæнд зæрдæйы масты тызмæг. 
Арвы къæлæт фырмæтæй æртасыд, 
Æви уый дæр кæд разынди мæнг?! 
32 

0 мæ дуне! Мæнг цины рæвдыдæй 
Кæд кæрæдзийы сайæм, цæмæй 
Схойа рæстæг нæ фæрсты æвыдæй, 
Æмæ ма хатæм цæссыгты зæй. 
0 мæ дуне! Кæд царды æцæгæй 
Нæй æрæмбæхсæн, лидзæн дæр нæй, 
Уæд мæ хуыцау фæцæуæд хæрæгæй, 
Кæнæ бауæд мыггагмæ фынæй. 
Мæн æнæ дæу цæмæн хъæуы амонд? 
Мæн æнæ дæу цæмæн хъæуы цард? 
Æз мæ зæрдæ кæмæдæр куыд тавон, 
Кæд мæхи номыл не скодтон арт! 
Кæд мæхи номыл никуыма загътон 
Æз зæрдæйæ зæрдæбын ныхас, 
Кæд нæ уыдтæн дæ зæрдæйы балхон, 
Уæд кæй хъæуы æцæгæлон уарзт?! 
Хур уæд мигъты чъылдыммæ æмбæхстæй, 
Хойæд уарын дæлгоммæ йæ тыхст,— 
Арвы рухс рон тæрккъæвдайы фæстæ 
Сабыр æрдзæн ныккæны хъæбыс. 
0 мæ дуне, æмбарын: фæллайыс 
Ды мæ уындæй, мæ дзырдæй, мæнæй... 
Уый фыццагау дæ хуыцауы сайыс, 
Фæлæ хи удæн асайæн нæй. 
Зарæг аскъуийæд абон æрдæгыл, 
Уæд уæлæхох дæ монцтыл дæ фæнд,— 
Хуры тынтæ æртæхдзыд кæрдæгыл 
Нал ыссарынц æрвæрдыны фæд. 
2 Æмдзæвгæтæ 
33 

Абон хурæй æрвæрдыны астæу 
Баззад хасты дзæгъæлæй мæ уарзт. 
Ма ис аххос дæхимæ — ды раст дæ,— 
Нал уыдзынæн дæ зæрдæмæ баст. 
Не ’хсæн баззади сау мигъ — æмбæрзæн, 
Цард мæ зæрдæйыл уадзы йæ уаг. 
Ис зæрдæйæ зæрдæмæ ныккæсæн. 
Нæй! Дæ зæрдæмæ нæй мын фæндаг. 
УЫГ КУЫДТА... 
Дысон-бонмæ уыг куыдта куырмау, 
Хъардта сабыр дунейыл йæ мæстытæ. 
Иунæг мæн цы ралгъыстай, хуыцау? 
Хуры рухс куы нæ уынын мæ цæстытæй. 
Афтæ уыг уæздан лæгау куыдта, 
Кæрдæгыл ызгъæлдысты йæ цæссыгтæ... 
Уалынмæ дунейы 
Райхъал ис цард. 
Цæссыгтæ кæрдæгыл 
Кодтой æнкъард. 
Чидæр сæ сæууон æртæх хуыдта 
Æмæ ’хсадта цинимæ йæ цæстытæ... 
* * * 
Фæззæг мигъæрхуымæй зæрдæйыл æртыхсы, 
Фæззæджы æнкъардæй зæрдæ дæр тæрсы, 
Æмæ уæд мæ уалдзæг уалдзæгау фæмысын, 
Уалдзæджы æрцыдмæ ногæй æз кæсын. 
34 

Уалдзæджы æз уарзтон бæлæсты сыфтæртыл 
Райсомы æртæхы цинæвдисæн хъазт. 
Сыфтæр ныр фæбур и,— атæхы мæ сæрты, 
Фæззæджы зæрин хуыз нал раздахы уарзт. 
Царды фæтк æцæг у,— алцæмæн дæр рад и, 
Хур сæумæйæ ссæуы, ацæуы изæр. 
Булæмæргъы цинау уарзт мæ риуы царди, 
Булæмæргъау зарæг зарыдтæн æз дæр. 
Фæлæ хъæд ныссабыр, хъуысы ма æрмæстдæр 
Бæлæсты бæгънæгæй зарæджы зæлтæ. 
Булæмæргъ дæр атахт зараг цъиуты фæстæ... 
Гъей, мæ дзæбæх булæмæргъ, ныр цымæ кæм дæ?! 
ДЫ ЗЫДТАЙ... 
Æрмæстдæр ды зыдтай мæ зæрдæйы сусæг, 
Мæ уды æнкъард... 
Лæварæн дын хастон æвзист мæйы хъуссæг, 
Æхсæрдзæнты зард. 
Бæрзонд арвы къуырфы дæ номыл ыссыгътон 
Ыстъалыты арт. 
Сырх дидинæг калдта дæ уындæй мæ дыргъдон,— 
Рæвдыдта мæ цард. 
Цы ма баззад цардæй? Фыдгулы фыдæнæн 
Мæ дыргъдон — зæйуат. 
Нæ зыны бæрзондæй ыстъалыты цæрæн,— 
Æрхуыссыд сæ арт. 
Æхсæрдзæнты зарæг нæ хъуысы уæлвонгæй, 
Мæй — фарсты къæлæт. 
Мæ уды æрхæндæг дын нал дзуры ногæй 
Бæрзонд уарзты мæт. 
2* 
35 

МÆХИЦÆЙ МÆХИМÆ 
О мæнæй уый, кæд къуырма дæ, 
Кæнæ басгуыхтæ кæд сих?! 
Æви кæд, хъыгæн, нырма дæр 
Цæстыты ныббады мигъ? 
Ды цæуыл тыхсыс — кæй хъæуы, 
Ды цæмæ тырныс, уый циу? 
Ис сызгъæринтæ æргъæуыл, 
Мауал риссын кæн дæ риу! 
О мæнæй уый, цæй-ма, ма кæ! 
Уарзтмæ мауал агур хид. 
Ног куы райгуырид Петраркæ,— 
Ставд цæссыгтæй дыл кæуид. 
Мауал æппæл Дон Кихотæй,— 
Дульцинея скодта мой, 
Къобы фæзмæ суанг Элхотæй 
Хъуысы не ’взæр номы кой. 
Уаид Гамлетæн æнцондæр, 
Нал кæнид дызæрдыг ныр. 
Уый Офелийæн йæ цонгыл 
Афонмæ кæнид хуыр-хуыр. 
О мæнæй уый, цæй-ма, бамбар, 
Цардæн иу хатдзæг ыскæн: 
Уарзтæн чи ныллæууы дзагдар, 
Уый фæнуазы уарзты сæн. 
Мах та алы бон фырмæстæй 
Нуазæм саубоны арахъхъ 
Æмæ иударон ныхæстæй 
Свæййæм адæмы раз сахъ. 
36 

0 мæнæй уый, о, ныккæс-ма, 
Цæй, дæ зæрдæмæ хуыздæр: 
Рифтаг нал ис, сис дæ къæсса, 
Æмæ ма рисса дæ сæр. 
НОГ АЗЫ ÆХСÆВЫ 
Заз бæлас цæхæртæ калы, 
Цины фарнæй ризы уат. 
Æз мæ сауцæсты нæ арын, 
Уый у ацы изæр дард. 
Уый, æндæр бæласы бынмæ, 
Хъæлдзæг адæмы æхсæн, 
Кæд, миййаг, бæллы мæ уындмæ, 
Нуазы м’ амондæн сырх сæн?.. 
Кæд йæ сау цæстыты малы 
Бандзыг дард цины цæссыг... 
Урс тъыфылтæй мит куыд уары, 
Уымæ иудадзыг кæсын. 
Æмæ урс æндæхтæй хъавгæ 
Иу ныв рудзынгыл бийын. 
Уый дæ фæлурс сурæт авгыл 
Ахсæв иунæгæй сийы. 
Нозтвæлладæй ничи хаты 
Ам æддагоны хъынцъым. 
Рохæй аззадтæн мæ адыл; 
Дæу мæхинымæр хынцын. 
Хъавын сусæгæй дæ сурæт 
Батавын мæ хъарм уырзтæй, 
Æмæ чи цыфæнды дзурæд,— 
«Нæ»— йын бакæнын тыхстæй. 

Ссис мæ уазамонд зын ахсæн, 
Коммæ нал кæсы мæ фæнд, 
Æмæ митхаст рудзынг ахсæв 
Фестад дун-дуне — æвæд. 
* * * 
Цард мын фестад зындон, 
Нал у уарзын мæ бон, 
Зæрдæ иал зоны зарæджы зæлтæ. 
Сусæг куывды дæ ном 
Нал зæгъдзынæн æргом, 
Нал дæ хондзынæн сабыр изæртæм. 
Рагъыл кувæндон уыд, 
Рагæй хастау лæууыд, 
Фæлæ иу бон ныккалдис бынтондæр, 
Дзуары лæг ма йæм цыд, 
Фæлæ нал хъуыст йæ дзырд,— 
Тарæй баззад, фæцыди йæ зонд дæр. 
Æмæ иу бон куы уыд, 
Уæд йæ мæлæт æрцыд,— 
Уазал дуртыл ныххаудис дæлгоммæ. 
Уым йæ цин æмæ мæт 
Дурты ахъардта уæд, 
Дуртæ ссырх ысты æхсæвæй бонмæ. 
Дурты бацыд йæ уд, 
Дуртæ айстой йæ худт,— 
Иугай фесхъиудтой арвмæ хъæргæнæг. 
Дуне бамыр, ныхъхъус, 
Дуне нал уыдта рухс, 
Дуне хоста фæдисы дзæнгæрæг. 
ЗВ 

Адæм?.. Адæм та уæд, 
Скарстой карзæй сæ фæнд: 
Фервæзт не ’рра йæ иугæндзон рисæй. 
...Иу æрра та æз дæн. 
Дзуары лæгау цыдтæн 
Æз дæ удмæ куырмæджы фæдисæй. 
Фæлæ нал у мæ бон, 
Цард мын фестад зындон, 
Зæрдæ нал зоны зарæджы зæлтæ. 
Сусæг куывды дæ ном 
Нал зæгъдзынæн æргом, 
Нал дæ хондзынæн сабыр изæртæм. 
идилли 
Хъæд ныккодта ныллæгдæр йæ сау худ, 
Мæргътæн тары ныссабыр сæ зард. 
Мæй — сылваз лæппу — мидбылты бахудт 
Æмæ цады бæстастæу ныххауд. 
Ноджы чидæр æнæуынгæ къухæй 
Былæй иннæмæ аппæрста хид. 
Ды, æвæлмон уд, кодтай хъуырдухæн, 
Уæд нæма зыдтай маст æмæ хин. 
Æмæ азгъордтай размæ æдæрсгæ, 
Цыма доны цъæхдзаст чызг уыдтæ. 
Доны смидæг дæн уайтагъд дæ фæстæ, 
Демæ былмæ уæззаугай зылдтæн. 
Донбыл хæрис кæм бафынæй бонмæ, 
Уым лæмæрстай дæ хъуымбыл дзыкку. 
Кастæ донæйдзаг цæстытæй донмæ,— 
Уый дæ фæндты нау а зæр ныкъкъул! 
39 

Схæцыд цады фæлмæн цъарыл ризæг, 
Мæй кæл-кæлæй дæ цæстытæм худт. 
Фæлæ уылæнæй уылæнмæ хизгæ 
Бахызт мæйы цæсгомыл мæ худ. 
Ды ныррызтæ цæф саджы лæппынау, 
Стæй дæ цæстæнгас арвыл æрзылд: 
...Уым Æрфæныфæд — урсбын æрдынау,— 
Мæй йæ къуыпп синыл бур цалхæй тылд. 
ÆЦÆГÆЛОН УАРЗТ 
Ды мæн уарзтай æцæгæлон уарзтæй, 
Дæу нæ уыди мæ сагъæс, мæ мæт. 
Кæд дæ номæн мæ намысæй тарстæ, 
Æви агуырдтай рагбонты фæд. 
Кувы амондмæ алчидæр махæй, 
Фæлæ амондæн чи ссары фæтк?! 
Бонты уаджы цы уынæм зынаргъæй, 
Уый дæр рохуатмæ суры нæ фæнд. 
Мах нæ зæрдæты уæлмонцыл арæх 
Цъутта сæвæрæм,— ма уа фыдвæнд. 
Уарзты рæстад дæхицæн дæр ма зæгъ, 
Тобæ — исчи куы базона, уæд! 
Худ дæ мидбылты адæмы астæу, 
Иунæгæй та дæ ивгъуыдыл ку. 
Агур ног фæд фæстиаты уарзтæн, 
Стыр хуыцауæй чысыл амонд кур. 
Стыр зæрдæйæн чысыл æртдзых агур. 
Арт куы нæ уа, уæд та ма цæхæр. 
Нал ис Мавр, кæлæнгæнæг Яго 
Дæу йæ уатмæ æркæндзæн уæддæр. 
40 

Рæстæг никæмæн бары æфсæрмы: 
Иу куы нæ уа, уæд иннæ зындзæн. 
Иу цæстмæхъусæй дзурдзæн дæ сæрыл, 
Иннæ д’ амондæн нуаздзæн сырх сæн. 
Иу дæм дзурдзæни зарæджы ’взагæй, 
Иннæ агурдзæн зарæджы хурх. 
Уарзты бардуаг кæм басгуыхы Яго, 
Сисы Мавр уым цардыл йæ къух. 
Ды мæн уарзыс æцæгæлон уарзтæй, 
Дæу нæ вæййы мæ сагъæс, мæ мæт. 
Ды æппæт дæр ысбарстай. Ды раст дæ!— 
Уæд дæ фæнд... 
* * * 
Урс бонтæй мæ ма рæвдау æгæр,— 
Донхауæнау сабуздзæн мæ зæрдæ. 
Уыйфæлтау мын стъалыты цæхæр 
Балæвар кæн уалдзыгон изæрты. 
Ногæй уарзын базонон. Мæ цин 
Арвырдыны ирд къæлæт куыд феста. 
Науæд зымæг урс-урсид кæрцы 
Урс бæхыл йæхи мæ удмæ фехста. 
Сонтау домы зæрдæйы дæгъæл 
Урссæфтæг бæх,— риуыгуыдыр хойы. 
Æз тæрсын: дæ уарзонад æнхъæл 
Риуы дуар куы бакæнон æмбойны, 
Æмæ зымæг — урс зарæг хæссæг — 
Развæлгъау куы сагайа мæ зæрдæ, 
Уæд мæ уды цинæнгæс кæсæн 
Бауыдзæн ызгъæлæнтæ, тæгæлтæ. 
41 

Ма мæ рæвдау урс бонтæй æгæр,— 
Донхауæнау сабуздзæн мæ зæрдæ, 
Уыйфæлтау мын стъалыты цæхæр 
Балæвар кæн уалдзыгон изæрты. 
* * * 
Горæт æрфынæй, уæддæр ма дæ рудзынг 
Касти мæнырдæм. 
Загътон: йæ зæрдæ мæ зæрдæйæн судзы, 
Бацæуон уырдæм. 
Хастон дын зарæджы уарзты нысайнаг 
Буцдæрæн ногæй. 
Баззад дæ рудзынгыл фарсты нысанау 
Бонцъæхтæм ног мæй... 
ХЪУЫДЫ КÆНДЗЫНÆ 
Хъуыды кæндзынæ уыцы изæр: мах 
Æнæдзургæ фæрсæй-фæрстæм цыдыстæм, 
Нæ дыууæ дæр дыууæ арты сыгъдыстæм, 
Дыууæ артæн-иу бацайдагъ и загъд. 
Сыгъдтæн æз уарзты арты, 
Сыгъдтæ ды масты арты. 
Æз уарзтон дæу æмæ мæ сæнтты дардыл 
Дæу фидæн бонтæм рухс цырагъау хастон, 
Ды хастай лаз,— дæ къахдзæфты зынг артыл 
Мæ амонд æз æнæзæгъгæ кæй барстон. 
Æрра уыдтæн, 
Ды — зондджын, 
Мæгуыр уыдтæн, 
Ды — бонджын. 
42 

Æз уарзтон дæу 
Æмæ фæлмæн цины цæссыгæй 
Мæ дæрзæг уд мæ мидфынты æхсадтон, 
Æз уарзтон дæу 
Æмæ æрвæрдыны къæлæтыл 
Дæ фæлмæн сурæт худгæ хурмæ хастон. 
Ды хастай маст мæ ныхасмæ, мæ кастмæ, 
Мæ иу фæзылдæй арвы цæфау тарстæ. 
Æппынфæстаг — мæ уынд дæр дын зын уыд, 
Тæлфыд-иу адæргæй хызы ахстау дæ уд. 
Æмæ-иу худтæ дзагхъæлæсæй, худтæ... 
Фæлæ... Æз фурд дæн... 
Нымбæхстон арф мæ цин æмæ мæ уарзт 
Мæ зæрдæйы. Куырмæй æнкъуысын цардмæ. 
Кæд иурайсом мæ цæстыты æнкъардмæ 
Ды фемдзаст уай сæууон хуры тынау 
(Æрæмбарай мæ раст цæстыты каст), 
Уæд-иу нымай уый ивгъуыды фынау 
Æмæ-иу ма кæн сонт удæн тæригъæд. 
Кæд алчидæр хъысмæты хорзæх фиды?.. 
* * * 
Æз нæ базыдтон уарзын рæстæгмæ, 
Нæй мæ зæрдæйы маст æмæ хин, 
Уымæн хоны мæн дардæй фæстæмæ 
Ног дæ цæстыты мадзура цин. 
Ма зæгъ: рæстæг æппæт дæр æндидзы, 
Дардмæ ахуыссы зæрдæты арт. 
Æз мæхицæй, дæуæй дæр фæлидзын, 
Фæлæ н’ ацæуын дард. 
43 

Иугæр зæрдæ куы базона зарын, 
Уæд æм дуне цырагъау кæсы. 
Абон ногæй мæ азым æмбарын 
Æмæ ногæй дæ фæдыл кæсын. 
Хъазы хуры тын райсомы ’ртæхы, 
Худы æртæхы цæстæй дæ хуыз, 
Æмæ дунейы сусæг фыдæхыл 
Нал æууæндын фыддæрадæн æз. 
Дуне фестад рæстдзинады айдæн, 
Ног æй тавы мæ иугæндзон уарзт. 
Кæд дæ цурæй хæтæнхуагау дард дæн, 
О, уæддæр мæ рæвдауы дæ каст. 
Ис æрæмбæхсæн цардæй рæстæгмæ, 
Фæлæ уарзтыл нæй бафтауæн хин, 
Уымæн хоны мæн дардæй фæстæмæ 
Ног дæ цæстыты мадзура цин. 
* * * 
Æрмахуыр сырддонцъиу æрбадти дæ къухыл, 
Дæ армæй æхсынæнтæ иугай уыгъта. 
Æз та уæд мæхинымæр кодтон хъуырдухæн, 
Мæ зæрдæ мын цавæрдæр сагъæс сыгъта. 
Сырддонцъиу-цъыбырттæг! Цы уыди йæ ас та?! 
Цы уыди йæ тас дæр! Фæлæ дын уæддæр 
Дæ сабыр æнцойад кæдæмдæр фæхаста, 
Цæмæндæр дын разилын кодта дæ сæр. 
Дæ армытъæпæныл фæлмæн уыд йæ бадæн, 
Дæ армытъæпæныл æнцон уыд цæрын. 
Æз сонтдзæфау худын дæр нал зыдтон адæн, 
Цыма мæ æрцахста фыдбылызы рын. 
44 

Цъæх арв мыл æрхаудта цæфбазыр цæргæсау, 
Дæ къухы та сабыр сырддонцъиу тæлфыд. 
Цы йæ хъуыд? — нæ зонын. Дæ фæлмæн æнгæсы 
Кæд агуырдта уый дæр йæ уалдзыгон фын. 
Сырддонцъиу-цъыбырттæг! Цы зыдта мæ уарзтæн, 
Цæмæн дыл æфтыдта йæ зæрдæйы арт?! 
Йæ базырты змæлдæй, миййаг, дын нæ тарстæн, 
Уæдæ уæд уæ циныл цы кодтон æнкъард?! 
ЦÆЙ, КУЫД ЦÆРЫС? 
Цæй, куыд цæрыс ныр æнæ мæн? 
Æз куы нал хъыгдарын дæу. 
Урс мæйрухс изæр æндæрæн 
Йе сныхас тызмæгдæр нæу? 
Цæй, куыд цæрыс ныр æнæ мæн? 
Райхæлди дæ судзгæ уарзт? 
Урс мæйрухс изæр æндæрæн 
Ды мæнæй фæкæныс хъаст? 
Цæй, куыд цæрыс ныр æнæ мæн, 
0 мæ урс бæлон, мæ зæд? 
Урс мæйрухс æхсæв æндæрæн 
Радзурыс дæ сусæг фæнд? 
Цæй, куыд цæрыс ныр æнæ мæн?— 
Хъазы ма дæ риуы арт? 
Урс мæйрухс изæр æндæрæн 
Стъалытыл æркæныс уат? 
Цæй, куыд цæрыс ныр æнæ мæн? 
Цæй, куыд цæрыс?.. 
Цæй, куыд цæрыс?.. 
45 

МА ТÆРС 
Æз æрцыдтæн дæумæ дардæй, 
нæ ивгъуыды цардæй. 
Æрцыдтæн,— 
Ногæй фенон дæ цæстыты рухс, 
Дæ русты фæлурс. 
Æз æрцыдтæн дæумæ. 
Ма тæрс, 
Ногæй дын ницуал зæгъдзæни мæ зарæг. 
Уалдзыгон бонтимæ ацыд мæ бæллицты барæг. 
Ма тæрс. 
Æз æрцыдтæн дæумæ. 
Æрцыдтæн 
æнæуи, 
афтæ, 
æргомæй, 
арвы кæронæй. 
Ма тæрс. 
Ма мæм кæн раздæрау загъд, 
Фæстæмæ фæзилдзынæн тагъд. 
Æз дæ номæн, 
дæ кадæн нал дæн уæзыхос, 
Фат нæ сæмбæлд нысаныл, фæлæ зæлы æрдынбос. 
Ма тæрс. 
Иу хатт мæм ракæс, 
Ма тæрс, 
Ратт ма мын цардмæ иу хатт ныфсыхос. 
Ракæс, 
Фæсур мын мæ иунæджы сагъæс. 
Ракæс. 
Мæ хивæндæй ма тæрс. 
46 

Æз æрцыдтæн... 
Уалдзыгон бонау фæзындтæн. 
Ма тæрс. 
Тæдзынджыты сæх-сæх нæ раивы уалдзыгон уарын. 
Къуытты лæджы ныхас — флейтæйы зарын. 
Ма тæрс. 
Цæуын. 
Куыд æрцыдтæн, афтæ: 
Къах-къухтыл кафгæ 
Æрдуйæ конд хидыл, 
Мæ хъысмæты хинтыл. 
Хорзæй баззай... 
Хæрзбон... 
УАРЗОНДЗИНАДЫ КАДÆГ 
г 
Зæрдæ сусæгæй фæдуды 
уарзты сусæггаг цъæх артæй, 
Уарзон уарзоныл фæкæны 
сагъæс иунæгæй æнкъардæй. 
Руставвлы. 
Æз мæ сыгъдæг уды катай 
дардтон зарæджы æмбæхстæй, 
Æмæ дзуары лæгау хаттæн 
’хсæвæн-бонæй уа дæ фæстæ. 
Дзырдтæн агуырдтон сæ хуыздæр,— 
кæд дæ зæрдæйыл æмбæлид, 
Фæлæ-иу мæ фæдыл худтæ 
ды сæрыстырæй кæддæрид. 
Кæд нæ кодтон цардæн фаг аргъ, 
кæд нæ базыдтон цæрын дæр, 
47 

Уæд æрвхуыз цæмæн уыдысты 
уыцы уалдзæджы мæ фынтæ?! 
Чындзæхсæвмæ ’нæ хуымæллæг 
никуы бахсысти бæгæны, 
Нæй! Дæ зæрдæмæ фæндаг мын 
сау мигъ сабыргай æхгæны. 
Хъарсы фидар ма куы хъæуид 
а дуджы лæгдыхæй байсын,— 
Уырдæм балхонæй фæцæуин, 
уый æнæдзургæйæ байсин. 
Фæлæ нæу лæгдыхы заман, 
ис æндæр барæнтæ уарзтæн, 
Булæмæргъ нæ цæры бирæ 
къалатийы мидæг ахстæй. 
Æз фыццагау дæн æнæхай 
де ’нæкæрон мидбылхудтæй, 
Абон ме ’взагыл æвæрын 
сау цæссыг калгæйæ цъутта. 
Нал равзæрдзæн сусæг зарæг 
ныр дæ бæрзонд номыл бастæй, 
Нал фæлмæцдзынæ, мæ зæрдиаг, 
ныр хæтæнхуаг лæджы кастæй. 
Къахфæдыл æрзад бæхгæрдæг,— 
бахус вæййы сатæг суадон, 
Зæрдæйы нæ тавы зæрдæ,— 
уæд дзы уарзон зарæг ма дом. 
Цæй, хæрзбон дæр дын нæ зæгъын, 
ме ’взаг уый кæрдын нæ зоны, 
Фæлæ ме ’намонд дæ цурæй 
мæн æвæстиатæй хоны. 
48 

Дугъон бастади фæндагыл,— 
барæг нал вæййы фæдисон. 
Зарæг бамынæг мæ риуы, 
æз мæ.къух мæ уарзтыл систон. 
Фидæнмæ æргом цæугæйæ 
ивгъуыд суыдзæни мæ катай, 
Æмæ тавдзынæн мæ зæрдæ 
дардмæ дæр дæ цины артæй. 
II 
Зæрдæ зæрдæйæ фæхицæн,— 
цæссыг фестдзæни æхсæрдзæн, 
Лæг хъæды халон куы нæ у, 
уæд æнæхæлар куыд цæрдзæн?! 
Руставели 
Стайы цармдарæг нæ уыдтæн, 
никуы амардтон тæрхъус дæр. 
Исчи мæ рæстæй æфхæрдта, 
уæд-иу цавддурау ныхъхъус дæн. 
Цардмæ уарзты цæстæй кастæн, 
уарзтæн æз уыдтæн цырагъдар, 
Фæлæ ме стъалы — æрвон рухс — 
’рдæгфæндагыл басыгъд, батар. 
Ци уарзта, уый мæн æмбары, 
чи нæ уарзта, уый æмбарæд; 
Ис æнæзынгæ фæндæгтæ, 
ис зæрдæты æхсæн арæн. 
Басыгъд ме стъалы, фæлæ ма 
уый рухсæй мæ зæрдæ дзаг у,— 
Уый куы нæ уаид, уæд та ма 
ацы цард мæнæн цæй цард у! 
49 

Уыцы сусæг рухс хæсдзынæн 
æз мæ зæрдæйы æнусмæ, 
Уый мæ хондзæн фидæн бонтæм, 
хондзæнн мæ царды рухсмæ. 
Хизæд уæ хуыцау мæ рисæй,— 
у æнæ стъалы эын цæрæн, 
Уарзон зарæг уарзаг зæрдæ 
нал ракæндзæни æндæрæн. 
Ме сæфт стъалыйыл нæ кæуын, 
æз кæуын мæхи-мæхиуыл. 
Кæд йæ фæндиаг нæ райгуырд 
хъарм фæлмæн дзырдтæ мæ риуы!? 
Кæд дæрзæг уыдис мæ ныхас, 
кæд æй мисхалбæрц нæ тавта? 
Кæд æндæр исчи мæ размæ 
уымæн уарзон ныхас загъта? 
Мах куыд фæнды хатгай, афтæ 
цард йæ кæнонтæ нæ кæны, 
Дзагдар, рацу, уæдæ, рауадз 
сау сыр-сыргæнаг бæгæны. 
Ме сæфт стъалыйæн ыскувон 
æз сыгъдæг зæрдæйæ абон. 
Уыйфæстæ-иу сабыр-сабыр 
Уастырджийы зарæг самон. 
50 

III 
Уарзт æнус-æнус нæ мæтаг,— 
у фыдтухитæн, фыдбонтæн. 
Домы уарзты цин сæрнывонд,— 
къухы никуы бафты ’нцонтæй. 
Руставе.н/ 
Цард у боны цæст,— фæлвары 
мах йæ цин æмæ йæ мæтæй, 
Амонд нæм фæзыны хурау 
арвырдыны рухс къæлæтæй. 
Кæд æцæгæй зоныс уарзын — 
арвырдынмæ тындз фæдисы, 
Нал хæццæ кæныс йæ цурмæ — 
хъæц дæ зын æмæ дæ рисыл. 
Макуы мачи зæгъæд: 
уарзтыл баппæрстон æнцонæй сахсæн, 
Уарзт хъæддаг бæхау тæлфаг у,— 
бирæтæн нæ комы ахсын. 
Хорз кæсагахсæг мæнимæ 
никуы бацæуид быцæуы: 
Искуы-иу хаттæй фæстæмæ 
кæсаг æнгуырмæ нæ цæуы. 
Амонд — хинæйдзаг кæсагау — 
мах цæрæнбонты рæвдауы, 
Фæлæ амонды цæхæртæ 
бирæтæм уæддæр нæ хауы. 
Чи нæ уарзта — макуы зæгъæд: 
царды амондыл фæхæст дæн. 
Чи уарзы сыгъдæг зæрдæйæ, 
уый у амондджын æрмæстдæр. 
51 

Ехх, мæрдты бæстæй куы уаид 
раздæхæн уæд та фæстæмæ,— 
Ногæй æз дæумæ æрцæуин, 
ног дæ агурин хæстæгмæ. 
Фæлæ цард у сабыр зарæг — 
ахицæн ис, уæд ныхъхъус дæ. 
Стъалы ахуыссыдис арвыл,— 
фесæфы йæ кой æнусмæ. 
Иунæг стъалыйы фæхъуыдæй 
арв нæ аивы йæ фидыц, 
Иннæ стъалытæ дæр зæхмæ 
рухс хæрдгæ тынтæ æрвитынц. 
Царды алцыдæр нывыл у, 
алцæмæн дæр ис йæхи фæтк, 
Ныр мæ уарзты сабыр сагъæс 
нал раздахдзæни мæ хивæнд. 
Курын ма æрмæстдæр иу хорз, 
кувын уый тыххæй дæ цардæн: 
Чи дæ барæвдауа, уымæн 
ма бакæс нæ уарзты кадæг. 
Уадз цæрæнбонты фæцæуа 
уый мæнæй дæумæ фæдисы,— 
Арвырдын æрмæстдæр иутæн 
хуры рухс тынтæ æлвисы. 
52 

IV 
Уæ мæ удлæууæн, мæ зæрдæ, 
ме сæфт хуры хай, кæм мын дæ? 
Мæн куы фæкодтай æнæхай 
уарзты цин æмæ дæ уындæй. 
Руставели 
Ацы стырзæрдæ дунейы 
мæн мæлдзыджы уæз дæр нал и: 
Асаст уарийæн йæ базыр, 
уæд уый нал фæхуины уари. 
Æз мæхи дæуæй рæвдыдтон, 
иунæг дæуæн загътон: уарзын. 
Хъавыдтæн мæ уарзт дæ цинæй 
ацы рухс бонты æндадзын. 
Фæлæ хивæнд зæрдæ — барджын, 
уарзаг зæрдæ та — фæразон, 
Æз дæ зæрдæйы фæндиаг 
никуы басгуыхтæн дæ уарзон. 
Цард кæны мæныл уæлæхох, 
цард мæ иуварсырдæм суры, 
Донивылды фæстæ кæсаг 
аззайы тæлфгæйæ сурыл. 
Лæг зындзинæдтæн фæразон,— 
уый мæхи удæй æмбарын, 
Цас зындæр вæййы мæ уавæр, 
уыйас хъæлдзæгдæрæй зарын. 
Сауцæст, сауæрфыг, зæринхъуыр,— 
иувæрсты цыдтæ тæргайæ, 
Сайдтон-иу мæхи дæ уындæй, 
фæлæ дарддæр нал и сайæн. 
53 

Дæу мæ мæт нæ уыди никуы, 
никæд ракастæ мæ фæдыл. 
Зæдæнгæс! — миййаг, кæд ахстай 
урс ыстъалытæ Æрфæныл. 
Кæд дæ зæрдæйы фæндиаг 
кастæ хуры фыртмæ усгур, 
Уымæ бæлгæ цины цæссыг 
калди суадонæй дæ рустыл. 
Чи зоны зæрдæйæ уарзын,— 
амондджын йæхи фæхоны, 
Мæн æцæгæй ничи уарзта, 
чи мæ уарзтаид — нæ зонын! 
Зарæджы фæстæ цæугæйæ 
никуы базыдтон дзыманды. 
Никуы базыдтон æз зарын, 
никæмæ уыдтæн нымады. 
Адæмæн сæ бар сæхи у, 
зонынц аргъ кæнын æппæтæн. 
Фæлæ ды куыннæ аргъ кæныс 
ныр мæ цин æмæ мæ мæтæн. 
Æви цас вæййæм зæндджындæр, 
уыйбæрц зондæй стæм æнæхай. 
О хуыцау, уæд нæ ды бахиз 
зонды мадзура бæллæхæй. 
Разы дæн æррайы кадыл, 
ма ацу уæддæр мæ цардæй. 
Кæд æнæацæугæ нал и, 
рухс мын кæн уæд та ма дардæй. 
54 

V 
Басыгъд, бадон и мæ зæрдæ, 
тайы уарзты зынджы цадæг. 
Кæнæ уарзты цин куы фенин, 
кæнæ сау ингæны сатæг. 
Руставели 
Дунейы хуыздæр хæрзтимæ 
равзæрд незаманты уарзт дæр. 
Уарзондзинады тырыса 
хурау æз бæрзæндты хастон. 
Худтæн кадмондаг цагъартыл,— 
чи зылди йæ уарзтыл хинæй, 
Чи уарзта бæрзонд зæрдæйæ, 
рæзыдтæн æз уыдон цинæй. 
Дун-дуне мæм каст фæрдыгау,— 
хуртæ-мæйтæ дзы тæлфыди, 
Иунæг хур мæнæн æрттывта, 
уый мæм хуры ’мсæр куы зынди. 
Уарзтон æй, сæттын ыл, бирæ. 
Зонын, уарзын æй ныр дæр ма, 
Ныр нæ фæхицæны фæстæ 
нал бабæлдзынæн æндæрмæ. 
Уарзт кæмæн нæ уыд тырыса, 
уый нæ зоны уарзты цин дæр, 
Уарзондзинады цæхæртæй 
никуы аирвæзти иу дæр. 
Чи нæ сусæг монцты судзы, 
судзынц иннæтæ æргомæй, 
Фæлæ уарзты рагон рифтаг 
алчидæр хæссы æргъомæй, 
(5 

Уарзон зæрдæйы зæгъинаг 
урс æхсæрдзæн дæр фæзмыны, 
Уарзон цæстытæм кæсгæйæ 
дуне ирддæрæй фæзыны. 
Бон нын хурау рухс фæкæны, 
тары басгуыхы мæйдзырагъ 
Дзырдтæй равзарæм хуыздæртæ: 
уарди, урс бæлон, мæ зынаргъ... 
Зарæджы æрвхуыз базыртыл 
уарзон уарзонмæ фæтæхы, 
Алчидæр йæхи фæхоны 
зарды бардуаг — булæмæргъыл. 
Булæмæргъ мæхи дæр хонын, 
уымæн æмæ уарзтыл зарын, 
Фæлæ æз кæй уарзын, уый мæ 
кæд æрдумæ дæр нæ дары. 
Бон мыл худæгæй фæмæлы, 
’хсæв мæ асуры йæ фынтæй, 
Иунæгæй кæдмæ хæсдзынæн 
ныр мæ цин æмæ мæ зынтæ?! 
Кæд ныхыл фыст вæййы амонд, 
уæд мæ ныхыфыст цы дзуры? 
Сдзырдтаид мæм дойнагдур дæр,— 
æз куы зарыдаин дурыл. 
Хивæнд байрагыл фæстагмæ 
хинимæ æвæрынц сахсæн, 
Фæлæ иу хъуыддаг æмбарын: 
амонд нæй лæгдыхæй ахсæн. 
56 

Кæд мæ зарæг нæу æмбисонд, 
кодтон æз уæддæр мæхи зард, 
Ныр дæ дун-дунейы рухс фарн 
размæ ахæм зардæй хизæд. 
Уадзын рухс мæйрухс изæртæ 
цардбæллон æвзонг зæрдæтæн, 
Уарзой уадз æмæ æнусмæ, 
уарздзынæн æз та сæндæттæ. 
Чи зоны, мæ хуыздæр зарæг 
кæд сæны хорзыл ныффыссин, 
Кæд сæны карзмæ бæлгæйæ 
дæу мæ мидфынты нæ мысин. 
Уæдæ рахæсс, дзагдар, сыкъа,— 
дзаг куыд уа йæ тæккæ былтæм, 
Бануазон сыгъдæг сæнимæ 
æз мæ сусæг уарзты зынтæ. 

* * * 
Мæ сонеты дæ ном нæ зæгъын барæй. 
Табу ном нæу, у Иры зæххыл баст. 
Хæрдгæбыдау куы нывæндон мæ уарзт,— 
Ды уыдзынæ йæ аххосаг — æмбар æй. 
Æхсон дурты æрдзæхст æдзæм мæйдарæй 
Куыд расайы зынг цæхæртæ æваст, 
Раст уый хуызæы мæ фæлмæн цæстæнгас 
Ыскъæфы рухс дæ сау цæстыты тарæй. 
Æмæ ныббар мæ хивæнд ми. Æгæнон 
Вæйды поэт, куы бауарзы æгæрон,— 
Мæ уды хъынцъым дзурдзынæн æргом, 
Дæуыл уыдзæн бæрзонд сонеты сагъæс, 
Æмæ-иу æй æлхынцъæрфыгæй ма кæс. 
Дывзагæттæн та — сусæггаг дæ ном. 
58 

Камснь, расступись, пусти погреться. 
Саломвя Иерис 
* * * 
Цыд Саломея амондагур дурмæ, 
Фæлæ йын уый нæ бамбæрста йæ фæнд,— 
ДУР ДУР»й баззад, Саломея — зæд, 
Æмæ фæтахт йæ сыгъдæг зæрдæ хурмæ. 
Цæуын æз та дæ фæдыл гурæй-гурмæ... 
Цы дын зæгъон?! Нæ дæм хъары мæ мæт, 
Фыддæрадæн мæ удхайраг хъысмæт 
Кæсагау фехсы сабыр малæА сурмæ. 
Æрцæйхуыссы æнæнхъæлæджы м’ арт, 
Фæлæ та сисын уарзты судзгæ уарт 
Æмæ та ногæй раздæхын дæ цурмæ. 
Дæуæн нывонд — мæ цин æмæ мæ цард, 
Дæ къæхты бын куы баззайа мæ мард,— 
Мæ уд дæ цурæй н’ атæхдзæни хурмæ. 
69 

# * * 
Мæ рæстдзинад дæ цæстыты уынын. 
Æхсиды уый дæ туг æмæ дæ зонды, 
Рæвдауыс æй дæ рухс бæллицты сконды, 
Фæлæ дæ уарзт дæхи нæма уырны. 
Æмæ та ног дæ зæрдæмæ тырнын. 
Мæ бæллиццаг, дæ хъуыдыты бæрзонды 
Ды ма бакæ мæ сыгъдæг фæндтыл хъоды, 
О, ма фехал æрвхуыз аргъæутты фын. 
Ды барæвдау мæ хивæнд миты уаг, 
Дæ зæрдæмæ мын байгом кæн фæндаг, 
Æмæ мæ сомы райдайон дæ номæй. 
Куы фæуарзы — вæййы поэт хъæздыг, 
Йæ сыгъдæг уарзт — цыкурайы фæрдыг —- 
Уый худгæ сисы калмы судзгæ комæй. 
ЬО 

• * • 
Нæ сахуыр дæн æнæмæтæй цæрын,— 
Мæ уды сконд мын уый амал нæ дæтты. 
Мæ цæстæнгас куы ’рзилы арвгæрæтты, 
Уæд бандзыг вæййы дун-дунейы рын. 
Бæрзонд арвау нæ базыдтон нæрын. 
Хъысмæты фарн мæ амондыл кæм бæтты, 
Уым царды цыд мæн нал фехсдзæн йæ сæрты, 
Нæ дæ уырны? Дæ номæй ард хæрын. 
Мæ ныхмæ сыстæнт паддзæхтæ, хуыцæуттæ... 
Æз — адæймаг — зæххон царды æфсин, 
Зынгау дæумæ фæхæсдзынæн мæ цин. 
Ды, иунæг ды мæ зæрдæйы быцæу дæ, 
Мæ рухс бæллиц, дæ ныфсæй дæн хæд-зонд, 
Дæ фæрцы лæууын а зæххыл бæрзонд. 
61 

^&^ь 
* * * 
Фæндаджы хорзæх агурын мæхицæн 
Æмæ цæуын. Фæстæмæ здæхæн нæй. 
Цæр-иу мæ фæстæ буц æмæ фæрнæй, 
Дæ амондæн æххуысгæнæг — нæ хицæн. 
Кæмæн нæ уа хъысмæты карзæй лидзæн, 
Нæ дзурдзæн уый йæ амондмæ хъæрæй, 
Мæлдзыгæн дæр уый кувдзæни сæрæй, 
Йæ уарзт уыдзæн æцæгдзинад æндидзæн. 
Зæрдæйы хорзæх у лæгæн йæ фарн. 
Мах барæвдауы хорз зæрдæйы хъарм, 
Бæркад та йын фæзæгъæм цæхх-кæрдзынæй. 
Куы бамбарай рæстдзннад æмæ мæнг, 
Куы нал кæнай ды искæмæ хæлæг, 
Æрмæстдæр уæд мæ зæрдæйы цæрдзынæ. 
62 

ÆМХÆЦЦÆ СОНБТ 
Æз æмæ ды тызмæг дунейы сконды 
Дыууæ рухсхæссæг стъалыйы ыстæм. 
Хуыздæр цы ис нæ туг æмæ нæ зонды, 
Æмхуызон уый кæрæдзимæ хæссæм. 
Фæлæ уæддæр кæрæдзийæ тæрсæм. 
Уæлæуæз... уым... нæ хъуыдыты бæрзонды 
Кæрæдзимæ фыдызнагау, кæсæм, 
Цыма ныл дуне бафтыдта йæ хъоды. 
Мах нал тавы хæрзæмбæлæджы дзырд, 
Æви ныл кæд фыдусы ’лгъыст æрцыд: 
Фыддæрадæн кæрæдзийæ æмбæхсæм?! 
Фыддæрадæн уæд рох куывддонмæ цом, 
Фæдзурæм ын нæ хъæстытæ æргом 
Æмæ нæ зынтæй фервæзæм æмæхсæв. 

<А^_3\ 
* # * 
Цы изæр уыд. Цы рухс изæр уыд уæд! 
Дæ цæстытæ зынгцæхæртау сыгъдысты, 
Бæрзонд арвау сæ стъалытæ зындысты,— 
Æрвæрдынау мæ риуы уагътой фæд. 
Хуыдта мæ дард æрвгæронмæ сæ фæнд. 
Куыд сæ уарзтон мæ цин æмæ мæ рысты! 
Ныр уыцы дыууæ стъалыйы кæм ысты, 
Кæм æрцыдысты дард фынау ныгæд?! 
Мæ сæрмæ арв йæ урс фæрдгуытæй хъазы, 
Фæлæ мæ риумæ нал хъары йæ рухс,— 
Æрвон зарæг æрвгæроны ныхъхъус. 
Æрмæст ма ризы сусæг уарзты азым 
Цъæх арвы бын,— уый адæргæй кæуы 
Сæууон æртæх мæныл æмæ дæуыл. 
64 

/0%> 
• * * 
Мæ зæрдæйы æртæтигъон æртдзыхæй 
Дæ номæн кувын дзуары лæгау æз. 
Фæлæ мын нæй омменгæнæг æххуыс 
Æмæ та ме ’взаг баззайы æндзыгæй. 
Нæ уынын фарн нæуæг боны æрцыдæй, 
Сæумæ ’ртæхыл нæ разыны дæ хуыз. 
Æмбæхст фурдау мæ цæстыты хуылыдз 
Ныр нал расайы дунемæ тыгъдызæй. 
Кæд барвæндонæй исæм царды хин, 
Куырмау нæ схойы айнæджы кæронмæ, 
Уæд ма цы тырнæм тар æхсæвæй бонмæ? 
Æцæг амонд куы разыны æлгъин, 
Цы ’ххуыс у уæд сыгъдæг зæрдæйы катай, 
Фæлтау ныхъхъæц æмæ дæ зынты батай. 
3 Æмдэæвгстя 

♦Чо^ 
# * # 
Ды дурæй конд дæ, дурзæрдæ дæ, дур дæ. 
Æнахуыр зин дын бадомдта дæ уд, 
Уæддæр мæнæн æхсызгон у дæ уынд, 
Уæддæр мæнæн ды ме ’нæзæгъгæ хур дæ. 
Чырыстон кувы рухс аргъуаны дуртæн, 
Йæ фæндты номыл ссудзын кæны буд. 
Мæн та хъæуы дæ фæлмæн мидбылхудт,—- 
Æндæр амонд нæ нымайын æз мур дæр. 
Цъæх арвы бын нæу уарзты арт рæстæгмæ. 
Бæрзонд уарзтæн æрмынæггæнæн нæй, 
Цæргæ-цæрæнбон судздзæни фæрнæй. 
Уæдæ уæд цом, мæ дурзæрдæ, фæстæмæ, 
Кæм нæ ис сайд, козбау митæ, мæнгуд, 
Кæм уыд æрвон дæ фæлмæн мидбылхудт. 
66 

ч 4 
Ызнон дæр ма мæ мидвынтæм æрцыдтæ 
Сыгъдæг зæдау. Дæ номæй хордтон ард. 
Ызнон дæр ма мæ ницæйаджы цард 
Мæ риумæ дардта арфæйаг æрцытæ. 
Фæлæ фæци. Дæ ном æмæ дæ цытæн 
Ныр нал кæнын куырмæджы æз лæггад. 
Цы дын дзурдзæн мæ цæстыты æнкъард? 
Уыд амонд? О! Ныр батар и, фæцыдæр. 
Æвæццæгæн, æрдзон гуырдзæн ис фæтк: 
Сылгоймаджы дæлимонтимæ сбаста, 
Æмæ йæ туджы зилы, ’хсиды мæнг. 
Дæ уындмæ кодтон рухс дзуарау хæлæг... 
Цæуылнæ ардтон иу къæм дæр дæ уарзты? 
Æви у уарзт æрвæрдыны æндæрг?! 
З’ 
67 

0?о^ 
• * * 
Бæрзонд уарзты кæд чи рахатыд мæнг!? 
Дзырдтой йыл алкæд поэттæ фырдисæн. 
Æз дæр фæлварын хуры æмвæз сйсын 
Дæ рухс фæлгонц — куыд дыл цин кæна лæг. 
Кæйдæр уарзтмæ ды ма бакæ хæлæг. 
Дæхæдæг суы бæрзонд уарзты æвдисæн,— 
Кæд у дæ зæрдæ хуры рухс æлвисæн, 
Уæд дардзæни æрвæрдынау бæрæг. 
Æмыр рæстæг фæндон хæрзтæ хæсдзæн. 
Мæ фыст ысхойдзæн рæстæгимæ фатау, 
Æмæ йæ уæд нæ дард фæдон кæсдзæн, 
Мæнæй дæу æхсæн — амонды фæрдыг, 
Нæ дард фæдон нæ уарзт ысхондзæн аргъау 
Æмæ кæндзæн æмбæхст амондыл хъыг. 
68 

• * * 
Кæд афтæ у, хъысмæт ыскарста кæд 
Йæ раст тæрхон, цы давы уæд мæ азым? 
Æз уарзтæнхъæлæй нал лæууын дæ разы,— 
Ызнæт тугыл кæны уæлахиз фæнд. 
Фæлæ уæддæр дæ зæрдæйы мæ фæд 
Сыгъдæг дзырдтæй цæргæ-цæрæнбон уадзын, 
Зыдта кæд исчи сабыр уарзтæй уарзын,— 
Рæствæндаг-иу йæ сыгъдæг фæндты уæд. 
Нæй цардæн фæтк, нæй амондыл æууæндæн, 
Æфсымæртæ сты уарзт æмæ фыдæх 
Æмæ кæнынц цæрæнбонты дыууæрдæм. 
Фæлæ ма ис рæстдзинады æвдисæн: 
Кæдмæ зила йæ рухс сæмæныл зæхх, 
Уæдмæ уыдзынæн рухс уарзты фæдисон. 
69 

у<^Ь 
# # * 
Нæ дын кувын, бæрэондылбадæг зæд, 
Дæхицæн уадз дæ ном, дæ цыт, дæ намыс. 
Лæджы зæрдæ æнæуынгæ рæвдауыс, 
Уæддæр дыл æз нæ хъардзынæн мæ фæнд. 
К*м ис, зæгъ-ма, дæ цæрæнуат, дæ фæд!? 
Фыдæй фыртмæ дæ уындæй та кæй тавыс?! 
Дæлæмæ ’рхиз,— ам иу ноггуырды ауз, 
Æцæг цард кæнын райдайдзынæ уæд. 
Фæлæ ды — зæд, зæххыл цæрæг дæн æз. 
Æмвæндаг не стæм, нс стæм мах æмсæртæ, 
Уæдæ ма уæд цы ныккæрзы мæ зæрдæ?! 
Кæд рагбонты цъæх аргъауы æрвхуыз, 
Æнæбæрæгæй цæстытыл фæуайы 
Æмæ та мæ нæ ивгъуыд бонтæм сайы. 
70 

* * * 
Мæн ферох кæнын афтæ диссаг нæу, 
Мæн бауарзын, æвæццæгæн, зындæр у. 
Мæйрухс изæры стъалыты æргъæу 
Дæ цæстыты фæныв кæны æндæры. 
Ис дун-дунейы сусæг уарзты цин,— 
Сыгъдæг суадонау зæрдæтæй куы хъара, 
Уæд ма йын циу дывзагæтты фыд хин, 
Фæлтау фат фехс, æмæ æрдынбос зара. 
Фæндонхорзæй нæ сарæзтон мæ цард! 
Уæддæр дзæгъæл нæ фæсыгъдис мæ арт,— 
Уыд зарæгыл мæ цин æмæ мæ тухæн. 
Æз зарæгæн куы бамбæрстон йæ ад, 
Уæд мыл фæтых хæрзæнцонæй дæ кад. 
Ныр зарæгæн ныллæууыдтæн йæ хурхыл. 
71 

« * * 
Ис Дунейы бæрзонд уарзт æмæ фарн, 
Фыдæй-фыртмæ сæ хъахъхъæны зæххон лæг. 
Æмхиц сæм нæу дывзагæтты хæрам, 
Нæ ныккæрзынц козбау лæджы тæрхонæй. 
Æхсиды сæ Рæстдзинады цæхæр, 
Рæвдауы сæ Сыгъдæгдзинад йæ рухсæй, 
Хæссы Æфсарм сæ сæрвæлтау йæ сæр, 
Æмæ цæрынц цæргæ-цæрæнбон буцæй. 
Уæдæ мæнæн мæ уарзты фарн дæ ды; 
Сыгъдæг Æфсарм дæ Рæстдзинадæн кувы,— 
Дæ ном дын исы хурæмвæз бæрзонд. 
Дæу ахæсдзынæн дам-думты сæрты, 
Кæндзысты дæм бæрзонд зæдтæ тæхуды, 
Æрмæст мын у Сыгъдæгудæй бæрзонд. 
72 

КЪАММÆ ГÆСГÆ ФЫСТ СОНЕТ 
Твое лицо в его простой оправе 
Своей рукой убрал я со стола. 
А. Бло-с 
Æнæ мæн дæр ды зондзынæ цæрын, 
Фæлæ æнæ дæу æз куыд цæрон хъуамæ!? 
Кæд фидыдта æнæ кæрддзæмæй хъама? 
Æнæ хурæй кæд разынд арвырдын? 
Мæ хъысмæт мын цавæр фæндон кæрды,— 
Цы мын хæссы мæ ивгъуыды хæрамæй? 
Кæдæм кæсыс æнæдзургæйæ къамæй? 
Æви та кæд дæ хъуыды у дæрдтыл? 
Дæ цардфæлварæн зæрдæйыл ыстынг, 
Æвдудоны æрмынæг уарзты зынг, 
Æви ысдæ мæ хъуыдыйæн зындарæн? 
Лæджы миниуæг — сусæг монцты хæст. 
Сонеты рæнхъау цард куы уа æлвæст, 
Уæд алы уысм — бæрзонд уарзты фæлварæн. 
/3 

* * * 
Ам уæлмæрдтæ хæстæг кæмдæр ысты, 
Æдзæм сабыр æдзæм уæлдæфы ризы. 
Æрхæндæг тас æнкъард зæрдæйыл хизы, 
Ыскæуы уыг, æнæхъуаджы тыхсы. 
Кæйдæр куырой арахъхъæгтæ ыссы, 
Мыст фарны хæлцау фалгæрæттæ уидзы. 
Нæ йæм хъуысы куыройы фыдты тъизын, 
Нæ йæм хъары кæйдæр уды тыхсын. 
Поэт та цардыл зарджытæ фыссы, 
Йæ уды тæмæн дунемæ хæссы,— 
Йæ цин ысхæццæ хуссайраг сæнимæ, 
Фæлæ куы ’рцæуа уæлмæрдтæй сæхимæ, 
Уæд уаты астæу цавддурау лæудзæн,— 
Иæхиуыл уым хæкъуырццæгæй кæудзæн. 
74 

СФЙНКС 
Æнусты сæрты абонмæ æрцыдтæ. 
Ды цавддур дæ — æдзæм æмæ æмыр, 
Дæ ралгъитæг цы ран бабын ис ныр, 
Цы йыл бафтыд дæ кад æмæ дæ цытæй?! 
Фæразыс ды дæ хъизæмайраг зынтæн. 
Цагъар дæр дæ, паддзах дæр дæ лæгæн! 
Фыдæлты хин нæ уыдаид мæнгæн, 
Æндæр æй уæд цæуылнæ скодтой Сынтæн!? 
Æмыр-æдзæмæй дун-дунемæ хъусæг, 
Фыдæй-фыртмæ дæм дзыллæтæ кæсыиц 
Æмæ дыл алы таурæгътæ хæссынц. 
Мæн та фæнды, куы рахатин дæ сусæг, 
Куы дын зæгъин хæрзгæнæгау дæ ном, 
Куы мæм сыстис, куы рацæуис æргом. 
75 

ПРОМЕТЕЙЫ НЫХАС 
Æрхастон зынг æз адæмæн уæлæрвтæй, 
Хуыцæутты ныхмæ рацыдтæн, цæмæй 
Зæххонтæ феной хуртæ æмæ мæй 
Сæ къонаты йæ цин æмæ йæ тæвдæй. 
Фæлæ хъæрзын хуыцауы судзаг цæфтæй: 
Хæры мæ игæр сау уари фæрнæй... 
Зæххонтæй уымæн уыссиугæнæг нæй,— 
Цы ’рцæудзæни зæххон лæгыл мæ сæфтæй? 
Зынг зæгъынæй нæ судзы ком... Уæд-афтæ! 
Зынгæй хъазын та расайы фыдæх, 
Ныггуыпп ласы лæджы къæхты бын зæхх. 
О адæймаг, дæ зондæн ма уæд рафтæн! 
Дывыдон артæй дун-дунейæн тæрс,— 
Зынг къухы нæ — дæ зæрдæйы йæ хæсс. 
75 

МАЛУСÆГ 
Токаты Алиханæн 
Уыд рагуалдзæг... Мит сабыр тадæй тади, 
Хур зæхмæ хаста иугæндзон йæ хъарм, 
Цыма та мад æрæвæрдта йæ хъарм 
Йæ зæнæгыл,— зæхх хуры тæвдæй ради. 
Уæд миты бын цы малусæг æрзади! 
Фыццаг дидинæг — рухс уалдзæджы фарн, 
Фæдисонау уый цардæн хордта ард, 
Йæ хъармæй мит йæ алфæмблай æртади. 
Æрттывта уый Цыкурайы фæрдыгау 
Æнæхинæй, сывæллоны цæссыгау, 
Зынг хуры рухсмæ калдта ирд тæмæн. 
О рагуалдзæг, бæрзонд уарзты æвдисæн, 
Фыццаг малусæг — уалдзæджы фæдисон — 
Дæ цинты цинæй дуне у фæлмæн. 
77 

ЧИНЫДЖЫ ИС: 
«Ис иуиæг хорзæх а дунсйы...» 5 
«Лæг иупгр дунсмæ фæзынд...» К 
«Цыма нæ фæци иунæг дæр фыдæнхъæл...» . . 7 
«Нæ домын кад, нæ курын намыс...» . . . . — 
Зæрдæ риссы 8 
Л<тджы фæнд 10 
Фæстиат уалдзæгмæ сидт 11 
Фæндаджы ныхас - 
«Фæстаг троллсйбус даргънывæст æрдынтæй...» . 13 
Фæстаг ныхас ~ 
За’роиды хъынцъым 15 
Дуындзгæ хиды ныхас 16 
«Цард у хъазæн фæз...» 18 
Ныфсы æмдзæвгæ 10 
«Æз хæхбæстæм цæудзыиæн фыццагау...» . . .20 
«Мæй нывонды уæрыккау...» 21 
Вæййы поэт æвзонджы бонты алчи . . . . — 
Бындз æмæ хæлуарæджы тын 22 
Зæхх — фарны æлхун .... ... 23 
Зонды тыххæй 24 
Байраг 25 
«Нал бадынц ныхасы...» 26 
«Азтæ куыд ызгъорынц...» - 
«Дæуæй хурмæ...» 27 
«Рагæй нал федтон...* — 
78 

Уыцы изæр 27 
«Ирдгæ цъититыл хъазы,..» 29 
«Хурмæ фæбæллын...» — 
Уыцы рæстæджы 30 
Уæд афтæ 31 
Зæрдæйæ зæрдæмæ 32 
Уыг куыдта 31 
«Фæззæг мигъæрхуымæй...» — 
Ды зыдтай 35 
Мæхицæи мæхимæ . . . . . .36 
Иог аз æхсæвы 37 
«Цард мыи фсстад зыидон...» 38 
Идилли 39 
Æиатæлон уарзт 40 
*Урс боитæй мæ ма рæвдау æгæр...» . . . .41 
«Горач’ æрфынæй, уæддæр ма...» 42 
Хъуыды кæндзынæ... — 
«Æз нæ базыдтон уарзын рæстæгмæ...» . . .43 
«Æрмахуыр сырддонцъпу æрбадти дæ къухыл...» . 44 
Цæй, куыд цæрыс? 45 
Ма тафс 46 
Уарзондзинады кадæг 47 
«Мæ сонсты дæ ном нæ зæгъыи барæй...» . . .58 
«Цыд Саломся амондагур хурмæ...» . . .59 
«Мæ рæстдзипад дæ цæстыты уынын...» . . .60 
«Нæ сахуыр дæн æнæмæтæй цæрын...» . . .61 
«Фæндаджы хорзæх агурын мæхнцæн...» . . .62 
Æмхæццæ сонст • . . .63 
«Цы изæр уыд...» : 64 
«Мæ зæрдæиы æртæтигъон æртдзыхæй...» . . . (35 
«Ды дурæй конд дæ...» (56 
«Ызнон дæр ма мæ мидфынтæм æрцыдтæ...» . . 67 
«Бæрзопд уарзты кæд чи рахатыд мæнг...» . . .68 
<Кæд афтæ у, хъысмæт ыскарста кæд...» . . .69 
«Нæ дын кувын, бæрзондылбадæг зæд...» . . .70 
«Мæн ферох кæнын афтæ диссаг нæу...» . . .71 
79 

«Ис дунейы бæрзонд уарзт æмæ фарн...» . . .72 
Къаммæ гæсгæ фыст сонет 73 
«Ам уæлмæрдтæ хæстæг кæмдæр ысты...» . . .74 
Сфинкс : : . . 75 
Прометейы ныхас ..76 
Малусæг 77 
ТОТРАДЗ АВРАМОВИЧ КОКАЕВ 
Стихи 
Редактор С. 3. X у г а е в 
Художник Т. А. К о к а е в 
Художественный редактор У. К. Кануков 
Технический редактор 3. С. Мисикова 
Корректоры И. X. Джанаева, М. Г. Г а д з а л о в а. 
ИБ № 887 
Сдано в набор 09.12.82. Подписано к печати 17.01.83. ЕИ 00011. 
Формат бумаги 70х90!/з2- Бум. тип. № 1. Гарн. шрифта ли- 
тературная. Печать высокая. Усл. п. л. 2,95-|-0,03 вкл. Учет- 
но-изд. листов 2,37-(-0,02 вкл. Тираж 1000 экз. Заказ № 11326. 
Цена 25 коп. 
Издательство «Ир» Государственного комитета Северо-Осе- 
тинской АССР по делам издательств, полиграфии н книжноЛ 
торговли, 362040, г. Орджоникидзе, ул. Димитрова, 2. 
Книжная типография Государственного комитета Северо-Осе- 
тинской АССР по делам пздательств, полиграфии и кннж- 
ной торговли, 362011, г. Орджоникидзе. ул. Тельмана, 16. 

