Дауыраты 
^амир 

Дауыраты 
^амир 
ЦЫ ФЕДТОН, 
ЦЫ ФЕХЪУЫСТОН, 
ЦЫ БАВЗÆРСТОН 
Документалон уацаутæ 
æмæ радзырдтæ 
(вгб|?<Ж^в' 
<^ 
Дзæуджыхъæу 
2019 

ББК84(2Рос.Осе) 
Д-27 
Дауыраты, Дамир. 
Д—27 Цы федтон, цы фехъуыстон, цы бавзæрстон [Текст] : 
документалон уацаутæ æмæ радзырдтæ / Дауыраты Дамир — 
Дзæуджыхъæу : Ир, 2019. — 303 ф. 
Дауров, Дамир Ханджериевич. 
Что видел, что слышал, что испытал 
15ВМ 978-5-7534-1538-7 
Книга Дамира Даурова приурочена к 80-летнему юбилею автора. Дамир 
пишет о том, что видел, слышал, испытал, о людях, с которыми встречался 
на протяжении жизни. А встречался он по роду своей деятельности с 
интереснейшими людьми, в том числе и с теми, кто вершил судьбы народа. 
Дамир пишет обо всём искренне и иепредвзято: где с улыбкой, где с грустыо, 
предоставляя сделать выводы самому читателю. 
ББК 84(2Рос.Осе) 
© Дауров Д.Х., 2019 
теочт п*7о с -7со/ ^соо п © Алипченкова Т.Ф., обложка, 2019 
1ЬЬ^ У7»-5-75^4-15^8-7 © Оформление. ГУП «Издательство «Ир», 2019 

•^ЖЯе^ 
Бирæ азты мæ фарсмæ чи цæуы, 
цард æмæ мæ сфæлдыстадмæ разæн- 
гард чи кæны, мæ уьщы дзæбæх би- 
нойнаг Хъариаты-Дауыраты Фати- 
мæйæн йæ юбилеймæ лæвар кæнын 
ацы чиныг. 
ÆВДÆМ МИНИСТР 
Мæ хъайтары монологтæй, мæхи фарстатæ æмæ фиппаинæг- 
тæй арæзт уацау 
Мæнæ арæх сфæлдыстады куыд вæййы, афтæ мæм æнæнхъæ- 
лæджы æрцыд йæ ныффыссыны зонд. 
Иу уалдзыгон изæр мæм нæ сыхæгты зæронд ус Дуни, раздæры 
ахуыргæнæг, нæхимæ ’рбацыд, де ’ххуыс, дам, мæ хъæуы, цæй æмæ, 
дам, дæ авторитетæй спайда кæнæм. Зæгъын, цы у? Æмæ, дам, 
уæлæ, кæддæр «обкомы рынчындон» кæй хуыдтой, уый хицау Ку- 
читы Эльбрус дæ хæлар у, адæмæй йæ хъусын, зæгъ-ма йын, æмæ 
мæн дæр йæхимæ æрывæрæд, дохтырты æвзаргæдæртæ уым сты. 
Ахæм кары адæймаджы, цы дæ риссы-йæ куыд бафарстаин, ницы 
йæм сфæрæзтон сдзурын, фæлæ дыккаг бон мæ хæлары кабинеты 
дуарыл бахæцыдтæн. Йæ цуры мæ ’рбадын кодта мæ дзæбæх хис- 
тæр, йæхæдæг, цалынмæ йæм йæ секретарь, къух бафыссынмæ цы 
документтæ ’рбахаста, уыдон фæлдæхта, уæдмæ уал æз та агъуыс- 
тыл мæ цæст ахастон æмæ фæкомкоммæ дæн уымæн йæ чъыл- 
дыммæ къулыл нæхи Къостайы портретмæ. 
Фыццаг хатт федтон æз ахæм, зæгъæм, æндæр ран искуы уымæн 
йæ къопийыл куы сæмбæлдаин, уæд æй æнæбафиппайгæ нæ фæуы- 
даин: Хетæджы-фырт нывгонд у астæуæй уæлæмæ, йæ чъылдыммæ 
нæ сæрыстыр хæхтæ цъæх-цъæхид арвы бын, йæ сæрыл сау бухар- 
худ, йæ нарæг уæхсчытыл фæтæн басылыхъ уæгъдæппæрстæй, мæнæ 
цыма уæлæ Дзæуджыхъæуы цæнгæт хиды цурæй Терчы урс-урсид 
уылæн сæрмагондæй фесхъиудта уырдæм, кæнæ та йын Хъазыбе- 
джы хохы цъуппæй æнусон миты нарæг уадздзаг уæзданæй æртыхс- 
тис йæ дæллагхъуыр, йæ зæрдæйы сæрмæ, æхсæрдзæны схъиуæц- 
цаг æртæхтау, йæ цухъхъайы бæрцытæ бæрæг дарынц...Цæмæндæр 
мæм æвиппайды афтæ фæкаст, цыма нывгæнæг ацы ныв нæ зынд- 
гонд зарæггæнæг тымбылдзæсгом Бæцæзаты Юрийæ кодта, афтæ 
тынг æнгæстæ сты, иу хатт мын æй æнæ бафæрсгæ нæй. Фæлæ 
диссаг йæ сау цæстытæ сты: уалдзыгон ауæдзы хаххы халдих æрф- 
гуыты бын быдираг суадоны дуртау æрттивынц. Дæуæн нæ зонын, 
мæ кæсæг, фæлæ Къостайы цæстæнгасæн æз бирæ нæ фæразын, 
5 

цыдæр мæ фæдомы зæгьын, цыдæр дзуапп мæ фæагуры, æз та 
æдзух цæттæ нæ вæййын уымæн аккаг ныхæстæ зæгъынмæ, иу- 
дзырдæй, æфсæрмы дзы кæнын, мыггагмæйы æфсæрмы, мæхи тынг 
æдыхæй банкъарын уæд. Ды, мæ кæсæг, уый цæстытæм кæсгæйæ, 
ахæм уавæры никуы вæййыс? 
Эльбрусы мæнмæ куы равдæлд, уæд ын æз портретмæ ацамыд- 
тон, зæгьын, нæ уæлдæр хицауад дæ къæсæртыл куы ’рбахизынц, 
уæд дæм сæ цæстытæ не сдзагьултæ кæнынц, сæхи дзы куы нæ 
фенынц дæ къæлæтджын бандоны сæрмæ, уæд? 
- Чидæр ма мын уый бафиппайдта, Дамир...3æгъын, ныртæк- 
кæйы хицауад сæ бынæттæ раив-баив кæнынц, цæст дæр сыл нæ 
хæцы, æмæ дзы лæг кæй равзара æмæ кæй сауындза, уый дæр нал 
фæзоны. Стæй, бауырнæд дæ, уыдон ам ауындзинаг не сты. Уæртæ 
уынджы, телыхъæдтыл... 
Дыууæйæ дæр æмхудт ныккодтам. 
- Куыд æгьдауæй мæм æрбахауд, уый дын радзурон, - мæ 
разæй фæцис мæ фысым, - мæнæ зындгонд нывгæнæг Гаситы 
Умар та кæцы аз фæзиан ис?.. Иуныхасæй, уый нæм ам хуыссыд, 
йæ зæрдæ йæ хъыгдæрдта, мæгуыр. Æз ын уымæй размæ дæр йе 
сфæлдыстадæн стыр аргъ кодтон, ахæм курдиатджын адæймаджы 
сдзæбæх кæнын мын удыбæстæ уыди. Сæхимæ куы здæхтис, уæд 
мæм æрбацыд, мæнæ ды кæм бадыс, раст уыцы тæккæ ран бадтис, 
фæарфæтæ мын кодта, стæй мын афтæ, æз, дам, дын мæ куысты- 
тæй исты балæвар кæндзынæн. Æз æй зыдтон, сфæлдыстадон кус- 
джытæ цыдæр æндæр хуызæн, цыдæр æнахуыр кæй сты, уый, дæ- 
химæ йæ ма бамбар, Дамир. (Эльбрус бахудти. - Д.Д.) æмæ йыл 
тынг нæ баууæндыдтæн. Фæлæ Хуыцау ныддæлæ-уæлæ кодта, æмæ 
та нæм Умар дыууæ-æртæ азы фæстæ ногæй куы æрбахауид. Но- 
гæй та йæ зæрдæйæ...Иу-æртæ къуырийы нæм фæцис, мæнæ йæ 
ныр рафысдзыстæм, зæгъгæ, афтæ та мæм æрбацыд, ма тæрс, иу 
хатты ныхас, дам, мæ нæ ферох, мæнæ мын ныртæккæ зæгь, цавæр 
портрет дын балæвар кæнон, уый. Кæмæй зæгьай, уыцы хицауы 
ныв дын дыууæ бонмæ ацъыкк ласдзынæн, уæлæ уæдæ дæ сæрмæ 
къул афтидæй кæдмæ лæудзæни?.. Нæ мæ фæндыди, мæхинымæр, 
исчи афтæ куы зæгьа, иннæтæй уæлдай йын хуымæтæджы нæ код- 
та хъулон митæ, æвæццæгæн æм истæмæ ’нхъæлмæ касти. Зæгъын, 
кæд мæ нал уадзыс, уæд мын кæнæ хохаг пейзаж скæн, науæд та 
Къостайы, æцæг мын хицауады портреттæ ма фенын кæн, дæхи- 
цæн сæ уадз. Худтис, мæгуыр, Умар... 
Мæхи кусгæ азтæ мын æрлæууын кодта Эльбрус ма зæрдыл йæ 
ацы ныхæстæй. Æз уыдтæн фæскомцæдисы райкомы секретарь, 
партийы райкомы хайады хицау, газеты редактор, стæй та фæс- 
тæмæ партийы райкомы хайады хицау, ногæй та редактор, фæс- 
тагмæ лæууьштæн горæты администрацийы сæргьы æмæ уыцы азты 
дæргъы иу кабинетæй иннæмæ фæрахæсс-бахæсс кодтон дыууæ 
портреты: Иссæ æмæ Къостайы. Иссæйы портрет-иу уыд ме стъо- 
лы сæрмæ, Къоста - иуварсырдыгæй, дыууæ рудзынджы астæу. 
6 

Уыцы заман кусæн бынæтты, уынгты æмæ фæзты фенæн уыдис 
æрмæст Политбюройы уæнгты портреттæ, уымæн æмæ сæ уарз- 
той, æууæндыдысты сыл. Абоны Уæрæсейы хицауад сæхи нæ уар- 
зын кæнынц, нæ сыл æууæндынц адæм, фæлæ сын уæддæр сæ 
портреттæ фенæн вæййы бынæттон хицауады кабинетты, офисты, 
дуканиты. 
- Ардыгæй куы цæуон, - мæ хъуыдытæ мын фехæлдта Эль- 
брус, - уæд æй æнæмæнг мæ хæдзармæ ахæсдзынæн. Цæмæн хъуа- 
мæ ныууадзон ам ахæм стыр лæджы сæрмагонд лæвар? Ардæм 
хицауады зæвæтстæрджытæй исчи куы ’рбацæуа, уæд мын æй ис- 
куыдæм фехсдзæн, ай æндæры бынат у, зæгъгæ. Къоста та мæнæн 
канд нæхи Къоста нæу, фæлæ ма мын кайыс дæр æййафы. Æз 
Хетæгкаты сиахс дæн... 
Эльбрус ма дзырдта, мæнæн та уыцы уысм мæ уды рæбинаг 
къуымы ногæй райгуырд сфæлдыстадон кусæг. Чысыл дызæрдыг 
кодтон, зæгьон ын мæ фæнд æви ма зæгьон, ууыл, фæлæ йæм уæд- 
дæр æрæджиау мæ ныфс бахастон. Зæгьын, уал азы ахæм бынæтты 
фæкуыстай, мæнæ мын уæлдæр кæй кой кодтай, ахæм стыр хица- 
уадимæ, куыд дын уыдысты, дæхæдæг дæр сын куыд уыдтæ, куыд 
сын фæрæзтай, уыдон та дæуæн куыд фæрæзтой, цы дын бантыст 
семæ саразын уыдонæй алкæйы рæстæг дæр, аныхас-ма кæнæм... 
Бамбæрста мæ мæ дзæбæх хистæр хæлар, йæ сæр та разыйы 
тылд бакодта, йæ мидбылты мæм бахудт: 
- Æз æй зонын, дæуæн дæр дæ фыццаг фарста цавæр уыдзæ- 
нис, уый. 
Зæгъын, цæмæй йæ зоныс, æз ыл нырма мæхæдæг хъуыды дæр 
куы нæма акодтон, уæд? Æмæ, дам, мæм цы сфæлдыстадон кус- 
джытæ ’рбацæуы, уыдон сæ ныхас мемæ уымæй райдайынц: «Зæгь- 
ма, дохтыр куыд сдæ?..» Æз ахæм фарстатæ нæ уарзын... 
Æз ын æнæнхъæлæджы фарстатæй зæрдæ бавæрдтон... 
Рагацау уал дын, Эльбрусимæ нæ фыццаг фембæлды размæ 
фæсмон кæуыл нæ фæкæнай, ахæм цыбыр зонинæгтæ, мæ кæсæг. 
Дыууæ скъуыддзаджы, Эльбрус алы азты журналисттæн цы 
интервьютæ радта, уыдонæй. Ссардтон сæ республикон архивы, 
зæронд газетты. 
Йæ фыд Бибойы тыххæй 
«...Мæ ныййарджытæ раздæр цардысты хохы, бæлвырддæр зæгь- 
гæйæ та, уæлæ Тибы. Фæстæдæр, иннæтæм гæсгæ, ралыгьдысты 
быдырмæ, æрцардысты Терчы галиу былгæрон. Къостайыхъæуы 
радон юбилеймæ цы чиныг æрцыд уагъд, уым уыцы цаутæ сты 
бæстон фыст, мæнæн мæхимæ та ис архивон документтæ кæддæ- 
ры æмтъеры дуджы тыххæй. 
Ссæдзæм азты кæрон горæты Кучитæ æмæ Хаситæ байгом код- 
той кондитерон фабриктæ, абон дæр ма нæм уыдонæй æвдисæн- 
дарæн баззадысты сæ къанторы уæды фыст гæххæттытæ æмæ рæ- 
сугъд этикеткæтæ. Мæ дыууæ фыдыфсымæры уым куыстой. Уым 
акуыста мæ фыд дæр, фæлæ дзы цыдæр йæ зæрдæмæ нæ фæцыд 
æмæ фæстæмæ хъæумæ æрыздæхт, фæцалх æхсæнадон куыстыл, 
7 

нæхимæ-иу арæх нæ уыди, æхсæвæй- 
бонæй — адæмимæ, — колхоз арæзта. 
Уыди тызмæг æмæ домаг. Цыппæ- 
рæм къласы куы уыдтæн, уæд-иу мын 
мæ къухы^ фæсагьта газет «Пролетарий 
Осетии». Йæхæдæгкæсæнцæстытæдард- 
та, куы-иу сыл уæлæмæ схæцыд, куы 
дæлæмæ æрхæцыд æмæ-иу мын загъта: 
- Æз æвзæр уынын, хъæрæй мын 
бакæс... 
Æз лæууын, уый уæлгоммæ хуыссы. 
Кæсын ын æппæт æрмæджытæ дæр, 
иронау чи у, уыдон дæр, уырыссагау 
чи у, уыдон дæр. Æрæджиау æй бам- 
бæрстон, цы йæ фæндыд, уый: уый бæл- 
лыди, цæмæй йæ фырт ахуыргонд суа. 
Раст-иу куы нæ бакастæн дзырд, кæм 
Кучиты Эльбрус хъæуы, уым-иу æрцæф раст куы нæ 
загьтон, уæд-иу мæ баурæдта, ногæй йæ 
бакæс, зæгьгæ. Йæхæдæг каст фæцис аргъуаны скъола, фыста рæ- 
сугьд латинаг шрифтæй, йæ бирæ чингуытæ йын мæ мад нæ цæ- 
хæрадоны кæрон хæсты райдиан йæ документтимæ баныгæдта. Бирæ 
азты фæстæ сæ æмбыдæй ссардтам. Йæхæдæг уæдмæ нæхимæ нал 
уыдис. 1937 азы йæ чидæр банымыгъта, æмæ йæ æрцахстой. 
Цалдæр писмойы дзы райстам Сыбырæй. Хæсты фæстæ нæм 
уымы архивы кусджытæ йæ документтæй цыдæртæ сæрвыстой, уым 
амардис 1943 азы, уым æй баныгæдтой...» 
Мæ мад Сонайы тыххæй 
«...Хъæуты ахæм сылгоймæгтæ ис, æмæ, ’нахуыргонд уæвгæйæ, 
колхозы се ’нгуылдзтæй зæхх къахтой, афтæмæй та сæм æрдзон 
зондæн ныккæнæн дæр нæ уыд. Ахæмты ирон адæм зонды къуы- 
былæйттæ фæхонынц. Гъер мæ мад Сона дæр уыдонæй уыд... 
Мæгуыр цард фæкодтам, уæлдайдæр нын нæ фыды куы ’рцах- 
стой æмæ йæ куы ахастой, уый фæстæ. Мæныл уæд дыууадæс азы 
йеддæмæ нæ цыд, афтæмæй хæдзары хистæрæн æз баззадтæн. Мæ 
мад куыста быдыры сæумæрайсомæй суанг изæрдалынгтæм, фæз- 
зæг-иу йæ фæллойбонтæн цыдæр хоры муртæ райстам, дардта нæ 
нæхи цæхæрадон, афтæ зæгъæн ис, æмæ уый руаджы ирвæзтыстæм. 
Æз уæд институты ахуыр кодтон, уæддæр-иу къуырийы кæрон 
хъæумæ куы ’рцыдтæн, уæд-иу уынджы, мæ фыд Терчы былæй иу 
уалдзыгон бон кæй æрбатылдта, ахæм тымбыл лæгьз дуры сæр 
дзуццæджы сбадтæн æмæ-иу мæ каст нæ хъæуы кæройнаг уынджы 
тигъмæ сарæзтон, ныртæккæ мын мæ мад йæ фæдджийы колхозон 
хъарм дзул æрбахæсдзæн, зæгьгæ. Мæ сабидуджы рæстæджы кæд- 
дæры ахуыр уæддæр нæма ныууагьтон, афтæмæй уæдмæ хæстæй 
дæр ма раздæхтæн...» 
1974 аз, мартьи 
8 

Кучиты бинонты архивæй ист характеристикæ 
«...Æмбал Кучиты Барисы фырт Эльбрус, 1925 азы гуырд, парти- 
он билет № 04143765, ис æм уæлдæр ахуыргонддзинад: каст фæ- 
цис Цæгат Ирыстоны медицинон институт, ныртæккæ кусыÆнæ- 
низдзинад хъахъхъæнынады министрæй, хорзæхджынгонд æрцыд 
Фыдыбæстæйы Стыр хæсты 11-æм къæпхæны орденæй (1972 аз), 
Фæллойы Сырх Тырысайы дыууæ орденæй (1966, 1971 азтæ), 
«Адæмты хæлардзинады» орденæй (1981 аз), «Кады Нысан»-ы ор- 
денæй, ис ма йæм æхсæз майданы. 1974 азы йын лæвæрд æрцыд 
Уæрæсейы Федерацийы кадджын дохтыры ном. 
...Æмбал Кучиты Э. дыууæ хатты æвзæрст æрцыдис Цæгат Иры- 
стоны Сæйраг Советмæ, 1965 азæй фæстæмæ уыд Цæгат Ирысто- 
ны партийы обкомы уæнг... 
Министрæй цы рæстæг бакуыста, уый хуымæтæг адæм буцæн 
хуыдтой Кучийы-фырты дуг. Мæнæ йын цас бантыст саразын уыцы 
азты дæргьы: 
— республикæйы клиникон рынчындон, 
- тагьд æххуысы клиникон рынчындон, 
— сывæллæтты Республикон рынчындон, 
- онкологийы диспансер, 
- медицинон училище æд æмдзæрæн, 
- рæуджыты низы диспансер. 
Уымæй уæлдай ма республикæйы фæзындысты нейрохирур- 
гийы æмæ фтизиаторты службæтæ, тугдадзинты хирурги, уыргты 
хирурги, хъæууон районты алы ран дæр байгом сты централон 
рынчындæттæ... 
Цæгат Ирыстоны партийы обкомы секретарь 
Къониаты Юрий, 
1985 аз, 5 февраль». 
Ацы характеристикæйæн Кучиты бинонты архивы ноджыдæр 
ма иу вариант ис. Мæнæ уæлдæр кæй бакастыстут, уымæ ма 6 
февралы 1985 азы бафтыдæуыд цыппар стыр абзацы уайдзæфы 
ныхæстимæ, куыд фæзæгьынц, иу суткæмæ Эльбрус зæххæй си- 
сынмæ дæр нал бæззыд. Уыцы азты партийы обкомы ахæм доку- 
менттæ цæттæ кæнынæн дзуапп чи лæвæрдта, фыццаг секретары 
стъолыл-иу сæ чи æрывæрдта, уыдонæй кæйдæрты фарстон, зæ- 
гъын, кæй дзыхæй афтæ бакодтат, стæй уæ кæй къух батасыд 
уыдæттæ ныффыссынмæ. 
Ничи мын дзы басаст. 
Уæдæ кæй æмæ цæмæн бахъуыдис уый? 
Уый тыххæй бакæсдзыстут дæлдæр. 
Мæнмæ гæсгæ, Эльбрусы бахæссын хъæуы Гиннесы рекордты 
чиныгмæ: уый æнæхъæн 26 азы лæууыд нæ республикæйы Æнæ- 
низдзинад хъахъхъæнынады министрады сæргъы. 
Уыдонæй: 
— 2 азы бакуыста Æгкацаты Валодяимæ. 
— 21 азы — Хъæбæлоты Биларимæ. 
9 

- 3 азы - æцæгæлон Одинцовимæ. 
Се ’ртæ дæр уыдысты партийы обкомы фыццаг секретарьтæ... 
Нæ фыццаг фембæлд, 21 апрель, 2006 аз, майрæмбон. 
Зæрдæбын ныхас иу монологæй иннæйы æхсæн. Æз фæрсын, 
уый дзуапп дæтты. 
Къоста нæм къулыл портретæй йæ хъоппæг цæстытæй кæсы... 
- Афтæ мын нæ загътай, Эльбрус, æнæнхъæлæджы фарстатæ 
уарзын, зæгъгæ? Цæттæ дæ?.. Уæдæ-ма мын уæд зæгъ: дæ хуыз та 
æппæты æппæты фыццаг кæд систай? 
- О, æмæ уый хæрзæнцон фарста куы у... Бауырнæд дæ, уымæй 
мæ мæнæ абоны онг никуыма ничи бафарста. Уый уыдис 1929 азы, 
фæззæджы. Уæд мæныл фондз азы дæр æххæст нæма цыди. Иу рай- 
сомы хъæу æмызмæлд сси, Боцитæм, дам, Беслæныхъæуæй къами- 
сæг æрцыди. Уыцы Боцитæ та нæ тæккæ чъылдыммæ цардысты, 
фаллаг уынджы, Терчы ’рдыгæй. Нæ фыдыфсымæры ус Чабæ нын 
мæ кæстæримæ нæ къухтыл ныххæцыди æмæ нæ уырдæм уынгты 
нæ, фæлæ цæхæрадæтты акодта, кауы сæрты сæм бахызтыстæм. 
Уæдмæ нартхор æркарстой, фæлæ ма сæ бындзæфхæдтæ хъен лæу- 
уыдысты, мæ къах сыл-иу скъуырдтон, размæ-иу бахаудтæн, гыц- 
цыл ма бахъæуа, æмæ мын дзы иу мæ цæст ма акъаха. 
Нæ рад куы ’рхæццæ, уæд къамисæг мæнмæ ацамыдта, мæнæ- 
ма ацы рæсугъд лæппуйыл искæйы худ уæддæр æркæнут, зæгьгæ. 
Фысымтæм ме ’мгар лæппу уыдис, Хазби, зæгьгæ, абон дæр ма 
æгас у, æмæ мын уый тымбыл худ рахастой, æз та ахæм худтæй ме 
сæфт уыдтон, стæй мæ, зæгъын, искæйы дзаума нæ хъæуы. Уæд- 
дæр мын æй тыхконд ныккодтой, стæй та мын, иу гыццыл чызгæй 
кæй райстой, ахæм гæххæттын дидинджытæ фæсагьтой мæ къухы, 
къæцæлтыл фидаргондæй. Уыдон та æппындæр нæ куымдтон исын, 
цалдæр хатты сæ зæхмæ фехстон, фæлæ мын Чабæ мæ уадулæн иу 
дзæхст авæрдта, ’мæ мын хуыздæр гæнæн нал уыдис. Ноджы ма 
мæ пъалтойыл та уымæй размæ сой æртагъдис, æмæ цæмæй ма 
зына йæ хъулон, уый тыххæй йæ иннæрдæм скодтон. 
Цыбырдзырдæй, уыцы æфсæрмдзаст, æнкъард æмæ дзы мæс- 
тыйæ рауадтæн. Фæлæ уыйхыгьд хуызист ныр хатгай куы райсын 
нæ фыдæлтыккон альбомæй, уæд мæ кæддæры мæгуыр æмæ хъæл- 
дзæг сабидуг æхсызгонæй æрымысын, бирæ хорз адæмтæ мæ цæс- 
тытыл ауайынц, мæхицæн удыбæстæ скæнын... 
- Искуы дæ мады асайдтай? 
- Мæ мады?! Æмæ ахæм адæймаг ис, уæд та ма иу хатт йæ 
мады чи нæ асайдта? Æз дæлæ Терчы был схъомыл дæн. Æмæ 
уыцы азты уый нырау уæлæнгай нæ уыд. Нæ мæ-иу уагьта уырдæм 
лæппутимæ мæхи найынмæ, тæрсгæ мын кодта. Æз-иу мæхи фал- 
лаг сыхмæ не ’рвадæлтæм цæуæг скодтон, мæхæдæг та-иу Дзапар- 
ты тигьыл иннæрдæм азылдтæн æмæ найыс ма — нал. Бауырнæд 
дæ, мæнæ хæстæи куы ссыдтæн, уæддæр ма-иу æй асайдтон. Мæнæ 
ныр уал азы ме ’фсин чи у, уыимæ-иу кауы сæрты бирæ фæныхас 
кодтам мæйрухс изæрты, нæхимæ та-иу загьтон, зæгьын, дæлæ 
тигъыл лæппутимæ зарыдтæн. Уæд-иу Къостайыхъæуы алы тигъыл 
10 

дæр мæ карæнтæ къордтæ-къордтæй лæууыдысты, Хазбийы зарæг- 
иу систой, ныр уыдæттæ нал хæссынц сæ сæрмæ. Уæвгæ сæ за- 
рынмæ дæр не ’вдæлы, ахæм дуг сын скодта... Æцæг мыл, мæгуыр, 
иу хатт нæ баууæндыд. Мæ хо мæм фронтмæ фыста, дæ мад, дам, 
йæ хуыссæнмæ нал комы, пъолыл, дам, нæ фыды зæронд пъалто 
æрытауы. Мæ фырт афонмæ акъоппыты уыцы уазалы, уыцы тæв- 
ды æххормаг у, æз та, дам, хъуамæ хъарм хуыссæны батулон. Цы 
нæ йын кæнæм, нæ комы, суанг ма йыл, ныронг уайсадгæ кæмæ 
кæны, Кучиты уыцы хистæры дæр сардыдтам. Ныффысс-ма йæм, 
æмæ йæхи хурхæй ма мара. 
Æз сбадтæн æмæ йæм писмо ныффыстон, зæгъын, цæуыл тых- 
сыс, мæнæн ам нæхицæй дæс хатты хуыздæр у, нæрдæй фæйнæр- 
дæм тъæппытæ хауын... Æмæ афтæ дарддæр. Иуныхасæй, мæнæ 
мын цыма хъаны цард ис, уыйау... Фæлæ, æвæццæгæн, мæ гæды 
ныхæстæ Хуыцауы зæрдæмæ дæр нæ фæцыдысты, ныддæлæ-уæлæ 
кодта, æмæ мæ мад йæхи цæстытæй федта, цавæр хъаны цард мын 
уыдис, уый. Куыд æгъдауæй?.. 
1942 азы немыц Ростов куы бацахстой æмæ Ирыстоны ’рдæм 
куы рахæцыдысты, уæд мæнмæ дæр хæстон комиссариатмæ фæ- 
дзырдтой. Фарæстæм къласы йеддæмæ нæма фæдæн уæд. Раздæр 
нæ Гуыдырмецмæ аластой, уым нын талф-тулфæй бацамыдтой, хæ- 
цын куыд хъæуы, уыдæттæ, стæй нæ иу æхсæв вагæтты бакалдтой, 
æмæ дын æнæнхъæлæджы мæнæ Беслæныхъæуы вагзалы куы ’рлæу- 
уиккам, уырдыгæй та хъуамæ дарддæр цыдаиккам фистæгæй. Мæ- 
нæн æнахуырæй цырыхъхъыты мæ рахиз зæвæт ныррæсыд, стар- 
шина мын фæтæригъæд кодта æмæ мæ бричкæйы сбадын бауагьта, 
фæстейы зæронд хъæмпыл мæ къæхтæ дæлæмæ ’руагьтон. Дæлæ 
Зилгæмæ куы ныххæццæ стæм, æмæ ныл цымыдис гыццыл лæп- 
путæ куы амбырд сты, ирон ныхас куы фехъуыстон, уæд мыл цы 
зæд атахт, Хуыцау йæ зонæг, фæлæ гæххæтты гæбазыл кърандасæй 
афыстон: «Цæуæм Мæздæджы ’рдæм Зæронд Бæтæхъойыхъæуы 
уылты». Æмæ уыцы гыццыл зилгæйаг лæппутæй се стырдæрæн 
ныффæдзæхстон, зæгьын, уæхимæ йæ хистæртæй искæмæ ратт, æмæ 
мын æй Къостайыхъæуы Кучитæй искæуыл сæмбæлын кæнæд. Абон 
дæр ма фæсмон кæнын, уыцы лæппуйы йæ ном, йæ мыггагæй цæ- 
уыннæ бафарстон, раарфæ йын кæнин уал азы фæстæ... 
Мад уæддæр мад у! Уырны дæ, Дамир, уым мæм æрбалæууыд, 
куыддæр æгьдауæй мæ ссардта, мæ фыдыфсымæры чызг Лизæ дæр 
йемæ, ноджы ма чидæртæ нæ хъæуæй, дуне цыдæртæ ’рбахастой 
семæ. Уæдмæ мах къуылдымы фæрстыл траншейæты цардыстæм, 
къæвдайы дон дзы фадхъултæм, котелоктæй йæ хæрдмæ калдтам, 
цъыфæй азмæлæнтæ дзы нæ уыд. Федта мын мæ мад мæ «хъаны 
цард». Фæстæмæ куы здæхти, уæд ын не старшина йæ уавæр бам- 
бæрста æмæ йын афтæ зæгъы, кæугæ, дам, ма скæн, нæ мады хай, 
уый хорз миниуæг нæу, дæ фыртыл, дам, исты æрцæудзæн... 
Иуныхасæй, мæ сайд рахъæр, æз цалынмæ нæ раздæхтæн, уæдмæ 
йæ сынтæг æфснайдæй фæлæууыд, æз, дам, уæлæ Хуыцауы цур 
сомы бакодтон... 
11 

- Бузныг, Эльбрус, мæ мады никуы асайдтон, зæгъгæ, мын куы 
загьтаис, уæд дыл нæ баууæндыдаин...Фæлæ дæ ныхасы арæх Хуы- 
цауы ном арыс æмæ дын уый циу, æцæгæйдæр ыл æууæндыс? 
- Уый та дын цы ныхас у?! Махмæ йыл Къостайыхъæуы нæ 
алкæцы дæр æууæнды. Мæздæджы фæстæ нæ дæлæ Кубанмæ ап- 
пæрстой æмæ уым иу тохы заман, цæугæдон Протокæ, зæгьгæ, 
хъуамæ уый сæрты ахызтаиккам. Куыддæр йæ тæккæ астæумæ ба- 
хæццæ дæн, афтæ сармадзаны схъис ме уæны фæныхст. Ленк кæ- 
нынмæ мæм хъару куы нал уыд, уæд загьтон, дæ адзал æрцыд, Ку- 
чийы-фырт, æмæ-иу Хуыцауæн куы ныллæгьстæ кодтон, ацы хатт- 
ма мын баххуыс кæн, зæгьгæ. Æмæ дæ бауырнæд, мæ тæккæ раз иу 
къуызыртæ фæйнæг фегуырд, æмæ уæд ууыл ныддæвдæг дæн. Мæ 
цæф уæззау рауади, мæнæ мæ нæхи горæтмæ сластой - 18-æм скъо- 
лайы госпиталь уыдис. Фронтмæ мæ нал ауагътой. Нæ хъæуæй ас- 
тæй ацыдыстæм, абон ма дзы иунæг æз дæн. Æвзæр, дам, быныл 
зайы... 
- Дæхæдæг мын дзырдтай, бирæ азтæ, дам, батыдтон... Æмæ 
кæд афтæ у, уæд-ма мын зæгъ: дæ бирæ царды мидæг дæ кæцы 
акъахдзæфæй дæ уæлдай сæрыстырдæр? Мæнæн уыцы къахдзæф 
акæнын æрмæстдæр мæхимæ касти, нæдæр мæ мадмæ, никæмæ, 
фæлæ йæ акодтон æмæ дзы абон фæсмонгонд дæн кæнæ нæ дæн. 
Ис ахæм? 
- Ис, куыннæ ис! Госпиталæй мæ нæхимæ рафыстой уалдзæ- 
джы кæрон, нæ мæ кусын ницы уагътой, нæ уæззæуттыл схæцын. 
Хъæуы та куыд у, уый зоныс: дæлæсыхы — куывд, уæлæсыхы — 
чызгæрвыст. Ныр цард та - уæззау, искæцырдæм мæ аздæхын хъуыд, 
гыццыл куы фæдзæбæхдæр дæн, уæд. Мæ мадæн загьтон, зæгъын, 
кæдмæ афтæ хъеллау кæндзынæн уынгты, цы чындæуа. 
- Мæ къона, - йæ цуры мæ нæ хъарм къæсæртыл æрбадын 
кодта, мæ цæстытæм мын ныккаст, - ды мын абон удыгас дæ, 
кæйдæртау дæ немыцаджы æлгъыст нæмыг нæ афæлдæхта, ныр дæ 
цыдæриддæр фæнды, уый кæн. Кæд дæ фæнды, уæд кус, кæд дæ 
фæнды, уæд та ахуырмæ бацу. Кæд дæ фæнды, уæд ма кус, кæд дæ 
фæнды, уæд ма ахуыр кæн. Дæхи зæрдæ куыддæриддæр зæгьы, 
афтæ архай, æрмæст мын дзæбæх у, мæ хъæбул... 
Æз равзæрстон... ахуыр. Хæсты фæстæйы æххормаг азтæ дын 
амонын нæ хъæуы. Æмдзæрæны иу уаты æхсæзгæйттæй цардыс- 
тæм, боныцъæхтыл-иу радыгай дзул æлхæнынмæ - тæхгæ. Ныр 
дæр хатгай институты цурмæ бафтын æмæ дзы рог машинæтæй 
иуварс акъахдзæф кæнæн нæ вæййы. Ахæм уавæрты уыдонæй ца- 
вæр дохтыртæ рауайдзæн, уый мæ сæр нæ ахсы... 
- Мæнæ хатгай афтæ фехъусæн вæййы, ома, хъæуккаг — æнæ- 
фенд, зæгъгæ. Уый хъазæн ныхас у9 фæлæ дзы, æвæццæгæн, уæд- 
дæр исты рæстдзинад ис. Дæхиуыл æй никуы банкъардтай? 
- Куыннæ йæ банкъардтон?! Адæмы ’хсæнмæ цæуын куы бай- 
дыдтон, уæд нæма зыдтон, хи кæм куыд дарын хъæуы, уый, мæнæ, 
куыд фæзæгьынц, цæугæ-цæуыны цæуылдæрты ахуыр кодтон. Мæ 
бон дын æрхъуыды кæнын у, кæд, кæцы сахат æмæ кæм цы базыд- 
12 

тон, уый. Дæрдтыл дын нæ дзурдзынæн, худæг дыл бахæцдзæн, 
фæлæ дын иу ахæм хуымæтæг дæнцæг æрхæсдзынæн 
Зæгъæм, кинойы райдайæнмæ байрæджы кодтай, дæ бынат та 
кæмдæр астæуæй ис. Уырдæм дæ рæнхъыл цæуын хъæуы. Куыд 
цæугæ дын у?.. Дæ цæсгом, ныридæгæн уым чи бады, уыдоны ’рдæм 
хъуамæ уа, æви сæм хъуамæ дæ чъылдым сыздахай? Æз, Хуыцауæй 
дын ард хæрын, уый уæды онг нæ зыдтон, никуы мын æй ничи 
загьта, никуы йыл ахъуыды кодтон æмæ кæддæры уазал бон, ца- 
лынмæ уæлæуыл дæн, уæдмæ нал ферох кæндзынæн. 
Уый уыдис Ленинграды, æз мæ тæккæ лæппуйæ: рæнхъы чи 
бадт, уыдонмæ чъылдымздæхтæй мæ бынатмæ бырсын, уыдон сæ 
фындзы бын цæуылдæр хъуыр-хъуыр кæнынц, цæуыл, уый æз не 
’мбарын, ме ’мбæлттæ мæ цæхгæр иннæрдæм зилын кæнынц, уый 
дæр мæм нæ хъары, мæхинымæр дисы бацыдтæн, цæмæн мæ уый 
домынц, ууыл. 
Æрæджиау, кæддæр-уæддæр мæм бахъардта. Мæ рæнхъы чи 
бадт, уыдон цæсгомæй мæнырдæм уыдысты, раззаг рæнхъы чи бадт, 
уыдонæн та æз сæ къæбуттæ уыдтон. Æмæ мæ мæгуыр сæр уый нæ 
ахста. Иудзырдæй, хъæуккаг - æнæфенд, иумæйаг культурæ мын 
нæ фаг кодта... 
— Ныр та, мæхимæ гæсгæ, сæрзилæджджын фарстатæ. Дыууæ 
фæд-фæдыл. Æз къостайыхъæуккæгтæй кæимæдæрты ныхас код- 
тон, дæ кой нæм рауад æмæ æндæр дис ницæуыл кæнынц, йæ рæс- 
тæджы, дам, йæ бинойнаг Оля Иры рæсугъддæр чызджытæй иу 
уыд. Кæм фæхæст дæ, йæхи хуызæн рæсугъд лæппуйы чи равзæр- 
ста, ахæмыл? 
- Бахатыр мын кæн, Дамир, дардмæ цæуын æм нæ бахъуыд 
агурæг... Иу къласы ахуыр кодтам, кæрæдзийы уарзтам, уынгты- 
иу куы фæцæйцыдыстæм, уæд-иу нæ къæйных сабитæ уырысса- 
гау, «жених и невеста», зæгьгæ, мæстæй мардтой. 
Æз фронтмæ куы ацыдтæн, уымæй чысыл фæстæдæр Оляйæн 
йæ мад фæзиан, хæдзар ныр йæхимæ касти, скъола ныууагьта æмæ 
горæты ахуыр кæнынмæ бацыд, афæдзы фæстæ немыцаг æвзаджы 
ахуыргæнæгæй раздæхт. 
Уæдмæ дзы куринаг чызг рауади, æмæ хъæуы æндæр кой нал 
кодтой, Хетæгкатæм, дам, минæвæрттæ уыдис, мæнæ сæм хæстæг- 
дæр сабаты та фидауджытæ ’рцæудзысты. Мæнмæ дæр сыхъуыст 
хабар, æмæ ма уæд æз горæты лæууыдтæн?! Зæгъын, ай цы хабар у, 
чызгæн йæхи фенон. Фæлæ куыдæй? Сæхимæ йæм нæ уæндыд- 
тæн. Æмæ уæд мæ хæлæрттæй иуæн, Хетæгкаты сиахс уыдис, ныл- 
лæгъстæ кодтон, зæгьын, уæхимæ йæ изæрæй истыхуызы ’рбасай, 
æз йемæ аныхас кæнон, бафæрсон æй, нæ ахастдзинæдтæ цы фес- 
ты, зæгьгæ. Ме ’мбæлттæ та иннæ уаты талынджы бадтысты. Æрба- 
цыд, дард мæм æрлæууыд. Ныры сусæг уарзæттæ ахæм уысм кæ- 
рæдзиуыл сæхи андзарынц, хъæбыстæ, пъатæ. Мæнæ йыл æнгуыл- 
дзæй дæр андзæвон? Цытæ дзурыс?! Æхсæвы-иу Беслæны фæстаг 
поездæй рахызтыстæм, фистæгæй-иу авд километры фæцыдыстæм. 
Уырны дæ, йæ къухмæ дæр ын никуы бавнæлдтон. Хуыцау бахизæд! 
13 

Фæрсын æй, зæгьын, мой кæныс? Ницы дзуры. Уæдæ афтæ 
куы дзурынц, сабаты уæм фидауджытæ уыдзæни? 
- Чи фидауы, уый фидауæд, æз никуыдæм цæуын! 
- Ау, куыд фидауынц, кæд дæу нæ фæнды, уæд? 
Ныхъхъус и, ницы дзуры. 
Æмæ уæд æз ме ’мбæлттæн иуæн бафæдзæхстон, зæгъын, сæ- 
химæ йæ бахæццæ кæн. Иннæ лæппутæ мæм лæбурæгау кæнынц, 
мах, дам, уæлæ тигъыл бæхты бричкæ цæттæйæ куы дарæм, уæд 
ды та цы бакуыстай, цæй æмæ йæ аскъæфæм. 
Зæгъын, тагьд ма кæнут, цæмæй дзы райсом афтæ зæгьой, уæртæ 
Кучиты лæппуйы фæдыл алыгъдис, зæгъгæ, уый мæн нæ фæнды, 
уый кад нæу чызгæн дæр, мæнæн мæхицæн дæр. Мах æндæр хуы- 
зы бакæндзыстæм. 
Дыууæ боны фæстæ иу æнæзонгæ шофыры баххуырстон, гуыф- 
фæджын машинæ йæм. Майрæмбоны, мæнæ абырджыты æхсæв, 
зæгъгæ, кæмæй фæзæгъынц, ахæм саудалынг рауади, цæсты къух 
бакæнæн нæ уыд. Ме ’мбæлттæй иу Хетæгкаты рудзынг бахоста, 
уе ’фсымæры хæлар, дам, уæм Мæскуыйæ ссыд. Нæ амондæн, 
хæдзары чызджытæ йеддæмæ ничи разынд. Дуар куы байгом, уæд 
мидæмæ бакалдысты, Олямæ сынтæгмæ фæлæбурдтой, афтид ми- 
дæггаг хæдоны йæ рахастой. 
Йæ кæстæр хо фæдис систа, хабар куы бамбæрста, уæд, æмæ 
ме ’мбæлттæй иуæн афтæ зæгъын, ай дæр, зæгъын, машинæмæ 
ахæссут, - уый та Дзапарты тигъыл лæууыд. Фæлæбурдтой йæм. 
Фарныхъæуы цур скъæфджытæй иу хъæрæй цыдæр сдзырдта, 
æмæ йæ Оля йæ хъæлæсæй базыдта. Уæды онг, чи йæ аскъæфта, 
кæмæн, уый нæма зыдта, æз дæр семæ дæн, уый йæ фæсонырхæ- 
джы дæр нæ уыд. 
- Дæхи Эльбрусы æмбал куы хуыдтай, уæд ма йæм ныр цы 
цæсгом равдисдзынæ? 
Уыдон йæ фыццаг ныхæстæ уыдысты, æмæ уæд æз кабинæйы 
сæр мæ армытъæпæнæй æрхостон, зæгьын, бауромут-ма. Уыцы 
талынджы, æз дæр уым дæн, уый чызг нæ уыдта. Æмæ йæм уæд æз 
хæстæг бацыдтæн æмæ йын загьтон: 
- Оля, дæс минуты рацыд, уæхицæй куы рацыдтæ, уæдæй 
нырмæ. Ацы хъуыддаг æз иубон дæр бакодтаин, фæлæ дæ сæр дæр 
хъуыды кодтон, адæм загътаиккой, йæ фæдыл алыгьдис. Ныр афтæ 
ничи зæгьдзæн. Кæд дæ нæ фæнды, уæд машинæ фæстæмæ рази- 
лын кæндзынæн, уæ тæккæ дуармæ ’рхиздзынæ. Мæн ацы царды 
дæу йеддæмæ ничи хъæуы. Цы мын зæгъыс? 
Куы та ныхъхъус и, уæд ма мын æй цы бамбарын хъуыд?! Æмæ 
уæд лæппутæн загътон, зæгьын, йæ хойы йын хæдзарыл сæмбæ- 
лын кæнут. Уæд ууыл цыдаид 13-14 азы. Уый, цыма йæ зæрдæ 
бахъарм, афтæ барæй зæххыл æрзоныгыл æмæ йæхи суанг хъæумæ 
кæйдæр æккойы фæхæссын кодта. Куыддæр мах хæдзары дуармæ 
ныххæццæ сты, афтæ æргæпп кодта æмæ нын донбылы уирагдур- 
тæй нæ рудзгуытыл ралæууыд, базгъæлæнтæ сты, стæй алыгъд. 
Уыцы афон сыхæгтæ уынгмæ ракалдысты, мæ мад дæр рацыд, 
14 

кæмæн, дам, цы кодтам, зæгъгæ, скуыдта. Дæлæ, дам, дæ фырт 
Хетæгкаты чызджы аскъæфта æмæ уæ йæ кæстæр хо Зарæ йæ маст 
райста. 
Фондз фысы нæм уыд, иу дзы нывонд уыдис, фæлæ йæ æз 
фæивддзаг кодтон æмæ, скъæфынмæ куы цыдтæн, уæд æй сусæ- 
гæй раластон, ме ’мбал та сæ царæй йæ мады æмбæхст арахъхъ 
æриста, дæс литры балон. Уыдон дæр уæд немæ машинæйы гуыф- 
фæйы уыдысты хицæн къуымы, æмæ нæ афтæмæй ме ’ххуырст 
шофыр горæты сæхимæ баласта. Дыккаг бон Хетæгкатæ сæ чыз- 
джы куы агуырдтой, уæд, кæм стæм, кæмæ стæм, уымæн ничи 
ницы зыдта, фæдисæттæ мын мæ хæстæджытыл фæзылдысты, кæм 
ницы уыд, ахæм рæтты. 
Æртыккаг бон ме ’мбæлттæй иу нæ хъæусоветы секретары сла- 
ста, гæххæттытæ нын скодта, æз дæр æмæ дзы Оля дæр зæрдиагæй 
нæ къухтæ сæвæрдтам. Уый уыди 5 октябры, 9 октябры та чын- 
дзæхсæв скодтам. Афæдзы æрдæджы бæрц мæ Хетæгкатæ сæ сиахсыл 
дæр нæ нымадтой, уый фæстæ сын мæнæй хуыздæр сиахс нал уыдис. 
Скъæфгæ йæ цы машинæйы ракодтам, уый шофырæн иу сти- 
пендийæ иннæ стипендийы райстмæ æхца æрымбырд кæнын мæ 
бон нæ уыдис, æмæ йын уæд мæ браунинг лæвар кæнын бахъуыд. 
Уый мын Хъесаты Руслан Берлинæй сласта фæсхæст. Уарзоны 
тыххæй цы нæ суæлдай кæндзынæ?.. 
- Æмæ дæ рæсугьд ус, министры ус, йæхи куыд дардта? Уымæ 
Горбачевы Раисæйæ ницы фæхæццæ? Иннæ хицауады устытимæ 
кæрæдзийы зыдтой? 
- Зæгъæм, нæдæр Оля, нæдæр æз Æгкацаты Валодяйы усы нæ 
цæсты кæронæй дæр никуы федтам. Мæ дохтырты æххуыс æй ни- 
куы бахъуыд, никуы мæ бацагуырдтой исты хостæ дæр. Билар, 
зрныс æй, æрæгмæ бахъуыддаг кодта, лæппуйы цард фылдæр уарзта. 
Йæ ус Майæ дæр нæм хæстæг нæ цыд, кæнæ йæ йæ сæрмæ нæ 
хаста, кæннод та йæ удысконд ахæм уыд. Одинцовы ус дæр мæнмæ, 
куыд министрмæ, никуы ницæйы тыххæй æрбадзырдта, мæ усæй 
дæр æй никуы ницы хъуыд. Уæвгæ-иу нæ рынчындонмæ ’рбацыд, 
йæхи дзæбæх кодта, фæлæ йæхимæ зилын уагъта æрмæстдæр йæхи 
æвзæрст дохтыры. 
Мæхи бинойнаджы тыххæй та дын ахæм хабар радзурдзынæн. 
1959 азы, Мæлгъæвæгæй куы ссыдыстæм, уæд кусын райдыдта 
горæты, дыккæгæм скъолайы, хаста йæ чызгон мыггаг — Хетæгка- 
тæй. Ууыл фараст азы рацыд, æз министрæй кусын, æмæ дын иу 
изæр куыстæй æрбаздæхт æмæ мын худгæйæ афтæ: 
- Урочы фæстæ ахуыргæнджыты кабинетмæ раздæхтæн, ин- 
нæтæ дæр афтæ, æмæ дын дзы иу хъæрæй куы зæгъид: 
- Исчи уæ зоны, Ольга Александровнæ Æнæниздзинад хъахъ- 
хъæнынады министр Кучиты Эльбрусы бинойнаг у, уый? 
Иууылдæр ныддис кодтой. Ау, уал азы, дам, иумæ кусæм æмæ 
йæ мах цæуыннæ зонæм?.. 
Зонинаг дын, мæ кæсæг. Ныр æхсай азы цæрынц иумæ Эль- 
брус æмæ Оля. Ис сын дыууæ чызджы. Сæ иу - Ларисæ - равзæр- 
15 

ста йæ дзæбæх фыды фæндаг æмæ кусы дохтырæй Дзæуджыхъæуы, 
Светланæ та каст фæцис Мæскуыйы фæсарæйнаг ахастдзинæдты 
паддзахадон институт, цæры æмæ кусы Варшавæйы. 
- Мæ райгуырæн хъæу Хуымæллæджы мын фæстаг кълæсты 
ахуыргæнæг Галазты Æхсарбег уыдис. Хъæуæн йæ тæккæ бæстас- 
тæу рагон бæрзонд обау лæууыди, зымæгон-иу ын йæ тæккæ цъуп- 
пæй дæхи хъæдын къахдзоныгъæй рауадз, уæды заман æндæр хуыз- 
дæртæ нæ уыд, æмæ-иу дæ зæвæттæ скъолайы къæсæртыл андзæ- 
выдысты. Иу бон уыцы обау йæ тæккæ бындзарæй ахафтой æмæ 
йын фæстæдæр йæ бынаты стыр клуб самадтой. Куы йæ гом код- 
той, уæд дзы Æхсарбег дæр радзырдта, Билар дæр уым уыдис, уæд 
уый обкомы секретарæй куыста. Ме стыр ахуыргæнæджы раныхас 
йæ зæрдæмæ фæцыд æмæ йæ къуырийы фæстæ йæ фæдыл горæтмæ 
акодта... Ды та куыд сдæ министр, дæумæ та чи фæкомкоммæ? 
- Мæнмæ уый тыххæй хицауад дыууæ хатты фæдзырдтой. Æз 
уæдмæ институты фæстæ дæлæ Мæлгьæвæджы рынчындæттæй иуы 
сæйраг дохтырæй куыстон. Дыууæ хатты дæр мæ раздæр бацæуын 
кодтой Министрты Советы Сæрдар Зæнджиаты Барисмæ, уый та 
мæ-иу ахуыдта партийы обкоммæ, дыууæ хатты дæр уым баййæф- 
тон обкомы секретарьтæ Чёрный æмæ Билары. Уый фæстæ йæ 
базыдтон: кабинет Чёрныйы уыди. 
Фыццаг хатт æй нæ бамбæрстон, цæй тыххæй мæм бадзырд- 
той, уый. Чи зоны мын æй барæй нæ загьтой, фæлæ мæ сæ цуры 
æрбадын кодтой æмæ фæрсыс ма - нал, мæнæ уырыссагау куыд 
фæзæгьынц, втянули меня в диалог. 
Раздæр Чёрный райдыдта: 
- Ды дохтыр дæ, уый зонæм, адæмы дзæбæх кæныс. Фæлæ 
Мæлгъæвæджы дæ алыварс иннæ адæм та цæуыл хæст сты? 
- Ау, уый та куыд? - ныддис кодтон æз, - уым нефты про- 
мышленность куы ис! 
Æмæ сын зæрдиагæй дзурын райдыдтон, зæхх куыд ныххуынкъ 
кæнынц, уырдыгæй нефть цыхцырæгæй куыд ныллæууы, зæгъын, 
иу скважинæ суткæйы дæргъы дыууæ мин кубæй фылдæр ратты 
нефть. 
- Æцæг зæгьыс? - йæхи дисгæнæг скодта обкомы секретарь, 
иннæтæ дæр кæрæдзимæ бакастысты, сæ сæртæ тилынц, се уæхс- 
чытыл схæцынц. 
Зæгъын, уый æцæг у, хатгай суткæмæ къаддæр дæр рацъирынц, 
уый мæнæ штуцер истæмæйты куы байдзаг вæййы, уæд. 
- Æмæ штуцер та цы у? — фæрсгæ мæ иунæг Чёрный кодта. 
Уый тыххæй дæр та сын бæстон радзырдтон. 
- Нефть хорз у, фæлæ районы уымæй уæлдай ницы ис? 
- Куыннæ ис?! - ныддис та кодтон æз, - Вознесенскийы нæм 
ис стыр колхоз, стæй иу хуытæхæссæн совхоз, зындгонд зоотех- 
ник Иван Шелест та фысты ног хуыз рауадзыныл кусы. Иуы уæз 
дзы сæдæ килограммæй фылдæр вæййы, куы йæ сæлвынынц, уæд 
йæ хъуын 8-12 килограммы бæрц æрласы. 
16 

Уыцы ныхæсты фæстæ мæ Чёрный фарстаты бын фæкодта хъæу- 
уон царды тыххæй, æрæджиау Билар нал бафæрæзта æмæ йæ ны- 
хас баппæрста: 
- Кæс-ма, цас зоны! Уæд та йæ обкоммæ хъæууон хæдзарады 
секретарæй райсиккам? 
Билар хъазæн ныхас загьта, Чёрный йæхæдæг уыдис ахæм сек- 
ретарь. Худти 
Иуныхасæй, фæстæдæр æй куыд бамбæрстон, афтæмæй мын 
æцæг фæлварæн сарæзтой, цард зонын æви нæ зонын, уый тых- 
хæй, фæлæ æз уыцы хъуыддæгты нырма æвæлтæрд уыдтæн, æууæн- 
даг, æнкъараг æмæ не ’мбæрстон, уыдæттæ дзы цæмæн хъуыдыс- 
ты, уый. Цæй тыххæй мæ бацагуырдтой, уый мын уæд нæ загьтой. 
Уый уыдис 1956 азы. Дыккаг хатт мæм фæдзырдтой æртæ азы 
фæстæ, фæлæ йæ уæд зыдтон, цы мæ кæнынц, уый. Уæд мыл цы- 
дис æртын иу азы. Дæ коллегæтæ мæ, Дамир, стæй хуымæтæг цы- 
мыдис адæм дæр арæх афæрсынц, уæддæр, дам, диссаг нæу, ахæм 
æрыгоны цæмæн бацагуырдтой министрæн, уыцы хъуыддаджы 
фæлтæрдджындæр чи у, фылдæр сгуыхтдзинæдтæ кæмæ ис, ахæ- 
мы, дам, цæуыннæ? Баууæнд мыл, уæдæй нырмæ цал азы рацыд, 
фæлæ æз мæхæдæг дæр мæхи арæх бафæрсын, цымæ кæй сæры- 
зонды фæзынд мæнæ ацы хъуыды: дæлæ дард Мæлгьæвæджы ис 
цавæрдæр дохтыр Кучийы-фырт, цæй æмæ йæ мæнæ ардæм мини- 
стрæй ракæнæм, зæгьгæ. 
Уыцы адæймаджы æз абоны онг нæма сбæлвырд кодтон, мæнæ 
дыууæ хатты кæимæ ныхас кодтон обкомы, уыдоны æз раздæр мæ 
цæсты кæронæй дæр никуы федтон, хъусгæ сæ цы кодтон æндæр, 
никуы сæмбæлдтæн нæдæр Чёрныимæ, нæдæр Биларимæ. Æвæц- 
цæгæн, ахæм лæг уыдис, фæлæ, чи у, стæй мæ кандидатурæйыл 
цæмæн æрлæууыдысты, Хуыцау йæ зонæг... 
Цы бюройы мæ сфидар кодтой министрæй, уый куысты обко- 
мы фыццаг секретарьÆгкацаты Валодя нæ архайдта, ЦК-мæ, дам, 
æм фæсидтысты, куы раздæха, уæд, дам, дæ йæхæдæг ныхасмæ 
бацагурдзæн. Нæ мæ бацагуырдта... 
1-аг монолог: «Æгкацаты Валодяйæн тызмæг цæстæнгас уыд, 
æцæг-иу йæ маст бирæ нæ ахаста». 
— Кæд мæ æнæдзургæ нал уадзыс, Дамир, уæд дын æз афтæ 
зæгьдзынæн: ахæм стыр лæгты тыххæй, уæвгæйæ та, канд стыр 
лæгты тыххæй нæ, фæлæ мæнæ хуымæтæг адæймæгты тыххæй дæр 
куы фæдзурынц æмæ йæ ’ппæтæй æххæстыл кæнæ та бынтон ни- 
цæййагыл куы фæнымайынц, уæд уыцы дзурæг кæнæ сайгæ фæ- 
кæны, хæйрæгдзинад æм фæхæццæ, кæннод та, цæуыл фæдзуры, 
уый нæ фембары. Дыууæйæ - иу, науæд та дыууæ дæр иумæ. Пад- 
дзахадон лæджы кой куы кæнай, уæд ын ды æнæмæнг хъуамæ хорз 
зонай йæ ивгьуыд, разамынд куы лæвæрдта, уæд бæстæ цæмæй 
цардис, йæ фæйнæфарс лæууынмæ цавæр адæмы равзæрста, æмæ 
уæд дæ хъуыдыйы райс, хорзæй йæм цы уыдис, цы хъуагдзинæдтæ 
йæм уыдис, æмæ сæ уæзбарæны фæйнæ къусы æрывæр. Дæ цæс- 
2 Дауыраты Даммр 
17 

Æгкацаты Валодя (астæуæй) 
тытыл ма ауайын кæн уыцы архайд. Уæззаудæр дзы кæцы къус 
рауайа, ахæмыл нымай уыцы лæджы. Кæннод та иннæрдæм... 
Валодяимæ æз дыууæ азы йеддæмæ нæ бакуыстон. Уыцы дыууæ 
азæй та æхсæз мæйы Мæскуыйы фæдæн, куыддæр мæ министрæй 
снысан кодтой, афтæ мæ уырдæм ахуырмæ арвыстой. Иудзырдæй, 
афæдз æмæ ’рдæджы бæрц уыдысты нæ ахастдзинæдтæ. Тынг уæз- 
зау уавæр уыд уæд æгас бæстæйы дæр Сталины амарды фæстæ, 
уæлдайдæр та Ирыстоны. Æвæццæгæн ма йæ хъуыды кæндзынæ, 
Дамир, уæд нæ системæ цавæр уыд, уый. Чифæнды куы уыдаид 
республикæйы сæргъы, уæддæр ма бафæлвæрдтаид промышлен- 
ность æмæ хъæууон хæдзарады йæ размæ æвæрд пълантæ æмæ со- 
циалистон хæстæ ма сæххæст кæнын! Чи зоны, арæзтады иставæр 
хæдзар йæ афоныл не срæвдз, хатгай-иу афтæ рауад, æмæ дын-иу 
ныббарстаиккой, фæлæ нысангонд æмгъуыдмæ æхсыры æмæ дзи- 
дзайы тоннæтæ ма ратт, уый гæнæн ницыхуызы уыд. Сæртæ-иу 
атахтысты къаппа-къуппа дидинджыты сæртау! Хицаудзинад хи- 
цаудзинад у, адæм та адæм сты. Фæлæ уæд хицауадмæ дæр ахæм 
цæстæнгас уыдис: уæдæ ма, дæ уæлейы чи бады, уыдоны уынаф- 
фæтæм ма хъус. Уайтагьд дæ-иу æрцыбыртæ кодтаиккой. Æмæ 
кæд республикæйы хицау цыфæнды хорз адæймаг уыдис, уæддæр 
йæ бирæ митæ йæхи бар нæ уыдысты. Иуæй-иутæ уымæн фæрæз- 
той, иннæтæ - нæ. 
Дæ хуыцауы хатырæй, раст мæ бамбар, Дамир, фæлæ Вало- 
дяйы кой куы рацæуы, уæд мын æй Хуыцау бахатыр кæнæд, фæлæ 
дзы мæ зæрдæмæ цы нæ цыд йæ миты, йæ ныхæсты, йæ хъуыддæг- 
ты, уыдон æрымысын фыццаджы фыццагдæр. Цæмæн афтæ у, уый 
мæхæдæг дæр нæ зонын. Афтæмæй та хæрз гыццыл рæстæг бакуы- 
18 

стам иумæ. Чи зоны, кæрæдзийæн нæдæр уарзон систæм, нæдæр 
æнæуынон. Рæстæг нын иуæн дæр æмæ иннæмæн дæр не сфаг ис. 
Йæ фæстæ цы дыууæ фыццаг секретаримæ куыстон, уыдон дæр 
зæдтæ нæ уыдысты, уыдоны тыххæй дæр цы зонын, уый зæгьдзы- 
нæн, уымæн æмæ уыдонимæ фылдæр азтæ бакуыстон, семæ арæх- 
дæр æмбæлдтæн сæ кабинетты, иудзырдæй, хуыздæр сæ зонын куыд 
разамонджытæ, куыд адæймæгтæ. 
Нæ ахастдзинæдтæ Валодяимæ æвзæр нæ райдыдтой: æз уымæ 
кастæн, уый мæнмæ каст, фæлæ кæд æз уæд нырма æрыгон кусæг 
уыдтæн, уæддæр, уымæн йæ алыварс чи уыд, уыдоны куысты цы- 
дæртæ мæ зæрдæмæ нæ цыдис. Хъусæй лæууыдтæн, ахæм ситуа- 
цийы æвæлтæрд уæвгæйæ, æрмæст зыдтон, иу бон æнæмæнг кæй 
срæмудздзынæн, уый. Æмæ æцæгдæр афтæ рауад. 
Телефонæй мæм æрбадзырдта промышленнон хайады инст- 
руктор, ардæм, дам, рауай, иу цыдæр хъуыддагыл аныхас кæнæм, 
æнхъæлмæ дæм кæсын. Зæгъын, фæцæуын дæм мæнæ ныр. Чидæр 
мæм уыдис районæй æмæ уымæй хатыр ракуырдтон, тагъд фездæ- 
хынæй йын зæрдæ бавæрдтон, мæхæдæг æртыккаг уæладзыгмæ 
тæхæгау скодтон. Чи мæм дзырдта, уыцы инструкторы кабинеты 
дуар уæздан бахостон иу хатт, стæй та дыккаг хатт, æмæ мын дзуап- 
дæттæг куы нæ уыдис, уæд ыл мидæмæ бахæцыдтæн, æрдæггом æй 
бакодтон. Ничи дзы разынд. Фæстæмæ йæ рахгæдтон, æрдæгта- 
лынг къæлидоры лæууын, æнхъæлмæ кæсын, мæ кабинеты кæй 
ныууагьтон, уый дæр мæ рох нæ уыд, æфсæрмы кæнын дзы рай- 
дыдтон. Мæхинымæр, загьта мын, æнхъæлмæ дæм кæсын, зæгьгæ, 
йæхæдæг æрбадæлдзæх. Рацыдис иу-дæс минуты бæрц, афтæ чы- 
сыл дарддæр сыхаг кабинетæй кæл-кæлæй худт райхъуыстис, мæнæ 
цыма доны ауæзт ратыдта, уыйау. Кæй кабинет уыдис, уый нæ 
зыдтон, фæлæ йын йæ дуар бахостон, зæгьын, мæ мæгуыр зæр- 
дæйæ, бафæрсон, йæхимæ мæм чи фæсидт, уыцы инструкторы кæм 
агурон, зæгьгæ. Æмæ дын мæм йæхæдæг куы ракæсид. Мæ хæстæг 
разынд, Кучиты сиахс, Цуцитæй. Йæ цæстыты æрдæбоны кæлкæ- 
лы уылæнтæ нæма байсыстысты, йæ анекдот дзырд нæма фæцис, 
фæлæ мæм рацыди, цыма æппындæр ницы ’рцыдис, ницæмæй мæ 
азым у, цыма афтæ ’мбæлы, уыйау мын йæ къух ме уæхскыл æры- 
вæрдта, афтæмæй мæнæй кæстæр уыдис. Йæ митæй иу дæр мæ 
зæрдæмæ нæ фæцыдис, чи зоны, æмæ мæ мæ маст равдисын нæ 
хъуыди, фæлæ дын куы зæгьын, уæд нырма уыцы хабæртты æвæл- 
тæрд уыдтæн æмæ йын бакъæрцц ластон: 
— Æз дæумæ нал бацæудзынæн. Кæд дæм мемæ исты ныхас ис, 
уæд æз дæр мæхимæ уыдзынæн, табуафси, рацу-иу... 
Цæхгæр фæзылдтæн, чи зоны, ахæм ми æнхъæл мын нæ уыд, 
æмæ йын мæ фæдыл исты сдзурын дæр нал бантыст. Асинтыл æруа- 
йын, æмæ мæ тæккæ размæ фæцис обкомы иумæйаг хайады хицау 
Субботин, бынæй кæцæйдæр ссæйцыд. Ныхасмæ йæ баурæдтон: 
- Барис, дæ хорзæхæй, зæгъ-ма мын, цавæр æгъдау ис партион 
оргæнты куысты?.. Обкомы инструкторæн йæ бон у мæнмæ йæ- 
химæ фæсидын, æви-иу хатгай йæхæдæг дæр йæ куысты фæдыл, 
зæгъæм, мæнæ мах министрадмæ дæр æрбауайа? 
19 

Æмæ мын хуыздæрæн мæнæ цы загьта уый: 
- Паддзахадæн разамынд дæттынц партион оргæнтæ. Кæд дæм 
обкомы инструктор йæхимæ фæсидтис, уæд æм ды хъуамæ æнæ- 
мæнг бацæуай... 
- Хорз, афтæ дæр фæуæд, - загьтон ын æз, — фæлæ-ма мын, 
дæ хорзæхæй, зæгь: сæхæдæгсæхи хъæппæрисæй министрадмæ исты 
фарста лыг кæнынмæ куы бацæуой, уæд уым аиппæй исты ис, 
исчи сæ нæ уадзы, мыййаг? 
Уый мæм цыдæр æнахуыр худт бакодта æмæ мæ иувæрсты ахыз- 
ти, асинтыл уæлæмæ сызгьорæгау кодта. 
Куыддæр мæ кабинеты дуар бакодтон, афтæ мæ телефоны зæл- 
ланг дæр райхъуыст, цыма сæрмагондæй ме ’рбакъахдзæфмæ 
’нхъæлмæ каст, уыйау. Обкомы фыццаг секретары æххуысгæнæг 
разынд: 
- Ныртæккæ демæ ныхас кæндзæн Владимир Михайлович... 
Хæтæлæй райхъуыст фыццаг секретары барджын хъæлæс: 
- Партийы обкоммæ дæ ныхасмæ куы фæхонынц, уæд, цæмæй 
æрбацæуай, уый тыххæй дæлæ Кремлы хъуамæ сæрмагонд уынаффæ 
рахæссой, æви куыд, æмбал Кучийы-фырт? 
Æз уыргъуыйау фæдæн, мæхимидæг стыхстæн, йæ ныхас афтæ 
райдайдзæн, уый æнхъæл нæ уыдтæн, фæлæ уайтагъд ме ’муд 
æрцыдтæн, мæхи æрсабыртæ кодтон, бамбæрстон æй, Субботин 
мæ кæй сардыдта, мæ уайдзæфы ныхæстæ йæм кæй баскъæфта, 
уый. 
- Владимир Михайлович, æз дæм ныртæккæ фæцæуын æмæ 
дын хабар бамбарын кæндзынæн... 
Æмæ обкомы секретарь цæмæй исты сдзурын мауал баййафа, 
цæмæй ма зæгъа, ардæм цæуын дæ нæ хъæуы, зæгъгæ, уый тыххæй 
телефоны хæтæл æртъæпп кодтон. 
Мæнæн дæр мæхиуæттæ мæхимæ уыдысты, куы дын зæгъын, 
уыцы хъуыддæгты æвæлтæрд уыдтæн, фæлæ уыцы уысм Субботин 
мæ цуры куы фестадаид, уæд æй фæйнæрдæм атыдтаин, афтæ тынг 
мæсты радæн. 
Æз обкомы фыццаг секретары кабинеты дуаргæрон æрлæу- 
уыдтæн, салам раттын дæр мæ ферох, уый дæр мын салам нæ рад- 
та, йæ бынаты дæр нæ базмæлыд, æрмæст мæм мæсты каст æрба- 
кодта, стæй мын бауайдзæф кодта: 
- Обкоммæ дæм искуы-иу хатт куы фæсидынц, уæд хъуыр- 
хъуыр кæныны бæсты æрбацæуын фæхъæуы. Инструктор партийы 
астæуккаг цæджындз у, уый махæй не ’ппæтæй дæр фылдæр фы- 
дæбон кæны, хъуыддæгтæ уый аразы, æмæ дæу, æрыгон мини- 
стры, семæ цæрын хъæуы, кæд дæ куыст хуызæнæн цæуа, уый дæ 
фæнды, уæд... 
Æмæ афтæ дарддæр. 
Æз лæууын, æрбад мын нæ зæгъы, мæ рахиз къухы мæ дæгъæл- 
ты уæззау баст тынгæй-тынгдæр æлхъивын, æнкъарын, мæ цæс- 
тыты масты уылæнтæ цæхæртæ куыд калынц, уый, ныртæккæ хъуа- 
мæ цыдæр æрцæуа... 
20 

Æмæ ’рцыдис. Æвиппайды Валодя цæмæндæр ныхъхъус, исдуг 
мæм æнæдзургæйæ фæкаст, кæнæ мын тæригьæд фæкодта, кæн- 
нод та йыл дæгъæлтæ куы ныццæвон, уымæй фæтарст, хæйрæг æй 
равзарæд, фæлæ сыстад, æнæбары йæ мидбылты бахудт: 
- Уæвгæ мæм ды хæрам ма кæн... Ды маладец дæ, æрæджы 
сывæллæтты ирвæзын кæнгæйæ, ды дæхи æцæг лæгау равдыстай 
æмæ дæ æз уæдæй ардæм тынг бузныг дæн... 
Уый та афтæ уыд: горæты сæрмæ ногдзауты кæцыдæр лагеры 
сывæллæттæ сæдæйы бæрц сæ ахсæнтæй мæлынмæ ’рцыдысты. 
Цалдæры дзы тагъд æххуысы рынчындонмæ куы баластой, уæд 
дохтыртæ фæдис систой, æхсæвы дыууæ сахатыл партийы обкомы 
фыццаг секретары дæр йæ хуыссæнæй сыстын кодтой, æмæ, дам, 
йæ фыццаг фарст ахæм уыд: 
-ÆмæÆнæниздзинад хъахъхъæнынады министр Кучийы-фыртмæ 
нæ бадзырдтат? 
Æмæ йын куы загьтой, уый ам ис, уæртæ сывæллæтты горæты 
рынчындæттæм машинæты æрвиты, зæгьгæ, уæд, дам, ма йæм те- 
лефоны хæтæл раттут. Не ’хсæн уæд рауад мæнæ ахæм ныхас: 
- Цы ’рцыдис, Эльбрус, цы кодтой нæ сывæллæттæ? Чи ма ис 
уым дæ фарсмæ? 
- Дохтыртæ иууылдæр ам сты... Сывæллæттæ музейы экскур- 
сийы фæстæ дæлæ проспекты кæрон кафейы зæронд катлеттæ ба- 
хордтой æмæ сын нæ батадысты... 
- Æмæ Галазы-фырт кæм ис, хæтæл-ма йæм ратт 
Зæгъын, ам нæма ис, ныртæккæ йæ ардæм хъæуы. 
Уæдæ йын куыд загътаин, телефонмæ йæ куы бацагуырдтаид, 
уæд та? 
- Æз уæд Галазы-фыртмæ балæвæрдтон, - мæ хъуыдытæ мын 
фехæлдта Валодя, - зæгьын, цы кусыс уый, ды дæ хъарм хуыссæ- 
ны хуыссыс, уым та сывæллæттæ мæлыны къахыл лæуд сты, æви 
дæ бæсты хъуамæ Æнæниздзинад хъахъхъæнынады министр куса, 
мызд ын куы нæ фидыс, мыййаг... 
Ныр, обкомы секретарь æрфæлмæн, йæ маст фæцыдæр, уый 
куы бамбæрстон, уæд мын хуымæтæджы æхсызгон уыд, æцæг иу 
хъуыддаг йæ уагахасты уæддæр мæ зæрдæмæ нæ фæцыд: иугæр 
искæйы дæхимæ бафхæрыны тыххæй æрбахуыдтай, уæд æй кæ- 
ронмæ ахæццæ кæнын фæхъæуы. 
Æз уыцы æнæдзургæйæ разылдтæн æмæ рацыдтæн, фæлæ мæ 
фæндаг Субботиныл ракодтон, мæ масты мондæгтæ ууыл суагь- 
тон. Хорз æм дзы балæвæрдтон, комкоммæ йын æй бакъæрцц код- 
тон, зæгьын, ды сиксот дæ, æндæр ничи. 
Нал мæ сардыдта... 
Цы ма уыдис ахæмæй Валодямæ?.. Дæхæдæг æй зоныс, хицауа- 
дæй иуæй-иутæн, сæ алыварс чи кусы, уыдонæй исчи ахуыргонд- 
дæр куы уа, хуыздæр куы арæхса, зæрдиагдæрæй куы архайа, уæд 
сын уый цæстысындз у, цæмæй сæ фервæзой, ууыл бацархайынц. 
Валодяйæ уый зæгъæн нæй, фæлæ йæм мæнæ цахæм аипдзинад 
рахатыдтон: æнцонæй æууæндыдис, ныхæстæ йæм чи хаста, уыдо- 
21 

ныл, Ирыстон та ахæмтæй абон дæр нæма сафтид. Хъуыста сæм: 
чи цы загьта æмæ цы загьта. Æз ууыл фыццаг бонтæй фæстæмæ 
тынг дис кодтон. 
Обкомы хæдзар мидæгæй хорз куы зоныс. Уым Сæйраг Сове- 
тæй Министрты Советы æхсæн чысыл нарæг рауайæн ис. Гъе уыцы 
ран иу фæссихор Валодяйыл хæрхæмбæлд фæдæн. Мæ къух мын 
тынг нылхъывта, уæлейæ бынмæ мæм бахудт, йæ фæтæн армы- 
тъæпæн мын ме уæхскыл æруагьта, стæй дын афтæ: 
- Æмбал æрыгон министр, куыд дæм кæсы: æгæр хъал кæнын 
нæ райдыдтай? 
Æз уæд Мæскуыйы фæстæ афæдзы æмбис дæр нæма куыстон. 
- Владимир Михайлович, - бахудтæн æм æз дæр бынæй 
уæлæмæ, - нæ мæм кæсы, нырма мын уымæн раджы у. Исчи мæм 
фæстейы, æмбал министр, зæгьгæ, куы сдзуры, уæддæр æм нæ 
акæсын, уымæн æмæ нæма сахуыр дæн. Æмæ мын уыцы уайдзæф 
цæмæн зæгъыс? 
- Афтæ куы дзурынц, ды, дам, Æнæниздзинад хъахъхъæнына- 
ды министрадмæ райстай, йæхæдæг æрæджы дæр ма психикон 
рынчындоны чи хуыссыд, ахæм сылгоймаджы. Æркæс уыцы хъуыд- 
дагмæ... 
Хъусгæ дæр мæм нал бакодта æмæ дæлæ фæцæуы. 
Æз æм дыккаг бон æркастæн. Уыцы сылгоймаг уыд горæты 
партийы комитеты номенклатурæйæ, ногæй та мын дзы тынг феп- 
пæлыдысты, дæсны разамонæг æмæ йæ хорз адæймаг рахуыдтой, 
цы гæххæтт мæм æрбарвыстой мыхуыримæ, уым дæр, иу рынчын 
дæр, дам, нæу. 
Æмæ æз Валодямæ скуыси дæн, гæххæтт ын бакæсын кодтон, 
зæгъын, дæ хорзæхæй, макæуыл æууæнд, макæмæ хъус, ныхас 
мæныл куы цæуа, уæд, фæлтау мын-иу мæхимæ бадзур, æз дæ ницы 
басусæг кæндзынæн. 
Йæ мидбылты æвæндон худт бакодта, йæ сæр батылдта. 
Иудзырдæй, Дамир, бонтæ куыд цыдысты, афтæ æз фæлтæрд- 
джындæр кодтон, уæндондæр, чи зоны, хатгай æгæр къæйныхдзи- 
над дæр æвдыстон, фæлæ бафиппайдтон, мæ авторитетыл кæй 
æфты, мæ дзырдæн мын аргъ кæй кæнынц, ныхас кæнгæйæ, ар- 
хайдтон фылдæр аргументтæ хæссыныл. Афтæ ма зæгь, мæнæ йæ- 
хицæй æппæлы, зæгъгæ, фæлæ йæ рагацау зон: уæд æз æмæ дзæ- 
нæты бадинаг Тедеты Павел йеддæмæ хицауадмæ æмбырдты, бю- 
ройы куысты рæстæг фæстæмæ сдзурын ничи уæндыдис, ныхъ- 
хъус-иу сты, алцæуыл дæр разы уыдысты, йæ дзыхмæ йын касты- 
сты. Уый тынг диссаг уыди. 
Æз дын ахæм дæнцæг æрхæсдзынæн. Иу æрдхорд ын уыдис нæ 
фыццаг секретарæн, Максим, Тотратæй, дæлæ йæ Ленинградæй 
сласта æмæ йæ медицинон институты ректорæй сæвæрдта, кæ- 
рæдзийы рагæй зыдтой. Уыцы рæстæг Социалон æххуыссады ми- 
нистрад горæтмæ ’рбацæуæны тагьд æххуысы рынчындоны æмкъул 
аразын райдыдтой зæрæдты хæдзар, фæлæ сæ гæнæнтæм фаг не 
’ркастысты, æмæ сын уæд мах æртæ миллион сомы бафыстам, 
22 

нæхицæн æй райстам. Уæд Тотыры-фырт Валодяйæн йæ хъусы 
цыдæр адзырдта, уый иыддæлæ-уæлæ кодта æмæ уынаффæ рахас- 
та, уыцы æрдæгарæзт объект, дам, Æнæниздзинады министрадæй 
райсæм æмæ йæ медицинон институтæн радтæм, уыдон дзы сæхи- 
цæн клиникон базæ сараздзысты. 
Мæнмæ уый æнæраст хъуыддаг кастис æмæ Валодямæ бацыдтæн: 
- Дæ уыцы уынаффæйæн царды рауадзæн нæй. Махæн нæ- 
химæ министрадæн иу базæ дæр куы нæ ис, уæд институты уый 
мах разæй цæмæн хъæуы? Цы нæм ис - рынчындæттæ, поликли- 
никæтæ, амбулаторитæ - уыдон иууылдæр сты уыцы Тотыры- 
фырты базæтæ. Се ’ппæт дæр. Табуафси, пайда сæ кæнæд, мах 
уый тыххæй куы ницы зæгъæм... 
Кæсын, æмæ Валодя дызæрдыг кæнын райдыдта, фæдзырдта 
Билармæ, Чёрныймæ, ноджы ма кæмæдæрты, медицинон инсти- 
туты профессор нал баззад, ректор сæ йемæ ракодта. Мæн йед- 
дæмæ та уыцы уынаффæйы ныхмæ хъыпп-сыпп дæр ничи скодта, 
æз хъæугæ аргументтæ ’рхастон, стæй кæронбæттæны загьтон: 
- Владимир Михайлович, æз, мæнæ цы дæн, уымæй дæн 
ныхмæ, уый тыххæй æмæ раст нæ кæнут, цæмæн æмæ цæмæй, уый 
дæр уын загьтон, гъер мæм кæд нæ хъусут, уæд мæнæн дæр хуыз- 
дæр гæнæн нæй, уæ уынаффæйыл сразы уыдзынæн æмæ йæ æххæст 
кæндзынæн. 
Нæ мæм байхъуыстой, радтой йын æй. Раст дын куы зæгьон, 
Дамир, уæд уыцы Тотыры-фырт æвзæр лæг нæ уыд, фæлæ арæзта- 
дон куыстыты фаг нæ арæхстис, уæдæ финансон хабæрттæ дæр хорз 
нæ зыдта. Йæ институт уыдис федеративон бюджеты, уыцы арæз- 
тад та республикон бюджеты кæй уыдис, уый нæ бамбæрста æмæ 
æнцад лæууыд, ницы архайдта, ’нхъæлдта, зæгьгæ, иугæрÆгкацы- 
фырт загъта, уæд уый алцæмæн дæр фаг у, иннæтæ йæ бæсты кус- 
дзысты. Йæхæдæг дæр ницы архайдта, уыдон дæр. Хъæууон хæдза- 
рады министр Реуазты Георгийы нæ хъуыды кæныс? Мæнæ йын 
раст дæ фындзæй æртæ хатты стырдæр фындз уыдис (мæ фындз 
дæр стыр кæй у, уый дæр бафиппайдта йæ ныхасы Эльбрус. - Д.Д.) 
- Фæстæмæ йæм цæмæн дзурут? Зæгьæм, мæнæн дæлæ Мæс- 
куы ницы у. Æмбарут? Иугæр Æгкацы-фырт загъта, уæд уый мæ- 
нæн закъон у. Мæскуы та мын циу? - афтæ-иу дзырдта уый. 
Афтæ йæхи дардта Тотыры-фырт дæр. Валодяйæ йæ ныфс хас- 
та, арæзтад та заууатæй заууатмæдæр цыди. 
Æнæнхъæлæджы митæ дæр æм бирæ уыд. Уæды Мидхъуыддæг- 
ты министр Гæцæлты Чермены зыдтаис. Афтæ-ма хъус... Фæн- 
дзай азы йыл куы сæххæст, уæд йæ юбилейæн сæхимæ йæ хæдзары 
æртæ чъирийы куывта. Æз дзы нæ сæмбæлдтæн, кæд мæ хорз хæ- 
лар уыдис, уæддæр, дæлæ Мæскуыйы уыдтæн радон командиров- 
кæйы. Уымæй иу-дыууæ къуырийы дæр нæма рацыд, афтæ дын 
республикæйы партион активы æмбырды обкомы фыццаг секре- 
тарь трибунæйæ æнæнхъæлæджы куы радзурид: 
- Иуæй-иу бæрнон кусджытæ ’фсæрмы дæр нал кæнынц, суанг 
тæрсгæ дæр... Нæ министртæй иу йæ гуырæнбоны сæхимæ ’рба- 
23 

хуыдта дæс æмæ дыууиссæдз адæймаджы бæрц æмæ дзы алкæйы 
акомкоммæ дæр сомихаг коньячы авг æртъæпп кодта. Æмæ, зо- 
нут, уыдысты дзы базарадон кусджытæ дæр. Цæуыл дзурæг у уый?.. 
Куыддæриддæр загьта Валодя, афтæ дын æй радзырдтон, иу 
дзырд дæр дзы нæ аппæрстон, иу дзырд дæр æм нæ бафтыдтон. 
Уæвгæ дзы цавæр базарадон кусджытæ уыд? Сæны заводы дирек- 
тор Тогьызты Хъауырбег, Советон Цæдисы Хъæбатыр, кæцыдæр 
рестораны директор Мамиаты Гусейн, стæй ма иуцалдæр ахæм 
лæджы. Æмæ уым диссагæй цы ис? 
Уыцы раныхасæй мæй дæр нæма рацыд, афтæмæй фарстамæ 
обкомы бюройы æркастысты, йæхæдæг цы загьта Валодя, æндæр 
Черменмæ ницы аипп æрхастой æмæ, дам, уый дæр æгьгъæд уыд, 
цæмæй уыцы бæрзонд бынаты мауал уа, уый тыххæй. Бюройы 
фæстæ обкомы хæдзарæй Черменимæ иумæ рацыдыстæм, æнкъард 
уыдис, æмæ йæ, зæгьын, куы бахъæлдзæг кæнин. Æрдæгфæндагыл 
ын афтæ зæгъын: 
- Чермен, абон цы ’рцыдис, уым æппæтæй дæр аххостæ дæхи сты. 
Цæмæн, дам. 
- Уымæн æмæ ды литературæйы классикты чингуытæ нæ кæ- 
сыс. Куы сæ кæсис, уæд абон ацы хабар не ’рцыдаид. 
Бахудти æрæджиау: 
- Цы та ’рхъуыды кодтай? 
- Искуы Шекспиры дæ къухтæм райстай? Зæгьæм, «Ромео æмæ 
Джульеттæ»-йы? 
Райстон, дам. 
- Æмæ дзы чиныджы фыццаг сыфыл цавæр эпигрæф ис, уый 
ма хъуыды кæныс? 
Нæ, дам, æй хъуыды кæнын. 
- Уым ахæм эпигрæф ис: «Нет повести печальнее на свете, 
чем повесть о Ромео и Джульетте». Махмæ, Уæрæсейы, мæнæ афтæ 
дæр ма фæзæгьынц: «Нет повести печальнее на свете, чем музыка 
Прокофьева в балете». Уыцы композитор ма уæлæуыл куы уыд, 
уæд ын йæ музыкæйыл бирæтæ не ’рвæссыдысты, æдзух æй æфхæрд- 
той, куы нал уыдис, уæд та йæ классик схуыдтой. Фæлæ мæнæ дæу 
хъуыддаджы æз уыцы эпигрæф мæнæ ахæм хуызы зæгьин: «Нет 
повести печальнее на свете, чем анонимщик на твоем банкете». 
Чермен, ме ’рдхорд, зонын хъæуы, кæй фæхоныс, уыдоны. Гъер 
ма уыцы хахуырхæссæджы дæ хуынд адæмы æхсæн равзардзынæ?.. 
Уæллæй, раст зæгъыс, зæгъгæ-иу, куы ныххудтис. 
Хатгай-иу Валодяйы Хуыцау маст исынырдæм фæцарæзта. Иу 
ахæм уыдис, Барис Зæнджиаты, хицауады сæрдар. Йæ быны ба- 
бырыд, джыгъы-джыгъы йæ кодта бонæй-бонмæ, мæйæ-мæймæ, 
афæдз, дыккаг афæдз. Активы æмбырдты, конференциты æндæр 
хъæндзинæдтæ иннæтæй никæмæуал ардта. Уый йын никæйы зæр- 
дæмæ цыдис. Иумæйаг культурæ йæм кæй нæ уыдис нæ фыццаг 
секретарьмæ, уый аххос æй кæнын æз. 
Хæрзаг зæгъыс, Дамир, лæджы йæ быны скодта æмæ йæ нæмы 
æмæ нæмы...Фæлæ дын æй куы загьтон, йæ коймæ раздæр цæ- 
24 

мæндæр йæ хъæндзинæдтæ ’рлæууынц мæ зæрдыл. Æвæццæгæн 
уымæн, æмæ æгæр æрыгонæй бацыдтæн уыцы стыр куыстмæ, уыцы 
стыр хæдзармæ, паддзахадон фарстатæ кæм лыг кодтой, æмæ йын 
уыдон бафиппайдтон фыццаджы-фыццагдæр. Ма тæрс, иннæтæй 
дæр дын цыдæртæ зæгьдзынæн, уæлдайдæр Одинцовæй, нæ мæ 
аирвæздзысты. 
Мæнæ ма скъолайы куы ахуыр кодтон, уæд нæ ахуыргæнджы- 
тæй иумæ дæр диплом нæ уыдис. Рæстæг ахæм уыд. Ахæмты хуыд- 
той «практиктæ». Æз ахæм хистæрты зыдтон, æмæ фыссын дæр нæ 
зыдтой, стæй кæсын дæр, фæлæ сæм-иу лæг хъусынæй не ’фсæс- 
ти, зонды суадæттæ уыдысты, цы уыдысты, уымæй, ахуыргонд- 
дзинад цы нæ райстой, уый æххæст кодтой куыстæй, æнæкæрон 
тырнындзинадæй размæ, махæй сæ бирæ тынгдæр фæндыд адæ- 
мæн, нæ Ирыстонæн исты хæрзты бацæуын, сæйрагдæр та махæй 
тынгдæр æууæндыдысты уæды цардарæзтыл, партийыл, Лениныл, 
уæлдайдæр та Сталиныл. Валодя уыд йæ гыццыл Ирыстоны пат- 
риот, уый уыд, мæнæ æцæг ирон, зæгьгæ, кæмæй фæзæгьынц, ахæм 
адæймаг, йæ хуызмæ гæсгæ тызмæгхуыз, фæлæ йын уыдис фæл- 
мæн зæрдæ, йæ маст бирæ нæ хаста, паддзахадон фарстатæ æвæрд- 
та карзæй, тынг домдта, йæ алыварс чи уыд, уыдонæй. Бюроты 
æмæ-иу пленумты хуымæтæг адæмы сæрыл дзургæйæ, цыфæнды 
хицауæн дæр йæ рæдыд æргом загъта. Хицауадæй иуæй-иутæ ууыл 
мæсты кодтой, хуымæтæг адæм та йæ уарзтой. Ныхас-иу иугæр 
загьтаид, уæд-иу ын æнæмæнг хицау уыдис. Кæд дæ нæ уырны, 
уæд ма, йемæ чи куыста уыцы рæстæг, уыдонæй искæйы бафæрс... 
Авторæй. Æз бафарстон. Мæнæ мын цы радзырдта Челдыты 
Алыксандр: 
— Æз Валодяимæ цардтæн иу хæдзары, уыдис ын хорз бинонтæ, 
сæ цардыуаг сыхæгтæй ницæмæй хицæн кодта, йæ бинонтæй дæр 
æдзух æгъдау æмæ хуымæтæгдзинад домдта. Домаг уыд куысты 
дæр, чи зоны æмæ æгæр домаг дæр ма уыд. Уый йын бирæты 
зæрдæмæ нæ цыди, фæлæ мæхицæй куы зæгьон, уæд дзы æз уый 
тыххæй бузныг уыдтæн. Уый цыдæриддæр хорзæй арæзта, уый нæ 
республикæйæн, нæ адæмæн, йæхицæн - нæ. Кæй зæгъын æй 
хъæуы, æппæтæй æххæст разамонæг нæ уыдис, ахæм стæмтæ вæй- 
йынц. Фыццаг разамонæг хъуамæ канд домаг ма уа, фæлæ ма хъуа- 
мæ стыр дипломат дæр уа. Валодя ахæм нæ уыд. Уый зæгьæн нæй 
Биларæй, кæнæ Хъуыбадыйæ. Фыццаг разамонæг хъуамæ зона 
хатыр кæнын дæр. Иу уавæры Хъуыбады ныббарстаид, Билар дæр 
ныббарстаид, Валодя — ницыхуызы. Уымæн ын фæстагмæ чидæртæ 
нал бафæрæзтой æмæ йыл алырдæмты хахх кæнын райдыдтой. Уый 
йæ бабын кодта. 
Мæн партийы обкоммæ Хъуыбады ’рбакодта, фæлæ дзы Вало- 
дяйы рæстæг бирæ нал акуыстон, мæ курдиатмæ гæсгæ мæ арвыс- 
та геологты сгарæг тресты разамонæгæй. Бауырнæд дæ, Дамир, 
мæ курдиатмæ гæсгæ Валодя цыппар-фондз хатты мемæ ацыдис 
дæлæ Мæскуымæ, мæ разæй-иу министрмæ скуыси ис, немæ ма- 
иу уыд Министрты Советы Сæрдар Зæнджиаты Барис дæр. 
25 

Зæронд Бæтæхъойыхъæуы цур нефты гуырæн куы ссардтой, 
уæд грознайаг сгарджытæ цæуылдæр фæтæргай сты, ныууагьтой 
йæ нæхи бар. Куыстытæ ныкъкъуылымпы сты. Валодя мæм йæ 
кабинетмæ фæсидт: 
- Дæ хуыцауы хатырæй, цы сын лæгьстæ кæнæм? Ау, нæхи 
бон нæу уым цырд фæлæууынмæ? 
Зæгьын, у, бæгуыдæр. Фæлæ уый тыххæй мах ссарын хъæуы 
сæрмагонд ифтонггарз, стæй дæсны кадртæ. 
- Дæхицæн кадртæ ссарын дæ бон бауыдзæн? 
Зæгьын, бацархайдзынæн. Уæртæ Грознайы не ’мзæххонтæй 
бирæ ис, ам нæхимæ фесты каст техникум, иутимæ дзы аныхас 
кодтон æмæ, дам, нын уым хъæугæ уавæртæ куы уа, уæд нæ ам 
кæйдæр зæххыл цы уромы. 
- Уæдæ уæд мæнæ афтæ бакæнæм... Уыцы адæмимæ дарддæр 
ныхас кæн, разыйы дзуапп сæ райс, стæй хъæугæ документтæ ба- 
рæвдз кæн æмæ сæ немæ Мæскуымæ аласдзыстæм. 
Дыууæ къуырийы фæстæ та æртæйæ Мæскуыйы балæууыдыс- 
тæм, Валодя нæ раздæр Кремльмæ бакодта, ЦК-йы сæрмагонд хай- 
адмæ, бацин ыл кодтой, - æппæты дæр зыдта. Нæ цыды сæр сын 
куы загьта, уæд нæхи цур Нефты куысты министрадмæ бадзырдтой, 
мæнæ, дам, уæм Ирыстонæй уазджытæ фæцæуы æмæ-иу сæм дзæ- 
бæх цæстæй ракæсут... Афтæ-иу уыдис нæ алы ныццыды дæр. 
Мæнæ Хрущёвы рæстæг министрадтæ ныххæлиу кодтой, схуыд- 
той сæ совнархозтæ, æмæ мах трест ахаудта Цæгат Кавказы геоло- 
гон управленимæ. Алы гыццыл хъуыддаджы тыххæй дæр, цыфæн- 
ды гыццыл фарстайы тыххæй дæр Мæскуымæ ацæуыны размæ 
хъуамæ разыйы дзуапп райстаис уыдонæй. Дыууæ азы бæрц сын 
бафæрæзтам, стæй Валодя рамæсты æмæ дын мын афтæ: 
- Цæй æмæ тæккæ райсом Мæскуымæ цом, æз, уым кæимæ 
куыд дзурын хъæуы, уый зонын, бацархайæм, цæмæй Ессенту- 
кийæ фервæзæм æмæ нæхи Федеративон министрады æвджид ба- 
кæнæм. 
Æз тынг цингæнгæйæ ацыдтæн, уымæн æмæ зыдтон, Валодя 
паддзахадон фарстатæ куыд хъæддыхæй æвæры, стæй йын уым цы 
стыр кад ис, уый. Мæнæ йæ йæ куыстæй цы Пленумы истой Сус- 
ловы дзыхæй, уым æз дæр уыдтæн, мæ дæндæгты къæс-къæс цы- 
дис, трибунæмæ-иу чи рацыд, рагацау кæй бацæттæ кодтой, уыцы 
дымыстæртæм. Æндæр ныхасы æрдæг зæгьын дæр никæйы уагъ- 
той. Йæхæдæг ма уæлæуыл куы уаид, уæд дын сæ уый хуыздæр 
радзурид... 
Авторæй. Уæд Алыксандр нæ зыдта, æз ма Валодяимæ дæр 
сæмбæлдтæн, уый. Диктофоны дæр йæ хъæлæс уыцы бæзджынæй 
баззад. 
- Хъуыбадыйы бынтон дзæгъæлы систой йæ куыстæй, - рай- 
дыдта йæ ныхас Валодя, - фæлæ уыцы рæстæг афтæ уыд: иугæр 
дыл сæвварс кодтой, уæд уыцы уавæрæй зын фервæзæн уыдис. 
(Уыцы хал ахордта фæстæдæр Валодя йæхæдæг дæр.) Мæнæн-иу 
Мæскуыйы дзырдтой, националон республикæйы, дам, зын ку- 
26 

сæн у. Мæнæн нæ уыд! Æз ссыдтæн диссаджы республикæмæ, 
мæхи адæммæ, мæ размæ чи куыста, уыдон мын сарæзтой æвæ- 
джиауы уавæртæ фæллой кæнынмæ, адæмимæ мæ ахастдзинæдтæ 
фыццаг бонтæй фæстæмæ уыдысты хорз, æз уыдоны æмбæрстон, 
уыдон та - мæн. 
— Æмæ уæд, Валодя, азты бæрзæндæй куы ракæсыс, уæд сæ- 
рыстыр цæмæй дæ, цы уыдис дæ сæйраг æнтыст? 
- Мæ сæйраг æнтыстыл нымайын куысты æгъдау, уæлдайдæр 
та разамонæг кадрты æхсæн... Уый фæрцы экономикæйы нæ бæ- 
рæггæнæнтæ уыдысты бæрзонд, алы аз дæр-иу уыдыстæм Æппæт- 
цæдисон равдысты архайджытæ. Мæ адæмы фæрцы уыдис уый, 
уымæ гæсгæ нæ кад дæлæ уыцы стыр Мæскуыйы дæр бæрзонд 
уыд, мæнæн, куыд разамонæгæн, фæндæгтæ алы ран дæр уыдысты 
гом. Уым уæвгæйæ-иу, зæгъæм, Министрты Советы Сæрдары хæ- 
дивæг Лесечкомæ куы бахаудтæн, уæд-иу мæ бацыдмæ уым 
æнхъæлмæ кастысты облæсты фыццаг секретарьтæ, мæнæй бирæ 
стырдæр лæгтæ. Æз æрбацыдтæн, уый-иу Лесечко куы базыдта, 
уæд-иу загъта, Æгкацы-фырты уал рауадзут, мæхæдæг æм бадзыр- 
дтон, зæгъгæ. Уæртæ нæм Терчы фале цы сахатгæнæн завод ис, 
уый нæм уыцы Лесечкойы фæрцы фæзынд. 
Аразын мæм хорз каст, æмæ иузаман мæ цæст æрæвæрдтон 
дæлæ Беслæныхъæуыл. Ам сфæнд кодтам æфсæнбетон къæйты 
завод саразын. Мæскуымæ проекттæ исынмæ куы ныццыдтæн, уæд 
дзы баййæфтон япойнæгты дæр, фæлымæн стæм, иумæ нын сæ 
радтой, фæлæ уыдон аразынмæ нæ разæй фесты, мах куыстытæ 
ныкъкъуылымпытæ сты. Нæхи нæ, Мæскуыйы аххосæй. Иуцас- 
дæр рæстæг рацыд, æмæ дын уыцы япойнæгтæ Ирыстоны куы ’рба- 
лæууиккой, уæ завод, дам, уын куы фениккам, куыст дзы куыд 
рацарæзтат. Цы сын хъуамæ равдыстаиккам? 
Кæй зæгьын æй хъæуы, уыцы уазджыты ирон фынджы уæл- 
хъус фырбуцæй цармæ скæсын кодтам, мæнæ, куыд фæзæгьынц, 
сæ хъустæ сын æрыхсадтам, стæй дыккаг бон семæ хæдтæхæджы 
сбадтæн, ЦК-йы балæууыдтæн, зæгъын, афтæ, æмæ, афтæ, не стыр 
бæстæ япойнæгты цæсты бафтыд, худинаг кæнæм... Бамбæрстой 
мæ, æмæ къуырийы фæстæ цæдисон министры дыууæ хæдивæджы 
махмæ командировкæйы ссыдысты, сæ фæдыл та Беслæныхъæу- 
мæ эшелон эшелоны фæдыл цæуын райдыдта чъыр, цемент, хъæд- 
дзаума... Куыд у ныртæккæ уыцы завод, куыд, ды йæ хуыздæр 
зондзынæ? Мæнæ сæ цыма мæхицæн арæзтон, афтæ мæм касти, 
мæ цинæн кæрон нæ уыдис... 
- Ды цин кодтай, дæхимæ гæсгæ, Ирыстонæн цыдæртæ арæзтай, 
фæлæ кæмæндæрты дæ куысты цыдæр сæ зæрдæмæ нæ цыдис... 
— Нырма йæ уал азы фæстæ цы ’мбæхсон: хатгай-иу æгæр къæй- 
ных уыдтæн, æгæр карз. Æз-иу, цæмæй сæдæйæн хуыздæр уа, уый 
тыххæй-иу тынг бафхæрдтон иуы, уыцы куысты æнæ афтæ гæнæн 
нæй, уымæ гæсгæ мын фæзынд знæгтæ ам дæр æмæ Мæскуыйы 
дæр. Лæгъстæ кæнын никуы уарзтон, æргом дзырдтон алцыдæр, 
уый та бирæтæм хорз нæ каст. Æмæ ныр афтæ нæу?.. 
27 

- Валодя, æмæ дæ Суслов та цæуыннæ бауарзта, цы йын код- 
тай? 
- Цы йын кодтон? Мур дæр ницы. Æмæ уый мах адæмæй кæй 
уарзта? Хъуыбадыйы Сталины тыххæй æфхæрын куы сфæнд код- 
та, уæд дзы ме сæфт уынын райдыдтон. Бауырнæд дæ, Дамир, 
партийæн йæхицæн уымæй фылдæр знаггад ничи æрхаста. Хрущё- 
вы фæстæ Генералон секретарæй хъуамæ уыдаид Шелепин. Фæлæ 
Суслов зыдта, уый йæ кæй нæ уарзы, куысты мидæг карз æмæ 
домаг кæй уыд, кæй йæ фæсурдзæн, æмæ æппæтдæр сарæзта, цæ- 
мæй уыцы бынаты Брежнев æрбада. Хрущёв æмæ Брежнев та Сус- 
ловы сæхимæ хæстæг дардтой, уымæн æмæ зыдтой, сæ бынатмæ 
сын кæй нæ тырны, цы йæм ис, цы йын бантыст уæдмæ, уый йæм 
æгьгьæд кæй кæсы. 
Ноджы ма рынчын дæр уыд йæ уыргтæй, хæцгæ низ æм уыд 
æмæ йæм уый тыххæй æмгæрон ничи цыд. Æз мæхæдæг æвдисæн 
уыдтæн, ЦК-йы секретарьты кабинетты цур-иу цас æрбацæуджытæ 
лæууыдис, уымæн, Сусловмæ та - иу, дыууæ. 
Иссæйы дæр нын размæ уый нæ ауагьта. Маршалы цин ын 
раттинаг уыдысты, йæ гæххæттытæ - цæттæ, къух бавæрын ма дзы 
хъуыд, фæлæ Суслов ныцъцъæх, Бакуйы службæйы рæстæг, дам, 
Плийы-фырт Багировимæ æфсымæрты цард кодтой, сæ цæстæн- 
гас цардмæ иу у, сæ зондахаст дæр. Хъыгагæн, æм Хрущёв бай- 
хъуыста... 
Мæнæн дæр цы фæци, уый фæци... Мæнæ Сталины амарды 
фæстæ Хъуыбадыйы йæ куыстæй цы пленумы истой, уырдæм мæн 
дæр бахуыдтой, уымæй размæ нæм ахæм рæттæм никуы дзырдтой, 
æмæ фæдис кодтон, æвæццæгæн, зæгьын, Ирыстоны фарста дзы 
кæй лыг кæнынц, мæнмæ дæр уый тыххæй бадзырдтой. Æндæр мæ 
сæрæн ницы зыдтон. Суслов трибунæмæ рацыд æмæ радзырдта, 
уый æмæ, дам, уый бирæ рæдыдтытæ æруагъта, йæхæдæг дæр сыл 
басастг бирæ цыдæртæ ма ранымадта, стæй дын афтæ: 
- Иæ бæсты уырдæм æрвыст цæуы ЦК-йы инспектор. 
Æмæ мæ мыггаг загьта. Сыстын мæ кодтой, Хрущёв мын æнæ- 
бары æмдзæгъд акодта, æндæр ничи. Мæнæн уый æнæнхъæлæджы 
уыд, мæ маст рафыхтис, цы дын æй æмбæхсон, Дамир, нæ мæ 
фæндыд ардæм, мæ пълантæ æндæр уыдысты, фæлæ ма уæд цы мæ 
бон уыд? Ныхъхъус дæн, исты куы сдзырдтаин, уæд мæ цыхуызы 
бамбæрстаиккой, Хуыцау йæ зонæг, уыцы заман лæгмæ маст кæ- 
цырдыгæй æрбацыдаид, уый ничи зыдта. Хъуыбадыйы хуызæн 
адæймаджы бафхæр?! Ахæм разамонджытæ бирæ нæ уыди... 
Пленум куыддæр фæцис, афтæ нæ хайады хицау Бортниковы 
фæдыл йæ кабинетмæ бацыдтæн æмæ йæ мæ хъæлæсы айстон, 
зæгьын, цытæ кæнут, дзых дыл нæ уыдис, рагацау мын цæуыннæ 
исты загьтай. Стыхсти, мæгуыр, Суслов, дам, мæ нæ бауагъта. Æз 
ноджы тынгдæр рамæсты дæн æмæ Сусловы уырыссагау тынг рал- 
гъыстон. Ацы Бортников йæ мидбылты бахудт. Дыккаг бон куыд- 
дæр мæ кабинетмæ бахызтæн, афтæ мæ фæдыл уым балæууыДис, 
дзуры, дам, дæм Суслов. Куы бахызтæн æмæ йæ дæргъæццон сæ- 
28 

рыл хæрдмæ дæр куы нæ схæцыд, уæд æй бамбæрстон: сардыдта мæ 
хайады хицау. Æрæджиау мыл уæддæр йæ цæстытæ æрывæрдта: 
- Ды нæ зоныс, Æгкацы-фырт, пленум уынаффæ куыд рахас- 
та, афтæ йæ ивгæ дæр акæндзæни, уый? Кæд ЦК-йы æууæнк дæ 
сæрмæ нæ хæссыс, уæд мах иннæрдæм дæр зонæм... 
Æз та ацы уавæрмæ дæр цæттæ нæ разындтæн æмæ, цалынмæ 
дзуаппыл хъуыды кодтон, уæдмæ та фæразæй: 
- Хъулы-фырт Сталины æгæр уарзта æмæ дзы цы рамбылдта, 
уый знон дæхæдæг федтай. Зыбыты иунæг дæр йæ фарс нæ рахæ- 
цыд... 
Æз уæддæр ницыма дзурын. Уый дæр ныхъхъус, стæй Бортни- 
ковмæ фæдзырдта телефонæй: 
- Уыцы папкæ-ма радав ардæм... 
Æрбахаста сырх-сырхид папкæ Бортников, цæугæ-цæуыны йæ 
байгом кодта æмæ йын æй йæ цуры æрæвæрдта. 
- Хъуыды ма кæныс, Сталины саударæн бонты дæ Бауманы 
районмæ фæкæсынмæ куы арвыстам, уый? - йæ мæсты цæстæн- 
гас та мыл æрывæрдта. - Мæнæ ам адæм сæхи къухæй бавдыстой, 
мах, дам, куыд куыдтам фæтæгыл, уæ инспектор дæр, дам, афтæ. 
Уый цæуыл дзурæг у? 
Мæ бон ын ницы æфсон зæгъын баци... 
Æз ам нæхимæ куы куыстон, уæд-иу хъуыддæгты фæдыл Крем- 
лы куыннæ уыдтæн, фæлæ йæм иунæг хатт дæр ницы фарстайы 
тыххæй бацыдтæн, æниу мæ уд куы схаудтаид... 
О, хæдæгай, фæцæй мæ рох кодта... Пленумы фæстæ мæм Крем- 
лы кæрты Хъуыбады æрбацыд, раарфæ мын кодта, ныфсæрмытæ 
дæн, уый бамбæрста, æмæ, дам, ма тыхс, ды куы нæ уыдаис, уæд- 
дæр дзы æндæр искæйы сæвæрдтаиккой мæ бынаты, уый нæ, фæлæ, 
дам, мæнæн мæхицæн æхсызгон у, ды уым кæй уыдзынæ, уый... 
Кæуылты лæг уыд уый, кæуылты! Мæнæ мæ мад куы фæзиан, уæд 
мæм, йæхæдæг рынчын уæвгæйæ, йе ’фсымæр Созырыхъоимæ 
’рцыд, Хуымæллæджы уæлмæрды мæ уæлхъус фæлæууыдысты... 
Иæхæдæг куы ахицæн ис, уæд мæм дæлæ Мæскуымæ ныхъхъуыст, 
хъæргæнæг мæм нæ уыд, фæлæ дыккаг бон ам æрбалæууыдтæн, 
баййæфтон ма йæ, мæ къух ыл сæвæрдтон Ирыхъæуы уæлмæрды. 
Æмбарыс, Дамир, хæсджын дзы уыдтæн... 
Зонинаг дын, мæ кæсæг. Валодя йæхæдæг Мæскуыйы ныгæд 
æрцыд. Пятигорскы санаторитæй иуы йæ чызг Ларисæ сæйраг 
дохтырæй кусы æмæ йæм йæ фæллад уагъта, афтæмæй йæ зæрдæ 
цыдæр кодта. Ам ын йæ мæрдон æгьдæутты иу хай йæхимæ райста 
бынæттон цæрæг, Иры хуыздæр лæгтæй иу — Колыты Лазарь: скодта 
йын хист, чырыны йæ сæвæрдта, йæхи хардзæй баххуырста хæд- 
тæхæг æмæ йæ арвыста Мæскуымæ. Æгкацаты фæндыд, цæмæй се 
стыр æмæ кадджын æфсымæр ныгæд æрцæуа йæ райгуырæн зæх- 
хыл, уæлæ йын Дзæуджыхъæуы сæрмæ Намысы Аллеяйы бынаты 
тыххæй дæр баныхас кодтой, фæлæ уæддæр сæххæст кодтой Вало- 
дяйæн йæхи фæстаг фæдзæхст æмæ йæ бавæрдтой йæ бинойнаг 
æмæ йæ лæппуйы фарсмæ Троекуровскийы уæлмæрды. Фæстаг 
29 

фæндараст зæгьынмæ йæм æрбацыдысты Мæскуыйы цæрæг ирæтты 
фылдæр хай, сæ къух ыл сæвæрдтой нæ кадджындæр лæгтæ Галаз- 
ты Æхсарбег, Цæллаггаты Валодя, Торчынты Амырхан, Æгайты 
Эрик, бирæ чидæртæ ма. Зæрдæбын ныхас дзы ракодта инæлар 
Карсанаты Хъазыбег. 
Абон дæр ма йæ бинонтæ, уым, йæ боны чи сæмбæлд, уыцы 
адæм дис кæнынц, Ирыстоны уæды рæстæджы президент Дзасох- 
ты Алыксандр, Мæскуыйы уæвгæйæ, йæ размæ республикæйы 
сæргьы чи лæууыд, уый зианмæ цæуыннæ ’рбацыдис, ууыл. Билар 
йæ сæрмæ уый не ’рхастаид 
Нæ дыккаг фембæлд, 2006 аз, 2 июнь, майрæмбон. 
Зæрдæбын ныхас иу монологæй иннæйы æхсæн. Æз фæрсын, 
Эльбрус дзуапп дæтты. 
- Æз къорд хатты адæмы астæу барæй ныхас ракъахын дæу 
тыххæй, зæгъын, уал азы уым æмæ уым фæкуыста, бирæ хæрзты 
бацыд Ирыстонæн. Козбау ныхасмæ мын æй ма бамбар, Эльбрус, 
фæлæ æз зыбыты иунæгæй дæр дæуæй фауæн ныхас нæ фехъуыс- 
тон. Зæгъ-ма, дæ бартæ æмæ дæ гæнæнтæй пайда кæнгæйæ цал 
адæймагæн баххуыс кодтай? 
- О... Уыдон дын кæд фæуыдзынæн нымад?.. Хуыцауæй дын 
сомы кæнын, мæнæй мæ сыгъзæрин мады фæдзæхст иунæг бон 
дæр рох нæ кодта: «Цас дæ бон у, уыййас адæмæн æххуыс кæн!» 
Бирæ азты дæргъы æз иу æхсæв дæр нæ хъуыды кæнын, мæ сæр-иу 
базыл куы æрывæрдтон, уæд-иу мæхи кæд нæ бафарстон, стйе-ма, 
абон та кæмæн цы скодтон, зæгъгæ. Хорз кæмæнты фæдæн, сæры- 
стыр цæмæй дæн, уый тыххæй - табуафси... 
Иу уæздан лæг нæм уыдис министрады - Тыбылаты Барис, ды 
йæ, æвæццæгæн, æмæ хъуыды кæнай. Йæ бинойнагæн уыдис æна- 
хуыр ном - Лемзæ, нæ зындгонд сылгоймаг фыссæг Уруймæгты 
Езетханы чызг. Цардысты Марковы æмæ Толстойы уынгты тигъыл, 
кусгæ та кодта, мæнмæ гæсгæ, рауагъдады литературон хайады. Ба- 
рис ма мæ фæстæ министрады иучысыл акуыста, стæй уыцы аз уый 
дæр уырдыгæй ацыди. Уымæй чысыл фæстæдæр мæнмæ ардæм æрба- 
хаудта, мæнæ уырыссагау арæх куыд фæзæгъынц, уыйау йæ уыргтæ 
отказ ныкъкъуырдтой, стæй ма йын йæ мисындзæджы та дур ссар- 
дтам. Фæлæ уыцы заман махмæ ахæм хайад нæ уыдис, æмæ йæ 
уæлæ республикæйы сæйраг рынчындонмæ мæхæдæг аластон. Мæ 
зæрдæ йæм æхсайдта æмæ суанг фæдисы хуызæн дæлæ Мæскуыйæ 
нæ бæстæйы хуыздæр дохтыртæй иуы стæхын кодтам. Карчы айчы 
йас дур ын бæргæ систой йæ мисындзæгæй, фæлæ уыргтæ не схорз 
сты, æмæ лæг амарди. 
Ууыл иу-дæс азы рацыд, мæ кæддæры æмкусæг мæ рох кæнын 
дæр ма райдыдта, фæлæ къорд азы размæ иу кæимæдæр мæнæ 
раст ацы кабинеты бадæм æмæ нæм æнæнхъæлæджы йæ кой рауа- 
ди, куыд зæрдиаг кусæг уыди, цас авторитет ын уыдис æмæ афтæ 
дарддæр. Æмæ уæд уыцы уысм иу хъуыды фæкуыси ис мæ сæры: 
«Хуыцауы тыххæй, йæ бинойнаг та цы фæци, цавæр пенси исы, 
30 

цымæ?» Хæтæл систон, бадзырдтон æм, ивгъуыд азтæ æрымысы- 
дыстæм, стæй йæ æрæджиау йæ пенсийæ бафарстон. Загъта мын 
æй: иудзырдæй, капеччытæ иста. 
- Æмæ дæ лæг дæлæ фронты кæй уыдис, уый тыххæй дын 
ницы бафтыдтой? Иннæтæн куы бафтыдтой... 
- Ницы ахæм документтæ арын мæ рæбыны, хъахъхъæд не 
’рцыдысты, афтæ ’нхъæл чи вæййы, æмæ... 
Æз та ма йæ хорз хъуыды кæнын, Барис фронтæй куыд раз- 
дæхт, уый, медицинон институтмæ иу аз бацыдыстæм, ныр дæр 
ма цæстытыл уайы, кæрты-иу хæстон дарæсы куыд фæцæйцыдис 
уый, — бæрзонд, хæрзконд, йæ риуыл йæ бирæ хæрзиуджыты зæл- 
ланг ныр дæр ма мæ хъустыл уайы. 
- Нæ хъуыды кæныс, фронтæй йæ ’мгъуыдæй раздæр цæмæн 
рауагьтой? 
- Мæнмæ гæсгæ йæм рæуджыты низ ссардтой... 
- Æмæ дæм уæд та, дæхæдæг куыд зæгъыс, афтæмæй дæ рæбы- 
ны ницы æвдисæндар гæххæтт баззади уыцы низы тыххæй? 
- Ницы, æцæг зонын, æмæ æрвылкъуыри йæхи дзæбæх кæ- 
нынмæ цыди уæлæ тубдиспансермæ, ахуырты фæстæ. 
- Уым ын æнæмæнг скодтаиккой сæрмагонд гæххæтт, йæ къам 
дзы, афтæмæй. Уый дæр никуы ис рацагурæн? 
~ Æз æй иузаман цæмæндæр рынчындоны регистратурæмæ 
радтон, фæлæ мын æй фæстæмæ нал раздæхтой, нал, дам, æй арæм... 
Цы чындæуа? Мæн ссарын хъуыдис ахæм гæххæтт, кæцы мын 
æвдисæндары хуызы уыдаид, æцæгдæр, фронты цы низ ссардта 
уазал акъоппыты, цардæй уый аххосæй кæй ацыдис, уымæн. Цæ- 
мæндæр мæ нæ уырныдта, сæхимæ йæ хæдзары мацы документтæ 
баззайа, æмæ иубон уым балæууыдтæн, се скъаппыты, сæ шифа- 
нерты лæгьзтæ сын иууылдæр ракалын кодтон. Сæ облигацитæ 
дæр ма цы зæронд газеты тыхт уыдысты, уый, уæд та цы нæ вæййы, 
зæгъгæ, райхæлдта, æмæ дын уыдоны æхсæнæй иу гæххæтт куы 
рахауид. Æмæ дзы фыст: ахæм æмæ ахæм аз æмбал Тыбылы-фырт 
уыдис махмæ тубдиспансеры йæ рæуджыты тыххæй. Æцæг дзы 
сæйраг дохтыры къухæвæрд нæ уыдис. Аластон æм æй, сæвæрдта 
дзы штамп дæр ма. Стæй йæ Лемзæйы къухы фæсагътон, йæ цуры 
Республикæйы хæстон комиссариатмæ бадзырдтон, сæ хицау мæ 
хæлар уыдис, зæгьын, мæнæ уæм ахæм æмæ ахæм сылгоймаг фæ- 
цæуы, фæкæсут-иу æм... 
Уымæй иу-дыууæ мæйы фæстæ Лемзæ мæнæ ацы кабинеты 
къæсæрæй æрбахызт, шампайнаджы авг мын æрбахаста, раст, ды 
кæм бадыс, уым йæхи æруагъта, фæарфæтæ мын кодта, уырны дæ, 
хæкъуырццæй дæр ма фæкуыдта, кæддæры азтæ та куы æрымысы- 
дыстæм, уæд... 
Иннæ ахæм... Нæ фыццаг президент Галазты Æхсарбег дæр 
мæхи хуызæн рисæн нæ фæрæзта, йæхицæн-иу старсти æмæ-иу 
уæд мæ уæлхъус алæууыд, афтæмæй та хостæй йе сæфт уыдта. Иу 
ахæмы та мæнæ ам мæ цуры бадт, æмæ йын æз афтæ зæгъын: 
31 

- Ды, Æхсарбег, уæлæ дæ дачæйы Джеоргуыбайы æртæ чъи- 
рийы куы фæкувыс, уæд уырдæм ахоныс æвзæрст адæм, авд-аст 
лæджы, уыдонимæ Æлбегаты Хæритоны дæр, цæмæй дæ уыдон 
æппæлой бæрæгбоны дзаджджын фынджы уæлхъус, мæнæ нын цы 
фысым ис, мæнæ цы диссаджы президент у, зæгъгæ. Уый хорз, 
фæлæ-ма мын зæгь: ды дæ хæлар Хæритонæн аккаг пенси цæй 
тыххæй не скæныс? 
- Уымæн æмæ йын не ’мбæлы, йæ заманы йæ йæ куыстæй 
фæсырдтой. 
- Æмæ афтæ дæр фæуæд, фæлæ дæу, уымæн йæ хæлар уæв- 
гæйæ, чи хъыгдары, кæд гæнæн нал ис, уæд та йын социалон сти- 
пенди цæмæй скæнай, уый тыххæй? Мæнæ дын æрæджы дæ радон 
указ кастæн газеты, байуæрстай ахæм стипендитæ, кæмæн æмбæ- 
лы æмæ кæмæн не ’мбæлы, уыдонæн дæр, цъалхæй-мулхæй се ’ппæ- 
тæн дæр. Уæд дын Хæритон цы кодта, дæуæй хуыздæр æй чи зоны, 
министры бынаты куыд фæкуыста, уый. Ахæм сыгъдæг адæймаг 
базарады никуы уыдис, стæй нæ уыдзæни... Ды уый дæхæдæг мæ- 
нæй хуыздæр зоныс... 
Иуныхасæй, къуыммæ йæ батардтон. 
Цы ма загьтаид, уый нал зыдта æмæ дын æрæджиау афтæ: 
- Омæ йæ сæрыл ничи рахæцы, йæ бæсты курдиат æрбахæссæг 
дæр нæй, æндæра... 
- Æмæ йæ дæхæдæг та искæмæн цæуыннæ бабар кæныс уый, 
ау, дæ хæлар куы у, æппынфæстаг, дæ хъæуккаг? 
Цыдæр тыхъ-мыхъхъытæ ма фæкодта Æхсарбег, гыццыл ма 
бахъæуа, æмæ нæ быцæу хылмæ расайа. 
Куыддæр феддæдуар ис, афтæ æз мæ цуры гæххæтт æрывæрд- 
тон æмæ мæнæ ацы къухæй Цæгат Ирыстоны фыццаг Президенты 
Хъæбæлоты Билар (астæуæи), йæ галиуварс - Кучиты Эльбрус, 
кæройнаг — Хъаныхъуаты Валодя 
32 

номыл ныффыстон курдиат, зæгъын, ахæм æмæ ахæм бирæ азты 
нæ фарсмæ базарады министрæй фæкуыста, ныртæккæ у уæззау 
рынчын, йæ зæрдæ йæ хъыгдары, алы бон дæр æй бирæ хостæ 
фæхъæуы, фæлæ йæ пенсийы муртæ уыдон æлхæныны фаг дæр не 
сты, иудзырдæй, материалон æгьдауæй у æххуысхъуаг, æмæ дæ мах 
курæм, цæмæй йын ды социалон стипенди саразай. Æмæ афтæ 
дарддæр. Стæй сбадтæн машинæйы æмæ æппæты фыццаг бахостон 
Министрты Советы раздæры Сæрдар Цæгæраты Михалы дуар, кур- 
диаты бын зæрдиагæй йæ къух æрывæрдта. Афтæ бакодтой партийы 
обкомы организацион хайады раздæры хицау Дулаты Амырхан, 
Финансты раздæры министр Айлараты Тъæрæс. Ноджы ма чидæртæ, 
стæй æппæты фæстæ та мæхæдæг æрæвæрдтон мæ къух. Уыцы бон 
фæссихорÆхсарбеджы стъолыл гæххæтт хъавгæ æрæвæрдтон, уымæн 
та йæ цæстытæм кастæн. Цæуылдæр дызæрдыг кодта, уый бамбæр- 
стон æмæ йын уæд загьтон: 
- Цæмæй дын дæ ацы указ де знæгтæ ма базоной, уый тыххæй 
йæ газетты ма ныммыхуыр кæн. Æцæг æй фысгæ абон бакæн, дæ 
хорзæхæй, æз та дæм райсом зындзынæн... 
Йæ ныхасæн хицау разынд: дæс минималон мызды йын скод- 
та социалон пенси. Æцæг ма йын мæ иу ног къæйных курдиат дæр 
та загьтон: 
- Абон сусæны мæй у, фæлæ йæ цæй æмæ афтæ скæнæм, цæ- 
мæй йын сæ нымайын райдайой, чи аивгьуыдта, афæдзы уыцы 
фыццаг мæйæ... 
Сразы та ис мемæ нæ президент, хъазæн ныхас дæр ма загьта, 
никуы, дам, дæм бафиппайдтон дипломаты стыр курдиат. 
Уыцы æхцатæ Хæритон исын куы райдыдта, уæд мæм сæхимæ 
бадзырдта, цыдæр ныхасæн, дам, мæ хъæуыс. Кæддæры домбай, 
хъæлдзæг, хъазæн ныхас уарзаг нæлгоймаг æнæуынæрæй куыдта, 
йæ фыд Агойæ мын басомы кодта, мæнæн, дам, Эльбрус, уыййас 
æхца мæ къухы никуыма уыди, кæд, дам, базарады министрæй 
куыстон, уæддæр. 
Æз мæ дзæбæх хуымæллæггаг хæларыл æууæндыдтæн. Афтæ 
гæнæн уыдис, æмæ-иу искуы-иу хатт базарады министры йæ дæл- 
бар кусджытæй исчи уæртæ Куырттаты коммæ аластаид физон- 
джытæ хæрынмæ, кæнæ дæлæ Бехъаны цадмæ ногахст кæсæгтæм, 
кæнæ искæцы рестораны фæбадынмæ йæхи хардзæй. Фæлæ мæнæ 
искæйы къухæй æхца райса, æз ахæм Æлбеджы-фырт министры 
нæ зыдтон. Кæд гæртæмттæ иста, уæддæр æз уый тыххæй никуы 
никæмæй фехъуыстон. Уæд ахæм уавæрмæ не ’рцыдаид... Æз уыимæ 
цы азтæ арвыстон, уыдон мæ хъæздыгдзинад уыдысты, уæддæр 
дзы хæсджынæй баззадтæн, йæхæдæг мын бирæ хæрзты бацыдис... 
- Ацы царды ма хæсджынæй кæмæй баззадтæ, Эльбрус? Ный- 
йарджыты кой нæ кæндзыстæм... 
- Бирæтæй, æппæты фыццаг та мæ ахуыргæнджытæй... Мах 
сæм-иу уыцы мæгуыр азты, мæнæ цыма нæ хуыцæуттæ уыдысты, 
ахæм цæстæй кастыстæм. Æцæг мæнæ царды куыд вæййы, афтæ 
дзы иуты фылдæр уарзтам, иннæты къаддæр. Бирæтæ дзы инсти- 
Дауыраты Дамир 
33 

туттæ дæр нæ фесты, фæлæ цы зыдтой, уый нын зæрдиагæй амыд- 
той, хуыцауардыстæн, ныртæккæ ахæм ахуыргæнджытæ нæй. 
Никуы мæ ферох уыдзæн мæ фыццаг директор Езерский, уый 
фæстæ йæ раивта Сикъоты Миша. Дыууæйæ дæр скъолайы кæрты 
цардысты, æмæ сæм-иу, мæнæ цыма нæхи хæдзар уыдис, афтæ 
арæх бауадыстæм. Мишайы та уæздан Калоты Захар раивта. Мæ 
фæстаг директор уыд Саутаты Сергей, истори дæр нын лæвæрдта. 
Хæсты тæккæ агъоммæ нæм кусынмæ ’рцыдысты дыууæ рæсугъд 
къайы - Хæбыцтæй. Уыдон уыдысты, мæнæ ныр нæ парламенты 
сæргъы чи лæууы, уыцы Ларисæйы ныййарджытæ. Йæ фыд Батыр- 
бег нын математикæ лæвæрдта, йæ бинойнаг Софья Савельевнæ та 
уырыссаг æвзаг. Батырбег фронтмæ куыд цыдис, уый мæ никуы 
рох кæны. Æгас скъола дæр йæ фæдыл кæртмæ ракалдысты, æз 
лæууыдтæн иннæтæй уæлдæр, бацæуæны къæсæртыл, æмæ цалынмæ 
хъæугæрон Терчы ’рдæм нæ азылдис, уæдмæ йæм мæ къухтæ фæ- 
тылдтон. Хъыгагæн, хæстæй æнæкъахæй раздæхт, фæлæ уæдмæ йæ 
бинонтæ мах хъæуы нал цардысты. Мæскуыйæ нæм институты 
фæстæ ссыдис зындгонд ирон фыссæг Боциты Бароны хæрзхæрæ- 
фырт Нинæ... Стæй, кæй зæгьын æй хъæуы, æнусмæ хæсджын дæн 
мæ фыццаг ахуыргæнæг Цуциты Ектийæ, мæнæ ам, Дзæуджыхъæуы, 
йæ фырт Аркади кæцыдæр райæххæсткомы сæрдарæй куыста... 
Мæнæн, Дамир, бауырнæд дæ, мæ царды ахуыргæнджытæ уыды- 
сты нæ хъæуы хистæртæ дæр... Кæддæры куырыхон хистæрты куы 
æрхъуыды кæнын, мæ цæстытыл куы ауайынц, уæд, бауырнæд дæ, 
мæ сæрыхъуынтæ арц сбадынц. Уыдис нæм иу сызгъæрин зæронд 
лæг - Кучиты Илас, таурæгътæ дзурын уарзта, хъус æмæ йæм хъус. 
Нал ис Къостайыхъæуы ахæмтæ, нал... Фæлæ куы цæрын, уæдæй 
нырмæ Хъæбæлоты Биларæй курдиатджындæр хистæрыл нæма 
сæмбæлдтæн... 
2-аг монолог: «Билар мæ мæхи цур никуы раппæлыд, æцæг мын- 
иу уæзданæй уайдзæфы ныхæстæ загьта...» 
- Билары тыххæй дын, кæй зæгьын æй хъæуы, æз фылдæр 
радзурдзынæн, хуыздæр ын зонын йæ хорздзинæдтæ дæр, йæ аип- 
пытæ дæр, ма тæрс, уый дæр дзы хъуаг нæ уыд, уымæн æмæ æз 
уыимæ, Валодяимæ цас бакуыстон, уымæй дæс хатты фылдæр 
рæстæг бакуыстон. Æз дын дзурдзынæн, цы ма дзы хъуыды кæ- 
нын, уыдæттæ, ды дзы, дæхи цы хъæуы, уыдон райс, цы дæ нæ 
хъæуы, уыдон ныууадз, уый дæр дæхи бар у... 
Уый æгас республикæ дæр зоны, фæлæ ма дын æй æз дæр иу 
хатт бахахх кæнон: Билармæ уыдис æнахуыр диссаджы эрудици, 
бæрзонд профессионалондзинад, хъуыстгонд уыд йæ цыргьзонд, 
йæ интеллект æмæ культурæйæ, уæдæ цавæр оратор уыд, уый дын, 
мæнмæ гæсгæ, алчидæр зæгьдзæн, чи зоны æмæ йæм-иу дæхæдæг 
дæр хъуыстай, партион оргæнты бирæ куы фæдæ. Уый йын Хуы- 
цауæй лæвæрд уыд. Фæлæ цæй æмæ афтæ бакæнæм: æз уал дын йæ 
миты тыххæй дзурдзынæн, уымæн æмæ адæймагæн аргъ кæнынц 
йæ митæм гæсгæ, уæлдайдæр та ахæм стыр разамонæгæн. Хат- 
дзæгтæ-иу дæхæдæг скæн. 
34 

Фыццаг ми. Иу хатт дын мын афтæ: 
- Æнхъæлдæн æмæ дæ, Кучийы-фырт, партизан рауади. 
Цæмæн мын афтæ загьта? Мæнæ цæмæн. Æз-иу мæхи раст цы 
хъуыддаджы нымадтон, уым-иу куыстадон быцæуы искæмæ хъæд- 
дых фæлæууыдтæн, хатгай, чи зоны, æмæ æгæр хъæддых дæр, уæл- 
дайдæр фыццаг азты. Уæртæ Горæтгæрон районы рынчындоны 
кæрты арæзтам уæлæмхасæн дзæбæхгæнæн корпус, цыппаруæла- 
дзыгон, уыцы куыстытæн разамынд лæвæрдта бынæттон арæзта- 
дон управленийы хицау Абайты Хъантемыр. Æз æм-иу «Цæгир- 
арæзтад»-ы хицау Гаврилюкимæ арæх цыдтæн бæрæггæнæг. Иу хатт 
ын радон æмбырды афтæ зæгъын: 
- Хъантемыр, ивгъуыд къуырийы нæ фембæлды цыдæр ахс- 
джиаг фарстатыл ныхас кодтам. Цæуыннæ сæ алыг кодтай, афтæ 
куы загътай, уæ зæрдæ сæм ма ’хсайæд, зæгъгæ? Курын дæ æмæ сæ 
иннæ хатмæ ма ферох кæн... 
Къуыри-иу атахтис, ногæй та-иу сæмбæлдыстæм куысты уæл- 
хъус, ногæй та-иу ницы сарæзта. Æмæ йын уæд тызмæг ныхас 
загътон: 
- Уынæм æй, ницæмæ нæ дарыс, уый, фæлæ йæ зон: нæ иннæ 
ахæм æрцыдмæ ма уыцы хъуагдзинæдтæ куы нæ аиуварс кæнай, 
уæд дæ æз дæ куыстæй сисдзынæн!.. 
Ныр æй уæвгæ та зыдтон, ахæм бартæ мын ничи радта, уый, 
фæлæ йæм уæддæр бартхъирæн кодтон. Гаврилюк мæ ныхæстæм 
йæ мидбылты бахудт, йæ сæр батылдта, фæлæ дын Хъантемыр 
йæхæдæг афтæ: 
- Æмæ ды мæ министр дæ, мыййаг, ды мæ сæвæрдтай ам?.. 
Уæдæ мæ уæд цы хуызы сисдзынæ? 
Æз та йын ногæй сабырæй афтæ: 
- Дæ ацы куысты бынат у партийы райкомы æмæ обкомы 
номенклатурæ, фæлæ нын нæ домæнтæм ахæм уазал цæстæнгас 
куы дарай, уæд дæ куыстæй фæхаудзынæ, дæ зæрдыл æй бадар, иу 
пехуымпар дæр дын нал баххуыс кæндзæн... 
Мæ ныхæстæ мын ницæмæ ’рдардта Хъантемыр, уый æнхъæлдта 
æмæ æз хынджылæг кæнын. 
Уæд нæ быцæу йæ кабинеты цыдис. Æз телефоны хæтæл сис- 
тон æмæ уымы партийы райкомы фыццаг секретарь Катенёвмæ 
бадзырдтон æмæ йын афтæ зæгъын: 
- Абон фæссихор дæ бон у уæ бюройы уæнгты амбырд кæ- 
нын? Ныхасæн мæ хъæуынц, æцæг дзы кворум куыд уа, афтæ... 
- Исты æвзæр хабар æрцыдис? - фæтæрсæгау кодта уый, йæ 
хъæлæсыуагæй бæрæг уыд. 
Зæгъын, ис иу вазыгджын фарста, мах уæм нысангонд рæстæг 
Гаврилюкимæ уыдзыстæм, æцæг ма, дæ хорзæхæй, уырдæм Абайы- 
фыртмæ дæр фæдзурут. 
Куыд баныхас кодтам, афтæ. Фыццаг ныхасы бар радтой мæнæн: 
- Зæгъут-ма, уæ хорзæхæй, уæ районы адæмы æнæниздзинад 
куыд хъахъхъæд цæуы, уымæй разы стут? 
35 

- о. 
- Сымах разы стут, мах, министрад, партийы обком, уыцы 
хъуыддаг фæхуыздæрæн цы мадзæлттæ аразæм, уыдонæй? 
-О. 
- Мæнæ уæм ацы бонты мах хъæппæрисæй арæзт цæуы уæ 
рынчындоны кæрты ног дзæбæхгæнæн корпус. Исчи уæ махæй 
уæлдай уыцы хъуыддаджы йæ къух уазал доны дæр атылдта? 
— Нæ атылдта. 
Æмæ сын уæд Абайы-фыртæй мæ хъæстытæ фæкодтон: арæз- 
тадон куыстытæ дæргьвæтин кæнынц, афтæмæй зымæгæрбацæуы, 
нæ фиппаинæгтæ йæм нымады не сты... Курын уæ, цæмæй уый 
уыцы бынаты мауал уа... 
Иууылдæр мæ фарс рахæцыдысты. Хъантемыр уый æнхъæл нæ 
уыд, фæлæ йæм хъусæг нæ фæци. 
Уыцы изæр мæм нæхимæ телефонæй æрбадзырдта Министрты 
Советы Сæрдары хæдивæг Уаниты Зауырбег æмæ дын мын афтæ: 
— Цы у уый: партийы обкомы номенклатурæйы уæнгты мах 
æвастæй сæ куыстæй исын райдыдтай?.. Кæй рад у райсом та? 
Ахæм бар дын нæй, уый нæ зоныс? 
Æз ацы ныхасмæ цæттæ уыдтæн: 
— Зонын æй, Зауырбег, фæлæ уыцы лæг уыциу рæстæг у партийы 
райкомы номенклатурæ дæр æмæ йæ сæхи уынаффæмæ гæсгæ си- 
стой йæ куыстæй, æмæ сæ æз уый тыххæй бузныг дæн. Фæлæ сын 
кæд партийы обком сæ уыцы уынаффæ ивы, уæд уый йæхи бар у, 
ныр та уал, куыд рауад, афтæ рауад. 
Уый телефоны хæтæл æртъæпп ласта, æмæ йæ уæд бамбæр- 
стон: цыдæр сызмæнтынмæ хъавынц, дзæгъæлы фæдис нæ кæны. 
Сыстадтæн æмæ Билармæ бацыдтæн, уыцы афон ма иунæгæй йæ 
кабинеты бадт. Мæскуыйæ, дам, мæм хъуамæ сдзурой. Æз ын ха- 
бар кæрæй-кæронмæ ракодтон, чысыл раздæр мæм Уанийы-фырт 
куыд æрбадзырдта, уый дæр дзы нæ бамбæхстон. 
Билар иуцасдæр ницы дзырдта, хъуыдыты аныгьуылд, цæмæн- 
дæр-иу йæ сæр батылдта, стæй, æрмæстдæр уый куыд зыдта, афтæ 
йæ мидбылты бахудт, æмæ мæ ныр рох чи нал фæуыдзæн, ахæм 
ныхæстæ загьта: 
- Кæй зæгьын æй хъæуы, æмбал министр, дæхицæй партизан 
рауайын кодтай, фæлæ ма тыхс, мах уæддæр дæ фарс рахæцдзыс- 
тæм... 
Æмæ йæ уæд æз бамбæрстон: мæ принципиалондзинад йæ зæр- 
дæмæ фæцыд... 
Дыккаг ми. Мæнæ не стыр республикон рынчындон аразын 
куы сфæнд кодтам, уæд мæ фæндыдис, цæмæй уый, Цæгат Кавка- 
зы иннæ рæтты цавæр нæма уыд, ахæм рауайа, цæмæй мах нæ 
сыхæгты амбулæм, уымæн æмæ йæ дæхæдæг дæр зоныс, уыцы азты 
автономон республикæтæ алы хъуыддаджы дæр кæрæдзиимæ куыд 
ерыс кодтой, уый. Кæйдæр фæндыдис, цæмæй фыццаг уæм хъæу- 
уон хæдзарады, зæгьæм, нæхи Билары, кæйдæр та промышленно- 
сты æмæ афтæ дарддæр. Ноджы цавæрдæр Кучийы-фырты та, 
36 

мæхицæй зæгъын, нæ фæндыд фæстейы зайын медицинæйы. Уый 
раст уыдис. Фæлæ уæд аразын уагътой æрмæстдæр сæрмагонд 
проекттæм гæсгæ. Куы йæ райдыдтам, уымæй иуцасдæры фæстæ 
уьты проект мæ зæрдæмæ нал цыд, бавналæн та йæм хигъдауæй 
нæ уыд, Мæскуы нæ уагъта. Мæн та æндæр цыдæр фæндыд. Цы 
чындæуа? Аныхас кодтон Челдыты Алыксандримæ, уый уæд об- 
комы секретарьтæй иу уыд, стæй та Уаниты Зауырбегимæ æмæ 
сын загътон: 
- Цæй æмæ иу афæдзы æмгъуыдмæ уыцы рынчындон аразы- 
ны куыстытæ бауромæм, проектмæ ивддзинæдтæ бахæссæм, уыцы 
фæндонимæ Мæскуымæ ацæуæм... 
- Цытæ дзурыс? - ныддис кодтой сæ дыууæ дæр, - куыйты 
хæринаг дæ бакæндзысты. Цавæр афæдз у, нæ пълан та нын чи 
æххæст кæндзæн? 
Æмæ ма бирæ цыдæртæ. Бауырнæд дæ, Дамир, æз сæ уæддæр 
басастон. Стæй сын цы радзырдтон, уый дын зæгъон? Мыстыты 
æмбырды тыххæй. Уыдон фæбыцæу сты, чи, дам, нæ хъуамæ ба- 
кæна дзæнгæрæг гæдыйы къубалыл. Иууылдæр ныхъхъус сты. 
Уый Алыксандр æмæ Зауырбегæн уымæн радзырдтон, æмæ не 
’ртæйæ искæйы нæ фæндон зæгъыны тыххæй бацæуын хъуыд Би- 
лармæ. Сæ дыууæйæ иу дæр йæ ныфс нæ бахаста: 
- Дæхæдæг æм бацу! 
Цы гæнæн мын уыди, бацыдтæн æм. Æмæ дæ бауырнæд, бам- 
бæрста мæ, мæ фарс рахæцыд. Ноджы ма проектон институты уæды 
директор Реуазты Михалмæ йæхимæ фæсидт æмæ йын йæ хæс бам- 
барын кодта. Мах уымы специалисттимæ афтæ æнгомæй, афтæ 
зæрдиагæй бакуыстам уыцы проектыл, æмæ йæм уый фæстæ Мæс- 
куы æппындæр ницы фау æрхаста, уый нæ, фæлæ ма иннæ рес- 
публикæтæн дæр дзырдтой, уæлæ, дам, Ирыстоны бафæзмут. Абон 
уыцы институты сæйраг инженер Хъараты Хъауырбег цы кабине- 
ты бады, уырдыгæй дыууæ мæйы дæргъы æддæмæ мæ къах нæ 
равæрдтон. 
Иудзырдæй, афæдзы фæстæ уыцы рынчындон сарæзтам, мæн 
куыддæриддæр фæндыдис, афтæ. Æмæ та Билармæ дыккаг хатт 
бацыдтæн, зæгъын, цæттæ у, фæлæ дзы цæмæй нырыккон меди- 
цинон кусæнгæрзтæ уа, уый тыххæй нæ баулæфын хъæуы цæди- 
сон министр Петровскимæ. Сбад æмæ, дам, ныффысс. Æз та, зæ- 
гьын, кæд æм телефонæй ныдздзурид. Къуырийы фæстæ поезды 
сбадтыстæм æмæ æртыккаг бон йæ дуар бахостам. Æмæ ныл куыд 
бацин кодта, уый куы федтаис! Нæ цуры нын уайтагъд цай, конь- 
як авæрдта, зæрдæбын ныхас фæкодтам, цыдæриддæр дзы агуырд- 
там, уыдонæй нын иуæй дæр «нæ», зæгьгæ, нæ загьта, уæлахиздзау- 
тæй раздæхтыстæм столицæйæ... 
Иннæ хатт та мын ахæм хъуыддаджы тыххæй мæхи арвыста 
уырдæм. Медицинон институты ректор Тотраты Максимæн Со- 
ветон Цæдисы Æнæниздзинады министрадимæ цæмæндæр йæ 
хъуыддæгтæ нæ цыдысты, фыццаг бонтæй фæстæмæ кæрæдзийы 
нæ бауарзтой, æмæ уыдон Билары баййардтой, æндæрæй, дам, æй 
37 

баив. Билар та йæ нæ ивта, хъахъхъæдта йæ, мæнмæ гæсгæ, Æгка- 
цаты Валодяйы фæдзæхст æххæст кодта, цæмæн, уый абон дæр нæ 
зонын. Уыцы рæстæг Билар та йæхæдæг уыдоны раз фарста æвæрд- 
та, цæмæй нын нæ институты байгом кæной педиатрты хицæн 
факультет. Цæдисон министрад æм хæрам уыдысты Тотыры-фырты 
тыххæй æмæ йын-иу фыддæрагæн йæ фарста нæ лыг кодтой. Афтæ 
сæ ныхмæлæууд иу-фондз азы ахаста. Æрæджиау уæддæр Мæскуы 
сæрмагонд уынаффæ рахастой æмæ партийы ЦК-йы æххуысæй сæ 
дзырд ацыдис. Ног ректорæй снысан кодтой Адырхаты Агуыбейы. 
Ууыл иу-фондз мæйы бæрц рацыди, чи зоны, чысыл фылдæр, 
афтæ иу райсом мæ кабинеты телефон ныззæлланг кодта, хæтæл 
систон, æмæ дын Билар: 
- Адырхайы-фыртмæ Мæскуымæ сидынц, дзуаппон доклад, 
дам, скæн, сæ фароны уынаффæ ам куыд æххæстгонд цæуы, уый 
тыххæй. Дæ бон йемæ ацæуын нæ бауид, цæмæй сæ размæ цалдæр 
фарстайы дæр æрæвæрат?.. 
Æз хабар бамбæрстон æмæ йæ афарстон: 
- Æмæ Адырхайы-фырт ныртæккæ дæумæ ис? 
О, мæнмæ, дам, ис. 
Æмæ йын уæд æз афтæ зæгъын: 
- Сæ уыцы уынаффæ фаг æххæстгонд кæй нæ цыдис, уый æз 
зонын, уымæ гæсгæ нæ кæдæм æрвитыс, уым нын хорзæй ницы 
зæгъдзысты, сæ пырх ныл акалдзысты, ноджы нын нæ курдиаттæ 
дæр ницæмæ ’рдардзысты, æмæ ректоры фæнды, цæмæй уыцы 
бæрнондзинады иу хай æз дæр мæхимæ райсон. Фæлæ кæд ды 
зæгъыс, уæд мын цы гæнæн ис, кæйдæр загъдау, тынг мæ нæ фæн- 
ды, фæлæ... 
~ Ацу, ацу, дæу уым алчидæр зоны...Сæйрагдæр у педиатрты 
факультет байгом кæныны фарста. Бацархай. 
Зæгъын, фондз азы дæргъы нæ министр Трофимовимæ иумæйаг 
æвзаг куы не ссардтат, куы ныссуйтæ стут, уæд нын дзы исты 
рауайдзæн... 
- Ды дзы рауайын кæн. Дæ бон цастæ у, уый мын æнæзонгæ 
нæу... 
Æз æй бамбæрстон, обкомы секретарь хъуыддагыл кæй тыхсы, 
уый æмæ зæрдиагæй фæраст дæн. 
Æмбырд уыдис Советон Цæдисы Æнæниздзинады министра- 
ды хæдзары, фæндзæм уæладзыджы, разамынд ын лæвæрдта цæ- 
дисон министр Трофимов йæхæдæг, æхсæзсæдæ адæймаджы бæрц 
дзы уыдис уазджытæ бæстæйы алы кæрæттæй. Æппæты разæй три- 
бунæмæ рацыд Адырхайы-фырт, радзырдта, цы уыдис æмæ цы нæ 
уыдис, уыдæттæ дæр, мæнæ-иу уыцы заман куыд уыдис, афтæ сыл 
къæхтæ ’мæ къухтæ дæр ма бафтыдта, стæй фæстагмæ, цы курдиæт- 
тимæ æрцыдис, Биларимæ кæуыл баныхас кодтой, уыдон ныма- 
йын райдыдта. Æртæ курдиатæн дæр министр Трофимов мæнæ 
ахæм дзуæппытæ радта: 
- Нæ, уымæй ницы рауайдзæн... 
- Уымæн нын нырма фадат нæма ис... 
38 

- Нæ бон нæма у... 
Адырхайы-фырт хабар бамбæрста, фæтæргай æмæ трибунæйæ 
æрхызт, иннæ курдиат нал загьта. 
Залы адæм дæр, цы у, уый бамбæрстой, ныхъхъус сты, дарддæр 
цы уыдзæни, уымæ ’нхъæлмæ кастысты. Æз раззаг рæнхъы бад- 
тæн, æмæ Трофимов мæнмæ фæкомкоммæ, мæ ном æмæ мæм мæ 
фыды номæй сдзырдта: 
- Иугæр кæд ды дæр ам дæ, уæд дæ, æвæццæгæн, æмæ исты 
зæгъын фæнддзæн, - табуафси, мæнæ дын трибунæ. 
Мæн уырдæм цалдæр санчъехы скæнын йеддæмæ нæ хъуыд. 
- О, æз сымахæй хуынды гæххæтт нæ райстон, фæлæ нын мæнæ 
Адырхайы-фыртимæ нæ партийы обком бахæс кодта ардæм æрцæ- 
уын æмæ уын уæ размæ цалдæр фарстайы æрывæрын, ректор сæ 
кæронмæ нал загьта, фæлæ уæм кæсын æмæ нын сæ ницæмæ да- 
рут, «нæй, нæй» кæнут, æмæ ма уын æз та цы зæгьон? 
Уыдон æз цæугæ-цæуыны загътон. Трибунæйы та мæнæ афтæ 
райдыдтон: 
- Владимир Васильевич, мæн фæнды дæумæ иу фарста рат- 
тын, кæд ректоры ныхас ницæмæ дарут, уæд. Зæгъут-ма мын, дæу 
партийы Централон Комитет искæцы бæстæмæ, зæгьæм, дæлæ, 
Чехословакимæ хъуыддаджы балцы куы арвитид æмбæлтты къор- 
димæ æмæ дын куы ныффæдзæхсид, сæ разамонджыты размæ сын 
мæнæ ахæм æмæ ахæм фарстатæ сæвæр, зæгъгæ, уæд цы кусæг 
уаис? 
- Цыдæр дæлгоммæ ныхæстæ кæныс, æмбал министр, - йæ 
бынатæй дæр ма сыстад Трофимов, - фæлæ, дæ зæрды цы ис, уый 
зæгь... 
Æз æй зыдтон, аргъ мын кæны нæ хицау, уый, мæ фæсаууонмæ 
мæ республикæты иннæ министрты æхсæн цалдæр хатты раппæ- 
лыд, æвæццæгæн, уымæй пайда кæнгæйæ, æз къæйныхдзинад рав- 
дыстон: 
- Æз мæ зæгьинæгтæ нæ зæгъдзынæн, цалынмæ мын ды мæ 
фарстайæн дзуапп нæ радтай, уæдмæ. 
Уый йæ сæр батылдта, йæ амонæн æнгуылдзæй мæм бавзыста, 
фæлæ уæддæр загъта: 
- Кæй зæгъын æй хъæуы, æххæст кодтаин ЦК-йы фæдзæхст. 
- О, ~ фæцырд æм дæн æз. - Раст зæгъыс. Мах дæр Адыр- 
хайы-фыртимæ æххæст кæнæм партийы обкомы фæдзæхст, сымах 
та нын нæ дзых схæлиу кæнын дæр нæ уадзут... Æз иннæ фарстаты 
кой нал кæнын, фæлæ ныр фондз азы дæргьы нæ партийы обком 
уыцы фарста уæ размæ æвæры, сымах æм цæуылдæр хæрам стут 
æмæ уæ къæхтæ ныссагътат, нæ коммæ кæсут... Куыд æй зонут, 
афтæмæй ныртæккæ у 1974 азы октябрь. Мах, Ирыстоны, а дыууæ 
боны бæрæг кæндзыстæм, нæ адæмæн зынаргъ чи у, ахæм юбилей: 
200 азы æххæст кæны, Уæрæсеимæ куы баиу стæм, уымæй. Зæ- 
гъæм, гъер нын нæ уыцы стыр бæрæгбонмæ нæ институты педиатр- 
ты факультет куы байгом кæниккат, уæд уый æгас республикæ- 
йæн дæр уаид æнахуыр хорз лæвар, æгас Иры дзыллæтæ дæр уæ 
39 

фæбузныг уаиккой. Бирæ цыдæртæ уæ нæ агурæм, уыцы хъуыддаг 
æнцонæй саразæн ис. Алы аз дæр институтмæ райсæм 300 студен- 
ты, фылдæрæн гæнæн нæй, бюджет нæ амоны. Фæлæ мæнæ афтæ 
бакæнæн цæуыннæ ис: 200 студенты ныууадзæм дзæбæхгæнæн фа- 
культеты, 100 та райсæм, ныр уæ къорд азы кæй агурæм, уыцы 
факультетмæ. Хабар уый мидæг ис, æмæ нæм педиатртæ нæ фаг 
кæны, сымах та нæ не ’мбарут, растдæр зæгьгæйæ та уæ мах бам- 
барын нæ фæнды. Зæгьут-ма, цæуыннæ ис афтæ бакæнæн? 
Трибунæйæ мæ бынатмæ куы ’рхызтæн, уæд кæсын, æмæ нæ 
министр йæ сæр æруагъта, хъуыдыты аныгъуылд, стæй йæ се ’ппæт- 
дæр куыд хъусой, афтæ хъæрæй загьта: 
- Æцæгæй дæр, мах Ирыстонимæ цæуыл тох кæнæм, уый не 
’мбарын. Мæнæн Кучийы-фырты хъуыдытæ мæ зæрдæмæ цæуынц. 
Цæй æмæ райсоммæ дзæбæх уынаффæ рахæссæм... 
Дыккаг бон нæм фæдзырдтой æмæ нын сæ уынаффæ нæ къухы 
фæсагьтой, æрцæрут, дам, байгом кæнут уæ ног факультет... 
Мах дæр разыйы худт кодтам, уыдон дæр. 
Æрæджиау ма нæ министр Агуыбейæн афтæ: 
- Хъæбæлойы-фыртæн зæгьут, мæнæ, зæгь, Кучийы-фыртæн кув... 
Мæскуыйæ куы раздæхтыстæм, уæд æз Билармæ нæ бакуымд- 
тон, Агуыбе иунæгæй бацыд, уырдыгæй та мæныл ракодта йæ фæн- 
даг, хабæрттæ, дам, ын радзырдтон, Чехословакийы тыххæй мæс- 
куыйаг министрæн куыд загьтай, уый кой дæр нæм рауад æмæ, 
дам-иу Билар куы ныххудти, нæ дыууæйæн дæр фæарфæтæ кодта, 
институты нæ, фæлæ, дам, æгас республикæйы кад бахъахъхъæдтат. 
Уымæй иуцасдæр рæстæг рауад, афтæ та мæм иу райсом Билар 
телефонæй æрбадзырдта, уыцы уæзданæй райдыдта йæ ныхас: 
- Æмбал министр, куыд кæсын, афтæмæй медицинон инсти- 
тут æнæ дæуæй æппындæр нæ фæразы. Мæнæ... 
Дзырд нæма фæци, фæлæ йæ мæ зæрдæ уайтагьддæр базыдта: 
Агуыбе та уымæн йæ кабинеты ис, мæнæй та йæ цыдæр хъæуы... 
- Афтæ зæгьы, Эльбрус йеддæмæ, дам, уыцы хъуыддаджы ничи 
сарæхсдзæн, æндæр ранæй искæйы æрбахонын та, дам, худинаг у 
Ирыстонæн. 
Зæгьын, цы у? 
- Ацы ахуыры аз дзы хъуамæ байгом кæной социалон гигиенæ 
æмæ æнæниздзинады организацийы кафедрæ. Йæ сæргъы куы 
’рлæууис, уый йæ фæнды. Мах дæр фæнды. 
- Æмæ мæхи куыстытæй мæ къубалмæ куы дæн, Билар Емаза- 
евич, куы нæ сыл аххæссон? - æфсон ссарыныл афæлвæрдтон. 
- Аххæсдзынæ, æмбал министр, аххæсдзынæ. Не ’нæзонгæ нæ 
дæ... Иу афæдз дзы уæддæр бакус. 
Афæдз нæ, фæлæ æнæхъæн фараст азы уым баззадтæн, мæ 
фыццаг лекци дзы бакастæн 1970 азы, сентябры. 
Раст зæгъгæйæ мын уыцы куыст мæхицæн дæр бирæ радта, 
уымæн æмæ, ахуыртæм цæттæ кæнгæйæ, бакастæн бирæ алыхуы- 
зон медицинон литературæ, базонгæ дæн стыр ахуыргæндты 
фæлтæрддзинадимæ. 
40 

Иудзырдæй, абон ыл фæсмон нæ кæнын. Рагацау дын æй зæ- 
гьон, Дамир. Æз нæ Ирыстоны æнæниздзинадæн цыдæриддæр са- 
рæзтон, уыдон иууылдæр - Билары рæстæг. Æгкацы-фыртæй ницы 
хъаст кæнын, уымæн уæд хæсты фæстæ йæ авналæнтæ къуындæг 
уыдысты, тынг æй кæд фæндыдис, уæддæр, стæй, раст дын куы 
зæгъон, уæд мæхæдæг дæр мæ тæккæ ногæй уыдтæн, зоныс æй, 
министрæй ничи райгуыры, цалынмæ мæ хæстæ, мæ гæнæнтæ ба- 
зыдтон, уæдмæ дыууæ азы агæпп ластой, - Валодяйы систой. Один- 
цовы та хъæугæ ницы кодта. Æз нæ хъуыды кæнын, уый хъæппæ- 
рисæй Ирыстоны æнæниздзинадæн исты арæзт æрцыдис, уый. 
Æз мæхæдæг æппæты тынгдæр сæрыстыр дæн, рæуджытæ дзæ- 
бæх кæнынæн кæй сарæзтам, уыцы рынчындонæй, ахæм низы аза- 
рæй чи мардис, уыдоны нымæц дзæвгар фæкъаддæр ис. Нæ рес- 
публикæ 1959 азы дæр ма уыцы бæрæггæнæнтæй Уæрæсейы ми- 
дæг ахста фæстаг бынæттæй иу, фондз азы фæстæ раззагдæрты 
æхсæнмæ рацыдыстæм. Уыдис дзы 850 сынтæджы. Ацы хъуыдда- 
джы Билары бавæрдæн аргъ нæй. Уый хъæппæрисæй нæм æххуыс- 
мæ ссыдысты дзæвгар æмгъуыдмæ æнæхъæн æртæ наукон-иртасæг 
институты хуыздæр минæвæрттæ Мæскуы æмæ Ленинградæй. Уыцы 
низимæ тохы нæ фæлтæрддзинад Æнæниздзинады министрад ахæ- 
лиу кодта æгас бæстæйыл, алырдыгæйты нæм цыдысты уынæг, 
дис кодтой, цас нын бантыст, ууыл, Советон Цæдисы Министрты 
Совет та нын радта сæрмагонд преми. 
Ныр хатгай Биларимæ искуы адæмы æхсæн куы сæмбæлæм, 
уæд афтæ фæзæгъы: 
- Кучийы-фырт уыцы рынчындон йеддæмæ йæ цæргæбонты 
куы ницы сарæзтаид, уæддæр уый фаг уыдаид ахæм карз низ йæ 
бындзарæй сыскъуынынмæ. 
Мæхицæй хуыздæр та йæ ничи зоны, партийы обкомы уæды 
секретарь уыцы хъуыддаг сарæзыныл цас бафыдæбон кодта, уый. 
Æртыккаг ми. Иу фæззæг Билар стыр æмбырд сарæзта æмæ 
дзы ныхас цыд, Мæскуы нын иннæ азмæ санаторитæ æмæ ку- 
рорттæ аразынмæ цы ’хца рауæлдай кодта, уыдон раст бахардз 
кæныны фарстатыл. Фыццаг ныхасы бар æрхауд ме ’рвад, обкомы 
секретарь Кучиты Агуыбемæ æмæ уый бæлвырд радзырдта, уыцы 
куыстуæттæ абон цы уавæры сты, куыд сæ хъахъхъæнæм, куыд 
аразæм, цы адæм дзы ис, уыдонмæ цавæр цæстдард цæуы, мæнæй 
дæр, куыд министрæй, афтæ рафаудта, сæ нымæц цæмæй фылдæр 
кæна, ууыл, дам, нæ тыхсы, раппæлыдис сыхаг Кæсæг-Балхъа- 
рæй, уыдон, дам, Хрушёвы зæрдæмæ фæндаг ссардтой, æмæ фæ- 
зындис ЦК-йы сæрмагонд уынаффæ: ныр уыдон ног санаторитæ 
æмæ курорттæ аразынмæ февнæлдтой, мах та уыцы цыппарыл 
æрлæууыдыстæм, уыдонмæ дæр хуызæнæн нæ зилæм. 
Уый фæстæ трибунæмæ рацыд республикæйы профцæдисты 
сæрдар Беккуызарты Рамазан æмæ æппæлæгау ракодта, Мæскуы 
сын цас æхца радта, уымæй, ранымадта, иннæ аз ног корпустæ 
кæм фæзындзæн, уыцы бынæттæ — Тæмиск, Хъæрмæдон, Редант... 
41 

Уый дын бафиппаинаг дæн, Дамир. Æхсайæм азты дæр ма 
уыдон хаудтой махмæ, стæй фæзынд æнахуыр уынаффæ, æмæ сæ 
профцæдисты æвджид бакодтой, махæй сæ айстой. 
Уыцы æмбырд кæронмæ фæцæйхæццæ кодта, афтæ дын мæ 
Билар куы сыстын кæнид: 
- Æмбал Æнæниздзинад хъахъхъæнынады министр, дæумæ ацы 
фарстайы тыххæй æппын ницы зæгъинаг ис? Цыдæр æнахуыр хъу- 
сæй лæууыс.Уый дын мæ зæрдæмæ нæ цæуы. 
Нæй, зæгъын, мæ размæ æппæтдæр загътой. 
- Ау, дæумæ нæ ныхас æппындæр ницы бар дары? 
Зæгъын, дары, фæлæ мæ зæгъын ницы фæнды. 
- Ау, уый та куыд? Уыцы ран нæ адæм сæхи куы фæдзæбæх 
кæнынц, уæд дын уый уæлдай цæмæн у? Диссаг мæм кæсы. 
- Нæ, уæлдай мын нæу, фæлæ... 
- Фæлæ цы? Уæдæ уæд хъусæй цы лæууыс? Цы дыл æрцыд 
иннæ хæттытæй уæлдай? 
Гъе ахæм диалог рауад не ’хсæн, иууылдæр ныссабыр сты, сæ 
каст махмæ скодтой. Иудзырдæй, нæ мæ ныууагьта. 
Æмæ уæд æз загьтон: 
- Дыууæ сахаты бæрц лæмбынæг хъусын уе ’ппæтмæ дæр æмæ 
мæм афтæ кæсы, цыма иннæ хæттытау ныр дæр уæ уынаффæ цæттæ 
у, æмæ уæд ахæм уавæры фæнды дзур, фæнды - ма. Тыгъд быды- 
ры астæу дымгæйы æхситтау. Æз цы зæгьинаг дæн, цы хъуыды 
кæнын ацы фарстайы тыххæй, уыдон уæ раныхæстæм дард сты, 
сæдæ стай градусы æрзылдау. Гъе уымæн мæ нæ фæндыд радзу- 
рын. Дзæгъæлы мын фæуыдзæн... 
- Нæ, уæддæр зæгъ. Æз дæ мæхæдæг уый курын. Æви дын 
лæгъстæтæ акæнон, æмбал министр? Фæнды дæ?.. Дæ хуыцауы 
хатырæй-ма мæнæ размæ рацу. 
Залы чидæртæ схудтысты. 
Абон дæр æй нæ зонын, цæмæн, уый, чи зоны, рагацау цы 
уынаффæ рахастой, уый йæхи зæрдæмæ дæр нæ цыд Биларæн, 
гуырысхо йыл кодта, чи зоны йæ фæндыд, цæмæй йæ фарс рахæ- 
цон, кæннод та йын^хъыг уыд, хъусæй кæй лæууыдтæн, уый. Нæ 
зонын, нæ зонын... Йæ бафæрсынмæ мæ ныфс нæ бахастон 
- Цы уынаффæ рахæсдзыстут, уый уæхи хъуыддаг у, фæлæ-иу 
мæм хæрам мачи фæуæд, цы хъуыды кæнын, уый куы зæгьон, уæд. 
Ахæм стыр æхцатæ, адæм æрмæстдæр хуысгæ кæм кæндзысты, ахæм 
корпустæ аразыныл хардзгонд куы ’рцæуой, уый раст нæу... 
Уыцы ныхæстæ цæугæ-цæуыны загьтон. 
Трибунæйы та мæнæ афтæ райдыдтон: 
- Билар Емазаевич, ды арæх фæдзурыс, иу чидæр галы йæ 
сыкъатæй куыд æрцахста, стæй куыд нал зыдта, куыд сæ суæгъд 
кæна фæстæмæ, цæмæй йæ ма барæхойа. Нæ фыццаг докладгæнæг 
дæлæ кæсæгæй феппæлыд, дыууиссæдз санаторийы, дам, сарæз- 
той. Фæлæ нæ дзæбæх сыхæгтæ рагацау нæ ахъуыды кодтой сæ 
фидæны хæрдзтыл æмæ ныр фæдис систой, куыдæй ма сæ фервæ- 
зой, уый нæ зонынц. Махмæ не стыр бæстæйы алы кæрæттæй сæхи 
42 

дзæбæх кæнынмæ, сæ фæллад суадзынмæ ссæуынц шахтертæ, ме- 
таллургтæ стыр æхцатимæ. Уыдонмæ кæсын хъæуы, уырдыг сын 
лæууын хъæуы. Цæмæн хъуамæ æфснайой нæ сылгоймæгтæ уыдо- 
ны фæстæ, аккаг мызд сын куынæ фидæм, уæд? Афтæмæй та сæ 
фылдæр æрыгæттæ сты, кусынц санитартæй, кæртмæрзджытæй. 
Цæрæнбынæттæ сын нæ дæттæм, афтæмæй та сæ хæдзæрттæй фæ- 
хауæггаг сты. Мах уыййас санаторитæ чердæм хъæуы, цæмæй нæм 
нæ Цæдисы алы кæрæттæй ныххæррæтт кæной? Кæд кадыл мæлæг 
стæм, уæд сæ бирæ нымæц сæйрагдæр нæу. Уыцы хъуыддаджы 
кадджын суæвынæн, ныртæккæ нæм цы цыппар санаторийы ис, 
уыдон дæр фаг сты, æрмæст дзы хъæуы æнæмæнг саразын æмбæлгæ 
уавæртæ. Уый куы нæ уа, уæд кадджын нæ, фæлæ ма нæ худинад- 
жы хъæр дæр айхъуысдзæн. Зæгъут-ма мын, цæмæн нæ хъæуы, 
æрмæст хуысгæ кæм кæндзысты, ахæм корпустæ, дзæбæхгæнæн 
корпустæ нæм куы нæ ис, уæд? Æртæ дохтыры уыцы-иу рæстæг иу 
кабинеты сæ рынчынты куы рауын-бауын, рафæрс-бафæрс кæ- 
нынц, уæд уый цæмæн æмæ кæмæн æххуыс у? Мæн куы фæрсик- 
кой, уæд æз ацы фондзазоны саразин æрмæст дзæбæхгæнæн базæ, 
нæ цыппар санаторийы та - хæрæндæттæ, кинозалтæ, дон сæм 
бауадзин... Бирæ хабæрттæ дзы ис. Уыцы санаторитæ ам куы сбирæ 
уой, уæд сын Æппæтцæдисон профцæдистæ та путевкæтæ уæй 
кæндзысты, æхца махмæ нæ зайдзысты, фæлæ цæудзысты Мæскуы- 
мæ. Кæд уæ уый фæнды, уæд - табуафси... 
Мæ ныхас куы фæдæн, уæд залы афтæ сабыр уыд, æмæ дзы 
бындзы гуыв-гуыв дæр ма хъуысти. Иуцасдæр ничи ницы дзырдта, 
стæй Билар йæхи нал баурæдта æмæ кæронбæттæн ныхас загъта: 
- Абон мæнæ ацы трибунæмæ Кучиты мыггагæй дыууæйæ ра- 
цыдысты. Иу - барвæндонæй, иннæйы архъанæй раластон... Гъемæ 
архъанæй кæй раластон, уый раныхас, сымахæн нæ зонын, фæлæ 
мæ зæрдæмæ тынгдæр фæцыдис. Куыд у уый, æмæ æртæ дохтыры 
иу кабинеты тухæнæй марынц сæхи дæр æмæ рынчынты дæр? Кæнæ 
æртæ радæй цæуынц хæрæндонмæ, æртæ радæй кинозалмæ. Куыд 
ис уыдæттæн быхсæн? 
Иудзырдæй, Дамир, уыцы фондзазоны уыцы æхцайы фæрæзтæ 
иууылдæр хардзгонд æрцыдысты дзæбæхгæнæн службæ бахуызæн 
кæнынæн: уæртæ Тæмисчы сарæзтой клуб, хæрæндон, бальноло- 
гион корпус, афтæ уæлæ Реданты дæр. Бирæ цыдæртæ ма... 
Зæгь-ма мын, дæ хорзæхæй, ахæм секретарьтæ нæм бирæ уыд, 
кæцытæ бюройы размæ фарстамæ æркастысты, уынаффæ рахас- 
той, банымадтой йæ бындуроныл, фæлæ уæддæр æрбахуыдтой ца- 
вæрдæр министры, байхъуыстой йæм, æмæ уый фæстæ обкомы 
фыццаг секретарь йæхимæ бæрнондзинад райста æмæ раздæры 
уынаффæ хуыздæрæн аивта? Се ’ппæт секретарьтæм ахæм ныфс 
разындаид? 
Уымæн ма дын иу ахæм дæнцæг. Зоныс æй, советон дуджы 
рæстæг-иу партийы ЦК, республикæтыл хæрзиуджытæ уаргæйæ, 
рагацау сæрвыста йæ уынаффæ: мæнæ ацы хæрзиуæг хъуамæ рад- 
тай уырыссагæн, мæнæ иннæ та иронæн, хъуамæ йыл цæуа уал 
43 

азы, уа партион кæнæ фæскомцæдисон æмæ афтæ дарддæр. Хъуы- 
ды ма йæ кæндзынæ дæхæдæг дæр. Бюройы сæм-иу сæрмагондæй 
æркастысты. Иу ахæм бюройы фæстæ мæм Билар бадзырдта æмæ 
дын мын афтæ: 
- Мæ зынаргь министр, Ленины орден кæмæн дæттинаг стут, 
уæ уыцы кандидатурæ бюройы уæнгты зæрдæмæ нæ фæцыд. Иу 
дæр ыл не схъæлæс кодта. 
- Ау, уый та куыд? - ныддис кодтон æз, - алырдыгæй дæр æй 
бæстон сбæрæг кодтам, суанг маÆдасдзинады комитеты дæр, кад- 
джын дохтыр... 
- Уый сæйрагдæр нæу, — аскъуыдта мын мæ ныхас Билар, — 
афтæ зæгъынц, хæсты заман, дам, дæлæ Мæздæджы цæф немыцаг 
салдæтты дзæбæх кодта... 
Æмæ йын æз уæд афтæ: 
- Тынг раст кодта... Дохтыр хъуамæ дзæбæх кæна алкæйы дæр, 
йæ хæлары дæр, йе знаджы дæр. Ард бахордта уый тыххæй. Немы- 
цаг дохтыртæ та махуæтты дзæбæх кодтой. 
- Дæхицæй тыххæй философ ма араз, - мæ ныхас та мын 
æрдæгыл аскъуыдта обкомы фыццаг секретарь, - мах нæхæдæг 
уынаффæ рахастам уыцы Ленины орден æндæр дохтырæн раттын, 
кæд Æнæниздзинады министр уый ныхмæ ницы зæгъы, уæд. Æз 
нæ кусджытæн бабар кодтон, цæмæй дæм рады бюромæ фæдзу- 
рой... 
Æмæ мын, сæхæдæг кæй равзæрстой, уыцы дохтыры мыггаг 
дæр загъта - Грибанов. Уый уæд куыста мæнæ мæ бынаты, мæнæ 
ацы кабинеты бадт, æцæг йе стъол æндæрырдæм æвæрд уыдис. Æз 
Билары ныхæстыл æвиппайды нæ ахъуыды кодтон, дзуапп рат- 
тынмæ йæм нæ сарæхстæн, фæлæ мæм æцæгæйдæр уыцы бюромæ 
куы бадзырдтой, уæд æнæисты зæгьгæ нæ фæлæууыдтæн. Бюротæ- 
иу куыд кодтой йæ заманы, уый дæ нæ ферох?.. Инструктор док- 
лад скæны, стæй документтæ фыццаг секретары цур æрæвæры. 
Билар сыстад æмæ мæнмæ комкоммæ кæсы, цымæ æз та цы зæ- 
гьин, зæгьгæ. Æз фæстейы бадын, хъусæй уал лæууын... Грибано- 
вы кандидатурæ мæ зæрдæмæ нæ цыд. Фыццаджыдæр, нырма 
нымад мæйтæ йеддæмæ нæма куыста ацы рынчындоны, ницыма 
равдыста, ницыма сарæзта, дыккагæй та, раздæр цы поликлини- 
кæйы сæргьы лæууыд, уым, иннæтæй хъауджыдæр, æнахуыр лæг- 
гад кодта... Билары бинонтæн, уый алчидæр зыдта. Хъæбæлоты 
дохтыр æй хуыдтой, Билары зæронд мадмæ ныффидар кодта йæ 
сылгоймаг дохтыртæй кæйдæр, уый æхсæвæй-бонæй уыдонæй нæ 
цыд, зылди йæм, суанг ма-иу ын базарæй продукттæ дæр хаста. 
Æз уыцы хабæрттæ раздæр дæр зыдтон, фæлæ, ау, адæм не стæм?! 
Чи зоны, раст нæ уыдтæн уæд, Дамир, фæлæ мæ бамбар, мæ 
удыхъæд ахæм у. Нал фæлæууыдтæн, сыстадтæн æмæ загътон: 
- Билар Емазаевич, махæн, Æнæниздзинады министрады кус- 
джытæн, уыцы кандидатурæ нæ зæрдæмæ нæ цæуы. Цæмæй йын 
ахæм стыр хæрзиуæг раттат, уый тыххæй уæм мах ницавæр курди- 
ат æрбарвыстам...Фæлæ кæд партийы обкомы бюро уый тыххæй 
44 

уынаффæ рахæсса, уæд æй æххæст кæнын мæ хæсыл нымайдзы- 
нæн, ныр та уæ куыд фæнды, афтæ кæнут... 
Билар мæм иуцасдæр æнæдзургæйæ фæкаст, йæ уадултæ фæ- 
лурс кæнын райдыдтой, уый бафиппайдтон, стæй йæ сæр фæгуы- 
быр кодта æмæ загьта: 
- Гъемæ хорз, æмбал министр, цыбыр рæстæгмæ æрбахæссут 
курдиат æндæр дохтыры тыххæй, кæцы æнæмæнг уа уыцы стыр 
паддзахадон хæрзиуæджы аккаг... 
Бюройы уæнгтæй хъыпп-сыпп дæр ничи скодта. Иннæ хæттытау. 
Билары фæдзæхст æз цалдæр боны фæстæ сæххæст кодтон, æмæ 
уæд Ленины орден райста æндæр дохтыр, сылгоймаг, хæсты ар- 
хайæг. Фæлæ мæнæ уыцы бон бюройæ куы рацыдтæн, уæд мыл 
къæридоры иуцалдæрæй амбырд сты: 
- Уый куыдтæ кæныс, обкомы фыццаг секретаримæ йæхи афтæ 
чи фæдары, цæмæн быцæу кæныс йемæ, фæстиуджытыл цæуыннæ 
ахъуыды кæныс? 
Æмæ ма ноджы цыдæртæ. Æз дымыстæр никуыдæр уыдтæн. 
Æгæр æргомныхас кæй дæн, бюроты хатгай мæхимæ æгæр бирæ 
бартæ кæй райсын, уый тыххæй-иу арæх уайдзæфы ныхæстæ хъуыс- 
тон, фæлæ æз мæ уыцы ахæм миниуæгæн бæрц зыдтон, уый нæ, 
фæлæ пайда кодтон мæнæ ахæм аргументæй: мæнæн мæ хъуыды 
ахæм у, фæлæ кæд партийы обком уынаффæ рахаста, уæд æй æнæ- 
мæнг æххæст кæндзыстæм, — уый нæ хæс у. Уый-иу уавæр фæлæ- 
мæгьдæр кодта, фæлæ дын æй зæгъын: Билар мæнæй йæ маст ни- 
куы иста. Иу заман мæ хъавыдысты Министрты Советы Сæрдары 
хæдивæгæй сæвзарын, стæй та - фæстæдæр - медицинон инсти- 
туты ректорæй сæвæрын, фæлæ сæ уый кой дæр не суагьта, æмæ 
мæм уæд цыдæр дызæрдыгдзинад фæзынд. Æвæццæгæн, зæгьын, 
уыцы зондджын лæг хъуыды кæны: ам цы у, уый уынæм, фæлæ 
йын уæлдæр бынаты фылдæр бартæ куы раттæм, уæд уым та цы 
уыдзæн, йæхи куыд дардзæн, кæцырдæм ахæцдзæн? Зæгъæм, рек- 
тор ссис, уæд æм фæлварæнты рæстæг обкомы кусджытæ дзурын 
куы райдайой сæ сывæллæтты, сæ хæстæджыты, сæ зонгæты сы- 
вæллæтты тыххæй, уæд, Хуыцау йæ зонæг, кæцырдæм расимдзæн? 
Лæг æй горæххæсткомы сæрдар скæнид, стæй йæм бадзур, мæнæ- 
ма мын мæ хæстæгмæ квартирæйæ фæкæс, зæгьгæ, æмæ дыл куы 
сбустæ кæна, уæд та? Нæ, фæлтау мæнæ мæ фарсмæ уæд... 
Фæрæзта мын, æдзухдæр мæм-иу лæмбынæг байхъуыста, мæ 
хъæппæрисы фарс-иу рахæцыд. Нæ министрады куыста, æз æй 
уым æрбаййæфтон, иу дзæбæх уырыссаг лæппу. Мæ зæрдæмæ цыд 
йæ архайд æмæ Билармæ бацыдтæн, уый мын, зæгьын, хæдивæг 
кæнын бауадзут, уæды домæнтæм гæсгæ хæдивæг æндæр адæмы- 
хаттæй хъуамæ уыдаид, радзырдтон ын, зæгъын, фронты кæрæй- 
кæронмæ фæцис, у афицер, æрмæст сахъатæй сыздæхт, ис ын про- 
тезтæ, цæуы лæдзджыты æххуысæй. Æнæуи та у ахуыргонд, уæл- 
дай митæ йæм нæй. 
- Æмæ цы диссаг у, сахъат кæй у, уый? Кæд ыл сæр ис, уæд 
уый сæйрагдæр у... Мæнæ-ма йæ хæстæгдæр бюромæ ’рбакæн. 
45 

Бакодтон æй, радзырдтон, цыдæриддæр хъуыди, уыдон, куы 
фæдæн, уæд иууылдæр ныхъхъус сты, стæй кæрæдзимæ гæсгæ рай- 
дыдтой: уый куыд фидаудзæн, Билар Емазаевич, уыцы бынаты куы 
уа, уæд æй искуыдæмты цæуын хъæудзæн, Мæскуыйы нын хицауад 
нæ зæгъдзысты, иу æндæр æнæниз лæг не ссардтат Ирыстоны, 
зæгьгæ, лæдзджытимæ кæй онг ахæццæ уыдзæн æмæ афтæ дарддæр. 
Билар сæ ’рдæгыл аскъуыдта: 
- Æмæ уым диссагæй цы ис? Искæйы фос давгæйæ нæ, фæлæ 
дæлæ фронты ахауд йæ къах, бакæсут-ма, йæ риу хæрзиуджытæй 
куыд у. Бирæтæ уырдыгæй æнæистæмæй куы раздæхтысты. 
Стæй ракодта ахæм хабар. Хæсты рæстæг йæ бынатæй суæгьд 
кодтой Цæгатаг флоты командыгæнæджы, контр-адмиралы, йæ 
мыггаг дæр ын зыдтон æмæ мæ ’рбайрох, йæ разамындæй цавæр- 
дæр хæстон операци кæй фæсыкк ис, уый тыххæй. Йæ бæсты йын 
æндæры цыдæр æрæгмæ агуырдтой, цыдæр æрæгмæ цыдысты Ста- 
линмæ, уый мæты бацыд æмæ уæд Жуковмæ бадзырдта, цы хабар, 
дам, у. Уый йын басасти: 
- Æмбал Сталин, ис нæм хъæугæ кандидатурæ, фæлæ протез- 
тыл цæуы, æмæ нæ уый къуылымпы кæны... 
- Æмæ сымах цы хъыгдарынц уыцы протезтæ? - ныддис код- 
та Сталин, - йæ сæр уæлейы кусы æви нæ? 
- Кусы. 
Æмæ йæ Сталин æрбахонын кодта йæхимæ, уыцы стыр бына- 
ты йæ сæвæрдта, суанг хæсты кæронмæ дзы фæци... 
Искуы мæ раппæлыдис Билар, искуы афтæ загьта, мæнæ нæм 
иу хорз министр ис, Кучийы-фырт, зæгьгæ, æз ахæм дæр нæ хъуыды 
кæнын. Фæлæ цалынмæ куыстон, уæдмæ хорзæхджынгонд æрцыд- 
тæн ордентæ æмæ майдантæй. Æппæты фыццаг хæрзиуæг райстон 
Æгкацаты Валодяйы рæстæг. Уый мын обкомы æппæтзонæг инст- 
руктортæ хæрзæггурæггаджы хуызы загътой, орден, дам, дын дæт- 
тынц, «Знак Почёта», дæ гæххæттытæ, дам, афонмæ Кремльмæ 
ныххæццæ сты. Мæнæ ацы зæххардыстæн, æз стыхстæн, дунейы 
æфсарм иууылдæр мæн бацыди, зæгъын, куы ницыма сарæзтон, 
уæд адæм цы зæгъдзысты. Уæд ма Билар обкомы дыккаг секре- 
тарь уыди, æмæ йын йæ дуарыл бахæцыдтæн. Уый мын афтæ зæгъы: 
- Дæу хорзæхджын кæнынц дæ ног куысты, ома, министры 
бынаты дын саразын цы бантыст, уый тыххæй нæ. Фæлæ уымæй 
размæ кæмдæр нæ куыстай?.. Уæдæ дæ ацы стыр хæдзармæ дзæгьæ- 
лы равзæрстой?! 
Уый фæстæ азты ма цалдæр хæрзиуæджы райстон, æмæ Била- 
ры куы нæ фæндыдаид, уæд мын сæ хъуамæ чи раттаид? Обкомы 
уæнгтæ мын дзырдтой, зæгьгæ, дам, уыцы фарстатыл дзургæйæ, 
Билар къорд хатты бафиппайдта, Кучийы-фырт, дам, раст æмæ 
принципиалон хуызы хъуыддæгтæ аразы. Мæхицæн мын никуы 
ницы загъта, фæлæ йæ æдзухдæр æнкъардтон, дзæбæх зæрдæ мæм 
кæй дары, уый. 
Кæцы аз уыд, уый бæлвырд нал хъуыды кæнын, фæлæ ам, 
нæхимæ, сарæзтам Цæгат Кавказы хуыздæр хирургты конференци 
46 

сæ фæлтæрддзинад сын сахуыр кæныны охыл, цалдæр боны ахас- 
та йæ куыст. 
Æртыккаг бон мæм Билар бадзырдта æмæ дын уыцы дисхуы- 
зæй куы райдаид: 
- Афтæ куы зæгъынц, Кучийы-фырт, дам, Ирыстонмæ схуыд- 
та нæ Цæдисы æппæтæй хъуыстгонддæр академикты... 
Зæгъын, канд академиктæ нæ, фæлæ нæм Мæскуыйæ ссыдыс- 
ты член-корреспонденттæ цалдæрæй, сæ сæргъы сæ директор, 
инæлар-булкъон Александр Вышинский... 
- Æмæ ахæм стыр уазджыты хорз уынын нæ фæхъæуы?.. 
Йæ ныхасы хъæд мæм афтæ фæкаст, цыма сæ исчи хъаст ба- 
кодта, хорз цæстæнгас сæм нæ дарæм, зæгъгæ. 
Зæгъын, Билар Емазаевич, алы æртæ лæджы дæр дзы нæхи 
адæмæй кæйдæрты æвджид бакодтон, алы фæссихор дæр сæ кæй 
Хъобангоммæ, кæй Куырттаты коммæ хæхтæ уынæг аласынц, нозт 
æмæ физонджытæ хъуаг дæр нæ вæййынц, уымæ дæ зæрдæ ма ’хсай- 
æд. Æз мæхæдæг та Вышинскийы райстон мæхимæ... 
- Уый хорз, æмбал министр, фæлæ дын æз дæр иу хатт дæ 
уазджыты куы сбуц кæнин, уый мæ фæнды. Тæккæ райсом-ма сæ 
уæлæ обкомы дачæмæ ралас... 
Билар йæхæдæг хистæрæн сбадт, йæ фæйнæ фарс та Цæгæраты 
Михал æмæ Хетæгкаты Тамарæ. Æз бадтæн кæнæ цыппæрæм, кæнæ 
фæндзæм, фæлæ нæм уырдыгстæг нæ уыдис, æмæ-иу сидтæй сид- 
ты æхсæн фæгæпп кодтон, мæнæй дзы кæстæр нæ уыд, се ’ппæты 
афтид агуывзæты дæр-иу нозт рауагътон, стæй та-иу ногæй æрбад- 
тæн. 
Иу заман Билар Вышинскийæн сидт зæгъыны бар радта, æмæ 
уый райдыдта, зæгьгæ, дам, мах Мæскуыйы тынг дызæрдыг код- 
там, ацы конференци саразынмæ ахæм провинциалон горæты са- 
рæхсдзысты æви нæ сарæхсдзысты, ууыл, фæлæ, куыд федтам, 
афтæмæй тынг хорз рауади, æмæ мæн фæнды нæ Цæдисы æппæты 
æрыгондæр министр æмбал Кучийы-фырты цæрæнбоны тыххæй 
зæгъын... 
Билар æй уæзданæй баурæдта: 
- Уый тыххæй мах фæстæдæр баназдзыстæм, æндæр исты сидт 
зæгь... Фæлтау уал нын Эльбрус радзурæд, йæ медицинон хотæй 
йын иу йæхи тæккæ кабинеты цы загъта, уый... 
Иууылдæр мæнмæ ныккастысты, уагæры уый цы уыдаид, 
зæгьгæ. 
Уый та афтæ уыд. Уымæй размæ нæм Мæскуыйæ зынаргъ уаз- 
джытæ сæмбæлд, уæртæ та сæ хæхтæм аластам, доны был хъарм 
дуртыл бадæм, кæй зæгъын æй хъæуы, физонджыты мондаггæнæг 
цъыс-цъыс цæуы, нуазæм, анекдоттæ æхсæдæм. Мæнæ афтæ нæ 
фæзæгъынц: «Кусгæ куыннæ кæныс, кусгæ, министр, мыййаг, дæ?» 
Уыцы ныхас уым мæ зæрдыл æрлæууыд, уазджытæ цæмæй ахудой, 
уый мæ фæндыдис æмæ йæ мæнæ ацы хуызы радзырдтон. 
Зæгъын, иу медицинон хо мæ кабинетмæ ’рбацыд æмæ мын 
нæ сæйраг дохтыр Хестанты Никъалайæ хъаст кæны. Æгæр дæрд- 
47 

тыл дзырдта æмæ йæм нæ фæлæууыдтæн, зæгъын, уыййас рæстæг 
мын нæй, тынгдæр дзы цæмæй хъаст кæныс, уый-ма мын цыбыр- 
тæй зæгъ. 
- Ах, афтæ дæ фæнды?.. Табуафси. Иудзырдæй, нæ сæйраг 
дохтыр райсомæй æрбацæуы, йæ кабинеты йæ къæлæтджыны 
фæтъæпæн вæййы æмæ суанг изæрмæ уым фæбады, раст цыма 
министр у, уый хуызæн, йæ къух уазал доны дæр нæ атулы. 
Нæ уазджытæ иууылдæр тынг фæхудтысты, нæхиуæттæй уым 
чи уыди, уыдон ма йæ абон дæр æрымысынц. Мæ уыцы раныхас 
Билармæ дæр байхъуыст, æмæ цыма æцæг афтæ уыди, уыйау æй 
бауырныдта, æз та йæ, куы дын æй зæгъын, мысгæ ’ркодтон. 
Вышинский уæддæр йæ сидт загъта, ирон адæмæн Хуыцаумæ 
скуывта, бирæ арфæтæ нын фæкодта. 
Æз уæд уыцы дачæйы фыццаг хатт уыдтæн, уыцы рæстæг уым 
ахæм бæдтытæ нæ кодтой, искуы-иу хатт дзы-иу исты куы уыдис, 
уæддæр-иу мах, министртæ, уырдæм нæ бахаудтам. Æцæг Билары 
фæстæ уымæн йæ нысаниуæг фендæрхуызон. Æппæты фыццаг 
Цæгæраты Михал уырдыгæй йæ чызджы чындзы арвыста, Галаз- 
ты Æхсарбеджы фæндзай азы юбилейы уым адæмæй къахбавæрæн 
нал уыд... 
Æрæджы мæм Ветеранты советæй æрбадзырдтой, уæртæ, дам- 
ма Билармæ бауайæм, йæ гуырæн боны тыххæй йын арфæйы ны- 
хас зæгьæм. Уый уыдис 28 ноябры. Æз та мæ мæгуыр зæрдæйæ 
’нхъæлдтон, уымæн йæ гуырæн бон 6 кæнæ 7 ноябры у. Бынаты 
ма куы уыдис Билар, уæд-иу æй уыцы бонты бæрæг кодта, Октяб- 
ры революцийы радон юбилеимæ-иу ын баиу, хуымæтæг фынг-иу 
æрывæрдта, нымад адæммæ-иу бадзырдта йе ’ртæ чъиримæ. 
Ныр та гуыппытæ кæнынц... Дзасохты Алыксандрæн та йæ 70 
азы юбилейæн уыцы дачæ дæр къуындæг разындис æмæ дзыллæ- 
ты уæлæ Санибайы сæрмæ цуанæтты хæдзармæ ’рхуыдта, сæрма- 
гонд асвальт фæндаг æм скодтой, йæ бацæуæн уæртæ Алагиры 
’рдыгæй, уыцы бонмæ дзы стыр зал дæр сарæзтой, йæ иу æмбисы 
фынгыл æз бадтæн хистæрæн бынæттон уазджытæн, йæ иннæ 
фынгыл та Билар - мæскуыйæгтæн, Министрты Советы раздæры 
сæрдартæ дæр уым уыдысты: Николай Рыжков, йæ хæлар Евгений 
Примаков... Æмæ дзы уæвгæ та кæй нæ федтон Уæрæсейы алы 
кæрæттæй?! 
Уыдæттæ дын, Дамир, Билары уæздандзинады тыххæй радзырд- 
тон. 
Билар мын лæгæй-лæгмæ къорд хатты уайдзæфы ныхæстæ дæр 
загьта. Уыцы сабырæй, уыцы уæзданæй. Хъæугæ мын афтæ кодта. 
Кæцыдæр арæзтад ныддæргъвæтин, кæцыдæр рынчындон рынчын- 
тæн сæ хъæрмхуыппы дзидза нормæтæм гæсгæ не ’вæрынц, кæцы- 
дæр хъæуæй йæм хъаст æрбацыд, нæ дохтыр, дам, нуазаг у... Иу 
ахæм цау ма лæууы мæ зæрдыл. Фæззæджы астæу Министрты Со- 
веты æмбырды æрныхас кодтам, иннæ аз цы æмæ кæм араздзыстæм, 
уыдæттыл, стæй сæ партийы обкомы дæр сфидар кодтам. Фæлæ 
иу бон Билармæ ’рбацыдысты горæты районтæй кæцыдæры цал- 
48 

дæр цæрæджы, рахъаст ын кодтой, поликлиникæ дæр, дам, нæм 
нæй, Кучийы-фырт, дам, нын абон-райсомы фæхъхъау кæны. 
Фæдзырдта мæм Билар, баййæфтон æм горæты Советы уæды 
сæрдары дæр. 
- Цæуыннæ ис дæ пъланы уыцы ран поликлиникæйы арæз- 
тад? 
Зæгъын, нæй, фæлæ йæ иннæ азы пъланмæ бахæсдзыстæм. 
- Уымæн уæвæн нæй. Иннæ ацафонмæ уыцы поликлиникæ 
арæзт куыд æрцæуа, афтæ. 
Йæ ныхас уыд сабыр, йæ цæстæнгас - тызмæг. 
Горæты хицауæн та афтæ: 
- Ды та афтæ бакæн: тагьд дæм æвзæрстытæ уыдзæн æмæ мæнæ 
ацы министры уыцы районмæ депутат скæн, æмæ дын дзырд дæт- 
тын: поликлиникæ мæйы æмгъуыдмæ сырæздзæн. 
Æмæ бахудти. 
Иу-цалдæр хатты мемæ йæ ныхас мæнæ афтæ райдыдта: 
- Фæхъаст мын кæнынц дæуæй, хатгай, дам, йæ куысты 
вæййы... 
Кæронмæ йæ нал фæзæгъы, цы «вæййын», уый. Æз та йæ мæ- 
хæдæг фæзонын, цы «вæййын», уый: хатгай мæ загъд æгæр хъæ- 
рæй рауайы, мæ ныхас - æгæр къæйных. Билар дæр уый зæгьынмæ 
фæхъавы, фæлæ йæ фæфæнды, цæмæй йæ уайдзæф фæлмæндæр 
рауайа. Æрæджиау кæддæр йæ кабинетæй куы рацæйцæуын, уæд 
мæ дуаргæрон бауромы: 
- Фæлæуу-ма, дæ хорзæхæй... 
Æз æм фæстæмæ баздæхын, уый мæм æфсæрмхуызæй хæстæг 
æрбацæуы, йæ фæлмæн къух мын ме уæхскыл æрывæры: 
- Афтæ зæгъынц, Кучийы-фырт, дам, хатгай æнæхсæст ны- 
хæстæ дæр скæны... 
Æмæ йæм уæд æз бауæндын: 
- Хуыцауы тыххæй, цы мæ ’фсæрмытæ кæныс? Цы аккаг дæн, 
ахæм ныхæстæ мын зæгь. Фæлæ хъаймæт уый мидæг ис, Билар 
Емазаевич, æмæ мæ алыварс æнæхсæст адæм дæр ис. Æз уыдо- 
нимæ бирæ фæцархайдтон æндæр æвзагæй дзурыныл, фæлæ мын 
дзы ницы рауади. Уыдон ахæм æвзаг не ’мбарынц. Уыдонимæ 
сæхи ’взагæй дзурын хъæуы, уыдоны астæу сæхи хуызæн æнæхсæст 
уæвын хъæуы, мæ ныхас сæм уæд бахæццæ вæййы кæддæр-уæд- 
дæр... 
Бахуды, йæ сæр батилы: 
- Нæй, уæддæр фæлмæндæр æвзагæй дзур семæ. Хорз?.. 
Æмæ мын мæ цæстытæм ныккæсы. 
Тынг мæстыйæ йæ уал азы дæргъы федтон зыбыты иунæг хатт. 
Æгкацаты Валодя йæ рæстæджы кусынмæ ’рбакодта йæ хæлар, 
Брытъиаты Саввæйы, уыди Министрты Советы Сæрдары хæди- 
вæг, дзуапп лæвæрдта промышленность æмæ транспортæн. Раст 
зæгьгæйæ, æвзæр адæймаг нæ уыд, уæздан. Йæ бинойнаг Косерха- 
нимæ сын цот нæ уыдис. Ахæм уавæры зондджын сылгоймаг йæ 
лæгимæ цæргæйæ куы баззайы, уæд йæхицæн сывæллон рауайын 
4 Дауыраты Дамир 
49 

кæны...йæ лæгæй, стыр сывæллон. Уый сахуыр вæййы йæ усы æна- 
хуыр узæлдыл, æппæты фæлмæндæр ныхас - уымæн, æппæты хæр- 
заддæр хæринаг дæр уымæн. Иудзырдæй, коммæгæс хæдзарон лæг 
фесты. Фæлæ хорз адæймаг уæвын иу у, стыр бынаты кусын та 
æндæр хъуыддаг. Æз дын фидарæй зæгъын: уыцы Саввæ уыцы 
куысты аккаг нæ уыд. Хорз ма хъуыды кæнын, цавæр æмбырдтæ- 
иу кодта, уый. Йæхимæ-иу бадзырдта бæрнон кусджытæм, дзыр- 
ды бар сын-иу радта, афтæмæй сæм-иу хъусгæ нæ кодта: цъиуты, 
кæрчыты, гæдыты нывтæ кодта. 
Иу стыр аипдзинад ма йæм уыдис. Афтæ йæм касти, цыма 
куыст уымæй хуыздæр ничи зоны. Иу хатт иу стыр æмбырды ны- 
хас цыд арæзтадон фарстатыл. Саввæ трибунæмæ рацыд, разны- 
хас, мæнæ-иу уæд куыд уыдис, афтæ загъта, стæй йæ ныхас æнæн- 
хъæлæджы мæнæ афтæ куы балхынцъ кæнид: 
- Биларæн уыцы фарстатæ лыг кæнын, стæй хатдзæгтæ кæнын 
зын у, уый специалист нæу, фæлæ хъæуы мæнæ афтæ æмæ афтæ 
бакæнын... 
Билар дын уый фехъуса, цы! Йæ бынатæй фестад, йæ цæсгом 
сырххъулон афæлдæхт æмæ йæм дзы æрлæвæрдта, ау, уый та куыд, 
уыцы хъуыддаджы цæмæн хъæуы æнæмæнг специалист уæвын æмæ 
афтæ дарддæр. Уый йæ дарддæры раныхасы арæзтадон фарстаты 
ахæм арф зонындзинæдтæ равдыста æмæ - диссаг! Залы адæм 
хæлиудзыхæй баззадысты... 
Афтæ ма банхъæл, æмæ Билары куысты хъуагдзинæдтæ нæ уыдис, 
зæгьгæ. Иннæтæй йын фылдæр дæр не сты, къаддæр дæр. Йе та ( 
никæйы тæригьæды бацыдис. Бацыдис. Кæйты, уый абон адæм 
зонынц. Æппæтæй йын бæрæгдæр чи уыди, уыцы миниуæг æппын- 
дæр мæ зæрдæмæ нæ цыди: дардта, уарзондæр ын чи уыдис, ахæм 
цалдæр разамонæджы, дзурын сæм нæ уагъта, Хуыцау бахизæд, уый 
цур уыдонæй искæмæн уайдзæфы ныхас зæгьын, афтæмæй уый 
фæстæ йæ тыхст сахат сæ иу дæр йæ уæлхъус не ’рбалæууыди. 
Абоны хуызæн ма лæууы мæ зæрдыл. Уый уыдис 10 февралы 
1982 азы. Райсом раджы мæм нæхимæ телефонæй æрбадзырдта 
Билар æмæ мын афтæ зæгъы: 
— Æз сахаты фæстæ тæхын Мæскуымæ, фæлæ дæ мæнæ цы 
курын. Дысон республикон рынчындонмæ тынг тыхстæй бахауд 
Тотраты Эммæ, медицинон институты ректор. Дæ хорзæхæй, цы- 
дæриддæр гæнæн ис, уый сараз æмæ йын баххуыс кæн. 
Æз мæ куыст уымæй райдыдтон, æппæты хуыздæр дохтыртæм 
фæдзырдтон, фæссихор нæм Мæскуыйæ та сæрмагонд консуль- 
тант стахт. Ницы йын нæ бон бацис. 
Æз уæд нæма зыдтон, Билар Мæскуымæ цæмæн атахт, уый. 
Мæнæ уымæй размæ аз Горæтгæрон районæй обкомы цурмæ мард 
æд чырын куы æрбахастой, уæд дзы цы змæстытæ рауад, уыдон 
ын ЦК нæ ныббарста. 15 февралы та нæхи обкомы пленум уыдис: 
Билар ацыд, Одинцов æрбацыд. Хъуыды ма йæ кæндзынæ, ахæм 
ран-иу куыд уыдис, уый. Залы-иу бандæтты фыццаг рæнхъ уæгъ- 
дæй ныууагътой, уырдæм-иу æрхызтысты, президиумы чи бадтис, 
50 

уыцы хицауад. Уыцы изæр уым бадтысты Капитонов, Соломен- 
цев, Брежневы сиахс Чурбанов æмæ Одинцов. Капитонов трибу- 
нæйæ, уымæй размæ ЦК-йы цы Секретариат уыдис, уый куысты 
бæрæггæнæнты тыххæй радзырдта, загьта, зæгьгæ, дам, Хъæбæ- 
лойы-фырт уæгьдгонд æрцыд фыццаг секретары бынатæй, нал 
уыдзæни партийы обкомы бюройы уæнг дæр æмæ йын къухæй 
ацамыдта, ома, дам, президиумæй залмæ æрхиз. Билар сыстад, 
дзургæ ницы скодта, хъавгæ асинтыл æрхызт. Уый мæнæн хуымæ- 
тæджы хъыг фæцис! Уал азы фæкуыста уыцы стыр бынаты, бирæ 
хæрзты бацыди Ирыстонæн, уæд цы ’рцыдаид, президиумы йæ 
кæронмæ бадын куы бауагьтаиккой, уæд? Æз нал фæлæууыдтæн, 
сыстадтæн мæ бынатæй, рацыдтæн адæмы æхсæнты æмæ йæ тæккæ 
фарсмæ ’рбадтæн. Уый æппæтæн дæр æнæнхъæлæджы уыдис, баз- 
мæлыдысты, президиумы уæнгтæ кæрæдзимæ бакæс-бакæс кæнынц, 
сусу-бусу систой. Билар дæр фесхъиуæгау кодта, мæнырдæм ра- 
зылд æмæ мæ фæрсы: 
- Цы хабар у, цы кусыс ам? 
Зæгъын, ницы, æз раздæр дæр ам бадтæн, Билар Емазаевич, 
мæнæ кæдæмдæр ауадтæн. 
Уый уæд ахæм тыхст уавæры уыд, æмæ президиумæй залмæ куы 
’рхызти, уæд æй æмбаргæ дæр нæ бакодта, фыццаг рæнхъы иу бан- 
доныл дæр ничи бадтис, уый. Æз дын мæхи кой уымæн ракодтон, 
æмæ мæм Одинцов æппæты фыццаг гъе уый тыххæй фæхæрам ис. 
Пленумы фæстæ уыциу цыд нæхимæ ракодтон, уыцы мæстыйæ 
мæм ницы кæнын цыди, мæ мад тыхст рынчынæй хуыссыди æмæ 
ма уый цур иучысыл абадтæн. Уалынмæ дын, изæры аст æви фа- 
раст сахаты уыдаид, афтæ мæм Билар телефонæй æрбадзырдта: 
- Тотратæм ды зианы уыдтæ, уый зонын, фæлæ ма мемæ дæр 
уырдæм нæ бауаис? Тæфæрфæс сын уæддæр ракæнон... 
- Ау, уый та куыд зæгъыс? - ныддис кодтон æз, - цом. 
- Уæдæ бынмæ ’рхиз, æз фæцæуын... 
Билар бадтис фæстейы, шофыры хæдфæстæ, æз дæр йæ фарсмæ 
мæхи æруагътон, мæ цонг цæуылдæр æрæнцад æмæ йæм æркас- 
тæн: уый пъартвел разынд. Ахæм дзаума йæм никуы федтон æмæ 
ныддис кодтон, зæгьын, ай та дын циу. Билар бахудтис: 
- Мæ кабинеты уал азы цы хъæздыгдзинад уыдис, уый мемæ 
рахастон... 
Пъартфелы уыди... чингуытæ. 
Тотратæм Эммæйы фæлыст сынтæгыл нæ къух авæрдтам, стæй, 
рухсаг дæр ын зæгъут, зæгьгæ, нæ иннæ уатмæ фынгмæ ахуыдтой. 
Кæстæриуæг нын кодта сæ сыхаг Хъулаты Хъуыбадыйы бинойнаг 
Нинæ. Ууыл дæр бацин кодта Билар, фæфæрстытæ йæ кодта, Хъуы- 
бадыйы дæр æрымысыдысты. Уый уыдис диссаджы зæрдæагайæг 
изæр... 
Гъер-ма мын, Дамир, иу ахæм фарстайæн дзуапп ратт. 10 фев- 
ралы Билар Мæскуымæ куы цыдис, уæд æй зыдта, уым æм цы 
стыр æфхæрд æнхъæлмæ кæсы, уый, фæлæ ма уæддæр рæстæг ссард- 
та æмæ рынчын адæймагыл батыхсти. Зæгъæм, уымæй фондз боны 
51 

фæстæ дæуыл, мæныл, ноджыдæр ма искæуыл Билары хуызæн 
æгъатыр цæф куы æруадаид, уыййас маст куы бацыдаид, уæд махмæ 
дæр уыцы гыццыл лæджы бæрц хъару разындаид, райсом нæ, фæлæ 
уæд, уыцы тæккæ сахат, зианджынты уæлхъус æрлæууынмæ, сæ 
уæззау рисæй сын иучысыл хай дæхимæ райсынмæ, ныфсæвæрæн, 
цардмæсидæг ныхæстæ сын зæгьынмæ? Цавæр характеристикæ 
раттын хъæуы адæймагæн йæ ахæм мийы тыххæй, цæуыл ын дзу- 
рæг у уый?.. 
Авторæй. Ацы ныхæсты фæстæ Эльбрус цъусдуг ныхъхъус, хъуы- 
дыты аныгъуылд, стæй мын уæзданæй йæ галиу къух мæ диктофо- 
ныл æруагьта: 
- Курын дæ, æмæ йæ рæстæгмæ ахуыссын кæн... Ныртæккæ 
ма дын кæй радзурон, уыдон, мæнæ куыд фæзæгъынц, мыхуырæн 
не сты. Æмбарыс, Дамир, нырма йæхæдæг, Хуыцауæй разы, дзæ- 
бæх-æнæниз у, йæ бинойнаг, йæ цот йæ фарсмæ сты æмæ... Дæ 
хуыцауы хатырæй, афтæ ма банхъæл, æмæ йæ искуы расыгæй цъы- 
фы ахаугæ федтон, кæнæ, зæгьæм, хæзгултæ дардта. Уæвгæ, æцæг 
нæлгоймагæй хъуамæ истытæ дзурой, цы нæ уыд, уый дæр ыл 
мысой. Цы дын æй æмбæхсон, сылгоймæгтæ йæ уарзтой, бирæтæ 
йæм æнхъæлмæ дæр ма кастысты, бахъав-бахъав æм кодтой, æрæд- 
жиау кæддæр мын дзы сæ къæйныхдæртæй иу лæгьстæ дæр ма 
кодта, мæн тыххæй, дам, ын зæгъ. Бирæ азты йæ абадгæ лæппу 
хуыдтой. Æмæ дын æз зæгьын: Билар цы фæцард, цы фæкуыста, 
уый сыгьдæгæй, алцæмæйдæр йæхи хъахъхъæдта, уымæн æмæ зыдта: 
ахæм стыр бынаты чи фæбады, уымæн адæм йæ алы мимæ дæр 
уæлдай лæмбынæгдæрæй фæкæсынц, йе знæгтæ та гæппæввонгæй 
фæбадынц, мæнæ ныр фæрæдидзæн, мæнæ райсом, зæгъгæ. Мæнæ 
дын афтæ кæмæй зæгъын, мыхуыры аккаг не сты, зæгъгæ, уыцы 
къуыхцытæ та йын сты хуымæтæг адæймаджы лæмæгьдзинæдтæ. 
Æндæр мур дæр ницы. Байхъус-ма мæм. 
Мæ ацы уацауы хъайтар ма мын цыдæриддæр фæдзырдта, уыцы 
хъуыддæгтæй иу дæр мæнмæ ахæм нæ фæкаст, ныффыссæн кæ- 
мæн нæй. Зæгьын, Эльбрус, ногæй дæ ницы фехъуыстон, уыдон 
адæм рагæй дзурынц. Нæ, дам, сæ хъæуы фыссын. Цы йын мæ 
бон уыди, кæд нæ уадзы, уæд? Æмæ йын уæд загътон: 
- Йæ иу æнæныббаргæ къуыхцыйы кой мын не скодтай: фæс- 
тагмæ æгæр æууæндын райдыдта, йæ фарсмæ чи куыста, уыдонæй 
кæуылдæрты, æмæ йæ уыдон цæсты ’фтыдтой... 
Мæ ацы фиппаинагыл дæр мын кæронмæ не сразы Эльбрус. 
- Уыцы миниуæг равдыста зыбыты иунæг хатт, - быцæуыл 
схæцыд мемæ. — Мæнæ 1981 азы октябры Сæрибары фæзмæ Го- 
рæтгæрон районæй чырын куы æрбахастой, уæд Билар йæхæдæг 
зианджынтæм куы ацыдаид, уæд, сомы дын кæнын, абон уыдæт- 
тыл демæ нæ дзуриккам. Уыцы хабæрттæ хорз чи зоны, ахæм адæм- 
ты-ма бафæрс, уыдон дæр дын æй зæгъдзысты... Кæд дæ фæнды, 
уæд дын æз дæр уыцы хабæрттæй истытæ радзурдзынæн. 
Мæн, кæй загьын æй хъæуы, фæндыдис. Фæндыд мæ Биларæн 
йæхимæ байхъусын дæр, фæлæ ’мбæрстон: ахæм стыр лæгимæ ны- 
52 

хас кæныны размæ хъуамæ мæхæдæг хорз зыдтаин, кæддæр цы 
трагикон цаутæ ’рцыд, уыдоны тыххæй: цæмæн афтæ рауад, тынг- 
дæр аххосджын чи уыд, чи йæхи цы хуызы равдыста, цавæр уыды- 
сты сæ фæстиуджытæ æмæ афтæ дарддæр. Мæнмæ мæхимæ цы 
информаци уыдис уыцы бонты тыххæй, уый мæм фаг нæ касти. 
Уыцы хъуыддаджы мын æппæты разæй феххуыс Эльбрусæн йæхи 
цыбыр радзырд: 
Брежневы сиахс Чурбановы мæм æрбакодтой саубыны расы- 
гæй... 
1981 аз, 25 октябрь, Сæрибары фæз. 
- Кæд ма исты зонын, уæд уыцы бæллæхы хабæрттæ Сæриба- 
ры фæзы сæ тæккæ тынгæй уыдысты 25 октябры. Кæд рæдийын, 
уæд-иу мæ сраст кæн. Æз сын, бауырнæд дæ, ницы зыдтон, ницы 
фехъуыстон, уæдæ афтæ дард дæр нæ цæрын уырдыгæй. Нырма 
мæ хуыссæны уыдтæн, афтæ мæм æрбадзырдта Георгий Процен- 
ко, Министрты Советы Сæрдары хæдивæг: 
- Куыд рæвдздæр у, афтæ ардæм рацу. Æрцыд æвзæр хабæрттæ... 
Зæгъын, уагæры цавæр? 
- Телефонæй дзургæ не сты. Рæвдздæр рацу, рæвдздæр! 
Æмæ хæтæл æрæвæрдта. 
Сахатмæ ’ркастæн, æмæ 7 сахаты дæр нæма уыд. Афтæ раджы 
мæ дзæгъæлы нæ агурдзысты, стæй йæ хъæлæсы цыдæр тарстдзи- 
над бæрæг уыд, æмæ иннæ хæттытау мæхи дæр нал адастон. Уыцы 
афон-иу нæ горæты сæйраг фæзы сабыр уыди, æрмæст-иу дзы хъуы- 
сыд мæрзджыты уисæйтты æмæ иугай цæуджыты къахдзæфты 
уынæр, стæй æнæхæдзар бæлæтты базырты æхцон пæр-пæр. 
Куыддæр уырдæм тигъæй фæзылдтæн, афтæ фырдиссагæй мæ 
дзых хæлиуæй аззад: фæзы æнахъинон бирæ адæм, цæуылдæр 
къордтæ-къордтæй быцæу кæнынц, сæ къухтæ тилынц, обкомы 
хæдзары ’рдæм цыдæр амонынц. Обкомы рудзгуытæм скастæн, 
æмæ сæ фылдæр саст, сæ пырх æвгты æнахуыр хъыррыст къæхты 
бын абон дæр ма хъусты зæлы. Нæ йæ ’мбæрстон, цы у, уый, мæ 
мидбынат сагъдауæй лæууын, курсанттæм кæсын, цалынмæ мыл 
дзы иу не сбустæ кодта, уæдмæ: 
- Кæнæ размæ ацу, кæннод та иуварс алæуу!.. 
Цы ’рцыдис, уый мын мидæгæй радзырдтой, Проценко мын 
мæ хæстæ бамбарын кодта. Æз тагьд æххуысы станцæмæ адзырд- 
тон æмæ сын сæ машинæтæ обкоммæ бацæуæны, хæстон учили- 
щейы ’рдыгæй, æрывæрын кодтон, мыййаг, исты, уæд фыццагæх- 
хуыс бакæнын нæ бон куыд уа, фæзы хъыгдард чи баййафа, стæй 
сæ уромгæ чи кæны мидæмæ бырсгæйæ, уыцы курсанттæн. Фыц- 
цаг нæм чи ’рбахаудта, уыдонæй кæмæн авджы саст йæ сæры ныс- 
сагъд, кæмæн Орджоникидзейы цырты пырх граниты сæстæгтæ 
нынныхстысты йæ бæрзæйы. 
Тынг тæригъæд фæкодтон иу æрыгон лейтенантæн, уымæн 
куыддæр æгъдауæй йæ синыстæг асаст, иннæ урссæр лейтенантæн 
та йæ галиу цæст фæхъыгдард. Куы-иу ныхъхъæрзыдта! Мæнæн 
мæхи зæрдæ дæр суынгæг, йæ иннæ цæстæй цæссыгтæ куы фе- 
53 

мæхстысты, уæд. Бæрæг уыдис, хъæуккаг лæппу у, уый. Зæгьын, 
мæгуыр не сты уыцы ныййарджытæ, сæ фырт сæм иу цæстимæ 
раздæхдзæн. Фæзы цы знæт адæм уыдис, уыдонæй дæр кæд ис- 
читæ хъыгдард æййæфтой, уæддæр уыдоны махмæ нæ ластой, тых- 
стæй дзы никæйы федтон, фæлæ, цæфтæ чи фæци, ахæм курсант- 
тæй бирæтæн баххуыс кодтам. 
Иу ныббырсты фæстæ адæм фæзы чысыл куы ’рсабыр сты, 
уæд мæ кабинетæй æрдæгталынг къæридормæ рацыдтæн, уырдæм 
ракалдысты нæ дохтыртæ æмæ медицинон хотæ дæр, дарддæр цы 
уыдзæн, цæмæ ’нхъæлмæ кæсæн ис, зæгьгæ, кæрæдзийы рафæрс- 
бафæрс кæнынц, мæ алыварс амбырд сты. Уалынмæ дæлæмæ ака- 
стæн къæхты хъæрмæ: æртæ хæстон лæджы нæм комкоммæ ’рба- 
цæуынц. Цалдæр къахдзæфы ма куы баззад не ’хсæн, уæд астæукка- 
джы базыдтон: уый уыдис инæлар-лейтенант, бæрзонд, уæрæх- 
уæхск, мæнæ рæсугьд нæлгоймаг кæмæй фæзæгъынц, ахæм, йæ 
фæйнæ къухыл ын хæцыдысты дыууæйæ, мæнмæ гæсгæ, дзы иу 
капитан уыд, иннæ та хистæр лейтенант. Йæ сæр йæ риуыл куы 
’рхауд, уæд мæм афтæ фæкаст, цыма фæзы хъыгдард баййæфта 
æмæ, мæ фæстæ чи лæууыд, уыдонмæ ныхъхъæр кодтон, зæгъын, 
цæмæ йæм кæсут, баххуыс ын кæнут. Фæлæ уыдон сæ бынæттæй 
æнкъуысгæ дæр нæ фæкодтой, æнæдзургæйæ лæууынц дыууæ хæс- 
тон лæджы дæр. 
Хæстæгдæр æм куы бацыдтæн æмæ мын водкæйы тæф мæ фын- 
дзыхуынчъытæ куы ахгæдта, уæд æппæтдæр бамбæрстон: саубыны 
расыг у инæлар-лейтенант. Æз æнхъæлдтон, йæ сæр мæм уæддæр 
сисдзæн, мæ хъæлæс мын куы фехъуса, уæд, æмæ йæм хъæрæй 
сдзырдтон: 
- Æз дæм хъусын, æмбал инæлар. Æнæниздзинад хъахъхъæ- 
нынады министр Кучийы-фырт... 
Æнхъæл куыд нæ уыдтæн, афтæ æцæгдæр хъавгæ йæ сæр систа, 
нымдзаст мæм, æцæг дзурынхъом не сси, размæ мыл æрбацæй- 
хаудта, йе ’мбæлттæ ма йæ ацахстой. 
Исты кæнын хъуыд, æмæ уæд уыцы дыууæйæн уайдзæфы ны- 
хас загьтон: 
- Чи у ай? Ардæм æй цæмæ ’рбакодтат? 
Капитан мын мæ ныхас æрдæгыл аскъуыдта: 
- Уæлдай фарстатæ ма дæтт, æмбал министр, фæлтау нын ба- 
цамон, кæм æй æруадзæм, ахæм бынат! Исты хостæ йын фенут... 
Цы гæнæн мын уыд, зæгъын, мæ фæдыл рацæут, мæ хæдивæ- 
джы кабинетмæ йæ бакодтон, уым рагон уæрæх диван æвæрд уыдис, 
æз дæр æй уым æрбаййæфтон. Уым сæ сæхи бар ныууагътон, стæй 
сæм дохтырты барвыстон, мæхæдæг сæм суанг боныцъæхтæм кæсгæ 
дæр нæ бакодтон, нæ мæ фæндыдис, æз цыхуызæнæй федтон ахæм 
тыхст сахат мæскуыйаг инæлары, уый мын тынг маст скодта. Нал 
фæлæууыдтæн æмæ уыцы мæстыйæ уæллаг уæладзыгмæ Процен- 
комæ ссыдтæн, зæгьын, уагæры чи у, уыцы зынгæ милиционер, 
афтæ расыгæй нæм суанг Мæскуыйæ цы схæццæ ис. 
54 

- Хъæр цæуыл кæныс? — дарддæр дзурын мæ нал бауагъта 
Проценко, - уый Брежневы сиахс у. Чурбанов, зæгъгæ, никуы 
фехъуыстай? 
- Æмæ цы?.. Бæсты бикъ дæр фæуæд, ахæм хуызы хъуамæ ссы- 
даид Брежневы сиахс мах сабыр кæнынмæ? - бынтондæр рамæс- 
ты дæн æз. 
- Æз дын цы загьтон? - мæ къухыл мын фæхæцыд Проценко, 
иуварс мæ акодта, - мацыуал сдзур, кæннод нæ... 
Æмæ алырдæмты акаст. Æрмæстдæр уæд бамбæрстон, исчи нæ 
куы фехъуса, уымæй æцæгæйдæр тæрсгæ кæй кæны, уый. 
Сæргуыбырæй фæстæмæ раздæхтæн, мæхинымæр, зæгъын, 
ныртæккæйы сахат нæхи къостайыхъæуккаг лæппутæ ам мæ цуры 
куы фестиккой, уæд ыл уыдоны сардауин æмæ йæ уырды над 
фæкæниккой... 
Змæстытæ ахицæн сты, не ’цæгæлон уазджытæ аздæхтысты, 
уымæй цалдæр боны рацыд, æмæ дын мæм иу райсом Проценко 
мæ кабинетмæ бырсæгау куы ’рбакæнид, йæ къухы газет «Правда»: 
- Мæнæ-ма ацы рæнхъытæ бакæс æмæ дæм худын æрцæуа... 
Бакастæн сæ: «Цæгат Ирыстоны сæйраг горæт Орджоникидзейы 
октябры змæстыты йæхи хъæбатырæй кæй равдыста, уый тыххæй 
йын лæвæрд æрцæуæд инæлар-булкъоны цин». Ома Чурбановæн. 
Газет иуварс фехстон, абонмæ дæр æй нæ базыдтон, Указы 
бын йæ къух чи бафыста, уый. Кæд Брежнев уыд, уæд уым дисса- 
гæй ницы ис, йæхæдæг йæ риуыл йæ хæрзиуджыты æхцон зæлмæ 
хъусын бирæ уарзта. Ууыл, æвæццæгæн, сахуыр кæнынвæнд кодта 
йæ рæсугьд сиахсы дæр. 
Проценкойæн, зæгъын, худын мæм нæ цæуы - кæуын... 
Худгæ зæрдиагæй фæкодтон фæстæдæр. Нæ министрады бæсты- 
хæйттæ змæстыты фыццаг бон хъыгдард баййæфтой, зæгьын, цæй 
æмæ сæ чъырæй сцæгьдæм, стæй нæ зæронд дзаумæттæ аппарæм, 
ногтæй сæ баивæм, нæ рудзгуытыл æвгтæ сæвæрæм. Мæ хæдивæг 
дын мын йæ кабинеты астæу уыцы зæрдиагæй афтæ куы бакæнид: 
- Табуафси, мæхи дæр мын ардыгæй уынгмæ фехс, уæддæр 
мæнæ ацы диванмæ ма бавнал. Уый ныр историон диван у: ууыл 
суткæйы дæргъы, Ирыстоныл уæззау бонтæ куы скодта, уæд мæр- 
дон фынæйæ фæхуыссыд Советон Цæдисы Коммунистон партийы 
Централон Комитеты фыццаг секретарь æмбал Брежневы уарзон 
сиахс Чурбанов! Цæй æмæ йæ дæлæ музеймæ раттæм, уадз æмæ-иу 
нæ фидæны фæлтæртæ дæр истæуыл...ахудой... 
Нæ хъæлдзæг кæл-кæл, æвæццæгæн, уынгмæ дæр хъуысти. 
Уыцы бонты тыххæй мын ноджы бæлвырддæр радзырдта нæ 
республикæйы Мидхъуыддæгты министрады хайады хицау Челæх- 
саты Джамал. 
Фыццаг бон, 24 октябрь. Сабат. 1981 аз. 
Мæн арвыстой Цыколамæ: уым чидæр амырыкаг уазджыты 
бафхæрдта. 
- Æз иннæ бонты хуызæн мæ куыстмæ райсомæй раджы ацыд- 
тæн. Мæ разæй дзы баййæфтон министры хæстæ æххæстгæнæг 
55 

Дзиуаты Барисы. Нæ министр уæд йæ фæллад уагьта Кисловод- 
скы. Оперативон уæвæр цавæр у, ууыл уал аныхас кодтам, стæй 
нæ абон чи цавæр хæс æххæст кæндзæн, ууыл. Барисы цæуын хъуыд 
Тарскæмæ, уым уыцы бон хъуамæ ныгæдтаиккой, уымæй размæ 
бæрæг чидæр кæй амардта, уыцы шофыры, Гæглойты лæппуйы. 
Уыцы заман ахæм хъуыддæгтæ арæх цæуын райдыдтой, уæлдай- 
дæр нæ арæнтæм хæстæг. 
Зæгъын, мæн дæр демæ ауадз, æз уыцы хъæу хорз зонын, бирæ 
хæстæджытæ мын дзы ис, Гаглойтæ дæр мын исчи не сты. Нæ мæ 
ауагьта. Уæртæ, дам, дысон Цыколайы чидæр бафхæрдта, уым кæ- 
мæдæр уазæгуаты чи ис, ахæм уазджыты Амырыкæй, худинаг у, 
фыдгæнджыты ссарыныл бацархай. 
Цы гæнæн уыд?! Цыколайы ныл æризæр, уымы милицæйы 
хицау Темыраты Алексейы кабинеты нæ ныхас нæма фестæм, афтæ 
телефон ныззæлланг кодта. Мæ хицау Барис разынд: 
- Уæ цыфæнды хъуыддæгтæ дæр ныууадзут. Ам æхсызгондæр 
хъæуыс. Мауал фæстиат кæн... 
Æз куыддæр ссыдтæн, афтæ уынгмæ рацыдтæн, мæхицæн опе- 
ративон уавæр сбæрæг кодтон: змæстытæ тынгдæр уыдысты про- 
спекты райдиан, ауындзгæ хиды цур, Штыбæйы уынджы, уазæг- 
дон «Владикавказ»-ы алыварс, стæй, кæй зæгьын æй хъæуы, æппæ- 
тæй тынгдæр та Сæрибары фæзы. Уым фæсивæды хицæн къордтæ 
цалдæр хатты бафæлвæрдтой обкоммæ бабырсын. 
Фæстæмæ мидæмæ куы бацыдтæн, уæд сæмбырд кодтон нæ 
хайады æппæт кусджыты дæр æмæ сын сæ размæ сæвæрдтам кон-1 
кретон хæс: змæстыты адæмы æхсæн уæлдай активондзинад чи\ 
æвдисы, уыдоны ахсын, мидæмæ сæ ’рбакæнын. Зæгъын, тыхæй 
ницы саразæн ис, фæлæ семæ ныхас кæнын хъæуы, æмбаргæдæр 
дзы чи разына, уыдон хъуамæ фæстæмæ адæммæ аздæхой æмæ 
сын зæгъой, ницæййаг митæ нæ фидауынц, зæгьгæ. 
Æмбисæхсæв та фыццæгæм сахатыл Сæрибары фæзмæ рацыд- 
тæн, уæдмæ уым адæм хæлиу кæнын райдыдтой. Райсом цы уыдзæн, 
уымæн уæд ничима ницы зыдта. 
Дыккаг бон - 25 октябрь, хуыцаубон. Сæрибары фæз. 
Амардтой, ме ’нгæстæ чи уыд, ахæм лæппуйы... 
- Райсомæй раджы æз рацыдтæн министрады кæртмæ, раззаг 
бон кæй æрцахстой, уыцы адæммæ — сæдæйы бæрц уыдысты, алы 
карæнтæ. Зæгьын, ныртæккæ уæ ауаддзынæн, фæлæ уæ курын, 
цæмæй аздæхат уæ бинонтæм, уæ фæллойадон коллективтæм, знон 
цытæ ’рцыд, ахæмтæ мауал бауадзут. 
Ацыдысты, уæдæ цы уыдаид. 
Мæ уыцы уынаффæ уæлдæр хицауады зæрдæмæ нæ фæцыд, 
фæцæй мæ хордтой, уæлдайдæр боны дыккаг æмбисы, змæстытæ 
ноджы тынгдæр куы стынг сты, уæд. Æз æй æдзухдæр фæзæгъын: 
уыцы бон уыдис мæ службæйы æппæтæй зындæр бон. 
Уыцы бон райсомæй Мæскуыйæ схæццæ Брежневы сиахс Чур- 
банов, йемæ цалдæр инæлары æмæ булкъоны бæстæйы уголовон 
56 

агуырды разамындæй, — ахæм зын уавæры хъуамæ нæ фарсмæ ’рба- 
лæууыдаиккой. Куыд æрбалæууыдысты, уый уайтагьд сбæрæг ис: 
мæ фæдыл рацу-бацу кодтой, æнхъæлмæ кастыстысты, чи сæ кæд, 
кæдæм ахондзæни хæрынмæ æмæ нуазынмæ. Æз-иу иу къорд ми- 
нуты искуыдæм аууадтæн, уæд-иу, кæм дæ, зæгъгæ, цъиувæдис 
систой. 
Изæры сбæрæг Комиссаров æмæ Чурбановы æнæхайыры су- 
сæг уынаффæ. Уыдон мах æвастæй хъæдфадæн заводы скæнын 
кодтой цыппæрдигьон хъæдын лæдзджытæ, хæстон училищейы 
курсантты къухты сæ фасагьтой, цæмæй дзы нæмой, мидæмæ чи 
бырста, уыдоны. Æз бахъуыр-хъуыр кодтон, фæлæ нæхиуæттæй 
мæ фарс ничи рахæцыд, мæскуыйæгтæ та мæ ницæмæ ’рдардтой. 
Иуахæм рудзынгæй кæсын æмæ уынын мæнæ ахæм ныв: нæ 
бакомкоммæ лæууы артхуыссынгæнæн машинæ. Йæ тæккæ цъуп- 
пыл балæууыд хæрзæрыгон лæппу, 13-14 азы йыл цыдаид, æвæц- 
цæгæн. Йæ къухькгырх тырыса, хæрдмæ йæ бæрзонд систа, кæмæ- 
дæр æй æвдисы. Йæ фæдыл сгæппытæ кодтой æртæ бæрзонд кур- 
санты, йæ тырыса йын йæ къухтæй акъахтой æмæ йæ иуварс фех- 
стой, йæхи та йын дзаг голлагау асфальтмæ раппæрстой. Уалынмæ 
фæзынд цавæрдæр сылгоймаг, лæппуйыл ныддæлгом, лæдзджыты 
æрцæфтæй йæ хъахъхъæны, фæлæ уый дæр иуварс асхуыстой, æмæ 
уый зæрдæхалæн цъæххаст ныккодта. 
Абон дæр æй нæ хъуыды кæнын, ныхъхъæр ма кодтон, æви нæ, 
уый, фæлæ уыцы лæппу æваст мæнырдæм ракаст, кæнæ æххуыс 
агуырдта, кæннод та мæ æлгъитгæ кодта, фæлæ бæфиппайдтон, 
уымæн дæр йæ дзыхы мæнау иу дæндаг кæй нал ис, уый. Æмæ 
мæнæн йæхигъдауæй ахауд, уымæн та йæ, чи зоны æмæ, уыцы 
æгьæтыр курсанттæ асастой. Лæмбынæгдæр ыл мæ цæст æрæвæрд- 
тон, æмæ мæнæ диссаг: мæ хæрзхалдих, цымæ мæхи лæппу, кæнæ 
ме ’фсымæр у, уыйау. Цалынмæ æз хъуыдытæ кодтон, цы кæнон, 
зæгъгæ, уæдмæ йыл курсанттæ фæхæцыдысты æмæ йæ кæртмæ сæ 
фæдыл æрбахæр-хæр кодтой. 
Уымæй цалдæр минуты рацыд, афтæ нæ кусджытæй иу фæди- 
сы æрбазгьордта: 
- Дæлæ кæйдæр амардтой... Кæм сты нæ дохтыртæ? 
Æз бынмæ æрызгьордтон æмæ уынын: ме ’нгæстæ чи уыд, уыцы 
лæппу уадзыгæй хуыссы. Æвæццæгæн, кæрты дæр сæ коммæ нæ 
каст, æмæ йын уæд лæдзджытæй йæ сæрыл хафт-хафтæй ралæу- 
уыдысты. Æз сыл схъæртæ кодтон, уынгмæ сæ ратардтон, мæхæ- 
дæг нæ кусджытæй дыууæйæн, иу дзы Кучитæй уыд, иннæ Бете- 
тæй, ныффæдзæхстон, зæгьын, иу курсанты дæр мидæмæ мауал 
æрбауадзут, куы нæ коммæ кæсой, уæд-иу мæм бадзурут. 
Мæхæдæг «Тагьд æххуысы» машинæмæ адзырдтон, лæппуйы 
уым бавæрдтам æмæ Титовы уынджы рынчындоны балæууыдыс- 
тæм. Мæ зонгæ нейрохирург дзы куыста, Тедетæй, æмæ йын ныл- 
лæгъстæ кодтон, зæгъын, фервæзын кæн ацы лæппуйы. Уый, мæ- 
гуыр, æрхайдта, æз йæ уæлхъус лæууын, фæлæ - ницы, амардис 
мæ цæстыты раз лæппу... 
57 

Мæ кабинетмæ раздæхтæн æхсæвы дыккæгæм сахатыл. Цы уавæ- 
ры уыдтæн, уый мæхи уд йеддæмæ ничи зыдта. Куыддæр бандо- 
ныл мæхи æруагьтон, афтæ, министримæ цы телефонæй баст уыд- 
тæн, уый зæлланг райхъуыст: ардæм, дам-ма рауай. Æрцыдтæн 
æм. Комиссаров йæхи æруагьта рудзынджы уæлвæйнæгыл, баныз- 
та, уый йæ сырх цæсгомыл бæрæг уыд, Чурбанов дæр къæлæтджы- 
ны йæхи ауагъта æмæ цай цымдта. 
Мæ министр мæм хæстæг æрбацыд, комкоммæ мын мæ цæс- 
тытæм ныккаст: 
- Знон ардæм куыддæр схæццæ дæн, афтæ мын нæ уазджытæ 
сæ хъаст дæуæй райдыдтой. Аиуварс, дам, æй кæн ацы бонты йæ 
бынатæй, уый, дам, къуыдайрæгты ныхмæ ницы архайдзæн, уымæн 
æмæ, дам, йæхæдæг дæр уыдонæй у. Æз сæм, хъыгагæн, нæ бай- 
хъуыстон, уымæн æмæ дыл нырмæ æууæндыдтæн... Ды курсантты 
кæртмæ ’рбацæуæнæй атардтай æмæ дзы дæхиуæтты сæвæрдтай. 
Дзæгьæлы афтæ нæ бакодтай... Мæнæ дыл ацы инæлæртты зæр- 
дæтæ дæр худынц. Раст нæ зæгъын? 
Уыдон сæ сæртæ разыйы тылд бакодтой. 
Цы ма мын æй бамбарын хъуыд: ахст адæмы лæдзджытæй уын- 
джы нæ, фæлæ кæрты нæмыны бар адон радтой. 
Æз сæм мæхи нал баурæдтон: 
~ Уый уымæн афтæ бакодтон, æмæ уæ курсанттæ^иу лæджы 
амардтой. Æз чысыл раздæр ссыдтæн рынчындонæй... Йæ сæр ын 
фæхостой. 
Кæсын сæм, æмæ стыхстысты, сæ цæсты катайы уылæнтæ фæ- 
зынд. Фыццæг йæ бынатæй фæгæпп ласта Чурбанов: ’ 
- Кæд æцæг афтæ у, уыд мын æвæстиатæй экспертизæйы гæх- 
хæтт фенын кæн. Кæд мæнг ныхæстæ кæныс, уæд дæм цы карз 
æфхæрд æнхъæлмæ кæсы, уый, æвæццæгæн, дæхæдæг æмбарыс. 
Дæхи дын мидæмæ бæкæндзыстæм... 
- Æмæ дын æцафон æз кæм ссарон экспертизæйы бæрæггæ- 
нæнтæ? - нал фæлæууыдтæн æз. 
~ Ницы зонын, - тызмæг каст та мæм æрбакодта, - уыдон 
дæхи проблемæтæ сты. Райсомы æхсæз сахатмæ дæм æнхъæлмæ 
кæсын... 
Цы гæнæн та мын уыд?! Уыцы рынчындоны рады экспертæй 
куыста Кучиты Эльбрус, фæлæ уый цардис Горæтгæрон районы 
дард хъæутæй кæцыдæры. Æмæ уæд мæ зæрдыл æрбалæууыд мæ 
хæлар Бæдтиаты Илас, уый дæр ахæм эксперт уыд, цардис Огневы 
уынджы. Иæ квартирæйы цур куы ’рлæууыдтæн, уæд цæмæндæр 
мæ сахатмæ ’ркастæн: уыд райсомы цыппар сахаты. Иæ хъарм хуыс- 
сæнæй йæ сыстын кодтон, рынчындонмæ йæ нылластон, федта 
уыцы лæппуйы, йæ сæр ын бæсгæрста, гæххæттыл мын йæ хатдзæг 
ныффыста. Куыддæр æхсæз сахаты ссис, афтæ та Чурбановы дуар 
бахостон. Бакастис æй, стæй мыл йæ фæллад тызмæг цæстæнгас 
æрывæрдта, æнæдзургæйæ бирæ фæлæууыд. Исты зæгъынмæ æз 
фæразæй дæн: 
- Бар мын раттут уголовон хъуыддаг бацæттæ кæнынмæ. 
58 

Уый уæддæр ницы дзуры, æвæццæгæн, хъуыды кодта, цы мын 
зæгъа, ууыл, фæлæ Комиссаров фæразæй: 
- Уый дæумæ нæ хауы. Дæ кабинетмæ уал ацу, куы хъæуай, 
уæд дæм бадзурдзыстæм... 
Нал мæм бадзырдтой, сæхæдæг дæр ницы сарæзтой. 
Курсанттæ сæ уаг æртыккаг бон дæр нæ аивтой. Уæлæ цæнгæт 
хиды цур махæй уым бæрнон уыд дæлбулкъон Теблойты Василий. 
Æхсæвы сæхимæ куы нæ зынд, уæд æм йæ фырт уыцы афон агу- 
рæг рацыд. Æрыгон лæппуйæн йæ дзыппы фæткъуы уыдис, кур- 
санттæ та йæ фенхъæлдтой дур æмæ лæппуйы хидæй сæрбынмæ 
Теркмæ ныппæрстой, уыйадыл уæдæй фæстæмæ сахъатæй баззад. 
Иу хистæр æрдхорд мын уыд - Хосонты Константин, дæлæ Киро- 
вы районы фыццаг секретарæй куыста... Уый лæппуйы сæрыл дæр 
курсанттæ сæ лæдзджытæй нæ бацауæрстой... Æмæ уæдæй фæс- 
тæмæ суртæ кæнын райдыдта. Хуыцау хорз æмæ уæдмæ йæ фыд 
уæлæуыл нал уыдис, æндæр куыд бафæрæзтаид йæ фырты тæри- 
гьæдæн? 
Мæ халдих æнамонд лæппу Цхуырбатæй уыд, Артур. Фæлæу- 
уыдтæн йæ чырыны уæлхъус йæ ныгæнæн бон. Царды мæ цы цæс- 
сыгтæ хъуамæ рахъара, уыдоны ’мбис уыцы бон фæтагьдысты мæ 
цæстытæй... 
Джамалы æнкъард мысинæгтæм ма бафтыдта партийы обко- 
мы раздæры уæнг, уæды азты зындгонд æрзæткъахæг, Мызуры 
цæрæг Виктор Вахнин: 
«Мæнæн загьтой, Билары ныхмæ, дам, радзур. Æз сын нæ ба- 
куымдтон, æмæ мæм уый тыххæй фæхæрам сты...» 
Хъуыды ма йæ кæндзынæ, Дамир, уыцы азты алы хъуыддаджы 
дæр мæн фæтъысс-фæтъысс кодтой, обкомы кусджыты афтæ фæн- 
дыдис, цæмæй æз сæ хъуыдытæ трибунæтæй дзурон. Мæнæ Била- 
ры йæ куыстæй цы пленумы истой, уыцы бон, куыддæр, шахтмæ 
ныххизон, загътон, афтæ мæ тæккæ цур райкомы сау «Волгæ» 
дзыхълæуд æркодта, йæ шофыр рудзынгæй йæ сæр радардта æмæ 
мын афтæ: 
- Тагьд дæ дзаумæттæ раив, хицауад дæ агурынц... 
Æз æдзухдæр архайдтон хъазæн ныхас зæгьыныл æмæ йæ фæр- 
сын: 
- Хæст, мыййаг, райдыдта, цæмæн сæ бахъуыдтæн? 
Иудзырдæй, уыцы сау «Волгæ»-йы мæ обкомы хæдзары балæу- 
уын кодтой, бацæуæны асинтыл мæм æнхъæлмæ каст амы иумæйаг 
хайады хицау, къæсхуыртæ уæздан лæг Субботин. Цыма йыл исты 
хорздзинад æрцыд, уыйау мыл бацин кодта, мæ цонгыл мын фæ- 
хæцыд æмæ, партийы ЦК-йы инструктор Бессарабов кæм бадти, 
уыцы кабинеты уæззау дуарыл бахæцыд. Уыцы дынджыртæ мæс- 
куыйæг лæг мæ йæ комкоммæ ’рбадын кодта æмæ дын уыцы тыз- 
мæгæй афтæ: 
- Вахнин, дæу æппæт кусæг къласы номæй абоны пленумы 
радзурын хъæуы обкомы фыццаг секретары ныхмæ. 
59 

Мæнæн уый æнæнхъæлæджы уыд, мæхимидæг стыхстæн, стæй 
мæхимæ куы ’рцыдтæн, уæд æй бафарстон: 
- Æмæ цæмæн хъуамæ радзурон æз йæ ныхмæ? Мæн йеддæмæ 
никæйы ссардтат? Æз уый нæ бакæндзынæн... 
Уый мæм æнæдзургæйæ бирæ фæкаст, чи зоны, мæ цæстæнгас 
йæ зæрдæмæ нæ фæцыд, стæй мын къухæй ацамыдта, мæ фæдыл, 
дам-ма рацу, Челдыты Алыксандры кабинетмæ мæ бакодта. Уымæн 
дæр куынæ разы кодтон, уæд мын æрæджиау загъта: 
- Уый дæ йæхæдæг раст бамбардзæн. 
Ома Билар. 
- Мæн нæ фæнды, цæмæй мæ æмбара, уый, - хъæддыхæй загь- 
тон уымæн дæр, - æз уыцы адæймагæй æвзæрæй ницы зонын... 
О, æцæгæй дæр мæ Билар бамбæрстаид, фæлæ ме ’фсармы 
сæрты куыд хъуамæ ахызтаин? Билар мæ цæсты тынг кадджын 
уыд, стыр разамонæг уыд, кусæг лæгæн аргъ кодта... Уыцы бонæй 
æртæ къуырийы раздæр мæ мад фæзиан. Обкомы кусджытæ мæм 
зианы бон бирæйæ ’рцыдысты, æцæг Билар семæ нæ уыд, Мæску- 
ыйы, дам, ис, Кремльмæ йæм фæдзырдтой. Афтæ рауад, æмæ зиа- 
ны фæстæ мæхи дæр уырдæм цæуын бахъуыд, Советон Цæдисы 
Сæйраг Советы радон сессимæ. Уым фойейы мæ хоимæ лæууын, 
кæсын, æмæ мæм комкоммæ Билар æрбацæуы, нæ дыууæйы дæр 
йæ хъæбысы æрбакодта, иронау мын тæфæрфæсы ныхæстæ зæгь- 
та. Афтæ ныл бацин кæндзæн республикæйы разамонæг, уый 
æнхъæл мæ хо, æвæццæгæн, нæ уыд æмæ йæ зæрдæ суынгæг. 
Мах Биларимæ иуварс ацыдыстæм, йæ цæстæнгас мæм цыдæр 
æнкъард фæкаст æмæ, зæгъын, куыд сты дæ хабæрттæ, цы зæп>ы 
Кремль. 
- Хорзæй ницы, Виктор, — æнкъард хъæлæсæй загъта Билар, 
- æвæццæгæн æмæ дын тагьд ног фыццаг секретарь уыдзæн... 
Билар нал куыста, афтæ поезды Мæскуымæ цыдис нæ республи- 
кæйы делегаци дæр Советон Цæдисы 50 азы юбилеймæ. Иу вагоны 
немæ сбадт Одинцов дæр. Уымæй размæ цалдæр хатты сæмбæлдыс- 
тæм, фæлæ мыл никуы бацин кодта, цыдæр уазал калдис йæ цæсты- 
тæй, æвæццæгæн, зыдта, æз Бессарабовы коммæ нæ бакастæн, уый. 
Поезд Дзæуджыхъæуы йæ бынатæй куы фенкъуысыд, уæд мын афтæ 
зæгьынц, Беслæны станцæйы, дам, дæм амы рестораны кусджытæ 
цыдæр æрбадæтдзысты æмæ-иу æй дæхи купейы сæвæр. 
Æцæг дæр хъæбæр гæххæттын къопп æрбахастой, фыдджынтæ 
дзы, уæливыхтæ, халсартæ, нозты хуыздæртæ. Прохладнæмæ хæс- 
тæг мын ме ’мбал Ногьаты Фсдыр афтæ зæгьы: 
- Цæй æмæ сæ ныддихтæ кæнæм æмæ сæ купетыл байуарæм... 
- Ирон нал дæ, æви цы? - бауайдзæф кодтон Фёдырæн,- мæнæ 
ацы æртæ чъирийы скувын нæ хъæуы?!. Уастырджи нæ рахъаст 
кæндзæн, нæ нæ бамбардзæн... 
Иууылдæр мах купемæ ’рбацыдысты, Одинцовæй фæстæмæ... 
Авторæй. Ныр та Биларæн йæхимæ байхъусæм. Иу фæссихор 
ын Фрунзейы сабыр уынджы йæ дуары æрттиваг дзæнгæрæгыл мæ 
амонæн æнгуылдзæй бахæцыдтæн. 
60 

Ме ’рбацыды сæр фысымæн куы загътон, уæд йæхимидæг 
стыхст, цæмæндæр йæ фæллад цæстытæ ацъынд кодта, æмæ йæ 
уæд æз бамбæрстон: зын æм кæсы кæддæры змæст бонтæ мысын. 
- Æмæ дæ уый чердæм хъæуы? - æрæджиау сфæрæзта Билар. 
- Зæронд хабæрттæ ма хурмæ цы калæм?.. Исчи зæгьдзæн, мæнæй 
уый æрæджиау йæхи рæстытæ кæны, зæгьгæ. 
- Адæмæй уыцы цаутæ уæддæр никуы ферох уыдзысты, - са- 
рæхстæн æм æз дæр, — стæй фылдæр афтæ дзурынц, Билары, дам, 
бынтон дзæгьæлы бафхæрдтой. Цæй æмæ рæстдзинад зæгьæм фи- 
дæны фæлтæртæн дæр... 
Æз æнхъæл куыд нæ уыдтæн, Билар афтæ ныхъхъус, цъусдуг 
мын мæ цæстытæм комкоммæ фæкаст, чи зоны, æмæ истæуыл ды- 
зæрдыг кодта, стæй рудзынджы ’рдæм азылд, æмæ та йæ уæд бам- 
бæрстон: рæстдзинад зæгъыны хъуыды йæхи зæрдæмæ дæр фæцыд. 
Æмæ уæд мæнмæ дæр иннæ фарста раттыны ныфс разынди: 
- Билар, дæхимæ гæсгæ уæд цавæр рæдыд æруагьтай, абон 
азым дæхимæ уал азы фæстæ цæй тыххæй хæссыс? 
Мæнæ куыд райдыдта: 
- Кæцы аз уыд, уый бæлвырдæй нал хъуыды кæнын, фæлæ та 
нын нæ лæппутæй иуы амардтой, кæд ма исты зонын, уæд Гасси- 
гæй уыд, бæрзонд, хæрзконд лæппу, уымæй цалдæр мæйы размæ 
æфсады рæнхъытæй сыздæхт. Мæ кабинеты бадæм, цæуылдæр 
ныхас кæнæм, уалынмæ дуар ныттыгьдæуыд, æмæ дын нын Ас- 
лæнбег тарстхуызæй афтæ: 
- Дæлæ уынджы цытæ цæуы, уымæ-ма акæсут!.. 
Мах акастыстæм. Бынæй, обкомы дуармæ иу-дыууæфондзыс- 
сæдз адæймаджы бæрц лæууы. Куыннæ сæм хъуамæ рацыдаин?! 
Хъæр-хъæлæба кæнынц: 
- Кæдмæ нæ мардзысты мæхъæл? 
- Кæдмæ нæ хынджылæг кæндзысты? 
- Ардыгæй сæ фæстæмæ, уæртæ кæм уыдысты, уырдæм арви- 
тын хъæуы... 
Æмæ афтæ дарддæр уыцы тызмæгæй. 
Зæгьын, ам, уынджы, нæ баныхас кæндзыстæм, мæ фæдыл-ма 
рацæут... 
Æмæ иууылдæр уыцы дыууæфондзыссæдз адæймаджы обкомы 
залы æрбадтысты. Æз уырдæм æрбацæуын кодтон обкомы секре- 
тарьты, пленумы æмæ бюройы уæнгты, Горæтгæрон районы райко- 
мы æппæт бæрнон кусджыты дæр. Фылдæр дзырдтон мæхæдæг, 
æмбæрстон æй, мæстджын адæмæн фæлмæн, зæрдæвæрæн ныхас 
хъæуы, æмæ ууыл архайдтон, фæлæ уыдон сæ домæнтæ карзæй-карз- 
дæр кодтой. Иу оратор иннæйы ивы, чи хъæддыхдæр зæгьа, ууыл 
архайы. Æрæджиау Тедеты Павелæн ныхасы бар радтон, фæлæ йæ 
дзурын нæ бауагьтой, партийы обкомы дымыстыр æй рахуыдтой. 
Æмæ мын цы гæнгæ уыд, - иунæгæй сæ уромын æмæ сабыр 
кæныныл архайдтон. Бауырнæд дæ, Дамир, партийы обкомы бю- 
ройы уæнгтæй зыбыты иунæг дæр йæ дзых нæ бахæлиу кодта, мæ 
61 

фарсмæ не ’рлæууыд. Цæгæраты Михал, Кучиты Агуыбе, Бурков... 
Се ’ппæт дæр гобиты хуызæн фæбадтысты. 
Æгæр дардыл дзурын, фæлæ уæд æз ныхасы бар радтон, дзу- 
рынвæнд чи кодта залæй, уыдонæн се ’ппæтæн дæр, сæ мондæгтæ 
суагътой, нæ фыдкой фæкодтой. Фæстагмæ сыстадтæн æмæ сын 
загътон: 
- Æз уæ алкæмæ дæр лæмбынæг байхъуыстон, ныр та мæм 
сымах байхъусут æмæ мæ бамбарыныл бацархайут. Цы уын зæгъи- 
наг дæн æппæты фыццаг? Мæнæ цы фыдракæндты кой кæнут, 
уыдоны барадхъахъхъæнæг оргæнты кусджытæ се ’ппæты дæр рар- 
гом кодтой, фыдгæнджытæ иууыл карз æфхæрд баййæфтой. 
Залæй мæ чидæр баурæдта: 
- Æмæ мæнæ уыцы фыдгæнæгæн афтæ гыццыл цæмæн стæр- 
хон кодтой, йæ сæрыл уæлдæр хицауадæй чи рахæцыд? Уымæн 10 
азы цы сты? Марын æй хъуыд... 
Бирæ цыдæртæ ма. Æз сæ сабыр кæнын, уыдон нæ комынц, æз 
иу дзурын, уыдон - иннæ. Кæрæдзийы бирæ рæстæг не ’мбæр- 
стам. Стæй сын æрæджиау загътон: 
- Уæдæ кæд афтæ у, уæд уе ’хсæнæй фондз лæджы равзарут, 
кæуыл æууæндут, ахæмты, æмæ дæлæ Мæскуымæ ныдздзурæм, кæд 
мæ ныхæстыл не ’ууæндут, уæд... 
Сразы сты. Мæ кабинетмæ ссыдыстæм, æз хæтæл систон. Са- 
бат æви хуыцаубон уыд, æмæ Кремлы хицауадæй йæ бынаты ничи 
разынд уыцы афон, нæдæр Суслов, нæдæр Капитонов, фæлæ кæд- 
дæр-уæддæр Андроповыл фæхæст дæн, уæд ма уый Æдасдзинары 
комитеты хицау уыд, Политбюройы уæнг. Хабар ын радзырдтбн, 
стæй йын мæ курдиат загьтон, зæгъын, мæнæ уыцы фæллойгæн- 
джыты минæвæрттæ мæ кабинеты сты, дæ хорзæхæй, сæ иуимæ 
аныхас кæн. 
Бирæ фæдзырдтой. Махмæ хъуысти, Андропов фæстагмæ цы 
загъта, уый: 
- Курын дæ æмæ æрсабыр ут, дарддæр мацæуылуал архайут 
уыцы хъуыддаджы, æз уын дзырд дæттын: лæмбынæг æркæсдзыс- 
тæм алцæмæдæр, аххосджынтæ æфхæрд æрцæудзысты советон карз 
закъонтæм гæсгæ. 
Ногæй та залмæ ’рцыдыстæм. Андроповимæ чи дзырдта, уый 
сын хабар бамбарын кодта, æз дæр та мæ хъуыдытæ загътон: 
- Фыдгæнджытæн, бæлвырддæрæй та лæгмарджытæн, мах нæ, 
фæлæ Советон Цæдисы Сæйраг тæрхондон рахæссы ахæстоны 10 
азы фæбадыны уынаффæ. Нæ закъон æндæр нæ амоны, æмæ мах 
бон ницы у, мах тæрхонгæнджытæ не стæм. Уæхæдæг æй зонут, 
нæхи ирæттæй-иу лæг чи амардта, уый дæр-иу æрцахстам, карз-иу 
æй бафхæрдтам. Афтæ мæхъæлæттæй дæр. Закъон, фыдгæнæг кæцы 
адæмыхаттæй у, уымæ нæ кæсы. Фыдгæнæг фыдгæнæг у, кæцы- 
фæнды æвзагыл куы дзура, уæддæр. Дзырд уын дæттын, алы фыд- 
гæнæг дæр æфхæрд кæй æрцæудзæн, уый тыххæй. Фæлæ мæнæ уæ 
иннæ домæн, ома, мæхъæлæтты ардыгæй асурæм, зæгьгæ, уый 
62 

тыххæй уын ницы зæрдæ æвæрын, уый уын раст домæн нæу, уый 
нæ нацийы худинаггæнæг ми уаид, уымæй ницы рауайдзæн... 
Ноджы ма цыдæртæ загьтон. Зал ныссабыр, адæм мæ се ’ппæт- 
дæр бамбæрстой. Æмæ уæд æз фæдзырдтон министртæм, бабар 
сын кодтон, цæмæй обкомы дуармæ æрбарвитын кæной, цас хъæуы, 
уыйбæрц автобустæ, адæмы сæ хæдзæрттæм аласой. Дыккаг бон 
Гасситы лæппуйы нæхи ирон æгъдаумæ гæсгæ баныгæдтой, тæ- 
фæрфæс ракæнынмæ сæм ацыдысты партийы обкомы кусджытæ, 
хицауады минæвæрттæ. Иуныхасæй, уыцы фыццаг хатт хъуыддаг 
сабырæй ахицæн, уымæн æмæ дзы мæхæдæг архайдтон, дыккаг 
хатт та... 
Уый мæнæ куыд рауади. Уыцы бон хъуамæ зындгонд Юрий 
Ждановимæ педагогон университеты сæмбæлдаиккам Галазты 
Æхсарбегимæ. Куыддæр обкомы фыццаг уæладзыгмæ ’рхызтæн, 
афтæ мæ уæлхъус уыцы тарстхуызæй алæууыдысты барадхъахъ- 
хъæнæг оргæнты кусджытæ, уæртæ та, дам, нæ сыхæгты зæххыл 
ирон шофыры амардтой æмæ, дам, уымæн йæ хæстæджытæ сæ 
марды мæнæ ардæм æрбахæссынвæнд кæнынц. Æз фæстæмæ нал 
аздæхтæн, фæлæ фæдзурын кодтон Министрты Советы Сæрдар 
Цæгæраты Михалмæ æмæ йын ныффæдзæхстон, зæгъын, уырдæм 
ацу, хабар дæхæдæг равзар, басабыр сæ кæн. Уæд фæрæдыдтæн: 
зыбыты рох мæ фæцис, Михал адæмимæ дзурынмæ ахæм тыхст 
сахат кæй нæ арæхсы, диалоджы архайынмæ рæвдз кæй нæу. Уый 
йемæ айста Тедеты Павелы æмæ зианджынтæм бацæуыны, тæ- 
фæрфæс ракæныны, æрсабыр сæ кæныны бæсты раздæр быдыр- 
тыл æрзылдысты, стæй райкомы фæбадтысты, дарддæр цы уыдзæн, 
уымæ ’нхъæлмæ кæсгæйæ. Æрæджиау сæм куы байхъуыст, зиан- 
джынтæ æд чырын уæлмæрдмæ нæ, фæлæ горæты ’рдæм азылдыс- 
ты, зæгъгæ, уæд ма ратагьд кодтой, сæ размæ æрлæууыдысты, фæлæ 
сæ фæйнæрдæмты ассыдтой уыцы мæстджын адæм, сæ машинæ 
фæндагыл цæхгæрмæ æрæвæрдтой, ууыл дæр æд шофыр схæцы- 
дысты æмæ йæ иуварсмæ айстой. Дарддæр цытæ рауад, уыдон 
дæхæдæг дæр зоныс. Абон афтæ никæуылуал баууæндин, ахæм 
рæдыд нал æруадзин. Зæрдæрыст йеддæмæ дзы ницы рамбылд- 
тон... Уæды хуызæн мæгуыры бонтæ мыл никуы акодта... 
Æз Билары уыцы ныхæстыл æууæндын. Уыцы бонты обкомы 
фыццаг секретары цы уавæры федта, уый тыххæй мын радзырдта 
михайловскыхъæуккаг Хынцæгты Ерген: 
- Æз дæр уыдтæн уыцы бонтæй иуы Сæрибары фæзы. Иуæй- 
иутæ æгæр карзæй куы дзырдтой, æртхъирæнтæ куы систой, уæд 
сын афтæ зæгьын, фæлтау, зæгьын, уæртæ мидæгæй Соломенцев 
бады æмæ йæм исты хуызы бахауæм, сабырæй йын нæ домæнтæ 
радзурæм. Уыцы къахдзæф скæнын мæн, фыццаджыдæр, æрфæн- 
дыд, цæмæй тыхми ма ’рцæуа, дыккагæй та мын кæдæй-уæдæй 
фадат фæцис нæ бæстæйы стырдæр лæгтæй иуимæ аныхас кæнын, 
афтæ хæстæг мæм дзы никуыма ничи уыдис. 
Хистæрты зæрдæмæ дæр мæ хъæппæрис фæцыдис, æмæ уæ чи 
цæуы, зæгъгæ, æз дæр семæ фæраст дæн. Кæддæр-уæддæр нæ ми- 
63 

дæмæ бауагьтой. Куы бацыдыстæм - цыдæр нарæг кабинет ра- 
зындис - уæд нæхи Билар уыцы мæгуырхуызæй мæнæ ам рахи- 
зырдыгæй лæууыдис, ме сæфт кæмæй уыдтон, уыцы Хъайырты 
Аслæнбег та йæ чъылдыммæ, Соломенцев бадгæ кодта, цыдæр 
мæсты уыди. Цыма йæм мах нæхæдæг хъаст кæнынмæ нæ бацы- 
дыстæм, фæлæ нæм уый йæхæдæг басидти загьд кæнынмæ, уыйау 
ныл сбустæ кодта, махæй иуы дзыхæй ныхас дæр нæма ссыдис, 
афтæмæй: 
- Цы уын нæ фаг кæны? Хæрзарæзт стут, хъæздыг цæрут, рæ- 
сугьд адæм стут, афтæмæй. Цы хъуаг стут, уагæры? 
Æмæ ма ноджы карз цыдæртæ, ферох мæ сты уал азы фæстæ. 
Æз æм мæхи нал баурæдтон, зæгьын, рæстдзинад хъуаг стæм. Исчи 
æфхæрд куы баййафы, уæд мæнæ бынæттон хицауадмæ бацæуæм 
æмæ ныл чъыртт дæр ничи акæны, Кремлы дæр афтæ. Мæнæ або- 
ны хуызæн æвзæр хабæрттæ дæр нæм уымæн рауайынц: мæрдтæ, 
цæфтæ, адæмты æхсæн знæтдзинад. Ды дæр нæм дæлæ Мæскуыйæ 
уымæн ссыдтæ фæдисы. Зæгьын, уый уын, нæ Централон Коми- 
тет, цавæр миниуæг у: нæ писмо нын райсут æмæ, хъаст кæуыл 
фæкæнæм, уымæ йæ ардæм фæстæмæ йæхимæ сæрвитут. 
Æмæ ма ноджы цыдæртæ. Раст зæгьын хъæуы, хъусгæ мæм лæм- 
бынæг кодта, æцæг йæ тызмæг цæстæнгас кæронмæ нæ аивта, æрмæст 
йæ сæр ныггуыбыр кодта. Нал æй хъуыды кæнын, уæд ын æгас 
Советон Цæдисы цавæр кад уыдис, уый, фæлæ мæм тынг фыдынд 
лæг фæкаст, мæнмæ гæсгæ, йын хорз адæймагæй тас нæ уыд. 
Æрæджиау мын загьта: 
- Хорз, æмбал Хынцæджы-фырт, мæнæ дæ мæхимæ ныффыс- 
тон, зæрдæ дын æвæрын, ды цы фарстатыл дзурыс, уыдонмæ ’ркæ- 
сынæй. Мæнæ дæ адон уæд ссардзысты, сæхимæ дæм фæдзурдзы- 
сты... 
Мæнæн йæ фæстаг ныхæстæ фæхъыг сты. Зæгъын, мæнæ æмбал 
Хъайыры-фыртмæ дыууæ хатты уыдтæн йæ кабинеты, уæд ма мын 
уæлдай цы сараздзæн. 
Уымæн, мæгуыр, йæ дынджыр сæр йæ фæтæн уæхсчыты аны- 
гьуылд, скатай, йæ кæсæнцæстытæ феуæгьд сты æмæ ма сæ уæл- 
дæфы ацахста, йæ цæсгом ныссырх. Кæсын, æмæ Биларæн та йе 
’нгуылдзтыл зыр-зырæг бахæцыд. Мæнæ мæ ацы тæккæ ран Хуы- 
цау æрбамарæд, кæд ын тæригьæд нæ фæкодтон. Ау, æнцон у æгас 
республикæйы номæй ахæм æбуалгь цауты тыххæй дзуапп дæттын 
Кремлы цур? 
Кремль нын Билары бæсты бавзарын кодта саузæрдæ Одинцовы. 
Не ’ртыккаг фембæлд, 2006 аз, 6 июнь, дыццæг. 
Зæрдæбын ныхас иу монологæй иннæйы ’хсæн. Æз фæрсын, 
уый дзуапп дæтты. 
Къоста нæм лæмбынæг хъусы... 
- Цал азы дыл цæуы, Эльбрус? О, о, о!.. Зæгъæм, ды, Ирысто- 
ны хуыздæр лæгтæй иу, хъуыстгонд адæймаг, сæумæрайсом Дзæу- 
джыхъæуы кæцыдæр уынджы æнцад дæхицæн фæцæуыс. Ничи дыл 
фембæлдзæн, кæцы дæу ауынгæйæ зæгъа, хъæрæй куы нæ уа, уæд 
64 

та йæхинымæр: «Дæ быныхъæр рацæуæд, кæд мæ тæккæ размæ цы 
фæдæ, фæлтау зæххы скъуыды куы ныххауис»? 
- Мæнмæ гæсгæ, разындзæн. 
- Цæмæн? 
- Æхсæз æмæ ссæдз азы министрæй куы бакусай, уæд æндæр 
хуызы уæвæн нæй, уый æрдзон æгьдаумæ гæсгæ дæр раст нæ уаид. 
Нæй ахæм адæймаг, зæгъгæ, дын куы зæгъон, уæд мыл нæ баууæнд- 
дзынæ, стæй никæйы бауырндзæн... 
- Цæуыннæ? 
- Бамбар мæ, Дамир, æз дæр, кæй зæгьын æй хъæуы, зæд нæ 
уыдтæн. Искæйы-иу æнæбафхæргæ нæ уыд, уæд та ма ныхасæй. 
Иу-иу аныхъуырдта уыцы маст, иннæ-иу дæм хъусæй хæрамзæрдæ 
рахаста, кæд ды цыфæнды раст уыдтæ, уæддæр. Адæм алыхуызон 
сты. Æз Хуыцауы раз сыгъдæг дæн иу хъуыддагæй: æнæ аххосæй 
уал азы дæргьы никуы никæйы бафхæрдтон!.. Уыдис иу ахæм дох- 
тыр, хъæутæй кæцыдæры куыста, йæ ном Азæмæт хуынди, фæлæ 
мæ йæ мыггаг æрбайрох, абонсарæй мæ дæлæвзаг рауай-бауай 
кæны, кæд æй æрхъуыды кæнин. Уыцы рæстæг мемæ чи куыста, 
уыдон мын мæ рæстдзинад зонынц. Иу бон куы уыди, уæд уыцы 
Азæмæтæй фыстæг райстон: тынг хъаст кодта, кæм куыста, уыцы 
рынчындоны сæйраг дохтырæй, нæ кусæгæн, дам, нæ гуыффæ- 
джын машинæ радта, æмæ дзы уый фæссихорæй суанг изæрдалынг- 
тæм йæ хæдзары куыстытæ фæкодта, уæртæ дзы Беслæныхъæуы 
заводæй агуыридур дæр ма ’рбаласта, хæдзар аразы...Стæй та дык- 
каг, æртыккаг хъаст. Кæйдæр куысты рæстæг зианмæ ауагъта, кæй- 
дæр ~ чындзæхсæвмæ, рынчынтæ æвæгæсæгæй баззайынц. Æмæ 
афтæ дарддæр. Фæсномыгæй нæ фыста, йæ мыггаг дзы, цы куыс- 
тыл хæст у, уый... 
Иу бон æм мæхимæ бадзырдтон, æмæ не ’хсæн мæнæ ахæм 
ныхас рауад: 
- Сæйраг дохтыр дын де ’мкусæгæн агуыридур æрбаласынмæ 
машинæ радта, йæ тыхст ын сарæзта, уый дæ зæрдæмæ цæуыннæ 
цæуы? Æхца дзы райста, мыййаг? 
- Нæ райста, фæлæ уый паддзахадон машинæ у, афтæ пайда 
кæнæн дзы нæй. 
- Æмæ кæд дæ уыцы æмкусæг æххуысхъуаг у, уæд та? Хæдзар 
чи фæаразы, уымæ фæкæсын нæ фæхъæуы? Куы нæ йын раттаид, 
уæд уыцы дохтыры искуы уæддæр машинæ баххуырсын хъуыд, 
бафидын æй хъуыд. Дæхицæй йæ нæ зоныс, дохтыртæн се ’хцатæ 
ракæл-ракæл кæнынц? Кæд сæйраг дохтырæн йæ кусæгæн йæ бон 
истæмæй баххуыс кæнын у, уæд ын ахæм бар цæуыннæ ис? 
- Цыфæнды мын куы дзурай, уæддæр сæйраг дохтыр раст нæ 
кæны. 
- Æмæ йын ды, Азæмæт, уый йæхицæн лæгæй-лæгмæ, кæнæ уе 
мбырды коллективы астæу загътай? 
- Нæ загьтон. 
- Уæд мæнмæ цы фыссыс? Ацу, æмæ ма ахæм хуызы хъаст 
кæныс, уый куы фехъусон, уæд бацархайдзынæн, цæмæй ды уым 
мауал кусай, ууыл. 
5 Дауыраты Дамир 
65 

Ацыдис, уæдæ цы уыдаид, иуцасдæр ныхъхъус, стæй та мæм 
æрбахæццæ, мæ куыст, дам, уым нæ цæуы, æндæр районмæ мæ 
арвит. 
Æз бавдæлдтæн æмæ дæлæ Чырыстонхъæумæ ныдздзырдтон, 
зæгъын, ахæм æмæ ахæмæн бынат ссарут, æцæг фысгæ кæны. Æмæ 
хабар ракодтон. Уымы сæйраг дохтыр мын зæрдæ бавæрдта, рар- 
вит, дам, æй, мæнмæ нæ фысдзæн, æз, дам, ахæм кусæджы куы 
агурын... 
Раст зæгъын хъæуы, куыд специалист, афтæ æз мæхæдæг дæр 
Азæмæтæй ницæмæй хъаст кодтон. 
Ацыдис уырдæм. Афарстон-иу дзы æмæ, дам, нырма æнцад у. 
Фæлæ мæ иу бон уымы партийы райкомы бюромæ ныххуыдтой. 
Уыцы Азæмæты фарстамæ дзы хъуыстой, уый уым базыдтон, йæ 
бинойнаг ыл бахъаст кодта, хæдзары, дам, йæхи æвзæр дары. Хъуы- 
ды ма йæ кæндзынæ, Дамир, уыцы рæстæг коммунист йæ алы 
мийæн дæр дзуапп лæвæрдта. 
Ныццыдтæн, уæдæ цы уыдаид, йæхи рæстытæ кодта, стæй дын 
уым йæ дзых нал фæлæууыд æмæ йе ’мбал дохтырыл цъыф калын 
райдыдта, мæн, дам, уæ ныхтæ ныссагътат, афтæмæй та уый цы 
гæнæг у, уый нæ уынут: рынчындоны хæрæндоны хæринæгты уæл- 
дæйттæ сæхимæ хæссы йæ хуытæн, чи зоны æмæ дзы сæйраг дох- 
тырмæ дæр исты хауы... 
Райкомы фыццаг секретарь Акъоты Васили æмæ бюройы уæнг- 
тæй хатыр ракуырдтон, дохтырты æхсæн дæр ахæмтæ кæй ис, уый 
тыххæй, йæхицæн та йын загътон: 
~ Уæртæ æндæр районы куы уыдтæ, уæд дын цалдæр хатты 
ныффæдзæхстон, макæуылуал фысс, зæгьгæ, ды уæддæр нæ фæра- 
зыс æнæ искæйы алхыскъ кæнгæйæ... Бакæс дæм, уæд æцæг лæ- 
джы хуызæн, афтæмæй та... 
Иу мæйы фæстæ мæм телефонæй æрбадзырдта: 
~ Ды мæнмæ æвзæр цæстæй кæсыс, æмæ æз Ирыстонæй цæугæ 
кæнын. Мæ бинонтимæ. Мæнæ дæу дæ бынатæй куы фæсурой, 
уымæ та бирæ нал хъæуы, уæд фæстæмæ раздæхдзынæн. 
- Кæдæм цæуыс, уый дæхи хъуыддаг у, фæлæ ма æз, цынæ 
вæййы, ацы бандоныл бирæ куы фæбадон, уæд та цы кæндзынæ? 
Хæтæл æртъæпп кодта. 
Афтæ рауад, æмæ ма æз æцæгæйдæр уыцы бынаты дзæвгар афæ- 
стиат дæн. Уый кæмдæр Уæрæсейы куыста, йæ хорзы кой мæм 
хъуыст, уым дæр дæсны хирургыл нымад уыдис. Иу-дæс азы бæрц 
рауад. Æз æй, кæйдæр загъдау, рох кæнын дæр ма райдыдтон, афтæ 
дын мæм иу æмбисæхсæв куы сдзурид: 
- Кандидаты диссертаци бахъахъхъæдтон, нæхимæ куы аздæхин, 
уый мæ фæнды. Дæу йеддæмæ кæмæ баулæфон, уый нæй. Медици- 
нон институты мын исты куысты фæсæдзынмæ баххуыс кæн... 
Кæддæр мын, уыцы бандоныл бирæ нал фæбаддзынæ, зæгьгæ, 
кæй загьта, уый дзы ферох. 
Зæгьын, ацы æнафоны дын цæмæй баххуыс кæнон, уый нæ 
зонын, фæлæ ректорæн райсом ныллæгъстæ кæндзынæн, кæд дын 
дзы исты куыст ссарид. 
66 

Æз уыимæ æцæгæйдæр аныхас кодтон, тынг феппæлыдтæн 
Азæмæтæй, куыд дохтырæй, зæгъын, мæнæ йæм ардыгæй дæр ма 
цыдысты адæм сæхи дзæбæх кæнынмæ... 
Нæ йын ссардта уæд бынат, банхъæлмæ, дам, кæсæд. 
Ууыл та цалдæр азы рацыд, æмæ Азæмæтимæ цыдæр зианы 
сæмбæлдыстæм, æз æй, раст зæгъгæйæ, æвиппайды нал базыдтон. 
Æрбахъæбыс мæ кодта, хатыр мæ ракуырдта, кæддæр, дам, дæм 
æгæр къæйныхæй сдзырдтон... 
Гъемæ ма, Дамир, кæд уыцы Азæмæт нырмæ дæр афтæ ны- 
майы, æз æй æнаххосæй бафхæрдтон æмæ мын йæ цæст уарзы, 
цæмæй, ды куыд зæгъыс, афтæ зæххы скъуыды ныххауон, зæгьгæ, 
уæд ын цы мæ бон у? Æндæр мæ зæрдæ никæмæ æхсайы. Æнæуи 
та æз ахæм министры нæ зонын, искæйы зæрдæхудты чи нæ бацы- 
ди, фæлæ мæхæдæг ахæм ми никуы бакодтон, цæмæй искæмæн 
æнæуынон фестон. Иу хъуыддаг бæлвырдæй зонын: кæимæ фæкуы- 
стон, уыдоны æхсæн мæнæн знаг нæй... 
— Дæхæдæг, зæххы бынмæ ныххау, зæгъгæ, афтæ никуы ни- 
кæйы ралгъыстай? 
~ Уæлдæр дын куы дзырдтон, нæй мын ахæм знæгтæ, зæгьгæ... 
Фæлæ ис чидæртæ, кæцытæ мæнæй бирæ хорздзинæдтæ зыдтой, 
афтæмæй куыдфæстæмæ сæхи аккаг хуызы нал дардтой. Мæнæ 
куыд фæзæгъынц, ауæй мæ кодтой, гадзрахатæй рацыдысты, не 
’хсæн цы хæлардзинад уыдис, ууыл. Фæлæ дæ бауырнæд, уыдоны 
дæр афтæ ницы хуызы ралгъитин. Уый нæ, фæлæ дзы иуæй-иутæ 
мæнæ ардæм мæ кабинетмæ дæр æрбацæуынц сæ бирæ низтимæ. 
Æмæ, куыд зæгъыс, хъуамæ сæ тæргæ акæнон? 
Мæнæ мæ Горæтгæрон районы сæйраг рынчындоны тыххæй 
æнаххосæй куы бафхæрдтой (уый тыххæй дæлдæр бæлвырддæр 
бакæсдзынæ, мæ кæсæг. - Д.Д.), уæд мын тынг зын скодтой, мæ 
зæрдæ кæцыран ис, уый уæд фыццаг хатт базыдтон, фæхæрам дæн 
кæмæдæрты. Уыцы бонты дын мын обкомы секретарьтæй иу, 
уымæй размæ мæ йе ’фсымæр чи хуыдта, æмбырдты дæр, уæлдай- 
дæр та дзаджджын фынгты уæлхъус мæ стаугæ чи кодта, фæлæ 
бюройы хъус чи ныцци æмæ Одинцовы дзыхмæ чи каст, æппын- 
дæр иу ныхасæй дæр мæ фарс чи нæ рахæцыд, уый мыл амбæлд, 
мидбылхудгæ мын ме уæхск æрхоста æмæ дын афтæ: 
- Дæхи цы ныппысыра кодтай, æмбал министр, цы мард дыл 
æрцыдис, исты дæ, мыййаг, æнаххосæй бафхæрдтой? 
Хуыцауæй дæ курын, Дамир, йæ ном дын зæгьдзынæн, æцæг- 
иу æй фысгæ ма ныккæн, æдзух мæнæ ацы кабинеты вæййы, æдзух 
хъæрзгæ кæны. 
Афæдзы фæстæ мын мæ партион æфхæрд обкомы бюройы куы 
систой, уæд æмбырды фæстæ уыцы секретары дуар бахостон. Зæ- 
гъын, цы уыдис, уый уыдис, фæлæ мæн фарон æнаххосæй кæй 
бафхæрдтой, уый дæм уæддæр раст кæсы, æви нæ кæсы. Йæ сæр 
фæгуыбыр кодта, йæ цæсгом сырх хъулæттæ афæлдæхт, кæнæ йын 
мæ къæйныхдзинад йæ тъæнгтæ ацагъта, кæнæ ма йæм уæддæр 
кæмдæр æфсармы мур разындис, æмæ мын æрæджиау афтæ: 
67 

- О, раст дæ нæ бафхæрдтам, партион куысты афтæ дæр вæййы, 
уый зоныс, фæлæ дæ маст цæуыннæ аныхъуырдтай, æнæмæнг æй 
раргом кæнын хъуыдис? 
- Æмæ йæ^мбæхсгæ та цæмæн хъуамæ бакæнон? Исты хуызæн 
дæм кæсын? Йæ маст зæгьынмæ йе ’фхæрджытæн чи нæ уæнды, 
уый нормалон адæймаг нæу. Æви ды æндæрхуызон хъуыды кæныс? 
Ницыуал мын загьта, æрмæст мæм бахудт, ме уæхск мын æрхо- 
ста. Мæхи дæр йемæ дзурын нал фæндыд æмæ дуары ’рдæм цæх- 
гæр фæзылдтæн. 
Дзæгьæлы нæ фæзæгьынц, кæмæ цы ’нхъæлмæ кæсы, уый ничи 
зоны, зæгъгæ. Афтæ рауад, æмæ уыцы секретары мæнæй тынгдæр 
бафхæрдтой, æмæ бæстæ йæ сæрыл систа, хъæуа-нæ хъæуа Один- 
цовы фыдкойæ нал æнцад, æмæ йын уæд æз афтæ зæгьын: 
- Дæ хорзæхæй, цы пихлæйттæ хæссыс? Ау, партион царды 
фыццаг хатт бафхæрдтой æнаххос адæймаджы? Æмæ уæд дæ маст 
хъуамæ æнæмæнг раргом кæнай, цæуыннæ йæ аныхъуырдтай? 
Хъуыды ма кæныс, уыдон дæуæн дæхи ныхæстæ сты, уый? Дæ 
кабинеты мын сæ загьтай. Ды, бæгуыдæр, раст кæныс ныртæккæ... 
Йæ цæсгом та иухаттау сырх хъулæттæ афæлдæхт, æцæг дзургæ 
ницы скодта, уырны мæ, мæнæ мæ фарс кæм нæ рахæцыд, кæддæ- 
ры уыцы бюро йæ цæстытыл кæй ауад, уый... 
- Мæнæ уыцы азты дæ алыварс чи уыди, хъаст кæмæй кæныс, 
нæ хæлардзинадыл гадзрахатæй рацыдысты, зæгьгæ, кæмæй зæ- 
гьыс, уыдоныл ныр, кæй зæгъын æй хъæуы, азтæ рауад. Де ’ххуыс 
сæ никуы бахъæуы, ам дæм никуы вæййынц? Цы цæстæй сæм кæ- 
сыс? Дæ уæздан къух сæм бадарыс? 
- Куыннæ вæййынц?! Биларæн йæхи бафæрс: нæ ахастдзи- 
нæдтæ хуыздæр цы фесты,æндæр ницы аивтой. Арæх ам сæмбæ- 
лæм, йæхæдæг дæр æмæ йæ бинонтæ дæр мах контингенты базза- 
дысты. Билар арæх рынчын хæссы, æмæ ардæм куы ’рбахауы, уæд 
æм нæ коллектив уæлдай хуыздæр цæстæй фæкæсынц, аргь кæ- 
нынц, Ирыстонæн цас хæрзты бацыд, æнæниздзинады райрæзтæн 
цас фæахъаз ис, уыдæттæн. Хатгай йæ сæ районы участочы дохтыр 
æндæр ранмæ фервиты, фæлæ никуы никæдæм бакомы, уайтагъд 
та махмæ ’рбалæууы. Тæккæ знон æм бæрæггæнæг арвыстон, зæр- 
дæхсаинаг куы уаид, уæд мын æй загьтаиккой. 
Куы ма дын æй дзырдтон, Мельникова, обкомы секретарь 
уæвгæйæ, йæхи куыд дардта, уый. Ирыстоны йæ, æвæццæгæн, æмæ 
алчидæр зоны. Фæлæ уæддæр мæнæ ардæм йæхи дзæбæх кæнынмæ 
’рбацæуы, æмæ дын ничи зæгьдзæн, æз æм кæцыдæр уысм зул 
цæстæй ракастæн, зæгъгæ. 
Ныртæккæйы хицауад дæр мæм вæййынц. Зæгъын, арæхдæр 
ма нæм цæут, исты уæ спайда кæнон. Хъазгæйæ. Шаталов æмæ 
уæртæ Дыгуры фабричы директор Хъæбæлойы-фырт ам иу рæс- 
тæг хуыссыдысты, сæ сынтæджытæ ныр дæр бæрæг сты, иу палатæ 
мын сцалцæг кодтой, хæрдзтæ дыууæ дихы акодтой æмæ дзы иубы- 
натон люкс рауади. Ныр дзы сылгоймæгтæ вæййынц. «Шаталовы 
хъарм хъæбыс» æй хонынц сæхи ’хсæн. Иннæ палатæ та мын Бас- 
68 

каты Славик сцалцæг кодта. Ам хуыссыди, афтæмæй дæлæ сы- 
махмæ Беслæнмæ телефонæй ныдздзырдта аразджыты разамон- 
джытæй кæмæдæрты, æмæ уайтагъд мæ уæлхъус æрбалæууыдыс- 
ты... Хуыцау мын бахатыр кæнæд, Одинцовы кой арæх кæй кæ- 
нын, уый, йæ рæстæджы нæм уымæй арæхдæр ничи цыдис, фæлæ, 
бауырнæд дæ, æз уымæй никуы ницы бацагуырдтон, исты æххуыс 
мын цæмæй бакæна, уый мæ нæ фæндыдис... 
Æртыккаг монолог: «Одинцов мах нæ бауарзта, нæ интеллиген- 
цийы минæвæртты нын кæрæдзиуыл ардыдта...» 
- Ацы лæджы нæм цæй тыххæй сæрвыстой, уый дын дзурын 
нæ хъæуы: Билары алыварс чи уыд, уыцы кадртæ ныххæлиу кæ- 
нын, нæ интеллигенцийы минæвæртты кæрæдзиуыл сардауын. 
Уыцы уæззау бонты нæхи ирæттæй бирæтæ сæхи куыд дардтой, 
уымæ-ма кæс. Бауырнæд дæ, дисы мæ бафтыдтой. Дымыстæрты 
нымæц дзæвгар фæфылдæр, уыцы æрра, уыцы змæст рæстæг уыдон 
се ’ппæт дæр архайдтой цыфæнды хуызы дæр исты разамонæджы 
бынат æрцахсыныл. Хæларæй кæимæ цардтæн, уыдонæй кæйдæр- 
тимæ нæ ахастдзинæдтæ цыдæрхуызæн систы. Обкомы, Министрты 
Советы, суанг райкомты дæр бирæты базонæн нал уыд. Цы ’рцы- 
дис, уагæры? Архайдтой Одинцовмæ хæстæгдæр уæвыныл. Чи 
цыфæнды дзурæд, чи цыфæнды хъуыды кæнæнт! Суангæфсымæрты 
цард кæимæ кодтон, уыдон дæр. Æмæ мæнæ уырыссагау куыд 
фæзæгъынц: «И пошла плясать, писать губерния»... 
Афтæ мæм касти, цыма нæ мæгуыр Ирыстонæн разамынд лæ- 
вæрдтой æрцæуæг æртæ лæджы - Одинцов, Пономарёв æмæ Ива- 
нов. Фæлæ фæстæдæр Ивановмæ лæгдзинад разынд, хъуыддаг цæмæ 
цæуы, уый бамбæрста, йе ’фсармы сæрты ахизын нæ бакуымдта 
æмæ сæ хæлардзинад фехæлд. Ацыдис уайтагьд ардыгæй, кæнæ 
Белгороды, кæнæ та Орловы облæстмæ прокурорæй. Йæ бæсты 
йын Путимцевы сæвæрдтой, æмæ уый сæхи хуызæн рауад. Мах 
сæ-иу нæхи ’хсæн, мæнæ 37 азы цы «тройкæтæ» лыг кодтой адæ- 
мы хъысмæт, уыдонимæ барстам. Æцæг адон маргæ нæ кодтой - 
ахсгæ. Алы æмбырдты, пленумты дæр-иу æртæйæ бадтысты, æнæ- 
мæнг — фæрсæй фæрстæм, цæмæй сын сæ сусу-бусу мачи хъуса. 
Мæнæ цыма арвæй дур æрхауд, уыйау не ’ппæтæн дæр æнæнхъæ- 
лæджы уыдис Челдыты Алыксандры, Хъайырты Аслæнбеджы, 
Чеджемты Таймуразы, Гуытъиаты Алексейы æрцахст. Ноджы ма 
кæйдæрты бакодтой мидæмæ... 
Йе ’рбацæуынæй чысыл фæстæдæр Одинцов организацион ха- 
йадмæ ’рбакодта Павленкойы, - Курскæй уыди. Æмæ нæ ирæттæй 
бирæтæ, уый руаджы исты бынат æрцахсон, зæгъгæ, цæттæ уыды- 
сты уымæн йæ зæвæттæ стæрынмæ дæр. Алы изæр-иу обкомы дуар- 
мæ йæ размæ лæууыдысты, уæлдайдæр æнцойбонты, аластой-иу 
æй нуазынмæ. Æмæ-иу сæ кæм нæ федтой физонджытæ хæргæ - 
Куырттаты комы, Бехъаны, Терчы былтыл! Уым-иу баныхас код- 
той, чи цы бынаты ’рбаддзæн, ууыл. Ног бынат-иу кæмæн лæвæрд- 
той, уый тыххæй-иу ныхас бакодтой рагацау, сæхиуыл-иу дуæрттæ 
сæхгæдтой, гæххæттытæ-иу сцæттæ кодтой, чи у, цы у, цæмæ йæм 
69 

æнхъæлмæ кæсынц куысты æмæ афтæ дарддæр. Стæй-иу ын йæ 
фарста бюромæ рахастой, æцæг-иу фылдæр хатт Одинцов уырдæм 
не ’рбацыд. Кæнæ-иу æй «не ’вдæлд» æндæр ахсджиагдæр хъуыд- 
дæгтæй, науæд та-иу...«фæрынчын». Æцæг-иу телефонæй æрба- 
дзырдта: уыцы фарстамæ æркаст куыд ахицæн? Иузаман сагъуы- 
дысты обкомы дыккаг секретарьтæ ивыныл, бирæ сæ нæ дардтой. 
Иухатт та афтæ рауад... Проспекты Политикон рухсады хæдзары 
чысыл залы æрымбырд кодтой республикæйы актив æмæ дзы хъуа- 
мæ ног дыккаг секретарь сфидар кодтаиккой. Уымæй размæ-иу 
алыхатт дæр ног кандидатурæйы тыххæй Одинцов афтæ райдыдта: 
- Ацы бæрнон куысты æнæмæнг сфидаудзæн, бакæсут-ма йæм, 
куыд рæсугьд нæлгоймаг у, куыд хæрзконд у, уымæ... 
Уый иу хаттæй иннæ хатмæ йæ сæйраг аргумент уыди. Кæнæ 
барæй афтæ кодта, кæнæ нæ мæстæй мардта, хæйрæг æй базонæд. 
Фæлæ та ацы хатт дæр уыцы ныхæстæ куы загьта, уæд æз нал 
фæлæууыдтæн æмæ дын хъæрæй куы зæгьин: 
- Кæд ахæм миниуджытæм гæсгæ æвзарæм, уæд, чи зоны æмæ, 
мæ хал дæр схауа... 
Æгæр хъæрæй мын рауад, президиуммæ дæр байхъуыст æмæ, 
дам, уый Одинцовæн йæ тъæнгтæ ацагьта, бирæ, дам, фæхъуыр- 
хъуыр кодта. Мæхицæн мын никуы ницы загъта, фæлæ йæ йæ 
уазал цæстæнгасæй æмбæрстон: æнæуынон ын дæн æз дæр, хор- 
зæй йæм ницæмæ ис æнхъæлмæ кæсæн, цыдæр уыдзæн. 
Иу райсом мæм телефонæй фæдзырдта обкомы ахуыры хайа- 
ды сæргълæууæг Таболты Сергей, ныр кæм ис, уым рухсаг уæд, 
суинаг лæппу уыд. Бацыдтæн æм, уæдæ куыд. Æмæ мын афтæ 
зæгъы, абон, дам, иуæндæс сахатыл бюро уыдзæн, кæсдзысты дзы 
мæнæ ахæм фарстамæ, æз, дам, æй бацæттæ кодтон. Æмæ мæм 
радта къухæй фыст проект уынаффæимæ. Мæнæ афтæ райдыдта 
проект: «Горæтгæрон районы сæйраг дохтыры æбæрнондзинады 
аххосæй амард рынчын». 
Æз æй дарддæр нал бакастæн, фæлæ йæ фæрсын: 
- Æмæ цы кодта, цы дзы рыстис, уагæры? 
Æз, дам, æй нæ зонын. 
- Кæм ис ныртæккæйы сахат мард? 
- Экспертизæ кæнынмæ йæ аластой. Дыууæ сахатыл æй хъуа- 
мæ акъæртт кæной, æмæ уæд сбæрæг уыдзæн, цæй аххосæй амард, 
уый. 
- Ау, кæд афтæ у, уæд фарстамæ афтæ раджы цæмæ кæсæм, 
кæдæм тагъд кæнæм? Экспертизæйы хатдзæгтæ уæддæр базонæм... 
- Одинцов афтæ загъта, — æмæ йæ амонæн æнгуылдзæй хæрдмæ 
ацамыдта. 
Кæсын дарддæр проект: «Тыхст рынчынæн афойнадыл хъæугæ 
медицинон æххуыс кæй нæ бакодтой, уый тыххæй сæйраг дохтыр 
Цокы-фырт æмæ йæ хæдивæг Хъæцмæзы-фырт ист æрцæуæд сæ 
куыстæй, æппæрст — Коммунистон партийы рæнхъытæй...» 
- Сергей Петрович, ды ацы дыууæйæ искæимæ ныхас кодтай, 
рынчындоны уыдтæ? 
70 

- Нæ уыдтæн. 
- Уæдæ уæд дæ проект ахæм карз цæмæн у? 
Афтæ, дам, хъæуы. Æмæ та йæ рахиз амонæн æнгуылдзæй 
хæрдмæ ацамыдта. 
Æмæ йын уæд загьтон: 
- Æз ацы хабар фыццаг хатт мæнæ дæуæй хъусын. Цæуон æмæ 
телефонæй уырдыгæй информаци уæддæр райсон. Хабæрттæ бы- 
наты базонын фембæлы... 
Æруадтæн мæ кабинетмæ æмæ Горæтгæрон районмæ бадзырд- 
тон. Сæйраг дохтыр Цокты Виктор мæм йæхæдæг байхъуыста æмæ 
мын хабар сæрæй бынмæ радзырдта: 
— Уыцы рынчын нæм сабаты æрбацыд йе ’фсымæримæ æмæ 
ныхъхъæддых сты, ныртæккæйы сахат, дам, нæ сæвæрут операци 
кæнынмæ, рысти йæ цæлмартæн. Æркастысты йæм, æмæ йын бам- 
барын кодтой, тæссагæй йын дзы кæй ницы ис, къуырисæры æрба- 
цæудзыстут, анализтæ уын скæндзыстæм, стæй та, куыд æмбæлы, 
афтæ пъланмæ гæсгæ — операци. 
Фæлæ ’фсымæр хъæр-хъæлæба систа, фæстæмæ ма нæ кæдæм 
æрвитут, æвзæрдæр куы фæуа, уæд та, зæгьгæ, æмæ йын уæд хи- 
цæн палатæйы бынат ссардтой. Анализтæ йын скодтой. Фæлæ 
æртыццæджы уыцы рынчын сыстад æмæ, фæлладуадзæн залы те- 
левизоры футбол фенон, зæгъгæ, цалдæр къахдзæфы куы скодта, 
уæд фæцудыдта, дæлгоммæ ахауд æмæ йæ сæр сынтæджы къах æмæ 
пъолмæ ’рхаста. Нæ дохтыртæ ма йæм æрбазгъордтой, фæлæ сæ 
бон ницыуал сси... 
Æз фæстæмæ Таболы-фыртмæ раздæхтæн æмæ йæ фæрсын: 
— Ды кæд рынчындоны нæ уыдтæ, уæд дзы чи уыдис? 
Æмæ, дам, Пономарёв, Æдасдзинады комитеты сæрдар. 
Афтæ рауад, æмæ чи амард, уыцы рынчынæн дæр йæ мыггаг 
Гаглойтæй уыд, 1981 азы октябры мæй Сæрибары фæзмæ чырыны 
кæй æрбахастой, уыцы таксисты æрвад разынд æмæ, дам, амæн дæр 
йæ хæстæджытæ бартхъирæн кодтой, ныр дæр, дам, афтæ бакæн- 
дзыстæм, не ’фсымæры, дам, нын дохтыртæ амардтой, хицауад кæ- 
дæм кæсынц. Уый Одинцовмæ байхъуыст æмæ сæм Пономарёвы 
барвыста, зæгь, дам, сын æмæ афтæ ма бакæнæд, мах, дам, уыцы 
дохтырты тæккæ райсом карзæй бафхæрдзыстæм обкомы бюройы. 
Æмæ мæнæ уыцы бюро райдыдта. 
Æз сæм фæхъуыстон, фæхъуыстон, стæй мæхи нал баурæдтон, 
сыстадтæн, зæгъын, талф-тулфæй карз хатдзæгтæ кæнын нæма 
хъæуы, рынчын æвиппайды цæй аххосæй амард, уый сбæрæг уы- 
дзæн мæнæ дыууæ сахаты фæстæ, æмæ уæд дохтырты æфхæргæ кæ- 
нат, æви сæ æппæлгæ кæнат, уый уæхи хъуыддаг уыдзæн, ныр та 
уал æз фæндон хæссын, цæмæй бюройы куыст бауромат, ахæссат 
æй фæстæдæрмæ, эмоцитæй уæлдай уæм ницавæр æрмæджытæ ис. 
Уый дын Одинцов фехъуса, цы! Йæ цæсгом цикъæйау афæ- 
лурс, фæгæпп кодта: 
— Хъусут Кучийы-фыртмæ, куыд сæ хъахъхъæны? Халон хало- 
ны цæст нæ къахы. 
71 

- Æмæ сæ цæуыннæ хъуамæ хъахъхъæнон? — нал та баурæдтон 
мæхи, - сæйраг дохтыр ныр ссæдз азы бæрц кусы, æз æй сæвæрд- 
тон, йæ хæдивæг та æхсæрдæс азы, уый дæр æз барвыстон уыр- 
дæм. Мæн дæр бафæрсын хъæуы, кæд ахæм фыдгæнджытæ сты, 
уæд сæ уал азы дæргьы уым куыд дары, зæгьгæ. Æз ницы фау 
хæссын сæ куыстмæ, уымæ гæсгæ мæ хæсыл нымайын сæ сæрыл 
рахæцын. 
- Нæ йæм кæсут?! — ахаста йæ цæст Одинцов, гобийæ чи бадт, 
бюройы уыцы уæнгтыл, - уыцы хабæрттæ чи сбæрæг кодта, уыцы 
кадджын къамисыл не ’уу^щш... 
Мæхинымæр, ай мын, зæгъын, æдылы æнхъæл у, зæгъгæ, æмæ 
уæд мæхи нал баурæдтон: 
- Цавæр къамисы кой кæнут? Иу къамис дæр сæм нæ уыди. 
Зыбыты иунæг дохтыр дæр, цы ’рцыдис, цæй аххосæй, уый не 
сбæрæг кодта, уымы дохтырты ничи бафарста. Уырдæм бæрæггæ- 
нæг ацыд æрмæст Пономарёв, уымæн та бар нæй ахæм хатдзæг 
скæнынмæ, уымæн æмæ йæм ис æрмæст ветеринарон дохтыры 
ахуырдзинад... 
Æз уый мæ зæрдыл бадардтон, йæ куысты йæ куы фидар код- 
той, уыцы бонæй фæстæмæ: йæхæдæг нын радзырдта йæ автобио- 
графи. 
Одинцов та йæ бынаты фесхъиудта: 
- Фæндон хæссын, цæмæй Кучийы-фырт йæхæдæг дæр æрцæуа 
карз дзырдæфхæрд... 
Æмæ уал азы кæимæ фæкуыстон, хæларæй кæимæ цардтæн, 
мæ цæхх, мæ кæрдзын кæмæй никуы æмбæхстон, æппынфæстаг 
мæхæдæг кæй дзæбæх кодтон, уыдон ныхъхъус сты æмæ æмхуызо- 
нæй схъæлæс кодтой æрцæуæг æлдары фæндоныл. 
Уыцы бон экспертизæ цы равдыста? Рынчынæн уымæй размæ 
йæ тугдадзинтæ цыдæр кодтой, згьорæн ын нæ уыд, исты уæззæуттæ 
исæн дæр, æнæхъуаджы цырд фезмæлдтытæй хъуамæ йæхи хъахъ- 
хъæдтаид. Уыдæттæ дзы ферох сты. Телевизоры футбол фенон, зæгьгæ, 
куы фæсæррæтт ласта, уæд тугдадзинтæ аскъуыдысты æмæ лæг амард. 
Уым иунæг мур дæр дохтырты аххос нæ уыдис. Фæстæдæр уыдон 
ЦК-мæ ныффыстой, æмæ уым сæ фарс рахæцыдысты: сæ бынæтты 
сæ фæстæмæ сæвæрдтой, партийы дæр баззадысты. 
Гъе ахæм æнæраст хъуыддæгтæ цыдис Одинцовы рæстæг æмæ 
йын уым тынг æххуыс кодтой нæхиуæттæ, уæлдайдæр Мельнико- 
ва. Никуы мæ ферох уыдзæн, Билары цы пленумы истой, уым ын 
кæйдæрты йæ ныхмæ куыд ардыдта, сæ раныхæстæ сын куыд ре- 
дакци кодта. 
Бауырнæд дæ, Дамир, 1982 аз, Одинцовы аз, мæнæн ацыд 
уымæн йæ фæсдзæуинтæ æмæ йæ дымыстæртимæ тохы: æнæхъæн 
фараст хатты мæм хъуыстой бюройы. Мæнæ куыд фæзæгъынц, мæ 
быны бабырыдысты, Хуыцау сæ мæ куыст бæрæггæныныл скодта, 
ракъах-бакъах, рафæрс-бафæрс... Куыд æххæст кæнын, адæмы æнæ- 
низдзинады тыххæй ЦК цы уынаффæтæ рахæссы, уыдон, хицæ- 
нæй куыд аудæм хъæууон цæрджытыл, хицæнæй - горæтаг цæр- 
72 

джытыл, промышленнон куыстуæтты кусджытæн се ’нæниздзи- 
над цы уавæры ис, рæуджыты низæй адæм цæмæн рынчын кæ- 
нынц... Æмæ дзы цынæхуызон фарстатæ не ’вæрдтой?! Æмæ та 
мæм уыцы азы кæрон обкомы инструктор куы фæсидт æмæ та 
мæм хæрзæггурæггаг куы фæцис, иннæ азы фыццаг кварталы дæ 
бюройы дзуаппон доклад скæнын хъæуы, зæгьгæ, уæд нал фæлæу- 
уыдтæн æмæ йæ фæрсын: 
- Нал мæ ныууадздзыстут, æви цы? 
Мæнæй аразгæ, дам, нæу, мæнæн дæр, дам, чидæр разамынд 
дæтты. 
Æмæ уæд Одинцовмæ скуыси дæн, лæгæй-лæгмæ йæм бауыр- 
дыг дæн: 
- Владимир Евгеньевич, дæ бон зæгъын у, мæнæй дæ цы хъæуы, 
уый? 
Æз лæууын, æрбад дæр мын нæ загъта. 
- Æмæ цы хабар у, æз куы ницы зонын? - йæхи дисгæнæг 
скодта. 
Зæгьын, иу хатт мæм цæуыннæ фæдзурыс æмæ мын цæуыннæ 
зæгьыс, мæнæй дæ цы хъæуы, уый. Дæ дæлбар кусджытæ мын æй 
æргом нæ дзурынц, фæлæ сын æз сæ дæлгоммæ ныхæстæй æмба- 
рын, дæу мæ фенын кæй нал фæнды, уый, уымæ гæсгæ мæ курди- 
ат ныффыссын кæй хъæуы. Æрмæст ацы аз мæм фараст хатты 
байхъуыстой бюройы, мæнæ мын чысыл раздæр та загьтой, иннæ 
азы фыццаг кварталмæ, дам, дæ дзуаппон доклад цæттæ кæн. Цы 
хабар у, цы ’рцыдис, уагæры? Амæй размæ цы уынаффæтæ рахас- 
той, уыдон сæххæст кæнынмæ мын рæстæг уæддæр раттут!.. 
Æз цас фылдæр дзырдтон, уыййас Одинцовы сæр та гуыбы- 
рæй-гуыбырдæр кодта, хъусæй бирæ фæлæууыд, стæй мæ æрæ- 
джиау бафарста: 
- Фараст хатты дæм бюройы байхъуыстам, зæгьгæ, уый æцæг 
афтæ у? 
Зæгъын, афтæ у, уæдæ йæ хъуыды ’ркодтон. 
- Гъемæ хорз, ацу уал... 
Æз рацыдтæн æмæ дæ бауырнæд: уымæй фæстæмæ мæ нал хъыг- 
дæрдтой, фæлæгъздæр мæм сты, æрмæст мæм-иу æнæмæнг уæд- 
дæр бюротæм бадзырдтой. Æнцад-иу бадтæн, куы мæ фæндыд, 
уæд-иу фарста радтон, кæнæ-иу мæ ныхас баппæрстон, мæнæ мæ 
иухатт Билар тыххæй куыд сыстын кодта, куы дын æй дзырдтон, 
афтæ никуы. Одинцовæн æз уым цы уыдтæн, цы - нæ уыдтæн. 
1985 азы райдиан бамбæрстон, мæ ныхмæ цыдæр сфæнд кодта, 
уый. Цæмæн? Æз-иу уымæй размæ фондз хатты фæд-фæдыл 
æвзæрст æрцыдтæн нæ Сæйраг Советы депутатæй. Уыцы хæбæрттæ 
чи кодта, уыцы инструктор мæм æрбацыд æмæ мын афтæ, ацы 
хатт, дам, дæ кандидатты номхыгъдмæ хæссын нæ бауагътой, дæ 
кой, дам дзы æппындæр нæй, цы дам, сын кодтай. Уыцы бонтæй 
иуы мыл æхсай азы сæххæст, æмæ мæхицæн дæр æнæнхъæлæджы 
хорзæхджынгонд æрцыдтæн нæ республикæйы «Кады Грамотæйæ», 
радтой мын диссаджы хорз характеристикæ, зæххыл зыбыты иунæг 
73 

хорз адæймаг уыдис, æмæ уый уыдтæн æз, мæнæй хуыздæр ми- 
нистр гуыргæ дæр нæма ракодта. Бирæ къæбæлдзыг ныхæстæ ма 
дзы... Мæхинымæр, дзæгъæлы дызæрдыг кæнын нæ хицауыл. 
Фæрæдыдтæн: уый уыдис 5 февралы, уымæн йæ дыккаг бон та 
Одинцовы стъолыл æрæвæрдтой бынтон æндæр характеристикæ, 
фаугæ мæ кæм кодтой, ахæм кæронимæ: бирæ хъуагдзинæдтæ æру- 
агъта, куы кусы, уæдæй абонмæ, критикæ раст не ’мбары, йæхи 
схъæлæй дары, тыхдзырд кæны йе ’мкусджытимæ, æнæхъуаджы 
сæ бафхæры... Бирæ цыдæртæ ма. Цы ма мын æй базонын хъуыд, 
цы хъавынц, уый. Уымæй чысыл фæстæдæр мæм бадзырдта Ми- 
нистрты Советы Сæрдар Цæгæраты Михал, цæмæйдæрты мæ ра- 
фæрс-бафæрс кæнын куы райдыдта, уæд æй бамбæрстон, цыдæр 
вазыгджын хабар мын зæгьинаг кæй у, уый, фæлæ йæ цæмæндæр 
фæстæдæрмæ æргъæвы. Æвзаргæ хъуыдытæ дзуры, ныхæсты фæл- 
мæндæртæ агуры, ома, дам, алцæмæн дæр ис кæрон, æнустæм никуы 
ницы вæййы, алцыдæр рæстæгмæ у æмæ афтæ дарддæр. Æз æм 
хъуыстон, хъуыстон, стæй мæ худын нал баурæдтон æмæ йын афтæ 
зæгъын: 
- Михаил Гацырович, дæхи тухæнæй цы марыс? Цы мын зæгьи- 
наг дæ, уый мын комкоммæ зæгъ... 
Мах Михалимæ уымæй размæйы азты хæларæй фæцардыстæм, 
стæй æвиппайды аивта, цыдæр æндæрхуызон адæймаг фестад Один- 
цовы рæстæг, æз æй афтæ дæр кæронмæ нæ бамбæрстон, цы йыл 
æрбамбæлдис, уый. 
Ныр æз уыцы æнæдзургæйæ сыстадтæн, йæ уæлæмхасæн стъо- 
лæй йын сыгьдæг гæххæтт райстон, ручкæ мæхимæ уыдис æмæ 
уайтагъд курдиат ацъапп ластон, зæгъын, мæ куыстæй мæ суæгъд 
кæнут, бафæлладтæн уæ. Уырны дæ, Дамир, дис дæр нæ бакодта, 
æвæццæгæн, уымæ æнхъæлмæ каст, йæ цæстытыл фæбæрæг, æхсыз- 
гон ын уыдис. Куы рацæйцыдтæн, уæд ма мæ дуаргæрон баурæдта: 
- Нæ фыццаг секретарь мын ныффæдзæхста, дæуæй уый, дам, 
ма-иу бафæрс, обкомы рынчындонмæ, дам, сæйраг дохтырæй ацæ- 
уыныл не сразы уаид... 
Æз дзуаппыл хъуыды дæр нæ акодтон: 
- Тæккæ абон дæр! 
Мæхинымæр, зæгъын, сымахæй ма рæвдздæр куы фервæзин. 
Цалдæр боны фæстæ мæм бюромæ фæдзырдтой. Диссаг уыдис, 
министры бынатæй мæ куыд уæгъд кодтой, уый. Мæ зæрдыл або- 
ны онг бадардтон, чи мæм цы цæстæй ракаст, цытæ дзырдтой... 
Иууылдæр уыдысты, уал азы уæхски-уæхск кæимæ фæкуыстон, 
уыдон. Æппæты фыццаг радзырдта Одинцов йæхæдæг: 
- Афтæ, уæдæ...Мæнæ Эльбрус Борисович... Иууылдæр æй зо- 
нут... Уый министрæй кусы, куы райгуырдис, уæдæй абонмæ. 
Æрæджы мæм æрбацыд курдиатимæ, мæ куыстæй, дам, мæ суæгъд 
кæнут. Цы хъуыды кæнут сымах та уый тыххæй?.. 
Ничи ницы дзырдта, кæрæдзимæ бакæс-бакæс кодтой, æмæ та 
уæд Одинцов фæразæй: 
- Ныхмæ исчи зæгъдзæн? 
74 

Иутæ загътой «нæ», иннæтæ сæ сæртæ батылдтой. 
Æмæ ууыл ахицæн. Нæдæр Одинцов, нæдæр Цæгæраты Ми- 
хал, нæдæр... Иудзырдæй, ныхъхъус сты, сæ дзыхтæ бахуыдтой, 
знон дæр ма мын къæбæлдзыг ныхæстæ чи кодта, арвмæ мæ чи 
иста, уыдон. 
Æмæ рацыдтæн, уæдæ цы кодтаин, æндæр ма мын цы баззад. 
Уыцы бон мæ кусæнуатмæ бадзырдтон, уал азы мемæ чи фæкуы- 
ста, уыдонмæ, хабар сын фехъусын кодтон, арфæйы ныхæстæ сын 
загътон, зæгьын, кæд, мыййаг, исты афтæ нæ уыд, кæд уæ искуы 
искæмæ æнаххосæй хъæрæй дæр сдзырдтон, уæд мын-иу æй баха- 
тыр кæнæд. Цалынмæ радзур-бадзур, рафæрс-бафæрс, уæдмæ сыл- 
гоймæгтæй чидæр проспектмæ азгъордта, дидинджыты баст æрба- 
хаста, чидæр та Министрты Советмæ суад, æмæ уайтагъд нæ уæл- 
хъус алæууыд Фидараты Хъазыбег, рухсаг уæд мæрдты бæсты. Мæн 
тыххæй бирæ фæдзырдта. Æцæг нæм, раст зæгьын хъæуы, бадт нæ 
уыд. Нæ зонын, раст уыдтæн æви зылын уыдтæн уал азы фæстæ, 
уый, фæлæ æз кабинетты фынгæвæрдтытæ кæнын никуы бауагь- 
тон, шампайнаджы авг дæр дзы никуы байгом кодтам. 
Раздæр уал мæ фæллад уадзынмæ ацыдтæн. Мæйы фæстæ куы 
раздæхтæн, уæд кусын райдыдта ног министр - Течийы-фырт. 
Бацин мыл кодта, æмæ йын куы загьтон, мæ ног куыстмæ рацæ- 
уынæн мын, æвæццæгæн, афон у, зæгьгæ, уæд дын афтæ куы ба- 
кæнид: 
- Æфсæрмы дæ кæнын, фæлæ дын мæ бон бардзырд ныффыс- 
сын нæу. 
Зæгъын, цæуыннæ. 
- Обкомы секретарьтæй иу афгæ зæгьы, чысыл, дам-иу, багьæцут... 
Æмæ уæд Цæгæраты Михалы дуарыл бахæцыдтæн æмæ йын 
загьтон: 
- Ды мын мæнæ ацы тæккæ ран дзырдтай, Одинцов, дам, мын 
ныффæдзæхста, Эльбрусы, дам, бафæрс, обкомы рынчындонмæ 
сæйраг дохтырæй ацæуыныл сразы уыдзæн æви нæ, зæгъгæ. Æз, 
дæхæдæг æй куыд зоныс, афтæмæй сразы дæн, фæлæ мæнæ дæ 
хæдразмæ нæ ног министрмæ уыдтæн æмæ мын уый афтæ зæгьы, 
дæу тыххæй, дам, бардзырд ныффыссын нæ уадзынц. Ды уымæн 
исты зоныс? 
- Нæ зонын... 
Михал хæтæл систа æмæ Одинцовмæ бадзырдта. Мæнмæ нæ 
хъуысти, цы йын загьта, уый, фæлæ Михал хæтæл æрæвæрдта, 
стæй йæ фæстæмæ систа, мæнмæ ’рбакаст, бахудт æмæ загъта: 
- Течийы-фыртмæ, дам, бадзур... 
Уый уыдис 18 апрелы 1985 азы. Æмæ ныр мæнæ иу æмæ ссæдз 
азы ам дæн, цас ма дзы фæуыдзынæн, уый та Хуыцауæй аразгæ у. 
Афтæтæ гье, Дамир. Цы дын зæгъинаг дæн кæронбæттæны... 
Чидæртæ мын афтæ фæзæгъынц, ды дам, æнцонæй аирвæзтæ... 
Æмæ дæ уырны, æз семæ сразы вæййын, уæды азты иуæй-иутæ 
кæрæдзийы куыд уæй кодтой, кæрæдзиуыл куыд фыстой Один- 
цовмæ, ныхæстæ йæм куыд скъæфтой, уыдæттæ куы æрымысын, 
75 

уæд. Нæ нæ уарзта æппындæр Одинцов. Йæ размæ уыцы бынаты 
чи куыста, уыдоны кой ма скæнай йæ цуры! Цытæ дзурыс? Уый 
йын-иу йæ тъæнгтæ ацагьта. Мæнæ нæ сыхæгтыл тынг тыхсти, 
хуыздæр уавæрты сæ æвæрдта, хуыздæр бынæттæ сын лæвæрдта, 
уæлдайдæр базарады, хойраджы скълæдтæ уыдоны бæрны уыдыс- 
ты, халсарты базæтæ дæр. Афтæ йын, æвæццæгæн, дæлæ Кремлы 
ныффæдзæхстой. Иухатт мæм телефонæй официалон æгьдауæй 
æрбадзырдта æмæ мын афтæ зæгъы, мæнæ, дам, ма мын ахæм æмæ 
ахæмы горæты тагъд æххуысы станцæйы сæйраг дохтырæй сæвæр. 
Раст зæгьын хъæуы, уыцы лæджы æз дæр хорз зыдтон, дæсны спе- 
циалист уыд, зæрдиаг кусæг, мæхæдæг дæр æм бахъав-бахъав код- 
тон, исты уæлдæр бынатмæ йæ, зæгьын, аивон. Мæнæ 1992 азы 
октябры цауты хæдразмæ уый дæр æрбадæлдзæх, æз дзы уæддæр 
хатгай уыцырдыгонты афæрсын, цымæ, зæгьын, кæм ис ныртæккæ, 
æмæ, дам, цыма Назраны кусы... 
Иннæ хатт та мæм æрбадзырдта, дæлæ, дам, Беслæны сæйраг 
дохтыры атæр, уымæ цыдæр æфхæрд æрхауд, йæ бæсты мæнæ ахæ- 
мы сæвæр. Йæ ныхас мын тынг фæхъыг, фæлæ йæм ацы хатт мæхи 
баурæдтон, æцæг уыцы фарста лыг кæныны хъуыддаг æз барæй 
ныддæргьвæтин кодтон. Уæдмæ, кæмæй мын загъта, уый респуб- 
ликæйæ ацыд. Одинцов мын ницыуал ской кодта, фæлæ йæ цæс- 
тæнгасæй бамбæрстон, кæй та мæм фæхæрам, уый... 
Иудзырдæй, Дамир, хæрамзæрдæ Одинцовы рæстæг Ирыстоны 
царды уыдис сау тæлмау, бирæ кæйдæрты хъысмæттæ сзыгьуыммæтæ 
кодта, нæ хуыздæр лæгтыл нын рад рауагьта, йæ маст исгæйæ... 
Авторæй. Исты хорз миниуджытæ Одинцовмæ æнæуæвгæ нæ 
уыд. Уыдоны тыххæй иу ныхас дæр не скодта Эльбрус, мæхæдæг 
æй бафарстаин, фæлæ мæ йæ цæстæнгас нæ бауагъта: бæрæг уыд, 
кæддæры æнæраст хъуыддæгты маст йæ зæрдæйы уæззау дурæй 
кæй баззадис, уый. Уæвгæ, Эльбрусы размæ, стæй Эльбрусы фæстæ 
дæр кæимæ ныхас кодтон, уыдон дæр дзы хорзæй ницы загьтой. 
Æппæты фыццаг мын дзы рахъаст кодта обкомы уæды секретарь- 
тæй иу — Челдыты Алыксандр: 
«Æз уæд партийы ЦК-йыл дæр не ’ууæндыдтæн!» 
- Иу райсом мæм Одинцов бадзырдта, æмæ йын йæ кабинеты 
баййæфтон уæды Мидхъуыддæгты министр Комиссаровы. Фæком- 
коммæ дæн иуварсырдыгæй æвæрд стъолмæ: уым æнахуыр хъулон 
хъуымацы бын цыдæртæ къуыпп дардтой. 
- Абон нæ оргæнтæ ’рцахстой сæндуцæн заводы директор 
Милдзыхы-фырты, - райдыдта йæ ныхас Одинцов, - уадз æмæ 
йæ ды дæр зонай. Мæнæ-ма кæс... 
Одинцов йæ бынатæй рацыд, цыма исты стыр уæлахиз бафтыд 
йæ къухы, уыйау, иуварсырдыгæй чи лæууыд, уыцы стъолы хъу- 
лон æмбæрзæн йæхирдæм раивæзта, æмæ дзы федтон газы дамба- 
ца, къухдарæнтæ, хъусцæджытæ, порнографион журналтæ. 
- Уыдон уал, абон нæ къухы цы бафтыд, уый, — загьта сæры- 
стырæй Одинцов, — слест йæ куыст дарддæр кæндзæн. Ныртæк- 
кæйы сахатдæр Милдзыхы-фыртимæ кусынц, бирæ цыдæртæ дзы 
бирæ кæйдæрты тыххæй хъуамæ фехъусæм. 
76 

Мæ дзыхæй иу ныхас дæр не схаудта. Уырдыгæй раздæхтæн 
æмæ æппæты фыццаг ахъуыды кодтон мæ кæстæр æфсымæр Зауыр- 
бегыл. Уый раздæр уыцы заводы куыста гаражы хицауæй, стæй йæ 
æз дæр нæ базыдтон, афтæмæй йæ Милдзыхы-фырт (уый уæртæ 
нæ Геройы лæппу у) йæхицæн хæдивæг скодта. Цы йæ ’мбæхсон, 
Дамир, фæтарстæн ын, телефонæй йæм бадзырдтон, зæгьын, ны- 
хасæн мæ хъæуыс. Æрбацыдис, æмæ йæ фæрсын: 
- Дæ директоры дын æрцахстой. Дæ зæрдæ дæхимæ истæмæй 
æхсайы? Йæ хæдивæгыл нымад дæ, æмæ исты, уæд дæумæ дæр 
уайдзæф хаудзæн. 
Ныссомытæ мын кодта, æз, дам, дзы сыгъдæг дæн, мацæ- 
уыл тыхс. Æз ыл баууæндыдтæн, уымæн æмæ йын йæ цардыуаг 
зыдтон. 
Ууыл та иу-дæс боны рацыд, æмæ та дын мæм Одинцов куы 
бадзурид: 
- Хъыг дын ма уæд, фæлæ дын абон де ’фсымæры ’рцахстой. 
Æндæр гæнæн, дам, нæ уыд. Кæд æм аххосæй ницы хауы, уæд æй 
рауадздзысты. 
Æз æппæтдæр бамбæрстон, фæлæ фæрæдыдтæн: мæн дыккаг 
бон атæхын хъуыд Мæскуымæ прокуратурæмæ æмæ йæ уыдон суæгьд 
кодтаиккой. ЦК-йыл не ’ууæндыдтæн, уымæн æмæ йæ зыдтон: се 
’рвыст Одинцовы разæй мæ фарс ницыхуызы рахæцыдаиккой. 
Ууыл бонтæ цыдысты, мæйтæ, ме ’фсымæр та бады. Иу бон 
мæм йæ слестгæнæг Малич æрбацыдис, кæд нæ рæдийын, уæд йæ 
мыггаг афтæ уыдис. Æз æй мидæмæ не ’рбауагътон, уымæн æмæ 
йыл не ’ууæндыдтæн, зыдтон æй, мæ ныхмæ цыдæр фæнд кæ- 
нынц, уый. Уæд уыцы Малич мæ секретарæн афтæ: 
— Æз дзы мæхицæн ницы агурын, æрмæст ын зæгъинаг уыд- 
тæн иу хъуыддаг: йе ’фсымæр ницы аххосджын у, дзæгьæлы бады 
мидæгæй, йæхи йын фегад кæнынмæ хъавынц... 
Æз та йыл уæддæр нæ баууæндыдтæн æмæ дыккаг бон ме ’фсы- 
мæримæ ахæстоны фембæлд сарæзтон. Маличы ныхæстæ йын загь- 
тон, стæй йын ныффæдзæхстон: 
— Кæд уый афтæ хъуыды кæны, уæд бавдæлæд æмæ Одинцовмæ 
бацæуæд, бауырнын æй кæнæд ууыл... 
Нæ йын бакуымдта, бафхæрдзæн, дам, мæ, Ирыстоны мын 
æрлæууæн бынат дæр нал уыдзæн, уымæн æмæ уый йæхæдæг дæт- 
ты разамынд уыцы хъуыддæгтæн. 
Ууыл дæр та иуцасдæр рæстæг рацыд. Одинцов дæс боны æм- 
гьуыдмæ Кубæмæ ацыд, æмæ дын мын иу райсом Путимцев мæ 
дуар куы ’рбахоид. Уый дæр та мын афтæ: 
— Де ’фсымæр ницы аххосджын у, дзæгьæлы бады... 
Одинцов Кубæйæ куы раздæхт, уæд ын загьтон, зæгьын, Пу- 
тимцев мæм уыдис, афтæ æмæ афтæ. 
- Ау, уый та куыд? - йæхи дистæгæнæг скодта, - уæдæ уæд 
дзæгьæлы бады? 
Æз рацыдтæн, уый Путимцевмæ фæсидт, дуарæхгæдæй бирæ 
фæныхас кодтой, стæй æрæджиау мæнмæ дæр бадзырдтой: 
77 

- Де ’фсымæр дыууæ хатты цыдæр гæххæттыты йæ къух бафы- 
ста æмæ уымæй стыр знаггад скодта паддзахадæн. Тæрхондон хъуа- 
мæ йæ ныхас зæгъа. Æндæр дын нырма ницы зæгъинаг сты... 
Æмæ мæ уæд бынтондæр бауырныдта: мæ ныхмæ кæны уыцы 
хабæрттæ Одинцов, уыцы æгьатыр мадзал равзæрста мæнæй фер- 
вæзыны охыл... 
Мæнæ мын цы радзырдта уыцы бонты тыххæй Советон Цæди- 
сы Хъайтар Милдзыхты Хадзымырзæ: 
«Хъамылты астæу æм мæ фырмæстæй дзæбæх æрлæвæрдтон, 
æмæ фæтæргай...» 
- Одинцов мæ зыбыты иунæг хатт дæр йæ кабинеты къæсæ- 
рæй бахизын нæ бауагьта. Мæнæ мын мæ фырты куы ’рцахстой, 
уæд æм рæстдзинад агурæг бацыдтæн, куыстмæ йе ’рбацæуынæй 
дыууæ сахаты раздæр обкомы дуармæ фæлæууыдтæн. Кæсгæ дæр 
мæм не ’рбакодта, æмæ - сыффытт, мæ цурты мидæмæ бафардæг. 
Дæхи-ма мæ бынаты авæр, Дамир... Ме ’фсин ма, мæгуыр, мæ 
фæдыл дзургæ дæр кодта, тызмæгæй, дам, æм-иу дæхи ма равдис, 
лæгъстæйаг ын стæм. Æз лæгьстæ никуы никæмæн кодтон! Дык- 
каг хатт æм куы бацыдтæн, уæд та мæм йе ’ххуысгæнджытæй иуы 
рарвыста, афтæ, дам, ын зæгъут, цалынмæ слест фæуа, уæдмæ, 
дам, мæм йæхи дæр мауал равдисæд. Слест та дыууæ азы бæрц 
ахаста... 
Бауырнæд дæ, æгæр дæр ма йæм равдыстон мæхи. Иу сæумæ- 
райсом мæ дзæбæх сыхæгтимæ дæлæ Бруты доны цадтæм бабыз- 
тыл цуаны ацыдыстæм. Гуыпп-гæрах, гуыпп-гæрах, мæнæ куыд 
вæййы, афтæ. Уалынмæ дын кæсæм, æмæ нæм дæлæ иу лæг хъа- 
мылты рæбынты фæдисонау сызгъоры, цыдæр нæм хъæр кæны, 
фæлæ йæ мах нæ хъусæм, йæ къухтæ нæм тилы. Нæ цурмæ куы 
схæццæ, уæд йæ лæф-лæф дæр нæма ссыд, æмæ мын афтæ: 
- Æз Притыко дæн. 
Цыма йæ æгас Ирыстон дæр зыдта, уыйау. Æз чысыл къуы- 
мæлдзæф уыдтæн, цуаны размæ фæйнæ хъарм арахъхъы цайцы- 
мæны фæдæле кодтам. Фæззыгон уазал нæм нымады дæр нæ уыдис. 
Æмæ, зæгъын, уый цы диссаг у, ды Притыко дæ, уый, æз та 
Милдзыхты Хадзымырзæ дæн. 
-Æз Одинцовы æххуысгæнæг дæн. Уый мæ рарвыста сымахмæ. 
- Æмæ кæм ис Одинцов? 
- Дæлæ фæзилæны фале кæсаг ахсы æмæ йæ сымах хъыгдарут 
уæ гуыппытæй. Æндæр ранмæ, дам, ацæуæнт. 
Мæ сæры цы фæкуыси, Хуыцау йæ зонæг: 
- Цом-ма йæм, æз æй ныхасмæ куы агуырдтон. 
Æмæ йæ разæй стырындз дæн. Уый мæ фæстейы баййæфта, мæ 
дыууæхстоныл мын æрхæцыд: 
- Хæцæнгарзимæ йæм цæуæн нæй. Мæнæ йæ ам уадз... 
Æз æй бамбæрстон, бахудтæн æмæ дыууæхстон хъамылтыл бан- 
цой кодтон. 
Кæсгæ дæр мæм не скодта бынæй уæлæмæ, Одинцов у, хæрæ- 
джы дымæг у, уый. Ды дæр ма мемæ куы фæуыдаис, Дамир. Ни- 
78 

цæййаг кæй у, уый йын æппæты разæй бакъæрцц кодтон. Фæ- 
дзырдтон ын, цы хъуыдис, стæй цы нæ хъуыдис, уыдæттæ дæр. 
Хæстæг æм-иу куы бацыдтæн, уæд та мыл-иу Притыко фæстæмæ 
рахæцыд. Æмæ ма дзы цæмæй тарстæн, ме ’фсины загъдау, уæдмæ 
йын лæгъстæйаг дæр нал уыдтæн: батардтой мын ахæстонмæ мæ 
иунæг лæппуйы. 
Ныхасы ’рдæг дæр дзы не схаудта. Йе ’нгуыр æрывæрдта æмæ 
дын дæлæ араст... Цасдæры фæстæ мæ йæ маст систа. Фыдыбæс- 
тæйы Стыр хæсты ордентæ нын лæвæрдта обкомы залы æмæ ме 
’мбæлтты се ’ппæты дæр цæмæйдæрты бафарста, мæ цуры та йæ 
тæнæг былтæ бахуыдта, мæ къухы мын орден фæсагьта æмæ ин- 
нæрдæм азылд. Уымæн мæ йæ дыккаг аз 9-æм Майы бæрæгбоны 
трибунæмæ схуыдтой, бадæн дзы нæ уыд, æмæ фырбирæ лæудæй 
мæ зæрдæ бахъарм æмæ ахаудтæн. Одинцов мæм кæсгæ дæр нæ 
ракодта. «Тагьд æххуысы» машинæ мæ аласта æмæ мæ реанима- 
цийы сæвæрдтой... 
Бæргæ, уыцы бонты Челдыты Алыксандр йæхи хъæддыхдæрæй 
куы равдыстаид, уæд, чи зоны, æмæ мæ фырт уыцы уавæры нæ 
бахаудаид. Фæлæ йын, мæгуыр, Одинцов йæхи дæр сæгад кодта. 
Мæскуымæ бæргæ тахти рæстдзинад агурæг, фæлæ йæ нал ауагь- 
той: дæлæ йын Беслæныхъæуы аэропорты йæ къухтыл хъадамантæ 
бакодтой æмæ йæ ардæм фæстæмæ сластой. Уæд уыдæттæ гæнæн 
нæ уыди! Йæ ныхмæ исты зæгъ, æндæра дын дæ ирон зæххыл бы- 
нат нал уыдаид... 
Авторæй. Хадзымырзæ йæм, куыд бамбæрстам, афтæмæй, мæ 
зынаргъ кæсджытæ, Бруты хъамылты астæу бауæндыди сдзурын, 
нæ иннæ Советон Цæдисы Хъайтар Калоты Георги та обкомы три- 
бунæйæ. Хадзымырзæйы размæ. Дыууæ хатты йæм йæхи нæ бау- 
рæдта. Мæнæ куыд уыдис уый. 
— Плиты Иссæйы амарды фæстæ Георги хæсты ветерантимæ сæм- 
бæлд æмæ сын загьта йæ фæндон: «Иссæ кæм ныгæд æрцыд, горæты 
сæрмæ, уым ныгæнын райдайæм Ирыстоны лæгдæрты æмæ йæ схо- 
нæм «Намысы Аллея». Ам та иу ран куы уой нæ хуыздæртæ, уæд сæ 
хъомыладон фæрæз тыхджындæр уыдзæн...Куыд уæ фæнды?» 
Уыдон йемæ сразы сты, æмæ уæд Георги се ’ппæты номæй 
партийы обкоммæ бацыд. Йæ хъуыды загьта пропагандæ æмæ аги- 
тацийы хайады сæргълæууæгæн. Уый йæм лæмбынæг байхъуыста, 
фæлæ йæ, идеологийæн дзуапп чи лæвæрдта, уыцы секретарь Къо- 
ниаты Юримæ сардыдта. Уый дæр та йæм байхъуыста, йæ фæндо- 
ныл ын сразы, фæлæ, дам, Одинцовæн дæхæдæг зæгъ. Бацыдис та 
уымæ дæр. Георги йæ ныхас нæма фæци, афтæмæй обкомы фыц- 
цаг секретары цæсгом сырх тæлмытæй дзаг кæнын райдыдта, мæнæ 
йыл цыма царæй сырх цывзыты дон æркалд, уыйау. Æрдæгыл æй 
аскъуыдта: 
- Æмбал Калойы-фырт, уæ хъæбатырты æгæр хæрдмæ нæ исут? 
Февралы пленумы уын Соломенцев уый тыххæй цы загъта?.. 
Уыцы фарста Георгийæн фæхъыг. Исдуг ныхъхъус, стæй йæ 
комкоммæ бафарста: 
79 

- Æмбал Одинцов, зæгь-ма, ды хæсты рæстæг кæцы фронты 
уыдтæ? 
Уый бамбæрста, цы зæгъынмæ хъавы йæ хæддзу уазæг, уый, 
йæ цæсгом ноджы сырхдæр ныццис, фæлæ уæддæр къæйныхæй 
загьта: 
- Æз иу фронты дæр нæ уыдтæн. Мæнмæ бронь уыдис... 
- Дæумæ бронь куы уыдис, æмбал Одинцов, уæд мах та нæ туг 
калдтам Фыдыбæстæйы сæраппонд. Ды та хъармы бадтæ... 
- Мæнæн зындгонд у, ды дæлæ, Ветеранты советы уæнг уæв- 
гæйæ, арæх хицауады ныхмæ тызмæг ныхас кæй кæныс, уый. Дæ- 
химæ æгæр бирæ бартæ нæ исыс? Уæртæ дæ риуыл цы хæрзиуæг 
ис, уымæ дын нæ фæкæсдзыстæм... 
Георги, дам, сыстад æмæ йæм лæугæйæ бартхъирæн кодта: 
- Æмбал Одинцов, ды ветеранты ацы фæндон куы нæ сæххæст 
кæнай, уæд дын фидарæй зæгъын: дæлæ дæ Дагъистанæй куыд 
атардтой, афтæ дæ ардыгæй дæр атæрдзысты. Ноджы æгаддæрæй. 
Уый дæ зæрдыл бадар... 
Æмæ дуар йæ фæдыл ныггуыпп кодта. 
Уымæн йæ дыккаг бон Георгимæ телефонæй æрдзырдта Къо- 
ниаты Юри, Одинцов, дам, нæ бафхæрдта, мæнмæ, дам, æй цæ- 
мæн æрбауагьтат. 
Иуцасдæры фæстæ Георгийы хъæппæрисыл сразы сты партийы 
обкомы уæнгтæ пленумы. Кæнæ Одинцов æрæджиау æфсæрмы 
фæцис, кæнæ та тæрсгæ фæкодта уымæн йе ’ртхъирæнæй. Дзу- 
рынц, зæгьгæ, дам, уыцы бонæй фæстæмæ кæрæдзийæ се сæфт 
уынын райдыдтой... 
Мæнæ мын цы радзырдта, уыцы бонтæ мысгæйæ, Иры хуыз- 
дæр лæгтæй иу, мæ ахуыргæнæг Сланты Илья: 
1987 азы 21 мартъийы партийы обкомы пленумы ныхас цыд 
Челдыты Алыксандр, Хъайырты Аслæнбег æмæ Чеджемты Тай- 
муразы иумæйаг писмойыл дæр, уыдон домдтой, цæмæй, æнаххо- 
сæй сæ чи æрцахсын кодта, уыцы бæрнон кусджытæ карз æфхæрд 
æрцæуой. Сæйраг докладгæнæг дзы уыд Одинцов йæхæдæг, фæлæ 
уый партийы обкомы архайды уыцы хъуыддаджы цы бирæ хъуаг- 
дзинæдтæ уыдис, цавæр хатдзæгтæ скодтой, советон закъонæвæрд 
дарддæр куыд фидар кæнынмæ хъавынц Ирыстоны зæххыл, уыдæт- 
ты тыххæй ницы загьта, доклады фæдыл трибунæмæ чи рацыд, 
уыдон дæр æрмæст - æппæлæн ныхæстæ. 
Пленумы уымæй размæ цы фарстатыл дзырдтой, уыдонæй иуы 
тыххæй загьта йæ хъуыдытæ Георги, фæлæ мæнæ ныр, Одинцовы 
докладмæ байхъусгæйæ, нал фæлæууыд, ногæй та трибунæмæ ра- 
цыд, ногæй та æргом ныхас: 
- Ау, уый та куыд: партийы обкомы фыццаг секретарь æмбал 
Одинцов нæу аххосджын, нæ республикæйы Министрты Советы 
Сæрдар Цæгæраты Михал нæу аххосджын, нæу аххосджын обко- 
мы раздæры секретарь æмбал Селезнсв, кæцы комкоммæ дзуапп 
лæвæрдта административон оргæнты куыстæн. Уæдæ уæд чи у ах- 
хосджын? Пушкин?.. Зæгьут-ма мын æй: ацы республикæйæн исчи 
80 

разамынд дæтты æви нæ дæтты, ахæм æнæуаг митæ нæм кæдмæ 
цæудзысты? Æз къæхтæй сæрмæ интернационалист дæн, фæлæ афтæ 
кæмæй зæгъынц, «рæдыдæй» сæ æрцахстам, зæгъгæ, уыдоны ’хсæн 
иу уырыссаг куыннæ разынд, нæ бæрнон кусджыты 40% уыдон 
куы сты, уæд? Æз мæнæ ацы трибунæйæ домын, цæмæй карз парти- 
он æфхæрд æрцæуой нæ республикæйы хицауад дæр, комкоммæ 
аххосджын чи у, уыдон та уголовон хуызы... 
- Æз мæхæдæг дæр, Дамир, уыдтæн уым, æмæ йын тарстæн 
зæгъын, куы ницы кæнид, уыйразмæ бон мæ кабинеты сæмбæл- 
дыстæм æмæ мын хъаст кодта, мæ зæрдæ, дам, мæ тынг хъыгдары, 
æрæджы йæм инфаркт уыдис. Уалынмæ дын кæсын, æмæ трибу- 
нæйы дзургæ-дзурын фæцудыдта, йæ ныхас йæ дзыхы нал бадти, 
ныффæлурс, стæй йæ сæр йæ риумæ ’рхауд... Нал сыстад уæдæй 
фæстæмæ хуыссæнæй. Мæйы фæстæ, 22 апрелы, йæ фæлмæн, йæ 
рæдау, Ирыстоны бирæ чи уарзта, йæ уыцы зæрдæ йæ куыстæй 
банцад. 
Авторæй. Фæлæ Одинцов йæхæдæг дæр уæлæуыл нæ баззад. 
Куы амард, уæд æм Ирыстоны дымыстæртæ цалдæрæй ацыдысты, 
иучидæр дзы йæ чырыны уæлхъус дзургæ дæр ма ракодта. Уырды- 
гæй куы сыздæхти, уæд ыл уæртæ проспекты кæрон амбæлдтæн, 
зæгъын, уагæры дзы цы зоныс, цæмæй раппæлыдтæ, мæнæ ам 
нæхимæ куы куыста, уыцы азтæй? Ницы дзуапп мын радта, фæ- 
хъыг ын ис мæ фарста, æвæццæгæн дзы цы хъуыды ис, уый бам- 
бæрста... 
Дыууæ президенты дыууæ æнахуыр миниуæджы 
Кæйдæртимæ ма аныхасгæнæн уыдис, Эльбрус кæимæ фæкуы- 
ста, обкомы уыцы секретарьты тыххæй, фæлæ, æвæццæгæн, æгьгьæд 
у, ацы уацау лæмбынæг чи каст, уыдон, мæнмæ гæсгæ, сæхæдæг 
равзæрстой, чи цæ цы уыд уыцы æртæйæ, алчидæр хицæнæй Иры- 
стоны царды цы фæд ныууагьта, уый. Æз Эльбрусы æнæбафæрсгæ 
нæ фæлæууыдтæн, фæстаг азты республикæйы сæргъы чи лæууыд, 
уыцы Дзасохты Алыксандр æмæ Галазты Æхсарбегæй дæр. 
Зæгъын, лæг хицауадмæ хæстæг лæуд куы нал вæййы, уæд æй 
уыдон куыдзы хъуыды дæр нал фæкæнынц. Науæд æй æндæр хуызы 
дæр зæгъæн ис: «Бынаты куы нал вæййы адæймаг, уæд никæйы уал 
фæхъæуы...» Дыууæйы дæр цыдæр адæмон рæстдзинад ис. Зæгъ-ма, 
мæнæ ацы бынаты кусгæйæ дæм цы цæстæй кастысты, уæ ахаст- 
дзинæдтæ куыд арæзт цыдысты, ды сæ дæхæдæг цы хуызы мысыс? 
Эльбрус мын сæ дыууæйы тыххæй дæр зæрдиагæй фæдзырдта, 
æз ын йæ раныхæстæ цыбыр монологты хуызы ныффыстон, æцæг 
ма йæм æрæджиау, сæ дыууæмæ дæр чи хауы, ахæм фарста радтон. 
Фыццаг монолог. «Æхсарбег Мæскуыйæ цал хатты ссæуы, уал 
хатты мæм телефонæй æрбадзуры...» 
- МахÆхсарбегимæ рагон хæлæрттæ стæм... 1959 азы, æз цал- 
дæр мæйы куы акуыстон, афтæ Æхсарбеджы скодтой ахуырады 
министр, Æлбегаты Хæритоны та базарады министр. Ахæм рæс- 
тæг куыд вæййы, афтæ та адæм алы ныхæстæ кæнын райдыдтой, 
дам-думтæ, сусу-бусутæ, Æгкацы-фыртæн, дам, уыдон йæ хъæук- 
6 Дауыраты Дамир 
81 

кæгтæ сты, Хуымæллæгæй, æмæ сæ уымæн сæвæрдта ахæм бынæт- 
ты, æндæра кæцырдыгæй фесгуыхтысты иннæтæй уæлдай. Иу- 
дзырдæй, Бабуцайы ныхæстæ... 
Æз сæ дыууæимæ дæр базонгæ дæн, Министрты Советы радон 
æмбырдмæ фыццаг хатт куы æрбацыдысты, уæд. Тынг зæрдиагæй 
бавнæлдтой кусынмæ, уыдысты хъæппæрисджын, æз сæм иу хъуыд- 
даджы хæлæг дæр ма кодтон: фыццаг бонтæй фæстæмæ уыдон 
мæнæй уæндондæрæй дзырдтой сæ фарстаты сæрыл, принципиа- 
лондæр уыдысты хъуыддаджы быцæуты, уæлдайдæр Æхсарбег. 
Афтæ уыдис, æмæ Министрты Советы уæнгтæ, хайæдты хицæут- 
тæ, стæй махæн, министртæн дæр æмхуызон кад уыдис, фæлæ 
фæскуыст чидæр кæимæдæр хæлардæрæй цард, арæхдæр æмбæл- 
дысты кæрæдзиимæ. Уым диссагæй ницы уыд... Мæн æмæ Галаз- 
ты бинонты æхсæн фæлмæн ахастдзинæдтæ уыд, кæрæдзимæ уыцы 
заман арæх цыдыстæм. Æз дын æй анекдоты хуызы дæр ма ра- 
дзурдзынæн. Иу хатт та сæм бацыдыстæм... Кæд гæнæн ис, уæд-иу 
æй ма ныффысс, дæ диктофон уал ахуыссын^кæн. Уæд уыдон Бу- 
тырины уынджы цардысты, тæккæ тигьыл. Йæ дзæбæх бинойнаг 
Риммæ, мæнæ уæзданæй куыд фæзæгъынц, уыдис æнхъæлцау, 
лæппумæ ’нхъæлмæ кастысты. Сæ фатер та «хрущёвкæ» уыдис, 
къуындæг. Æз мæнæ ныр базæронд дæн, фæлæ уæд тынг хæрзхуызтæ 
уыдтæн, Æхсарбег та бæрзонд æмæ фыдхуыз, мæнæ къæцæлы хуы- 
зæн. Фатеры бацæуæн уыд тынг нарæг, мæн та хъуыдис мæ пъалто 
раласын, фæлæ сæм адæмы мыггаг фезмæлæн нæ уыд, æмæ æз мæ 
Галазты Æхсарбег, Кучиты Юрий, поэт Брытъиаты Аслæнбег, 
фыссæг Токаты Асæх 
82 

хъуыны стыхстæн. Уый Риммæ бафиппайдта, ныххудтис æмæ дын 
йæ лæгæн афтæ: 
- Дæхимæ-ма бакæс... Ды дæ мæ амонæн æнгуылдзы хуызæн 
лыстæг. Мæнæ Эльбрус та мæнæ ахæм... - Æмæ йæ къухтæ уæрæх 
фæйнæрдæм акодта: - Гъе уый дын æцæг министр! 
Мæнмæ йæ ныхæстæ худæг фæкастысты æмæ йын афтæ зæгьын: 
- Риммæ, адæймагæн-иу йæ гуыбынмæ гæсгæ куысты бынат 
куы дæттиккой, уæд абон ды министр нæ, фæлæ премьер-министр 
хъуамæ уаис... 
Не ’ппæт дæр ууыл бирæ фæхудтыстæм. 
Æз ын-иу йæ фыды хæдзары дæр Хуымæллæджы арæх уыдтæн, 
хорз ын зыдтон йæ мад Улацкæйы дæр, йæ зианы дæр сæмбæлдтæн. 
Мæнæ Горбачёв Дзасохы-фырты Мæскуымæ куы акодта, уæд 
Алыксандры хъæппæрисæй Æхсарбег сси партийы обкомы фыц- 
цаг секретарь, фæлæ Ельцины фæндонæй парти куы ныддæрæн, 
уæд та - Сæйраг Советы Сæрдар, рацарæзт бæстæ ныззыгьуым- 
мæтæ кодта, уæддæр хицаудзинад йæ къухæй нæ ахаудта. Æмæ 
уæдæй фæстæмæ, раст зæгъын хъæуы, цы йæ ’мбæхсон дæуæй, 
арæх нал æмбæлдыстæм, ницы фарстайы тыххæй мæм дзырдта, 
ницы мын бар кодта. Уæд арæхдæр фæскуыст æмбæлдис, йе ’взон- 
джы бонтæ кæимæ арвыста, уыцы æмхъæуккæгтæ: Кокайты Са- 
ламджери, Кцойты Агуыбе, Тменаты Дзантемыр, Æлбегаты Хæ- 
ритонимæ... Иууылдæр зындгонд адæм. Æмæ уый йæхи бар уыди, 
тыххæй сыл мæхи куыд хъуамæ баныхæстаин? 
Фæлæ куыд адæймаг, куыд хæлар, афтæ мæм йæ зæрдæйыуаг 
нæ аивта, Мæскуыйæ цал хатты ссæуы, уал хатты мæм телефонæй 
æрбадзуры, кæм стут, куыд стут... Лæджы æндæр цы хъæуы, хæ- 
дзæрттæ саразын, мыййаг, куы нæ домæм кæрæдзийæ. 
Æрæджы та мæм сдзырдта, нæхимæ, дам, фæцæуын, мæ чины- 
гæн презентаци уыдзæн, фæзын мæм-иу, зæрдиагæй дæ хонын. 
Кæйдæрты ма хуыдта уырдæм йæ зæронд хæлæрттæй, фæлæ дзы 
чидæртæ не ’рбацыд, мæнмæ гæсгæ, абоны хицауады цæсты баха- 
уынæй тæрсынц, Хуыцау сын тæрхонгæнæг фæуæд. Æз залы фæс- 
тейы бадт фæдæн Тотраты Русланимæ, фæлæ Æхсарбег трибунæмæ 
куы рацыд, уæд ныл йæ цæст æрхæцыд, сыстын нæ кодта, прези- 
диумы нæ йæхи цур сбадын кодта... 
Иу хатт ма дын æй зæгъын: кæд арæх нал æмбæлæм, уæддæр 
нæ ахастдзинæдты ницы аивта, чи зоны, зæронд кæнынмæ фес- 
тæм æмæ уый аххосæй, кæрæдзийы агурынмæ зивæг кæнын рай- 
дыдтам... 
Дыккаг монолог. «Алыксандры кабинеты уыдтæн æрмæст дыууæ 
хатты...» 
- Иу хатт, мæнæ ма партийы обкомы фыццаг секретарь куы 
уыдис, уæд, дыккаг хатт та йæ президентæй куы равзæрстой, уæд... 
Æз йемæ уымæй размæ нæдæр зонгæ уыдтæн, нæдæр æй цæс- 
гомæй зыдтон, хæстæгмæ йæ никуы федтон, искуы дард ран хæр- 
хæмбæлд куы фæуыдаиккам, уæддæр æй хуызæй нæ базыдтаин. 
Мæ тæккæ ногæй куы уыдтæн куысты, уæд æм æртæ-цыппар хат- 
83 

ты ныдздзырдтон Мæскуымæ, уый уæд уым стыр бынат ахста. Стыр 
хъуыддæгтæ дзы нæ куырдтон: кæмæдæр стыр хицауадæй телефо- 
нæй бадзурын хъуыд, кæйдæр куыстмæ райсын, кæйдæр та - уымы 
бирæ институттæй иумæ бакæнын... Цы дзы скодта, цы дзы не 
скодта. Телефонæй ныхас кæнгæйæ мын цалдæр хатты мæ зæрдæ 
балхæдта, мæхæдæг, дам, дæ афтæ хорз нæ зонын, фæлæ мæм дæ 
хорзы кой хъуысы, хъæппæрисджын министр дæ хонынц. 
Æмæ дын уалынмæ республикæйы сæргъы куы фегуырид! 
Фыццаг бонты мæм цалдæр хатты телефонæй æрбадзырдта, кæ- 
мæйдæрты мæ фарста, кæмæндæр цыдæр хъуыддаг бабар кодта 
æмæ, дам, дæумæ та куыд кæсы. Иу райсом раджы мæ уæлхъус 
алæууыд, мæн министры бынаты чи раивта, уыцы Течийы-фырт, 
æмæ дын афтæ: 
- Александр Сергеевич куры, цæмæй ссæуæм уæлæ горæты 
кæрон партийы обкомы дачæмæ æмæ фенæм, уым хæдзæрттæ цы 
уавæры сты, стæй сæ дарддæр куыд хуыздæр спайда кæнæм, уый 
сбæлвырд кæнын... 
Уым æцæгдæр уыдис цыппар аив дыууæуæладзыгон коттеджы, 
арæзт æрцыдысты Одинцовы рæстæг, иуы дзы цардис Цæгæраты 
Михал йæ бинонтимæ, иннæйы Къониаты Юрий, уый дæр йæ 
бинонтимæ, иннæ дыууæ чи бацахста уæд, уый мæ зыбыты рох 
фæцис, цыбырдзырдæй, хицауадæй чидæртæ. 
Федтам сæ мах Течийы-фыртимæ, обкомы фыццаг секрета- 
рæн алчидæр йæ хъуыдытæ загъта, загътам ын нæ иумæйаг фæн- 
дон дæр: уыцы коттеджтæ бакæнæм сывæллæтты рынчындоны 
æвджид, сабитæ-иу уым рынчындоны фæстæ сæ фæллад уадздзы- 
сты, хъару сæм цæудзæн. Алыксандр немæ сразы ис, æцæг уый 
фæстæ бирæ нал акуыста, уæлдæр дын æй куы загьтон, Горбачев 
æй Мæскуымæ акодта, зæгьгæ, æмæ уыцы коттеджтæй сывæллæттæ 
æнæхай фесты, обкомы ног разамонæг сæ фæстæмæ байста. 
Ныр мæ никуыуал ферох уыдзæн, дыккаг хатт æм куыдæй ба- 
хаудтæн, уыцы бон. Уый уыдис 13 октябры 2003 азы, Алыксандр 
уæд æхсæзæм аз бадтис уыцы кабинеты. Хъуыды ма кæныс, Да- 
мир, мæнæ дын Билары иуæй-иу миты тыххæй куы дзырдтон, уæд 
дын мæ зæрды равдисын уыдис, мæхимæ гæсгæ йæ цавæр адæйма- 
гæй, цавæр разамонæгæй базыдтон, уый. Ахæм ми, æцæг фыдуынд 
ми, бакодта Дзасохы-фырт дæр. Уый аххосæй нæ коллектив абон 
дæр ма тыхсы. Йæ алыварс чи уыдис, уыдонæй йæ чидæр фæрæ- 
дийын кодта, байхъуыста йæм. 
Мæнæ афтæ райдыдта уыцы бон. Райсомæй мæм æрбадзырдта 
йæ секретарь: 
- 13 сахатмæ уæ йæхимæ хоны президент... 
Уый мæнæн æнæнхъæлæджы уыд. Раздæр-иу мæнæ афтæ код- 
той: секретарь-иу ’рбадзырдта æмæ-иу загъта: 
- Ныртæккæ уемæ дзурдзæн Александр Сергеевич. 
’ Мæнмæ «тройкæ» телефон лæууыдис. Президент-иу йæ каби- 
неты уæдмæ хæтæл систа, фарста мæ-иу, базонын æй цы хъуыдис, 
уыдæттæй, æз та-иу дзуапп лæвæрдтон, цы зыдтон æмæ цас зыд- 
84 

тон, афтæ. Ныр мæ фыццаг хатт йæхимæ хоны. Кабинетмæ бацæ- 
уæны баййæфтон Мамсыраты Таймуразы, хъуамæ йæм уый мæ 
разæй бацыдаид, фæлæ мæн куы федта, уæд цæмæндæр йæ фæнд 
аивта, ды, дам, уал бацу. Уый мæ зæрдæмæ нæ фæцыд, мæхины- 
мæр, зæгъын, ам бæлвырдæй цыдæр ис. Æцæгдæр афтæ рауад. 
— Махмæ ис мæнæ ахæм хъуыды, - райдыдта йæ ныхас Дзасо- 
хы-фырт, - Мæскуыйы уæвгæйæ, Уæрæсейы Федерацийы пенси- 
он фонды хицау Зурабовимæ бауынаффæ кодтам уæ рынчындо- 
нæй геронтологон центр саразын. Афæдзы райдиан нын хъæугæ 
фæрæзтæ дæр дихгонд æрцыд... 
Æз хабар бамбæрстон æмæ йын йæ ныхас мæ фарстайæ бау- 
рæдтон: 
— Æмæ уын сæ кæд уый азы райдиан радта, уæд ныр дæлæ 
фæззæджы астæу куы у, нырмæ сæ цæуыннæ цыд пайдагонд? 
- Кæмæндæр æй бафæдзæхстон, фæлæ уый абон-райсом фæ- 
кодта. 
Кæмæн, уый мын не схъæр кодта, бамбæрстон æй, æфсон мын 
кæй кæны, уый дæр. 
- Æмæ ды дæхæдæг зоныс, геронтологон центр цы у, уый? - 
фæрсын æй æз. 
— О, зонын, мæнæ зæрæдтæ, ветерантæ кæм вæййынц, ахæм. 
- О, раст у. Æмæ ныр та нæ рынчындон кæмæн у?.. 
Æмæ йын уæд йæ зæрдыл æрлæууын кодтон, æстайæм азты 
кæрон партийы обкомы фыццаг секретарь куы сси, уæд цавæр 
хъæппæрисдзинад равдыста, уый. Уæд нæ бæстæйы рацарæзт йæ 
тæккæ цыренæй уыд. Ельцин, стыр разамонæджы хуымæтæгдзи- 
над æвдисгæйæ, куыстмæ дæр, поликлиникæмæ цæугæйæ дæр, бад- 
тис рейсон автобусты, хицауадæй бирæтæн сæ бартæ байста. 
Иу райсом раджы мæм Дзасохы-фырт телефонæй æрбадзырдта: 
- Мæскуы мын мæ хурхыл бахæцыдысты, уæ обкомы сæрма- 
гонд рынчындон, дам, æвæстиатæй сæхгæнут. Цы бачындæуа?.. 
Зæгъын, афтæ бакæнæм: чи нæм цæуы сæхи дзæбæх кæнынмæ, 
уыдоны номхыгьдмæ ма бафтауæм нæ кадджындæр адæмы, ахуыр- 
гæнджыты, артистты, фысджыты, нæ фыдæбон фæфылдæр уыдзæн, 
рынчындон та бахъахъхъæндзыстæм. 
Сразы ис мемæ, иу афæдзы æмбис афтæ бакуыстам, стæй та 
дын мæм дзуры: 
— Ногæй та уыцы фарста систой Кремлы. Ныр та ма сын цы 
’фсон скæнон? 
Æз уыцы фæзылдмæ дæр цæттæ уыдтæн, уыдис мæм, чи сæ 
амара, ахæм аргумент: цæй æмæ æгас Советон Цæдисыл айхъуы- 
сын кæнæм, Цæгат Ирыстоны партийы обкомы сæрмагонд рын- 
чындоны фылдæр хай лæвæрд æрцыд хæсты ветерантæн, зæгъгæ. 
Æз мæхæдæг телеуынынады радзурдзынæн, партийы обком æмæ 
Æнæниздзинады министрад ахæм уынаффæ рахастой, зæгъгæ. 
Сразы та ис, рынчындонмæ мæм æрбарвыста тележурналистты, 
изæры йæ æгас бæстæ дæр фехъуыста æмæ федта. Иуныхасæй, 
Дзасохы-фырты руаджы уæд уыцы рынчындон абоны онг аир- 
85 

вæзт. Ныр æй йæхæдæг кæйдæр дзы- 
хæй бын кæны, сæ хъæппæрис æппæ- 
ты фыццаг хæсты ветеранты, нæ кад- 
джындæр адæмы пайдайæн нæу. Уый 
йын комкоммæ загътон. 
Алыксандр, æвæццæгæн, афоныл 
бамбæрста, йæ цуры, æнæниздзина- 
ды фарстатæ хорз чи зоны, ахæм 
адæймаг кæй бады, æмæ кæд афтæ у, 
уæд сæ хъæппæрисы цыдæр афтæ нæу, 
æмæ загьта: 
- Цæй æмæ ма дыууæйæ дæр ар- 
дыгæй райсоммæ ахъуыды кæнæм. Æз 
дæм райсом мæхæдæг бацæудзынæн. 
Хорз? 
Уый уыдис цыппæрæмы. Майрæм- 
боны уынгмæ кæсынæй мæ цæстытæ 
ныуурс сты - нæ фæзынд. Сабаты 
Дзасохты Алыксандр æмæ хуыцаубоны цыдис «Стыр Ны- 
хасы» съезд, нæ президентæн дзы сæв- 
зæрд проблемæтæ æмæ дыууæ боны дæргъы уырдыгæй йæ къах 
æддæмæ нæ равæрдта, къуырисæры дæр æй нæ федтон, дыццæд- 
жы та дæлæ Мæскуымæ атахт. Нал æй федтон... 
Æртыккаг хатт дæр ма йын хъуамæ йæ къæсæрæй бахызтаин 
мæхи хъæппæрисæй, фæлæ нæ рауад. Фарон мыл æстай азы куы 
сæххæст, уый хæдразмæ нæ республикæйы ветеранты Советы сæр- 
дар Къаболаты Солтан нæ президентмæ бацыд, Кучийы-фыртæн, 
дам, февралы юбилей уыдзæн. Уырдыгæй та комкоммæ мæныл 
ракодта йæ фæндаг Солтан: 
- Нæ президент загьта, Кучийы-фырты æстай азы юбилей, 
дам, скæнæм ресторан «Владикавказ»-ы, йе сбуцæн цыдæриддæр 
хъæуы, ууыл, дам, иумæ ахъуыды кæнæм, мацæуыл бацауæрдут... 
Мæнæн уыдæттæ иууылдæр æнæнхъæлæджы уыдысты, зæгъын, 
ме ’вастæй цытæ бакуыстай, Солтан, цæуыннæ мын бафарстай 
мæхи, мæ раздæры юбилейтæй иуы дæр мæ хæдзары æртæ чъи- 
рийы никуыма уыдис, æз ахæм хъуыддæгтæм хорз цæстæй нæ кæ- 
сын. Фыццаджыдæр, уыдон домынц стыр æмбырдтæ æмæ стыр 
хæрдзтæ. Раст мæ, зæгъын, бамбар, æз ницавæр хæрдзтæй тæрсын, 
чи зоны, цы бахардз кæнон, уымæй мæм дыууæ хатты фылдæр 
æрымбырд уа, уый тыххæй æмæ мын бирæ хæлæрттæ ис, бирæ 
зонгæтæ, бирæ хæстæджытæ, мæхæдæг сæ алкæйы хъуыддаджы дæр 
вæййын, куы йæ фехъусын, уæд зыбыты иунæг зианмæ дæр æнæ- 
цæугæ нæ фæвæййын, уынынц æй, æмæ уыдонæй алчидæр йæ хæ- 
сыл банымайдзæн мæнмæ ’рцæуын. Ды та йæ мæнæй хуыздæр йед- 
дæмæ æвзæрдæр нæ зоныс, ирæттæ ахæм рæттæм афтидæй кæй нæ 
фæцæуынц, уый. Иугæр æй куы кæнон, уæд искæйты æнæферох- 
гæнгæ нæ фæуыдзынæн æмæ мæм фæхæрам уыдзысты. Уыдæттæ 
мæн дæр æмæ дæу дæр истæмæн хъæуынц?.. 
86 

Мæ хæлар Солтаны нæ бафæндыд 
мæн бамбарын, ацу, æмæ, дам, пре- 
зидентæн, мæнæн цытæ радзырдтай, 
уыдон лæгæй-лæгмæ радзур. Цы гæ- 
нæн мын уыдис, дыккаг бон ын йæ 
дуар бахостон. Цæй тыххæй йæм æрба- 
цыдтæн, уый нæма зыдта, фæлæ мын 
афтæ зæгъы, ам, дам, нæ, ома йæ ка- 
бинеты нæ исчи бахъыгдардзæн, мæнæ 
холлы абадæм. Æнæхъæн сахатырдæ- 
джы бæрц ын лæгъстæ фæкодтон, 
зæгъын, цæй æмæ уыцы юбилей ма 
скæнæм, бузныг дæ уæздандзинадæй, 
мæ сæрæй дын ныллæг кувын, фæлæ 
дæ фæнд аив. 
Нæ разы кодта раздæр, нæй, дам, 
ын æнæскæнгæ, æз, дам, æй бабар код- 
тон кæмæндæрты Горбачёвы загьдау, Къаболаты Солтан æмæ 
процесс пошел. Æмæ иын уæд æнæ- к ы Эльб 
схъæр кæнгæ нæ уыд, тынгдæр мæ цæи 
æфсонæй нæ фæнды мæ юбилейы æртæ чъирийы скувын, уый, 
уый мæ сæйраг аргумент уыдис: уыцы бонты афæдз сæххæст, мæ 
фыртыфырт куы фæзиан ис, ууыл. 
Бамбæрста мæ. Мæ цуры Солтанмæ ныдздзырдта. Уымæй иу- 
цалдæр боны фæстæ мæ уæддæр Ветеранты советы æмбырдты залмæ 
ахуыдтой, иу-ссæдз адæймаджы бæрц дзы ныййæфтон, телеуыны- 
над дæр æрцыдысты, Дзасохы-фырт йæхæдæг дæр уым балæууыд, 
мæн тыххæй цалдæр дзæбæх ныхасы загъта. Æз сын мæхæдæг дæр 
зæрдиаг арфæтæ фæкодтон, суанг ма дзы хъазæн ныхас дæр загъ- 
тон. Зæгъын, ахæм юбилейтæ æмæ мардæвæрæнтæ иухуызон сты, 
æрмæст се ’хсæн иунæг хицæндзинад ис: йæ юбилейы адæймаг 
йæхи хъустæй фехъусы, цы дзы фæдзурынц, уый, чырыны кæй 
сæвæрынц, уый хъусынтæм нал вæййы... 
Худæгæй мардысты. 
Æхсарбегимæ иу бынатмæ куы цыди, президенты бынатмæ, 
æвзæрстытæ сæ тæккæ тынгæй куы уыдысты, уæд мæм иу райсом 
чидæр æрбадзырдта, изæры, дам, медицинон училищейы коллек- 
тивимæ фембæлд уыдзæн Галазты Æхсарбегæн, уырдæм дæ хо- 
нæм. Ацыдтæн, залы дыккаг рæнхъы ’рбадтæн, мæ разæй та йе 
штабы уæнгтæ бадтысты. Бауырнæд дæ, æртæ хатты мæм фæс- 
тæмæ разылд, уæлæ ныртæккæ цардæгас куы у, Лæгкуты Славик, 
æмæ, дам, дæ Æхсарбег куры, цæмæй ды дæр трибунæмæ рацæуай 
æмæ дыууæ ныхасы зæгьай. Хуыцауæй дын сомы кæнын, нæ мæ 
фæндыдис æппындæр. Фæлæ хæлары тыххæй цы нæ бакæндзынæ?! 
Æмæ мæ ныхас райдыдтон мæнæ афтæ: 
— Искæйы зæрдæмæ фæцæудзæн мæ ныхас, æви нæ фæцæу- 
дзæн, уый нæ зонын, фæлæ æз Æхсарбегимæ цы азтæ бакуыстон, 
уыдонæй дæн разы, мах стæм хæлæрттæ, кæд, республикæйы сæр- 
87 

гьы кæдæй æрлæууыд, уыцы цалдæр азы кæрæдзийæ иучысыл адард 
стæм, уæддæр, хатгай амбæлæм, йæ хорздзинæдтæ бирæ сты, у 
ахуыргонд, хъæппæрисджын, уыцы стыр бынаты аккаг у... 
Бирæ нæ фæдзырдтон. Фæлæ та фæстагмæ нал фæлæууыдтæн 
æнæ исты фиппаинаг зæгьгæ: 
- Æвзæрстыты рæстæг иуæй-иу кандидаттæ афтæ фенхъæлынц, 
æмæ уыдоны тыххæй цас фылдæр зындгонд адæм радзурой, уыйас 
хуыздæр у. Æвзарæджы зæрдæмæ æппындæр нæ цæуы дæлæ дард 
Мæскуыйæ чидæр цыдæр загьта, уый. Цы сæ ласут уырдыгæй ар- 
дæм кæрæдзийы фæдыл? Мæнæ иронау куыд фæзæгъынц: бæрц 
хъуамæ уа алы хъуыддаджы дæр. Стæй ма иу ахæм æмбисонд ис: 
æгæр цæхджын дойны кæны. Дæу, Æхсарбег, нæхи адæм афтæ хорз 
зонынц, æмæ дæу тыххæй æнæзонгæ уазæг дзурын куы байдайы, 
уæд дзы ратыхсынц, сæ реакци дæ пайдайæн нæ вæййы... 
Æхсарбегæн мæ раныхас йæ зæрдæмæ нæ фæцыд, кæмæндæр 
афтæ зæгъы, æз, дам, æм фылдæрмæ ’нхъæлмæ кастæн, хуыздæр 
æмæ, дам, ын фылдæр зæгъын æмбæлд. 
Уыцы æвзæрстытæ Дзасохы-фырт куы рамбылдта, уæд мын йæ 
хъузæттæй иу афтæ зæгъы,хæрам, дам, дæм ахæсдзæн, дæ гуырæй, 
дам, райгæ у. Æз ын афтæ бакодтон: 
- Фыццаджыдæр, Æхсарбеджы тыххæй арæзт фембæлды ра- 
дзырдтон, куыд хъуыды кæнын, афтæ. Куы мын зæгъой, ахæм ран 
Дзасохы-фырты тыххæй дæр радзур, зæгъгæ, уæд уым дæр зæгьин, 
мæхæдæг куыд хъуыды кæнын, афтæ, цы дзы зонын хорзæй, цы 
нæ цæуы мæ зæрдæмæ йæ хъуыддæгты. 
Алыксандрмæ бахæццæ кодтой, æз йæ ныхмæлæууæджы фарсмæ 
æвзæрстыты рæстæг æрлæууыдтæн, уый. Æцæг ын мæ критикон 
фиппаинаджы тыххæй ницы загътой, уымæн æмæ уымæн йæхимæ 
дæр уыцы æвзæр миниуæг уыдис, уыцы бонты Мæскуыйæ ардæм 
кæй нæ сыскъæфта уымы хицауадæй, ахæм нал баззад... 
Нæ мæм фæхæрам. Афтæ, дам, зæгъы, кæй раныхас кодтаÆхсар- 
беджы фембæлды, уым диссагæй ницы ис, хæлæрттæ сты, сæйраг- 
дæр та, дам, мæн тыххæй æвзæрæй ницы загъта. Иудзырдæй, кæй- 
дæрты фæндиаг нæ фæдæн. Æз ма зонын уый дæр, æмæ-иу ын 
дымыстæртæ йæ цуры Галазы-фырты фыдгой куы райдыдтой, мæнæ 
уый рæстæг афтæ уыди, афтæ кодта, зæгьгæ, уæд сын-иу сæ ныхас 
æрдæгыл аскъуыдта, зулцæстæй сæм-иу ракаст. Мæнæ фыццаг хатт 
куы ссыди Алыксандр Мæскуыйæ, обкомы фыццаг секретарь куы 
сси, уæд-иу нæм процедурæтæм арæх æрбацыд, стæй-иу æнæмæнг 
йæ фæндаг мæныл ракодта; куы ма дын æй дзырдтон. Иу хатт та 
афтæ, мæнæ ам иу-ссæдз минуты бæрц бадæм, Ирыстоны интел- 
лигенцийы тыххæй мæ ракъах-бакъах кæны, æз дзы бæлвырд ха- 
рактеристикæ иуæн дæр нæ радтон. Æмæ мæ уæд сæрмагондæй 
фæрсын райдыдта Галазы-фыртæй, уый уæд университеты куыс- 
та. Зæгьын, хорз æй зонын, хæлæрттæ стæм, æмæ дын æй уый 
тыххæй нæ зæгьын, фæлæ аккаг адæймаг у, ахуыргонд, хъæппæ- 
рисджын. Æз ныхас нæма фæдæн, афтæ мæ цæхгæр бафарста: 
88 

- Мæ зæрды йæ ис партийы обкомы бюройы уæнг скæнын. 
Дæумæ та уый куыд кæсы? 
Чи зоны ма Алыксандр Æхсарбеджы тыххæй мæ размæ искæй- 
ты фарста, фæлæ йын æз мæ хъуыды загътон: 
- Уымæй æппындæр ницæмæй фæрæдийдзынæ, пайда йеддæмæ 
дын дæ бæрнон куысты ницы æрхæсдзæн. 
Уайтагьд æй равзæрстой, фæлæ ма мæ-иу уый фæстæ дæр кæй- 
дæрты тыххæй къахта, æцæг уыдонæй иуы дæр размæ нал ракодта, 
æз ын-иу кæмæй рафаудтон, уыдоны та бæрзонд бынæтты æвæрд- 
та. Уый та йын цавæр миниуæг уыд, цæмæн афтæ кодта, Хуыцау 
йæ зонæг... 
- Эльбрус, æвæццæгæн æй бафиппайдтай: иннæ хæттытæй хъау- 
джыдæр дæ абонсарæй дæ дзурынæй нæ баурæдтон. Фæлæ дæм сæ 
дыууæйы тыххæй дæр иу фарста сцæттæ кодтон: 
- Ницавæр æнахуыр миниуджытæ сæм уыдис? Кæд уыдис, уæд 
сын уый тыххæй йе уайдзæф бакæнын, кæнæ сæ раппæлын, науæд 
та сын хъазæн ныхас зæгъын искуы сæ цуры бауæндыдтæ? Сæхи- 
иу куыд дардтой демæ уый фæстæ? 
- Дæ хуыцауы хатырæй, уый кæцæй æрхъуыды кодтай, Да- 
мир? Уыдис, уыдис.Цалдæргæйттæ. Фæйнæ иуы тыххæй уал дын 
дзы зæгьдзынæн. 
Æхсарбеджы тыххæй. Ныхас дæр ыл нæй: курдиатджын адæй- 
маг у, фæлæ фæстаг азты цыдæрхуызæн сси, йæхицæй иннæтæй 
уæлдай цыдæр арæзта. Æз æм иу хатт мæхи нал баурæдтон æмæ 
йын афтæ зæгьын: 
- Æхсар, ферох та кодтай, кæрæдзийы куы зонæм, уæдæй ар- 
дæм дын цы дзурын, уый... Ды-иу раздæр дæ раныхасы алы абзац 
дæр райдыдтай алфавиты фæстаг дамгъæйæ, - я-йæ. Мæнæ ныр 
республикæйы сæргъы кæдæй лæууыс, уæдæй фæстæмæ та уыцы 
дамгъæйæ райдайыс дæ алы хъуыдыйад дæр. Ау, нæ йæ бамбарыс, 
залмæ адæмы цæстытæм кæсгæйæ, уый сæ бирæты зæрдæмæ нæ 
цæуы, уый? 
Бахудти, стæй мын йæ рахиз бучъуйæ мæ фарс бацавта: 
- Дзæгьæлы ма дзур!.. 
Дзасохы фырты тыххæй. Мæнæ дыккаг хатт йæ кабинеты къæ- 
сæрæй куы бахызтæн, уæд мæ йæ цуры ’рбадын кодта æмæ йæ 
ныхас дард кæцæйдæр райдыдта, кæуылдæрты зилын систа, æвæц- 
цæгæн, мæ цæттæ кодта, сæйрагдæр мын^цы зæгьинаг у, уый фехъу- 
сынмæ. Мæхинымæр, цыдæр уыдзæн. Йæ фарста фæзæгьы, æмæ 
йын æз дæр барæй комкоммæ дзуапп нæ раттын, стæй ма йын йæ 
фарстайæн комментаритæ дæр скæнын. Ома, ды куыд кæныс, æз 
дæр афтæ. Уый мын мæ дзуаппы миниуæг бафиппайдта: 
- Ды мын мæ фарстатæн комментаритæ ма дæтт, фæлæ дæ цы 
хъуыды агурын, уый зæгь. 
- Æз дæ хуызæн дипломат нæ дæн, - фæцарæхстæн æм æз 
дæр, — фæлæ рацыдтæн уæртæ Туалгомæй, æмæ уым та нæхи хи- 
цæн мадзæлттæ ис, дæ хуызæн стыр лæгимæ дзургæйæ. Мæнæ мын 
ды комкоммæ куы зæгъай, ныхас не ’хсæн цæуыл цæудзæн, уый, 
89 

уæд дын æз дæр мæ хъуыды зæгъдзынæн. Науæд ды дæрдтыл зи- 
лыс, æмæ мын æндæр гæнæн нæй, æрмæст комментаритæ. Дæумæ 
ахæм миниуæг ис, мæнмæ та ахæм... 
Æвæццæгæн мын ахæм дзуапп раттын æнхъæл нæ уыд нæ пре- 
зидент, афтæ хъæрæй ныххудгæ йæ никуыма федтон. Æрæджиау 
кæддæр куы æрынцад, уæд йæ сæр батылдта: 
- Ай æцæг туаллаг куы дæ, æцæг туаллаг!.. 
* * * 
Æз æй зыдтон, Эльбрус мын æппæт нæ радзурдзæн, нæ зæгъ- 
дзæн, цы аиппытæ сæм уыдта, йæхи æмæ адæмы зæрдæтæм цы нæ 
цыд, уыдæтты тыххæй ныхас нæ цæудзæн. 
- Æмбарыс, Дамир, - хъуыдыты аныгьуылгæйæ, загьта Эль- 
брус, - ды мæ домыс, цæмæй æз объективон характеристикæтæ 
раттон Ирыстоны раззаг лæгтæн. Æмæ уыцы характеристикæтæ 
æз хъуамæ акæнон дыууæ дихы: мæнæ адон сты сæ хорздзинæдтæ, 
адон та сæ аиппытæ. Бæгуыдæр, нырма йæ уал азы фæстæ цы 
’мбæхсон, аиппытæ дæр сæм уыди, кæмæдæр - къаддæр, кæмæ- 
дæр - фылдæр. Фæлæ йæ куы зонай, уыцы адæмæй абон иутæ нал 
сты, фæлæ сын хорз цот, цоты цот баззадис, уæд ахæм уавæры 
мæн нæ фæндид уыдонæн сæ аиппыты тыххæй дзурын. Æмæ мын 
уый тыххæй бахатыр кæн... 
Уый фæстæ ма цы дыууæ президентимæ бакуыстон, уыдоны 
тыххæй та дын афтæ зæгьинаг дæн... Æз сæм дзæвгар дард лæу- 
уыдтæн, мæнæ сæм хуымæтæг адæм куыд дард лæууынц, афтæ. 
Æмæ дæм ахæм лæгты тыххæй фаг информаци куы нæ уа, уæд 
хъуыды чи кæны, æмбаргæ адæймаг йæхæдæг хъуамæ йæхи ба- 
фæрса: стæ-ма, бар мын ис уыдонæн аргъ кæнынæн, æви нæй. Ис 
бирæ ахæм адæм, æз сыл ме ’рвылбоны царды арæх сæмбæлын, 
æмæ сæхи къæйных тæрхонгæнджытæ скæнынц, Сталин æмæ йæ 
фæстæ чи куыста æмæ кусы, уыдоны архайдæн. Æз мæ сæрмæ 
уыдæттæ нæ хæссын, растдæр зæгъгæйæ та, мæ уыдоны тыххæй 
ницы дзурын фæнды, уымæн æмæ йæ зонын: адæмы зæрдæмæ 
мын нæ фæцæудзæн. Æцæг дын сæттын: Сталины тыххæй быцæу- 
ты арæх бацæуын. Хæрзæрæджы мæ хорз хæстæджытæй иу Май- 
рæмыхъуаты Ирбег Сталины стауыныл афтæ тынг схæцыд, æмæ 
йæ суанг уæлæрвтæм систа. Зæгъын, дæхи æрæмбар, Сосо æцæгæй 
дæр гениалон адæймаг уыд æмæ афтæмæй баззайдзæн историйы, 
фæлæ йæм ахæм митæ дæр уыд, кæцытæ йын зын ныххатыр кæ- 
нæн сты. Æцæг, рох нæ хъæуы, цавæр рæстæджы куыста, цавæр 
историон дуджы, цавæр уавæрты-иу æй хъуыд архайын, разамынд 
дæттын. Æз ногæй ницы загътон. Уыдон мæ разæй Маркс загъта. 
Уыцы цæстæнгасæй Иван Грозный, Петр Первый æмæ иннæтæн 
аргь кæныныл куы схæцæм, уæд, Сталинмæ цы рæдыдтытæ ссард- 
там, ахæм рæдыдтытæ уыдонмæ дзæвгар фылдæр йеддæмæ къад- 
дæр не ссардзыстæм, уæддæр историйы баззадысты стыр адæй- 
мæгтæй. Сталинæн æнахуыр тыхджын уыдис йæ авторитет не стыр 
90 

бæстæйы, йæ ныхас дзыллæты зæрдæты иннæрдæм хызти, æнахуыр 
егьау уыдис йæ кад фæсарæнты. Черчиль дзæгъæлы нæ дзырдта, 
зæгьгæ, дам-иу, Сталин æмбырды залмæ ’рбацæуы, зæгьгæ, уæд- 
иу сыстадыстæм æмæ-иу нæ къухтæ хæстон лæгтау нæ фæрстыл 
æрхаудтой. Æмæ уый гыццыл хъуыддаг уыди?! Æз нæ зонын иу 
ахæм паддзахады сæргълæууæджы дæр, кæцы архайдта, мæнæ 
уырыссæгтæ куыд фæзæгъынц, æрмæстдæр урс æрмкъухты. Ахæмтæ 
нæ вæййы. Диссаг дæм ма фæкæсæд, фæлæ мæнæн мæхицæн 1937 
азы æрцахстой æмæ дæлæ Сыбыры бинаг къæйы балæууын кодтой 
мæ фыды, фæлæ мæнмæ Сталины ныхмæ, бауырнæд дæ, ницавæр 
æлгъыст хъуыдытæ фæзынд. Уый нæ, фæлæ куы амард, уæд мын 
тынг зын уыди, мæнæ цыма мæхи уарзон фыд амард, афтæ йыл 
куыдтон тыппыр цæссыгтæй. Æз уыцы саударæн бонты Молото- 
выл дæр баууæндыдтæн, мæнæ афтæ куы ныккатай кодта йæ ра- 
ныхасы, ныр æнæ уымæй куыд уыдзыстæм, куыд цæрдзыстæм, 
зæгьгæ, уæд. Мæнæн æй мæ мæгуыр зонд нæ ахста, ахæм стыр 
лæджы ахæм стыр бынаты æндæр исчи куыд хъуамæ раива, уый. 
Дæхæдæгæй уыныс: Сталины фæстæ уымæн йæ бынаты иу дæр нæма 
сфидыдта. Уыдæттæ иууылдæр Хуыцауы сконд хъуыддæгтæ сты... 
Ацы ныхæсты фæстæ Эльбрус аджих, цæуылдæр та хъуыдыты 
аныгьуылд, стæй мæм æрбакаст: 
- Цæй æмæ Сталинæй фæуæм стыр хицауады кой, иннæтæ йæ 
фæхъхъау фæуæд. Æндæр исты фарста ма дæм ис мæнмæ?.. 
Авторæй. Мæнмæ Эльбрусмæ фарста нал уыдис, фæлæ йæ куыд 
ныууагьтаин, æвиппайды куыд рацыдаин æмæ, мæнæ дыууæ нæл- 
гоймаджы æхсæн куыд вæййы, афтæ ныл æндæр цæуылдæрты ба- 
цайдагъ ныхас. Уынджы боныхъæды, нæ бæстæйы уавæры, нæ 
иумæйаг хæлæртты тыххæй, æрымысыдыстæм, кæддæры азты-иу 
хуымæллæггаг лæппутæ куывддоны цур Терчы куыд баленк код- 
той æмæ-иу Къостайыхъæуы дыргьдæттæй сæ рæтты фæткъуытæ 
куыд давтой, куыд нæ-иу расырдтой... 
Мæн ма иу хатт ногæй бауырныдта, Эльбрус куыд диссаджы 
дæсны дзурæг у, абон дæр ма фæсмон кæнын, уæд мæ диктофон 
ахуыссын кæныныл кæй батагьд кодтон, ифтыгьдæй йæ кæй нæ 
ныууагьтон, ууыл. Фæлæ нæхимæ куы раздæхтæн, уæд сбадтæн 
æмæ мæ блокноты уымæн йæ раныхæстæн сæ цымыдисагдæртæ 
цыбыртæй ныффыстон, цы нæ вæййы, мыййаг ма искуы æндæр 
иставæр уацмысæн куы бахъæуой. 
Кæцыдæртимæ дзы сымах дæр зонгæ кæнын: 
Амонды тыххæй 
- Афтæ куы бафæрсынц, амонд цы у, зæгъгæ, уæд ын алчидæр 
йæхимæ гæсгæ дзуапп ратты, чи йæ куыд æмбары, уымæ гæсгæ. 
Æрæджы зындгонд артист Гурченкойæн радон юбилей уыдис, сце- 
нæйы астæу лæууы, афтæмæй йæ залæй чидæр уымæй бафарста. 
Мæнæ йын цы дзуапп радта: 
- Амонд уый мæнæ ацы уысм у. Кæд æз ацы уысм мæхи амонд- 
джынæй æнкъарын, уæд уый æцæг амонд у. Фæлæ мæнæ иннæ ахæм 
уысм æз мæхи цавæрæй æнкъардзынæн, уый зæгьын дын мæ бон нæу... 
91 

Мæнæн, Дамир, уыцы цыбыр дзуапп мæ зæрдæмæ фæцыди... 
Цæуынвæнд куы скодтон, уæд ма мæ дзæбæх фысымы къæ- 
сæргæрон Къостайы æнкъард цæстытæм иу хатт фæкастæн. Æмæ 
та мæ зæрдыл æрбалæууыд, Эльбрус мын тæккæ фыццаг бон цы 
’нахуыр фын радзырдта, уый: 
- Мæ кабинеты къæсæрæй куыддæр бахызтæн, афтæ дын кæ- 
сын, æмæ Къоста портреты фæлгæттыл иуварс ахæцыд, цымæ ме 
’рбацыдмæ ’нхъæлмæ каст, уыйау, йæ къæхтыл алæууыд, йæ цуры 
та мæнæ ацы стъолы сæр йæ уæрджытыл лæугæйæ фестад...Один- 
цов, йæ ныхас нæ хъуысыд, фæлæ йæ тæнæг былты зыр-зырæй 
бæрæг уыд, цæйдæр тыххæй йын лæгьстæ кæй кæны, уый. Æддейы 
ма сæм чидæртæ гом рудзынгæй мидæмæ кастысты, фырадæргæй 
сæ хорз нæ равзæрстон, цыдæр зонгæ цæсгæмттæ уыдысты, кæ- 
уылдæрты гуырысхо кæнын, цыма ныр та сæ рад уыдзæн лæгьстæ 
кæнынмæ, афтæ йæ бамбæрстон... 
Рынчындоны кæрты æз Эльбрусы службæйон «Волгæ»-йы 
фæстейы сбадынмæ хъавыдтæн, фæлæ мын уый мæ къухыл фæхæ- 
цыд, раззаг дуар мын уæрæх ныттыгъта: 
- Мæнæ ай у дæ бынат, Дамир. Мæ бынат та мæнæ ам ис. 
Иунæг ахæм мийæ дæн Сталины æнгæс, æмæ мæ уымæй æнæхай 
ма кæн. Уый дæр-иу, мæгуыр, фæстейы бадын уарзта, мæнæ ацы 
тæккæ ран... 
Æз йæ коммæ бакастæн. 
Æрæджиауы хорзæх 
Гыццыл ма бахъæуа æмæ йæ ферох кæнон!.. 
Мæ сыхаг зæронд ус Дуни, абон дæр ма, «обкомы рынчындон» 
кæй хонынц, уырдыгæй сæхимæ куы æрыздæхт, уæд та мæм иу 
изæр арфæтæ кæнынмæ ’рбауад: 
- Æллæх-æллæх, цы диссаджы уæздан хæлар скодтай дæхи- 
цæн! Паддзахы усы кад мын дзы уыдис раст. Бынат дæр мын йæ- 
хæдæг равзæрста, никæуыл баууæндыд. Дæдæдæй, уыцы риссаг 
уколты фæстæ-иу «Шаталовы хъарм хъæбысы» мæхи уæлгоммæ 
ауагътон... 
•’&^и^ 

"^ШФ 
ПАДДЗÆХТЫ ЦУАН ХЪАМЫЛТЫ 
Ацы фсестаг азты мыхуыры фæрæзтæ арæхæй-арæхдæр фыссынц, 
не стыр бæстсейы, стсей Ирыстоны сæргьы чи лæууыд, уыцы хицæут- 
ты иусей-иу æнахуыр миниуджытæ æмсе монцты тыххсей, уселдай- 
дсер та ссе фселладуадзсен рæстседжыты: ссе иутсе дзы цуан ксенын 
уарзтой, иннæтсе — ксесаг ахсын. 
Дæлдсер базонгсе ут, уымсен сын хорз севдисæн чи уыд, суанг ма 
æххуысгсенæг дсер, уыдоны мысинсегтимæ. 
Ивгъуыд æнусы 60-йæм азты Астраханы облæсты Æдасдзина- 
ды паддзахадон комитеты доны транспорты хайады кусæг Мил- 
дзыхты Керымбег: 
- Хрущёвы фыццаг хатт федтон, Астраханы бынмæ ног элект- 
рон станцæ куы гом кодтой, уыцы сæрдыгон бон. Ростовæй йæм 
стахт йæ хæлар Михаил Шолохов, æмæ уал сæ раздæр сæ катеры 
аластой цуан кæнынмæ. Мах та сæм, Æдасдзинады комитеты æмæ 
партийы обкомы бæрнон кусджытæ, былгæрон æнхъæлмæ касты- 
стæм. 
Митинг хъуамæ райдыдтаид боны дыууæ сахатыл, катер та фæс- 
тæмæ раздæхт, уымæн ма йæ райдайынмæ нымад минуттæ куы 
хъуыдис, уæд. Кæсын æмæ мæ цæстытыл не ’ууæндын - нæ бæс- 
тæйы сæргьлæууæг, стæй æппæт дунейæн хъуыстгонд фыссæг - 
дыууæйæ дæр уыдысты зыбыты расыг. Хрущёв-иу кæд хатгай фæ- 
цудыдта, уæддæр цыдис æнæ искæй æххуысæй, йæ къухы цалдæр 
цыбыр хъамылы, йæ пæлæхсар шляпæ йын чидæр фæсте хаста, 
фæлæ Шолохов равдисынмæ нал бæззыд æмæ йæ уайтагьд цыдæр 
æрбакодтой нæ лæппутæ, кæмдæр æй амбæхстой, уæдæ адæмы 
цæсты ма бафта, зæгъгæ. 
Хрущёвæн митингмæ æнæ цæугæ нæ уыд. Куыддæрты йæ три- 
бунæмæ фæстæты бакодтой, йæ шляпæ йын æрсагьтой йæ сæрыл, 
уый трибунæйы сырхвæлыст фæйнæгыл фидар ныддæвдæг æмæ 
цудгæ нал кодта. Ныхасы бар ын куы радтой, уæд йæ галиу къу- 
хæй гæххæттыл хæцыд, рахиз къух фæйнæгæй нæ атыдта. Цъæр- 
рæмыхстытæй йæ арфæйы ныхæстæ бакаст, ныкъкъæзæнæг. Ми- 
тинджы архайджытæ хабар бамбæрстой, бæстæ сусу-бусу сси. 
Фæстæты та йæ раластой, паромы йæ сбадын кодтой. Баскунчакы 
93 

та йæм йæ сæрмагонд поезд æнхъæлмæ каст. Мах дæр йæ фæдыл 
ацыдыстæм. 
Адæм æй зыдтой, Хрушёв иу афон ардæм раздæхдзæн, уый, 
æмæ уым сæмбырд сты. Сæ маст фыцы. Уымæн æмæ ам уыцы 
бонты сау дзул дæр нал фаг кодта, электрон рухс нæ уыд, нуазы- 
ны дон афоныл нал ластой. Иудзырдæй, тынг æвзæр уавæр дзы 
сæвзæрд. Уымы устытæ-иу куы ныцъцъæхахст кодтой, мах æй нæ 
ауадздзыстæм, цалынмæ нæ размæ нæ рацæуа æмæ нын зæрдæвæ- 
рæн ныхас нæ зæгьа, уæдмæ, зæгъгæ. Уый та адæммæ равдисынмæ 
нал бæззыд, бынтондæр æрлæмæгъ. Йæ купейы дæлгоммæ ных- 
хаудта диваныл. Уайтагъд афынæй. Æвæццæгæн, цалынмæ цæрон, 
уæдмæ мæ цæстытыл уайдзæн, йæ хъæмпын шляпæ уæрдоны чъи- 
лау къæхты бын гауызыл куыд атылд, фæлмæн куыд æрхуыссыд 
æмæ йæм сисынмæ æзфæраздæронæй йæ хъахъхъæнæг бæрзонд, 
хæрзконд булкъон Литовченко æмæ поезды хицау, мæ хæлар, мид- 
былты худаг Ткаченко куыд æргуыбыр кодтой, уый. 
Ныр æдде адæм абухынц, сылгоймæгтæ поезды размæ рельсы- 
тыл сбадтысты, сывæллæттæ катухты сæрмæ сбырыдысты æмæ 
уырдыгæй лæхъуг æйчытæй уыцы вагоныл ралæууыдысты. Махæй 
куы нæ иу рацæуы адæммæ, куы нæ иннæ, сабыр сæ кæнæм, уыдон 
уæддæр сæ домæн нæ уадзынц: «Хрущёв нæм рацæуæд!» Гæнæн 
нал уыд, æмæ йын уæд уазал донæй йæ цæсгом ныхсадтам, рацыд 
æрæджиау тамбурмæ. Адæм гуыв-гуыв кæнынц, уый йæ рахиз къух 
традицион ист скодта хæрдмæ æмæ æрмæстдæр уыцы иунæг цал- 
дæр ныхасы дзырдта: «Уыдзæн уын алцьщæр, уыдзæн...» Æмæ 
æппæтæн дæр æнæнхъæлæджы поезд араст. Иемæ та Астраханьмæ 
дæр ссыдыстæм, ам ыл, раст зæгъын хъæуы, адæм бацин кодтой, 
горæт æмæ амы æрдз йæ зæрдæмæ фæцыдысты, абон дæр ма мæ 
хъусты зæлынц йæ ныхæстæ. Хъаспы денджызы был хъамылты 
астæу загьта: «Ам æрмæст æнгуыры фæрцы дæр фæцæрæн ис...» 
Фæссихор та йæм нуазын æрцыд, уый не ’ппæт дæр бамбæр- 
стам. Йæхи нын катеры дыууæ æви æртæ кæсагахсæн бынатмæ 
баласын кодта æмæ-иу æй цыма зонгæ кодта, уыйау-иу кæсагахс- 
джыты баййæфтам сихоры хæрд кæнгæйæ, егьау агты кæфтæ фых- 
той, æнæ нуазгæ дæр-иу кæм уыдысты, æмбæлæггаг-иу авæрдтой 
Хрущёвмæ, уый-иу йæ цæрдæг галиу къухæй йæ шляпæмæ фæлæ- 
бурдта, рахиз къухæй та-иу агуывзæ бæрзонд систа. Йæ дохтыр мæ 
зонгæ рауад, Кисловодскы санаторийы балымæн стæм, раздæр азты 
та Ворошиловы сæрмагонд дохтыр уыд. Уый мæ баййардта: «Æмбал 
булкъон, фервæзын мæ кæн ацы бынæттæй исты æфсонæй, алцы 
хæрæн ын нæй, бафхæрдзысты мæ Мæскуыйы...» Иæ амондæн, 
уæдмæ вертолёт æрбатахт æмæ йæ, Волгæ кæм ныкъкъабæзтæ, уыцы 
бынат уынæг аластой. Уый дæр йæхи бафæндыд. Уым фæракæс- 
бакæс кодта, стæй цы ахъуыды кодта, Хуыцау йæ зонæг, фæлæ 
хъæппæрисдзинад равдыста: «Мæнæ ацы ран саразын хъæуы гæх- 
хæттуадзæн завод, ам хъамылтæ зайдзысты æнусты дæр». Уæд ахæм 
лæгты цыфæнды ныхасыл дæр æнæразы кæнгæ куыд уыдис! Хъыпп- 
сыпп дæр ничи скодта. Стæй та-иу æндæр бынат йæ зæрдæмæ 
94 

фæцыд былгæронмæ хæстæг хъамылты астæу: «Цуанæтты хæдза- 
рæн амæй хуыздæр бынат нæй. Æз дæр уæм-иу суайдзынæн...» 
Ома, мæ номыл æй скæнут. 
Хрущёв ацыд, æмæ бынæттон хицауад завод аразынмæ рæвдз 
бавнæлдтой, ныр дæр ма уым ис йæ бынаты, æцæг ын хъамылтæ 
фаг нал сты æмæ йæм зынаргъæй хъæд ласынц дæлæ дард Фин- 
ляндийæ, абон, æвæццæгæн, иннæты хуызæн бынтон зын уавæрмæ 
’рцыд. Цуанæтты хæдзар дæр ын доны астæу хъæдтыл сарæзтой, 
ауындзгæ хид æм. Хрущёв дæр ма йæм цалдæр хатты ссыд, тынг 
дис ыл кодтон, уыцы къогъоджын ран куыд фæрæзта, ууыл, уыдон 
дзы æхсæвæй-бонæй бæз-бæз кодтой, сæ иугæндзон гуыв-гуывæй 
не ’нцадысты. Чи у, уый цæмæй зыдтой, йæ лопъо сæрыл-иу ын 
уайтагъд иуцалдæрæй æрбадтысты, уый сыл-иу газеты тыхтонæй 
ралæууыд. 
Йе ’ртыккаг хъæппæрис мæ, чысыл ма бахъæуа, æмæ ма ферох 
уа: «Астраханы облæст хъуамæ суа æгас Советон Цæдисы пырын- 
дзы къæбиц, йæ хуымты фæзуат ын фæфылдæр кæнут». Фæфылдæр 
сæ кодтой, уæдæ цы уыдаид. Дыууæ азы фæд-фæдыл пырындз афтæ 
фесгуыхти, афтæ бирæ уыд, æмæ йæ цы фæкодтаиккой, уый нал 
зыдтой, æмæ урс-урсид гагатæ зæфцы фыдæй сæфтысты: нæ фаг 
кодтой скъоладзаутæ, исæн куыстытæ. Уырны дæ, пырындзы гол- 
лаг фæндæгтыл бæлцæттæн уæй кодтой... зыбыты иунæг сомыл. 
Гъе ахæм уыдысты Хрущёвæн йæ иу ссыды фæстиуджытæ, 
мæнмæ гæсгæ йын сæ æмбарын дæр ничи бакодта. 
Раст зæгьгæйæ, кæд цыфæнды уыдис, кæд дзы абон бирæ цы- 
дæртæ дзурынц æмæ мысынц, уæддæр мæм хуымæтæг фæкасти, 
мæнæ цыма ныртæккæ хъæуæй ссыд, йæхи иннæтау хицаухуыз нæ 
дардта, фæллойгæнджытимæ лæгьзæй дзырдта, æнцон æмбарæн 
æвзагæй. Иу райсом мæ цуры авдæхстон топпæй амардта иуæндæс 
æмæ æртиссæдз бабызы. Уыцы нымæц дæм диссаг ма фæкæсæд. 
Уым-иу уыйас бабызтæ уыдис, æмæ-иу сæ базырты пæр-пæрмæ 
хъамылтæ донмæ ’ртасыдысты, уыйбæрц дзы бæлæгъы фыййагæй 
дæр æрæппарæн уыдис. Иунæг бабыз дæр дзы йæхицæн нæ ныу- 
уагъта, Мæскуымæ сæ арвыста, йе ’мбæлттæ æмæ сæ фысымтыл 
байуарын кодта. Уыцы æнтыстджын цуаны фæстæ та ногæй фæс- 
сихор иу егеримæ катеры сбадтысты æмæ фаллоз, мигь кæм бадт, 
ахæм ранмæ æнгуырæй кæсаг ахсынмæ ацыдысты. Куы раздæхт, 
уæд хъазæн ныхас сæппæрста: «Уæ кæсæгтæн цæуыннæ загьтат, 
паддзах уæм ссыди, уый, иу дæр мæм дзы хæстæг не ’рбацыд». 
Йемæ чи уыд, уыцы егерь та цонджы йас кæсæгтæ ’рбахаста, рад- 
та сæ, æмæ дзы Хрущёвæн бас сфыхтой, зæрдиагæй дзы æрхуы 
бæгæнынуазæнæй фæхуыппытæ кодта, стæй æнахуыр рæдау ра- 
зынд: се ’рцахсæгæн йæ сахат лæварæн радта. 
Иу ахæм цау ма. Августы фыццаг бонтæй та иуы ссыди, мах 
йæ размæ рацыдыстæм, цуанæтты хæдзары æрбынатон, æз æхсæ- 
вы йæ алыварс хъахъхъæнджытæ æрæвæрдтон, стæй æмбисæхсæвмæ 
хæстæг уымæй чысыл дæлдæр былгæрон партийы обкомы фæллад- 
уадзæн бынатмæ ацыдтæн. Мæ сæр базыл нæма æрæвæрдтон, афтæ 
Литовченко мæ уæлхъус алæууыд: 
95 

- Мæ хицау хистæр егерьтæй искæй агуры... 
Зæгьын, уыдон ацафон ам нæ вæййынц, афонмæ горæты сæ 
рæсугьд устыты фарсмæ хуыссынц. 
- Уæд та æндæр искæй ссар, цуаны хабæрттæ чи зоны, ахæм. 
Уæдæ йæм æнæ дзуаппæй куыд баздæхон? 
Мæ зæрдыл æрбалæууыд, ацы хæдзары раздæр хистæр егерь 
Мешеряков кæй уыд, уый æмæ уымæ бацыдыстæм, зæгъын, Хру- 
щёв дæ сæрмагондæй йæхимæ хоны, цæмæйдæр дæ цуаны сусæг- 
дзинæдтæй бафæрсинаг у. Зæронд лæг йæ хъуыны стыхст, ныф- 
сæрмытæ, ноджы ма йæ водкæйы тæф фындзыхуынчъытæ цавта. 
Цы гæнæн ын уыд, æмæ зивæггæнгæ нæ разæй цыд, цыма йæ 
ахæстонмæ кодтам, уыйау. Хъæдын ауындзгæ хидыл бацыдыстæм, 
Литовченко дуар ныттыгъта. Хрущёв бадт уисæй быд къæлæтджын 
бандоныл уисæй быд стъолы уæлхъус. Йæ цуры дзаджджын фынг: 
коньячы авг, кæфы дзидза, пъæмидортæ, сау еугæф, æнæхъæн хар- 
быз æмæ ма ноджы цыдæртæ. Сыстад, фæйнæ агуывзæйы нын 
йæхæдæг рауагъта, авæрдта нæм сæ, стæй Мещеряковмæ дзуры: 
~ Райсом иумæ цуаны цафон цæуæм? 
Зæронд егерь та йæхимидæг стыхст, æвæццæгæн, ахæм цæхгæр 
фарстмæ ’нхъæлмæ нæ каст, фæлæ æрæджиау сфæрæзта: 
- Æппæтæй хуыздæр рæстæг цуанæн у æхсæз сахатыл, Никитæ 
Сергеевич. 
Хрущёв ын йæ дзуаппыл хъуыды дæр нæ акодта: 
- Фондз сахатыл дæм ам æнхъæлмæ кæсын... Уе ’ппæт дæр 
хæрзæхсæв ут. 
Немæ йæ агуывзæ бакъуырдта, уыцы зæлланг ма абон дæр мæ 
хъустыл зæлы. Мещеряков йæ агуывзæ фæдæле кодта, стæй Хру- 
щёвмæ комкоммæ нымдзаст, цыма, ныртæккæ цы ’рцыд, ууыл не 
’ууæндыд, уыйау... 
Куы-иу нæм ссыд Хрущёв, уæд-иу дыууæ-æртæ бонæй фылдæр 
никуы бафæстиат. Иухаттта ссыд Косыгин æмæ Ульбрихтимæ. Ко- 
сыгин мæм ницы сдзырдта, фæлæ Ульбрихт, чи дæн, уый куы ба- 
зыдта, уæд мæм йæхимæ фæсидт, фæрафæрс-бафæрс мæ кодта ацы 
бынæттæй, цы дзы ис, амы цæрджытæ цæмæй цæрынц, цы куыс- 
тыл хæст сты æмæ афтæ дарддæр. Æрæджиау йæ сæр батылдта: 
- Диссаг у, ардæм нæ йемæ цæмæ ракодта, уый. Æз нæдæр 
кæсагахсæг дæн, нæдæр - цуанон... 
Уыцы бон иу хъуыддаг мæ зæрдæмæ нæ фæцыд Хрущёвæн. 
Фæстæмæ Мæскуымæ кæд здæхдзæн, уый нæ зыдтон, мæ хæс та 
уыд йæ базонын. Литовченкомæ иуварсмæ бадзырдтон, зæгьын, 
кæд æмæ цафон цæуы, уый æз хъуамæ зонон, кæд — поезды, уæд 
хъахъхъæнджыты иу хуызон æрæвæрын хъæуы, кæд - хæдтæхæ- 
джы, уæд та æндæр хуызы, бафæрс-ма йæ. 
Бафарста йæ æмæ, дам, мыл сбустæ кодта: «Цыфæнды афон 
æмæ цæмæйфæнды куы цæуон, уæддæр сымах хъуамæ цæттæ уат 
уымæ». 
Брежнев дæр-иу ссыд махмæ, цуан кæнын зыдта, топпимæ хорз 
арæхст, фæлæ цы бабызтæ мардта, уыдонæй иу дæр никуы никæ- 
96 

мæн радта. Цыфæнды къæвда-иу куы уыдис, уæддæр ын-иу æнæ- 
цæугæ нæ уыд æмæ-иу ницыхуызы раздæхтаид, цалынмæ-иу ба- 
бызтæй уæлдай хъазтæ дæр нæ амардтаид, уæдмæ. Йæ къухы-иу 
цы бафтыд, уыдонæй-иу цалдæр йæхицæн æмæ йе ’мбæлттæн 
фыцынмæ радта, иннæты йын-иу йæ фæсдзæуинтæ цыппæрди- 
гъон асыччы бæстон сæвæрдтой æмæ-иу ын сæ йæ хæстæджытæн 
чæдтæхæджы Мæскуымæ, Днепропетровскмæ арвыстой, раздæр- 
иу сын сæ хъуынтæ ныттыдтой, сарыдтой-иу сæ, семæ ма-иу сын 
еугæфæй фæстæмæ цы æвæрдтой, уый æз дæр хъуамæ ма зыдтаин, 
уыцы хабæрттæн партийы обком лæвæрдта дзуапп. 
Йæ иу миниуæг ма йын нæ фæцыд амæн дæр мæ зæрдæмæ. 
Астраханьмæ-иу стахт сæрмагонд хæдтæхæджы. Мах ын-иу загь- 
там, паромы «Хрущёвы хæдзармæ» цом, дæ удæн æнцондæр уы- 
дзæн, кæд нæ балцы фылдæр рæстæг бахардз кæндзыстæм, уæд- 
дæр. Иу хатт дæр не сразы махимæ. Йæ фæдыл-иу Мæскуыйæ цы 
вертолёт стахт, уым-иу бабадт. Æз дæр-иу йемæ атахтæн æмæ абон 
дæр дис кæнын, уыцы уынæр-иу цы монцæн равзæрста, ууыл. Æниу 
паддзахадæн уæлдай хæрдзты хос йеддæмæ цы уыдис?! Иухатт 
йæхæдæг йæ дохтырæн куыд загьта: «Хицау хицау у, зæгъгæ, ни- 
куы фехъуыстай? Ам мæ мæхи бар уæддæр уадз. Мæскуыйы та ма 
цы кусдзынæ?» Уый йæ кæсагахсджыты иумæйаг агæй бас хæрын 
нæ уагьта... 
Фæстаг хатт ма Хрущёвы федтон 1964 азы, августы. Мæ куыс- 
ты ма уыдтæн, афтæ мæ телефонæй ссардта Астраханы облæсты 
партийы обкомы фыццаг секретарь Антонов: 
— Чысыл раздæр мæм кæцæйдæр фæндагæй Хрущёвы хъахъ- 
хъæнæг Литовченко дзуры, дыууæ курдиаты йæм. Мæнæ, дам, Цæ- 
гат Ирыстоны автономийы 40 азы юбилеймæ цæуæм æмæ дæ мæ 
хицау ныхасмæ агуры, Баскунчакмæ, дам, нæ размæ рацæуæд, стæй, 
дам, сæ поезд иу-дыууæ сахаты куыд алæууа, ахæм фадат нын са- 
разут... Дыккаг курдиат сæххæст кæныны хæс дæхимæ райс, æмбал 
булкъон. 
Телефоны хæтæл куыд æрæвæрдтон, афтæ та ногæй дзæнгæрæг 
- Литовченко: 
— Ныртæккæ дæ размæ Антоновимæ ныхас кодтон, фæлæ йæм 
нæ бауæндыдтæн... Дæумæ та уæндын. Исты-ма нын ацамал кæн 
æмæ нын æй нæ размæ Баскунчакмæ ралас. 
Уыцы «исты» цы у, уый мын цы ’мбарын хъуыд. Обкомы фыц- 
цаг секретаримæ Баскунчакмæ ацыдыстæм, поезд куыддæр æрлæу- 
уыд, афтæ дзы Литовченко рагæпп кодта, Антоновæй Хрущёвы 
бæсты хатыртæ курыныл фæцис, фæндагыл, дам, анызта, фæрыст 
æмæ бафынæй, райхъал кæнын æй нæ уæндæм, фæстæмæ куы раз- 
дæхæм, уæд дæ нæхæдæг ссардзыстæм... 
Æз Литовченкойы фæдыл вагонмæ бахызтæн, мæ хуын сын 
радтон - дыууæ стыр кæфы æмæ еугæф. 
Поезд та куы араст, уæд Антонов йæ къæхты бынæй ныуулæфыд: 
— Мæгуыр нæу, æвæдза, ахæм стыр паддзахад: расыггæнаг дын 
разамынд дæттæд... 
1 Дауыраты Дамир 
97 

Цы йын хъуамæ загьтаин? 
Уæдæй абонмæ дзæвгар азтæ рацыд, рæстæг аивта, фæлæ кæм 
куыстон, цы ’мбæлтты зыдтон, уыдонимæ кæрæдзийы нæ рох кæ- 
нæм. «Куы ма нæм æрцæуис, - фыссы мæм дзы иу, - уæд кæддæ- 
ры æвæджиауы цуангæнæн бынæттæ нал базонис, заууатæй-зау- 
уатдæрмæ цæуынц. Цуан кæныны тыххæй æхца ничиуал фиды раз- 
дæрау, лæбурынц кæсæгтæм æмæ бабызтæм æнæфæрсгæйæ. «Хрущё- 
вы хæдзар» кæй хуыдтам, уырдæм, Кремлы чи бады, уыдон нал 
цæуынц, фæлæ йæ «ног уырыссæгтæ» сæхи бакодтой, цуаны æфсон 
æрбацæуынц сæ хæзгултимæ, фæлæ фылдæр нуазгæ фæкæнынц, 
алырдæм æхца калынц... Сымахмæ та куыд у?..» 
Республикæйы цуанæтты хæдзарадты раздæры директор, дзæ- 
нæтыбадинаг Хъуппеты Алыксандр: 
- Уый уыдис 1973 азы, сæрды астæу. Иуæндæс сахаты цыдæр 
уыдаид, афтæ мæ телефоны дæргьвæтин дзæнгæрæг райхъуыст. 
Хæтæл систон. Дзырдтой Мæскуыйæ: 
- Мах хъæуы цуангæнджыты хæдзарады директор... 
Зæгъын, æз дæн, хъусын дæм. 
- Дзурын уæм Советон Цæдисы Министрты Советы Сæрдар 
Косыгины номæй. 
Зæгъын, тынг æхсызгон мын у. 
- Ныртæккæ дæ баиу кæндзынæн Николай Алексеевичимæ 
æмæ йæм лæмбынæг байхъус... 
Ракъæпп-бакъæппытæ дзы райхъуыст, æмæ бамбæрстон - баиу 
нæ кодтой. Æмæ мæхæдæг фæразæй дæн: 
- Дæ бонтæ хорз, Николай Алексеевич. 
- Æгас цу! Ды дæ Хъуппейы-фырт? 
Зæгъын, æз дæн. 
- Афтæ, уæдæ... Нæ бæстæмæ ’рбацыд Германæй канцлер Аде- 
науэры хæдивæг Овербек. Фæнды йæ дзæбидыртыл ацуан кæнын. 
Мæ адæм æппæт ахæм хæдзарæдты гæнæнтæ дæр сбæрæг кодтой 
æмæ, дам, дзы сымахæй хуыздæр никуы у, уымæ гæсгæ нæ тъæпп 
дæуыл фæцыди. 
Æхсызгон мын уыдысты уыцы ныхæстæ, кæй зæгъын æй хъæуы. 
- Цуан хъуамæ æнæмæнг ахицæн уа æнтыстджынæй. Æмбарыс 
мæ? Уымæй бирæ цыдæртæ аразгæ у... 
Æмæ мын уæд цыбырæй радзырдта, хъуыддаг цæй мидæг ис, 
уый. 
Аденауэримæ нын уыди бадзырд арæзт газы стыр хæтæлты 
тыххæй. Æрвыстой нæм сæ, фæлæ фæстаг рæстæг нæхи бæстæйы 
аххосæй хъуыддаг ныкъкъуылымпытæ, фæлæгьстæйаг сын стæм. 
Æмæ Овербек Мæскуымæ куы ’рбацыд, нæ уавæр нын куы федта, 
уæд сразы уыцы къуылымпытæ аиуварс кæныныл. 
Æрæджиау ма мын Косыгин загъта: 
- Хъусыс, цуан хъуамæ ахицæн уа æнтыстджынæй! Уый тых- 
хæй^цы хъæуы, уый уæхæдæг хуыздæр зонут. Баныхас кодтам? 
Йæ уæздан уагæй æз дæр фæуæндагдæр дæн æмæ йын зæрдæ 
бавæрдтон, фæлæ, зæгъын, цæмæй цуан æнтыстджынæй ахицæн 
уа, уый тыххæй цуанонæн йæхицæй дæр бирæ аразгæ у... 
98 

- Ома, ома? 
Æмæ йын уæд æз ранымадтон: 
- Цуанон æппæты фыццаг хъуамæ æххæст уа къæхты хъаруйæ, 
цæмæй, дзæбидыртæ кæм сты, уыцы хохы бæрзæндмæ схæццæ уа. 
Бирæтæ æрдæгфæндагæй раздæхынц. 
Хатгай дзæбидыр, хæстæгдæр нæй гæнæн, афтæ вæййы, фæлæ 
йæ нæ акъуырынц, æмæ дзæбидыры фæд фесæфы. Æртыккаг. 
Иуæй-иутыл фæзыны, мæнæ денджызы низау, хохаг низ, æмæ 
æвиппайды слæмæгь вæййынц... 
Косыгин иучысыл фæхъус, стæй загьта: 
- Немыцаг æдде бакæсгæйæ тынг æнæниз зыны, фæлæ цы нæ 
вæййы, уæхæдæг дæр-иу æм фæкæсут... Хæрзбонтæ уал у! 
Иу сахаты бæрц рацыд, æмæ та дын телефоны дæргьвæтин дзæн- 
гæрæг райхъуыст. Дзырдтой Паддзахадон æдасдзинады комитетæй. 
Бардзырды хуызы мын загътой, цæмæй æз мæхæдæг мæхимæ 
бæрнондзинад райсон æппæтæй хуыздæр, æппæтæй æууæнкджын- 
дæр егерьты равзарынмæ, мæ зæрдыл мын æрлæууын кодта, Овер- 
бек Германийы дыккаг лæг кæй у, æз æмæ ды дзуапп кæй дæттæм 
уымæн йе ’дасдзинадæн, исты йыл æрцæуынæй нæ Хуыцау бахи- 
зæд, уæд нын нæ сæртæ акъуырдзысты, афонмæ, дам, дæм уæхи 
Комитетæй дæр фæцæуынц... 
Æцæгдæр иу лæппулæг æрбацыд æмæ мын радзырдта, немыцаг 
уазæгæн ма йемæ кæй уыдзысты æхсæз лæджы - тæлмацгæнæг, 
дыууæ хъахъхъæнæджы, иу Косыгины аппаратæй, иннæ наукæ æмæ 
техникæйы комитетæй, иу та, дам, мæнæ ме ’мкусджытæй. 
Сбадтыстæм æмæ ’мбисæхсæвтæм фыст фестæм сæрмагонд 
пълан, нæ уазæг цалынмæ ам уа, уæдмæ нæ алы сахат дæр цы кæ- 
нын хъæудзæн, чи цæй тыххæй дзуапп дæтдзæн æмæ афтæ дарддæр. 
Дыккаг бон сæумæрайсом нæ партбюройы секретарь Бесаты 
Ислам, профкомы хицау Цопанаты Астемыр, егерьтæ Æгъуызар- 
ты Амырхан æмæ Хъайтмазты Сергей сбадтысты мæ «Волгæ»-йы, 
семæ ма акодтой дæс автобусы æмæ уазджыты размæ Минводмæ 
ацыдысты. Сæ хæстæ сын цалдæр хатты радзырдтам: семæ хи куыд 
дарын хъæудзæн, кæм цы дзурын хъæудзæн. Семæ аластой æнæхъæн 
фыс фыхæй, уæливыхтæ, бæгæны, ирон арахъхъ. Бабар сын код- 
там, цæмæй, нæхимæ здæхгæйæ, æнæмæнг æрлæууой Тæтæртуппы 
цур, æртæ чъирийы скувой æмæ уазджыты ныффæдзæхсой Уас- 
тырджийыл. 
Мах дæр нæхи се ссыдмæ бацæттæ кодтам. Кусарт акодтам, 
ирон фынгыл цыдæриддæр æмбæлы, суанг нурыдзæхдоны онг, 
уыдон бацæттæ кодтам, «Интуристæй» æрбахуыдтам, немыцаг 
хæринæгтæ кæнынмæ тынгдæр чи арæхст, ахæмты - уый дæр нын 
рагацау хъуыдыгонд уыди, йæ зæрдæ сæхи хæринаг куы бацагура, 
зæгъгæ. 
Хуры фæстагтынтæ ма бæлæсты цъуппытыл хъазыдысты, афтæ 
нæ уазджытæ схæццæ сты. Бурдзалыг Овербек æппæты разæй мæн 
бацагуырдта, цыма мæ рагæй зоны, уыйау мæм хионы хуызæн худгæ 
’рбацыд, йæ хъæбысы мæ ныккодта, стæй мæ бафарста: 
99 

- Зæгъ-ма, дæ хорзæхæй, чи уыдзысты цуаны ме ’ххуысгæн- 
джытæ? Æз сæ хъуамæ зонон... 
Нæ егерьтæ иууылдæр уым уыдысты, рæнхъ сæ ’рлæууын код- 
тон, се ’ппæтæн дæр сæ къухтæ райста, лæвæрттæ сын байуæрста. 
Мæнæн дæр мæ хъуырыл зынаргъ бинокль æрцауыгьта. 
Фынгыл мæхæдæг хистæрæн æрбадтæн, стыр Хуыцаумæ скуыв- 
тон, Уастырджимæ, нæ уазджыты цæрæнбон дæр загьтон, радзырд- 
тон сын, кусарты сæр æмæ бæрзæй фынгыл цæмæн æрæвæрынц, 
диссаг сæм фæкаст. Æфсатийыл сæ ныффæдзæхстон... 
Дыккаг бон райсомæй раджы ногæй сæмбырд стæм. Овербек 
йæ къух зæрдиагæй æрæвæрдта типографийы мыхуыргонд инст- 
рукцийы бын. Уым фыст уыдис: «Кæд мæнæн мæхиуыл, кæнæ ме 
’мбæлттæй искæуыл исты ’рцæуа мæн аххосæй, уæд цуанæтты хæ- 
дзарад уый тыххæй ницы бæрнондзинад хæссы». Ме уæхск мын 
æрхоста, стæй тæлмацгæнæгæн зæгьын кодта: «Мæнæй уымæн, дам, 
йæ зæрдæ мацæмæ ’хсайæд, фыццаг цуан мын нæу, мыййаг, афти- 
дармæй йæм не ’рцæудзыстæм...» 
Сæумæцъыккæй хохы бæрзæндыл Куырттаты комы Хилачъы 
цуангæнæн бынатмæ аууæтты-аууæтты ссыдысты, дзæбидырты 
къахвæндагмæ хæстæг къæдзæхдуры рæбын æрбадтысты. 
Æз мæхæдæг ам баззадтæн. Овербекæн йе ’хсæз æмбалæй йемæ 
æрмæст тæлмацгæнæджы ауагьтон, уæлдай адæм уым хъыгдарыны 
хос йеддæмæ ницы уыдысты. Иннæ фондзы бæгæны нуазынмæ 
доныбыл кафемæ ахуыдтон, уым сыл æнæзонгæ ирон лæппутæ 
дæр бацин кодтой, хъæбæрдæрæй дæр сæм фæкастысты, фæстæмæ 
хъазгæ-худгæ ссыдыстæм, кæрты бæлæсты аууон бадæм, æнхъæлмæ 
кæсæм. Райсомы дæс сахаты дæр нæма уыдис, уалынмæ дын чи- 
дæр кæртмæ хъæргæнгæ ’рбазгьордта: 
- Æрыздæхтыстæм! 
Хуымæтæджы катай ныккодтон, æвæццæгæн, зæгьын, цыдæр 
нæ рауад, æндæр цæй тагьд фездæхтысты, ныр ма Мæскуымæ та 
цы цæсгом равдисдзынæн. Машинæтæ 1рлæууыдысты, æппæты 
фыццаг дзы не стыр уазæг йæхæдæг рахызт, йæ даргь цæнгтæ си- 
ста, худгæ мæм æрбацыд, йæ хъæбысы мæ ныккодта, хæрдмæ мæ 
фелвæста, тилы мæ, зæхмæ мæ нал æмæ нал уадзы. Хилачъы цуа- 
нæтты хистæр Хъайтмазты Сергей мæм хъæр кæны, дыууæ, дам, 
амардта, дыууæ! 
Дыууæ дынджыр дзæбидыры уæлæмæ лæнчы куыд фæцæйцы- 
дысты, афтæ сæ нæхи цуанæттæ ауыдтой, хæстæг сæм бахъуызы- 
дысты, стæй уазæгæн загьтой: «Гъеныр æхсгæ». 
Мæ фырцинæй нал фæлæууыдтæн æмæ партийы минæвары 
æххуысæй Мæскуымæ Косыгинмæ ныддзырдтон: 
- Николай Алексеевич, дæ хæс дын æмгьуыдæй раздæр сæх- 
хæст кодтон. Ды раст загьтай, дæ уазæг æцæгдæр цæрдæг æмæ 
фæразон разынд, дыууæ дзы афæлдæхта сæ тæккæ дынджыртæй... 
- Æцæг зæгъыс?! - ныддис кодта уый. 
Стæй мын арфæйы ныхæстæ загьта, æгас бæстæйы кад, дам, 
бахъахъхъæдтай, иуахæмы, дам, дæм мæхæдæг дæр ссæудзынæн. 
100 

Иуцалдæр мæйы фæстæ Мæскуыйæ ссыд арфæйы гæххæтт. 
«...Овербек тынг разыйæ æрыздæхт Цæгат Ирыстонæй. Советон 
Цæдисы æмæ Германийы æхсæн наукон-техникон æмгуыстдзина- 
ды тыххæй бадзырды йæ къух æхсызгонæй æрæвæрдта. Мах тынг 
чи хъæуы, газы ахæм зынаргь хæтæлтæ уыцы бæстæйæ махмæ æрви- 
тын райдыдтой... Уым ис дæ фыдæбоны хай дæр æмæ дын бузныг 
зæгъын. Косыгин. Мсескуы». 
Æцæг йæхæдæг Ирыстонмæ цуаны не ссыди, фæлæ уыцы цуа- 
ны тыххæй Биларæн дæр раарфæ кодта, уый та - мæнæн. Бадзырдта 
мæм йæхимæ, баййæфтон ма дзы обкомы арæзтадон хайады хицау 
Уаниаты Зауырбеджы. Мæ цуры йын загъта: «Мæскуы махæн нæ 
цуанæтты хæдзарæн цы ’нхъæл у, мах уымæй хуыздæр хъуамæ уæм. 
Куыд бамбæрстон, афтæмæй Косыгинæн йæхи дæр ардæм суайын 
фæнды, исчитæ ма нæм цæудзæн амæй фæстæмæ дæр, æмæ хъуа- 
мæ цæттæ уæм...» 
Сарæзтам цуанæтты цалдæр хæдзары, æппæтæй хуыздæр рауад 
Хъæрмæдоны, хорз фæлгонц. Ардæм нæм уæдæй фæстæмæ цыды- 
сты космонавттæ, профцæдисты бæрнон кусджытæ. Фæсарæйнæгтæ 
нын иу бон ам бафысым кæныны тыххæй фыстой 25 сомы, уыдон 
уæды рæстæджы стыр æхцатæ уыдысты. 
Ноджы ма фæстæдæр сарæзтам кæсæгты цалдæр цады. Иу цад 
дзы байдзаг кодтам суадæтты донæй æмæ дзы ауагьтам балер кæ- 
сæгтæ. Иннæ дыууæ цадмæ та бауагьтам Джызæлдонæй, сардзантæ 
æмæ стырсæр кæсæгтæн. Æмæ чи нæ бæллыди уым кæсаг ахсынмæ, 
уæлдайдæр хицауадæй! Æрмæст Биларæй никуы фехъуыстон, уæдæ 
иу хатт мах дæр иннæты бафæзмæм, зæгьгæ. 
Билары бæсты нын кæй сæрвыстой, уыцы Одинцов цытæ кæ- 
нын райдыдта, уый диссаг уыди... Æвæццæгæн, йæхицæй фылдæр 
кæсаг ахсын ничи уарзта. Омæ, ахс, табуафси, уый хорз у. Фæлæ 
мын иу бон афтæ зæгъы, уыцы бæлер кæсæгты цадмæ, дам, мæхи 
йеддæмæ макæй уадз, цалынмæ дын æз нæ зæгъон, уæдмæ. Уырны 
дæ, Дамир, фæстагмæ мын мæхи дæр нал уагьта уырдæм, куы-иу 
бацыдтæн, уæд-иу йæхи ныхъхъуынджынтæ кодта. Дыууæ фырты 
йын уыдис, æмæ йæм-иу уыдон искуы-иу хатт Мæскуыйæ куы 
суадысты сæ устытимæ, уæд-иу сæ йемæ ’рбаласта. 
Лæг дзы йæхи кæцырдыгæй хъахъхъæдтаид, уый нæ зыдта. Ра- 
зыйы, кæнæ арфæйы ныхас дзы никуы райхъуыст. Мæнæ мæ хъуы- 
ды дæр нæ кæны, зæгьгæ, йын иу-дыууæ хатты хæринаг дæр скæ- 
нын кодтон, фæлæ сæ никуы бакуымдта, цæмæй тарсти, уый нæ 
зонын. Йæхицæн хъузæттæ бирæ уыд, дзагæй йæм-иу ’рбацыдыс- 
ты æвзаргæ нозт æмæ хæринæгтимæ. Йемæ чи бадт, уыдонæн-иу 
радыгай сидты бар лæвæрдта, æмæ дзы иу та, Одинцов цы кæ- 
сæгтæ ахста, уыдоны цæрæнбоны тыххæй загьта. Тынг хъæрæй бирæ 
фæхудтысты. 
Уыцы цады Одинцов йеддæмæ уал азы куы ничиуал уыдис, 
уæйæн дзы куы нал ахстам нæхæдæг дæр, уæд, кæй зæгъын æй 
хъæуы, кæсаг дынджырæй-дынджырдæр кодта, æмбаргæдæр æмæ 
æнгуырмæ хæстæг нал цыди. Уалынмæ дын Бруты кæсагахсæн 
101 

совхозы машинæ «Живая вода» уыцы цады донмæ хæстæг æрлæу- 
уыд æмæ йæ равдæлон кодтой. Цы хабар у ай, зæгъгæ, æмæ, дам, 
обкомы уынаффæмæ гæсгæ лæппындæр балертæ сластой. Стæй та 
дыккаг хатт, æртыккаг. Иу райсом совхозы директор Кæсæбиты 
Митя мæ уæлхъус алæууыд æмæ мæ фæрсы: «Мæ кæсæгтæн мын 
æхца чи бафиддзæн?» Цы хъуамæ загътаин æз уыцы кадджын лæ- 
гæн? Зæгьын, æз дæм курæг ницæмæ ныццыдтæн, уымæ гæсгæ 
дын фидгæ дæр ницы бакæндзынæн. Уæртæ обкомы бафæрс. Митя 
йæ къух ауыгьта æмæ къуылых-къуылых ацыд. 
Одинцов-иу хатгай бон-изæрмæ дæр фæбадт, фылдæр хатт бо- 
нырдджытæ, уыйас та йæ æвдæлгæ дæр куыд кодта?! Иудзырдæй, 
йæ зæрдæйы дзæбæхæн цард. Махæн та хаста æрмæст зиан, бон 
æмæ дзы æхсæвгæстæ дарæм, кæсæгтæн алыхуызон хæринæгтæ 
дæттæм, пайда та дзы ницы исæм. Иухатт æм нал фæлæууыдтæн 
æмæ йын загьтон, зæгьын, афон у æмæ кæсæгтæ æрцахсæм æмæ 
сæ ауæй кæнæм, кæннод æгæр стыртæ систы, зæронд кæнынц. 
Одинцов йе ’нгуыры синаг тухы, хæрдмæ нæ кæсы, ницы дзуры, 
кæй æрцахста, уыцы кæсæгтæй иу сгæппытæ кодта кæрдæджы ас- 
тæу, стæй фæстæмæ донмæ ныххаудта, æмæ лæг бынтондæр ныхъ- 
хъуынтъыз. 
Уалынджы дын нæм, цыма нæ ’мбаргæ бакодтой, кæнæ Один- 
цовæн уайдзæф кодтой, уыйау Мæскуыйæ махæн нæхи хицауадæй 
бардзырд куы ссæуид: «Абонæй фæстæмæ адæмы æхцайыл кæсаг 
ахсынмæ уадзут». Æз кæсагахсыны уагæвæрд фæтæн зестыл ныф- 
фыссын кодтон, æмæ йæ цадмæ бацæуæны бæрæг ран æрсагьтой. 
Æнæ фенгæ йын ницыхуызы уыдис. Сау «Волгæ» та узгæ-узгæ ’рба- 
цыд, Одинцов дуар байгом кодта, йæ рахиз къахæй зæххыл æрлæу- 
уыд, нымдзаст æм, æвæццæгæн æй бамбæрста, йæ ныхмæ у, уый, 
фæлæ дзургæ ницы скодта, араст та йæ бынатмæ. Цалдæр боны 
фæстæ зест уым нал уыд - йæ шофыр, дам, ыл уæззау дзæбугæй 
ралæууыд. 
Рæстæг цыд. Митяйы бæсты Фæрниаты Хъазыбег райдыдта ку- 
сын директорæй, æз уыимæ баныхас кодтон, зæгъын, мадæлкæ- 
сæгтæ дæ нæ хъæуы. Æмæ, дам, мæ куыннæ хъæуы. Иу бон йæхæ- 
дæг ссыди æмæ сæ федта, стæй та йæ адæмы скодта, мах æртæ цады 
дон дæр ауагьтам, цæмæй Одинцов афтæ ма зæгьа, мæ цадæн мын 
афтæ барæй бакодтой, зæгьгæ. Кæсæгтæн сæ фылдæр ахæм дын- 
джыртæ систы, æмæ-иу сæ сæрмагонд хæссæнты сæвæрдтой, сæ уæз- 
иу сын сбарстой, стæй-иу сæ машинæ «Живая вода»-йы ауагьтой. 
Афтæ цалдæр тоннæйы аластой, æхца дæр мын бафыстой. 
Ныр цадтæ хуыскъæй лæууынц. Уæд дын мæм иу бон обкомы 
секретарь Собетты Руслан телефонæй æрбадзырдта. Дæуæн нæ 
зонын, Дамир, фæлæ уый дæр уыцы азты цавæр лæг уыдис, уый 
нæ равзæрстон. Æмæ дын афтæ: «Одинцов афтæ зæгъы, цæмæй 
уыцы цады кæсæгтæ ауадзат». Зæгъын, ауадздзынæн дзы, æрмæст 
мæм ныртæккæ ’хца нæй. Сæфсон ын кодтон. Афтæ къорд хатты. 
Æвæццæгæн мæ бамбæрста æмæ мæ уæд Министрты Советы Сæр- 
дар Цæгæраты Михалыл сардыдта. Уый мæм йæхимæ фæсидт. 
102 

Уыцы лæгимæ кæрæдзийы рагæй зыдтам, æмкоймæгтæ уыдыстæм, 
æргом ныхас зæгъын æм уæндыдтæн. Михал, зæгъын, обкомы 
фыццаг секретары мах хæдзарады мæт нæй, йæхи мæт кæны, мах 
дзы зиантæ хæссæм æрмæст. Уымæн дæр та сæ ранымадтон: æхсæв- 
гæстæ дзы дарæм, бон егерьтæ Одинцовы радыгай хъахъхъæнынц, 
алыхуызон хор къæдзбелтæй донмæ кæсæгтæн калæм. «Ауадз дзы, 
æз дæм æхцайæ фæкæсдзынæн», - зæрдæ мын бавæрдта Михал. 
Уырдыгæй куыддæр рацыдтæн, афтæ мыл къæридоры Один- 
цов йæхæдæг хæрхæмбæлд фæцис. Салам дæр мын нæ радта, йе 
’рфгытæ алхынцъ кодта æмæ дын мын хъæрæй афтæ: 
- Купеев, дæхи куыд дарыс? 
Цалынмæ æз дзуаппыл хъуыды кодтон, уæдмæ та мын афтæ: 
- Дæс бонмæ уыцы цады кæсаг куыд ауадзай, афтæ!.. 
Михал мын зæрдæ цы ’хцайæ бавæрдта, уыдон райстон, Брутмæ 
мæхæдæг ныццыдтæн, кæсаг дзы балхæдтон, сластон сæ æмæ сæ 
«Одинцовы цады» ауагътон. Уæд фыццаг хатт Одинцовмæ теле- 
фонæй бадзырдтон, зæгъын, дæ фæдзæхст дын сæххæст кодтон, 
дæ бон та дзы кæсаг ахсын у. Хуымæтæджы æхсызгон ын уыдис! 
Фæарфæтæ мын кодта, тынг уæзданæй мæ цæмæйдæрты афарста, 
стыр бузныг, дам, а дыууæ боны та уæ бабæрæг кæндзынæн. 
Нал æрбацыд. Къуырийы фæстæ йæ йæ куыстæй систой... 
Махмæ куы фæтæргай Одинцов, уæд æй нал уыдтам, йæ ных 
дæлæ Бруты кæсæгты цадмæ сарæзта, куыд сбæрæг, афтæмæй-иу 
дзы мах размæ дæр уыдис, дыууæ ранмæ дæр æййæфта. 
Бруты кæсæгты совхозы раздæры хистæр кæсагдар Гуытъиаты 
Георги: 
- Пъæмидор тонын афон уыдис... Кæсæбиты Митя нæ ’рæм- 
бырд кодта кæрты æмæ нын афтæ зæгъы, абон, дам, нæм стыр 
уазæг æрцæудзæн. Æмæ мах уайтæккæ дæр нæ хæс бамбæрстам: 
фæндæгтæ бахуызæнæн кæнын хъæуы, хæмпæлтæ - ныккæрдын. 
Мах, цымыдис адæм, партийы обкомы фыццаг секретары хæс- 
тæгмæ уæд та иу хатт куы фениккам, зæгъгæ, нæ хæдзарадмæ ба- 
цæуæны хъæдтыл рабадтыстæм, æнхъæлмæ кастыстæм йе ’рцыдмæ, 
рæстæгмарæн ныхæстæ кодтам. 
Уæдмæ фæссихор сси. Уалынмæ уæртæ кæцæйдæр фæзындис 
сау «Волгæ», мах уырдыг слæууыдыстæм, кæсæм, уæдæ цы уыда- 
ид. «Волгæ» сабыргай æрбацæйхæццæ кодта нæ цурмæ. Разæй 
шофыр, фæсте Одинцовы базыдтон, иннæйы - нæ. Мах загьтам, 
ныртæккæ машинæ бауромдзæн, рахиздзæн нæм æмæ хуымæтæг 
кусджытæн сæ къухтæ райсдзæн, истæмæйты нæ афæрсдзæн. Иу 
чидæр нæ йæ уæззау армытъæпæнтæ йæ фындзмæ дæр ма схаста, 
кæд, дам, мын, мыййаг, кæсаджы тæф кæнынц æмæ сыл Одинцов 
куынæ баввæрса. Цытæ дзурыс?! Кæсгæ дæр нæм нæ ракодта, нæ 
рæзты афардæг, мæнæ цыма тыгъд быдыры цыдис æмæ йæ алы- 
варс цъиуызмæлæг дæр нæ уыдис, афтæ. Цы йæ ’мбæхсон: хъыг 
уыдис уый не ’ппæтæн дæр. 
Уымæй фæстæмæ дæр-иу нæм уыд, бæлæгъы-иу æрбадти, 
дымгæ-иу æй узта. Кæсаг ахсын ахæм стыр лæгæн дæр худинаг 
103 

нæу, фæлæ уымæн йæ алы æрбахызт дæр нæ хæдзарады кæртмæ 
æппындæр зæрдæмæдзæугæ нæ уыд. Абон дæр ма мæм диссаг кæсы, 
йæхи куыннæ уарзын кодта, уый. Мæнæ-иу цыма исты стыр план- 
татор уыдис æмæ йæ дæлбаруæвæг адæмы ’хсæнты ’рбацæуы, йæхи 
афтæ дардта. 
Йæ иу æрцыд та йын мæнæ афтæмæй хъуыды кæнын. Нæ хæ- 
дзарады кæртмæ бацæуæны ныккомкоммæ нæ сыхаг колхоз «Сæ- 
уæхсид»-ы пъæмидоры хуымтæ уыдысты, сæ цæттæ афон дзы уым, 
быдыргæрон, хъæубæстæн фæуæй кæнынц. Гъемæ та адæм иу бон 
уым æрæмбырд сты æлхæнынмæ, чи асыккыл бадтис, чи - бед- 
райыл, æнхъæлмæ кастысты сæ агроном Рубайты Виктормæ. Уый 
сын сæхи бауадздзæн тонынмæ, стæй сын сæ уæд сбардзысты, æхца 
бафиддзысты æмæ алчи йæ фæрныг хæдзармæ йæ фæндаг адар- 
дзæн, мæ зымæджы мæттæй та иуæй фæхицæн дæн, зæгьгæ, цин 
кæндзæни. Одинцовы æрвыст лæг, иу бæрнон кусæг, сæ цуры алæу- 
уыд, уыцы тызмæгхуызæй сыл афæлгæсыд æмæ дын Митяйæн афтæ: 
- Ацы адæм ам куыннæ уой, афтæ... 
Одинцовæн истæмæй тарсти, æви цы, уый нæ бамбæрстон. 
Митяйæн та, мæгуыр, йæ бон цы уыди, уыдон уымæ не ’рымбырд 
сты, фæлæ уæддæр скатай, мæнмæ ’рбауади æмæ мæ ’ххуысагур 
фæрсы: 
- Цæй, ныр ацы адæмæн цы бакæнон, тæрын мын сæ куы 
кæнынц, уæд? Æмæ сæ куыд хъуамæ атæрон?! 
Æз дæр ын афтæ бакодтон, зæгьын, уыдон атæрынæн дын бар 
чи радта, уыдон уæртæ æндæр хæдзарадмæ куы æрæмбырд сты, 
æвзæрæй куы ницы кæнынц. Ды раст дæ, зæгьгæ, мын Митя ба- 
кодта. Уымæй куы ницы рауад, уæд фæкомкоммæ сты иуварс лæу- 
уæг хæлд комбайнмæ. Кæцæйдæр трактор æрбакодтой, ахæцыды- 
сты йыл. Дис кодтам, уый та не стыр уазæджы уагæры цы хъыгда- 
ры, зæгьгæ, æмæ дын нын æрæджиау афтæ: 
- Ау, уый чъылдымæй йæ исчи куы рагæрах кæна, уæд та? 
Ног уалдзæг та ралæууыд, æмæ майы бонтæй иу райсом нæ 
хæдзарады ног хицауад скатай сты: фæстæмæ та Одинцовы фæн- 
дæгтæ марзтам, хус къæцæлтæ къанæуттæм калдтам æмæ та нæ 
алкæмæндæр æмбæрстгонд уыдис: обкомы фыццаг секретарь та 
йæ цæрдæг фæсдзæуинтимæ æмæ йæ даргъ æнгуыртимæ ’рцæуы... 
Майы райдзаст бонтæй та иуы обкомы «Волгæ»-тæ Бруты уынг- 
ты ’рфардæг сты марзт фæндæгтыл. Чи у, уый дын нæ зæгъдзы- 
нæн, фæлæ-иу сæ фæстæ цы афтид водкæйы æвгтæ уагьтой, уыдон-иу 
кæсагдар дзæкъулы дзæгтæй сæхимæ хаста, æмæ йæ ус кæмæндæр 
æппæлыд, ауæй, дам, сæ кодтам æмæ уыцы æхцатæй гæрзтæхсæн 
машинæ балхæдтам. 
Одинцовы хъахъхъæнджытæта донмарæны алы къуымты ’рлæу- 
уыдысты, хæфс-иу куы ныууасыд, уæддæр-иу фестъæлфыдысты, 
хус хъамыл-иу куы ныкъкъæрцц кодта, уæддæр-иу хъустæ æмæ 
цæстытæ фестадысты. Одинцов-иу йæ бæгъæввад къæхтæ доны 
ауагъта, æнгуыртæ-иу аппæрста, кæсаг-иу куы ’рцахста, уæд-иу йе 
’мбæлттæ сæ армытъæпæнтыл нал ауæрстой фырæмдзæгъдæй. 
104 

Уалынмæ кæцæйдæр фæзын- 
дис кæсагдартæй иу — Къадзаты 
Гайоз. 
Гъе æмæ дын Гайоз Один- 
цовмæ комкоммæ бацыд, уы- 
рыссагау цастæ зыдта, фæлæ йæ 
фæрсы: 
- Ты получаешь зарплата? 
Одинцов йæ мидбынаты 
базмæлыд, фæлæ дзургæ ницы 
скодта, æцæг ма йе ’нгуыр но- 
джы дарддæр баппæрста. 
Гайозæн цы фæхъыг, Хуыцау 
йæ зонæг, фæлæ фидарæй загьта: 
- Вот здесь мой зарплата! 
Здесь нельзя рыб ловиты! 
Æмæ донмарæнмæ йæ амо- Владимир Одинцов 
нæн æнгуылдзæи ацамыдта. 
Уæдмæ йæ уæлхъус алæууыдысты, Одинцовимæ чи ’рцыд, чы- 
сыл фалдæр физонджытæ чи кодта, уыцы сырхцæсгомджынтæ, æмæ 
йæ фæрсынц: 
- Ды, ацы лæг чи у, уый зоныс? — Æмæ хицаумæ бацамыдтой. 
- Зонын, зонын... 
- Ма кæн, нæ зоныс... 
- Зонын, зонын... Адинцов у! А-дин-цов! 
Уыцы ныхæстæ фехъусгæйæ, Одинцов йе ’нгуыртæ хъамылтыл 
банцой кодта æмæ дæлæ араст. Фæтæргай ис... 
Хæдзарады ног хицау дын уый базона, цы! Стыр мард ыл æрцыд. 
Уыцы бон Гайозы йæ куыстæй атардтой. Нал нæ хъæуыс, æмæ 
ахицæн, уæлдай фарстатæ дæттæн нæй! Партбюро дæр дзы нал 
разынд, профком дæр афтæ, Гайозы сæрыл ничи рахæцыд, цæй 
тыххæй тард цæуы, уый базонын никæйы бафæндыд, уæд та дзы, 
расыг уыди, зæгьгæ, исчи æфсонæн куы загьтаид... 
Къадзаты Сафа, Гайозы бинойнаг, нырма æрыгон сылгоймаг, 
фæдис кодта мæ курдиатыл, гуырысхогæнæджы уылæнтæ фæзын- 
дысты йæ цъæх цæстыты, комкоммæ мæм ныккаст, æвæццæгæн, 
загьта, ай та ма дзы кæцы у... 
- Æмæ ма уал азы фæстæ нæ лæджы хабæрттæ кæй бахъуыды- 
сты?.. Цы бон æй ратардтой, уæдæй абонмæ йæ фæдыл куыдз срæ- 
йæг дæр куы нæ уыдис. 
Уыцы бон ма, кæд исты зонын, уæд йæ куыстмæ нæ хæдзарæй 
зæрдæрухсæй ацыди, изæры та зæрдæрыстимæ раздæхти. Зæгьын, 
цы хабар у? Æмæ, дам, мæ мæ куыстæй рагардтой... 
Цалдæр боны нæ хæдзары къæсæрæй дæр нал рахызт, йæхи 
дæр ын ничи агуырдта. Тыхсти, уый æмбæрстон, æмæ йын æз дæр 
цы акодтаин, зæгьын, директормæ бацу æмæ дзы хатыр уæд та 
ракур, Адинцов уыди æви хæрæджы дымæг уыдис, уымæн ды цы 
зыдтай?! Уæд та, зæгъын, уыцы Адинцовæн йæхимæ ссу, хæргæ 
105 

дæ, мыййаг, нæ бакæндзæн, æмæ дын фенцондæр уа, дæхимæ хъу- 
сыныл цы фæдæ. Мæ лæгьстæ мын ницæмæ ’рдардта, уыйхыгьд 
мæстыгæр кæнын райдыдта, йæ фæтæн армытъæпæнтæ-иу зæр- 
дæйы сæрыл æрфæлдæхта... 
Лæгæн йæ зæрдæ тынгæй-тынгдæр рысти, иунæгæй ныууадзы- 
нæй йын тарстæн. Йæ фæстаг бон ма талынггæрæттæм мæнæ дуар- 
мæ фæбадт, мидæмæ цæуын дæр нал бафæрæзта, афтæ бандоныл 
бадгæйæ... Фæдисмæ дæлæ нæ агроном Рубайты Виктор дæр схæццæ, 
мидæмæ ма йæ баскъæфта, йæ зæрдæйы сæр ын аууæрста, ныф- 
сытæ йын æвæрдта, фæлæ уый йæхи бынтондæр ауагьта. Æз мæ 
фыркатайæ уынгмæ разгьордтон, нæ хъæуыхицау Хадзымурат мæ 
размæ фæцис, уæлæ Хуымæллæгмæ дохтыр ласынмæ йæхи маши- 
нæйы атындзыдта, фæлæ байрæджы, уæдмæ йæ уд систа Гайоз... 
Гъе ахæм куыст мын бакодта уыцы Адинцов, иунæгæй баззадтæн, 
кæд ма слæудзынæн мæ къæхтыл мæ бирæ хæссинæгтимæ... 
Хъуппеты Алыксандр: 
- Обкомы кусджытæй æппæтæй арæхдæр цуаны Билар йæхæ- 
дæг цыдис. Диссаджы цуанон топп æм уыди. Мæнæ йыл æртис- 
сæдз азы куы сæххæст, уæд ын æй балæвар кодтой. Мæнмæ уыр- 
дæм фæдзырдтой, бафарстой мæ, хуыздæр цуанон хæцæнгарз, дам, 
кæм ссарæм. Зæгъын, махмæ нæй, фæлæ Ижевскæй сласæн ис. 
Уымæй размæ махмæ уазæгуаты уыдис Удмуртийы обкомы секре- 
тарьтæй иу, немæ фæлымæн, зæрдæ нын бавæрдта æххуысæй. Æмæ 
йæм уæд нæхи обкомы дыккаг секретарь Бурков ныдздзырдта, нæ 
минæвар уæм фæцæуы æмæ йæм уæ цæст фæдарут, зæгъгæ. Слас- 
той йын, уырыссагау «Медведь-3», зæгьгæ, хуынди, ахæм хæдæхсгæ, 
æрмæст æргьæвæгыл æрбахæц-æрбахæц кæн, оптикон хъавæн ын. 
Билар иунæгæй стæм хатт цыдис цуаны, арæхдæр, Мæскуыйæ-иу 
исты уазæг куы ссыдис, уæд. Арæхдæр нæм цыд Уæрæсейы уæды 
Паддзахадон арæзтады хицау Минас Чентемиров. Биларæн йæхи- 
цæй бирæ хистæр уыд, æмæ-иу ын лæггад кæнынмæ рацыд, стæй 
йын аргъ кодта куыд адæймагæн. Зæронд лæг уыдис, астай азæй 
йыл фылдæр цыдаид. Уый йын тынг баххуыс кодта Ручъы æфцæ- 
джы арæзтадæн æрмæджытæй, стæй Беслæныхъæуы аэропорт ара- 
зынмæ дæр. 
Сæрмагонд бæрзонд лæууæн-иу скодтам Минасæн. Хуытæ-иу 
нæ егерьтæ уый комкоммæ раскъæрдтой, фехста-иу, фæлæ къуыр- 
гæ никуы акодта. Иухатт та фынæй баци уым, æнхъæлмæ кæс- 
гæйæ. Хуытæ йæ тæккæ цур лæугæ дæр ма ’ркодтой, æз æм хъæр 
кæнын, Минас, фехс, зæгьгæ, фæлæ гæрах нæ райхъуыст. Хæрдмæ 
йæм бæрзонд лæууæнмæ схызтæн, æмæ дын йæ хуыр-хуыр цæуы... 
Дунетыл хъуыстгонд дохтыр Святослав Федоров нæм ссыди 
йæхи «Мерседесыл», йæ бинойнагимæ. Йемæ схаста мæ мæскуы- 
йаг хицауадæй гæххæтт: «Алыксандр, мæнæ дæм цыма æз мæхæ- 
дæг фæцæуын, афтæ суазæг кæн ацы лæджы...» Бацин ыл кодтон, 
мæхæдæг йемæ сбадтæн æмæ йæ уæлæ Хъæрмæдоны уазæгуатмæ 
аластон. Уым нын æппæт фадæттæ дæр уыдис уазæгæн: сыгьдæг, 
хъахъхъæнæг дзы, æфснайæг сылгоймæгтæ дзы, йæ алыварс - рæ- 
106 

сугъд æрдз. Чи сæм ссыди, уый хъæуы цæрджытæ дæр базыдтой 
æмæ йын алы райсом дæр ногдыгьд æхсыр хастой. 
Мæскуыйæн сæ бардзырд ахæм уыди: хъуамæ ацуан кодтаид 
хъæддаг хуытæ æмæ дзæбидыртыл. Фаелæ йæ рахиз къах йæ уæлæ 
нæ уыд, протез ыл. Æмæ йын уæд æргомæй загьтон, зæгъын, дзæ- 
бидыртæм ницыхуызы ссæудзынæ, тынг бæрзонд ран вæййынц. 
Бинокльтæй йæ уырдæм фæкæсын кодтон. Сразы мемæ Федоров, 
фæлæ, дам, мæ уырдæм хæстæгдæр уæддæр баласут, уынгæ сæ уæд- 
дæр фæкæнон, уæдæ, дам, нæхимæ цы радзурдзынæн, куы мæ 
фæрсой, уæд... 
Аластам æй Джимарамæ, уым машинæ уæлæуæзмæ сфæразы. 
Бинокльтæй сæм бирæ фæкаст, фæцин кодта, стæй та Куырттаты 
коммæ раздæхтыстæм. Уым Хилачъы уыгæрдæнты дзæбидыртæ 
ноджы хæстæгдæр æрцæуынц бынмæ. Æмæ уыдоны дæр федта. 
Мæнæ йæ Дзæуджыхъæумæ дæр æркодтам, уынгты фæзылд, 
музеймæ бацыд, Дайраны комы та йæ Тамарæйы мæсыджы онг 
баластам. Бирæ мысинæгтимæ, дам, аздæхдзынæн, зæгьгæ, цал- 
дæр хатты загьта. 
Уæдмæ бирæтæ базыдтой, цæстыты хъуыстгонд дохтыр нæм 
ис, уый, æмæ мæм адæм цыдысты сæ курдиæттимæ - нæ цæс- 
тытæ-ма нын фенын кæн, зæгъгæ. Бауæндыдтæн æм, зæгъын, 
хъуыстгонд лæг дæ, æмæ ме ’мзæххонты фæнды, куы сын баххуыс 
кæнис, уый. Сразы ис. Мæ кабинетæй цæстыты дохтыры кабинет 
рауадис. Иу-ссæдз адæймаджы бæрц федта, иуцалдæр та йæм фæ- 
стæдæр Мæскуымæ ацыдысты, сæ гагуытæ сын баивта. Бирæ ар- 
фæтæ райстон æз адæмæй. Тынг хорз адæймаг разынди. 
Иу бон йæ ныфс бахаста хуытыл ацуан кæнынмæ. Гæмæх хохы 
йæ иу райсом раджы йæ бинойнагимæ рындзыл æрæвæрдтам, хъæу- 
гæ гæрзтæ йын радтам. Нæ егерьтæ рацуан кодтой, æмæ йыл хуытæ 
иу къордæй рацыдысты. Бæргæ фехста Федоров, фæлæ къуыргæ 
ницы акодта. Æмæ йын уæд нæхионтæ иу хуы амардтой йæ но- 
мыл, æрдузы аууоны йын физонджытæ фæкодтам, дзаджджын 
фынгтæ йын сарæзтам, йæ зæрдæмæ тынг фæцыд нæ ирон æгъдау. 
Иуахæмы мæм Билар телефонæй æрбадзырдта. Æвдæлы, дам, 
дæ мæнмæ ’рбацæуынмæ. Афтæ нæ загъта, ардæм-ма рæвдз рацу, 
зæгъгæ, стæй йе ’ххуысгæнджытæй дæр никæмæн бабар кодта 
æрбадзурын, фæлæ - йæхæдæг. 
Уайтагъд уым балæууыдтæн. Баййæфтон æм Челдыты Алык- 
сандры, стæй нæ гыццыл аэродромы уæды хицау, уæздан Икъоты 
Сергейы. 
Билар мын хабар бамбарын кодта: 
- Мæскуыйæ нæм ссæуы Советон Цæдисы граждайнаг авиа- 
цийы министры фыццаг хæдивæг инæлар-булкъон Катрич... Уымæй 
бирæ аразгæ у, нæ ног аэропорт цæмæй афоныл сцæттæ уа, уыцы 
хъуыддаг. Чи никуыма уыд, ахæм хорз цуаны йæ акæнут! Мæнæ 
дын райсом Икъойы-фырт зæгъдзæн, цуан кæнынмæ йын цавæр 
дзаумæттæ хъæудзæн, уый, йæ дæргь, йæ уæрх ын базондзæн, ца- 
вæр хæцæнгæрзтæй арæхсы æмæ йын сæ, дæ хорзæхæй, рагацау 
сцæттæ кæн. Исты дæ къуылымпы кæны?.. 
107 

Зæгъын, ницы. 
Æртыккаг бон дын мæм партийы обкомæй нæхимæ ’рдзырдтой, 
рацу, дам-ма ардæм. Уыцы стыр уазæджы уым Билары фарсмæ дзадж- 
джын фынджы уæлхъус бадгæйæ сæййæфтон: æфсæддон дарæсы, 
бæрзонд, бæзæрхыгтæ арæзт. Нуазæн мæм авæрдтой, сбадын мæ 
кодтой, стæй Билар уазæгæн, мæнмæ бацамонгæйæ, загьта: 
— Мæнæ дын уый та нæ цуангæнджыты сæйраг лæг. 
Цуаны ацыдыстæм, дзæбæх бынаты йæ ’рбадын кодтам, нæ 
егерьтæ йыл хуытæ раскъæрдтой, фехстытæ кодта, фæлæ дзы иуы 
дæр нæ акъуырдта. Уырдыгæй ацыдыстæм дзæбидырты хизæн 
бынатмæ. Фехста та, æмæ та ницы. Уæдмæ фæссихор сси, истæ- 
мæй йæ хорз фенын хъуыд. Нæхи цуанæттæм фæдзырдтон, зæ- 
гьын, ацæут, уæхæдæг иу хуы амарут. 
Майрæмададжы дыууæ доны астæу дзæбæх фæзуат уыдис - 
Дзæгьæлгом - æмæ уым æрбадтыстæм. Физонджыты цъыс-цъыс 
цæуы, сидтытæ уадзæм. Ацы Катричмæ сидт куы ’рхæццæ ис, уæд 
дын мын уайдзæфы хуызы афтæ куы бакæнид: «Мæнæн куыд дзырд- 
той, æз куыд æнхъæл уыдтæн, афтæ бирæ сырд уæм уæддæр нæй». 
Уыцы ныхæстæ куыд загьта, афтæ дын дæлæрдыгæй цыдæр 
уынæр ссыд, кæсæм, æмæ нæм комкоммæ ссæуы хуыты къорд. 
Уайтагъд сæ анымадтон - æнæхъæн нудæс. Мæхинымæр, зæгьын, 
Æфсатийы зæрдæмæ дæр Катричы уайдзæфтæ нæ фæцыдысты æмæ 
сæ сæрмагондæй раскъæрдта. Хуытæ нын нæ уынæр куы айхъуыс- 
той, уæд цæхгæр фæзылдысты, хæрды лидзынмæ фесты. Æз фæ- 
лæбурдтон, Катричмæ та нæ цуанæттæй авæрдта чидæр йæхи гарз 
æмæ сæ фæсте фæйнæ цалдæр æхсты фæкодтам. Стæй Икъоты 
Сергейы мемæ райстон, цом-ма, зæгъын, сæ фæдыл. Мæнæ дын 
иу дынджыр хуы бæласы æнцой йæ туджы мæцы. Уæд дын Сергей 
æвиппайды афтæ: 
- Цæй, æмæ инæларæн зæгьæм, ды йæ акъуырдтай, зæгьгæ. 
Хуыйы егерьтæ фæзы астæумæ пыхсытыл сластой, Катрич æм 
хæстæг бацыд, бирæ йæм фæракæс-бакæс кодта, стæй дын мын 
мæ хъусы дзуры: «Уый æз нæ акъуырдтон, æз галиуырдыгæй æхстон, 
цæф та рахизырдыгæй у». Нæ йын басастæн, зæгъын, ды йæ 
акъуырдтай. Æмæ уæд йæхæдæг дæр сдызæрдыг ис. Уæвгæ та йæ 
рахизырдыгæй мæхæдæг æхстон, æз æй акъуырдтон. 
Фæсбадт хуыйы ныддихтæ кодтам, алкæмæ дæр дзы хай æрхауд. 
Стыр уыдис, тынг стыр, сыгьдæг дзидза дзы сæдæ килæйы бæрц 
уыди. Катричæн дзы дзæбæхдæр хай радтам - йæ фæстаг агьд. 
Катрич нын нæ аэропорты арæзтадмæ уæлдай цæст дардта, бирæ 
æххуысты нын бацыд. 
Иу хатт нæм Мырзæты Мæхæмæт, дæлæ сымахмæ, Хуымæл- 
лæджы дæр куы куыста райкомы секретарæй, уый схуыдта Мæс- 
куыйæ, æгас Цæдисæн алыхуызон хъæууонхæдзарадон техникæ чи 
уæрста, уыцы министр Шевченкойы. Мæхæмæтæн йæ хицау уыдис. 
Уый та йемæ скодта иу рæсугъд сылгоймаджы, æмæ æз уайтагъд- 
дæр сæ митæй бамбæрстон, йæ ус нæ, йæ хæзгул кæй уыдис, уый. 
Лæг йæхæдæг цыдæр æнæрвæссон, схъæлæй ныхасгæнæг. Нæ рес- 
108 

публикæйы хицæуттæ цыма йæ цуры цумайы лæппутæ уыдысты, 
йæхи афтæ дардта. Билармæ-иу афтæ дзырдта — Билярд. Нуазын 
ын хорз æнтысти, кæм æрбадтыстæм, уым та-иу къамтæ фелвæста 
æмæ та-иу æхцайæ хъазыныл схæцыд. Нозтджынæй рæдау уыд, 
уый бамбæрстон æмæ йын мæ цалдæр курдиаты загьтон. Зæрдæ 
мын бавæрдта рогæмæ гуыффæджын машинæтæй. Йæ къух сæрма- 
гонд гæххæтты дæр æрæвæрдта. Æз мæхæдæг Мæскуымæ ацыдаин 
уыдонмæ. Мæ балцмæ ма мæ дыууæ боны хъуыд, афтæ дын ра- 
диойæ куы радзуриккой, уыцы Шевченкойы, дам, йæ куыстæй си- 
стой, йæхи моралон æгьдауæй хорз кæй нæ дардта, уый тыххæй... 
Фæсарæйнæгтæ сæхи бынтон æндæр хуызы дардтой. Сæхи-иу 
цуаны бонмæ тынг хорз бацæттæ кодтой, бæрæг-иу уыд, советон 
хицауадæй уæнгты хъаруйæ домбайдæр кæй уыдысты, уый. Иу, 
Руссель, зæгъгæ, Францæй æртæ хатты ’рбацыд, æртæ хатты дæр 
фæйнæ дыууæ дзæбидыры амардта. Цуаны фæстæ-иу нæ егерьтæ 
æндæр дис ницæуыл кодтой, фæразон, дам, у тынг цæуынмæ. Зæ- 
гъын, æнæ бафæрсгæ мын æй нæй. Æмæ,дам, æз дæн Францы 
стоматологты департаменты министр. Цæрын, дам, 18-æм уæла- 
дзыджы æмæ алы райсом дæр мæ фæндаггон хызыны сæвæрын 
æхсæз агуыридуры æмæ суанг бынæй уæлæмæ асинтыл фистæгæй 
ссæуын, стæй та фæстæмæ дæр æрцæуын. 
Æз ахæм домбай æмæ цæуаг лæг никуыма федтон. Стæй хорз 
адæймаг рауад. Йæ визиткæ мын радта, стæй диссаджы рæсугьд 
чиныг Парижы тыххæй, писмотæ мæм фыста, хуыдта мæ сæхимæ 
уазæгуаты. 
Мæ зæрдыл дзы мæнæ ахæм цау æрлæууы арæх. Фæстаг хатт ма 
ам куы уыдис, уæд нæм цуаны уыдысты немыцæгтæ æмæ амыры- 
кæгтæ дæр. Иу райсом дын мын Руссель афтæ: «Изæры-ма нæм 
уазæгуаты ’рбацу. Мæнæ амырыкæгтæ арс амардтой, æмæ йын æз 
йæ дзæмбытæй диссаджы хæринаг кæнын зонын. Саход-ма дзы». 
Бацыдтæн сæм, рабадтыстæм, уыдон дзы адджынæн бахордтой, 
æз та йæм æвналгæ дæр нæ бакодтон. Мæнæ цыма хæфсы къæхтæ 
уыдысты, уыйау мæм каст... 
Япойнæгтæ та нæм кæлмытæ ’рбаластой хæрынмæ, цæттæгон- 
дæй. Нæ пецтыл сæ-иу куы хъарм кодтой, уæд-иу нæ зæрдæтæ 
схæццæ сты. Сæхæдæг та нын нæ хæринæгтæ бирæ бауарзтой, уæл- 
дайдæр фыдджынтæ, лывзæ, цæхæраджынтæ, физонæг. 
Цыдæриддæр нæм фæсарæйнæгтæ уыд, æз дзы япойнæгтæй 
уæздандæр никæй рахатыдтон, стыр культурæйы хицау уыдысты. 
Дзыхы ныхасæй, сæ дзаумайы кондæй дæр иннæтæй хицæн код- 
той. Мæнæ тамако дымы, зæгъгæ, уæд-иу сæ дзыппытæй систой 
сæрмагонд чысыл æртхутæгдон. Фынджы уæлхъус иуæй-иутæ сæ 
дæндæгтæ схъауыны тыххæй сæ дзыхтæ уæрæх байгом кæнынц, 
ацы япойнæгтæ та-иу сæ армытъæпæнæй сæ дзых сæхгæдтой ахæм 
сахат. 
Мæ зæрдæ фæхудт финляндийæгтыл. Æвæццæгæн сæ сæхимæ 
нуазын нæ уадзынц, æмæ-иу уыдон, стыр лæгтæ уæвгæйæ, стыр 
бынæттæ ахсгæйæ, ам афтæ тынг банызтой, æмæ-иу кæрæдзийы 
109 

дæр нал æмбæрстой. Цалдæр хатты сын сæ хæцæнгæрзтæ дæр бам- 
бæхстам, кæрæдзийы расыгæй куы фехсой, зæгъгæ. 
Фæзминаг æгьдау уыд немыцæгтæм. Уæздан уыдысты, пунк- 
туалон, цы-иу загътой, уый-иу афоныл скодтой. Бынтон æндæр- 
хуызон уыдысты амырыкæгтæ. Хæрдтыгæсгæ цыдысты, зынæрвæс- 
сон - сæ каст, сæхицæй хуыздæр никæй хуыдтой. 
Хъаст ныл-иу чи бакодта, ахæмтæ дæр-иу дзы разынд. Зæгьæм, 
быдырон мыстæн-иу мидæмæ æнæ бауайгæ нæ уыд цуанæтты хæ- 
дзары. Уазæгæн-иу йæ ус, уый фенгæйæ, ныцъцъæхахст кодта, 
бæстæ-иу сæ сæрыл систой. Иу хатт мæм Мæскуымæ фæдзырд- 
той, уым, дам, цы хъахъхъæнæг стут, мыстытæ мидæмæ уазджы- 
тæм цæмæн бырсынц? Цы сын хъуамæ загьтаин?! Зæрдæ сын ба- 
вæрдтон, мыстытæм амæй фæстæмæ бæрæг уыдзæн, зæгъгæ... 
Нæ иуæй-иу уазджытæ-иу афтæ кодтой: ам-иу фæцуан кодтой, 
махæй та-иу ацыдысты æндæр ранмæ, уырдыгæй та ноджы æндæр 
ранмæ. Махмæ-иу дзæбидыртæ амарын сæ къухы куы бафтыд, уæд 
нын-иу æхца бафыстой, цæмæй-иу сын мах Амырыкмæ сæ сыкъа- 
тæ арвитæм. Нæ кусджытæ-иу уымæн сæрмагонд асыччытæ скод- 
той, сыкъатæм-иу спъиртт æмæ нафталинæй базылдысты, цæмæй 
уыцы дард фæндагыл ма скæлм уой. 
Иу амырыкаг махæй Иранмæ ацыд дарддæр цуан кæнынмæ. 
Уымæй иу мæйы бæрц рауад, афтæ дын мæм Мæскуыйæ мæ хица- 
уад дзурынц: «А дыууæ боны дæм цуаны фæцæуы Ираны шах 
Пехлеви. Уыцы амырыкаг ын дæуæй тынг феппæлыд». Зæгьын, 
Хуыцау æй рауадзæд. Билармæ дæр сдзырдтой, уый та мæнмæ, 
зоныс, дам, цавæр стыр уазæг дæм ссæуинаг у, уый? Ма нæ фæху- 
динаг кæн. Зæгьын, ма тæрс, сырдтæ фылдæр кæм ис, цуан кæ- 
нынмæ æнцондæр кæм уа, уырдæм æй акæндзыстæм. Иудзырдæй, 
нæхи тынг цæттæ кæнын райдыдтам, уалынмæ та дын мæм Билар 
дзуры: «Пехлевийы цуан фæсыкк. Сæ бæстæйы цыдæр змæстытæ 
цæуы. Махмæ сæ нал æвдæлы». Цуаны нæм нæхи бæстæйæ сыл- 
гоймæгтæ никуы уыдысты. Æрмæстдæр фæсарæнтæй. Иунæгæй, 
æнæ лæгтæй. Рæсугьд, хæрзконд сылгоймæгтæ æвзæрдæр нæ арæх- 
стысты хæцæнгарзимæ. Иу немыцаг сылгоймаг дзы арс дæр ма 
амардта фыццаг æхстæн. 
Худæджы цаутæ дæр нæм-иу уыдис. Немыцаг сылгоймæгтæ нæм 
цуан кодтой, хуытæ сыл раскъæрдтой нæ егерьтæ. Иу дзы фæ- 
тарст, бæласмæ сбырыд, йæ къухтæ къабузмæ нындæгьдысты, тых- 
хæйты йын сæ ратыдтой уырдыгæй. Йæхæдæг дæр æмæ иннæтæ 
дæр ууыл уый фæстæ тынг бирæ фæхудтысты. 
Иу хатт нæхи æмзæххонтæ дыууæйæ арс марынмæ ацыдысты. 
Мах сын бацамыдтам, æрсытæ сæ хъоргътæм кæуылты цæудзыс- 
ты, уый, æмæ, кæрæдзийы куыд уыной, афтæ алырæтты ’рбадтыс- 
ты. Уалынмæ дзы иу, хæдæхсгæ топп кæмæ уыд, уый йæ хæцæн- 
гарз аппæрста æмæ уæлæ бæласы цъуппыл балæууыд, цъæхахст 
кæнЫ. Йе ’мбал хабар бамбæрста, нызгьордта йæм, куыддæр æм 
ныххæццæ, афтæ кæсы, æмæ йæм арс ссæуы. Фехста йæ, уалынмæ 
та иннæ арс фæзынд, уый дæр та фыццаг æхстæн амардта. Бæла- 
110 

сыл чи уыд, уый-иу куы ныллæгьстæ кодта, райсут мæ ардыгæй, 
стæй-иу мын мæ худинаджы кой макæмæн ракæнут, зæгьгæ. Абон 
Ирыстоны стыр лæгтæй иуыл нымад у, æндæр дын йæ мыггаг дæр 
зæгьин. Иудзырдæй, цуаны тæппуд лæг хъуамæ ма цæуа... 
ФÆСНЫХАС 
Нæ абоны хицауад, Мæскуыйы дæр æмæ ам нæхимæ дæр, раз- 
зæгтæй къаддæр нæ уарзынц цуан кæнын æмæ кæсаг ахсын. Æрæ- 
джы газет «Комсомольская правда» мæнæ афтæ фыста: «После 
Хрущёва и Брежнева астраханские камыши не забыты и облечен- 
ными ныне властью охотниками. Любителей пострелять по-царс- 
ки хватает в Кремле и сегодня. Но приезжают они сюда не столько 
двустволку в руках подержать, сколько ложку с икрой да бутылку 
водки. Недавно пятеро высокопоставленных москвичей заказали 
на три дня охоты 12(!) ящиков коньяка, и им не хватило. О тро- 
феях речь даже не шла. Все, на что были способны гости из сто- 
лицы во время астраханского сафари, - выходить из гостиницы 
на крыльцо, с которого совершалось крушение тел... 
- Измельчал охотник, - качают головами местные егери, - 
прежние-то покрепче были. 
Они имели в виду Хрущёва, Брежнева, а потом и Ельцина и 
Черномырдина...» 
Æндæрхуызон у сæ цуан абон Уæрæсейы хуымæтæг адæмæн. 
Æрæджы газет «Аргументы и факты»-йы журналист Игорь Емелья- 
нов фыста, зæгьгæ, дам, горæт Армавиры иу пенсиисæг уынджы 
фæцалх дзæгьæл бæлæттæ æхсыныл еууы кас æмæ скотчы руаджы, 
хъæрхуыппæн-иу æй хъуыдысты... 
Дыууæ æрыгон æгуыст лæппуйы Мæскуыйы фæлладуадзæн парк 
«Сокольники»-йы ивгьуыд уалдзæджы цуан кодтой æхсæрæгтыл, уыдон 
æрмахуыр уыдысты, дыууæхстон топп сæ нæ хъуыдис. Æниу дардмæ 
цæмæн цæуæм: ам нæхимæ Дзæуджыхъæуы сæйраг фæлладуадзæн пар- 
чы та æнæзонгæ чидæртæ бабæллыдысты урс доныхъазтæм... 
Цыбырдзырдей, ныртæккæйы сæрзилæджджын дуджы дер не ’мзæх- 
хонтæ цуан кæнынц сæ социалон уавæр æмæ сæ гæнæнтæм гæсгæ... 
МЕНЮ ÆРТÆ БОНÆН 
Ивгъуыд XX æнусы мæ хъæу Хуымæллæджы цы стыр цаутæ 
æрцыд, уыдонæн сæ зынгæдæртæй нымайын дыууæйы: 
- 1964 азы августы райдиан Советон Цæдисы Коммунистон 
партийы Централон Комитеты фыццаг секретарь Никита Хрущёв 
ссыд нæ зындгонд хортауæг, Социалистон Фæллойы Хъæбатыр 
Æлбегаты Хæритоны нартхоры хуымтæ фенынмæ. 
Уымæй ссæдз азы фæстæ та нæм ссыд уæды Коммунистон 
партийы ЦК-йы секретарь Егор Лигачёв. Уымæн та цавæр æфсон 
бахъуыд Хуымæллæг бабæрæг кæнынмæ, цы дзы федта, фæстæмæ 
цавæр æнкъарæнтимæ аздæхт? Уый тыххæй кæсут дæлдæр. 
111 

1984 аз, апрелы фыццаг бонтæй иу 
Уыцы бонты нæ бæстæйы мыхуыры æппæт фæрæзтæ æзфæраз- 
дæронæй фыстой æмæ дзырдтой, Лигачёвæн уый йæ куысты 
пъланмæ гæсгæ арæзт балц у, зæгьгæ, раджы, дам, равзæрста йæ- 
хицæн Цæгат Ирыстон, уыцы гыццыл республикæйæн йæ хъæу- 
уон хæдзарад цы уавæры ис, уый йæхи цæстæй фенын, Дзæу- 
джыхъæуæн та йæ 200 азы юбилей уыд, æмæ уым дæр сæмбæлын. 
Фæлæ Мæскуыйы дæр æмæ ам, нæхимæ дæр, бирæтæ сусу-бусу 
кодтой Лигачёвæн йе ссæуыны æцæг æфсоны тыххæй. 
Уый та ахæм уыд. Уæдмæ дыууæ азы дæр æххæст нæма лæууыд 
Билары фæстæ Ирыстоны сæргьы Мæскуыйæ æрвыст Одинцов, 
фæлæ йæхи равдыста æнахуыр тызмæг æмæ мастисæгæй. Кремлы 
йын йæ размæ цы æвирхъау хæс сæвæрдтой, уый æххæст кæнынмæ 
бавнæлдта æгæр зæрдиагæй: Билары алыварс чидæриддæр уыд, 
уыдоны ныххæлиу кæнын, нæ ирон интеллигенцийы хуыздæр 
минæвæртты кæрæдзиуыл сардауын, кæйдæрты хъысмæттæ дзы 
сзыгъуыммæтæ кæнын. Афæдзырдæг дæр нæма куыста, афтæ газет 
«Правда» йæ фыццаг фарсыл бафиппайдта ныртæккæ, дам, 
Кремльмæ Цæгат Ирыстонæй фылдæр писмотæ никуыцæй цæуы, 
сæ фылдæр - хъæстытæ. Кæд ын уырдыгæй иуты фæстæмæ сæр- 
витынц, дæхæдæг сын исты мадзæлттæ кæн, зæгьгæ, уæддæр æй 
Одинцовæмбæрста: æгæр-æгæр куы кæной, уæд ын æй иухатт ЦК-йы 
дæр нæ ныббардзысты. Цы чындæуа? Æмæ уæд, Мæскуыйы уæв- 
гæйæ, бахоста йæ хæлар секретарь Егор Лигачёвы кабинеты дуар 
æмæ йын йæ курдиат загьта, цæмæй йæм иу бон ссæуа, фена йæ 
Галиуырдыгæй рахизырдæм: В. Одинцов, Е. Лигачгв, Кæсæбиты Р. 
Цæгæраты М., Колыты X. 
112 

йæ куысты, стæй уый фæстæ ам, ЦК-йы иннæ секретарьтæн йæ 
хъуыды зæгъа, хорзæй уал ын саразын цы бантыст, уый, цыдæр 
хъуыддæгты йæ фарс рахæца... 
— Ахæм лæг нæй, æрмæстдæр хъæндзинæдтæ кæмæ ис, ахæм 
лæг дæр нæй, æрмæстдæр хорздзинæдтæ кæмæ ис, - дзырдта мын 
йæ хъуыдытæ уæды азты партийы обкомы хъæууон хæдзарады хайа- 
ды сæргълæууæг Колыты Хаджи. - Цы цыдис нæ фыццаг секрета- 
рæй мæ зæрдæмæ? Одинцов, фос цавæр хос хæрынц æмæ уыцы 
хос куыд хус кæнынц, хус æй цæмæн кæнынц, уымæн мур дæр 
ницы æмбæрста. Силос дæр цавæр кæнын хъæуы, уый дæр нæ 
зыдта. Фæлæ базыдта, хос цæмæй фылдæр уа æмæ фылдæр лæууа, 
уый тыххæй йæ цыбыр рæстæгмæ æнæмæнг бахус кæнын кæй 
хъæуы. Æмæ ууыл ныххæцыди. Уый нæ колхозтæн æгасæй дæр сæ 
сæйрагдæр хæс сси, мингай тоннæтæ дзы хус кодтам æвæрынмæ. 
Ноджы ма тынг тыхсти, фосдарæн комплекстæ цы хæдзарады 
уыдис, уым фосдарджытæн æмбæлгæ уавæртæ саразыныл дæр. Уый 
йæм уыдис. Алы фермæйы дæр æнæмæнг хъуамæ уыдаид абана, 
уым - телевизор, уым - дохтыр, хилдасæг... Æз дын зæгьын: уымæй 
размæ уыдæттæ уый хуызæн карзæй ничи домдта бынæттон раза- 
монджытæй. Тынг арæх сæм бæрæггæнæг цыдис. Зæгьæм, Хуы- 
мæллæгмæ. Цыдæр сусæг нысаниуæг кæй уыдис уыцы ныццыдты- 
тæн, æз уый æрæджиау бамбæрстон: Лигачёвы ласта ардæм... 
Æз ныхас кодтон уыцы рæстæджы бæрнон кусджытæй кæйдæр- 
тимæ, рафæлдæхтон зæронд газетты сыфтæ, республикæйы парти- 
он архивы лæмбынæг æркастæн Лигачевы ссыды тыххæй партийы 
обкомы сæрмагонд бюройы æрмæджытæм. Мæн дзы сæйрагдæр 
базонын фæндыд иу хъуыддаг: цавæр уазæгуарзондзинад равдыста 
Ирыстон, куыд æй сбуц кодтой фынгыл, цавæр хъуыдытимæ аз- 
дæхт фæстæмæ мæ хъæу Хуымæллæгæй. Мæхæдæг мæхи цæстытæй 
къорд хатты федтон, Билар ахæм стыр уазджыты цур ирон фынг 
куыд хаста, уый, ирон фарн æмæ ирон æгьдæутты уæздандзинад 
сын-иу куыд бауарзын кодта, уый, уæлдай тынгдæр та Хрущёвæн. 
Билары раивæг Одинцов та йæхи цы хуызы равдыста, уæлдай- 
дæр фынджы уæлхъус, уый тыххæй дæр бакæсдзыстут, раздæр уал 
уын цыбырæй радзурон, мæскуыйаджы ссыдмæ куыд цæттæ код- 
той, уыдæттæ. 
Партийы обкомы уæды сæрмагонд бюройы протоколты ис, 
Лигачёвы номыл фынгæвæрды тыххæй сæ хъуыдытæ чи загьта, 
уыдоны номхыгьд: партийы обкомы дыккаг секретарь Челдыты 
Алыксандр, Министрты Советы Сæрдар Цæгæраты Михал, база- 
рады министр Александр Митин, уыдоны фæстæ кæронбæттæн 
ныхас загьта Одинцов йæхæдæг. Цы дзырдтой, цы фæндæттæ ба- 
хастой, уый дзы нæй, ис дзы æрмæст зыбыты иунæг уынаффæ: 
ЦК-йы секретары раз æвæрд фынгтæн дзуапп дæтдзæн Митин. 
Уый дыккаг бон йæ кабинетмæ фæсидт республикæйы хæрæн- 
дæтты æмæ ресторанты тресты хицау Едзойты Хъазыбегмæ, стæй 
ма сыл бафтыд партийы обкомы промышленносты æмæ базарады 
хайады хицау Садовникова. Суанг сихæрттæм фæбадтысты æмæ 
X Дауыраты Дамир 
113 

скодтой меню, цы ’ртæ боны нæм фæуыдзæн Лигачёв, уыдонæй 
алы сихорхæрдæн дæр. 
Фыццаг бон, ома йе ссыды бон, фынг хъуамæ арæзт æрцыдаид 
æцæг ирон æгъдаумæ гæсгæ, хъуамæ, дам, фыццаг минуттæй фæс- 
тæмæ банкъардтаид, Ирыстоны зæххыл кæй ис, уый. Цы æрæвæ- 
рæм фынгыл ахæм рæстæг? Æртæ уæливыхы, æртæ фыдджыны, 
фыс-кусарт хæйттæгондæй, сæр æмæ бæрзæй уæливыхты дæллаг 
фарс, бæгæны, ирон арахъхъ, халсартæ æмæ дыргьтæ. Уырыссæгтæ 
куыд фæзæгъынц, на всякий случай ма дзы уыдзæн нурыдзæхдон 
æмæ цывзыдзæхдон дæр. Кæд, дам, йæ зæрдæмæ нæ цæуой, уæд- 
дæр нæ фесæфдзысты, нæхиуæттæй дзы исчи йæ дзидза уæддæр 
тулдзæни, Лигачёв куы ацæуа, уæд. 
Дыккаг бон ын хъуамæ æрывæрдтаиккой уырыссаг фынг. Уæд- 
дæр, дам, Уæрæсейы цæрæм, уырыссаг лæг нæм ссæуы уазæгуаты, 
йæ зæрдæ йын уымæй балхæнæм. Хъуамæ фынджы астæу æвæрд 
уыдаид æнæхъæнæй фых хуыйы хъыбыл, стæй ма йемæ цы фем- 
бæлы, уыдæттæ, зæгъæм, судзаг цывзыдзæхдон, алыхуызон хал- 
сартæ, фыццаг сидты фæстæ рахæсдзысты чъиритæ, кувгæ сæ куын- 
нæ скæной, афтæ, семæ ирон бæгæны дæр. 
Æртыккаг бон, йæ цæуæн бон: кæронбæттæн фынджы уæлхъус 
махмæ, Ирыстоны, фæкæнынц арфæйы æмæ фæндарасты сидтытæ, 
уымæ гæсгæ хъуамæ уазæг федтаид æмæ фæхъæстæ уыдаид æртæ 
дзаджджын уæливыхæй, стуры кувинаг æртæ фæрскæй, стæй йæ 
хъуамæ Уастырджийыл ныффæдзæхсой. Йемæ аласынæн дæр хъуа- 
мæ цæттæйæ лæууыдаиккой æртæ чъирийы, фысы æртæ фæрсчы, 
сæ цъыс-цъыс ма куыд цæуа, афтæмæй. Чи зоны, дам, сыл хæдтæ- 
хæджы искæимæ æрбаддзæн, чи зоны та сæ йæ хæдзармæ балас- 
дзæн... Уый йæхи хъуыддаг у. 
Раздæр куыд ныхасгонд уыдысты, афтæмæй меню бахастой 
Цæгæраты Михалмæ. Уый йæм уыцы æнæдзургæйæ фæракæс-ба- 
кæс кодта, ницы фау æм ссардта æмæ уæд, ахæм стыр кабинеты 
хицауæн куыд фембæлы, ахæм формалон, æнæуд ныхæстæ загьта, 
ома, дам-иу продуктты хæрзхъæддзинадмæ уæлдай æргом аздахут, 
стæй-иу официанткæты рæсугьддæрты равзарут æмæ сын ныф- 
фæдзæхсут, цæмæй сæ мидбылты фылдæр худой, æцæг ирон уазæг- 
уарзондзинад равдисой. Кæнæ афтæ ныхасгонд уыдысты, кæнæ та 
йæ æппæт бæрнондзинад йæхимæ райсын нæ фæндыд, фæлæ сæ 
арвыста партийы обкомы фыццаг секретарьмæ, мæнæ, дам, æм 
ныртæккæ бацæут. 
Уымæн дæр та йæ дуар бахостой. Йæ цуры йын уыцы меню 
куы æрæвæрдтой, уæд сын, æгæр-мæгуыр, æрбадут дæр нæ загьта, 
æрмæст уыцы æнæдзургæйæ гæххæттытæ йæ цæстытæм схаста. 
Фæстæдæр Митин къорд хатты æрымысдзæн: 
- Ау, Одинцов Цæгæрайы-фыртæй дæсныдæр куыд хъуамæ уа 
уазæджы бахынцынмæ, зæгьгæ, цин кодтам, уый йæм ницы фау 
æрхаста нæ менюмæ. Фыдæнхъæл фестæм... 
Одинцов иуцасдæры фæстæ йæ сæр фæхъил кодта, цæмæндæр 
йæ кæсæнцæстытæ стъолмæ аппарæгау кодта, æмæ уæд йæ цæсгом 
114 

сырххъулон куыд афæлдæхт, йæ цæстыты масты уылæнтæ куыд 
сабузтой, уый бæлвырдæй разынд. Хицæнтæй сæ алкæмæдæр ба- 
каст æмæ сбустæ кодта: 
- Уый уын цавæр хъæддагдзинад у? Уæ менюйы мæнæ мæ 
тæккæ цур ахах кæнут фысы сæр, бæрзæй... Хъуамæ уыдон фын- 
гыл æппындæр ма уой, уæ ирон чъиритæ та, куыд æмбæлы, ахæм 
дихтæ рагацау ныккæнут æмæ сæ тæбæгъты рæсугьд æрæвæрут, 
алкæмæн дæр хицæнæй. Æнæхъæнæй сæ куы бахæссат, уæд сæ уым 
чи дих кæндзæн? Уый ахæм уазæджы цур не сфидаудзæн... 
Уыцы ныхæстæ се ’ппæтæн дæр хъыг уыдысты. Фæлæ сæ бон 
цы уыди? Уæддæр Митин сарæхст æмæ йын афтæ зæгьы, уыцы 
меню, дам, мах ирон æгъдауы домæнтæм гæсгæ скодтам, дæхæдæг 
нын куы ныффæдзæхстай бюройы, уæ уазæгуарзондзинад равди- 
сут, ирæттæ, зæгъгæ, махмæ та, дам, ЦК-йы секретарь ссæуы, 
Хрущёвы фæстæ нæм ахæм стыр уазæг йæ къах нæма æрæвæрдта... 
Цыдæр ма бафтауинаг уыд йæ ныхæстыл Митин, фæлæ йæ 
кабинеты хицау æрдæгыл аскъуыдта: 
- Цал хатты йæ хъуамæ зæгьон?.. Сымахæн уæ зæрды цы ис, 
уый хъæддагдзинады æвдисæн у. Ацæут, æмæ уын куыд зæгъын, 
афтæ кæнут. Уæ меню, куыд æмбæлы, афтæ саразут... Стæй афтæ: 
Хуымæллæгмæ ныддзурут æмæ сын зæгъут: иу фынгæвæрд дæр нæ. 
Æз хъæууон адæмы зонын, тыххæй нуазын кæнынц, иу иннæйы 
фæдыл та нуазæнтæ сарæх уыдзысты. Ныууадзын хъæуы уыцы митæ... 
Сæргуыбырæй рацыдысты уыцы æртæ бæрнон адæймаджы 
æддæмæ, иуцасдæр æнæдзургæйæ алæууыдысты, стæй сæм Митин 
бакаст æмæ загъта: 
~ Хатгай мæхиуыл дис фæкæнын, ахæм æнæсæрфат ныхæстæм 
хъусын куыд бафæразын, зæгьгæ... 
Ногæй та ныхъхъус, йæ сæр катайы тилы, стæй загьта: 
- Хъазыбег, кæд уый афтæ зæгъы, уæд-иу фысы сæр æмæ бæрзæй 
ма ’рæвæр, дыккаг бон та-иу, мах куыд фæнды, афтæ бакæн: уый 
фьщдæрагæн хуыйы хъыбыл æнæхъæнæй не ’рæвæрдзыстæм, фæлæ- 
иу æй лыстæг дихтæ ныккæн. Уый афтæ фæнды, мах та - афтæ. 
Фыццаг бон, рагуалдзæг. Партийы обкомы дачæ, банкетон зал. 
Мысы Бдзойты Хъазыбег: 
- Хъуамæ Лигачёвы сæрмагонд хæдтæхæг стахтаид боны 13 са- 
хатыл, фæлæ уый байрæджы кодта дыууæ сахатæй фылдæр. Махæн 
куыд загътой, афтæмæй 14 сахатмæ фынг бацæттæ кодтам, фæнды- 
дис нæ, хъармæй сæ куыд сæййæфтаид, уый, фæлæ æрæгмæ куы 
цыд, уæд сæ цæмæйдæрты æрæмбæрзтам, чъиритæ æмæ дзидзайы 
хæйттæ та духовкæйы сæвæрдтам фæстæмæ. Æз Одинцовмæ мæсты 
уыдтæн æмæ хистæры бынаты бандон æвæрын нæ бауагътон, мæ- 
хинымæр, кæд не ’ппæты хицау æртæ чъирийы скувын, сæр æмæ 
бæрзæй æвæрын нæ уадзы, уæд ын мах дæр афтæ бакæнæм. Иæхæ- 
дæг æй нæ бафиппайдзæн, нæхи ирон лæгтæ та исты сдзурын нæ 
бауæнддзысты, Одинцовы уазæджы цæсты куыд бафтауæм, зæгьгæ. 
Æз куыд загътон, раст афтæ рауади. Уырны дæ, иу дæр æй нæ ба- 
фиппайдта. Дыууæ рæнхъæй сбадтысты, мæнæ цыма зианы фынг 
115 

уыдис, уыйау. Æдæппæт æхсæз лæджы уыдысты: Одинцов, Цæгæ- 
райы-фырт, Челдыйы-фырт, Лигачёв, йе ’ххуысгæнæг, æхсæзæм 
бæлвырд чидæр уыдис нæхиуæттæй, фæлæ мæ саубыны рох фæцис. 
Обкомы дачæйы банкетон зал дих уыдис æнахуыр рæсугъд 
æмбæрзæнæй. Махæн Митинимæ, сбад, зæгьгæ, дæр ничи загъта 
æмæ лæууыдыстæм залы иннæ хайы, цы нæ вæййы, истæмæ нæм 
куы бадзурой, зæгьгæ. Сæ ныхас нæм дзæбæх хъуысти. Официанткæ 
уæрæх тæбæгьы уæливыхы иу карст бахаста, æппæты фыццаг æй 
Лигачёвы цур æрæвæрдта. Кæсын, æмæ уый кард æмæ вилкæ рай- 
ста, æрлыг дзы кодта, ахордта дзы, Одинцовмæ бакаст æмæ загьта: 
— Ай цавæр диссаджы хæрзад хæринаг у? Æз ахæм мæ цард- 
цæрæнбонты фыццаг хатт хæрын... Уый уын цавæр æгьдау у? 
Одинцов дзуапп раттынмæ йæ ныфс нæ бахаста, кæнæ та цы 
загьтаид, уый нæ зыдта, фæлæ Цæгæрайы-фыртмæ бакаст, æмæ 
уæд уый мæнæ афтæ райдыдта: 
— Махмæ, Ирыстоны, мæнæ дæ хуызæн зынаргь уазæг куы 
æрбафты, уæд ын фынджы сæр æрæвæрæм æртæ æнæхъæн чъи- 
рийы, йæ сæрыл физонæг, бæгæныйæ скувынц. Зианы хабары та 
нæм æндæрхуызон у. Уæд та дыууæ чъирийы æрæвæрынц. Мæнæ 
уырысмæ куыд сбуц кæнынц уазæджы дзул æмæ цæххæй, афтæ махмæ 
та æртæ чъирийы вæййы. Мæнæ дзы дæуæн иу хай рахастой... 
Лигачёв æм лæмбынæг хъусы, йæ кард æмæ вилкæ стъолыл 
нæма æрæвæрдта, æмæ сæ йе ’нгуылдзтæй тынгæй-тынгдæр куыд 
æлхъивы, уый уынын. Одинцовмæ бакаст: 
— Æз уæм дæлæ Мæскуыйæ хорздзинады тыххæй куы ссыдтæн, 
уæд уын мæ фенд ахæм хъыг цæмæн уыд, ирон æгъдаумæ гæсгæ 
мын цæуылнæ æрæвæрдтат фынгыл æртæ чъирийы?.. 
Уыцы бафарст мæнæн дæр æмæ Митинæн дæр куыд æхсызгон 
уыди, куыд æхсызгон уыди! 
Одинцовы цæсгом та сырххъулон афæлдæхт, йæхимидæг стыхст, 
æрæджиау загъта: 
— Нæ зынаргъ Егор, мах фæндыдис, куыд хуыздæр у, афтæ... 
Цæгæрайы-фырт йæ бынатæй фестад, махмæ рацыд æмæ дын 
мын афтæ: 
— Рæвдз искуыцæй æнæхъæн æртæ чъирийы æрбахæццæ кæн. 
Дæ иу къах — уым, дæ иннæ къах та - ам... Ссæдз минуты дын. 
Æз та йын афтæ зæгьын: 
— Мах абон сæумæрайсом ацы фынджы хæринæгтæ цæттæ 
кæнын куы райдыдтам, уæд не ’мхуызон нæ уæлхъус лæууыдысты 
санэпидстанцæйы æмæ Æдасдзинады комитеты кусджытæ. Хыс- 
сæйæ дæр æмæ цыхтæй дæр пробæтæ систой. Цалынмæ уыдоны 
агурæм, цалынмæ ’рбацæуой... Æнæ уыдонæй дæр тагъд-тагъд акæ- 
нæн ис, кæд Лигачсвы ныхæстыл адардзыстут, уæд, фæлæ ныр 
фынгыл чи ис, ахæм хæрзхъæд нын куы нæ рауайой, уæд йæ цæс- 
ты нæ бафтдзыстæм? 
Митин дæр мæ фарс рахæцыд: 
— Михаил Гацыры фырт, нæ уазæджы аккаг æртæ чъирийы 
скæнын нæ тынг куы бафæнда, уæддæр уый ссæдз минутмæ нæ 
116 

бон нæ бæуыдзæн, сæйрагдæр та санэпидстанцæ æмæ нын Æдас- 
дзинады комитет хъæбæрæй загьтой, æнæ уыдон уазæгæн иу хæ- 
ринаг кæнынмæ дæр пецы цур куыд нæ балæууæм, афтæ. Фæлтау 
афтæ бакæнæм: ныр æй, æцæгæйдæр, исты ныхæстыл адарут, мах 
та райсом ацафон Хуымæллæгæй уе ссыдмæ, мæнæ раздæр куыд 
бауынаффæ кодтам, ахæм ирон фынг æрæвæрдзыстæм. Æцæг дзы 
хъыбылы кой нал уыдзæн... 
Цæгæрайы-фырт йæ сæр батылдта, стæй фæстæмæ йæ бынатмæ 
здæхыныл æгæр фæстиат кæны, уый, æвæццæгæн, бамбæрста æмæ 
æмбæрзæныл иуварс мæсты хæст акодта, стæй йæ бынаты фæтъæ- 
пæн, махырдæм ма иу хатт ракаст, афтæмæй. 
Дыккаг бон. Хуымæллæг, колхозы æхсыры-товарон фермæ. 
Мысы колхозы уæды сæрдар Кæсæбиты Руслан: 
- Уымæй размæ æз ахæм къуыри нæ хъуыды кæнын, нæ обко- 
мы фыццаг секретарь Одинцов мах кæд нæ бабæрæг кодта. Цы- 
дæр æххуыстæ дæр дзы зонæм. Мæн-иу йемæ райста æмæ-иу фос- 
дарджытимæ фæныхас кодта, кæвдæстыл-иу æрзылд. Уæд нæ къу- 
хы цыдæртæ æфтыд, цыдæртæ архайдтам кусæг адæмæн хъæугæ 
уавæртæ аразыныл, куысты уавæртæ фæхуыздæр кæныныл. Æмæ 
уæд цæмæй хæйрæг уыдтæн, цы йæ зæрды уыдис, уый. Фæлæ мæм 
иу бон партийы обкомæй куы æрдзырдтой, партийы ЦК-йы сек- 
ретарь Ирыстонмæ ссæуы æмæ йæ сымахмæ уæ фермæ æмæ меха- 
низацигонд ток фенынмæ дæр нылласдзыстæм, зæгъгæ, уæд ма 
мын æй цы бамбарын хъуыд, уымæй размæ Одинцов махмæ афтæ 
арæх цæмæн сагьуыдис, уый. 
Ахæм стыр уазæг нæм æрцæуы, зæгьгæ, нæ фосдарджытæн куы 
загьтон, уæд сын æхсызгон уыд, сæрыстырæй мысыдысты, уымæй 
размæ нæм Хрущёв дæр кæй уыдис, уый, ныр та, дам, нæ бæс- 
тæйы æппæты стырдæр лæгтæй - иннæ, се ’ппæт хъæутæм ахæм 
кад нæ хауы. 
Бирæйæ æрцыдысты уыцы уалдзыгон бон, разæй Одинцов æмæ 
Лигачёв. Хуымæтæг лæг мæм фæкаст, уæзданæй ныхас кодта. Фер- 
мæйы кæртыл куы æрзылдис, нæ пълантæ нын куы федта, уæд 
мын мæ цонгыл æрхæцыд æмæ дын афтæ: 
- Æмбал сæрдар, ацы æппæт, æвæццæгæн, сæрмагондæй ме 
ссыдмæ скодтат... 
Хъазæн ныхас ын уыдис. Скъæттæй иуы йæ дзыпмæ нывнæлд- 
та, урс-урсид къухмæрзæн дзы систа æмæ дзы иу хъулон хъуджы 
фæтæн рагъ æрсæрфта. Къухмæрзæн æппындæр ницыхуызон фæ- 
цис, æмæ уæд зæрдиаг худт бакодта æмæ хъæрæй загьта: 
- Гъеныр мæ уырны, сæрдар, мæн тыххæй нæ, фæлæ æрвылбон 
дæр хъазуатон фæллой кæй кæнут, уый. Бузныг уын уый тыххæй... 
Сахаты бæрц фæныхас кодта мемæ се ’ппæты цур, фæфарста 
мæ, разыйæ нæ баззадис. Фæндыдис мæ, не стыр уазæг немæ ирон 
фынгыл куы абадтаид, уый. Уæливыхтæ скодтой нæ сылгоймæгтæ, 
иу фыркъа аргæвстам, нæхи æхсырæй ахст хъæбæр цыхтытæ æрæ- 
вæрдтам. Нæ бакуымдта, æцæг сырх къуыммæ бацыд, фынгтæ 
федта, чъиритæй, цыма дзы аходгæ кодта, уыйау ратыдта, арфæйы 
117 

ныхæстæ загьта æмæ рацыд. Уыцы дзаджджын фынгтæ хъомгæстæ 
æмæ хъугцуцджытæн баззадысты, дыккаг бон мын дзырдтой, йæ 
цæрæнбоны тыххæй, дам, ын скуывтам. 
Фермæйæ ацыдыстæм хъæуы иннæ фарс Цæлыччы быдыры 
астæу механизацигонд токмæ. Ам дæр та афтæ: æрзылд, федта, 
тынг фæдистæ кодта, фæфарста мæ цæмæйдæрты, йе ’ххуысгæнæг 
йæ фыстытæй дыууæ блокноты байдзаг кодта. 
Цæуынвæнд куы кодтой, уæд Одинцовмæ иуварсмæ бадзырд- 
тон, зæгьын, нæ уазæгæй æфсæрмы кæнын, æххормагæй куыд хъуа- 
мæ ацæуа, фермæйы абадын нæ бакуымдта, фæлæ дæлæ нæ хæдза- 
ры мæ мад дæр цыдæртæ сцæттæ кодта уый номыл. Уый мыл йæхи 
сцагьта, никуыдæм, дам, цæуинаг стæм, афонмæ горæты цæттæ 
сты нæ фынгтæ. Æз æй ахæм хуызæнæй никуыма федтон. Уымæй 
иу минут раздæр нæ уæлхъус машинæйæ рахызт мæ дзæбæх сыхаг 
Елойты Валерик, æмæ йæхи куыд курыхонæй равдыста, уымæ-ма 
кæс. Æвæццæгæн нын нæ быцæу Одинцовимæ фехъуыста æмæ 
уымæ нæ, фæлæ комкоммæ Лигачёвмæ бацыд, хатыр дзы ракуырдта 
æмæ йын уырыссагау загъта: 
- Мæн сымахмæ хъæуæй рарвыста мæнæ нæ сæрдары мад, æртæ 
чъирийы уæ номыл скодта æмæ, дам, æнæрбацæугæ ма фæуæд, 
кæннод, дам, ууыл дæр, Хрущёвыл цы æрцыд, уый куы ’рцæуа, 
уымæй тæрсын. 
- Æмæ цы ’рцыд Хрущёвыл? - ныддис кодта Лигачёв. 
Æмæ уæд Цæгæраты Михал фæразæй æмæ йын радзырдта, Хру- 
щёв, дам, Хæритоны нартхоры хуымтæ уынæг куы ссыд, уæд ацы 
фæндагыл æрбацыд, ауылты ацыд фæстæмæ дæр. Æцæг уæдæй 
фæстæмæ ирон адæммæ ныхасæн баззад, уæд, дам, фынгæй куы 
сыстад æмæ ма не ’гьдаумæ гæсгæ Къæсæры Уастырджийы сидт 
нуазын куы бакуымдтаид, уæд ыл ницы ’рцыдаид. Махæй куы 
ацыд, уæд æй систой йæ куыстæй... 
Лигачёв кæнæ мады коймæ, кæнæ та йыл Хрушёвы æмбисонд 
куы ’рцæуа, уымæй фæтарст, фæлæ загьта: 
- Цом, нæ сæрдары мады фенæм... 
Ам дæр бадын нæ бакуымдта, æцæг мæ мад Уæлыккæйы къу- 
хæй иу нуазæн ракуырдта, раарфæ йын кодта. Мæ сыхæгты ус, 
абон уæлæуыл нал ис, æвзæртæ дзураг уыд, уый-иу уыцы бон арæх 
æрымысыд: 
- Фаджыстæ, зæронд усмæ цыдысты æмæ йын иу дзыппы дзаг 
къафеттæ уæддæр æрбахастаиккой. Уыдон цавæр лæгтæ сты, и? 
Афтæ куы фæзæгъынц, ахæм хицæуттæн, дам, се ’хцатæ ракæл- 
бакæл фæкæнынц. Æрмæст лæджы ном хæсс, сылгоймаджы дæ 
быны скæн, æндæр дзы ницы фæхъæуы? 
Кæй зæгъын æй хъæуы, Лигачёв нæ нæртон ахæм æгьдауæн 
ницы зыдта, фæлæ йемæ чи уыд, уыдон та? Мæнмæ гæсгæ, Один- 
цовæй тарстысты нæхи ирондзинад равдисын... 
Уый Кæсæбиты кæрты йæ сæр хæрдмæ дæр нæ систа, уыцы 
тызмæгæй каст... 
118 

Уыцы бон та, фæссихор, партийы обкомы банкетон зал. 
Йæ мысинæгтæ дардцæр ахæццæ кодта Едзойты Хъазыбег: 
- Зноны хуызæн та Лигачёв æмæ йе ’мбæлттæ сихоры хæрдмæ 
байрæджы кодтой, æмæ та нæ уæливыхтæ æмæ дзидзатæ пецы сæр 
æмæ духовкæйæ нæ райстам. Æз мæхинымæр хъуыды кодтон, зæ- 
гьын, кæд Хуымæллæджы сты, уæд сæ Кæсæбитæ афтæ тагъд-тагьд 
нæ рауадздзысты æнæсбуцгæнгæ. Уалынмæ фæзындысты, ныр та 
дачæйы кæртæй мидæмæ нал æмæ нал цыдысты. Лигачёв бæрз 
бæласы зæронд къодахыл йæхи æруагьта, цæуылдæр сын уым Чел- 
дыты Алыксандримæ ныхас бацайдагь. Одинцов æрбауад мидæмæ, 
хабæрттæ куыд сты, зæгъгæ, нæ афарста, стæй сæм фæстæмæ аз- 
дæхт. Лигачёв уырдæм графины дон рахæссын кодта, йæ къухтæ 
ныхсадта, цæмæндæр æй хисæрфæн нæ бахъуыд, цъæх кæрдæгмæ 
сæ æрцагъта, доны æртæхтæ-иу хурмæ ферттывтой. 
Мах знон Цæгæраты Михалæн куыддæриддæр загътам, афтæ 
бакодтам: сыгьдæг ирон фынг æрæвæрдтам, нæ менюйы фыццаг 
бонмæ цы хæринæгтæ æмæ нозтытæ уыд, уыдон дзы. Æмæ ныр 
мæнæн дæр æмæ Митинæн дæр цымыдисаг уыд иу хъуыддаг: цы 
кæндзæн Лигачёв, цы зæгъдзæн, куы ’рбацæуа, уæд. Æмбæрзæны 
фæстæйæ хъахъхъæнæм. Мæнæ ’рбацыд, бæрзонд бæзæрхыг лæг, 
фынджы цур æрлæууыд, иуцасдæр æм æнæдзургæйæ уæлейæ бынмæ 
фæкаст, стæй, йæ фæстæ чи лæууыд, уыдонмæ разылд: 
- Æз, куыд æй зонут, афтæмæй бирæ фæцардтæн, бирæ фед- 
тон, бирæ кадджын фынгтыл дæр бадтæн... Мæнæ мæ ацы сау 
еугæфæй, мæнæ ацы кæсæгтæй, уæлдайдæр уæ физонджытæй дисы 
нæ бафтаудзыстут... Мæнæн ацы фынгыл æппæтæй зынаргъдæр 
сты мæнæ уæ ирон æртæ чъирийы... 
Кæртæй банкетон залмæ куы ’рбахызтысты, уæд Митин Ми- 
халы хъусы бадзырдта, дæхæдæг, дам, ма-иу хистæрæн сбад æмæ 
фынг ирон æгьдаумæ гæсгæ ахæсс. Уый бахудти æмæ Одинцовмæ 
ацамыдта сæрæй, кæд, дам, зæгьа, уæд. Нæ загьта. Йæхæдæг та 
хистæры хæстæ йæхимæ райста. Нæдæр Хуыцауы кой, нæдæр Уас- 
тырджийы... Æрмæст æртыккаг сидт Лигачёвы цæрæнбоны тых- 
хæй куы загъта æмæ сидты бар Челдыты Алыксандрмæ куы 
’рхæццæ, уæд уый уазæгæн ирон дзырдуаты рæсугьддæр арфæйы 
ныхæстæ ссардта, стæй йын Бынатыхицауы номæй нуазæн радта, 
афтæ, дам, æмбæлы махмæ, Ирыстоны. Уый йæ райста, дзуаппон 
арфæ ракодта, ахуыпп дзы кодта æмæ йæ дзагæй фæстæмæ æрæ- 
вæрдта стъолыл. Цыдæр æнкъард нæм фæкасти нæ уазæг... 
Раст зæгъын хъæуы, æртыккаг бон, йæ цæуæн боны, фынгыл 
йæхæдæг фæстагмæ хрусталон агуывзæ йæ тæккæ дзаг бакæнын 
кодта коньякæй, сыстади æмæ сидт загьта ирон адæмы цæрæнбо- 
ны тыххæй, раарфæ кодта, уал боны йемæ фынгыл чи фæбадт, 
уыдонæн, стæй фынгтæ чи арæзта, уыдонæн, ома мæнæн æмæ 
Митинæн, загьта, тынг, дам, мæ суазæг кодтат. Æмæ уыцы стыр 
агуывзæ йæ тæккæ бынæй банызта. Куы сыстадысты, уæд та сæр- 
магондæй бацагуырдта хæринаггæнджыты, æмæ йæ мах уыдоны 
цурмæ бакодтам, се ’ппæты къухтæ дæр райста. 
119 

Æз ма уыцы бæрзонд бынаты уый фæстæ дæр къорд азы ба- 
куыстон, бирæ зынаргь уазджытæ нæм фæцыд ЦК-йæ, нæ бæс- 
тæйы Министрты Советæй. Фæлæ дзы-иу зыбыты иунæджы сæр 
никуы æрцахста, мæнæ нын фынджы уæлхъус чи фæлæггад кодта, 
уыдонæн дыууæ арфæйы ныхасы зæгьын. Æрмæст Лигачёв сарæхст 
уымæ, æрмæст уый разынд æппæтæй уæздандæр æмæ ’рхъуыды- 
джындæр. 
Цæййаргь уыд æрмæст йæ фиппаинаг дæр: «Знон нæ колхозы 
сæрдары кæрты дæр фынгыл æрбадын хъуыд. Раст нæ бакодтам, 
фæсмон ма кæнын. Мæ бæсты-иу дзы хатыр ракурут!» 
Цалдæр боны фæстæ Одинцовмæ Мæскуымæ фæсидтысты. 
Фæстæмæ куы раздæхт, уæд иу райсом Митины ’рбахуыдта йæ- 
химæ. Уый йæ ’нкъардæй баййæфта. Куыд сбæрæг, афтæмæй йын 
Кремлы Лигачев тынг уайдзæфы ныхæстæ загъта, цы адæмы сæр- 
гьы лæууыс, уыдоны рæсугьд æгьдæуттæ кæй нæ зоны, уый тых- 
хæй, дам, æз дæ бæсты стъолы уæлхъус сырх кодтон... 
Дыккаг бон та æрцыд Хуымæллæгмæ, колхозы сæрдар Русла- 
нимæ сæмбæлд, Лигачёвы раз, дам, нæ кæй ницæмæй фæкъæм- 
дзæстыг кодтай, уый тыхæй йын бузныджы ныхæстæ загъта. Фæ- 
стæдæр Руслан куыд мысыд, афтæмæй, дам, æй ахæм æфсæрм- 
хуызæй æз фыццаг хатт федтон... 
ФÆСНЫХАС 
Уыцы стыр лæгтæ дыууæйæ дæр мæ хъæуæй аздæхтысты зæр- 
дæрухсæй. Хрущёвы зæрдæмæ фæцыд нæ уазæгуарзондзинад, йæхи 
цæстытæй федта Хæритоны æлутоны нартхоры хуымтæ æмæ йын 
фынгыл бадгæйæ партийы обкомы секретарь Хъæбæлоты Билар 
йæ хъусы куы бадзырдта, цæй æмæ та Хæритонæн дыккаг хатт дæр 
Геройы ном ратт, зæгъгæ, уæд хъуыды дæр нæ акодта, сразы ис. 
Уый фæстæ йыл цы бæллæхтæ ’рцыд, йæ бынаты Брежнев куыд 
æрбадт, уый алчидæр зоны. Фæлæ уæддæр уæды партийы обком 
бацæттæ кодта, Хæритонæн дыккаг Геройы ном райсынæн цыдæ- 
риддæр хъæуы, уыцы гæххæттытæ æмæ сæ хъæууон хæдзарады хайа- 
ды сæргьлæууæг Дыгуры Никъала йæхæдæг Мæскуымæ аласта. 
Куы ссыди, уæд радзырдта, уыцы дынджыр æфсæрджын Бреж- 
нев, дам, нын нæ гæххæтытæ разыввытт кодта, мах, дам, колхозо- 
нæн дыууæ хатты Геройы ном нæ дæттæм... 
Лигачёвæй та мæ хъæу хорз æххуыстæ зоны. Мæнæ цы зæгьы 
уый тыххæй колхозы сæрдар Кæсæбиты Руслан: 
- Фермæйы кæрты ма лæууыдыстæм, афтæ мæм Лигачёв фæс- 
тæмæ раздæхт æмæ мæ фæрсы, цы хъуаг, дам, дæ, цæмæй дын у 
мæ бон баххуыс кæнын. Æз æм бауæндыдтæн, зæгьын, бирæ цы- 
дæртæ нæ саразын хъæуы, фæлæ нæм бульдозер æмæ экскаватор 
нæй, уыдоны аргъ нæм æхцайы фæрæзтæ нæма бамбырд... 
Фæндараст ын куы загьтам, уæд къуыри дæр нæма рацыд, афтæ 
нæм Мæскуыйæ сдзырдтой Лигачсвы номæй, искæйы, дам, æрæр- 
витут. Нæ бригадиртæй иу, Бызыккаты Феликс, дыккаг бон уым 
120 

балæууыд, йæ кабинетмæ йæ бахуыдта, бацин ыл кодта, зæрдиа- 
гæй, дам, æрымысыд, ирон хъæуы йыл адæм æхсызгонæй куыд 
сæмбæлдысты, уый, æз, дам, æй Кремлы се ’ппæтæн дæр радзырд- 
тон. Йæ ныхас сæххæст кодта, мæйы æмгьуыдмæ райстам бульдо- 
зер æмæ экскаватор. Уыцы бонты нæм бæстæйы алы кæрæттæй 
цæуын райдыдтой, сæ фылдæр обкомты дыккаг секретарьтæ, хъæу- 
уон хæдзарады разамонджытæ, уæ фæлтæрддзинад, дам, нæ базо- 
нын фæнды. Семæ-иу уыдысты мыхуыры кусджытæ дæр. Уый кæй 
хъæппæрис у, уый нын цы зонын хъуыди. Æз, иуæй, уымæй сæ- 
рыстыр уыдтæн, иннæмæй сæ тыхсгæ кодтон: мах ирон адæм стæм 
æмæ дæм дард искуыцæй уазæг куы ссæуа, уæд æй æнæ сбуц кæнгæ 
куыд ауадздзынæ. Æмæ-иу сæ нæхимæ ахуыдтон, уыцы бонты мæ 
мад Уæлыккæ чъиритæ æмæ фыдджынтæ йеддæмæ ницавæруал 
хæринаг кодта, уыдон-иу сæ зæрдæмæ тынг фæцыдысты. Мæхи- 
цæн мын Лигачёвы фæдзæхстмæ гæсгæ скодтой гæххæттытæ, Со- 
циалистон Фæллойады Хъæбатыры ном мын уыдысты раттинаг. 
Ницы дзы рауад. Нæ хицауадæй мын кæйдæр цæст нæ бауарзта. 
Чи уыди, цæмæн мын афтæ бакодта, уый дæ ницæмæн хъæуы. 
Хуыцауы бар æй бакодтон... 
О, мæнæ ма дын цæй тыххæй зæгъинаг уыдтæн... Мæхицæн 
дæр мын æй Мæскуыйы цæрæг ирон дзырдта. Цæвиттон, нæ де- 
путаттæй иу - Чехойты Анатолийæн, дам, юбилей уыдис æмæ нæ 
ресторанмæ бахуыдта. Æрдæгбадт дæр нæма уыдыстæм, афтæ уыр- 
дæм æрбафтыд Лигачёв дæр. Фынджы хистæр Реуазты Сослан, ахæм 
уазæджы буцгæнгæйæ, куыннæ хъуамæ сыстадаид, йæхи цурмæ 
йæ ’рбацæуын кодта æмæ йын афтæ зæгъы, æз, дам, æй зонын, ды 
ардæм æнæхонæгæй кæй не ’рбацыдаис, уый, ай та ирон фынг у, 
махмæ та Ирыстоны ахæм æгьдау ис: хуынд уазæг куы байрæджы 
кæны, уæд æм иварæн нуазæн авæрынц. Лигачёв йемæ сразы, йæ 
сæр батылдта, уыцы æнæдзургæйæ, дам, æй анызта, стæй йын за- 
къускæйæн чъирийы хай авæрдтой. Куы йæ аныхъуырдта, уæд йæ 
цæстæнгас фынджы бадджытыл ахаста æмæ загьта: 
- Æз къорд азы размæ уæ диссаджы Ирыстоны уыдтæн æмæ 
уын хъыг ма уæд, фæлæ æз уæд уым цы чъиритæ бахордтон, 
уыдонмæ ацы чъиритæ тынг дард лæууынц сæ уындæй дæр, сæ 
адæй дæр... 
Мæнæй ныр никуыуал ферох уыдзысты Хуымæллæджы фæл- 
лойгæнджытæ. Уыдон сты хæларзæрдæ, фæллойуарзаг æмæ уазæг- 
уарзон адæм... 
Р.8. Ацы бонты нæ хъæуы кад фæцудыдта, фыццаджы хуызæн 
фæллойгæнджытæ нæм нал ис æмæ ма нæм тагьд рæстæджы Хру- 
щёв æмæ Лигачёвы хуызæн уазджытæ ссæуа, ууыл цæмæндæр не 
’ууæндын. Куыд тынг мæ фæнды, куы фæрæдийын, уый! 
2010 аз, август 

''«&ЖП&* 
ФÆСНОМ 
Уацау 
Дæуæн нæ зонын, мæ кæсæг, фæлæ мæнæн гыццылæй нырмæ 
цымыдисаг уыд, мæ алыварс цы адæм цард, уыдоны фæснæмтты 
равзæрд. Æмæ мæнæ цы бафиппайдтон: кæд иу мыггагæй бирæ 
кæйдæрты фæзонынц, уæд фæсном та фæхауы æрмæст иу хицæн 
адæймагмæ, æмæ йын уый февдисы йæ æнæфæивддзаг миниу- 
джытæ: йæ уды, йæ цæсгом æмæ йæ гуырысконды, суанг йæ ба- 
худт, йе схуыфт æмæ йе ’рыхснырсты дæр ма. Фыссæг Хъуылаты 
Созырыхъомæ ис радзырд «Дыууæ къæрныхы». Мæнæ цы хуызы 
æвдисы уый йæ хъайтарты: «Парсайы сæ хъæуы хуыдтой Дæли- 
мон, къаннæг æмæ хин лæг кæй уыдис, уый тыххæй. Палайы хуыд- 
той Кæфой, йæ дзых чысыл хæлиу кæй дардта, уый тыххæй». 
Иу фæсном дæр æнæ исты æфсонæй нæ фæзыны. Фæлæ иугæр 
фæзындис, зæгьгæ, уæд ныффидар вæййы, адæм æй дзыхæй-дзыхмæ 
айсынц, адæймаг йæхæдæг нал вæййы, уæддæр ма йæ уыцы номæй 
фæмысынц, уыцы номæй йын фæамонынц йæ фæстагæтты дæр. 
Мамсыраты Дæбе йæ хуыздæр радзырд «Хъæндил»-ы фыссы: 
«Адæм ном æвæрынмæ куы æрæмбырд сты, уæд дзы куыд нæ уыда- 
ид хорз нæмттæ! Бирæ фæрахъуыды-бахъуыдыйы фæстæ æвзæрст 
æрцыд ном «Чермен». Фæлæ, кæд ныййарджытæ дæр æмæ ном- 
æвæрджытæ дæр цыфæнды архайд кодтой, уæддæр уыцы ном фе- 
сæфт. Кæддæр чидæр цæмæндæр лæппуйы «Хъæндил» рахуыдта 
æмæ уæдæй фæстæмæ Хъæндилæй баззад. Фыд мæсты кодта, æлгьы- 
ста. Лæппу куы фæхъомыл, уæд йæхæдæг дæр мæсты кæнын рай- 
дыдта, Хъæндилæй йæм чи дзырдта, уыдоны-иу нæмынмæ дæр 
рахъавыд, фæлæ-иу йæхæдæг нады фæцис æмæ сæ уæд ныхъхъуытты 
уагьта. Ныййарджытæ дæр æрсабыр сты æмæ йæ фæстагмæ сæхæ- 
дæг дæр Хъæндил хонын райдыдтой...» 
Фæснæмттæ канд хицæн адæймæгтыл не ’вæрдæуыд. Чеджем- 
ты Геор æй бафиппайдта: «Нæ рагфыдæлтæм мæнæ ахæм миниуæг 
уыди: хъазгæмхасæнты-иу иу хъæуы цæрджытæ иннæ хъæуы цæр- 
джыты, иу коймæгтæ иннæ коймæгты рахуыдтой цавæрдæр æна- 
хуыр номæй. Кæрæдзиимæ фембæлгæйæ-иу хъуамæ загьтаиккой: 
- Уæ бон хорз, Зилгæйы родгæстæ. 
— Куыд стут, гæды Куырттатæ? 
122 

- Цы фестут, хъал Тæгиатæ? 
- Байрайат, тæрсаг Хуымæллæг...» 
Æмæ афтæ дарддæр. Ныртæккæ дæр ахæм цыдæр нæмттæ ис 
Брутыл, Олгинскæйыл, Ногирыл, Джызæлыл... 
Фæснæмттæн сæ фылдæр рацæуынц мадæлтæй æмæ вæййынц 
уыдонæн сæ цин æмæ сæ сæрыстырдзинад æвдисæг. Адæм кæй 
раттынц, уыдон та фылдæр хатт февдисынц искæй хъæнтæ, кæнæ 
искæй иставæр æнæуаг ми, арæхдæр, хицауы бынаты чи вæййы, 
уыдоны. 
Мæнмæ афтæ кæсы, цыма Ирыстонæй фылдæр фæснæмттæ 
никуы ис. Уыдон сты, кæрæдзийæн цас аргь кæнæм, кæнæ кæ- 
рæдзийы цас нæ уарзæм, сæйрагдæр та цавæр дуджы цæрæм, уымæн 
ирд æвдисæн, стæй адæмон сфæлдыстады иу хуыз. 
Ууыл дзуры мæ цыбыр уацау дæр... 
ФЫЦЦАГ ХАЙ 
Рагацау мæ хæлæрттæй кæмæндæрты ныффæдзæхстон, зæгьын, 
уæ хъæуты-ма мын, фæснæмттæ кæмæн ис, уыдоны номхыгъд скæ- 
нут, кæд гæнæн ис, уæд мын иуæй-иу фæснæмтты равзæрды тых- 
хæй кæнæ радзурут, кæнæ та ныффыссут: кæд райхъуыст фыццаг 
хатт, кæй дзыхæй схауд, цы нысаниуæг ын ис. Дыууæйæ мын дзы 
не сразы сты - Ног Бæтæхъойыхъæу æмæ Олгинскæйæ, мыййаг, 
дам, сын хъыг куы фæуа, сæхи тыххæй куы бакæсой, уæд, чи- 
дæртæ, дам, дзы мæсты фæкæнынц, уыцы номæй сæм куы сдзу- 
рынц, уæд... 
Мæнæн уæлдай цымыдисагдæр уыдис, мах разæй чи цард, абон 
не ’хсæн чи нал ис, уыдон цавæр фæснæмттæ хастой, уый базо- 
нын. Æмæ уæд æххуысагур мæ тъæпп фæцыдис нæ хъæуы хистæр- 
тæй иу - Дзгойты Аслæнбегыл. Иу изæр æм телефонæй ныдз- 
дзырдтон, мæ курдиат ын загътон, æмæ мын уый къуырийы æм- 
гъуыдмæ мæ ныццыдмæ уыдоны номхыгьд скодта. Сæ мыггæгтæ, 
се ’цæг нæмттæ дæр дзы ис: 
Борыхъаты Акка (Алыксандр) - Сæгьгæс 
Цырыхаты Валодя - Бичъо 
Томайты Махар - Джоджыхъо 
Æгайты Азæмæт — Ботъи 
Слонаты Хадзымæт - Цыбыр 
Бадриаты Хасанбег - Немахълаца 
Бедойты Михал - Бигьа 
Гугкаты Алихан - Алкуын 
Æлбегаты Хасæхъо — Æнхъæл 
Майрæмыхъуаты Митя - Гытджын 
Æлбегаты Юри - Гота 
Æлбегаты Алихан - Дидаттæ 
Кокуаты Дзамболат - Кутакк 
Кцойты Барис — Гырго 
Созанаты Валодя — Гæды 
123 

Бызыккаты Ирбег - Бындзахсæг 
Бадриаты Хъазыбег - Мичурин 
Æлбегаты Виктор - Биттыр 
Дзгойты Коля - Тебло 
Бедойты Андрей - Дзиба 
Æлбегаты Альберт - Джан 
Дзампаты Уырызмæг - Будза 
Æгайты Эльбрус - Æбу... 
СÆГЬГÆС, ЦЫБЫР, БЫРАУ 
- Се ’ппæтæн ахæм æнахуыр дыккаг нæмттæ цæмæн радтой, 
уый нæ зонын, - загьта мын Аслæнбег, - гыццыл ма куы уыдтæн, 
саби, уæд сæ-иу хъуыстон, фæлæ уый кæд æмæ кæд уыдис, кæй- 
дæр загьдау, зноны лæппу нал дæн, дысон æхсæвæрæн цы бахорд- 
тон, уый дæр мæ куы ферох... 
Сæгъгæс нæ тæккæ сыхаг уыдис, махæй æртæ хæдзары уæлдæр 
цард, æз ма йæ æрæййæфтон. Мæ мад Мæсирæт-иу дзырдта, си- 
дзæрæй, дам, хъомыл кодта, йæ сабибонтæ, дам, сæгъгæсæй æрвы- 
ста. Йæхæдæг дæр, дам-иу, арæх мысыд, æз, дам, адæмы астæу нæ, 
фæлæ сæгьты астæу схъомыл дæн дæлæ Ганинæйы къуыбыры 
фæрстыл хъæугæрон. 
Нæ сыхаг уыд Слонты Хадзымæт дæр - Цыбыр. Йе ’цæг но- 
мæй йæм искуы исчи сдзырдта, зæгьгæ, æз уый нæ хъуыды кæ- 
нын. Ам æй алчидæр зыдта: нæ хъæуы уымæй къаддæр ас адæй- 
маг нæ уыд. Дамир, ды цæй бæрзæндæн дæ?.. Гъемæ дæуæн, мацы 
мæ уа, дæ риуы уæллаг цæппузырмæ дæр нæ хæццæ кодтаид, 
уымæн йе ’рцыдмæ фæцæрай. Уæртæ тæккæ тигъыл цард, æмæ 
ныр искуы-иу хатт йæ кой куы рацæуы, уæд мæ цæстытыл ауайы 
сæ дуармæ акъацийы къодахыл бадгæ, йæ мæллæг фæсонтæ-иу 
сæ хъæдын къулыл баныхæстысты. Зæрондæй йæ, мæгуыр, йæ 
цот горæты балæууын кодтой. Æз ын йæ зианы уыдтæн, нæ сы- 
хæй мæрддзыгой ацыд. Чырыны бынтондæр ныггыццыл ис. Йæ 
чырыныл дæр ын цыппарæй нæ, фæлæ дыууæйæ схæцыдысты, 
афтæ рог уыдис... 
Хуыздæр зонын, мемæ чи куыста, уыдонæй кæйдæрты фæс- 
нæмттæ. Сымах, Дауыратæ, Цæллаггатимæ æрвадиуæг нæ кæнут? 
Кæнут. Уæдæ уæд Викторы зыдтаис. Бауырнæд дæ, æз йæхицæй 
уæздандæр æмæ къухджындæр адæймагыл нæма сæмбæлдтæн. 
Машинæ æмæ тракторы хæйттæй цалцæг кæнынмæ кæцымæ нæ 
арæхсти, иу ахæм нæ уыдис. Зест æм бахæссай, æфсæйнаг хæтæл 
æм бахæссай, уайтагъд-иу æй ахуынкъ кодта, кæнæ та - алыг. Иу 
заман кæйдæр дзыхæй æппæлды хуызы уыцы дзырд схаудта: 
- Бырау дæ æмæ бырау, Виктор! 
Уайтагъд цалцæггæнæн æрмадзтыл уый ахъæр ис, баныхæсти 
йыл. Уымæй фæстæмæ-иу æм уыцы фæсномæй куы сдзырдтаис, 
уæд-иу фæлмæн бахудт. 
Æз дæр кæйдæртау рифмæтæй фæхъазын æмæ мын иухатт лæп- 
путæ афтæ зæгьынц, Бырауыл, дам, ма йæ райгуырæн бонмæ исты 
124 

æмдзæвгæ ацъапп кæн. Иу чысыл фынг ын сарæзтам, æрмадзты 
фале цъæх нæууыл бадтыстæм æмæ йын æй уым бакастæн. Ныф- 
сæрмытæ ис, мæгуыр... Уыцы тетрады сыф уæдæй нырмæ не скъап- 
пы лæгьзтæй иуы арф ран æвæрдæй фæлæууыд. Иу скъуыддзаг 
дын дзы бакæсон... 
Болт ызгсе ксенын нсе уагъта, 
Алы бон — ссердгсе. 
Знон та йын Дыбыдта загъта: 
«Алыг-ма йсе ксен...» 
Уый дзсебуг, зубиме райста, 
Бавнселдта лсегау. 
Æмсе болт късертгай фсехаудта... 
Фесгуыхт та Бырау... 
Ацы Бырауæн йæ сыхаг, не ’мкусæг Æлбегаты Дидаттæйæ йе 
’цæг ном куыд ферох, уый никуы фехъуыстай?.. Беслæныхъæуæй 
Хуымæллæгмæ дын иу лæг æрцыдис. Уæд ма ацы Дидаттæ бульдо- 
зерыл куыста, æмæ йæ уыцы лæг дæр уый тыххæй агуырдта. Чи 
йын æй бацамыдта, уый йын, æвæццæгæн, ныффæдзæхста, Али- 
хан, дам, хуыйны æмæ йæм-иу, Дидаттæ, зæгьгæ, ма фæрæди, куы 
йын фæхъыг уа. 
Дидаттæ уынджы тигъыл лæуд фæцис, æмæ йæ уазæг фæрсы: 
- Бахатыр кæн, хорз лæг, ам та Æлбегаты Алихан кæм цæры? 
Дидаттæ хъуыдыты аныгьуылд, стæй æрæджиау афтæ бакодта: 
- Æз мæхæдæг дæр Æлбегатæй дæн æмæ ам, Хуымæллæджы, 
ме ’рвадæлтæй иуы дæр ахæм номимæ никæй зонын... 
Уазæг стыхст: 
- Мæнæн, чи йæ зоны, ахæм афтæ загьта, уым æмæ, дам, уым 
цæры, афтæ йæ хонынц. Ау, уæдæ дзæгьæл цыд фæдæн? 
- Цы кусæг у, уый дын нæ загьта? Уагæры дæ афтæ æхсызгон 
цæмæн бахъуыд? 
- Бульдозер æм ис уыцы Алиханмæ... 
Æмæ, дам, уæд Дидаттæ йæ къухтæ кæрæдзиуыл ныццавта: 
- Мæнæ мыл мæрдырох куыд бахæцыдис! Уый æз мæхæдæг 
куы дæн!.. 
Гъе, ахæм худæджы хабæрттæ... Мæнæ ма дын иу ахæм диссаг 
радзурон. Дæлæ ма дæлæсыхаг Дилойы хъуыды кæныс? 
- Куыннæ кæнын?! Дауыраты хæрæфырт уыдис... 
- Уæдæ-ма мын зæгь: Дило йе ’цæг ном уыдис, æви йæ фæс- 
ном? 
- Уый дын нæ зæгьдзынæн... 
- Гъе, кæсыс? Æмæ йæ ды нæ зоныс, уый диссаг нæу, фæлæ 
уый йæхи ус Женя дæр бирæ азты нæ зыдта. Йæхи ус! Дило йæ 
фæсном у, йе ’цæг ном та - Симон. Æмæ ныр сæ авд хъæбулæй 
æртæ хистæрæн сæ документты сæ фыды ном фыст у Дило, мад сæ 
ныффыссын кодта афтæ, хъæусоветмæ-иу фыццаг уый ссыди, иннæ 
цыппар кæстæры та «Симоновнæ» æмæ «Симоновичтæ» сты. Архи- 
вы, стæй хъæуы абоны администрацийы кусджытæн сæ сæртæ ра- 
125 

зилынц, Борыхъуатæ сæм сæ документтæ ивынмæ куы бацæуынц, 
уæд, кæцыйыл, дам, сæ баууæндой, уый нæ фæзонынц... 
Кæйдæрты тыххæй ма мын фæдзырдта Аслæнбег, стæй æрæ- 
джиау загьта: 
- Мæхи фæсномы тыххæй дын цы зæгъон, фæлæ, кæйдæр загъ- 
дау, æз мæрдты номхыгъды нæма дæн, дыккагæй та йæ, мæнмæ 
гæсгæ, дæхæдæг дæр зоныс... 
Зонын. Кæцыдæр аз ын æз, æхсæнадон уацхæссæг, йæ мад 
Мæсирæты тыххæй газетмæ уацхъуыд ныффыстон. Хæсты размæйы 
азты уый уыдис уæды фыццаг колхозты бригадиртæн сæ тæккæ 
хъуыстгонддæртæй иу. 1936 азы йæ фæхуыдтой Мæскуымæ колхо- 
зонты фыццаг съездмæ. Фембæлдис Сталин æмæ йæ мадимæ. Сæ 
дыууæимæ дæр йæ къам систа. Æз æй уæд мæхæдæг фарстон, зæ- 
гъын, дæ лæппуйæн дын ахæм æнахуыр фæсном чи радта - Асæпп. 
- Мæнæ мæхæдæг, - сæрыстырæй мын радзырдта уый, - гыц- 
цылæй-иу æй æз арæх разæнгард кодтон къахыл ауайынмæ: 
- Асæпп кæн, асæпп кæн, мæ къона! 
Йæхи-иу ауайын куы фæндыд, уæд-иу мæ хъæбысæй зæхмæ 
йæ быцъынæг тыдта: 
- Цом, ацæпп, ацæпп... Ома ауайæм. 
- Мæнмæ мæ мады номæй исчи куы сдзуры, уæд мын æхсыз- 
гон вæййы, - дзырдта мын нæ фембæлды кæрон Асæпп. - Иуæй- 
иутæ та ууыл цæмæндæр мæсты кæнын байдайынц... 
Йæ дыккаг номы тыххæй мæсты чи никуы сси, уый нæ, фæлæ 
ма дзы-иу сæрыстыр чи уъщ, уый мæ дзæнæтыбадинаг кæддæры 
хæлар Кокайты Виктор. Иæ фыд Къори хуынд. Мæ хæларæн йæхи 
хуызæн бæрзонд, домбæйттæ арæзт, фæтæнуæхск. Йæ фыртмæ йын 
фыццаг хатт, Къорийыфырт, зæгъгæ, чи сдзырдта, уый абон ни- 
чиуал хъуыды кæны, фæлæ йæ, æвæццæгæн, загъта, Къорийы фæз- 
минаг миниуджытæн йæхирдыгонау бирæ аргь кæнгæйæ. Ома ды 
хорз лæджы фырт дæ, Къорийыфырт. 
Мах дæр æм, йæ бирæ хæлæрттæ, иууылдæр уыцы номæй дзырдтам. 
Къорийыфырт тынг дæсны уыд кусарт кæнынмæ, - йæ фыдыл 
сахуыр. Æз ын фыс æргæвдгæйæ бирæ хæттыты уыдтæн кусæрт- 
таджы къæхтыл хæцæг æмæ-иу ын цымыдисæй кастæн кардимæ 
йæ къухы змæлдмæ. Ныр рагæй нал федтон, уый хуызæн афтæ 
рæвдз кусæрттаг чи ахæйттæ кæна, нæ фыдæлты æгъдаумæ гæсгæ 
сæ цины æмæ зианы фынгыл раст чи æрæвæра, ахæмы. 
Мæ хæлæрттæй бирæтимæ акодтон æз сиахсдзыд, фæлæ дзы 
Къорийыфырт йеддæмæ йæ кайыстæм кусарт никуы ничи акодта. 
Æз мæхæдæг дæр. Мæ хæларæй къорд хатты фехъуыстон мæнæ 
ацы уайдзæфы ныхæстæ: 
- Дæ бынаты афонмæ маймули сахуыр уыдаид... 
Стæй-иу, æвæццæгæн, фæтарст, куы мын фæхъыг уа, уымæй 
æмæ-иу æрæджиау уæзданæй хъуамæ загьтаид: 
- Уæвгæ, уый Хуыцауæй лæвæрд хъуыддаг у... 
Уый-иу йæ цыргъ кард нывонды хурхыл куы авæрдта, уæд-иу 
æз та мæ цæстытæ æхгæнынмæ фæдæн: уырдыгæй туг куыд ра- 
пæлхъ кæндзæн, уый фенын мæ-иу нæ фæндыдис. 
126 

Ныр дæр ма мæ цæстытыл ауайы, Къорийыфырт-иу гал куыд 
абырста, уый. Афтæ кодта: бæласмæ, кæнæ-иу æй исты фидар сагьд 
цæджындзмæ цыбыр бабаста, йæхæдæг-иу хæлиу алæууыд, йæ га- 
лиу къухæй-иу ын йæ рахиз сыкъайыл ныххæцыди, иннæ къухы 
æнгуылдзтæ-иу ын йæ фындзыхуынчъыты фæцавта, стæй-иу ын 
йæ сæр цæхгæр æрзылдта. Гал-иу, мæгуыр, уыцы æнæуынæрæй 
уæззау æрфæлдæхт, æмæ-иу ын уæд сыхы лæппутæ, цины хъæртæ 
кæнгæйæ, йæ къæхтæ бæттынмæ фесты. 
Мæ хъæуккæгтæ мæ гæды ныхас зæгьын нæ бауадздзысты: дом- 
бай лæппутæ уæддæр куыннæ уыдис Хуымæллæджы, фæлæ дзы 
уыцы хъуыддагмæ Къорийыфырт йеддæмæ ничи хаста йæ ныфс... 
Кæцыдæр аз нæ республикæмæ ссыдысты япойнаг хъæбысæй- 
хæцджытæ. Цалдæр боны фесты ам, стæй, фæстæмæ куы здæхты- 
сты, уый раззаг бон сæ хæхтæм аластой. Уым сын Гуысырайы 
хъæды æрдузы фынгтæ сæвæрдтой. Къорийыфырт дзы кусартгæ- 
нæг уыд. Зæрдæбын ирон сидтытæ дзы хъуысыд, арфæйы нуа- 
зæнтæ дзы уыд, Уататы Бибойы тæхгæ-нæргæ Уастырджийы зарæг 
дæр дзы азæлыди. 
Æрæджиау кæддæр фынджы хистæр, спортивон æхсæнад «Тыл- 
лæджы» сæрдар Баситы Барис сыстад, нуазæн æмæ базыг кæстæр- 
тæм алæвæрдта, стæй тæлмацгæнæгæн ныффæдзæхста, уазджытæм, 
дам-ма, ацы ирон æгьдауæн ирон фынгыл цы нысаниуæг ис, уый 
бамбарын кæн. Уазджытæ йæм лæмбынæг байхъуыстой, стæй дзы 
иу фæгæпп ласта æмæ хистæртæм æрхатыд: 
— Махæн дæр базыг асæттыны бар ратт... 
Фараст домбай япойнаг лæппуйы уыцы базыгыл фæрахæц-ба- 
хæц кодтой, фæраууæрд-баууæрд æй кодтой сæ къухты, фæлæ сын 
сæттын нæ бакуымдта. Æмæ уæд фынджы кæстæр - Къорийы- 
фырт - сыстад, йæ риуы æмбæрц æй систа, се ’ппæтмæ дæр æй 
равдыста. Дыууæ хатты йыл æрхæцыд, стæй æртыккаг хатт, æмæ 
уæд йæ къæрцц æгас Куырттаты комыл дæр фехъуыст. Япойнæгтæ 
йын сыстадысты æмæ йын лæугæйæ бирæ фемдзæгъд кодтой. 
Ууыл иу-фондз азы бæрц рацыд. Уæд Ирыстоны чи уыд, уыцы 
япойнаг хъæбысæйхæцджытæй кæцыдæр сси йæ бæстæйы спорти- 
вон разамонджытæй иу. Æрбацыд Мæскуымæ, æмæ дзы интервью 
райста газет «Советон спорт»-ы уацхæссæг, фæрсы йæ: 
— Фыццаг хатт куы уыдтæ нæ бæстæйы, уæд фæстæмæ цавæр 
æнкъарæнтимæ аздæхтæ, тынгдæр дæ зæрдыл цы бадардтай? 
Цыбыр дзуапп ын радта: 
— Прежде всего очень красивые и высокие горы, кавказское 
гостеприимство и силача-осетина с японским именем Корифрт... 
1984 азы Джеоргуыбайы фыццаг бонтæй иуы Виктор Цымы- 
тийы кæмæдæр зианы сæмбæлд. Фæстæмæ йæ хæдзармæ здæхт зонгæ 
лæппуйы рогхæдтулгæйы. Къостайыхъæуæй Фарныхъæуы астæу сæм 
иу расыг шофыр йе ’нтыдæй дзаг «ЗИЛ» комкоммæ сарæзта... 
Уымæй цалдæр боны раздæр Къорийыфырты йе ’рвад Сослан 
Фарныхъæуы йæ хæстæджыты нывонд гал æргæвдынмæ йемæ акод- 
та. Йæ кард фæсатар. Сослан-иу арæх æрæмысыд: 
127 

- Бынмæ ныккаст Къорийыфырт, йæ цæстæнгасыл бæрæг уыд, 
тынг хъыг ын кæй уыд, уый. Иуахæмы загъта: 
- Искуы мын æй фæстæмæ ’рбахæсдзысты... 
Йæ амардыл цасдæр куы рацыд, уæд ын иу уалдзыгон райсом 
уыцы кард йæ ингæныл æвæрдæй баййæфтой... 
Хуыцауæй разы, дзæбæх æмæ мын æнæниз у, мæ иннæ хæлар 
Сæлбиты Гоян. Мæнæ мын цы радзырдта уый та йе нахуыр номы 
тыххæй: 
- Сомы дын кæнын, Дамир, мæ дынджыр сæр дын фæрæты 
бын æрæвæрдзынæн, мæнæ мын ды ныртæккæйы сахатыл ме ’цæг 
ном кæд зæгьай, уæд... Кæсыс, нæ йæ зоныс, æмæ мæ даст сæр 
мæхицæн баззад. 
Мæныл хæсты тæккæ размæ ном сæвæрдта нæ хъæуы куырой- 
гæс Кокайты Моисей. Азтæ мыл куы рацыд, уæд æм иу бон сæр- 
магондæй уæртæ Кцойты куыроймæ бацыдтæн, зæгъын, зæгь-ма 
мын, уыцы æнахъинон зындзурæн ном мын кæцæй æрхъуыды 
кодтай, уый. Куыд мын радзырдта, афтæмæй йын уыд мæхъæлон 
æрдхорд æмæ мыл уый кадæн уымæн йæ ном - Озрамбег сæвæр- 
дта. Æз раздæр арæх цыдтæн Цæгат Кавказы алы горæттæм. Мæхъæ- 
лæттæ дæр сау шляпæтæ дарынц мæнæ мæн хуызæн æмæ-иу мæ 
сæхирдыгон фенхъæлдтой, бацин мыл-иу кодтой, фæлæ-иу куы 
базыдтой, кæцытæй дæн, уый, уæд-иу дисы бацыдысты: 
- Дæ мыггаг мах хуызæн, дæ ном дæр уæдæ мах хуызæн, дæ 
шляпæ дæр, афтæмæй та - ирон. Уый куыд у? 
Æмæ сын-иу уæд мæ номæвæрды хабар радзырдтон, æхсызго- 
нæй мæм-иу хъуыстой. Фæлæ... Фыццаг хатт скъоламæ куы ба- 
цыдтæн, уæд мæм æвдисæндар нæ уыд, ницы гæххæтт мын радтой 
мæ ныййарджытæ мемæ. Ахуыргæнæг мæ фæрсы: чи дæ, кæмæй 
дæ, дæ ном цы хуыйны? Æмæ йын загътон, кæй дæн Сæлбитæй, 
мæ ном та Озрамбег. Уый мæ, æвæццæгæн, хорз нæ бамбæрста 
æмæ мæ къласы журналы ныффыста Озрамбег нæ, фæлæ Узрам- 
бег. Номы фыццаг дамгъæ ивд æрцыд. Æмæ афтæмæй баззадтæн. 
Паспорт райсын афон мын куы ’рхæццæ, уæд милицæйы хайадмæ 
ссыдтæн, фæлæ сæм мæн тыххæй ницы разынд. Мæнæ раст дугъон 
бæхы дæндæгтæм куыд фæракæс-бакæс кæнынц, афтæ фæракæс- 
бакæс кодтой мæ дæндæгтæм дæр, стæй мæ дызæрдыгхуызæй ба- 
фарстой: 
- 1938 азы 5 майы райгуырдтæ, зæгьгæ, дæ ныффыссæм? 
Зæгьын, ныффыссут. Цы документ мын радтой, уым дæр мын 
мæ ном ныффыстой Узрамбег, фæлæ мæм, бауырнæд дæ, уыцы 
номæй дыууæ-æртæ хатты сдзырдтой нæ сыхаг чындз Бызыккаты 
Венерæ, стæй нæ уæллагварс цæрæг Бызыккаты Валодя. Æндæр - 
ничи. Мæн адæм зонынц мæ мады номæй: Гоян. Уыцы номæй мæм 
чи сдзуры, уый мын удыбæстæ æрхæссы, мæ уæздан, мæ фæлмæнтæ 
дзураг ныййарæджы мын мæ зæрдыл æрлæууын кæнынц... 
Æрмæг æмбырд кæнгæйæ ма уыдтæн нæ хъæуы æхсæнадон ку- 
сæнуаты дæр. Асæпп кæй скодта, уыцы номхыгьдыл ма мын иу- 
цалдæр бафтыдтой. 
128 

Борыхъуаты Зауырбег - Мумуся 
Мæнæй бирæ кæстæр нæу, цæргæ дæр мæм хæстæг кодта, фæлæ 
йын йе ’цæг ном, бауырнæд уæ, фыццаг хатт фехъуыстон. Æхсæз- 
авд адæймаджы бафарстон, зæгьын, нæ хъæуы ахæм æмæ ахæм чи у. 
Ничи йæ зыдта. Уыдæттæ йын дыккаг бон йæхицæн куы дзырд- 
тон, уæд бахудти æмæ загъта: 
— Мæнæ искуы куы амæлон, уæд-иу мын раздæр мæ цыртыл 
ме ’цæг ном ныффыссут, къæлæтты астæу та мæ мады ном - Му- 
муся. Уадз æмæ-иу искуы исчи уæлмæрды бадис кæна, уымæн 
уæртæ ирон лæджы замманай ном куы уыдис, мах та йæм гыццыл 
лæппуйы номæй дзырдтам йæ фæстаг бонмæ дæр, зæгьгæ. 
Абон æй Хуымæллæджы зонынц хæларзæрдæ æмæ уæздан адæй- 
магæй, Мумуся зианы бон ингæнкъахæг вæййы, стæй ингæны 
фæрстæ амайæг дæр, уæлмæрды ног ингæны уæлхъус фыццаг уымæн 
раарфæ кæнынц, уырдыгæй зианджынты хæдзармæ æппæты фæстæ 
уый раздæхы... 
Гугкаты Ханджери — Шарик, Гугкаты Бексолтан - Тузик 
Кæцыдæр аз уыцы Шарик æмæ Тузик иумæ фæндаггон фыд- 
былызы бахаудтой. Се ’рвадæлты лæппу Хæчъа сæ рынчындоны 
бабæрæг кодта. Фæстæмæ хъæумæ здæхгæйæ, автобусмæ куы ба- 
хызт, уæд дзы йæ зонгæ лæджы баййæфта. Ахæм рæстæг куыд 
вæййы, афтæ: куыд дæ, кæцæй цæуыс, цы хабæрттæ ис... 
Æмæ йын уæд Хæчъа радзырдта, афтæ æмæ, дам, афтæ, Шарик 
æмæ, дæм, нын Тузиччы чидæр машинæйæ скъуырдта, æвзæр 
цæфтæ фесты. Сæр, къæхтæ... 
Сæ разæй цы дыууæ сылгоймаджы бадт, уыдонæй иу фæстæмæ 
разылд: 
— Æмæ дыууæ дæр иу хæдзары куыйтæ уыдысты? 
Хæчъа йæ худын тыххæйты урæдта, фæлæ йын радзырдта, уыдон, 
дам, куыйтæ не сты, лæппутæ сты. 
— Уыцы Бексолтан мæ хорз зонгæ куы у. Æллæх-æллæх, æгæр 
тæригъæд у ахæм рæсугьд лæг уыдæттæн, - ныккатай кодта сыл- 
гоймаг æмæ йе ’мбалы хъусы цыдæртæ дзурыныл схæцыди. 
Дыдарты Аслæнбег — Арс 
Фарæстæм къласы уарзта нæ чызджытæй иу - Цæлойты Рим- 
мæйы. Се ’хсæн æз сусæг бастдзинад дардтон: сæ цыбыр писмотæ 
сын дыууæрдæм хастон. Дыууæйæ дæр мæнæй бирæ рæвдздæр 
уыдысты алгебрæмæ, æмæ-иу истæуыл куы стыхстæн, уæд-иу чы- 
сыл мæ былтæ базмæлын кодтон: 
— С-ы-ы-ы, Сы... 
Ома дæумæ дзурын, Арс. 
Кæнæ та: 
— Цъы... Цъы... 
Уæд та-иу Риммæмæ дзырдтон. 
Нæ тызмæг, нæ домаг ахуыргæнæг Хъæстуаты Динæ-иу ницæ- 
уыл фæгуырысхо, кæд мæ-иу фехъуыста, уæддæр-иу, æвæццæгæн, 
банхъæлдта, уыдон уынджы уынæртæ сты, зæгъгæ Уайтагъддæр- 
9 Дауыраты Дамир 
129 

иу гæххæтты гæбазыл куы сæ иу, куы сæ иннæ, кæнæ та-иу сæ 
дыууæ дæр хынцинаджы дзуапп фæстæты æрбалæвæрдтой. 
Хъыгагæн, къæбæлдзыгсæр сау лæппу Арс нал ис, фæлæ, хат- 
гай Риммæимæ куы сæмбæлæм, уæд та кæддæрау мæ былтæ баз- 
мæлын кæнын: 
- Цъы... 
Æмæ фенын, йæ цæстытæ цины уылæнтæй куыд айдзаг вæй- 
йынц, уый. 
Сæлбиты Виктор — Джунгли 
Мæ хъæуккæгтæ уæдæй нырмæ ’ндæр дис ницæуыл кæнынц: 
йæ фыд дæр, йæ мад дæр урсцъар, ай та сау-сауид, негр æмæ негр. 
Йæ фыд Барисы, дам-иу хъазгæйæ мæстæй мардтой, æвæццæгæн, 
дам, дæ хистæр лæппу дæхицæй нæу. Худтис-иу... Виктор Черно- 
мырдин нæ бæстæйы хицауады сæргьы куы ’рлæууыд, уæд Сæл- 
бийы-фыртмæ Джунглийæ нал дзырдтой, фæлæ, Черномырдин, 
зæгъгæ. Фæстаг йæ бæрзонд бынатæй куы фæцух, уæд та ай дæр 
фæстæмæ Джунглийæ агæпп ласта. Мæсты, дам, нæ кæны, йæ фæс- 
номæй йæм куы сдзурынц, уæд, æрмæст фæлмæн бахуды. 
Мæсты, дам, йæ фæсномыл йæ фыд Барис кодта. Бадур æй 
хуыдтой. Хуымæллæджы æмбисондæн баззад: сылгоймаг сæм цы- 
дæр курæг æрбацыд æмæ йæм, Бадур, зæгьгæ, фæрæдыд. Уый йæм 
ныккаст, йæ цæстытæ туджы разылдта æмæ йын афта: 
- Хъусыс, æз дæумæ мæ комдæл дæр нæ райхалин, мæ комдæл... 
Фæстаг фæсном сæвæрдæуыд бастдзинады телефонтæ цалцæг- 
гæнæг Бестауты Людвигыл — Къохтæ. 
Иу бон, дам, уый телыхъæдмæ сбырыд æмæ ’нæнхъæлæджы йæ 
хæрдмæбырæн къохтæ феуæгъд сты æмæ зæхмæ æрхаудтой. Уыцы 
рæстæг йæ бынты чи цыд, уыдонмæ æрдзырдта: 
- Дæлæ-ма мын мæ къохтæ фæстæмæ сæппарут... 
Уыдонмæ æрыгон лæппуйы къуыдайраг ныхасыхъæд худæг 
фæкаст, æмæ уыцы бонæй фæстæмæ Къохтæ сси йæ дыккаг ном... 
Хъайтмазты Эльбрусы ма хонынц Къула. Уымæн йæ сабибон- 
ты сæ сыхаг уыди нæ хъæуы домбайдæр лæппутæй иу - Гæбæгка- 
ты Кола. Хатгай-иу йæ дыууæ къухæй хæрдмæ систа тракторы, 
кæнæ машинæйы раззаг. Эльбрус æм, Кола, зæгъгæ, нæ, фæлæ 
Къула дзырдта æмæ йын уæд йæхи фæкъула кодтой. 
Кокайты Дзабегæн та йæ фæсном у Дзæбидыр, Чысиаты Бо- 
ряйæн — Сычъи, дыууæ дæр æрыгонæй тынг цæрдæг æмæ тæлфаг 
уыдысты. Царахаты Утан гыццылæй лыстæг æмæ даргь кæй уыди, 
уый тыххæй йæ схуыдтой Дудахъхъ. Уырытаты Эльбрусæн уыцы 
иу бон сæхимæ, стæй та сæ сыхаг Æлбегатæм йæхицæн дæр æнæн- 
хъæлæджы йæ къухтæй æрхаудтой дыууæ авджын къусы, къæртгай 
фæйнæрдæм фæтахтысты. Лæппутæ дын уый феной, цы, цы ма сæ 
хъуыд хуыздæр, æмæ йыл уымæй фæстæмæ баныхæст фæсном 
Састкъус... 
Иуæй-иутыл дзы дыгай-æртыгай фæснæмттæ ис, мæй-дыууæ 
мæйы сыл фæвæййынц, стæй та йыл æндæр батъæпп ласынц, йæхи 
чи куыд дары, цавæр митæ равдисы, уымæ гæсгæ, æмæ уый тыххæй 
кæрæдзимæ хæрам нæ кæнынц, уый сын фылдæр худыны хосæн у... 
130 

Мæхи фæсномы тыххæй 
Уыдис мæнæн мæхицæн дæр фæсном? Уыдис... 
Фыццаг хатт мæм уыцы номæй нæ сыхаг зæронд лæг Цъæхил- 
ты Æга сдзырдта. Уый фæсхæсты уæззау азты сæрдæй-зымæгæй 
сæхи даргь сарайы бын цалцæг кодта колхозы бричкæты æмæ 
бæхуæрдæтты гуыффæтæ, рæтæнæгъдтæ æмæ цалхы чъилтæ. Дæлæ- 
иу ын Туацъæйæ сластой хæрисбæласы цъæхснаг уистæ æмæ сæ 
быдта чыргьæдтæ - гыццылтæ æмæ стыртæ, хæцæнджынтæ æмæ 
æнæ хæцæнджынтæ, бацу æмæ дзы равзар... 
Иу фæссихор мæ скъолайы фæстæ мæ мад Цъæхилтæм нырвы- 
ста, иу чыргьæд, дам, дзы сдав, райсом нартхортонæнтæ райдай- 
дзысты. 
Бацин мыл кодта Æга, мæ цæстытæм мын ныккаст, стæй мæ 
бафарста: 
- Цæй, куыд дæ, Насхорыфырт? 
Æмæ уæд мæ зæрдыл æрбалæууыд, мæ мад-иу сыхаг устытæн 
куыд æппæлыдис, уый: нæ лæппуйы фыд, дам, нас бирæ уарзта, 
Насхор, дам-иу æй хуыдтой. 
Æз нæхимæ фæстæмæ æд чыргъæд цæугæ нæ, згьоргæ дæр нæ, 
тæхгæ кодтон. Æга мæ афтæ схуыдта, зæгъгæ, мæ мадæн аппæлыд- 
тæн. Уый мæ йæ хъæбысы æрбакодта, æмæ йын йе уæнгты зыр- 
зыр куы банкъардтон, уæд æм хæрдмæ скастæн: йæ фæйнæ русыл 
цæссыгтæ æрцæйлæсыдысты... 
Уымæй фæстæмæ дæр мæм-иу уыцы номæй чи сдзырдта, уыдон 
цалдæр йеддæмæ нæ уыдысты, фæлæ ма сæ æз абон дæр дæн буз- 
ныг, арæх сæ æрæмысын: ме ’рвад Дзибийы, Кæсæбиты Митяйы, 
Æгайты Æндырийы. Мæ сыхаг Бадриаты Ирым мæ цæмæндæр 
иннæ лæппутæй фылдæр уарзта. Йæхæдæг-иу кæй скодта, уыцы 
дурæхсæнтæй дæр-иу æппæты разæй мæнæн радта. Нæ хуртуаны 
цур æдзæсгом æмæ къæйных сырддонцъиутæ мæнæй тынгдæр ни- 
кæмæй тарстысты... 
Æхсæзæм къласы сæрдыгон каникулты рæстæг мæ Ирым йæ 
тракторы гутоныл прицепщикæй сбадын кодта. Алы райсом дæр- 
иу нын нæ рудзынг æрбахоста: 
- Гъей, кæм дæ, Насхорыфырт? Цæлыччы быдыртæ махмæ 
’нхъæлмæ кæсынц... 
Афтæ мæм-иу касти уæд, цыма-иу уыцы бон зæххыцъарыл 
мæнæй амондджындæр нæ уыди... 
Абон сæ иу дæр уæлæуыл нал ис, æрмæст ма мæхæдæг мæ- 
химæ, фынгыл нас куы вæййы, уæд фæдзурын: 
- Ахæр, Насхорыфырт... дæ фыды бæсты дæр... 
Æмæ та мæ цæстытыл ауайы Уæрæсейы стырдæр горæттæй иу, 
Смоленскы бæстастæу æфсымæрон уæлмæрд. Уым 7-æм ингæны 
ныгæд ис мæ фыд, æмæ, 1944 азы январы мæйы^кæрон ам знæг- 
тимæ тохы чи фæмард, уыцы хæстонты иу хай. Йæ сæрыл цырты 
бæсты къæйдур æвæрд. 
Къæйдурыл æппæты уæле сыгъзæрин дамгьæтæй фыст ис мæ 
насхор фыды ном: «Дауров Ханджери Англисович, 1912 г.». 
131 

Кæддæр мын Уататы Бибо афтæ загьта: 
- Æз хæлæг кæнын æрмæст уыдонмæ, йæ фыды чи федта... 
Æз дæр... 
Искуы ма мæм исчи куы сдзурид мæ фыды кæддæры номæй, 
уæд удыбæстæ скæнид йæхицæн... 
* * * 
Иуцалдæрæй мын загътой, Заманхъулæй фылдæр, дам, фæс- 
нæмттæ иу хъæуы дæр нæй. 
Мæ рагон хæлар, кæддæр зындгонд хорыгуыстгæнæг Æрчъек- 
каты Геор мын, фæснæмттæй кæмæ куыд дзырдтой æмæ ма абон 
дæр дзурынц, уыдоны номхыгъд бацæттæ кодта. 
Фæснæмттæ фылдæр разынд Хъуысатæм - æнæхъæн фараст: 
Пырындз, Бетъо, Бази, Дзи, Гæд, Къогъо, Къæнт, Пъист, Къæпи. 
Авд Бæцæзатæм: Къæхи, Китай, Хъло, Майор, Одессæ, Быр- 
тос æмæ Фæткъуы. 
Хадыхъатæм цыппар: Мухæ, Богъа, Абырæг æмæ Хъуылыг. 
Фæйнæ дыууæйы Дзиуатæм: Дзибл æмæ Хъыбыл, Айлартæм - 
Мызыр æмæ Мыдз. Ис Галазтæм - Герой, Хосонтæм - Мæцъис, 
Хъæстуатæм - Бырсин, Сидахъхъатæм - Уæрцц, Сатцатæм - Дза- 
быр, Куыдзиатæм - Тæкку, Карсанатæм - Харчи 
Цымæ, зæгъын, сæхæдæг та цы зæгьиккой сæ фæснæмтты рав- 
зæрды тыххæй æмæ сæмбæлдтæн Хъуысаты Бетъоимæ. 
Сауцъиу, Бырц, Цирк 
- Мæхи тыххæй уал дын раздæр афтæ зæгьдзынæн, - райдыд- 
та уый йæ ныхас, — мæнæн ме ’цæг ном Хæмдзæт у, мæ фыд, дам, 
мыл æй йæхæдæг сæвæрдта, фæлæ мæ не ’гас хъæубæстæ та æрмæст 
Бетъойæ зонынц, уый та мын мæ мады ном у. 
Æгæр буцхастæй, дам, фæйнæрдæм фæцыдтæ, мæнæ, дам, раст 
тæлын боцкъайы хуызæн сдæ, æмæ мæ уæд мæ мад фæбетъо кодта. 
Иу хатт нæ районы газеты цалдæр рæнхъы уыдис мæн тыххæй, 
ме ’цæг ном дзы, афтæмæй. Æмæ мæм суанг дард кæцæйдæр ме 
’рвадæлтæ ’рбадзырдтой, мах, дам, не стыр мыггаджы, кæмæй æппæ- 
лынц, ахæм Хæмдзæты куы нæ зонæм, уæд уый чи хъуамæ уа. 
Зæгьын, уый æз дæн. Æмæ-иу куы ныддис кодтой. Махæн та, дам, 
нæ сæртæ разылдысты... 
Иу хатт та нæ хъæуы хицауад фæрæдыдысты æмæ мын ме справ- 
кæйы мæ ном ныффыстой, Бетъо, зæгьгæ. Уæллаг хицауад мæ 
дыууæрдæм фæратæр-батæр кодтой, мæ пенсийы муртæ мын иу- 
цасдæр рæстæг нал лæвæрдтой... 
Нæ мыггаджы бирæтыл уыдис фæснæмттæ, фæлæ дзы мæхимæ 
дæр æппæтæй цымыдисагдæр кастысты дыууæ — Фæткъуы æмæ 
Кæрдо. Сæ мады нæмттæ, дам, сын уыдысты. Иуæн дзы йе ’цæг 
ном Хайырбег уыдис, иннæмæн - Дауырбег. Кæрдо раздæр ахи- 
цæн йæ цардæй, фæлæ ма æз Фæткъуыйы æрæййæфтон. Мæнæ 
ныр дæр нæ астæу йæ бинонты кой куы рацæуы, уæд сæ кæрæ- 
дзийæн, уæлæ Фæткъуыатæ, зæгъгæ, фæамонæм. Уыдис ма сын иу 
132 

æфсымæр. Йе ’цæг ном ын, тынг мæ куы бафæнда, уæддæр не 
’рхъуыды кæндзынæн. Æз æм-иу, иннæтæ йæм куыд дзырдтой, 
афтæ дзырдтон - Крем. 
Нæ хæлар Геор дын кæй ныффыста, уыцы номхыгъды тыххæй 
та дын афтæ зæгьинаг дæн: æххæст нæу, бирæты дзы ферох кодта... 
Ис нæм уæртæ Сатцаты Æхсарбег, дзæбæх лæппу у, бæгуыдæр, 
ницы дзы зæгьдзынæ. Бауырнæд дæ, мæнæй фæстæмæ йæм иууыл- 
дæр, Бырц, зæгьгæ, дзурынц. Цæмæн? Хъазаг лæппу, æргом ны- 
хасгæнаг, фæлæ куывды кæнæ чындзæхсæвы куы вæййы, уæд 
æфсинты баййары: 
- Арахъхъыл бырц цæуылнæ ис, бырц? 
Æмæ йæ иу бон йæ хæлæрттæ фæбырц кодтой. 
Иннæ Бадриаты Сауцъиу. Саухил лæг, тынг саухил. Кæд æм 
гыццылæй йæ мад фырбуцæн, мæ сауцъиу, мæ сауцъиу, зæгьгæ, 
дзырдта... 
Ам нæм Цирк дæр цардис, Бæцæзатæй. 
Йе ’цæг ном Зауырбег, фæлæ йыл Цирк чи авæрдта, цæмæн, 
Хуыцау йæ зонæг. 
Иу хатт ыл ацы номы тыххæй цы ’рцыдис, уымæ-ма байхъус. 
Сыхаг хъæуы, дам, æй кæимæдæр фемхæццæ кодтой, уымы лæп- 
путæ тынг мæсты кæмæ уыдысты, ахæмимæ. Цалдæрæй йыл сæхи 
ныццавтой, хафт-хафтæй йыл ралæууыдысты, сæ быны йæ акод- 
той. Фадат, дам, ын куы фæцис, уæд сæм хæрдмæ дзуры, æз, дам, 
Цирк дæн, Цирк. Ды, дам, кæмæй хъазыс, зæгъгæ, йæ уыдон но- 
джы тынгдæр æрцæфтæ кодтой, мах, дам, дæ ныртæккæ театр са- 
раздзыстæм... 
Бзартæм та нæм Къæмдзыг ис... Йæ фыд Болкийы ма йын хъу- 
ыды кæндзынæ, зындгонд нартхорыгуыстгæнæг куы уыди. Зæрон- 
дæй та мæнæн мæ бригады донласæгæй куыста. Йæ фæсонтæ-иу 
хъæдын боцкъамæ сарæзта, йæ къæхтæ-иу разæй дæлæмæ æруагьта, 
уыдон та йын йæ уæрдоны рæтæнæгъдтæй даргьдæр уыдысты, су- 
анг ын-иу зæхмæ æххæссыдысты. 
Фæлæ диссаг цы уыди? Боцкъайы сæр та-иу йæ гыццыл лæппу 
фæтъæпæн. Йе ’цæг ном ын уæддæр нæ базыдтон, ныр дæр ын æй 
нæ зонын. Сæрд-сæрды дæргъы йæ йемæ ралас-балас кодта. До- 
нæвгæнæг дæр ын уыд, быдырдзаутыл донуарæг дæр. Мæнæ нарт- 
хоры хуымты иу æнæхайыры кæрдæг куы зайы, къæмдзыг, зæгьгæ. 
Чидæртæ-иу Болкийы цур куы ныддис кодтой, дæ лæппу дæ сæрд- 
сæрды дæргъы æппындæр цух куы нæ уадзы, зæгьгæ, уæд-иу сын 
афтæ загъта: 
- Цы йын бакæнон? Къæмдзыгау мыл баныхæсы алы райсом дæр... 
Уыцы лæппу ныр йæ тæккæ лæгæй у, фæлæ уæддæр Къæмдзы- 
гæй баззадис... 
Зонын æй, Дамир, Дзиойты Мухтары хæдзар дæуæн дæр уар- 
зон хæдзар кæй у, уый... Кæддæр уыдонмæ бадтыстæм дзаджджын 
фынджы уæлхъус. Хъæстуаты Хадзыбатыр дæр уым немæ, домбай, 
фæтæнуæхск æмæ тынг кусаг адæймаг. Фæсаууонмæ йæ æгас хъæу 
дæр Гоцц хонынц. Иузаман уыцы Гоцц гогызы сгуы расаста, ну- 
133 

рыдзæхдоны йæ атылдта æмæ хæрыс ма — нал. Уый Мухтары гыц- 
цыл лæппутæй иу ауыдта, иннæ сгуымæ фæлæбурдта, иуварс аз- 
гьордта æмæ куы зæгьид: 
- Мæнæ-ма кæсут, æз дæр Гоцц дæн, Гоцц!.. 
Ома хæрынмæ. Уæд ын йæ фыд Мухтар афтæ куы бакæнид: 
- Ды Гоцц хъуамæ канд хæрынмæ ма уай, фæлæ кусынмæ дæр... 
Уæллæй, рауадис дзы ахæм, ноджы ма лæгдæр... 
Иуæндæс Январбеджы æмæ фондз Бодзы 
- Январбег ном ам хастой иуæндæс адæймаджы. Уыдонæй 
фондз æцæгæйдæр райгуырдысты азы фыццаг бон, дыууæйæ - 
хурхæтæнты, иннæтæй чи сусæны мæй, чи та Джеоргуыбайы бон- 
ты. Æппæты фыццаг уыцы ном фæзынд 1916 азы Карсанатæм. 
Уымæй авд мæйы фæстæ фыццаг Январбеджы фыд Садуллæйы 
хæлар Сатцаты Батджерийæн дæр йæ бинойнаг лæппу балæвар 
кодта. Садуллæ сæм ссыд æмæ йыл йæхи лæппуйы ном сæвæрдта. 
Уый фæстæ бахъуыд æнæхъæн æртæ æмæ ссæдз азы, цæмæй фæ- 
зына æртыккаг Январбег дæр - 1939 азы Уаниты Хъазыбегтæм. 
1951 азы та уыцы ном фæд-фæдыл радтой æртæйæн - Хæбæла- 
тæм, Хъуысатæм æмæ Æрчъеккатæм. 
Хъæубæстæ сæхæдæг куыд загьынц, афтæмæй ацы номæн ахæм 
стыр кад ис Карсанаты Январбеджы руаджы. Уыдис хорз æмæ 
кадджын лæг, хъæбатыр хæстон, куыста ахуыргæнæгæй æмæ бирæ 
ныййарджыты фæндыд, цæмæй сæ лæппутæй дæр уый хуызæн 
лæгтæ рауайа. 
Уыцы ном чи хаста, уыдонæй æхсæзæн уыдис фæснæмттæ дæр: 
Уаниты Январбег - Бæбæ 
Хæбæлаты Январбег - Ямал 
Бæройты Январбег - Бутъус 
Æрчъеккаты Январбег - Чъреба 
Галазты Январбег — Дос 
Хъуысаты Январбег - Вовæ 
Бодз фæсном ис Фриаты Хадзыбатырæн, Хъуысаты Хадзымыр- 
зæйæн, Мыртазты Хъазыбегæн, Къуыллыты Хъазыбегæн æмæ Би- 
гъаты Валодяйæн... 
Фæснæмттæ ис сылгоймæгтæн дæр: 
Цгъойты Зæирæ - Йæййæ 
Къуыллыты Меретхан — Гыгы 
Дзгойты Азаухан - Агкæ 
Зæнджиаты Лезинка — Дедик 
Хъуысаты Рая бирæ азты дæргьы фæкуыста ахуыргæнæгæй, 
уæддæр ыл йæ царды кæронмæ баззад йæ мады æвæрд фæсном 
Дыгына, адæм æй фылдæр ацы номæй зыдтой... 
Æз бафиппайдтон: ацы ног æнусы Заманхъулы дæр ног фæл- 
тæрыл нæ фыдæлты фыццагон зæллангæнаг нæмттæ нал æвæрынц. 
Дзæвгар дзы фæкъаддæр сты бирæ цæуылдæрты дзурæг фæснæмт- 
ты нымæц дæр. Цæмæн, цæй аххосæй? Æви ам дæр нæ ирондзина- 
ды фарн фæцудынмæ хъавы?.. 
Уый мын хицæн ныхасы аккаг у... 
134 

* * * 
Ирыстоны иннæ хъæуты куысты фæдыл, кæнæ уазæгуаты сæм- 
бæлгæйæ-иу æз ныхас ракъахтон уымы фæснæмтты тыххæй: чи сæ 
сæвæрдта, кæуыл сæвæрдта, цæй æфсонæй. Цымыдисагдæр-иу мын 
дзы кæцы уыдис, уый равзæрды истори-иу мæ блокноты цыбыр- 
тæй афыстон. Мæнæ дзы ныр авд равзæрстон... 
Бумбули кауы сæрты атахт 
Хъæбысæйхæцджыты тренер Токаты Владиславы адæм хонынц 
Бумбули. Зæгьын, фæйнæрдæм куы фæцыдтæ, уæд дын ахæм худæ- 
джы ном цæмæн ис? 
Радзырдта мын: 
- Мæ сыхаг Касаты Дзатте мæ гыццылæй бирæ уарзта, мемæ 
хъазынæй хуыздæр ын мацы ратт. Иухатт мæ нæ уисын кауы сæрты 
хосы æмбатъæйы цъупмæ фехста æмæ йæ тæккæ астæу æрхаудтæн. 
Уый нæ сыхæгтæ федтой æмæ дзы иу хъæрæй куы ныддис кæнид: 
- Бумбулийы æхст æй куы фæкодтай, Дзатте!.. 
Уæдæй фæстæмæ мæм Дзатте дзырдта æрмæст, Бумбули, зæгъгæ. 
Абоны онг уыцы номимæ цæрын. Къорд азы Дард Скæсæны фæ- 
куыстон, ныр мæм мæ ирон хæлæрттæ уырдыгæй телефонæй куы 
сдзурынц, уæд сæ фыццаг фарст вæййы ахæм: 
- Цæй, куыд дæ, Бумбули?.. 
Гæккуырийæ Æккури рауад 
- Иу зонгæ чидæр мыл рагæй нал сæмбæлд, — дзырдта мын 
мæ хъæуккаг Дзгойты Хъазыбег (ныртæккæ Дзæуджыхъæуы цæры), 
йæ фæсномы тыххæй нæм ныхас куы рауад, уæд, - кæсын, æмæ 
цыдæр тыхстхуыз у, цыдæр зæгъинаг мын у, уый бæрæг у. Зæгъын, 
зæгь-ма йæ, цы ныкъкъæзæнæг дæ. 
Фæныфсджындæр æмæ, дам, дæм дæ кæцы номæй сдзурон, 
уый нæ зонын, мыййаг, мæм куы фæхæрам уай. 
Æз æй бамбæрстон, æвæццæгæн, зæгьын, Æккури сдзурын нæ 
уæндыс? О, дам. 
Ацы фæсном мын мæ мады ном у. Куыддæр ацы дунемæ фæ- 
зындтæн, афтæ, дам, дæ йæ хъæбысмæ систа нæ сыхаг ус Цараха- 
ты Сериффæ, ныццин, дам, кодта: 
- Мæнæ-ма ’рбакæсут нæ гæккуыримæ! 
Мæ мадмæ та, Æккури, зæгъгæ, фехъуыст, æмæ мæм афтæ дзу- 
рын райдыдта. Цалдæр паспорты баивтон æмæ дзы алкæцыйы дæр 
фыст у ме ’цæг ном Хъазыбег. Уымæй мæ нымад адæм зонынц. 
Иннæтæн Æккури дæн... 
Тымыгъ зæппадзы райгас 
Радзырдта мын æй Хъобаны хистæртæй иу — Бекмырзаты 
Мырзабег. 
- Ацы цау нæм æрцыдис хæсты агъоммæйы азтæй иуы... Нæ 
сыхаг лæппу Текъессæйыл уæд цыдаид авд кæнæ аст азы. Иу уал- 
дзыгон бон æй йæ фыд хъæуы кæронмæ уæрыччытæн гæсæй арвы- 
ста. Зоныс æй, уæрыкк сабыр у, фæлæ се ’хсæн уыдис сæныччытæ 
дæр. Сæныкк та змæлаг у, тæлфаг, фыдуаг. Иузаман дзы иу, сæр- 
135 

рæтт, зæгьгæ, æмæ зæппадзы смидæг. Лæппу — йæ фæдыл, ратæ- 
рон æй, зæгьгæ. Кæсы, æмæ уым дурын тæрхæгыл иу мадардбæгь- 
нæг лæг бады. 
Ды, Дамир, кæддæр суадоны калмæй куыд фæтарстæ, дæ чин- 
гуытæй дын æй иуы кастæн, афтæ Текъессæ та уыцы лæгæй фæ- 
тарст. Æмæ хъæумæ згъорыс ма - нал. Хъæу фæфæдис сты, кæ- 
сынц, æмæ зæппадзы æрдæгталынджы бадæг сæ хъæуккаг Бæдтиа- 
ты Тымыгъ куы разынид. Афтæмæй та йын нырма æртæ боны 
размæ хист скодтой, айонгты йæ сыхы лæппутæ сæ къухтыл фæха- 
стой. Фæлæ уым райгас ис! 
Схæцыдысты йыл, уæдæ цы уыдаид, хæдзармæ йæ ’рбахастой 
æмæ ма фæцард æнæхъæн дыууадæс азы. Дыккаг хатт куы амард, 
æцæг мард, уæд æй зæппадзы нал бавæрдтой, уæлм^æрды. Йæ цыр- 
тыл та йын ныффыстой йæ фæсном - Тымыгъ. Йе ’цæг ном ын 
ничиуал зыдта. Æз æй мæхæдæг дæр нал æрхъуыды кодтон. Ныр 
нæм Хъобаны искæй хæдзарыл зиан куы ’рцæуы, уæд бинонтæн 
хъæуы хистæр Токаты Чермен мæнæ афтæ раарфæ кæны: 
- Гæнæн нал ис, зæгьгæ, уæд-иу уæ зиан, мæнæ Тымыгь мæрд- 
тæй куыд раздæхти фæстæмæ, афтæ-иу сымахæн дæр раздæхæд... 
Цæттæлæджы фырт 
Æрæджы газет «Рæстдзинад»-ы бакастæн чырыстонхъæуккаг 
Хъесаты Цæттæлæджы фырт Майрæны тыххæй уацхъуыд. Æз те- 
лефоны хæтæл систон æмæ мæ уыцырдыгон хæлар Лолаты Бат- 
размæ бадзырдтон, зæгъын, де ’ххуыс мæ хъæуы: уыцы Майрæ- 
нимæ аныхас кæнин. Ссардта мын æй, йæ фыдæн ахæм æнахуыр 
ном цæмæн ис, уый мæ фæндыд базонын. 
Мæнæ мын цы радзырдта телефонæй: 
- Йæ паспорты, Батырбег, зæгъгæ, фыст у - уыцы ном ыл, 
куы райгуырдис, уæд сæвæрдтой. Фæлæ, дам, уыдис æнахуыр сы- 
вæллон: аст мæйы дæр ыл æххæст нæма рацыд, афтæ дзыхæй 
сдзырдта, стæй та афæдзы фæстæ къахыл ауад. Чырыстонхъæуы, 
дам, уæд уый диссагæн дзырдтой. 
Цыппараздзыдæй йын иу хатт йæ фыд йæ къухы чысыл хæ- 
цæнджын дурын фæсагьта арахъхъæй дзаг æмæ йæ сæ хæдзары 
уазджытæн дзагдарæй слæууын кодта. 
Уыдон, дам, ыл сæ цæст æрæвæрдтой, æмæ дзы иу чидæр афтæ 
куы бакæнид: 
- Кæсут-ма йæм, ныридæгæн цæттæ лæг нæу, зæгъыс? 
- Уæллæй, æцæгæйдæр, - хъæрæй ныддис кодтой иннæтæ дæр. 
Уыцы ном ыл сбадт - Цæттæлæг. Уымæй фæстæмæ йæм афтæ 
дзурын байдыдтой йæ бинонтæ, йæ сыхæгтæ, хъæубæстæй йæ чи 
зыдта, уыдон дæр — суанг йæ царды фæстаг боны онг. Уыд хæстон 
лæг, цалдæр хæрзиуæгимæ раздæхт, фæцард æстай æртæ азы... 
Кæркдоны уасæг кæцы уыди? 
Сусæны мæйтæй иуы мæ хæлар, нывгæнæг Дзбойты Михал йæ 
фæллад уагъта йæ райгуырæн хъæу Быдыры Дæргъæвсмæ хæстæг 
пансионат «Урсдон»-ы. Кæцыдæр бон æй бабæрæг кодтон, бай- 
136 

йæфтон æй бæлæсты бын зæронд къодахыл бадгæйæ, æнæзонгæ 
чидæртæ дæр ма дзы йемæ уыдис. Номгай мын сæ ранымадта, мæ 
раздæры сыхæгтæ, дам, сты. 
Иу асгомау сылгоймаг, хъæусоветы раздæры кусæг, æрымы- 
сыд кæддæры советон дуджы азтæ, уæд, дам-иу ам бирæ фылдæр 
адæм уыдис, арвы кæрæттæй нæм-иу схæццæ сты. Нæ хъæуы фæ- 
сивæды фылдæр хай-иу ам куыстой, чи - хицауæй, чи - инструк- 
торæй, чи ~ хæринаггæнæгæй. Куыддæр-иу æризæр, афтæ-иу хъæуы 
лæппутæ сæхи акъленц кодтой æмæ-иу ам æрбалæууыдысты, 
уырыссаг чызджытимæ «танго» кафыдысты, тезгъо кодтой, хъæды 
арфы дæр-иу аныгъуылдысты. Мæнæ æвзонг азты куыд вæййы, 
афтæ. 
Фæлæ диссаг цы уыдис: рагацау баныхас кодтой, кæрæдзимæ, 
дам-иу фæсномыгæй дзурæм. Уыдон та сын уыдысты ахæмтæ: Хæн- 
къæл, Къуыбертт, Кæркдон, Тауырæ, Къозо, Быдыло, Доцент, Къотт, 
Уыры, Фындзой. Сæ сæрыхилмæ гæсгæ та - Сауи, Бури, Зынг... 
Уырыссаг чызджытæ, дам-иу куы ныддис кодтой: 
- Ах, какие у вас странные имена! 
Лæппутæ-иу кæрæдзимæ сæ цæст æрныкъуылдтой. 
Иу фæззыгон бон хъæусоветы хæдзары бадæм. Чидæр нын нæ 
сæрдары кабинеты дуар уæздан хост æрбакодта, æмæ мидæмæ æрба- 
хызт иу æрыгон æнхъæлцау сылгоймаг. Йæ хуызæй бæрæг уыд, ацыр- 
дыгон кæй нæу, уый. Уырыссаг разынд, Рязанæй. Цы дæ хъæуы, 
зæгьгæ, æмæ, дам, «Каркдона ишу, я от него ребенка жду». Нæ 
йын йæ мыггаг зыдта, нæ, кæм цæры, уый. Уæд та, дам, цавæр у, 
цы хуызæн у «этот ваш Каркдон». Æмæ, дам, «чёрный, усатый, 
высокий». 
Махæн нæ хъæу цалдæр хайæ арæзт у - Сындзыхъæу, Хъар- 
ман, Фæлдон, Урсдон, Къора, Хъæрæгьæс... Ахæм «чёрный»-тæ 
æмæ «усатый»-тæ дзы бирæ ис, ацу æмæ йæ ссар. Сæрдар нæм 
æрбакаст, йе уæхсчытыл схæцыд æмæ нæхи æвзагыл загьта: 
- Уыцы къулбадæгæн Кæркдон, æвæццæгæн, йæ фæсном у, 
фæлæ йæ кæд ссарæм, уæд æй амæй фæстæмæ кæрчыты расур- 
басургæнæг Уасæг хондзыстæм... 
Мах дæр худтыстæм, нæ «чындзаг» дæр худти... 
Быдыргæсы ном 
Уыдис хурхæтæны мæй, Уациллайы бæрæгбон. Фæссихор бы- 
дыргæс Бураты Мысырби фæдзырдта сыхæгты дыууадæсаздзыд 
Гугкаты Хæсанæмæ: 
- Лæппу, мæ къона, æз мæ бæрæгбоны чъиритæ акувынмæ 
сыхы лæгтæм хонæг арвыстон. Ды бавдæл æмæ мæ бæсты дæлæ 
Туацъæйæ мæ бæхæн райсомы фаг кæрдæг сдав. Цæвæг уæрдоны 
фарсыл ауыгъд... 
- Уайтагъд быдыры балæууыдтæн, - æрæмысы уыцы бон Хæ- 
санæ йæхæдæг, — ракарстон... 
Бураты кæрты ма ме ссыдмæ сыхы лæгтæ æнгуз бæласы бын 
сæ тæккæ кувгæйæ уыдысты... Мысырби куы федта цъупдзаг уæр- 
дон, уæд тынг бацин кодта, уыййас сласын æнхъæл, дам, дын нæ 
137 

уыдтæн. Æрбахъæбыс мæ кодта, æмæ йæ иннæтæ дæр куыд хъу- 
сой, афтæ хъæрæй загьта: 
- Уæллæй, æнæхъæн лæг дæ, æнæхъæн лæг! Раст Хæчъа... — 
Æмæ мæм бæгæныйы къус авæрдта, нæ нуазæн, дам, дын. 
Уымæй фæстæмæ мыл уыцы ном сбадт - Хæчъа. 
Мæ размæ уыцы ном чи хаста, уый, дам, уыди сæрæн лæг, 
хæсты агьоммæйы азты фаллаг сыхы йæхи къухтæй хæдзар самад- 
та. Йæ конд саратæ абон дæр ма лæууынц, æцæг сыл æрæджы йæ 
фæдонтæ ныртæккæйы æрмæджытæй æдде æрттиваг цъар сæвæрд- 
той. Йæхи йын коллективизацийы заман чидæр банымыгъта æмæ 
йæ Сыбыры бинаг къæйы балæууын кодтой... 
Ферох. Æз ма йын не стыр Хуымæллæджы иунæгæй йæ ном 
хæссын... 
Уый Душанбейы уыди 
Беслæныхъæуккаг Дзуццаты Юрик мын мæнæ ахæм цау ра- 
дзырдта: 
- Кæцы аз уыд, уый бæлвырд нал хъуыды кæнын, фæлæ не 
«Спартак» хъазыд Душанбейы. Æз уым уыдтæн цыдæр хъуыддæг- 
ты фæдыл. Стадионмæ бацыдтæн, ау, уæдæ, зæгъын, ме ’мзæх- 
хонтæ æцæгæлон бæстæйы хъазынц, æмæ æз дæр хъуамæ сæ фарсмæ 
балæууон, æппын ницы, фæлæ сæ ме ’хситт æмæ мæ къухæм- 
дзæгьдæй уæддæр сразæнгард кæнон уæлахизмæ. 
Нæ размæбырсджытæй иу - Æмбалты Ерик, мæ хъæуккаг, куыд- 
дæр фæзмæ рацыд, афтæ йæм йæ номæй цалдæр хатты мæ тых-мæ 
бонæй ныхъхъæр кодтон. Кæнæ мæ хъусгæ нæ кодта, кæнæ та, 
æвæццæгæн, загьта, ацы дзыллæты ’хсæн ахæм номимæ бирæ адæм 
ис, ам мæн чи зондзæн... 
Мæхинымæр, уæдæ ма, зæгъын, ныртæккæ дæхимæ кæс. Сыс- 
тадтæн æмæ, мæ бон цас уыд, мæ хъæлæс цас фæрæзта, уыййас 
иронау ныхъхъæр кодтон: 
- Гъей, Сыффытт, ардæм-ма ракæс! 
Уырны дæ: фæзы тæккæ астæу дзыхълæуд фæкодта, хъæр кæ- 
цæй фехъуыст, уыцырдæм разылд, æвæццæгæн, дисы бацыд, ам 
мæ мæ фæсномæй чи зондзæни, зæгьгæ. Æрæджиау мæ ауыдта, 
фæзы кæронмæ разгъордта, йæ къухтæ хæрдмæ систа, бæрæг уыд, 
æхсызгон ын кæй уыдис, уый. 
Æмæ цы хъазт кодта, уый та! Уромæг æй уромын нал фæрæзта. 
Фысымты хъазджыты ’хсæнты Сыффытт дыууæрдæм сыффыттытæ 
кодта. Куы рамбылдтой, уæд мæхицæй дæр хуымæтæджы бузныг 
уыдтæн. Æвæццæгæн, кæйдæр горæты уыцы бон мæнæй амонд- 
джындæр ничи уыди... 
ДЫККАГ ХАЙ 
Алчидæр нæ зоны иу хъуыддаг: хицау цыфæнды сыгъзæрин 
куы уа, уæддæр æй чидæртæ нæ фæуарзынц, фаутæ йæм ссарынц, 
фæсном ыл авæрынц, цыдæртæ йыл фæмысынц, уæлдайдæр та, 
æппæтæй бæрзонддæр бынаты чи фæбады, ууыл. Нæ абоны хицау 
138 

Путиныл анекдоттæ хаттæй-хатт мыхуыры фæрæзты фæзынынц, 
фæлæ йыл ныридæгæн иставæр фæсном ис, уый нæ зонын. Адæм 
цыма цæмæдæр æнхъæлмæ кæсынц. Æрæджы дохтыр Гæтæгты 
Тазрет афтæ бакодта: 
- Афтæ мæм фæкæсы, цымæ ма Кремлы, Путины цæрмæстыгьд 
чи бакодта, иу ахæм адæймаджы дарынц, уырыссагау «двойник». 
Хатгай йæм телевизоры лæмбынæг куы кæсай, уæд иу хатт йæ сæры 
тенкайыл цалдæр хъуыны тихалæджы хуызæн фезмæлынц, йæ ру- 
сыл та бæрæг дзыхъхъ вæййы. Иннæ хатт кæсыс, æмæ сæ иу дæр 
æмæ сæ иннæ дæр уым нал. Уый, дæумæ гæсгæ, цы хъуамæ уа? 
Фæлæ, зæгъæм, Сталинæн адæм уыййас стыр аргъ кодтой, æмæ 
йæм суанг йе кцæг номæй дæр никуы ничи сдзырдта. Хрущёвы та 
йæ фыццаг бонтæй фæстæмæ хонын райдыдтой Микъитт, уыдис 
ыл анекдоттæ дæр, ноджы фылдæр та уыдон Брежневыл уыдысты. 
Уæлæуыл кæдæй нырмæ нал ис, уæддæр ыл сæ мысынц æмæ 
мысынц. Йæ хæрзиуджытæн йæ фæтæн риуыл бынат куыд нал 
фаг кодта, дзургæ-дзурын-иу йæ уæззау æфсæр куыд æрхаудта, йæ 
чъæм-чъæм-иу куыд ссыд... 
Горбачёвы фæсаууонмæ Горбач хуыдтой, уый мæскуыйæгтæн 
сæхи хъæппæрис уыдис. Æрæджы уымæн йæ цавæрдæр юбилейы 
бонты йæ раздæры ’мкусæг радзырдта, Горбачæн иу хатт йæ сыгъ- 
зæрин сахат куыд адавдис æмæ, дам, ууыл куыд тынг фæхъыг код- 
та, уый тыххæй, йæ усы лæвар, дам, ын уыд. Рацарæзты рæстæг 
адæмы ’хсæнмæ арæх куы цыд, йæ дзыхмæ йын-иу куы кастысты, 
уæд ын æй чидæр бонсихорафон йæ цонгæй феппæрста... 
Алы азты нæ республикæйы сæргъы чи лæууыд, уыдонæй дæр 
кæмæйдæрты цыдæртæ адавдæуыд. Зæгьæм, Æгкацаты Валодя-иу 
хатгай йæ шофыры рахизын кодта æмæ-иу машинæ йæхæдæг 
скъæрдта, быдыртыл-иу зылдис. Иу хатт, æххæст ма быдираг Фый- 
йаджы был мæ хæстæджыты дæр бабæрæг кæнон, зæгъгæ, йæ ма- 
шинæ уымы цæугæдоны цæхгæрмæ батардта. Фæлæ ныссагъд, йæ 
цæлхытæ змисы аныгъуылдысты. Йæ уæрджыты онг доны дæр 
бацыд, иуварсырдыгæй сæхи чи надта, уыцы скъоладзау лæппутæ 
дæр ыл-иу фæсте рахæцыдысты, фæлæ уымæй дæр ницы уади. 
Æмæ уæд фистæгæй Дзуарыхъæумæ араст, тракторыл æрбаздæхт. 
Машинæ лæгьз фæндагмæ куы раирвæзт, уæд Валодя бафиппайд- 
та: йæ фарсмæ бадæныл «Нарты кадджыты» чиныг уыди æмæ нал 
и. Фæстæдæр, дам-иу уыцы бон йæ зæрдыл куы ’рлæууыд, уæд, 
дам-иу бахудт æмæ загьта: 
- Æз мæхæдæг дæр гыццылæй чингуытæ давын уарзтон... 
Хъæбæлоты Биларæй та Дзæуджыхъæуы партийы горкомы 
фыццаг секретарь Гугкаты Созыримæ уымæн йæ хæдзары шах- 
мæттæй хъазгæйæ йæ «бæх» фесæфти. Сæ алыварс чи æртыгуыр, 
уыцы адæмæй йæ чидæр, Билар иннæрдæм куы акасти, уæд фæй- 
нæгæй фелвæста. Фæлæ Билар уыцы давд ницæмæ ’рдардта, æз, 
дам, æй æнæ уыцы бæхæй дæр рамбулдзынæн... 
Одинцовæн та Бруты цады кæсаг ахсыны рæстæг йе ’нгуыр 
æмæ йæ коньяччыты дыууæ авджы æрбадæлдзæх сты. Чидæр сæм 
139 

хъамылты астæуты бахъуызыд. Базыдтой йæ, бафхæрдтой йæ, æцæг 
нæ фыццаг секретарь фæтæргай æмæ уыцы бонæй фæстæмæ уыцы 
зæххыл йæ къах дæр нал æрæвæрдта. Хъобаны йын уымæй рæ- 
сугьддæр бынат ссардтой... 
Фæлæ, зæгьæм, Дзасохты Алыксандрæй никуы ницы адавдæуыд. 
Хаугæ дзы акодта. 
Йæ раздæры лæджы кад... 
Фæлæ йæ уый ницæмæ ’рдардта, цыма æппындæр никуы ницы 
’рцыд... 
Кæй ранымадтон, уыдонæн, стæй ма ’ндæр хицæуттæн дæр цы 
фæснæмттæ уыдис, уый тыххæй - æз сæ мæхæдæг цас базыдтон, 
уымæ гæсгæ. 
Сæрой. Афтæ фæсаууонмæ хуыдтой Æгкацаты Валодяйы. Уый 
мын йæхæдæг радзырдта 1997 азы фæззæджы. Йе ’рвадæлтæ мын 
Хуымæллæджы йæ мæскуыйагтелефон радтой, æзæм ныдздзырд- 
тон, зæгъын, ам кæд уыдзынæ, ныхасæн мæ хъæуыс. Æмæ мын 
зæрдæ бавæрдта, тагьд, дам, уым кæрæдзи ссардзыстæм. Ссард- 
там, бирæ фæбадтыстæм, фæныхас кодтам Дзæуджыхъæуы йæ хойы 
хæдзары. 
Йемæ мын мæ интервью дыууæ номыры ныммыхуыр кодта 
«Рæстдзинад», æцæг дзы цæмæндæрты бынат нал разынд, редак- 
тор, дам, сæ ахахх кодта. Мæнæ мæ ныр бахъуыдысты: 
— Æз, Валодя, ныхас кодтон, демæ чи куыста æмæ дæ хорз чи 
зыдта, ахæмтимæ, æмæ дзы иуцалдæрæй бафиппайдтой, дæуæй уый, 
дам, æгæр къæйных адæймаг уыд уыцы стыр бынаты, хатгай, дам, 
æгæр карз мадзæлттæй пайда кодта, æгæр домаг уыди, йæхæдæг, 
дам, йæхицæн знæгтæ ракъахта... 
- Цы уыди, уый уыдис... Æз уыдæттыл, Дамир, уал азы фæстæ 
дæр нæ фæсмон кæнын. Уый рæстæг афтæ домдта. Æмæ уый, зо- 
нын æй, бирæты зæрдæмæ нæ цыди, мæ фарсмæ чи куыста, уыдо- 
нæй дæр кæмæндæрты. Алырдæмты мыл рафысс-бафысс кодтой, 
мæ сусæгæй ма мын мæ рагон фæсном дæр сног кодтой — Сæрой. 
Ме уæхсчытыл ахæм дынджыр сæр æрзад, æмæ уый мæн аххос у? 
(Валодя бахудт, йæ цæсгом фæрухс). Цыма дынджыр сæр худинаг 
у, уыйау. 
Чи зоны, хатгай-иу æгæр комкоммæ дзураг уыдтæн, æнæраст 
ми никæмæн барстон. Обкомы дыккаг секретарæй та нæм куыста 
Мæскуыйæ æрвыст лæг Чёрный, ницæмæй дзы хъаст кодтон, ар- 
хайдта, мæгуыр. Уыди Дзæуджыхъæуы горæты Советы депутат, 
Уæрæсейы Федерацийы Сæйраг Советы депутат. Фæлæ мын иу 
бон ме стъолыл æрæвæрдтой Цæгат Ирыстоны Сæйраг Советмæ 
кандидатты рагацауы номхыгъд. Кæсын, æмæ та дзы Чёрныйы 
мыггаг дæр. Ай цы хабар у, иууылдæр сæ йæхи бакæнынмæ хъавы, 
æви цы, зæгъгæ, йæм рамæсты дæн æмæ йæ ныххахх кодтон. 
Нæ мын æй ныббарста, æмæ уымæй спайда кодта нæ иннæ 
секретарь Хъæбæлоты Билар, сæвварс мыл кодтой, мæ ныхмæ 
фесты. Фыццаг цы бакодтой? Иу хатт мæйы бæрц мæ куысты нæ 
уыдтæн, фæлæ куы раздæхтæн, уæд кæсын æмæ мæ хуыздæр хæ- 
140 

дивджытæй иу - Васильев - йæ бынаты нал ис. Куыд, цы, зæгьгæ, 
æмæ, дам, æй æндæр куыстмæ арвыстам. 
Кæд федтай уый, æмæ фыццаг секретары æвастæй уымæн йæ 
хæдивæджы баивдæуа? 
Бирæ цыдæртæ ма... Мæскуыйы дæр мыл ардыдтой. Раст зæ- 
гьын хъæуы, куыстæй мæ цы пленумы истой, уым иулæджы фырт 
дæр мæ ныхмæ ницы загъта. Мæ зæрдыл дзы бадардтон медици- 
нон институты уæды ректор Тотраты Максимы раныхас, мах, дам, 
абон йæ куыстæй уæгъд кæнæм, «самого энергичного секретаря», 
æвзаргæ та, дам, кæнæм мастисæг Хъæбæлойы-фырты... 
Билар ын мæ фæстæ уый ныббарста, нæ ныббарста, уый нæ 
базыдтон... 
— Нæ республикæйы абоны уæлдæр хицауадимæ дын цавæр 
ахастдзинæдтæ ис? Ферох дæ кодтой? 
- Ферохы кой дзы нæма ис... Æндæраз Мæскуыйы Кремлы 
Стыр залы нæ аивады кусджытæ стыр концерт лæвæрдтой. Æз дæр 
æм мæ сиахсимæ билет балхæдтон. Залæй куы рацæйцыдыстæм, 
уæд мыл Галазты Æхсарбег хæрхæмбæлд фæцис, бацин мыл код- 
та, баурæдта мæ, хъæугæ, дам, мæ кæныс, мæ фæдыл, дам-ма рацу. 
Дыккаг уæладзыджы сæййæфтон бæркадæй дзаг фынгтæ, бирæ хæрд 
æмæ дзы нозт. Иу-сæдæ адæймаджы бæрц дзы уыдис. Æхсарбег, 
мæнæ ахæм рæстæг куыд вæййы, афтæ сын сæ дзолгъо-молгъо 
ныууадзын кодта æмæ мын ахæм характеристикæ радта, цыма мæ 
цавæрдæр стыр бынаты сæвæринаг у. Стæй мын ныллæгьстæ код- 
та, хистæрæн, дам, нын сбад. Нæ куымдтон, фæлæ мæ асаста. Æмæ 
уæд Æхсарбег йæхæдæг мæ рахизфарс сбадт, Уататы Бибо та - мæ 
галиу... 
Мæ зæрдæмæ цы нæ фæцæуы, уый æз никуы фæкæнын. Иучы- 
сыл куы абадтыстæм, уæд мын Бибо афтæ зæгъы, Æхсарбеджы ном, 
дам, сæрмагонд сидтæй ссар. Æз ма мæхæдæг бынаты куы уыдтæн, 
уæд дæр-иу иуæй-иутæ архайдтой афтæ бакæныныл, фæлæ-иу сæ 
æз сæ фыццаг ныхæсты фæстæ аскъуыдтон, æз уый никуы бауагь- 
тон. Ныр дæр мæхи ницыхъусæг скодтон, фæлæ мæм уый ноджы 
хæстæгдæр æрбабадт æмæ мын афтæ зæгьы, æз дæр, дам, дæу хуы- 
зæн Хъараты хæрæфырт дæн, æрмæст уый тыххæй мæм уæддæр бай- 
хъус. Æхсарбег дæр нын нæ ныхас хъуыста, дзургæ ницы скодта, 
фæлæ йын хъыг кæй уыд, уый йæ цæстæнгасыл бæрæг уыдис. 
Фæлæ мæ уæддæр фарон цавæрдæр стыр æмбырдмæ схуыдтой. 
Афтæ рауад, æмæ президиуммæ куы схызтыстæм, уæд æз уым иу 
кæрон бадт фæдæн, Æхсарбег та иннæ кæрон. Куы мæ ауыдта, уæд 
мæ нæ ныууагьта, йæ цуры кæмæндæр ныллæгьстæ кодта, хатыр дзы 
ракуырдта, æмæ уыимæ нæ бынæттæ баивтам. Æхсызгон мын уыдис... 
Хъыг мын цы уыд, уый дæр дæ нæ басусæг кæндзынæн... Æхсар- 
бег абон йæ фарсмæ кæй дары, уыдонæй иу - Бирæгьты Юриимæ 
- Мæскуымæ хæдтæхæджы тахтæн. Аэропорты куы хицæн код- 
там, уæд æй мæ хæдзармæ хуыдтон зæрдиагæй, фæлæ мын не сра- 
зы, йæхæдæг мын афтæ зæгъы, райсом, дам, мæ ’хсызгонæй хъæ- 
уыс, цæдисон хицауады уæнгтимæ банкетмæ, дам, дын мемæ æнæ 
141 

ацæугæ нæй. Аив нæ уыдаид, «нæ» йын куы загътаин, уый, стæй, 
кæйдæр загъдау, мæхи дæр фæндыд, ахæм адæмимæ рагæй нал 
сæмбæлдтæн... 
Телефоны цур бадгæйæ баззадтæн... 
Æндæр хатт та, Мæскуымæ тæхгæйæ, бахаудтæн Мецъаты Эдуар- 
димæ, фыццаг рæнхъы мæ фарсмæ бадт фæци æмæ мын афтæ 
зæгьы, æртынæм азты кæрон, дам, мын мæ фыдæн баххуыс код- 
тай, кулачы ном сбадын ыл нæ бауагътай, ахæстонæй фервæзт. 
Æхсызгон мын уыд, æгайтма сæ мæ кæддæры хорздзинад нæ фе- 
рох. Уымæй иуцасдæры фæстæ та мæ кæцыдæр партион конфе- 
ренцимæ ардæм схуыдтой. Æмбисæхсæв куы фæцис, уæд Эдуардмæ 
йæ машинæ ’рбацыд æмæ уый, мæ лæппуйы æмгар, æвиппайды 
йæ шофыры фарсмæ фæтъæпæн, мæнæн фæстаг бандонмæ аца- 
мыдта. Цæмæдæр гæсгæ ма уæддæр мæ зæрдæ дардтон, зæгьын, 
мæн уал раздæр нæхимæ раргъæвдзæн. Цытæ дзурыс, йæ шофы- 
рæн ацамыдта, мæн, дам, уал нæ дуармæ æрæвæр. Æмæ æз, быв- 
ший первый секретарь обкома партии, сопровождал его, так на- 
зываемого крашеного министра, до самого его дома... 
Зæгъ-ма мын, Дамир, дæ хорзæхæй, уымæ ма ирон лæгæй исты 
баззади? Уæдæй абонмæ мæхи æфхæрынæй нæ бафæлладтæн, зæ- 
гъын, æрдæгфæндагыл машинæ цæуылнæ баурæдтон æмæ цæуылнæ 
рахызтæн? 
Уымæй цас рацыдаид, уый ныр нал хъуыды кæнын, фæлæ мæ 
уыцы Эдуард иу бон Мæскуыйы ссардта æмæ мын афтæ зæгьы, Иры- 
стоны президенты бынатмæ, дам, æвзæрстыты рæстæг мæ фарсмæ 
балæуу, дæ авторитетæй куы спайда кæнин, уый мæ тынг фæнды. 
Нæ йæм кæсыс? Цы йын хъуамæ загьтаин æз?! 
- Уæлдæр мын дзырдтай, дæ кæддæры фæсном дын сног код- 
той, зæгъгæ. Уый куыд æмбаргæ у? 
- Æмæ дзы цы ’мбарын хъæуы? Скъолайы мын æвдæм къласы 
мæ хæлæрттæй иу мæ чернилæдон амбæхста.^Æз æй кæрты рацах- 
стон æмæ йæ дзæбæх ракъæрццытæ кодтон. Йæ бон мын хъаруйæ 
ницы уыд, иуварс алыгьд æмæ мын дардæй бафидис кодта: 
- Гъей, Сæрой!.. 
Ме ’мбæлттыл худæг бахæцыд, фæлæ уый фæстæ уыдоны дзы- 
хæй уыцы ном схаугæ æз мæхи цур никуы фехъуыстон, фæлæ мæм 
афтæ каст, цыма йæ уæддæр сæхимидæг фæдзурынц, сусу-бусутæ- 
иу кодтой. 
Иу хатт мæм мæ фыд фæкомкоммæ æмæ ныддис кодта: 
- Хуыцауы хатырæй, ай нæ кæмæй фæцис? Иæ сæр ныридæ- 
гæн кæфойы йас куы фæкæны. Æз нæ хъæстæйы ахæм сæр никæ- 
мæн хъуыды кæнын... 
Мæ мад æй сабыртæ кодта: 
- Лæппуйæн алцыдæр фидауы, афтидæй йын ма баззайæд, 
æндæр. Мæ дзæбæх лæппуйыл ма мын фаутæ ма ’вæрут, уадз æмæ 
йын рæза... 
Æмæ уый æцæгæйдæр рæзыди. Мæ сæр мын сæ куыст скодтой, 
фæлæ мæ асмæ фау никуы ничи ’рхаста, æрмæст-иу мæхæдæг, æгæр 
бæрзонд кæй дæн, уымæй хатгай тыхстæн. Кремлы нæлгоймагæй- 
142 

сылгоймагæй се ’ппæты сæрты дæр фæлгæсыдтæн. Хрущёвы цур- 
иу мæхи æвзæр æнкъардтон, уымæ уæлейæ бынмæ кæсгæйæ. Уый 
мын мæ мыггаг зыбыты иунæг хатт дæр раст нæ загъта. Суслов-иу 
æй бафиппайдта, æмæ-иу уæд уый дæр бахудти. Уым ЦК-йы Хрущё- 
вæй фæстæмæ иннæтæ сау фæтæн шляпæтæ дардтой, уый сын 
модæйы хуызæн уыдис. Кабинеты-иу сæ рудзынджы уæлвæйнæ- 
гыл куы равæрдтой, уæд-иу иннæты æхсæн мæ шляпæ бæрæг дардта 
йæ асæй, уый мæм-иу цæмæндæр хорз каст. 
Азтæ куыд цыдысты, афтæ, кæддæр мыл мæ сабидуджы чи абадт, 
уыцы фæсном рох кæнын райдыдта, фæлæ мæнæ нæхимæ куы ссыд- 
тæн, уæд мын мæ хæдивджытæй иу, цыма исты стыр бæллæх æрцы- 
ди, уыйау радзырдта, афтæ æмæ, дам, афтæ, иу чидæр, дам, дæ ам 
де ’цæг номæй нæ хоны. Зæгъын, уæдæ мæ уагæры цавæр номæй 
хоны? Æмæ, дам, Сæрой. Фыййаджыбыл, дам, æй кæмæйдæр фе- 
хъуыста. Мæнæн уыцы кой хъыг нæ уыд, бузныг дæр ма дзы фæ- 
дæн, мæ кæддæры мæгуыр, фæлæ хъæлдзæг сабидуг мын мæ зæр- 
дыл æрлæууын кодта, мæ цæстытыл ауад нæ хъæуæй Нартыхъæуы 
астæу æрыскъæфты фæз, нæ бæгьæввад къæхты бын-иу фæнда- 
джы хъарм рыг куыд скалдис, уый... Цы уæлдай у, де уæхсчытыл 
стыр сæр хæссыс, æви гыццыл сæр! Кусгæ дын кæнæд, æндæр... 
Исты мæнг зæгъын?.. 
...Валодя куы фæзиан, уæд æм Мæскуымæ мæ хъæуккаг, адæ- 
мон зарæггæнæг Кæсæбиты Митя ацыдис, йæ чырыны уæлхъус 
дзургæ дæр ракодта. Фæстæмæ куы раздæхт, уæд нын мæнæ афтæ 
радзырдта: 
~ Мæхи цæстытæй йæ куы нæ федтаин, уæд мæ, æвæццæгæн, 
нæ бауырныдтаид, фæлæ уыцы дыууæ метры дæргъæн лæг бын- 
тондæр ныггыццыл, батади, баруади, цыма чырыны хуылфы сæр 
йеддæмæ ницы уыд, афтæ зынди... 
Дæлæмæдзыд 
Афтæ та Билары хуыдтой. 
Уый фыццаг хатт кæй дзыхæй схаудта, уый ма ныр уал азы 
фæстæ чи сбæрæг кæндзæн! Æз йæ базоныныл афæлвæрдтон, фар- 
стон, уæды азты хицауады астæу чи фæкуыста, уыдонæй кæйдæр- 
ты, уæды азты сфæлдыстадон интеллигенцийы минæвæртты, фæлæ 
сæ иуæй дæр бæлвырд дзуапп нæ фехъуыстон. Æцæг иуцалдæрæй 
Ходы Камалы кой ракодтой, уый, дам, йе ’мдзæвгæтæй иуы ца- 
вæрдæр «Бæрзондыл бадæг дæлæмæдзыд хицауæй» хъаст кодта. 
Иу хатт Камал æмбисæхсæв йе ’мбæлттимæ проспекты астæу 
ирон адæмон зарæг ныццæлхъ ластой, Хазбийы зарæг, æмæ сæ 
милицæ бафхæрынмæ хъавыд, горæты, дам, фынæй кæнын нæ 
уадзут, зæгъгæ. Партийы обкомы фыццаг секретарь, дам, уæд сæ 
фарс кæй нæ рахæцыд, уый тыххæй, дам, æм поэт хæрам уыдис. 
Чи зоны, чи зоны... Кæмæ нæй аиппытæ? 
Æппæтæй æххæст адæймаг куыд нæй, афтæ нæй æппæтæй 
æххæст разамонæг дæр. Фæлæ Билар асæй гыццыл кæй уыди, 
хæрдмæ фаг кæй нæ сырæзти, уымæ йын фæкомкоммæ сты æмæ 
йыл уыцы фæсном авæрдтой: «Дæлæмæдзыд!» 
143 

Йæ зæл Ирыстоны алы къуымты дæр фехъуыст фидисы хуы- 
зы, цыма йæ зонгæ кодтой, уымæй æппæтæй тынгдæр фæрисдзæн, 
æппæтæй йын хъыгдæр уыдзæн, уыйау. Мæнмæ гæсгæ йæм уæды 
азты, йæ куысты райдайæн азты, æндæр ницавæр фау ардтой. 
Билары иуахæмы, куы нал куыста, уæд бабæрæг кодтон. Бацин 
мыл кодта, хъайла кæныныл мын балæууыд, нозт рахаста. Æз йæ 
цуры бадын æфсæрмы кодтон. Уый мын ме уæхскмæ йæ къух си- 
вæзта, йæ фæлмæн армытъæпæн мыл æрæвæрдта æмæ, мидбылты 
худгæйæ, загъта: 
- Сбад, Дамир, науæд бафæлладтæн адæммæ хæрдмæ кæсынæй... 
Цы гæнæн мын уыди. Сбадтæн, мæ цæстытыл та ауад, кæддæр 
æвдисæн кæмæн уыдтæн, уыцы ныв: Советон Цæдисы Сæйраг 
Советы депутат Басаты Алыкка йæ фыццаг сессийæ Хуымæллæгмæ 
куы раздæхт, уæд ын йæ хæдзары чысыл куывд акодтой. Сæмбæл- 
дис дзы Билар дæр. Уалынмæ кæртмæ ’рбахызт æнæнхъæлæджы 
уазæг - Хъалмыхъхъы партийы обкомы фыццаг секретарь, Алык- 
кайы хæлар, бæрзонд лæг Городовиков. Бацин кодта Билар, хъа- 
зæн ныхас ын загьта: 
- Дорогой наш друг Городовиков, что-то ты всегда на нас 
сверху вниз смотришь. Что бы это значило? 
Билар хъазгæйæ цы зæгъынмæ хъавыд, уый уазæг бамбæрста, 
уæле бынмæ йæм йæ хæлар цæстытæй худти. Æз ын ныр уый йæ 
зæрдыл æрлæууын кодтон. 
Уæдмæ хъайлайы цъыс-цъыс ссыди, Билар ауади æмæ йæ хæ- 
цæнджын гыццыл тебæйы рахаста, стъолыл æй æрæвæрдта æмæ 
загъта: 
- Цалынмæ уазал кæна, уæдмæ дын иуцыдæр радзурон... Мæнæ 
хъайламæ гæсгæ æрлæууыдис мæ зæрдыл. Мæскуыйы Плиты Ис- 
сæимæ Сæйраг Советы радон сессийы рæстæг-иу уазæгдоны цар- 
Фембæлд Хуымæллæджы Басаты Алыккайы хæдзары. Хъæбæлоты 
Билар галиуырдыгæй цыппæрæм 
144 

дыстæм. Æдзухдæр-иу мæ разæй сыстад, мæ дуар мын-иу æрбахо- 
ста æмæ-иу уымы ресторанмæ ацыдыстæм. Иссæ зыдта, æз ху- 
ыйы фыд нæ хæрын, уый æмæ-иу уæд йæхæдæг дæр нæ бахордта, 
официантæн-иу мæнæ ахæм тæнæг нæ, фæлæ бæзджын хъайла 
рахæссын кодта, мæ мад, дам-иу уарзта ахæм цæгьдгæ хъайла кæ- 
нын. Æз-иу ын хъазгæйæ уайдзæфтæ кодтон, мæн тыххæй дæхи 
цы марыс, фæлтау хуыйы дзидза хæр æмæ дыл хуызы цъыртт æрхæ- 
ца. Ды, зæгьын, дæ асмæ гæсгæ хæрзхуыз куы уаис, уæд æцæг 
инæлармæ дæр ма бакæс æмæ дæумæ дæр. Зæгъын, æз цæргæбон- 
ты, бæрзонд чи у, мæнæ дæ хуызæн, уыдонмæ хæлæггæнгæйæ фæ- 
цардтæн. 
Уыцы койтæм-иу Иссæ арæх æрымысыд, фыдхуыз кæй у, уый 
йын Сталин дæр кæй бафиппайдта. Уæлахизы кадæн Кремльмæ 
хуынды уыдысты æппæт сгуыхтдæр хæстон разамонджытæ, не 
’мзæххон дæр семæ. Кæсын æмæ, дам, инæлæрттæ æд нуазæнтæ 
Сталинмæ бацæуынц, афæстиат вæййынц. Уæд, дам, æз дæр нал 
фæлæууыдтæн, бацыдтæн æм, мæ дзыхæй иу ныхас дæр нæма ссыд, 
афтæ мæ йæхæдæг базыдта, сыстадис мын, бахудт мæм: 
- Вот ты какой, Плиев! 
Иуцъусдуг мæм фæкаст, стæй та загъта: 
- Что ж ты так похудел, товарищ Плиев? 
- Воевал, товариш Сталин, воевал, - загьтон ын æз. Ома хæ- 
сты уæззау бонты аххос у мæ абоны ахæм хуыз. Йæ сæр батылдта, 
ома æмбæрстгонд мын у, худтис, уыдис ын фæлмæн цæстæнгас... 
Æз Билармæ хъуыстон, кастæн ын йæ фæллад цæстытæм æмæ 
’мбæрстон: дзурæг æмбал ын нæ вæййы æмæ, æвæццæгæн, ацы 
цыппар къуымы астæу иунæгæй стыхсы, искæй уынын æй фæ- 
фæнды, искæмæ хъусын. 
Иуцасдæр ма абадтыстæм, йæ цæстытæ рухсæй-рухсдæр кæй 
кæнынц, уый уыдтон æмæ уæд, ме ’рбацыды сæр æм цæй тыххæй 
у, уый загътон: 
- Уал азы Ирыстоны сæргьы фæлæууыдтæ... Фæнды мæ, дæ 
мысинæгтæй хицæн чиныг куы саразин, уый... 
Мæ диктофон райстон, зæгьын, сифтындзон æй. Нæ мын æй 
бауагьта, йæ гыццыл армытъæпæнæй йæ æрæмбæрзта æмæ загъта: 
- Æмбарыс, Дамир, æнæниз куы вæййын, уæд дæр мæ хъæлæс 
диктофоны лентæйыл цæмæндæр бынтон ныллыстæг вæййы, нæл- 
гоймаджы хъæлæсы уагæй йæм ницыуал баззайы... Кæддæр мæ мæ 
куыстæй куы истой, уæд мын ЦК-йы инструктор Бессарабов, цæй 
æмæ йæ истæмæй алхыскъ кæнон, зæгьгæ, афтæ зæгьы, дæ хъæ- 
лæс, дам, разамонæджы хъæлæс нæу... Тынгдæр та мæ амардта йæ 
иннæ уайдзæф. Дæ ас дæр, дам, мах чи хъæуы, ахæм нæу. Мы, 
говорит, в своё время упустили этот момент, не доглядели... Хъуа- 
мæ, дам, ды адæммæ уæле бынмæ кæсай, мæнæ мæн хуызæн, ды 
та нын дæлæмæдзыд дæ. Æз, дам, гыццыл адæймæгты нæ уарзын, 
уыдонæн, дам, хурбон аууон дæр нæ вæййы. Уый фыццаг хатт 
фехъуыстон. Рост, говорит, придаст руководителю чувство уве- 
ренности, а, если быть конкретнее, то чувство превосходства над 
другими... Ноджы цыдæртæ ма... Уыдон се ’ппæт дæу нæ хъæуынц... 
10 Дауыраты Дамир 
145 

Мæ фындзы хъым-хъым мын, æвæццæгæн, дæхæдæг дæр ба- 
фиппайдтай, мæхи æвзæр æнкъарын æмæ, цæй, афтæ бакæнæм: 
æз мæхи сдзæбæх кæныныл архайдзынæн, мæнæ мæм ныртæккæ 
мæ дохтыр дæр æрбацæуинаг у, афонмæ рараст, ды та, раттинаг 
мæм кæй уыдзынæ, уыцы фарстатæ рагацау сбæрæг кæн. Æмæ уæд, 
табуафси, сæмбæлæм... 
Нал сæмбæлдыстæм. Нал схæцыд йæхиуыл Билар. Мæхицæн 
баззадысты мæ фарстатæ дæр... 
Цæры Беслæныхъæуы иу уæздан хистæр лæг Туаты Эльбрус, 
Билары халдих. Йæ дзæбæх сыхæгтæ йæ, уæлдайдæр та йæ бирæ 
хæлæрттæ фæсномыгæй «Кабалоев» хонынц. 
- Кæмæн куыд, фæлæ мæнæн йæ кой æхсызгон вæййы, - 
дзырдта мын æрæджы уый, - æз ын мæхи удæй бирæ аргъ кодтон, 
йе ’нгæс кæй дæн, уымæй та сæрыстыр дæн. Куы нал куыста, уæд 
фехъуыстон, зын уавæры, дам, ис, æвæгæсæг у, æмæ йæм иу бон 
бæрæггæнæг ссыдтæн, мемæ цыдæртæ айстон. Кæртмæ куы ба- 
хызтæн, уæд мæ размæ иу рæстæмбис кары сылгоймаг фæцис, 
æдзынæг мæм ныккаст, æмæ æз мæхинымæр ахъуыды кодтон, 
æвæццæгæн, зæгъын, ацы кæрты æцæгæлæтты уайтагьд бафип- 
пайынц, ныртæккæ мæ æрфæрстытæ кæндзæн, чи дæ, цы дæ, ам 
дæ цы хъæуы... 
Фæрæдыдтæн. Хæстæг мæм æрбацыд, уæле бынмæ мæм ба- 
худт, стæй загъта: 
- Æмæ мах куы нæ зыдтам, нæхи Биларæн ма æфсымæр ис, 
уый. Кæс-ма, куыд æмхуызæттæ стут! 
Æз ын ницы загътон, бахудтæн æм, æрмæст, мæхинымæр, уадз 
æмæ, зæгъын, амæй фæстæмæ дæр афтæ хъуыды кæна... 
Билар абон кæм ис, уым сыгъзæрин талатæ суадзæд, фæлæ уый 
мæнæй иу сантиметр бæрзонддæр уыдис. Æрмæстдæр иу! Æз уый 
мæхицæн сæрмагондæй сбæлвырд кодтон. Уый бæсты мæ бон зæ- 
гъын ницы у, фæлæ ацы зæххыл бынноз кæй баззадтæн, уый мæ 
бирæ цыдæр хъуыддæгты хъыгдæрдта, уæлдайдæр-иу сылгоймæг- 
ты компанийы куы уыдтæн, уæд (Эльбрус зæрдиагæй худы.) Æрæ- 
джы Тæмисчъы мæ фæллад уагътон, иу бæрзонд рæсугъд сылгой- 
маг дзы уыд Липецкæй, кафæн фæзы-иу ын йæ дымст риуты онг 
не ’ххæссыдтæн, мæ сæр сыл-иу бакъул кодтон, æндæр ын уæдæ 
цы мæ бон уыдис. Сылгоймæгтæ бæрзонд нæлгоймæгты уарзынц, 
æнæзонд æнхъæл сын ма у... 
Фæлæ, дам, Билар йæ тæккæ лæппуйæ, йæхицæй бæрзонддæр 
чи уыд, ахæм чызджыты уарзта. Сæ иу Хъулаты Хъуыбадыйы чызг 
Томæ. Иу хатт сæм йæхæдæг Плиты Иссæимæ минæвар дæр ба- 
цыд. Иссæ Хъуыбадыйæн се ’рбацыды сæр куы бамбарын кодта, 
уæд æй уый хицæн уатмæ ахуыдта æмæ йæм бауырдыг: 
- Куыд мын дæттын кæныс, Иссæ, демæ чи ис, уымæн мæ 
чызджы?.. Уый мæ чызгæй ссæдз азы хистæр куы у, стæй ссæдз 
сантиметры къаддæр... 
Уый фæстæ дæр ма Хъæбæлотæ архайдтой чызджы сæхирдыгæй 
фæкæныныл, Билары мад сæм йæхæдæг дæр бацыд æмæ загьта: 
146 

- Пародæ нæ хъæуы сымахæй, пародæ, кæннод зæхмæ æгæр 
хæстæг стæм, ома, асæй æгæр гыццылтæ, бындзыд æмæ бындзыд. 
Билар, дам-иу, йæхæдæг афтæ дзырдта: 
- Мæхицæй къаддæр лæгыл-иу куы сæмбæлдтæн, бынмæ-иу 
æм куы кастæн, уæд-иу мын æхсызгон уыди... 
Одинцов. Не ’ппæты стырдæр хицæуттæй æппæты фылдæр 
фæснæмттæ ауыл уыдис. Æнæхъæн æртæ. Фыццаг дыууæ фæсно- 
мы фæйнæ иу дзырдæй - Бынтыдзæуæг æмæ Басхор, æртыккаг та 
дыууæ дзырдæй - Сараты хицау. 
Бынтыдзæуæг æй рахуыдта Билары усы мад, мæнæн та йæ æрæ- 
джы йæ чызг, Билары бинойнаг, Майя радзырдта: 
- Билары йæ куыстæй куы систой, уæд нæм æртыккаг, æви 
цыппæрæм бон телефонæй æрбадзырдтой, Одинцов, дам, уæм фæ- 
цæуы. Тынг æхсызгон нæ нæ хъуыдис, фæлæ уæддæр æрбацыд æмæ 
йæхи дардта, цыма Хъарсы фидар батыдта, хæрдтыгæсгæ нын æрзылд 
нæ цæрæнуатыл, стæй загьта, мах, дам-ма сæмбæлдзыстæм. 
Æз æй бафиппайдтон, мæ мад ын йæ алы ныхасмæ дæр куыд зæр- 
диагæй хъуыста, йæ цæстытæм ын куыд лæмбынæг каст кодта, уый. 
Куы ацыд, уæд иуцасдæр хъусæй фæлæууыд, хъуыдыты аныгьуылд, 
стæй йæ цæстытæ пъолæй систа æмæ Биларæн афтæ бакодта: 
- Мæнмæ гæсгæ, дæ Одинцов хорз адæймаджы каст нæ кæны. 
Бынтыдзæуæг у... 
Уымæй иуцалдæр боны фæстæ уый Билармæ йæ кабинетмæ 
фæсидт æмæ йын афтæ зæгъы, дæ усы мадæн, дам, горæты сæрмæ 
стыр дачæ сарæзтай, зæгьгæ, мын дзурынц, куыд, дам, ьш кæнæм. 
- Уый цæй дачæ у? - æмбарын ын кæны Билар. - Йæ цæхæ- 
радоны астæу лæууы æрмæст хуымæтæг фæйнæджытæй арæзт 
будкæ... 
Нæ йыл баууæндыд, сæрмагонд къамисæн æй фенын кæнын кодта. 
Махмæ йе ’рбацыды сæр та нæ фатер уыдис. Уал азы кæм фæ- 
цардыстæм, уырдыгæй нæ сыстын кодтой, йæхæдæг дзы æрцард. 
Махæн та, уат æмæ æрдæг кæм уыд, ахæм фатер радтой уыцы хæ- 
дзары, æцæг æндæр бацæуæны... 
Уый фæстæ дæр æмбæлдис мæ мой Одинцовимæ æмæ иу бон 
бафиппайдта, дæ мад, дам, курдиатджын психолог у, цы аккаг у, 
ахæм ном, дам, ын ратта - Бынтыдзæуæг, ома гæдывад, йæ фæн- 
дæгтæ сафæг... 
Басхор. Ацы ном та йын бацъапп ласта цуанæтты хæдзарады 
кусджытæй чидæр. Номæвæрæг чи уыд, уый не сбæрæг, æвæццæ- 
гæн, йæхи схъæр кæнын нæ бауæндыд. 
- Февралы фæстаг бонты мæм æрбадзырдта обкомы кусæг 
Притыко, - дзырдта мын хæдзарады хицау Хъуппеты Алыксандр, 
- раздæр мæ ме ’нæниздзинадæй бафарста, нæ куыст куыд цæуы, 
уымæй, стæй дын афтæ: 
- Понимаешь, Александр, наш новый первый прямо-таки 
обожает уху... Сварганим? 
Ацы æнахуыр уырыссаг дзырд æз уæд фыццаг хатт фехъуыс- 
тон, нал мæ рох кæны уæдæй. Цыбырдзырдæй, Одинцовы хъуы- 
дис Мæздæгмæ цæуын, йæ машинæйы пец, дам, фаг нæ хъарм 
147 

кæны æмæ хъуамæ йемæ фæндагмæ аласа кæсаджы тæвд бас. Цы 
гæнæн уыди, сфыхтам ын, горæты къуымты йын сæрмагонд тер- 
мос фæцагуырдтам, уым ын æй ныккодтам, йæ шофыры къухтæм 
ын æй радтам. 
Уымæй иуцалдæр боны фæстæ та телефоны ногæй уыцы При- 
тыкойы хъæлæс: 
— Понимаешь, Александр, понравилась твоя уха нашему пер- 
вому. Надо бы ещё. Завтра ему у обкома на трибуне стоять при- 
дётся на этом жутком вашем морозе... 
Нæ термос нын не ’рбарвыстой. Ногæй та йын ахæм балхæд- 
там. Обкомы дуаргæсы къухтæм ын æй радтам. Æцæг мæ йæ тæ- 
ригьæд нæ хъæуы, суанг нæ иннæ зымæджы астæумæ нал бахъыг- 
дæрдта, æмæ-иу мæ нæ кусджытæ афæрс-афæрс кодтой, цы, дам, 
фæци нæ Басхор, истæуыл нæм фæхæрам, нæ бас йæ зæрдæмæ нал 
цæуы?.. Зæрдæмæ нæ фæцæуыны кой дзы нæ уыд, æцæг та ногæй 
Притыко куы ’рбадзырдта, уæд загьта: 
- Всё хорошо, только бы перца чуть-чуть добавить. Он любит... 
Мæхинымæр, йæ хурхыуадындзтæ йын басудзæд. Æз цалынмæ 
куыстон, уæдмæ йын иуæндæс хатты барвыстон, алы хатт дæр ног 
термосы... 
Сараты хицау. Одинцов ма йæ тæккæ ногæй куы уыдис, уæд 
фæкомкоммæ, горæты бирæуæладзыгон хæдзæртты ирон цæрджытæ 
сæ цины æмæ сæ зыны рæстæджы хабæрттæ кæм фæкæнынц, уыцы 
бынæттæм. Æгæр, дам, дзы бадынц, æгæр дзы нуазынц, кæстæрты 
халынц... 
Раст уыцы рæстæг, Беслæныхъæуы, æз мæхæдæг кæм цæрын, 
уыцы кæрты дæр уыд ахæм æрдæгарæзт сара. Йæ саразыны хъæп- 
пæрис равдыстой, хъæдæрмæг ын самал кодтой нæ дыууæ сыхаг 
разамонæг кусæджы Цалиты Æмзор æмæ Дулаты Жорæ, сæ иу дур- 
лыстæггæнæн заводы директор, иннæ та аразæн куыстуаты хицау. 
Радио, газеттæ æмæ телеуынынады Одинцовы ахæм хъæппæ- 
рисы кой йеддæмæ куы ницыуал кодтой, нæ иуæй-иу дымысдæр 
хистæртæй дæр чидæртæ йæ фарс куы рахæцыдысты, уæд Æмзор 
æмæ Жорæйæн сæ быны дон бацыди, цы чындæуа, зæгъгæ. Ома, 
тарстысты, иу бон æм халынмæ куы ’рбацæуой, уымæй. Фæлæ 
сын, сæхи загьдау, Хуыцау баххуысс кодта. 
Иу фæссихор сыхаг кæртмæ мах кæртыл æрбацæйцыдис нæ 
горæты хæдзæртты управленийы хицау Хуыцъистаты Индрис. 
Æмзор æмæ йæ Жорæ баурæдтой, раздæхтой йæ, сыбалут бæласы 
бын ын дзаджджын фынг ацарæзтой, стæй æрдæгбадт куы уыдыс- 
ты, фæйнæ цалдæр карз арахъхъы куы фæдæле кодтой, уæд ын се 
’рдæгарæзт сарамæ ацамыдтой, цы, дам, ын бакæнæм дарддæр. 
Индрис уыцы сахат йæ тæккæ дзæбæх зæрдæйæ уыдис... 
Уымæй цалдæр боны фæстæ нæ кæрты фæзындысты нæ горæ- 
ты хицауады минæвар Бзæты Амырхан æмæ милицæйы дыууæ ку- 
сæджы. Уæлæнгай æвæрд сын чи уыд, уыцы гæххæтт сæм раскъæф- 
той Æмзор æмæ Жорæ, хъæрæй сын бакастысты: «Беседка строится 
с разрешения управления домами № 1 для провождения культур- 
148 

ного досуга и проведения патриотического воспитания подрастаю- 
шего поколения дома № 37 по улице Плиева и соседних домов». 
Мæнæ дзы Индрисы къухæвæрд, мæнæ дзы йæ тымбыл мыхуыр 
дæр æртъæпп кодта. Исты ма зæгьут? Фенут æй уæхæдæг дæр... 
Федтой, ницыуал загьтой, ацыдысты. Уыцы ирвæзынгæнæг 
документ абон дæр ма ис Дулаты архивы, кæддæры кæйдæр æнæ- 
сæрфат митæн æвдисæндар. 
Кæмдæрты ма хæлдтой саратæ, се 4ппæтæн-иу Индрисы хуы- 
зæн хæрзгæнджытæ нæ фæцис. Фæлæ иу бон Дзæуджыхъæуы Иры- 
стоны номыл уынджы амард, иунæгæй чи цард, ахæм уырыссаг 
зæронд ус. Йæ цот, дам, Уæрæсейы алы къуымты ныххæлиу сты, 
уæд ныры хуызæн дзыппыдаргæ телефонтæ нæ уыд, цалынмæ сæм 
телтæ цавтой, цалынмæ уыдон цыдысты... 
Сыхæгтæ хабар сæхимæ райстой, чырыны йæ сæвæрдтой, уæл- 
мæрдмæ лæппуты ингæн къахынмæ арвыстой, иннæтæ кæрты ас- 
тæу сарайы фынгтæ ’вæрынмæ фесты. Уыцы рæстæг кæсынц, æмæ 
кæртмæ кæрæдзи фæдыл æрбацыдысты дыууæ æнæзонгæ бæрзонд 
лæппулæджы, сау костюмтæ æмæ сыл сау шляпæтæ. Сæ тæккæ 
чъылдыммæ та æрлæууыд уæзласæн машинæ. 
Дыууæ æнæзонгæйы, хæстæгдæр сæм лæуд чи фæци, уыцы лæп- 
путæй иуы фæрсынц, цы хабар, дам, ис ацы кæрты. Æмæ сын куы 
загътой, нæ сыхаг иунæг ус Фрося, дам, амардис, уæлæ кæсут, 
кæстæртæ йæм хæссынмæ фæцæуынц, ныртæккæ йæ рацæуæны 
цур æрæвæрдзысты, йæ цотæй нырма ничима фæзынд... 
- Мах йæ лæппутæ стæм... 
Æмæ сын уæд бамбарын кодтой, уæлæ, дам, хистæртæ лæу- 
уынц, бацæут сæм, уæхи сын бацамонут, махмæ ахæм æгъдау ис... 
Уæзласæн машинæйы бæрзонд гуыффæйæ зæхмæ æргæппытæ 
ластой цыппар нæлгоймаджы кусæн дарæсы, дыууæйæн дзы сæ 
къухты фæрæттæ, иуæн - хырх, иннæмæн та - зæгæлласæн мæ- 
цъис. Сæ ных комкоммæ сарамæ сарæзтой. Сыхæгтæ, чи сты, уый 
бамбæрстой, амбырд сыл сты, дзырдæппарæн кæнынц: 
- Уе ’рбацыд абонмæ цы ’рхастат? 
- Нæ мард баныгæнын нæ уæддæр бауадзут! 
- Сымах ардæм чи ’рбарвыста, уымæн тагъд рæстæджы уæртæ 
ахæм чырыны йæ мард авæрæнт... 
Хæдзары хистæртæй иу - Дзаттиаты Алыксандр, мæнæ фыс- 
сæг Тотырбеджы фыдыфсымæры лæппу, балкъонмæ топп раскъæф- 
та, хæрдмæ дзы цалдæр гæрахы фæкодта, ныртæккæ, дам, арды- 
гæй куы нæ ацæуат, уæд сымахыл дæр нæ бацауæрддзынæн... 
Сæ быцæумæ сарайы цурмæ ’рбацыдысты æрдæбоны дыууæ 
лæппуйы, сæ дзыппытæй фæйнæ сырх-сырхид æвдисæндары сис- 
той, дыууæйæ дæр разындысты Советон Цæдисы Сæйраг Советы 
депутаттæ... 
Дыккаг бон лæппутæ ссыдысты партийы обкомы хæдзармæ, 
фембæлдысты Одинцовимæ æмæ йын радзырдтой, куыд сын бай- 
рæджы сæ мады зианмæ, ничи сын ницы загьта, афтæмæй, дам, йæ 
сыхаг ирæттæ се ’хсæн æхца æрæмбырд кодтой, йæ мæрдон æгьдæут- 
тæ йын скодтой, суанг хист дæр ма. Æрæджиау æй бафарстой: 
149 

- Æдде дæ адæм фæсаууонмæ цы хонынц, уый зоныс? 
- Нæ зонын... 
- Сараты хицау... Уый куыдтæ кусыс, цæмæй райдыдтай, цæ- 
мæн сын халыс се ’нусон рæсугьд æгьдæуттæ? 
Уыцы бонæй фæстæмæ иу сарамæ дæр никуыуал ничи бавнæлд- 
та. Стæй аразынмæ дæр. Одинцовы ма Ирыстоны бакусын хъуыд 
цыппар азы гыццыл хъуаг... 
Ныр та Дзасохты Алыксандры рад у... 
Æз ын зыдтон дыууæ фæсномы - Шурик æмæ Пушкин. 
Йæ фыццаг фæсномы тыххæй мын радзырдта Алыксандры 
кæддæры æмкъласон Джыккайты Зарæ: 
- Ныртæккæ йæ адæм иууылдæр Алыксандрæй зонынц, фæлæ 
махæн, йе ’взонджы бонтæ кæимæ арвыста уæртæ Алагиры, уыдо- 
нæн Шуриккæй баззад. Уый йæ фæсном уыд, æндæр номæй йæм 
уæд искуы исчи сдзырдта, зæгъгæ, æз уый нæ хъуыды кæнын. 
Шурик æмæ Шурик. Скъолайы ахуыр кодтам иу рæстæг. Уæлдай 
хæлардæрæй цардыстæм мах æртæйæ - æз, Хъайтмазты Геор æмæ 
ацы Шурик. Сæ дыууæ дæр мæ уарзтой, уый æз, кæй зæгъын æй 
хъæуы, æмбæрстон, фæлæ уæд мæнæн, æхсæрдæсаздзыд чызгæн, 
мæ зæрдæмæ тынгдæр цыдысты, математикæ бирæ чи уарзта, чи 
йæ зыдта, мæнæн дæр ма-иу æххуысхъом чи уыд, сæйрагдæр та 
турникыл «солнце» чи кодта, ахæм лæппутæ. Сæ ахæмтæй иу уыдис 
Геор дæр, Шурик та кæцытæм хаудта, уый дын уал азы фæстæ дæр 
нæ зæгъдзынæн, æрмæст уарзта дзурын æмæ дзурын... 
Иу аз каст фестæм скъола, æмæ æз Мæскуымæ ацыдтæн, адон 
та сæ дыууæ дæр равзæрстой нæхи хæххон-металлургон институт. 
Ууыл дæр та азтæ рацыд, æмæ æз нæхимæ æрыздæхтæн, кусын 
райдыдтон хъæууонхæдзарадон институты. Иу фæссихор мæ ауди- 
торийы бадын, æмæ мæм бадзырдтой, залмæ, дам-ма рацæуæд, 
партийы обкомы ног фыццаг секретарь Дзасохты Алыксандр, дам 
нæм æрбацыд. Ома Шурик. Куы мæ ауыдта, уæд ныддис кодта: 
- Зарæ, кæм фесæфтæ, куы нал дæ уынын? 
Нæ ректор Козаты Георги йын афтæ зæгъы, уый, дам, нæ ахуыр- 
гæнджыты хуыздæртæй иу у, Сылгоймæгты советы сæрдар, парт- 
комы уæнг. Иудзырдæй, тынг мæ феппæлыдис. 
Уый уыдис нæ фæстаг фембæлд. Ныхасмæ дæр æй никуыуал 
федтон. Уæлдæр дын æй куы дзырдтон, институтмæ нæм æрбацы- 
дис, зæгъгæ. Уæд нын уым нæ къамтæ дæр систой. Иу дзы мæнмæ 
дæр æрхаудта. Æцæг дзы æз чъылдымыздæхтæй рауадтæн, фæлæ 
йæм уæддæр хатгай æркæсын æмæ та мæ цæстытыл ауайынц, кæд- 
дæр мæ куы уарзтой æмæ нæхæдæг дæр куы уарзтам, уыцы ’взон- 
джы азтæ. Фæлæ хъысмæттæ афтæ рауайынц, æмæ сын кæй бон 
цы у... Уæд æй чи зыдта, уыцы дзырдмондаг Шуриккæй ахæм стыр 
лæграуайдзæнис, уый... 
Иæ дыккаг фæсном Алыксандрæн уыдис... Пушкин... О, о, 
Пушкин. Чидæртæ мын дзырдтой, уый, дам, ын рагон фæсном у, 
фæлæ йæ æз мæхæдæг фыццаг хатт фехъуыстон, 1998 азы Прези- 
денты бынатмæ æвзæрстытæ куы рамбылдта, уæд... Уæрæсейы 
тæккæ стырдæр поэт æмæ Алыксандры ном æмæ фыды нæмттæм 
150 

фæкомкоммæ нæ ирон интеллигенцийы минæвæрттæй чидæр. Æмæ 
æппæты разæй уый дзыхæй схаудта, нæ Президент - Пушкин, 
зæгъгæ. Кæмæдæрты ма диссаг фæкаст æмæ ахъæр ис, ахæлиу, 
уæлдайдæр та фыццаг бонæй фæстæмæ бирæ æмæ дæрдтыл куы 
дзырдта, уæд-иу йæ раныхæстæ урс æмдзæвгæты хуызæн зæлыды- 
сты цавæрфæнды трибунæйæ дæр, гыццыл уа, æви стыр. Фæстæ- 
дæр бирæтæ сæхицæн басæтдзысты: афтæ рæсугъд кæй дзырдта, 
уый сæ фæсайдта. 
Адæм æй фæсаууонмæ Пушкин кæй хонынц, уый, мæнмæ гæсгæ 
йæхæдæг нæ зоны, йæ алыварс чи ис, уыдон та йын æй хъæр нæ 
кæнынц, мæнæ куы нал куса, уæд æй æгæр дæр ма фехъусдзæн. Ахæм 
у царды карз фæтк: лæг бынаты куы нал вæййы, куы ницæмæуал æм 
фенхъæлмæ кæсынц, уæд æм алцы зæгъынмæ дæр бауæндынц... 
* * * 
Галазты Æхсарбегæн йæ фæсном уыди Зæронд. Сæвæрдтой йыл 
æй æмдзыхæй цалдæрæй: æрæмбырд сты, бауынаффæ кодтой, ацы 
ном ын равзæрстой, æмхуызонæй схъæлæс кодтой. Уыцы цалдæр 
уыдысты, Æхсарбег йæхæдæг аргь кæмæн кодта, бынаты кæй сæ- 
вæрдта, йæхæдæг кæуыл æууæндыд, ахæмтæ. Сæ иуты тыххæй 
Æхсарбег фæстæдæр йæ чиныг «Пережитое»-йы зæгъдзæн, ахæм 
фæсном ыл чи сæвæрдта, уыдоны ранымайдзæн, алкæмæн дæр 
дзы ссардзæн, чи сæ цы аккаг у, ахæм ныхæстæ. 
Уыдон ын йæ рæстæджы раиртæстой йæ иу стыр лæмæгъдзи- 
над: бирæ уарзта, æппæлгæ дзы-иу куы кодтой, уæд: йæ кабинеты, 
трибунæйæ, уæлдайдæр та фынджы уæлхъус. 
Фынгæвæрдтытæ йын арæхдæр кодтой аэропорты дыккаг уæла- 
дзыджы, «Депутатская комната» кæй хуыдтой, уым. Мæскуымæ- 
иу куы тахтис, уæд, уырдыгæй-иу куы раздæхтис, уæд дæр. Дыккаг 
бон-иу аэропорты кусджытæ кæрæдзи дзыхæй истой, дысон та, 
дам, нын æмбисæхсæв Зæронды йæ машинæйы нозтджынæй ала- 
стой. Иу цы зоны, уый, дам, иннæтæн дæр æнæ базонгæ нæ вæййы, 
фæзæгъынц. Ахъæр ис, нæ президент, дам, фæстаджырдæм нуа- 
зын^эайдыдта. 
Иæ фæсном ын раздæр зыдтой æрмæст сæхæдæг, дзырдтой йæ 
æрмæст сæхи астæу. Телефонæй-иу куы ныхас кодтой æмæ-иу йæ 
кой æнæ скæнгæ куы нæ уыдис, уæд. Адæмы æхсæн та йæ дзурын 
райдыдтой, æвзæрстытæм ма дыууæ-æртæ мæйы куы баззад, уæд: 
- Нæ Зæронд ахæм у, нæ Зæронд ухæм у, нæ Зæронд нал бæззы... 
Уыдæттæ дзургæйæ сын сæ дзыхтæм кастысты, кæй сардыд- 
той, уыцы дзырдмондаг æххуырстытæ. 
* * * 
Хъусты паддзах Василий Гонобоблев. 
Ивгъуыд æнусы 60-æм азты кæрон уый уыдис нæ республи- 
кæйы Министрты Советы Сæрдары хæдивæг, Мæскуыйæ æрвыст 
къуылых лæг. Уæды рæстæг ахæм фидар æвæрд фæтк уыдис: стыр- 
151 

дæр хицæуттæй-иу иу хъуамæ уырдыгæй уыдаид. Фыццаг бонтæй 
фæстæмæ йæ бирæтæ бафиппайдтой: фынгыл бадтис, зæгьгæ, уæд- 
иу кусарты хъустæй иу хъуамæ уый бахордтаид, æмæ йæ уæд æбæ- 
рæг дзыхджын чидæр Хъусты паддзах рахуыдта. 
Æз ын мæхæдæг йæ уыцы мийæн æвдисæн уыдтæн 1970 азы 
фæззæджы астæу. Уæд куыстон фæскомцæдисы райкомы. Уыд нæ 
районы партион активы æмбырд. Гонобоблев дæр дзы президиу- 
мы бадтис. Æмбырды фæстæ мын партийы райкомы фыццаг сек- 
ретарь Фидараты Мæхæмæт загъта: 
- Нæ уазджыты нæ сбуц кæнын хъæуы æмæ немæ рацу, уыр- 
дыг нын алæудзынæ... 
Нæ ныццыдмæ Зилгæйы хъæугæрон Хуымæллæджы доны был 
тыртыраг бæлæсты бын фынгтæ цæттæ уыдысты. Мæхæмæт йæхæ- 
дæг хистæры бынаты, Гонобоблев йæ рахиз фарс. Абоны хуызæн 
ма йæ хъуыды кæнын: бæгæныйы æвгтæй чи равдæлон, ахæм хъæ- 
дын асыккыл йæхи æруагьта. Сæ бадт талынгмæ ахаста, æмæ шо- 
фыртæн сæ машинæты рухсытæ ссудзын кодтой, фынгтæм сæ са- 
рæзтой. Æрæджиау кæддæр Мæхæмæт нуазæн æмæ кусарты хъус 
кæстæртæм куы алæвæрдта, уæд æз та Гонобоблевмæ кастæн, цымæ, 
зæгъын, дзы цы радзурынц, уый ам дæр бакæнид. 
Бакодта. Цырд фестад, цы асыккыл бадти, уый фæстæрдæм 
афæлдæхт, галиуæг уыдис, уый нæ базыдтон, фæлæ кард йæ галиу 
къухмæ райста, фысы сæр йæхирдæм фæзылдта æмæ йæ иннæ хъу- 
сыл æруагьта. Уал азы фæстæ дæр ма мæ цæстытыл фæуайы, Мæ- 
хæмæт йæ рахиз амонæн æнгуылдз йæ былтыл куыд авæрдта, уый. 
Ома мачи уæ мацы сдзурæд, цыма æппындæр ницы федтат, афтæ 
уæхи дарут. Уæдмæ Гонобоблев хъус дыууæ æнгуылдзæй нуры- 
дзæхдоны ныттылдта... 
* * * 
Фæснæмттæ дæр дуг æвдисæнтæ сты. 
Мæнмæ гæсгæ, нæ абоны чиновниктæ, сæ размæ чи уыд, уыдо- 
нæй бирæ зыддæр æмæ гæдываддæр сты, сæхи мæт фылдæр кæ- 
нынц, сæхи пайдайæн тынгдæр архайынц. Уый адæм уынынц, сæ 
цæсты дзы бирæтæн кад нæй, худынц сыл, мысынц сыл алыхуы- 
зон фæснæмттæ. 
Зæгъæм, нæ уæлдæр хицауадæй иуæн радтой мæнæ ахæм дык- 
каг ном — Мæну, ома йæхи бакодта цалдæр зæххы хайы, цалдæр 
фатеры, цалдæр дуканийы. Хæлоф кæны: ай дæр мæн у, уый дæр 
мæн у... Иннæйы хонынц Пусть подождёт. Искæмæ йæхимæ ны- 
сангонд сахатмæ бадзуры, уый æрбацæуы, фæлæ йын йæ секрета- 
рæн фæзæгьын кæны: 
- Пусть подождёт... 
Уыцы дыууæйæн се ’цæг нæмттæ, стæй ма бирæ кæйдæрты 
тыххæй, Хуыцауы фæндæй, уыдзæн мæ иннæ ахæм уацау... 
2015 азу февраль 
152 

^щщ^ 
ЦЫФЕДТОН, ЦЫ ФЕХЪУЫСТОН, ЦЫБАВЗÆРСТОН 
ФЫЦЦАГ ХАЙ 
* * * 
24 январь. 2011 аз. Фæссихор. 
Мæскуыйæ сыхъуыст, аэропорт «Домодедово», дам, чидæр срæ- 
мыгьта. Изæры нæ Президент Дмитрий Медведев телеуынынады 
уый тыххæй йæ хъуыдытæ дзырдта, æмæ йæм мæ бинойнаг Фатъи- 
мæт фæкомкоммæ: 
- Кæс-ма, куыд æнкъард у! Мæгуыры бон ис ауыл дæр... 
Æцæгдæр йæ цæстæнгасыл уыцы бæллæхы хабар тынг фæбæ- 
рæг ис, цыма чысыл раздæр кæугæ кодта, афтæ зынд. Уымæ кæс- 
гæйæ мæ зæрдыл æрлæууыд мæ дзæнæтыбадинаг сыхаг Дулаты 
Жорæ. Мæнæ кæддæр иу немыцаг сæрæн лæппу Руст йæхи гыц- 
цыл хæдтæхæджы Кремлы цур Сырх фæзы астæу куы ’рбадтис, 
уæд уыцы бон дæр Горбачёв йæ мидбыл худтис, цыма æппындæр 
ницы ’рцыдис, цыма нын не стыр бæстæйы ничи фæхудинаг код- 
та, уыйау. 
Жорæ йæм кæсы, кæсы, стæй дын уыцы мæстыйæ афтæ куы 
бакæнид: 
- Немыцаг ын йæ уæлбæдæныл æрбадтис, уæддæр ма йæ ху- 
дынмæ ’вдæлы... 
Йæ алыварс чи уыд, уыдон ныккæл-кæл кодтой. Мæнмæ гæсгæ, 
Жорæйы ныхасыл дæр худтысты, гьер, дам, уый æрхъуыды кæн, 
фæлæ тынгдæр та, кæй зæгъын æй хъæуы, нæ бæстæйы уæды рог- 
зонд разамонæгыл худтысты... 
* * * 
Заманхъуйлæгтæ дзыхарæхст кæй сты, уый алчидæр зоны. Мæ 
хæлæрттæй иу, Дзиойты Даурик, уыцырдыгон, иу хатт афтæ загьта: 
- Хъаймæт куы рацæуа, уæд ма не скæнæг Хуыцау зæххыл 
цæрынмæ ныууадздзæн æрмæстдæр авд адæймаджы - хæрзхъæд 
цот рауадзынмæ. Уыдон иууылдæр уыдзысты мах хъæуæй. Заман- 
хъуйлæгтæ!.. 
Æнæ схудгæ ис уыцы ныхæстыл?! 
153 

Мæ сыхæгты чызг Виолеттæ Дзæуджыхъæуы йæ мадæн асла- 
мæй балхæдта ныллæг зæвæтджын туфлитæ, рагæй кæмæ бæллыд- 
тæн, ахæмтыл, дам, кæдæй-уæдæй æнæнхъæлæджы бамбæлдтæн. 
Мад сæ фырцинæй йæ уæлæ акодта, мæ тæккæ аккаг, дам, сты, 
æцæг мæ чысыл æлхъивынц, цом æмæ дзы арауай-бауай кæнон, 
мæхи сæ ахъал кæнон, кæд мын ивæзгæ дæр акæниккой... 
Кæрты фаллаг кæронмæ дæр нæма бахæццæ ис, афтæ туфли- 
тæн сæ бынтæ... ’рхаудтой. 
Виолеттæ дыккаг бон горæтмæ слæбурдта, хъæры бын фæкод- 
та уæйгæнæджы, адæмы, дам, кæдмæ сайдзыстут. Æмæ туфлитæ 
тæрхæгмæ баппæрста. 
Уæйгæнæг ын йæ уайдзæф ницæмæ ’рдардта, уыцы уæзданæй 
йын загъта: 
~ Хорз чызг, знон дæр æмæ абон дæр нæ къæсæрыл дæ къах 
куы æрывæрдтай, уæд-иу хæрдмæ не скастæ? Цавæр дуканимæ ’рба- 
цыдтæ, уый дæ раздæр зонын нæ хъуыдис? Æз та ма дын тæфæр- 
фæсы ныхæстæ зæгъинаг уыдтæн... 
Виолеттæ цæуылдæр фæгуырысхо, æддæмæ згъорæгау ракодта, 
асины фыццаг къæпхæныл цæхгæр фæзылди. Дуары сæрмæ æртти- 
ваг стыр дамгьæтæй фыст: «Одежда для покойников». 
Фæстæмæ мидæмæ нал баздæхт... 
Дзæуджыхъæуы Маркусы уынджы дуканимæ куы бахызтæн, 
афтæ мæ тæккæ размæ фæцис мæ зонгæ уæйгæнæг чызг, Дмитрий 
Медведевы æрттиваг портрет рацæйхаста, афтæмæй. Хъазæн ны- 
хас ын загьтон, зæгъын, цы йыл ныддæвдæг дæ, уæрстæй дæм нæ 
паддзах æрхаудта?.. 
- Хицау нал уыдзæн æмæ ма нын æй ныр чи балхæндзæн, - 
æнæбары худт бакодта чызг. - Афтæмæй та бынат ахсы, дæлæ уал 
æй кæрты пъадвалы иннæтимæ сæвæрон... 
Мæ цæстытыл ауад, не ’рыгон президентæн уыцы талынг æмæ 
уазал ран йæ мидбылхудт куыд ахуысдзæнис, уый... 
* * * 
Мæ хæлар лæппу мæм æрбацыдис, æхца, дам, мын афстау авæр. 
Æрæджы Мæскуыйæ сыздæхт, иу-дæс азы бæрц дзы фæцис. Уæдмæ 
йæ мад дæр амард, йæ фыд дæр. Фæбадтыстæм, фæныхæстæ код- 
там, йæ царды хабæрттæ куыд рауадысты, цæмæн афтæ, уыдæттæ 
мын фæдзырдта. Уыдис фæлладхуыз æмæ ’нкъард. 
Цыма мæ разы йæ тæригъæдтæ уадзы, уыйау йæ ныхас даргь 
монолоджы хуызæн рауад, æз æй ницæмæй фарстон, нæ йæ бау- 
рæдтон, æцæг ын фæстагмæ ныфсæвæрæн ныхас загьтон: 
- Афтæ зæронд нæма дæ, ныр ма дыл, Хуыцауы фæндæй, хуыз- 
дæр рæстæджытæ дæр скæндзæн... 
154 

Уый мын мæ цæстытæм бирæ фæкаст, цыма мæ æцæгæйдæр 
ахæм ныхæстæ фехъусын æнхъæл уыд, уыйау. 
Æз уыцы æхсæв мæ сыхаджы æнкъард мысинæгтæ раздæр мæ 
блокноты ныффыссинаг уыдтæн, куыддæриддæрæй сæ фехъуыс- 
тон, афтæмæй, фæлæ мæ сæры кæцæйдæр дыууæ поэтикон рæн- 
хъы мæхицæн дæр æнæнхъæлæджы куы рагæпп кодтой, уæд æй æз 
дæр афтæ ауагьтон. Мæнæ дзы цы рауад: 
— Кседдсер, севседза, цсей фыдуаг уыдтæн! 
Мсе фыды ныхас ницæмсе дардтон, 
Мсе ссертсег митсей мсе фселмсен мады, 
Мсе фселмсен мады мсердтсем батардтон. 
Ыстыр горсеттыл сез бауусендыдтсен, 
Уым хселд чызджытсей мсе мондаг уагътон, 
Æхссевсей-бонсей ссендсетты бадтсен, 
Æххуырст фсендыртсе мсе номыл цагътой. 
Цсей риссаг всеййы серседжиау фсесмон ?! 
Цытсе бакуыстон ? 
Мсе ссер ксем уыди ? 
Дысон дсер та мсем мсе ныййарсег мад, 
Мсе ныййарсег мад мсе фынты ’рцыди. 
Куы мын-иу дзырдта: 
- Чындзаг нын равзар, - 
Æмсе-иу цсессыг сертылд йсе рустыл, — 
Æппын мацы уа, фсехъсестсе ма уон, 
Фсехъсестсе ма уон йсе мыды къуссей... 
Бсергсе раздсехтсен... 
Фселлад, сегуыдзсег, 
Кседдсеры тентекк, кседдсеры серра. 
Ничи мсем ракаст... 
Нсе късес ныдздзселлаг, 
Нсе рудзгуыты бын серзад пысыра. 
Уселмсерды ксерон мсе мад, мсе фыд дсер, — 
Мсе сыхсегтсе сын цыртытсе сагътой. 
Мсехседсег та сын, ссе иунсег лсеппу, 
Рухсаг ут, зсегъгсе, нырмсе нсе загътон. 
Нсе уаты къулыл сау бындз серфынсей. 
Мсе мад-иу мын ссе нсе уагъта марын. 
Нсе йсе хъыгдарын, 
Нсе йсе хъыгдарын... 
Уый ма мын баззад ныхассембалсен... 
Иу зонгæ дохтыр мын æй радзырдта: 
- Мæ тæккæ кусгæйæ уыдтæн, рынчыны мæ цуры æрбадын 
кодтон, йе ’лхъывдад ын барын, цæмæйдæрты йæ фæрсын. Мæнæ 
куыд вæййы, афтæ. Уалынмæ мæ кабинеты дуар байгом, æмæ уыцы 
æнæ исты дзургæйæ мидæмæ иу зæронд ус æрбахызт. Никуы йæ 
федтон уымæй размæ, фæлæ хъæуæй кæй ссыд, уый йæ кæлмæр- 
155 

зæны æнахуыр бастæй бæрæг уыди. Дуаргæрон бандоныл бæстон 
æрбадт, мæ разæй фæцис дзурынмæ: 
- Мæнæ ацы чызг куы ацæуа, уæд та-иу мæн фен, науæд мæ 
удыгага схаудзæн... 
Зæгьын, нæ мады хай, дæ разæй чи æрбæцыд ардæм, уыдонæй 
худинаг у, уыдонмæ сæрмагонд талонтæ ис, ацу æмæ ды дæр райс 
ахæм, æз уæдмæ иннæты ауаддзынæн, науæд та сæ хатыр ракур. 
Йæхи мыл сцагьта: 
- Уыдон дæлæ горæтаг æвдæлон адæм сты, мæнæн та афонмæ 
мæ фос быдырæй здæхынц, æнæ мæхи мын мæ гыццыл роды йæ 
мадмæ ничи бауадздзæн... 
Йæ цæстæнгасæй йæ бамбæрстон, нæ мын бакомдзæнис, уый. 
Уыцы чызджы фæдыл рацыдтæн æмæ æндæры мемæ ’рбахуыдтон. 
Уый дын фена, цы! Куыйты хæринаг мæ бакодта, фелгьыста мæ. 
Æмæ цы нæ схаудта йæ дзыхæй?! Мæ алы акъахдзæфы фæстæ дæр- 
иу куыд фæкæлон, мæ хæдзарыл куыд нал сæмбæлон, мæ сæры- 
хъуынтæ куыд азгьæлой... Æз фыццаг хатт фехъуыстон ахæм æлгьы- 
стытæ. 
Йæ хъæрмæ, æддейы чи бадт, уыдон æрбакалдысты, тыргьтæм 
æй йæ тæрттæй раскъæфтой, мæн сабыртæ кæнынмæ фесты. 
Фæлæ диссаг дыккаг бон уыдис. Чидæр мын мæ дуар уæздан 
æрбахоста æмæ мидæмæ æрбацыд... зноны æлгьитаг ус. Иæ галиу 
къух бинтæй йæ къæбутмæ ауыгъд, йæ цæсгомыл туджы æрхæмттæ. 
Мæнæн уый æнæнхъæлæджы уыд, цы йын зæгьон, зæгьгæ, ца- 
лынмæ хъуыдытæ кодтон, уæдмæ та уый йæхæдæг дзурынмæ фæ- 
разæй: 
- Бахатыр мын кæн, дохтыр. Ме ’лгъыстытæ знон мæхи сæ- 
рыл æрцыдысты... Нæ къæсæртыл фæкалдтæн, мæ сæр æфсæйнаг 
къæххафæнмæ ’рхастон. Æмæ мæнæ кæсыс... 
Нæ мын æмбæлди, фæлæ мæ худын нал баурæдтон. 
* * * 
1968 аз. Æз уæд дæлæ Елхоты газеты бæрнон секретарæй куы- 
стон. Иу бон нæ редактор Таутиаты Умар партийы райкомæй ссыд 
æмæ нын фехъусын кодта, райсомæй фæстæмæ, дам, мæ отпусчы 
ауагьтой дыууæ мæйы æмгьуыдмæ - фаронæн æмæ ацы азæн. Мæн 
йæ фæдыл йæ кабинетмæ бахуыдта, ды, дам, мæ раздæхынмæ ам 
баддзынæ, ныртæккæ ме стъол бафснайдзынæн, райсом нал ра- 
цæудзынæн. Ие стъол гæххæттыты бын фæци: зæронд къухфыс- 
тытæ, уæлдæр хицауадæй æрвыст документтæ, уацхæсджыты пис- 
мотæ... Йæ бынаты-иу куы æрбадт, уæд-иу цыма сисы хуынкъæй 
кастис, гæххæттыты кæрæттæ, рудзынгæй-иу цы хуры тынтæ æрба- 
каст, уыдоны хъарммæ сбур сты. 
Фæссихор та мæ кабинетмæ ’рбацыд æмæ мын загъта: 
- Мæнæ ма иу æрмæг кæцæйдæр рахауд, йæ кæрон ын ныф- 
фыстон, мыхуырмæ йæ дæттын, кæсгæ-иу æй дæхæдæг бакæн, 
хæстæг номыртæй йæ иумæ спълан кæндзынæ... 
156 

Ууыл ацыд. Æз уыцы æрмæг бакастæн. Уыдис заманхъуйлаг 
хъæдгæс Мухтары тыххæй. Цы кæрон ын скодта, уым мæнæ ахæм 
рæнхъытæ уыд: «Афонмæ та Мухтар хъæдбынты зилы, сыфтæрты 
сыбар-сыбурмæ хъусы, царды рæсугъддзинадæй йæ зæрдæ райы, 
цæрын æм цæуы». 
Газет рацыд. Дыккаг бон нæм Заманхъулæй йæ лæппу æрлæ- 
бурдта: 
- Цы бакуыстат уый? 
Зæгъын, цы бакуыстам? 
Æмæ, дам, Мухтар дыууæ азы размæ куы фæзиан, уæд ма ца- 
вæр хъæдбынты зилы, йæ бон уыл акæна, райкоммæ уал цæуын, 
стæй уыл тæрхондонмæ нæ хъаст бахæсдзыстæм, уымæн æмæ нын 
нæ мардæй хынджылæг кæнут... 
Зæгьын, цы уæ фæнды, уый уæхи бар у, чи йæ ныффыста, уый 
куы ссæуа Мæскуыйæ, уæд-иу уыимæ ныхас кæнут, уæхи хъæуккаг 
у, æппынфæстаг æз сæххæст кодтон æрмæст мæ хицауы фæдзæхст. 
Умар куы ссыд, уæд сæ бабæрæг кодта, хатыр сæ ракуырдта, 
уæлмæрдмæ дæр ацыд, Мухтары цыртыл йæ къух авæрдта. Знон 
уыцы лæппу, кæддæры æртхъирæнгæнæг, мæ цурты ацыд æмæ мæ 
цыма нæ уыны, афтæ йæхи скодта. Омæ, Умармæ фæхæрам уæд, 
фæлæ дзы æз та кæцырдыгæй дæн? 
* * * 
Литературон журнал «Знамя»-йы зындгонд хæстон фыссæг 
Григорий Баклановы бинойнаг ныммыхуыр кодта йæ мысинæгтæ: 
куыд баиу сты, бинонты æхсæн йæ мой цавæр уыд, йæ уацмыс- 
тыл-иу куыд куыста, цы уарзта, цы нæ уарзта... Æз æй бакастæн, 
стæй йæ мæ дзæбæх бинойнаг Фатъимæтмæ дæр радтон, зæгьын, 
мæнæ-ма бакæс, мыййаг, искуы дæу дæр куы бахъæуа радзурын, 
кæнæ ныффысын дæ лæг-фыссæджы тыххæй. Уый йын, мæгуыр, 
æнæнхъæлæджы уыд, æмæ стыхст, скатай ис: 
- Оххай, уыдæтты кой ма мын-иу ма кæн. Мах мæлынмæ нæма 
’вдæлы... 
Зæгъын, æвдæла-не ’вдæла, мыггагмæ ничи фæцæры æмæ, 
цæмæй æрсабыр уа, уый тыххæй йын радзырдтон, нæ сыхаг Дула- 
ты Жорæ иу хатт нæ иннæ сыхагæн куыд загьта, уый. 
Нæ горæтаг стыр кæрты-иу Жорæ зианы бон чырыны уæлхъус 
арæх дзырдта, уыцы курдиат æм уыдис. Иу хатт бæласы бын бад- 
гæйæ нæ иннæ сыхаг Жорæйы фæрсы, æз, дам, куы амæлон, уæд, 
дам, мæнæй та цы радзурдзынæ. Дзырдарæхст Жорæ йæ дзæбæх 
зæрдæйы уагæй уыдис, бакаст æм æмæ уыцы зæрдиагæй загьта: 
- Мæнæ афтæ райдайдзынæн: бынмизæй райгуырд æмæ бын- 
мизæй амард. Исты мæнг зæгъдзынæн?.. 
Хъазæн ныхас ын у, уый иууылдæр бамбæрстой, худæг сыл 
бахæцыд. Бамбæрстой æндæр хъуыддаг дæр: нæ сыхагæн уыцы 
фарста Жорæйæн фæдзæхст у, ома, куы амæлон, уæд йæ чырыны 
уæлхъус исты зæгьын Жорæмæ хаудзæни. 
157 

Æз та мæ курдиат, ома, ацы журнал бакæс, зæгъгæ, уымæй, ме 
’фсиныл хæс æвæрын. Чи зоны йæ тагьд бахъæуа, чи зоны, ис- 
куы... 
2011 аз, февраль 
Знон Ирыстоны телеуынынады æвдыстой киноныв «Я буду 
танцевать» Махмуд Эсамбаевы тыххæй. Йæ архайджытæй иу ин- 
нæмæн æппæлыдис, Махмуд, дам, скъолайы сыгьдæг «фондзтыл» 
ахуыр кодта. Æз та йæ æндæр хуызы фехъуыстон Махмудæн йæхи- 
цæй. Уæд сæ кæуыл æууæндгæ уа? 
1977 азы гом кодтам Беслæны Культурæйы галуан, æмæ дзы 
фыццаг концерт лæвæрдта уыцы Махмуд. Концерты фæстæ йын га- 
луаны сæвæрдтой фынг, партийы райкомы уæды фыццаг секретарь 
Колыты Хаджи дзы бадт хистæрæн, æз та, райкомы æрыгон инст- 
руктор, уьштæн уырдыглæууæг. Иу сидтæй иннæйы æхсæн Махмуд 
æрымысыд йе ахуыры азтæ æмæ мæнæ ахæм хабар радзырдта: 
— Æппындæр ахуырмæ здæхт нæ уыдтæн, Хуыцау мæ кафы- 
нырдæм сардыдта. Районы аивадон æркастыты-иу æдзухдæр фыц- 
цаг бынæттæ ахстон æмæ мын мæ «дыууæтæ» нæ директор ни- 
цæмæ дардта, скъолайы кад, дам, сæйрагдæр у, иу къласæй ин- 
нæмæ мæ ивтой. Иухатт æвдæм къласы иу урочы цыдæр фыдуаг- 
дзинад ракодтон, æмæ мæ ахуыргæнæг æддæмæ ратардта. 
Скъолайы кæрты фаллаг кæрон уæд цыдæр арæзтад цыдис, æмæ 
дзы зæххы æппæрстæй лæууыдысты дæргъæй-дæргъмæ цалдæр 
фæтæн æфсæйнаг трубайы. Куыст мын ницы уыд, зæххæй уираг 
дуртæ систон æмæ сæ уыцы згæ трубатæй иуы хуылфы æхсын рай- 
дыдтон. Фыццаг дур зæлланггæнгæ кæддæр-уæддæр трубайы иннæ 
кæронæй агæпп кодта, дыккаг дæр. Хорз мæм фæкаст уыцы уынæр, 
цыдæр музыкалондзинад дзы уыд. Фæлæ цыппæрæм, фæндзæм 
æмæ æхсæзæм дуртæ-иу астæуæй сæхи цæуылдæр скъуырдтой, 
æддæмæ-иу нал рахаудысты. 
Ай цы хабар у, зæгьгæ, трубайы æрдæгталынджы мидæмæ ба- 
бырыдтæн æмæ дзы стыр сау пъартвел раластон. Райгом æй код- 
тон æмæ дзы... æхцайы тыхтонтæ иу-ссæдзы бæрц. Цыдæр æнæ- 
зонд сæ уым бамбæхста. Абоны зонд мæм куы уыдаид, уæд сæ 
никæмæн схъæр кодтаин, фæлæ сæ æз, æдылы, бирæ мæ чи уарз- 
та, уыцы директоры стъолыл æртъæпп кодтон. 
Уайтагьд мæ уыцы мийы тыххæй ныффыстой скъолайы къу- 
лыгазеты, стæй та районы, стæй та æппæтцæдисон газет «Пионер- 
ская правда»-йы. Фæстæдæр куыд рабæрæг, афтæмæй уыдон кæ- 
цыдæр заводы кассæйæ адавдæуыд. Уыцы заводмæ дæр мæ ахуыд- 
той, зынаргъ лæвæрттæ мын скодтой, æз та сын кафгæ акодтон. 
Иу бон та мæм Грознайы фæскомцæдисы обкоммæ бадзырд- 
той æмæ мын радтой путёвкæ æппæтцæдисон лагерь «Артек»-мæ. 
Æз уыдтæн фыццаг ахæм ногдзау, кæцыйæн йæ боныджы уыдис 
цалдæр «дыууæйы», фæлæ уæддæр ахæм стыр кад кæмæ ’рхаудта. 
158 

Æз æппæтæй тынгдæр нæ уарзтон арифметикæ, нымæцтæ 
æппындæр мæ зæрдыл нæ лæууыдысты, ныр дæр афтæ. Дыууæ 
машинæйы мæм ис æмæ мæ уыдоны номыртæ дæр ферох вæй- 
йынц. Мæ хæрæфырт сæ скъæры æмæ йæ милицæ куы бауромынц, 
уæд мын уыдон фæзæгъынц, цавæр номыртæ сын ис, уый... 
Фынгыл чи бадт, уыдон зæрдиагæй фæхудтысты, къухæмдзæгь- 
ды бын æй фæкодтой. 
2010 аз, октябрь 
* * * 
Æрæджы уæртæ сыхаг хъæу Заманхъулы уазæгуаты сæмбæлд- 
тæн. Нæ фысымтæ нæ фæдыл кулдуары онг рацыдысты, æмæ фæн- 
дарасты ныхæстæ куыд кодтам, афтæ иу бæгъæввад æмæ бæгъæм- 
сар лæппу нæ цурты урс-урсид бæхыл æрцагайдта. Бæх афтæ рæ- 
сугъд уыдис, йæ раззаг къæхтæ афтæ æмхуызон иста, æмæ æз йæ 
фæдыл кæсгæйæ баззадтæн. 
Фæндагыл машинæйы мæ зæрдыл æрлæууыд, амы колхозы 
раздæры сæрдар Уырыцхъуаты Зауырбег мын нæ иу фебæлды цы 
хабар ракодта, уый. 
- Бæхты рæгьау дæр нæм уыдис, - загьта Зауырбег. - Мæ зæрдæ 
сæ рухс кодта, хатгай-иу хъæугæронмæ сæрмагондæй ацыдтæн, куыд 
хизынц, куыд хъазынц, куыд дугьтæ кæнынц, уый фенынмæ. Цал- 
дæр урс байраджы дзы уыд, æмæ цыма уыдон зæххон нæ, фæлæ 
уæларвон сты, афтæ-иу мæм касти. Иу бон мæм партийы райкоммæ 
бадзырдтой, уæд Брежневы заман уыд, æмæ дын мын афтæ: 
- Мæскуыйæ уынаффæ ссыд, цæмæй хæдзæртты, стæй колхоз- 
ты бæхтæ мауал дарæм, уый тыххæй. Дзæуджыхъæуы сæ дзидзайы 
комбинатмæ раттын бахъæудзæн... 
Бауырнæд дæ, мæ зæрдæ суынгæг. Ау, зæгьын, сæ хурхытыл 
сын кард æвæрын куы бауадзæм, уæд уый Хуыцауы раз тæригьæд- 
дзинад нæ уыдзæнис? 
Цы, дам, дын зæгьынц, уый кæн. Æз уырдыгæй рацыдтæн æмæ 
партийы обкомы фыццаг секретарь Билары дуар бахостон. Уæды 
заман-иу ахæм стыр лæгтæм хуымæтæг адæмæн дæр æнцон баха- 
уæн уыдис, уый дæ мæнæ абон къæсæрæй дарддæр нæ бауаддзыс- 
ты. Зæгьын, афтæ æмæ афтæ, махмæ, Заманхъулы, нæ хуымты 
фылдæр хай хъæдрæбын рæгьтыл сты, нартхоркуыстгæнæг звенотæ 
та махæй фылдæр иу хæдзарады дæр нæй, уыдонæй алкæцыйæн 
дæр хицæн машинæ æмбæлы, фæлæ цæмæй балхæнæм, уый нæй, 
нæ бæхты уал нын уадзут, кæд хуыздæр рæстæджытæ скæнид. 
Бамбæрста мæ обкомы фыццаг секретарь. Мæ цуры йæ хæдив- 
джытæй иумæ бадзырдта æмæ йын ныффæдзæхста, Арыхъхъы рæгь- 
тыл, дам, зæхкусæг æнæ бæхæй тухæнæй амæлдзæн, ма сæ хъыгда- 
рут. Фæлæ уæды заман дæр хæлæггæнджытæ æмæ æдзæстуарзонтæ 
бирæ уыдис, уыимæ колхозты сæрдарты æхсæн дæр, суанг Кремль- 
мæ сæ хъаст ныххæццæ, иннæтæй уæлдай, дам, Заманхъул кæм 
159 

фесгуыхтысты. Уырдыгæй Билармæ сдзырдтой, æмæ нын уый бон 
дæр ницыуал баци. Сæвгæдтой сæ, аластой сæ. Æз, сæ тæригъæд 
сын ма фенон, уæлдайдæр уыцы урс байрæгтæн, зæгьгæ, уыцы 
бон горæтæй хъæумæ дæр не ’рцыдтæн... 
Мæнæн ныр арæх ауайы мæ цæстытыл, уæд Заманхъулы уыцы 
бæгъæввад æмæ бæгъæмсар лæппу урс-урсид бæхы, ныгуылæны 
арвгæрон чи æрцауындзæг, уыцы зынг хуры цалхы комкоммæ куыд 
сарæзта, куыд агайдта, цыма йæ баййафынмæ хъавыд, андзæвон 
ыл, зæгъгæ, уыйау... 
* * * 
«Старость не страшна, если взял 
у людей лучшее и сам дал им кое-что 
взамен». 
Вл. Лидин. «Ночные поезда». 
Ацы рæнхъытæ æз, ссæдзаздзыд лæппу, цæмæн рафыстон мæ 
блокнотмæ, æрæджы йæм фæкомкоммæ дæн, уый ныр уал азы фæстæ 
нал хъуыды кæнын, ферох мæ ис, цы æфсонæн, уый, фæлæ сæ ныр, 
æвдайаздзыдæй, афтæ лæмбынæг æмæ зæрдиагæй цæмæн кæсын, 
хъуыдытыл мæ цæмæн æфтауынц, уый мын æмбæрстгонд у... 
2010 аз, август 
* * * 
Сылгоймæгты кæрæдзиуыл фау æвæрынмæ ничи амбулдзæн. 
Нæ иу сыхаг горæты уыдис, се ’рвадæлтæ уымæй размæ чындз 
æрхастой æмæ, дам, æй фенон, æрæджиауы арфæ дæр, дам, арфæ 
у. Фæстæмæ куы раздæхт, уæд нæ дыууæуæладзыгон хæдзары кæр- 
ты сылгоймæгты бадгæ æрыййæфта бæласы бын, баздæхт сæм. 
Кæй зæгъын æй хъæуы, уыдон æй æнæбафæрсгæ нæ фесты ног 
чындзæй. 
Мæнæ сын куыд радзырдта: 
- Тынг диссаг у, ме ’фсымæр ахæмы цæй монцæн равзæрста, 
уый. Фанеры лист никуы федтат? Нæ йыл разæй исты ис, нæ 
фæстейы. Тыгъд быдыртæ. Йæ фындз бæласы къуызырау, йæ сæр 
та халæтты ахстоны хуызæн... 
Мæ сыхæгтæ йæ сæ кæл-кæл ныххудтæй баурæдтой, æндæр ма 
цыдæртæ дзуринаг уыдис. 
2011 аз, 14 февраль 
* * * 
Мæ цардæмбал Фатъимæты мад Райкæмæ йæ дард хæстæджытæ 
кæцыдæр хъæуæй, иу лæг æмæ дыууæ усы, бæрæггæнæг æрцыдыс- 
160 

ты. Чи нал ис, сæ уыцы ныййарджыты кой сæм рауад, æмæ сын 
мæ кайыс, йе ’дзард фыды дыууæ хатты йæ фыны цы хуызы федта 
æмæ-иу уыцы фынтæ цæмæ рацыдысты, уый радзырдта. 
Фыццаг фын: 
- Мæ фыд цыма бæхуæрдоны, æз чындзы кæдæм æрцыдтæн, 
уыцы уынджы ссæуы. Æз уæд мæ хистæр сывæллонæй æнхъæлцау 
уыдтæн, æфсæрмы дзы кодтон, кæртмæ ’рбалидзон, зæгьгæ, загь- 
тон, фæлæ мын нал æмæ нал æнтысти. Мæ размæ куы схæццæ ис, 
уæд æй фæрсын: 
- Баба, æмæ нæм мидæмæ нæ цæуыс? 
- Нæ мæ ’вдæлы, - загьта мын уый, - уæлæ уæ сыхаг Таучела- 
ты Хадзымуссæйы агурын, мемæ йæ кæнын... 
Бахудтис мæм, йæ бæхы фæсонтæ æхсæрлæдзæгæй æрцавта æмæ 
аивгъуыдта. Райсом раджы нын чидæр нæ рудзынг ныххоста, рай- 
хъал дæн æмæ йæм ракастæн. 
- Уæлæ Таучелаты Хадзымуссæ ахицæн... 
Æмæ, дам, дунейыл ницы ис, мацæуыл æууæнд... 
Дыккаг фын: 
- Уæддæр та афтæ нæ рæзты бæхуæрдоны ссæйцыд. Æз уæд та 
ногæй æнхъæлцау уыдтæн. Мæ цуры æрлæууыд, бахудти мæм, 
йæхимæ мæм басидт, мæ фæйнæ армытъæпæны мын фæйнæ æнгузы 
æрывæрдта, иу дзы уæззаудæр, иннæ къаддæр æмæ рогдæр. Æмæ 
фæцыдæр... 
Къуырийы фæстæ мын дыууæ фаззон лæппуйы райгуырд - 
Æхсар æмæ Æхсæртæг. ÆхсæртæгÆхсарæй бирæ уæззаудæр уыдис... 
2011 аз, февраль 
* * * 
Джызæлы зианджынты дуармæ цалдæрæй иуварс лæууыдыстæм, 
ныхас кодтам. Æз нæ фале уынджы иннæ фарс иу ныллæг хæдзармæ 
фæкомкоммæ дæн: уыд æдзæллагхуыз, кæрты дуар æмæ рудзгуытæ - 
æнахуырст, æмбийын райдыдтой, æвгтæ - æнæсæрфт, йæ цуры бы- 
рæтты стыр обау. Немæ иу бынæттон цæрæг лæууыд, мæ цымыдис- 
дзинад мын бамбæрста æмæ нын уæд æнкъард хабар ракодта: 
~ Ничи дзы цæры ныр иу-авд азы бæрц... Хæдзары æфсин 
горæты рынчындæттæй иуы мæнæ уыцы æвзæр низæй амард. Йæ 
лæгмæ хабар куы фехъуыст, уæд уынджы тигьыл дуканимæ ныц- 
цыд æмæ йæ зонгæ æхсæвгæсæй топп ракуырдта, мæ баст куыдз, 
дам, сæрра, амарыны хос йеддæмæ йын ницы ис. Фыццаг æцæг- 
дæр куыдзы амардта, стæй та йæхи... 
Æрæджы газеттæй иуы мæнæ ахæм нымæцтыл сæмбæлдтæн. Алы 
аз дæр сæ къух сæхимæ сисынц иу милуан адæймаджы бæрц. Уыдо- 
нæй 280 мины - китайæгтæ, 30 мины - амырыкæгтæ, 25 мины — 
япойнæгтæ, 20 мины - францæгтæ æмæ 50 мины бæрц та - уырыс- 
сæгтæ. Фæстаг нымæцты, хъыгагæн, мах, ирæттæ, дæр стæм... 
11 Дауыраты Дамир 
161 

* * * 
Нæ Ирыстоны хицауадæй чидæр телеуынынады ирон æвзаджы 
хъысмæты кой кодта. Уырыссагау. Ахæм рæстæг, ма йæ хъусон, 
зæгьгæ, йæ æз иннæрдæм акъæпп кæнын. Фæзонын æй, цæуыл та 
хъуамæ дзура, уый. Фауы, æфхæры, не ’взаг нын ахæм сæфты 
уавæрмæ чи æртардта, ивгъуыд æнусы 60-йæм азты йæ æгад кæ- 
нын чи райдыдта, уыдоны. Чи зоны, уый дæр хъæуы, фæлæ, мæнмæ 
гæсгæ, йæхæдæг иу хъуыддаг не ’мбары: уыцы стыр бынаты бад- 
гæйæ, кæддæры рæдыдтытæ зонгæйæ сæ абон раст чи нæ кæны, 
уый йæхæдæг тынгдæр æфхæринаг æмæ фауинаг у. 
Иучидæр афтæ загьта: 
- Ног хицау, кæй раивта, уый рæдыдтытæ куы нæ сраст кæна, 
уæд ын хорзæй тас нæу. Уымæн æмæ æнæрæдыд дуне нæй, æмæ ма 
сыл йæхиуæттæ дæр бафтаудзæн... 
Мæнмæ та афтæ кæсы: цалынмæ нæ хъæутæ уой, уæдмæ не 
’взагæн ницы тас у. 
2011 аз, 31 январь 
* * * 
Цæмæн, уый æз уал азы фæстæ дæр нæма равзæрстон, фæлæ 
мæ зæрдыл, дæлдæр кæй бакæсат, уыцы хабар арæх æрлæууы... 
Нæ редактор мын бабар кодта, Елхоты фыццаг колхозонтæй, 
дам, искæуыл цыбьщ очерк ныффысс кæцыдæр советон бæрæг- 
бæттæй иуы бонмæ. Иæ царды хабæрттыл дзурын бирæ чи уарзта, 
ахæм сылгоймаг разынд, зыдта, мæ хуызæн кусæгæн цы дзурын 
хъæуы, уый, æмæ мæнæн дæр æнцон уыд. Фæстагмæ йæм радтон 
зыбыты иунæг фарста: 
- Зæгь-ма, фæстæмæ, ивгъуыдмæ, куы акæсыс, уæд дзы, фæс- 
мон цæуыл кæнай, ахæм хъуыддаг исты ис? 
Уый тынг ныхъхъуыды кодта, йæ цæсгом цыдæр сæгъæсхуыз 
фæци, стæй загьта: 
- Чындзы куы ’рцыдтæн, уæд мæ иуцалдæр мæйы фæстæ ме 
’фсин йæ цуры æрбадын кодта æмæ загъта: 
- Ацы хæдзары цæргæйæ куы баззайай, уæд дын уыдзæн æхсæз 
сывæллоны æмæ дын дзы æртæ амæлдзæни... 
Мæнæ цыма кæлæнгæнæг уыдис. Æз уæд нырма мæ тæккæ 
æррайæ уыдтæн, ницæмæ йын æрдардтон йæ ныхæстæ, æвæццæ- 
гæн мæ, зæгъын, нæ бауарзта, фæнды йæ, цæмæй йæ хистæр чын- 
дзимæ ам цæргæйæ баззайа, æз та мæ лæгимæ ардыгæй сыстон 
æмæ ацæуон. 
Цыдæриддæр загьта, уыдон мыл æрцыдысты... Йæхæдæг куы 
фæзиан, уæд ын афæдзы хист скодтам, стæй, цы уаты цард, уый 
дуар хъæбæр сæхгæдтам, ныр иу-фынддæс азы бæрц æз уый къæ- 
сæрæй нæма бахызтæн, мæ кæстæр, уым мидæгæй цы ис, уый уынгæ 
дæр нæ фæкодта. Цæмæйдæр тæрсын уырдæм бацæуынæй, æцæг 
цæмæй, уый мæхæдæг дæр нæ зонын... 
162 

* * * 
Дзæуджыхъæу. Намысы Аллея... 
Æз лæууын Кучиты Юрийы бæрзонд цыртдзæвæны цур. Ам 
кæй æрбаййæфтон, мæ размæ йын йæ ингæныл кæй сæвæрдтой, 
уыцы дидинджыты дымгæ алырдæмты ахаста. Æз сæ иугай сæм- 
бырд кодтон, мæхи розæтæн дæр дзы бынат ссардтон, мæ къух ыл 
авæрдтон... 
Уæлдæр цы бакастæ, мæ кæсæг, уыцы рæнхъытыл мын ма бау- 
уæнд. Мысгæ сæ ’ркодтон, уый мæ фæндгæ афтæ кæны. Нæй, хъы- 
гагæн, не стыр æмзæххон нæ ирон зæххыл ныгæд. Йæ бинойнаг 
дæлæ Санкт-Петербурджы куы фæзиан, уæд, ахæм горæтты куыд 
кæнынц, афтæ йæ уыцы æнæхайыры пецы басыгътой, йæ фæнык 
ын радтой йæ мойæн. Æмæ, дам, уæд Юрий дæр ныффæдзæхста, 
мæн дæр, дам-иу афтæ басудзут, мæ фæнык та мын-иу денджызы 
сæрмæ дымгæты бар бакæнут... 
~ Æз ын цалдæр азы фæлæгъстæ кодтон, дæ фæнд аив, зæгьгæ, - 
дзырдта мын ацы мыггаджы æмæ Иры стырдæр лæгтæй иу - Эль- 
брус, æрæджы дæлæ Бруты зианы куы сæмбæлдыстæм, уæд. - Нæ 
бакаст мæ коммæ, йæхи фæнд атардта... 
Æз дзы мæхæдæг раздæр сæрыстыр уыдтæн, æцæг ын йæ кад- 
джын царды йæ фæстаг ацы ми мæ зæрдæмæ нæ фæцыд. Ау, дæ 
мард дæ дæхи зæххыл баныгæнын ма бафæндæд, уый куыд раст 
хъуыддаг у? 
Æз бæргæ лæууин Кучиты Юрийы бæрзонд цыртдзæвæны цур... 
2010 аз, июль 
* * * 
Партийы райкомы бюро. Партийы рæнхъытæм кандидатæй 
исынц колхоз «Хуымæллæг»-ы зырнæйзилæг Æлбегаты Юрийы. 
Уымæй размæ йын колхозы партион организацийы секретарь Ду- 
латы Бутъус бамбарын кодта, зынæй дзы кæй ницы ис, æрмæст 
дæм бюройы уæнгтæ фарстатæ ратдзысты дæ куысты, дæ бинон- 
ты, чи зоны, æмæ дунеон уавæры тыххæй. Зыдта йæ, Юрий чысыл 
мæстыгæр кæй у, тæргайгæнаг æмæ йын ныффæдзæхста, дæхи, 
дам-иу дзæбæх дар, цæсты мæ ма бафтау. 
Уый йын йæ фæдзæхст нæ сæххæст кодта. Раздæр ын йæ авто- 
биографи радзурын кодтой, стæй фарстатæм рахызтысты. Астæ- 
уæй цы ныллæджытæ, хæбуздзыхъхъытæ лæг бадтис, уый йæм фæ- 
разæй: 
- Зæгь-ма, Тайланды паддзах та чи у? 
Юрийæн уый æнæнхъæлæджы уыд, нæ йæ зыдта, ахæм уавæры 
йæ никуыма ничи баппæрста, йæ цæсгом сырххъулон афæлдæхт, 
комкоммæ йæм ныккаст æмæ йын йæхимæ фарста радта: 
- Æмæ ды дæхæдæг, æхсæв дын дæ усмæ рудзынгыл чи бабы- 
ры, уыцы лæджы зоныс? 
163 

Иууылдæр хæлиудзыхæй аззадысты. Уый сыл йæ къух ауыгъта 
æмæ уырдыгæй лидзæгау ракодта. Сæ маст Бутъусæй кæй исдзыс- 
ты, уый дзы зыбыты рох фæцис... 
* * * 
Мæ дзæбæх кæстæр хæлар Кæсæбиты Борик йæ фыртæн ус 
æрхаста. Иуцасдæры фæстæ йыл куы амбæлдтæн, уæд ын, кæй 
зæгъын æй хъæуы, раарфæ кодтон, стæй йæ æнæбафæрсгæ нæ 
фæдæн йæ чындзæй: куыд у, цавæр у, цы миниуджытæ йæм ис... 
Уый мæм бахудтис æмæ мын мæнæ афтæ радзырдта. Иу хъæд- 
гæройнаджы, дам, ды мæн куыд фæрсыс, афтæ бафарстæуыд, æмæ 
уый мæнæ ахæм дзуапп радта: 
- Уæллæй, ницы ма дзы раиртæстам, фæлæ мæ лæппу райсо- 
мæй йæ уатæй хъæлдзæгæй рацæуы, уый фенын... Уыйау æз дæр... 
Нæ дыууæйы цæсгæмттыл дæр æхсызгон мидбылхудт фæзынд. 
* * * 
Партийы райкомы бæрнон кусæг Дудар-иу æмбырдты кæнæ 
пленумты рæстæг президиумы куы рабадт, уæд-иу бынæй залы 
адæм кæрæдзийы хъусы, уымæ амонгæйæ, бадзырдтой: 
~ Халон баргьæвст сындзыл... 
Дæ цæстытыл-ма ауайын кæн уыцы лæджы, мæ кæсæг. 
* * * 
Гыццыл ма куы уыдтæн, уæд мæм хистæртæ се ’ппæт дæр зонд- 
джынтæ кастысты. Ныр та... 
* * * 
Нæ сыхæгты фæлмæн ус Царахаты Фырдæузæн сыхæгты гæ- 
дытæ йæ хæндыджы цыхтытæ бахордтой, расырдта сæ цъылынимæ, 
сæ фæдыл сын æй фехста, стæй сæм бартхъирæн кодта: 
- Сар мын уæ сæр кæны! Дойныйæ уæддæр мæлдзыстут... 
* * * 
Телеуынынады рекламæ каст куы фесты, уæд Цорæты Æхсар 
иннæ уатмæ рацыд æмæ йæ зæронд мадæн диссаджы хуызы дзуры: 
— Дзæуджыхъæумæ нæм Леонтьев концерт дæттынмæ ссæу- 
дзæн, æмæ йæ билеты аргъ цас у, уый зоныс? 450 сомæй 1600 
соммæ. Куыд дæм кæсы? 
Къаддæр дис нæ бакодта мад дæр: 
— Æмæ йæхæдæг тьангæй-тьунгæй йе ’нæфаст сæримæ уый аргь у?.. 
* * * 
Горæты иууæладзыгон хæдзары кæрты сылгоймæгтимæ бадт 
фæдæн. Æмæ цынæ кой ракодтой?! Æргътæ æгæр хæрдмæ цæуынц, 
хус рæстæг æгæр нытътъанг и, кæмдæр та дон раивылд... Уалынмæ 
164 

хæдзармæ кæройнаг бацæуæны цур фæсарæйнаг урс-урсид машинæ 
æрлæууыд, иу бæзæрхыгтæ лæппу дзы рахызт, йæ хъæбысы цалдæр 
тыхтоны. 
Сæ ныхас уайтагьд аивтой: сæ сыхаг бадæгмæ сын цæуы алы 
мæгуыры бон дæр, æрæджы йын йæ квартирæ сцалцæг кодта, тæккæ 
знон та йын йæ балкъон æхгæнынмæ кæйдæрты æрбарвыста... 
Мæ фарсмæ цы сылгоймаг бадт, уый уымæй размæ ницы дзырд- 
та, ныр арф ныуулæфыд, стæй загьта: 
- Иугæр хæзгул скæнын дæ сæрмæ хæссыс, уæд ацы тыхст 
заман - ахæм хъæздыджы... Хæлæг æм кæнут?.. 
Йæ фарс ничи рахæцыд, йæ ныхмæ дæр ничи ницы сдзырдта. 
Кæнæ мæнæй æфсæрмы кодтой, кæнæ та сæ хъуыды нæма срæгьæд... 
* * * 
Мæ сыхаг Дулаты Жорæ-иу мæнæ ацы ныхæстæ арæх загьта: 
- Бирæ дзураг лæгтæй ме сæфт уынын. Нæлгоймаг хъуамæ 
дзура æрмæст дыууæ хъуыддагыл: цы куыстыл хæст у, ууыл, стæй 
сылгоймæгты тыххæй, сæ бындур ныззила... 
Æмæ та-иу хъæрæй ныххудтис. 
* * * 
Иу æхсæв мæ хæлар Сханты Керым Ногиры сæйраг уынгты 
æрцæйцыд, æвиппайды йæ машинæ цыдæр кодта, иуварс æй аха- 
ста, ставд тута бæласыл йæхи сцавта æмæ дзыхъмард фæци. Æз 
дыккаг бон уыцы æнæхайыры бынатмæ ссыдтæн. Бæласæн чысыл 
йæ цъар астыгьд, æндæр ын ницы уыди. 
Уымæй иуцалдæр боны фæстæ уыцы хъæуы тыхджын дымгæ 
рацыд, къæвда сæх-сæхæй фемæхст, хæдзæртты сæртæ хаста. Мæ 
хæлар йæхи цы бæласыл сцавта, уымæн дæр нæ батæригьæд кодта: 
мæнæ йæ цыма нарты Мукара йæ домбай къухтæй барæй стыдта. 
Дæс-фынддæс къахдзæфы фалдæр æй фæндаггæрон æрывæрдта, 
цыма йæ дарддæр йæ бон хæссын нал уыдис, уыйау. Æз æм уынæг 
ссыдтæн, иу къалиу дзы æвдисæндары хуызæн мемæ рахастон, мæ 
хæлары ингæны цур æй аппæрстон æмæ та ног мæ хъусты азæлы- 
дысты, иу хатт мын кæй загъта, уыцы ныхæстæ: 
- Мæ тæригъæды чи бацæуа, уымæн æй Хуыцау дæр нæ ныб- 
бардзæни... 
Æз Ногиры уынгты арæх æрцæуын: уыцы лæгмар тута бæласы 
бынаты ницыуал ныссагьтой. 
Хатгай мæ бинойнаг Фатъимæтимæ искуы адæмы æхсæн куы 
сæмбæлæм, уæд нæ иумæ чи никуыма федта, ахæм нæлгоймæгтæ, 
арæхдæр та сылгоймæгтæ, хъæрæй бафиппайынц: 
- Диссаджы рæсугьд ус дын ис!.. 
165 

Æз сæм мидбылты бахудын: 
- Фыдуынд лæгæн йæ ус рæсугъд хъуамæ уа... 
Æмæ фенхъæлмæ кæсын, сæхи дарддæр куыд дардзысты, цы 
ма зæгъдзысты, уымæ. 
Нæлгоймæгтæ ныхъхъус вæййынц, сылгоймæгтæ мын зæрдæ 
авæрынц: 
- Чи дын загъта, фыдуынд дæ, уый? Тынг дзæбæх дæ... 
Сæ иутæн дæр æмæ сæ иннæтæн дæр сæ уыцы миниуæг цæуыл 
дзуры, уый нæма равзæрстон. 
* * * 
Иу сæрдыгон райсом нæ районмæ æрцыдысты фысджытæ 
Цæгæраты Максим æмæ Хъайтыхъты Геор. Райкомы фыццаг сек- 
ретарь сæ хъуыд, фæлæ уый бынаты нæ разынд, æмæ уæд мæ дуа- 
рыл æрбахæцыдысты. Сæ цыды сæр мын куы загътой, уæд сын æз 
бамбарын кодтон, зæгъын, уæ фарста уын райæххæстгомы сæрдар 
Владилен Черемской дæр алыг кæнид, кæд уæ фæнды, уæд цом 
æмæ уæм байхъуса. 
Геор сæрдары кабинетмæ куыддæр бахызт, афтæ йæ шляпæ- 
йыл хæрдмæ схæцыд æмæ хъæрæй куы радзурид: 
- Черемской, Черемской, 
Дамир нын ракодта дæ кой... 
Уый сыл бацин кодта, æцæг сын сæ хъуыддаг нæ сарæзта, æмæ 
фысджытæ фæстæмæ куы рацæйздæхтысты, уæд та дуаргæрон Геор 
йæ шляпæйыл схæцыд æмæ та загьта: 
— Черемской, Черемской, 
Нал нæ хъæуы ныр дсе кой... 
Черемской сæм худти, йæ сæр сæм разыйы тылд кодта, афтæ- 
мæй иронау иу ныхас дæр не ’мбæрста... 
* * * 
Нæ сыхы хистæр кары устытæ арæх æрымысынц сæ кæддæры 
æвзонг азтæ, уæлдайдæр та уыцы уæззау æмæ мæгуыр заман чын- 
дзы куыд ацыдысты, цавæр хæдзæрттæм бахаудтой, цавæр бинон- 
ты æхсæнмæ, цавæр рауадысты се ’фсинтæ æмæ афтæ дарддæр. 
Ахæм сахат Дзирæт мæнæ афтæ радзуры: 
- Мæн зымæджы хъызт бонтæй иуы Хуымæллæгмæ уартæ 
Чырыстонхъæуæй гом уæзласæн машинæйы гуыффæйы ’рбалас- 
той. Чындзхæсджытæ, мæгуыр, сæ быны хос бакодтой æмæ уыр- 
дыгæй ардæм сæ зарынæй нæ банцадысты. Æз та мæ къухылхæ- 
цæджы усимæ разæй бандоныл бадтæн. Бехъаны цур Туацъæйы 
у&шæл æмæ цъаммар дымгæтæ мын мæ мæллæг фæсонтæ фæхос- 
той, æмæ куыддæр Дулаты кæрты мæ къах æрæвæрдтон, афтæ мыл 
хуыфæг бахæцыд. 
166 

Фыццаг бонæй фæстæмæ ме ’фсин æмæ мæ ходыгъды зæр- 
дæмæ нæ фæцыдтæн, æндæр ницыуал дзырдтой, æхсæвæй-бонæй, 
дам, чъыххы-чъыххы кæны, чахоткæ, дам, ыл ис. Фидисы хуызы. 
Къуырийы фæстæ адзæбæх дæн, уæддæр уыдон не ’нцайынц. Мæ 
мой мын басаст, афтæ, дам, мын зæгъынц, атæр æй, низджын ус 
дæ чердæм хъæуы... 
Æз уый фехъуыстон, цы! Мæнæн дæр мæхиуæттæ мæхимæ уыды- 
сты! Фæлæуут, зæгьын, æз уын, цы хъæуы, уый куы нæ бакæнон. 
Кæм хуыссыдысты, уыцы агьуысты сын æвзалыйæ арт бандзæрстон, 
стæй дыууæ сырх-сырхид судзаг цывзыйы райстон æмæ сæ сусæ- 
гæй тæвд къæйæ тебæйы æхсæн батъыстон. Уыцы афон мæхи кæр- 
ты митмæрзæг скодтон, мæхинымæр та куывтон, зæгъын, мæ бон 
уыл куы акæнид. 
Акодта сыл. Цывзыйы тæф куы ракалд, уæд бæстæ чъыххы- 
чъыххы сси, дуар ныттыгьтой, пыхс сæ сæртыл рахастой. Цыма 
сæ æппындæр нæ уынын, цыма æппындæр ницы хъусын, афтæ 
мæхи дардтон. Ницæуыл фæгуырысхо сты, ницы бамбæрстой, æцæг 
æхсæв-бонмæ сæ хуыссæнты фæхъæрзыдысты. 
Уыцы хабар фыццаг хатт мæ дзыхæй схаудта, сæ дыууæ дæр 
куы нал уыдысты, уæд, æмæ-иу мæ мой йæ армытъæпæнтæ кæ- 
рæдзиуыл куы ныццавта, куы-иу ныддис кодта, мæнæ, дам, цы 
хуызы райста йæ маст... 
2012 азу январь 
* * * 
Кæцы аз уыд, уый ныр бæлвырд нал хъуыды кæнын, фæлæ уæд 
куыстон партийы райкомы пропагандæ æмæ агитацийы хайады 
сæргълæууæгæй. Иу æмбисæхсæв нæ хæдзары телефоны дæргьвæ- 
тин дзæнгæрæг райхъуыстис, хæтæл систон æмæ йæ хъæлæсæй 
базыдтон мæ хъæуккаг, районы ГАИ-йы кусæг Æлбегаты Æхсары. 
Зæгъын, ацы æнафон дæ цæмæн бахъуыдтæн. 
- Мæнæ Беслæныхъæуы сæрмæ посты лæууын, - загъта мын 
уый. - Иу машинæ баурæдтам, æмæ йæ шофыр дæр расыг, йæ 
фарсмæ чи бады, уый та ноджы тынгдæр, афтæ зæгъы, æз, дам, 
Расул Гамзатов дæн. Æз та, кæмæй зæгьы, уыцы поэты цæсгомæй 
нæ зонын, никуы йæ федтон хæстæгмæ æмæ йын йæ ныхæстыл не 
’ууæндын, ахæм хуызæнæй та сæ куыд ауадзон, исты сыл куы ’рцæуа, 
уæд мæ бафхæрдзысты... 
Мæнмæ уый цæмæндæр худæг фæкастис, зæгъын, æмдзæвгæтæ 
йын радзурын кæн, æмæ уæд сбæрæг уыдзæни, Расул у æви нæу, 
уый. Æхсар мемæ не сразы, æрцыдис мæм машинæйы уыцы афон 
æмæ мæ аласта. 
Æцæгæйдæр Расул Гамзатов разынд. Æз ыл бацин кодтон, йæ 
фенд мын æхсызгон уыд, æз дæр лæгæй-лæгмæ фыццаг хатт фед- 
тон не стыр поэты. Куыд мын радзырдта, афтæмæй Налцыккæй 
здæхтысты сæхимæ Махачкаламæ. Кæсæджы, дам, Алим Кешоко- 
167 

вы поэтикон изæр уыди, стæй та, махмæ куыд вæййы, афтæ фынг, 
сидт сидты фæдыл, кæй зæгъын æй хъæуы, нуазæнтæ дæр. Бафар- 
ста мæ Плиты Грис æмæ Хъайтыхъты Георæй, салæмттæ, дам, сын- 
иу ратт. Мæ мыггаг дæр æмæ мæ ном дæр йæхимæ ныффыста 
дзыппыдаргæ блокноты. Æз сæ зæрдиагæй нæхимæ хуыдтон, ах- 
сæв, зæгъын, махмæ бахсæвиуат кæн, æнафон у ныр цæуынмæ. Не 
сразы. 
Ууыл иуцалдæр азы рацыд, афтæ мæм иубон партийы обко- 
мæй уымы кусæг Сланты Илья æрдзырдта, Дагъистаны, дам, нын 
сæ партийы обком Расул Гамзатовимæ фембæлд сарæзта æмæ нæ 
фарста, ахæмы, дам, нæ зонут, салæмттæ дæм æрвыста, йæ ирвæ- 
зынгæнæг дæ схуыдта, æмбисæхсæв, дам, æй мæн тыххæй милицæ 
йæ хъарм хуыссæнæй сыстын кодтой... 
* * * 
Мæ райгуырæн хъæу Хуымæллæгмæ Ног Бæтæхъойыхъæуы ас- 
тæуты куы ныццæуай, уæд фæндаг фæзилы æмæ разыны нæ фыц- 
цаг уынг, тигьыл дзы Течъиатæ æмæ Цинуатæ цæрынц, сæ цуры 
стыр гæдыбæлас дæрдтыл фæлгæсы, цыма хъахъхъæнгæ кæны, стæ- 
ма, чи ’рбацæуы, зæгьгæ, уыйау. Æдзухдæр мын-иу йæ фенд æхсыз- 
гон уыдис, йæ цъæх сыфтæртæ-иу дымгæмæ сыр-сыр кæнын куы 
систой, уæд мын цыма æгасцуай зæгъы, афтæ мæм-иу касти. 
Дыууæ-æртæ азы размæ йæ астæуккаг сæйраг къалиу суанг йæ 
цъуппы онг бахус, æмæ-иу иннæтæ йæ алыварс сыфтæр куы ракалд- 
той, уæд тынг фыдындæй зынди, хъыг мын уыд, цыма мæ хъæуыл 
исты æрцæуынæй тас у, ахæм нысаниуæг мæм каст. Иу ныццыдæй 
иннæмæ-иу ууыл мæт кодтон. 
Иубон нал фæлæууыдтæн, йæ цуры баурæдтон æмæ, йæ фале 
цы хæдзар ис, уый дуар бахостон. Сæ лæппу Толик мæм ракаст 
æмæ йын ныллæгъстæ кодтон, зæгъын, йæ уыцы æнæхайыры хус 
къабуз ын куы нæ алыг кæнай, уæд замманæй бæлас æнæхъæнæй 
дæр бахус уыдзæн, стæй фыдындæй зыны нæ хъæумæ æрбацæуæн, 
æдзæллагхуызæй, æвзæр бæрæггæнæн мæм кæсы. Бамбæрста мæ 
Азиаты дзæбæх лæппу, кæмдæр кран баххуырста, бæласы уыцы 
хус хайыл электрон хырх ауагътой. 
Æз та иу бон мæ машинæйы мæ бинойнагимæ сбадтæн æмæ 
Азиатæм хуын балæвæрдтам: æртæ чъирийы, стæй, уыдонимæ цы 
фембæлы, уыдон. Ныр уыцы бæлас цъæх-цъæхид куы акалы, уæд 
та мын йæ сыфтæртæ уалдзыгон зарæг акæнынц. 
* * * 
Кæддæр поэт Гаджиты Георгийы æмдзæвгæйы рæнхъытæ ба- 
кастæн æмæ мæ хъуыдытыл бафтыдтой. Мæнæ уыцы рæнхъытæ: 
— Царды мидсег сез тæрсын æрмæстдсер 
Ме знæгтсен ссе фсендиаг фсеуынсей... 
168 

Уæд ма æрыгон уыдтæн, мæхимæ гæсгæ, мын уæд знæгтæ нæма 
уыдис. Ныр мын ис. Иу. Уый бæлвырд у. Æз æй зонын: уый лæм- 
бынæг кæсы царды мæ алы къахдзæфмæ дæр, йæ зæрдæ дары, æз, 
абон уа, райсом уа, уæддæр истæмæй фæрæдидзынæн, мæ къах 
скъуырдзынæн, цæмæ тырнын, уый мæ къухы нæ бафтдзæн. 
Уырысмæ иу хорз дзуапп ис ахæмæн: 
- Не дождётесь! 
Æрæджы «Мах дуг»-ы поэт Къадзаты Станиславæн та мæнæ 
ахæм рæнхъытæ бакастæн: 
- Мæ фыдгулæн ма знаг дсер ма усед, 
Уыдзынсе уæд сенсерæз наусед... 
Æз бузныг дæн мæ зыбыты иунæг знагæй. Уый цалынмæ уа, 
уæдмæ æз лæмæгъдзинад нæ равдисдзынæн... 
Дæуæн нæй ахæм, мæ кæсæг? 
* * * 
- Æлгъыст нæ цæуы, зæгъгæ, макуы зæгъ, - зæрдиагæй мæ 
æууæндын кодта йæ уыцы хъуыдыйыл мæ сабидуджы хæлар Бе- 
дойты Тамерлан, - цыппар азы мыл цыдис хæсты фæстæ, афтæ 
нын иу æхсæв чидæр нæ сæрдыгон хæдзарæй ссады голлаг адавта. 
Уыцы мæгуыр азты уый нæ бинонтæн цавæр уæззау цæф уыдис, 
уый дын амонын нæ хъæуы. Мæ мæгуыр мад богьтæ кодта, мæ 
фондз сывæллоны ацы хъызт зымæг цы фæуыдзысты, зæгъгæ, чи- 
дæртæ нæм фæфæдис сты. Нæ сыхæгты зæронд ус Борыхъуаты 
Варычкæ, цыма ныл мард æрцыд, уыйау йæ уæрджытæ ныххоста 
æмæ æнæзонгæ давджыты ралгъыста: 
- Иу дæр уæ мауал баззайæд! Уæ мæрдтæм фæндагыл ацæут!.. 
Æмæ ма ноджы бирæ цыдæртæ. 
Давджытæ фæстæдæр сбæрæг сты, дардæй нæм, мыййаг, не 
’рцыдысты. Нæхи хъæуккæгтæ разындысты æртæйæ дæр. Дыууæ- 
йыл дзы цасдæр рæстæджы фæстæ Варычкæйы æлгъыст æрцыд. 
Ды дæр сæ зоныс... Ким мотоциклæй астæуккаг уæлмæрды цур 
æхсæвыгон ногкъæхт арф къанау нæ федта, ныххауд уым æмæ 
дзыхъмард фæци. Цæра дард горæтмæ афтыд, йæхицæн æрцахсы- 
нæй тарст ам, æмæ уым кæимæдæр фæхыл æмæ йæ кардæй барæ- 
хуыстой, уырдыгæй йæ сау чырыны сластой, гом кæнын дæр ын 
нæ бауагътой йæ сæр. 
Æртыккаг - Тауби, уый ма сæ баззад, цыдæр хицаугонд сси. 
Иубон мæм йæхимæ бадзырдта, уæд мыл иу-ссæдз азы цыдаид, 
æмæ мын афтæ: 
- Мæнимæ дæ шофырæй бакусын нæ фæнды? 
Уый, æвæццæгæн, йæ мæгуыр зæрдæйæ ’нхъæлдта, æмæ æз ницы 
зонын, науæд та, кæд зонын, уæддæр сдзурын ницы бауæнддзынæн. 
Æгæр дæр ма бауæндыдтæн. Комкоммæ йæм бакастæн æмæ 
йын мæнæ афтæ зæгъын: 
- Ды машинæйы мæ фарсмæ куы сбадай, уæд дæ æз, фыццаг- 
дæр цы хидмæ бахæццæ уæм, уырдыгæй донмæ ныппардзынæн. 
169 

Уый æнхъæл нæ уыд Тауби, ныссырх, йæ сæр йе уæхсчыты 
аныгьуылд, æз æй афтæ æдзæмæй ныууагътон. Иуцасдæр рæстæ- 
джы фæстæ йæ цæсгом рæсийын райдыдта, цыдæр ыл æрцыдис, 
бирæ нал ацард... Кæнæ ма цæстæнгасы цыдæр æнахуыр тых уыдис, 
науæд та йæ Варычкæйы кæддæры æлгъыст баййæфта... 
Хатгай нæм уазæгуаты æрбацæуынц, æз мæхæдæг аргъ кæмæн 
нæ кæнын (афтæ сын хъæуы), кæнæ та мæ хорздзинад кæй нæ 
фæнды (бæлвырд æй зонын), ахæм адæймæгтæ. Куы ацæуынц, уæд 
мæ мæ бинойнаг уайдзæфты бын фæкæны: 
- Дæхи сæ цуры цы хуызæттæ ныккæныс, цæуыннæ сыл-иу 
бацин кæныс, мидбылты бахудын дын афтæ тынг зын у?.. 
Иннæ хатт, зæгьгæ, йæ ’рсабыртæ кæныныл фæцархайын, фæлæ 
йæ ’мбарын: нæ мыл баууæнды, уымæн æмæ мын мæ удысконд зоны. 
Ныббар мын, Фатъимæт, тыххудт мæ ма дом, гъе ахæм дæн 
æмæ ахæмæй баззайдзынæн. 
2010 аз, 1 декабрь 
* * * 
Мæ мæгуыр мад куы фæзиан, уæд уый фæстæ фыццаг хатт мæ 
мидбылты кæд æмæ цæуыл бахудтæн, уый мæ бон æрхъуыды кæ- 
нын нæу. 
Ау, нæ мын æмбæлдис уый мæ зæрдыл бадарын? 
2010 аз, 6 декабрь 
* * * 
Лæг бонæн диссаг куы нæ хъуса. 
Амырычы дуканитæй иуы тæрхæгыл уæй кæнынмæ æрæвæрд- 
той, сæ кæддæры президент Кеннедийы марæг Освальд раздæр 
цы чырыны хуылфы ныгæд уыдис, уый, æндæр ран æй æндæр 
чырыны куы баныгæдтой, уый фæстæ. 
Цымæ йæ чи балхæндзæн йæ фырхъалæй, цæмæн æй бахъæуа, 
кæм æй æрывæрдзæн? Мæнæ куыд фæзæгьынц: «О времена, о 
нравы!» 
Æз ацы хабар кæмæндæрты радзырдтон æмæ мæ фарстайæн 
раттой мæнæ ахæм дзуæппытæ: 
- Чи зоны æмæ йæ балхæна: 
- Кеннедийы раздæры цыфыддæр знæгтæй иу, марæгæй буз- 
ныг чи фæцис, ахæм; 
- Æнахуыр дзаумæттæ кæм ис, ахæм музейы хицау; 
- Ацы дунейыл чи нæма уыдис, ахæм уарзтæй Освальды чи 
уарзта, ахæм сылгоймæг... 
Нæ зонын, нæ зонын... 
2010 аз, Юдекабрь 
170 

* * * 
Нæ горæтаг кæртæн йæ дыууæ кæроны ис дыууæ стыр бæласы. 
Иу дзы тæрс у, иннæ та - каштан. Иуæй дзы фæззæг нæ сыхы 
сылгоймæгтæ стыхсынц, йæ сыфтæртæ хауын куы райдайынц æмæ 
сын кæрон куы нал вæййы суанг зымæджы райдианмæ, уæд, но- 
джы ма дзы цыдæр æнахуыр бур рыг дæр фæуары йæ бынмæ. Иннæ, 
каштан, бынтон æндæрхуызæн у: æртæ бонмæ йæ фæтæн сыф- 
тæртæ зæххыл абадынц, хаугæ-хауыны цыдæр æхцон сыр-сыр фæ- 
кæнынц. Иу хатт сæ ныммæрз æмæ суанг иннæ фæззæгмæ дæ уисой 
бафснай. 
Нæ сыхы сылгоймæгтæ уыцы дыууæ бæласы тыххæй арæх афтæ 
фæзæгъынц: 
- Чи сæ ныссагъта, уыдоны хуызæн сты... 
Чи сæ кæцыйы ныссагъта, уый дæр зонынц, фæлæ дзургæ ницы 
скæнынц, иу дæр дзы уæлæуыл нал ис... 
* * * 
Бруты кæсагдарæн совхозы фæлладуадзæн хъæдын хæдзары нæ 
партийы райкомы фыццаг секретарæн йæ гуырæн бон бæрæг код- 
там. Цалынмæ иуварсырдыгæй цъæх нæууыл æвæрд цæнгæт аджы 
дзидза фыхти, цалынмæ фынгтæ цæттæ кодтой, уæдмæ уал цал- 
дæр авджы æвдæлонгонд æрцыдысты лæугæйæ. Рагацау бахъæл- 
дзæг сты ме ’мбæлттæ æмæ уал дзы чи шахмæттæй хъазыд, чи 
бильярдæй. Кæмæндæр йæ машинæйы дыууæхстон топп разынд. 
Чидæр фæцарæхст, донмæ афтид æвгтæ баппæрста, æмæ сыл ра- 
дыгай уыцы топпæй ралæууыдысты, цалынмæ-иу сæ сæстæгтæ 
хæрдмæ нæ фесхъиудтой, уæдмæ сæ-иу æхстой, стæй та хъамылты 
ставддæр зæнгтæм бахъавыдысты. 
Уалынмæ иу стыр хъулон гæлæбу, цыма арвæй æрхауд, уыйау 
нæ фале фегуырд, дымгæмæ зыр-зырæг кæуыл бахæцыд, иу ахæм 
хъамылы цъуппыл æрбадт, уый дæлæмæ чысыл æртасыд доны 
сæрмæ. Æз ахæм рæсугъд гæлæбу рагæй нал федтон, мæ цæстытæ 
дзы нал истон. 
- Мæнмæ дæр дзы иу æхст нæ хауы? - нæ уæлхъус алæууыд нæ 
фыццаг секретарь, - уæртæ уыцы уæндаг гæлæбуйы уынут æви нæ 
уынут? 
Дымыстæртæ йын йæ фæнд бамбæрстой, дыууæхстон топп ын 
йæ къухы фæсагътой. Гæлæбу хъамылимæ дзой-дзой кæны, йе 
’рттиваг базыртæ сцæгъды, хурмæ йын цæхæртæ калынц. Фыццаг 
топп амы колхозы сæрдар Мурадийы фæтæн галиу уæхскыл æрæ- 
вæрдта, бæстон ныхъхъавыди. Абон дæр нæ зонын, цы мыл æрцы- 
дис, уый, фæлæ мæ цыдæр тых размæ баппæрста, цыма æнæбары 
рауад, уыйау мæхи сæрдарыл скъуырдтон, гæрах хæрдмæ ацыд. 
Удаист гæлæбу йæхи иуварсмæ куыд фехста, уый ма ауыдтон. 
Цы цæстæй мæм ракаст нæ хицау! Æз ын фыццаг хатт федтон 
ахæм тызмæг цæстæнгас. 
171 

Фынгыл бирæ фæбадтыстæм. Нæ фыццаг æрæджиау фынджы 
хистæрæй сидты бар ракуырдта: 
- Æз бирæ нæ дзурдзынæн... Мæнæ ацы дзæнæтон ран доны 
сæрмæ цы гæлæбутæ тæхынц, уыдоны цæрæнбон бирæ уæд... 
Иууылдæр æй бамбæрстой, иууылдæр мæнмæ ныккастысты. 
Иннæтæн нæ зонын, фæлæ йæ æз зæрдиагæй банызтон, мæ кæд- 
дæры сабидуг та мæ цæстытыл ауад... 
Фæстæдæр мæ нæ фыццаг йæ маст куыд райста, уый хицæн 
ныхасы аккаг у. 
* * * 
Мæ чызг Заремæ арæндонмæ бахаудта, æмæ йæм дыккаг бон 
йæ мад, ома, ме ’фсин Фатъимæт бæрæггæнæг ацыд. Куы раздæхт 
фæстæмæ, уæд мын йæ дзыппыдаргæ телефон мæ хъусыл авæрдта, 
байхъус, дам, ма. 
Сывæллоны кæуын дзы! 
Йæхи йын нæма федтон ноггуырдæн, йæ кæуын мæм фæра- 
зæй. Кæдæй цæрын ацы дунейыл, фæлæ мын кæйдæр кæуын фыц- 
цаг хатт æрхаста, кæй никуыма бавзæрстон, ахæм æнæкæрон цин, 
æвæццæгæн, уыцы уысм ацы дунейыл мæнæй амондджындæр адæй- 
маг нæ уыдис... 
2010 аз, декабрь 
* * * 
Кæйдæр зианы бон кæрты иу къуымы æртæйæ лæууыдыстæм 
æмæ нæм, мæнæ арæх куыд вæййы, афтæ ныхас рауад, адæймаг 
хъуамæ цас цæра, стæй мæлæт кæмæ цыхуызы æрцæуы, уыдæтты 
тыххæй. 
- Æз тæккæ абон дæр цæттæ дæн уыцы дунемæ ацæуынмæ, - 
загьта нæ хистæр.— Цы ма мæ уромы ам? Мæ ныййарджытæ — 
уым, мæ дыууæ ’фсымæры, ме ’ртæ хойы, уæдæ мæ иунæг чызг 
дæр мæ разæй фæци... Иу лæппу ма мын ис æмæ йæ ницы хъуагæй 
уадзын, æххæст у алцæмæй дæр... 
Æз дæр мæ хъуыды зæгьтон. Зæгъын, мæ мад куы фæзиан, уæд 
ыл цыд æрмæст 80 азы, 4 мæйы æмæ 21 боны. Мæнæн уымæй 
къаддæр ницыхуызы ис фæцæрæн, уымæн æмæ йæ куы базона, йæ 
иунæг фырт уыйбæрц дæр нæ фæцис уæлæуыл, уæд та фæрисдзæн, 
кæд уыцы дунейыл исты ис, уæд. Мæн уый нæ фæнды! Алы адæй- 
маг дæр хъуамæ йæ ныййарæгæй фылдæр рæстæг арвита мæнæ 
ацы арвы бын... 
— Замманайы æфсон дын ис, цæмæй бирæ фæцæрай, уый тых- 
хæй, — бахудтысты ме ’мбæлттæ. 
Не ’ртыккаг æмбал - Дзиуаты Эльбрус - йæ хъуыдытæ уырыс- 
сагау загъта: 
— Я, например, умереть не боюсь. Я боюсь уми-рать... У-ми-рать... 
Мах æй бамбæрстам, цы зæгъынмæ хъавы, уый, æмæ нын уæд 
нæ хистæр мæнæ ахæм хабар радзырдта: 
172 

— Хæсты хæдразмæ нæ хъæуы колхозы сæрдар йæхи æгæр тыз- 
мæгæй æвдыста. Изæр-иу, быдырæй хъæумæ чи здæхт, уыцы сыл- 
гоймæгты размæ ’рлæууыд, æнæфсарм хуызы сæ-иу басгæрста, кæд, 
мыййаг, нартхор давынц, зæгьгæ. Иу усы роны згьæлст нартхор 
разынд, милицæмæ йæ радта, уыдон æй Сыбыры бинаг къæйы 
балæууын кодтой, йæ цыппар сывæллоны бынтон æвæгæсæгæй 
баззадысты. Къорд азы фæстæ æрыздæхт. 
Уæдмæ уыцы сæрдар хуыссæнæй нал стад, мæлын нæ фæрæз- 
та. Чидæр сын йæ бинонтæн бацамыдта, дыууæ чъирийы, дам, 
ын, цалынмæ удæгас у, уæдмæ ныххæлар кæнут. Ницы йын фех- 
хуыс, дарддæр хъизæмар кодта. Стæй сын загътой, дæсныйы, дам, 
ын бафæрсут. Уый дæр та - ницы. Иу бон йæ зонд йæхимæ крцы- 
ди æмæ, дам, загъта: 
— Мæнæ Сыбырмæ кæй ахæссын кодтон, уый-ма мæм æрба- 
кæнут... 
Уый нæ куымдта ’рбацæуын, фæлæ йын тынг ныллæгъстæ код- 
той, кæддæр-уæддæр сразы. 
Зыбыты иунæг курдиат дзы сирвæзт: 
— Бахатыр мын кæн... 
Уыцы æхсæв лæг йæ уд систа... 
Изæры нæхимæ куы ’рбацыдтæн, уæд ног газеттæй иуы фæстаг 
фарсыл фæкомкоммæ дæн ставд дамгьæтæй фыст сæргондмæ, 
уырыссагау: «10 правил долголетия. Чтобы не умереть раньше 
времени, надо соблюдать 10 заповедей». Æз хæсгард райстон, ра- 
лыг сæ кодтон, абон дæр ма ме стъолы лагьзы сты. Нырма сæ 
нæма бакастæн, дызæрдыг кæнын мæхиуыл, ацы змæст рæстæг сæ 
мæ бон сæххæст кæнын бауыдзæн æви нæ бауыдзæн, ууыл. 
* * * 
Заманхъуйлаг Цомартаты Ленæ йе ’хцатæ, чи фæхуынкъ и, ахæм 
цайданы хуылфы сæвæрдта, уæлейы сæ хæцъилы гæбæзтæй æрым- 
бæрзта, сæ сæрдыгон хæдзармæ йæ ахаста, ныр иуцалдæр азы пай- 
да кæмæй нал кæны, уыцы зæронд æрхуы къусты æмæ тæбæгьты 
астæу ын бынат ссардта. Ома, мыййаг, давæг куы æрбацæуа, уæд 
æм нæ фæкомкоммæ уыдзæн, йæ сæр æй не ’рцахсдзæн уым исты 
агурын. 
Дыккаг бон йæ лæг тыхст рынчын фæцис, «тагъд æххуысы» 
машинæ йæ Дзæуджыхъæумæ аласта, уым æй æрæвæрдтой, Ленæ 
дæр йæ цуры баззад. Йæ дыууæ хойы сæ сиахсæн фæтарстысты, 
исты йыл куы ’рцæуа, зæгьгæ, хъæумæ ’рцыдысты æмæ ’фснайыс 
ма - нал. Сæрдыгон хæдзары цыдæриддæр зæронд дзаумæттæ 
уыдис, уыдон се ’ппæт дæр гæххæттын голджыты ныккалдтой, 
уынгты цы бырæттæласæн трактор æрцæйцыд, уый чъизи гуыф- 
фæмæ сæ баппæрстой, æмæ сæ аласта. 
Хуыцау хорз, æмæ чысыл фæстæдæр Ленæ йæхæдæг æрхæццæ, 
йæ лæгæн ын дохтыртæ зынаргь хостæ рафыстой, æхца йæ хъуыд. 
Сæрдыгон хæдзармæ бацыд æмæ... 
173 

- Мæнæ ам та зæронд цайдан цы фæцис?.. 
Æмæ, дам, сæ къусæй-тæбæгъæй иууылдæр акалдтам, трактор 
сæ фæласы. Ленæ уынгмæ разгьордта, йæ цурты фыццагдæр цы 
машинæ æрцæйцыд, уый фæурæдта æмæ тракторы рассырдта, Бру- 
ты тæккæ фæзилæны йæ баййæфта. Цалхыл алæууыд, гуыффæмæ 
ныккаст, йæ голджытæ базыдта, зæхмæ сæ ’ркалдта, асфальтыл 
цайданы æхцон зæл райхъуысти. 
Ленæ фырцинæй фæндаджы астæу æрбадти, йæ 100 мины сомы 
йæ риумæ нылхъывта... 
* * * 
Нæ хъæуы цæрджытæ Дзгойты Асæппы зонынц уæздан æмæ 
куырыхон лæгæй, ам стæм хæдзар ис, цины æмæ йæ зианы бонты 
хистæрæн чи нæ бацагуры. Мæнæ æцæг ирон у уындæй дæр æмæ 
кондæй дæр, зæгьгæ, кæмæй фæзæгъынц, раст ахæм у: бæрзонд, 
фæтæнуæхск, æрдз ын лæппуйæ хъару нæ бавгъау кодта, уыд дом- 
бай богал хъæбысæйхæцæн гауызыл. Хъæубæстæ сæ ныхасы арæх 
æрымысынц, иухатт дзы Кæсæбиты Митя куыд загьта, уый. 
Цæвиттон, йæ кæстæр лæппу Борик изæры сæхимæ иннæ бон- 
тæй уæлдай æнахуыр æнкъардæй æрбаздæхт. Фыд æм фæкомкоммæ, 
æмæ се ’хсæн мæнæ ахæм ныхас рауад: 
- Цы мард ныл æрцыд, лæппу, абон райсом нæ хæдзарæй дзæ- 
бæхæй куы ацыдтæ? 
- Нæ футболон командæ (кæддæры «Спартак», абоны «Ала- 
ния». - Д.Д.) та фæхæрд æмæ... 
- Æмæ сын уый исты фыццаг хатт у? Цы сын тæригъæд кæ- 
ныс, æви дзы дæу дæр истæмæй аххосджын кæнынц? 
- Омæ, баба, ам нæхимæ нæ хъазыдысты, дæлæ кæмдæр Челя- 
бинскы, æндæра... 
- Уый та цы уæлдай у? - ныддис кодта Митя, - Мæн уæртæ 
нæ сыхаг Асæпп, куы хъæуа, уæд мæнæ нæхи кæрты дæр æмæ сæхи 
кæрты дæр уæлæ Бæтæгаты бæхы над фæкæндзæн... 
Борик æм бакаст, бамбæрста йæ, бахудтис æм... 
* * * 
Мæ сыхаг чызг Дзугатæм моймæ ацыд, фæлæ æрæгмæ æнхъæл- 
цау кодта, æмæ ууыл мæт кодтой йæ бинонтæ, йæ цæгат, йæхæдæг. 
Цыппæрæм аз сæ хæстæджытæй чидæр фæзиан горæты, сауджыны 
йæм æрбахуыдтой, уымæн та йæ хъæбысы урс-урсид гæды. Зæхмæ 
йæ æруагъта. 
Гæды, чырыны алыварс æнкъардæй чи ныхъхъус, уыцы сыл- 
гоймæгтыл йæ цæст ахаста, стæй мæ сыхагмæ комкоммæ бацыд 
æмæ йын йæ хъæбысмæ сгæпп кодта, йæ фæлмæн сæр ын йæ гуы- 
быныл æрæвæрдта. Иууылдæр уымæ кастысты... 
Иу мæйы фæстæ ахъæр, Дзугаты чындз, дам, кæдæй-уæдæй 
æнхъæлцау у. Æмæ уыцы гæдыйы кой ракæнынц... 
174 

* * * 
Æвæдза, сылгоймагæн бирæ нæ хъæуы... 
Ме ’фсин Фатъимæт мыл сбустæ кодта: 
- Рудзынг та гомæй ныууагьтай æмæ нæ уаты къултæ бындзы- 
тæй бæз-бæз кæнынц. Тæргæ та сæ Пушкин акæндзæнис? Бафæл- 
ладтæн дæ... 
Йæ фæстаг ныхæстæ мæм худæг фæкастысты, æцæгæй афтæ 
зæгъы, æви хъазгæ кæны, уый нæ бамбæрстон. 
- Нырма мæ бирæ-бирæ азты фæллайдзынæ æмæ уымæ цæттæ 
у, Пушкины хицау... 
Разылд мæм, бахудти, йæ сæр батылдта. 
Æвæдза, сылгоймæгæн æрфæлмæн уæвынæн бирæтæ нæ хъæуы... 
2011 аз, 28 июль 
* * * 
Нæ мыггаджы ныхасы сæрдар Таймураз мын мæнæ афтæ ра- 
хъаст кодта не ’рвад Ф-йæ, ныртæккæйы хъæздыг лæппутæй иуæй: 
- Ламардоны нæ мыггаджы хæлд мæсыг самайыны тыххæй мæ 
ныхасæн хъуыдис æмæ йын иу бон йæ кабинеты дуар бахостон, 
зæгъын, телефонæй дæм дзурын æмæ дзурын, фæлæ дыл нæ хæст 
кæнын, кæм вæййыс, уагæры... 
- Æз ам вæййын, фæлæ æнæзонгæ номыртæ куы вæййынц, 
уæд дзуапп нæ раттын... - сæрыстырæй мын загьта уый, бæрæг 
уыд, йæ ахæм мийæ разы кæй у, уый. 
Æз ме ’рбацыдыл æрфæсмон кодтон æмæ цæхгæр фæзылдтæн. 
Дуаргæрон мæ йæ фарст баййæфта: 
- Фæлæуу... Цæмæ ’рбацыдтæ, уый уæддæр зæгь. 
Æз æм фæстæмæ фæкастæн, æнæбары мидбылты бахудтæн: 
- Ницæмæ... Фенон дæ, зæгъын. 
Абон дæр æй нæ зонын, бамбæрста мæ, æви нæ, уый... 
2011 аз, 12 июль 
* * * 
Иу фынгæвæрды уæлхъус сыхаг устытæ æмæ лæгты æхсæн ны- 
хас рауад, абон нæ ирон æгъдæуттæ цы уавæры сты, уый тыххæй. 
Сæ быцæу балхынцъ кодтой мæнæ ахæм хатдзæгæй: абон Хуыцау- 
мæ зæрдиагæй нал кувæм, бирæтæ нæ ницæуылуал æууæндынц 
æмæ нæ хъуыддæгтæ дæр афтæ æвзæр уымæн цæуынц. Мæ зæрдыл 
дзы бадардтон Хъариаты Райæйы мысинæгтæ: 
- 3-4-æм къласы уыдтæн уæд, афтæ дын иу райсом мæ цæс- 
сыг æнæ исты æфсонæй кæлын райдыдта. Ничи мæ бафхæрдта, 
ничи мæ фæнадта. Афтæ æртæ боны дæргъы. Цыппæрæм бон мын 
мæ мад мæ къухыл ахæцыд æмæ мæ ныккодта хъæуы кæрон цæрæг 
зæронд ус Залдузмæ. Урс-урсид сæрыхъуынтæ йын, фæлмæн къухтæ 
175 

йын, тынг фæлмæн. Йæ цæстытæй мæм худти, афтæмæй мын лæм- 
бынæг фæкаст мæ цæсгоммæ, стæй мæ мады фæрсы: 
- Мыййаг, хуыцауæхсæв дæ къухтæм судзин райстай? 
- Райстон, - загьта йын уый, - мæ сывæллæтты дзаумæттæ 
æмпъызтон... 
- Макуыуал-иу бакæн афтæ, - ныффæдзæхста йын Залдуз. - 
Нæ фæтчы. Ныр ацу, æртæ ’ртæдзыхоны скæн æмæ Хуыцауæй ха- 
тыр ракур... 
Мæ мад Залдузы ныстуан сæххæст кодта. Уыцы бон мæ дзæ- 
гьæл цæссыгты суадон бахус... 
* * * 
Иу кæйдæр куывды мæ фарсмæ æнæзонгæ дзæбæх зæронд лæг 
бадт фæцис æмæ, фынгыл цы бирæ бæркæдтæ уыдис, уыдон фен- 
гæйæ, æрымысыд йæ кæддæры мæгуыр сабидуг. Йæ фыдымады 
тыххæй мын мæнæ ахæм цау радзырдта: 
- 1933 аз, дам, Уæрæсейæ ардæм цы æххормаг адæм ралыгъд, 
уыдонæй иутæ бахæццæ сты суанг уæртæ Зынцъармæ дæр. Иу бон 
нын нæ дуар æрбахостой мад æмæ йæ дыууæ бурсæр гыццыл лæп- 
пуйы. Мæнæ, дам, нæм, дæуæн чи сбæзза, ахæм рæсугъд фæса- 
рæйнаг шарф ис æмæ йæ хойрагæй ивæм. Мæ нана сæ мидæмæ 
’рбахуыдта, сæ цуры сын, уайсахат кæй райста пецæй, уыцы тæвд 
кæрдзын авæрдта, дурыны сын уæрмæй уазал æхсыр схаста. Ды 
куы федтаис, уыдон куыд зыд хæрд кодтой, уый! 
Уæдмæ иннæ кæрдзын дæр къæйыл æрывæрдта, уазджытæм 
бакаст æмæ сæ цæстæнгасæй бамбæрста, нæма бафсæстысты, уый 
æмæ сын æй сæ цуры æрсаста. Фæлæбурдтой та йæм. Æртыккаг 
кæрдзын та сын урс хæцъилы батыхта, афтæ сын зæгъы, кæрдзын, 
дам, хъæбæр хойраг у æмæ, дам, уал ныр æгьгьæд скæнут хæры- 
нæн, кæннод уæ афтид ахсæнтæ исты кæндзысты. 
Уазджытæ сыстадысты, сылгоймаг нанайы йæ хъæбысы æрба- 
кодта, йæ цæссыгтæ рустыл æртылдысты, афтæмæй, стæй уыцы 
диссаджы рæсугьд шарф стъолыл æрывæрдта. Нана йын æй фæс- 
тæмæ йæ къухы фæсагьта: 
- Махмæ хæринаг дзаумæттыл нæ фæивынц... 
Ууыл азтæ рацыд. Хæсты фæстæ нын иу фæссихор чидæр нæ 
кулдуарыл æрбахæцыд, æз æм акастæн. Бæрзонд бурхил лæппу, 
лейтенанты дарæсы, йæ риуыл цалдæр хæрзиуæджы. Æз, дам, иухатт 
тæвд кæрдзын æмæ уазал æхсырæй кæй бахынцтат, уыцы уырыс- 
саглæппутæй иу дæн. Мæ нанайæн мын фæхъæбыстæ кодта, стæй, 
йæ къухы цы тыхтон уыдис, уый райхæлдта: рæсугьд хъулæттæ 
сæрбæттæн дзы систа, суанг, дам, æй Берлинæй сластон, йæхæдæг 
ын æй йæ сæрыл æркодта. Хъуамæ, дам, дæм мæ фаззон æфсымæ- 
римæ ссыдаиккам, фæлæ уымæн Эльбæйы былгæрон мæхи къух- 
тæй ингæн скъахтон... 
Ныр та мæ нанайы цæссыгтæ рахъардтой... 
176 

* * * 
Нæ президент Медведев, æрæджы Ирыстоны уæвгæйæ, Бес- 
лæны трагедийы хъыгдард чи баййæфта, уыдонæн зæрдæ бавæрд- 
та, 5-æм майы, дам, рацæут æмæ Кремлы уæ риссаг фарстатыл 
аныхас кæндзыстæм. 
Уый æгас Иры дзыллæтæн дæр æхсызгон уыдис. 
Дзæгьæлцыд фесты. Нæ, дам, æй равдæлд уыцы бон æндæр 
вазыгджын хъуыддæгтæй, фæстæмæ раздæхтысты. 
Уый æгас Иры дзыллæтæн дæр хъыг уыдис. 
Афтæ ничи зæгъы, президентæн ницы куыст ис, зæгьгæ, фæлæ 
кæд лæгау ныхас загътай, уæд æй æххæст кæнын нæ хъуыдис? 
Æз бирæ фæхъуыды кодтон, ацы рæнхъытæ ныффыссон æви 
ма ныффыссон, ууыл, мæхинымæр-иу хатт президенты сæрыл ра- 
хæцыдтæн, фæлæ уæддæр, уæддæр, уæддæр... 
2011 аз, 15 февраль 
* * * 
«Куыд базæронд дæн, уый æмбаргæ дæр нæ бакодтон...» 
Ацы мидхъуыды къулбадæг лæппуйау кæцæйдæр рагæпп кæны, 
цух мæ нал фæуадзы. Иу хатт ыл, цыма æцæгæйдæр адæймаг у, 
уыйау бустæ дæр ма скодтон: 
- Нал мæ ныууадзай æви цы? 
Æмæ мæхимидæг стыхстæн. 
Иуцасдæр дзы ферох дæн, стæй та кæцæйдæр рагæпп кодта. 
Цы ма йын бакæнон, нæ зонын... 
2011 аз, 1 мартъи 
* * * 
Дзæуджыхъæуы Сабырдзинады проспекты уынджы чингуытæ 
уæйгæнæг Азæйы цур æрлæууыд иу æрыгон лæппу, æз, дам, ра- 
диойы уацхæссæг дæн, иуцалдæр фарстайы мæм ис дæумæ. Æмæ 
йæ диктофон сифтыгъта. Иу фарста дзы мæнæ ахæм уыд, мæнмæ 
гæсгæ, цыппæрæм: 
- Нæ ирон фысджытæй ныртæккæ фылдæр кæй чингуытæ 
æлхæнынц? 
- Шамилы... Æвæццæгæн æй æнæмæнг амæлын хъуыд, - йæ 
зæрдæ суынгæг Азæйæн, - цæмæй йын адæм йæ чингуытыл фæхæ- 
лоф кæной. Мæнæ-ма ам мæ цуры алæуу æмæ йæ дæхæдæг фенай... 
Уацхæссæг ын йæ уавæр бамбæрста, ницавæр фарста уал æм 
уыд, æвæццæгæн æм йæ интервьюйы ахæм кæрон хорз фæкасти. 
Æмæ дæлæ фæцæуы. 
Иу ацæргæ сылгоймаг йæ фæдыл нымдзаст, стæй Азæмæ ра- 
зылд, æмæ йæ цæмæй иннæтæ дæр фехъусой, афтæ хъæрæй загьта: 
- Йæ иу раныхасы телеуынынады Шамил афтæ дзырдта: «Æцæг 
поэты цард трагикон хуызы аскъуыны...» Æвæццæгæн уæд йæхи 
12 Дауыраты Дамир 
177 

фидæныл нæ хъуыды кодта. Зæгъæм, уый бынаты æндæр исчи 
куы бахаудтаид, уæд та, мæгуыр, Шамил хъæрæй, æгас Ир дæр æй 
цæмæй фехъуса, уыйау исты загьтаид. Нæ абоны фысджытæ та 
хъусæй лæууынц... 
Азæ мæнмæ лæмбынæг æрбакаст, æвæццæгæн, æз уыцы æнæ- 
зонгæ сылгоймаджы уайдзæфтæй фефсæрмы дæн, æви нæ, уый 
бæрæг кодта. 
* * * 
Райсомæй фарæстæм сахатыл кастæн телеуынынады зындгонд 
равдыст «Суд времени»-мæ. Ногæй та дзы советон дуг цъыфы 
сызмæстой, Сталинмæ дæр та дзы æрхаудта. Хъыг мын уыдис. Уæд 
та йын, зæгъын, йæ хорз миниуджытæй иуы кой уæддæр куы скод- 
таиккой. 
Уый сæ бæсты бакодта фыссæг Станислав Куняев литературон 
журнал «Знамя»-йы, сихорыл мæм æй нæ постхæссæг æрбалæвæрд- 
та. Мæнæ дзы куыд фыссы: «Это был второй День Победы, кото- 
рый я особенно запомнил. 1965 год... Запомнил потому, что он 
впервые в истории страны был объявлен нерабочим днем. Я до 
сих пор сожалел, почему Сталин не сделал этого еще в 1945 году. 
Ведь именно тот День Победы, наверное, был самым звёздным в 
его жизни. Почему же он не наградил народ, который всю войну 
денно и нощно работал на победу и за которого вождь произнес 
знаменитую здравицу, еще одним дополнительным праздником 
памяти, души и сердца? 
Объяснение одно: Сталин помнил, что на освобожденной земле 
стоят 1700 больших и малых разрушенных городов, 70 тысяч ра- 
зорённых сёл и деревень и в этих условиях даже один-единствен- 
ный дополнительный праздничный день в году он не имел права 
подарить народу». 
Иæ рæстæджы Мао Цзедунæн Сталин йæ хуыцау уыд, бирæ 
хъуыддæгты йæ фæзмыдта. Иу хатт æм сæ иу фембæлды радта 
хуымæтæг, фæлæ, уый хуызæн стыр лæгæн бындурон чи хъуамæ 
уа, ахæм фарста: 
- Куыд хъæуы адæмæн разамынд дæттын? 
Сталин, дам, чысыл ахъуыды кодта, стæй йын загьта: 
- Адæм хъуамæ кæной кусгæ! 
Кæй зæгъын æй хъæуы, тызмæг уыдис нæ фæтæг. Фæлæ мæнæ 
абоны рæстæгмæ куы ’ркæсæм, нæ горæттæй бирæтæ цы уавæрмæ 
’рцыдысты, заводтæ æмæ фабриктæ куыд фехæлдысты, хъæуты 
цæрæг куы нал лæууы, нæ хуымзæххытæ хæмпæлгæрдæджы бын 
куыд фесты, уыдæттæ уынгæйæ æмбарыс: Сталины тызмæгдзинад 
хъæугæ кодта, уымæн æмæ куыст кæмæн нæй, уыцы адæм дегра- 
даци кæнынц, ноджы азары бахауынц, сæ удыхъæд смæгуыр вæййы. 
Æрæджы Уæрæсейы Иудзинады бæрæгбон æртæ суткæйы уагъ- 
там нæ «фæллад», мæнæ цы Ног аз æрцæуы, уымæн дæр йæ фыц- 
цаг 10 боны кусгæ бонтæ нæ уыдзысты, нæ хицауад нын ахæм 
178 

лæварæй балхæдтой нæ зæрдæтæ. Кæдæм цæуæм, кæдæм нæ кæ- 
нынц? 
Мæнæн мæ хъусты арæх азæлынц, гыццылæй-иу кæй дзырд- 
там, уыцы æмдзæвгæйы цинхæссæг рæнхъытæ: 
— Завтра — воскресенье: 
Сталину — варенье, 
Гитлеру — кулак, 
Потому что он дурак... 
* * * 
Мæ сыхаг Цалиты Лидæ арæх æрымысы йæ кæддæры æрыгон 
азтæ. Цалдæр хатты загьта, мæ иуæй-иу митыл, дам, ма æрæджиау 
бæргæ фæсмон кæнын, фæлæ дам, сын, хъыгагæн, срастгæнæн 
нал ис. Уагæры дын цавæртæ сты, зæгьгæ, æмæ-иу сæ ранымадта. 
Æз ын дзы иу уæлдай тынгдæр бадардтон мæ зæрдыл: 
- Федыр, нæ хъæуæй хæстмæ чи ацыд, уыдонæй фæстæмæ ссыд 
æппæты разæй. Цæфтæ ’мæ къуылыхæй, уæззау операцийы фæстæ 
йæ галиу къах фæцыбырдæр. Не скъолайы военрук уыдис. Иу хатт 
нæ ахуыр кодта, хæстон парады куыд фæцæуынц, ууыл. Бацамыд- 
та нын, стæй нæ рæнхъгай слæууын кодта, йæхæдæг - разæй, 
фæстæмæ нæм командиры хъæлæсæй тызмæг радзырдтæ: 
- Æз куыд цæуын, афтæ цæут. Шагом марш! 
Махмæ йæ ныхæстæ худæг фæкастысты, ома, æз куыд цæуын, 
сымах дæр афтæ цæут, зæгьгæ, æмæ не ’ппæтæй дæр «къуылыхтæ» 
рауад. Цæй сæртæг, цæй фыдзæрдæтæ уыдыстæм, хæстон лæджы 
зæрдæхудт райстам. Æвæццæгæн æм нæ чыр-чыр фехъуыст, цæх- 
гæр фæзылд æмæ уыййас «къуылыхтæ» куы федта, уæ# ма йын æй 
цы бамбарын хъуыд, фæзмгæ йæ кæй кæнæм, уый. Иæ цæстыты 
масты уылæнтæ абухын байдыдтой, уый куы федтам, уæд дзыхъ- 
лæу>д æркодтам æмæ цавддуртæ фестæдыстæм. 
Иæ къухæй нын ацамыдта, ома ацæут, нал мæ хъæут, зæгъгæ, 
йæхæдæг йæ сæр фæгуыбыр кодта, бæлæсты бын зæронд къодахыл 
йæхи æруагъта. Мæнæй йæм хæстæгдæр лæуд ничи фæци æмæ æз 
федтон, уыцы домбæйттæ арæзт, фæтæнуæхск лæджы цæссыгтæ 
куыд æрцыдысты, йæ фыдхуыз рустыл куыд æрлæсыдысты, уый. 
Дыккаг бон Федыр кусынмæ нал рацыд. Никуыуал рацыд... 
Ныр хатгай нæ хъæуы уæлмæрдмæ куы бафтын, уæд ын æнæ- 
мæнг йæ ингæн ссарын, йæ цыртыл ын мæ къух авæрын, æрæ- 
джиауы хатыр ма дзы ракурын. Æндæр мын цы баззад? Æвæдза, 
хатгай æрыгæттæ куыд æгъатыр, куыд æнæрхъуыды вæййынц? 
* * * 
Индийаг хъуыстгонд сылгоймаг æмæ паддзахадон архайæг 
Индирæ Ганди куы амард, раст уыцы рæстæг махæн дæр нæ горæ- 
таг кæрты фæзиан хуымæтæг зæронд ус Богъаты Мисурæт. Уыцы 
бонæй фæстæмæ-иу не стыр Цæдисы мыхуыры фæрæзтæ, уæлдай- 
дæр та радио æмæ телеуынынад, сæ куыст уыцы индийаджы койæ 
179 

райдыдтой. Иу райсом нæ цыппараздзыд чызг Заремæйы йæ мад 
сывæллæтты рæвдауæндонмæ куыд цæттæ кодта, афтæ та радиойы 
уый тыххæй радзырдтой. Чызг йæ мадмæ скаст æмæ афтæ бакодта: 
- Гъер уый диссаг нæу! Индирæ Ганди, Индирæ Ганди кæ- 
нынц, Мисурæты тыххæй та нæ хъæуы дзурын? Уый дæр тæри- 
гъæд нæу æви цы? Исты-ма сын зæгъут... 
Æмæ йæ зæрдæ суынгæг, махæн та уый худæджы хос фæци. 
Уыцы Мисурæт нæ кæрты сывæллæтты бирæ уарзта, арæх-иу 
сын йæ куатæйы арф дзыппы къафеттæ рахаста, се ’ппæтыл сæ-иу 
байуæрста. Махмæ афтæ касти, цыма мах чызгмæ уæлдай хуыздæр 
зæрдæ дардта. Иухатт цасдæр æддейы нал уыд. Æрæджиау куы 
рацыд, уæд æм Заремæ нызгъордта: 
- Мисурæт, куыд дæ? 
Уый йæм бахудти: 
- Рынчын уыдтæн æмæ мæ уый тыххæй абæрæг кодтай? 
Заремæ раздæр ницы сдзырдта, стæй дын уыцы æцæгхуызæй 
афтæ: 
- Омæ, Мисурæт, мæхи кукла дæр рынчын уыди... 
Ууыл азтæ рацыд, ныр мæ чызгæн йæхицæн дæр цот ис. Йæ 
хистæр лæппу Зауырыл цыппæрæм аз цæуы, йæ мады хуызæн дзых- 
арæхст у. Æз сæм Дзæуджыхъæумæ куы сыфтын, уæд ын мемæ 
’мбæхсынтæй ахъазынæй хуыздæр мацы ратт. Сæ дыууæуатон квар- 
тирæйы цас агуринаг вæййы, фæлæ йæ барæй нал æмæ нал фæа- 
рын. Куы йæ ссарын, уæд æм мæ амонæн æнгуылдзæй бавзидын: 
- Гъей, мæхи гыццыл жулик, кæм та бамбæхстæ? 
Æрæджы сæм уазæг æрбацыд æмæ Зауыры фæрсы: 
- Зæгъ-ма, æццæй, кæй лæппу дæ? 
Уый йæм хæрдмæ скаст æмæ ракъæр-къæр кодта: 
- Æз дæн дедуйы гыццыл жулик! 
Уазæг, дам, зæрдиаг худт фæкодта. 
Хатгай нæ сывæллæттæ гыццылтæй цавæртæ уыдысты, уый куы 
æрымысæм, Индирæ Гандийы кой куы скæнæм, уæд Заремæ йæ 
мидбылты бахуды, æвæццæгæн, йæ кæддæры сабидуг æмæ нæ сы- 
хæгты фæлмæнтæдзураг ус Мисурæт йæ цæстытыл ауайынц... 
ДЫККАГ ХАЙ 
Хæсты æнахуыр цаутæ 
Дæлдæр кæй бакæсат, уыцы хабæрттæ мын Фыдыбæстæйы Стыр 
хæсты архайджытæ сæхæдæг радзырдтой. 
Слонаты Нинæ: 
- Хæсты хатгай салдаты фервæзын кæны канд сæрæндзинад, 
хъæбатырдзинад нæ. Æз уый мæхицæй зонын... 
Снайпер уыдтæн æз. Дыгæйттæй-иу ацыдыстæм, хъæугæ ран- 
иу æрæмбæхстыстæм æмæ-иу æнхъæлмæ кастыстæм, нæ фале не- 
мыцаг кæд фæзындзæн, уымæ. Иугæр ыл нæ цæстæрхæцыд, зæгьгæ, 
уæд дæ балгъитæг афтæ. 
180 

Сæрды уыдис уый. Хъæдрæбын, мыртгæ бæласы къалиутæ нæ 
тæккæ сæрмæ æрзæбул сты, мæргътæ зарынц, мæнæ цыма хæстæн 
йæ кой дæр никуы ис. Мæ хъæу-иу ауад уæд мæ цæстытыл. Цæхæ- 
радоны кæрон нæм раст ахæм пæлæхсар бæлас уыд, мæ фыд-иу 
ын йæ пуцæлттæ тонын нæ уагьта, æмæ-иу уыдон зымæг-зымæ- 
джы дæргьы дæр йæ уæлæ баззадысты. Куы дæ дзы хъæуа, уæд, 
табуафси, арф миты ацу, къалиу æрсæтт æмæ йæ хæдзары хъарммæ 
сырх тырысайау æрбахæсс. 
Сихормæ æввахс нæм фæстæты, арф кæрдæджы æрбабырыд не 
старшина, хæринагимæ. Æцæг дзы, йе ’намондæн, уидгуытæ фе- 
рох сты. Цы чындæуа? Уыцы старшина мын фыдæн бæззыди, фæ- 
тæригъæд ын кодтон, мæхæдæг йæ фæд-фæд абырыдтæн, зæгьын, 
æз дæуæй рæвдздæр уыдзынæн, ды мæ бынаты æрымбæхс. 
Æрдæгфæндагыл ма уыдтæн, афтæ бæстæ гуыпп-гæрах ссис. 
Уидгуытæ бæргæ ’рбахастон, фæлæ нæдæр ме ’мбалы ссардтон, 
нæдæр нæ зæронд старшинайы: сæ бынаты уыд, сармадзаны нæ- 
мыг кæм схæцыд, ахæм уæрæх дзыхъхъ, йæ арфы мыртгæ бæласы 
саст къалиутæн сæ зыр-зыр нæма ссыд, сыджыты къуыбæрттыл 
туджы пырхæнтæ хурмæ сырх-сырхидæй æрттывтой... 
Æз хъысмæтыл не ’ууæндын, мæ хъуыддаг ацыди зæгъын дæр 
мæ бон нæу. Уæдæмæ хæст хæст у... 
* * * 
Дауыраты Никъала: 
- Севастополы цур нæ батальонæн тас уыд уацары бахауы- 
нæй, знаг ныл хъавыд æрхъула кæнынмæ æмæ бардзырд райстам, 
цæмæй къордтæ-къордтæй æдасдæр бынатмæ ацæуæм, уым арфи- 
дар уæм. Бахъавыдыстæм мæйдар æхсæвмæ. Иуафон сæлфынæг 
кæнын райдыдта, нæ развæндаг нæм мигьæй нал зынд, æмæ ныл 
немыц хæрхæмбæлд куы фæуой, зæгьгæ, уымæй тарстыстæм. Хъæуы 
кæрон иу бæрзонд кауы рæбын æрхуыссыдыстæм нæ фæллад уа- 
дзынмæ. Æмæ дæ уырны: куыддæр уыцы кауыл мæ фæсонтæ ан- 
дзæвыдысты, афтæ мæ хуыссæг ацахста æмæ мæ фыны мæ хъæу 
Хуымæллæджы фестадтæн. Цыма нæ кæрты астæу бады мæ фыды 
æфсымæр Дриска, йæ цуры та нæ зæронд арынджы урс-урсид гæ- 
дыйы лæппын æндахы къуыбылойæ хъазы, ратул-батул æй кæны. 
Æвиппайды уыцы æндахы къуыбылой... гранат фестади. Дриска 
фæгæпп ласта, ныхъхъæр кодта: 
— Цæхæрадонмæ йæ фехс!.. 
Æз уыцы хъæрмæ фехъал дæн. Мæ гранат (лимонкæ) асгæр- 
стон мæ фæрсыл, æмæ уым - нал. Æвæццæгæн мын, зæгъын, чы- 
сыл раздæр цы сармæдзаны дзыхъхъы æмбæхстыстæм, уым ахауд- 
та. Ме ’мбæлттæ мæ нæ уагьтой, фæлæ сæм æз нæ байхъуыстон, 
йæ агурæг аздæхтæн, уыцы дзыхъхъы алы къуыбар дæр басгæр- 
стон, иу сахаты бæрц бафæстиат дæн. Куы йæ ссардтон, уæд хуы- 
мæтæджы цин кодтон, ме ’мбæлттæй мæнмæ йеддæмæ гранат ни- 
кæмæуал баззад. 
181 

Бон рухс кæнын куы райдыдта, уæд кæсæм æмæ уæртæ нæ фале 
— хъæд. Истыхуызы йæм баирвæзæм, зæгъгæ, гуыбырæй згъорын 
куыд райдыдтам, афтæ иуварсырдыгæй немыцаг пулемёт скуыста, 
нæ нæ размæ уадзы, нæ - фæстæмæ. Цы чындæуа? Нæ лейтенант 
Плетнёв мæм æрбакаст æмæ зыбыты иунæг ныхас загъта: 
- Давай! 
Уæдмæ дзæбæх æрбарухс, уыцы пулемёт кæцæй æхста, уый 
мæхицæн сбæрæг кодтон, судзаг пысыраты астæуты йæм мæ фа- 
зыл фæбырыдтæн. Фæстæмæ агурæг кæмæ аздæхтæн, уыцы гранат 
йæ куыст бакодта... 
Уый фæстæ-иу мæ хæстон æмбæлттæ уыцы лимонкæйы хабар 
арæх æрымысыдысты, дис кодтой, куыннæ, дам, фæзивæг кодтай 
фæстæмæ агурæг аздæхынмæ, Хуыцауæй бузныг уыдысты... 
* * * 
Хъуысаты Дзиппо: 
- Хæсты кæронмæ бирæ нал хъуыд. Иу зымæгон бон нæ бата- 
льон атакæйы ацыд, фæлæ ныл, мах æнхъæл кæцæй нæ уыдыс- 
тæм, ахæм ранæй немыцаг пулемёттæ ралæууыдысты, арф миты 
нæ схуыссын кодтой, сæр сдарыны фадат дæр нын нал уыди. Чы- 
сыл фæстæдæр нæ нæ сæйраг тыхтæ дæр хъуамæ раййæфтаиккой. 
Сахат рацыд, дыккаг, æртыккаг, фæлæ уыдон никуыцæй зынынц. 
Ныр уазал дымгæ йæ куыст кæны, уæнгты иннæрдæм хъары, кæй 
зæгъын æй хъæуы, æххормаг ахсæнтæ дæр хъæрзынц, сæхиуæттæ 
агурынц, лæджы хъару сæтты. 
Уæдмæ æрыхсæв. Иуварсырдыгæй мæм иу салдат хæстæг æрба- 
бырыд æмæ дын мын афтæ: 
-Æмбал лейтенант, уæртæ-ма кæс... Нæ кухнæ нæм æрбахæццæ, 
сæ къухтæ нæм тилынц, рацæут, дам... 
Нæ хицауадимæ ууыл ныхасгонд нæ уыдыстæм, æмæ тынг 
фæдис кодтон. Акастæн уыцырдæм, фæлæ мæм миты фæлдзæгъ- 
дæны се ’ндæргтæ йеддæмæ ницы зынд, уæрдоны бæх сау уыди, 
æрмæст уый дзы раиртæстон. Уыцы арф миты абырыдыстæм æмæ 
дын... немыцаг кухнæ куы разынид дыууæ æрдæгæргъæвст салда- 
тимæ. Зæххыл сæ фæдæлгоммæ кодтам, сæ автоматтæ сын фех- 
стам. Агты тæвд кас дзидзаимæ се ’мдзаг, замманайы пух дзул 
дзы. Хорз федтам нæхи, стæй немыцæгты æд бæх ауагътам. 
Дыккаг бон нæ иннæтæ дæр æрбаййæфтой, хъаруджын æмæ 
æфсæстæй знæгты нæ хъæлæсы ахастам, уацайрæгты дæр райстам. 
Се ’хсæн базыдтон, знон нæм цы дыууæ салдаты æрбадзæгьæл, 
уыдоны дæр. Афтæ мæм касти, цыма мын сæ тæригъæд цæстæнгас 
дзырдта: «Рох уæ ма уæд, знон уын хæринаг мах æрбаластам, уе 
’ххормаг гуыбынтæ уын мах бафсæстам...» 
Бирæ цыдæртæ мæ ферох уал азы фæстæ хæстæй, фæлæ уыцы 
дыууæ немыцаг салдаты арæх ауайынц мæ цæстытыл... 
182 

Бадриаты Никъала: 
- Нæ дæ бауырндзæн, Дамир, фæлæ мыл фронты æппæтæй 
тыхстдæр бонтæ скодта, Сталинграды æмæ Хъалмыхъхъы тыгьд 
быдырты не ’фсæддонтæ фæстæмæ куы цыдысты, уæд. Немыцаг 
хæдтæхджытæ-иу нæ сæрты æрбатахтысты, пулемёттæй-иу ныл 
ралæууыдысты, æмæ-иу уæд зæххыл ныххуысс æмæ Хуыцаумæ кув. 
Фæлæ æз тынгдæр тыхстæн æндæр хъуыддагæй. 
Адæймаг адæймаг у... Бæлæстæ, къутæртæ, суанг дзы арф кæр- 
дæг дæр нæ уыд, ома æмбæхсæн ран, æмæ уыцы мингай салдæттæ 
сæ доны хуыпп уагътой æппæты раз, сæ хуылфыдзаумæттæ дæр-иу 
скалдтой, æфсармы кой дзы нал уыд. Уыцы рæстæг-иу немыцаг 
хæдтæхæг фæзынд, зæгьгæ, уæд-иу гом фæстæгтæй размæ стырындз 
сты салдæттæ. Мизынцъаг æмæ-иу лæхы тæфæй уыцы æнæкæрон 
тыгьдады дæхи цы фæкодтаис, уымæн ничи ницы зыдта, дæ къах- 
иу кæм æрывæрдтаис, ахæм хус бынат-иу дзы нал уыд. 
Уыцы уавæры æфсæддонтæ уыдысты тынг мæгуырхуыз, тæ- 
ригьæд, бындзыты балтæ-иу сæ сæрмæ æрцауындзæг сты æмæ-иу 
сæ гуыв-гуыв знаджы хæдтæхджыты хъæрæй æнаддæр уыди... 
Иннæтæн нæ зонын, фæлæ уыцы быдыртæ фæстейы куы азза- 
дысты, уыцы тæфæй куы фервæзтæн, Волгæйы цæугæдоны мæхи 
куы ныннадтон, мæ сыстытæ йын йæ уæздан уылæнты сæр рæдзæ- 
мæдзæгæнгæ куы федтон, уæд мæм, бауырнæд дæ, уымæй фæс- 
тæмæ хæсты иннæ зындзинæдтæ нымады дæр нал уыдысты... 
* * * 
Ацы хабар^мын кæддæр нæ редакцийы шофыр Пухаты Вале- 
рик ракодта. Йæ фыд Темболаты тыххæй... Арæх, дам-иу мысыд 
тохы быдыртæ, тынгдæр та, дам, иу ахæм цау: 
- Фыццаг бонты не ’фсæдтæ фæстæмæ лыгьдысты, æмæ мæ 
фыд, стæй ма дыууæйæ сæ батальонæй фæиппæрд сты æмæ æхсæ- 
вы иу æнæзонгæ хъæумæ бафтыдысты. Кæройнаг хæдзары рудзынг 
бахостой, зæронд лæг æмæ дзы зæронд ус разынди. Мидæмæ сæ 
бауагьтой. Кæдæй-уæдæй, дам, ма нæхи хъарм донæй ныхсадтам. 
Уæрмæй сын нозт æмæ цæхджын джитъритæ схастой... 
Дыккаг бон сæумæцъæхтыл куы цыдыстæм, - диссагæн-иу 
дзырдта мæ фыд, - уæд, дам, зæронд ус хæдзары асинты цур нæ 
размæ ’рлæууыд, йæ къухы æртæ урс-урсид тæбæгьы. 
- Кæрæдзийы фæдыл рахизут, махмæ ахæм æгъдау ис, бæлц- 
цон тæссаг фæндагыл куы фæцæуы, уæд, - загьта нын уый. 
Раздæр рахызт Даниил Коренев. Ус ын йæ къæхты бынмæ тæ- 
бæгъ æрыппæрста, фæлæ уый нæ асаст. Ус æм хæрдмæ дæр не 
скаст, тæбæгьмæ æргуыбыр кодта, систа йæ. Ныр та Иван Хари- 
тонов равæрдта йæ къах. Ус та тæбæгь уый къæхты бынмæ дæр 
æрыппæрста, фæлæ та уый нæ асаст. Ныр та мæ рад уыдис. Фед- 
тон, дам, тæбæгь уæлдæфы куыд ферттывта, куыд æрхауд æмæ... 
асаст. Абоны хуызæн, дам, ма уайы мæ цæстытыл: фондз дихы 
183 

фæцис. Æз сæ сæрты ахызтæн, стæй мæ кауы цур цыдæр тых фæ- 
стæмæ ракæсын кодта. Ус мæ фæдыл каст, æмæ æз куы æрлæууыд- 
тæн, уæд, дам, мæм æрбазгьордта. Мæ иу къухæй ма кауы михыл 
хæцыдтæн, уый мын æй йæ дыууæ хъарм армытъæпæны анорста, 
мæ цæстытæм мын ныккаст æмæ загъта: 
- Ды æнæмæнг сæрæгасæй баззайдзынæ, дæ къонайыл сæм- 
бæлдзынæ. Сыгъдæг сты дæ цæстытæ, де ’мбæлтты цæстыты та тас 
æрцард... 
Стæй йæ куатæйы дзыппæй æрдæбоны тæбæгъы сæстытæ систа: 
- Хъахъхъæн сæ æмæ дæ адон дæр хъахъхъæндзысты. Айс сæ... 
Нæ батальонимæ баиу стæм, фæлæ цалдæр боны фæстæ Дани- 
ил хъæды кæрон минæйыл æрлæууыд æмæ йæ уый хæрдмæ фæха- 
ста, цы ма дзы æрымбырд кодтаиккам баныгæныны тыххæй, уый 
дæр нал ссардтам. Уымæй къуырийы фæстæ Иван сгарæг ацыд 
æмæ нал раздæхт. Æз кæронмæ фæхæцыдтæн, зыбыты иунæг хатт 
фæцæф дæн, уый дæр нæхи сармадзаны æфсæйнагæй, - мæ къа- 
хыл æрхауд. 
Уыцы бон мын не старшина дыууæ бæхы бричкæ радта, ацу 
æмæ, дам, сыхаг хъæуы госпиталы дохтыртæн дæ къах фенын кæн. 
Хъæдæй куыддæр рахызтæн, афтæ иу немыцаг танк мæ тæккæ размæ 
фæци, фæстейы мæ расырдта нарæг лæгьз фæндагыл. Æз мæ бæх- 
тыл æркалдтон, уый мыл пулемёт суагъта, загътон, фæци мæ цард. 
Фæлæ, æвæццæгæн, мæ амондæн, иу ран фæндаг фæхæрдмæ код- 
та, йæ цъупмæ сирвæзтæн. Нал мæ уынынц, уый уырдыджы бам- 
бæрстон æмæ цæхгæр хъæдмæ фæзылдтæн, пæлæхсар бæлæстæ мæ 
сæ фæтæн сыфтæртæй амбæрзтой. Танк гуыр-гуыргæнгæ размæ 
аивгьуыдта, чысыл фалдæр æрлæууыд, стæй фæстæмæ разылд, иу 
немыцаг дзы йæ сæр сдардта, ракæс-бакæс кæны. Автомат ыл суа- 
дзон, зæгьгæ, фæлæ мæ цыдæр тых баурæдта. Госпиталæй куы раз- 
дæхтæн æмæ хабар ме ’мбæлттæн куы радзырдтон, уæд-иу куы 
ныддис кодтой, дæуæн, дам, дæ амонд хæрæгыл бады. 
Уыцы ус мын цы загьта, уый сын цæмæндæр не схъæр кодтон, 
фæлæ тæбæгьы сæстытæ хæсты кæронмæ мæ роны фæхастон, æцæг 
ме ’мбæлттæй иуæн ныффæдзæхстон, зæгъын, исты мыл куы 
æрцæуа, уæд-иу сæ сис, зæгъгæ. 
- Нæ фыд рагæй нал ис, - загъта мын фæстагмæ Валерик, - 
фæлæ уыцы тæбæгьы сæстытæ ныр та мах хъахъхъæнынц, фыдбы- 
лызæй нæ хизынц, сæйрагдæр та нын нæ фыды ном рох кæнын 
нæ уадзынц... 
1995 аз, 7 май 
ÆРТЫККАГ ХАЙ 
Маст райсын, йе та нæ райсын... 
* * * 
Адæмон нывгæнæг Дзбойты Михал: 
- Иу фæссихор мæм ме ’рмадзмæ ’рбацыд Нывгæнджыты 
цæдисы хицæуттæй иу æмæ мын афтæ зæгъы, дæлæ, дам, нæм 
184 

Культурæйы министрадæй сдзырдтой, ардæм, дам, рацæут, зынд- 
гонд мæскуыйаг лектор нæм ссыд. 
Ныццыдыстæм, уæдæ цы уыдаид, фæлæ дзы мæ машинæйæн 
йæ цуры бынат нал уыд. Цы гæнгæ мын уыд æмæ йæ, æвæрын кæм 
не ’мбæлд, ахæм ранмæ батардтон. Зыдтон æй, милицæйæ йæ исчи 
бафиппайдзæн, уый æмæ уæд иу гæххæтты гæбазыл афыстон: «Ацы 
хатт мын бахатыр кæнут». Æмæ йæ раззаг авгыл æрывæрдтон. 
Нæ мын бахатыр кодта милицæйы уæды æнæзонгæ кусæг. 
Лекци дæр ницæййаг рауад, тæвд бон дæр уыд, залы - æнуд, 
бирæтæ дзы фынæй дæр ма баисты. Кæддæр-уæддæр лекци фæци. 
Мæ машинæйы цурмæ куы бацыдтæн, уæд кæсын, æмæ дын раз- 
заг авгыл æнцъылдтæ гæххæтты гæбаз ныхæст æмæ дзы уырыссæ- 
гау фыст, дæ номыртæ, дам, сты паддзахадон автоинспекцийы 
хæдзары ахæм æмæ ахæм кабинеты капитан Абайы-фыртмæ. Æрка- 
стæн разæй, ацыдтæн фæстæрдæм дæр, æцæгæй дæр мæ номыртæ 
- æппæрст. 
Цы гæнæн ма мын уыд: ме ’нæзонгæ æфхæрæджы агурæг ацыд- 
тæн. Гæххæтты гæбазыл цы кабинет амынд уыд, уый æхгæд ра- 
зынд, æмæ уæд сыхаг кабинеттæй цалдæры дуæрттæ бахостон, фæлæ 
иу ран дæр нæ разынд. Æрæджиау мын иу æрыгон лæппу мæ катай 
бамбæрста, рудзынгæй кæртмæ акаст æмæ мын афтæ зæгьы, дæлæ, 
дам, йæ машинæ кæрты лæууы, йæхæдæг дæр æнæмæнг ам искуы 
уыдзæн, хуыздæр æй рацагур. Æз уæллаг уæладзыгæй райдыдтон 
æмæ суанг бинаг уæладзыджы дæр се ’ппæт дуæрттыл рахæцыд- 
тæн, фæлæ никуы æмæ ницы. Уæдæ кæм хъуамæ уа, зæххы бынмæ 
куыд ныххаудаид? 
Æмæ уæд фæкомкомæ дæн, уæрæх гом чи уыд, пъадвалы уыцы 
дуармæ. Мæхинымæр, цы нæ вæййы, кæд уым ис, зæгьгæ, æмæ 
мæ сæр уым фæцавтон. Асины фæстаг къæпхæныл мæ къах куы 
æрывæрдтон, уæд мæм рæбынæй кæцæйдæр кæйдæр фæдисы хъæр 
æрбайхъуыст, чидæр дзы æддæмæ дуар тынг хойы. Мæ цыдыл баф- 
тыдтон, кæсын, æмæ уыцы дуарæй æддæмæ фæздæг кæлы. Бахæ- 
цыдтæн ыл æмæ — æхгæд. Мидæгæй чи уыд, уымæ мæ уынæр фе- 
хъуыст æмæ лæгъстæйагау дзуры: 
- Дуар мыл сæхгæдта, исты хуызы йæ бакæн, кæннод ам фæз- 
дæг улæфынæй мæ бон нал у, хуыдуг кæндзынæн... 
Æз айтæ-уыйтæ нал фæкодтон, фæлæ мæ машинæмæ разгьорд- 
тон, фæрæтмæ фæлæбурдтон. Иудзырдæй, дуар басастон, фæздæ- 
джы уацары чи бахауд, уый дын капитаны цины куы разынид. 
Мæ зæрдæ цæмæдæр фæкъæпп кодта æмæ, зæгъын, ды, абон кæй- 
дæр машинæйы номыртæ чи раппæрста, мыййаг, уыцы Абайы- 
фырт нæ дæ? Уый, дам, дæн. Æз та, зæгьын, уыцы машинæйы 
хицау дæн. Æмæ уæд цыма рагацау ныхасгонд уыдыстæм, уыйау 
æмхудт ныккодтам. 
Ныр уый нал кусы, фæлæ мыл куы амбæлы, уæд мæм дардæй 
худгæ ’рбацæуы. Æз, æфхæрд лæг, мæ бафхæрæджы куы фервæ- 
зын кодтон, уыцы бон нæ дыууæ дæр æхсызгонæй æрымысæм... 
2010 аз, август 
185 

* * * 
Ивгъуыд æнусы æртынæм азтæй иуы партийы райкомы секре- 
тарь Дудтан (нæмттæ ивд сты. - Д. Д.) колхозмæ тыххæй кодта йæ 
сыхаг, йæ тæккæ дæллагварс цæрæг Болайы. Дзырдта йын лæгæй- 
лæгмæ, басидтис-иу æм хъæубæсты æмбырды адæмы астæумæ дæр. 
Бола къæрттæй цъула не ’ппæрста, нæ мæ фæнды, уый мæхи бар 
у, зæгьгæ. Иудзырдæй, нæ бакуымдта. Дудтан айтæ-уыйтæ нал 
фæкодта, фæлæ Болатæм цалдæр тызмæг лæджы сæрвыста, æмæ 
йын уыдон йæ цæхæрадоны цъæх нартхоры хуым цæвæгæй нык- 
карстой æмæ йæ колхозы фермæйы фосæн аластой. 
Йæ мастæн нæ бафæрæзта Бола: иу æхсæв йæ хицау сыхаджы 
размæ бабадт æмæ йæ топпæй бахста. Уымæн Хуыцау баххуыс кодта: 
фæцис рог цæф, стæй ма йæ партион билет туджы сæвдылд. Баив- 
той йын æй дыккаг бон, Болайы та ахсгæ æркодтой, цы 25 азы 
йын радтой, уыдонæй 15 фæбадт Сыбыры. 
Куы ссыди, уæд та се ’хсæн... сæгь бацыдис. Дудтаны æгоммæ- 
гæс сæгъ Болайы цæхæрадонмæ фæцалх æмæ сын-иу куы сæ нарт- 
хор, куы сæ халсартæ бахордта. Бола Дудтанмæ нæ дзырдта, фæлæ- 
иу сæм йæ уæздан æфсины сæрвыста, уæ къулбадæг сæгъæн исты 
æрхъуыды кæнут, нæ бон дзы куы нал у, зæгьгæ. Фæлæ уыдон 
цалынмæ рахъуыды-бахъуыды кодтой, уæдмæ-иу сæгъ кауы сæр- 
ты - гæпп æмæ та мерс кæны. Æрцахста йæ Бола йæ фæстаг къæх- 
тæй, ныббаста йæ сарайы цæджындзмæ, хæдзарæй аркъау рахаста 
æмæ йын... 
Сæгъ сæхимæ уасгæ слыгьд. Уасы æмæ уасы, банцайыны хъо- 
мыс ын нал уыд. Цы кæна, зæгъгæ, йæм хъæуы астæуæй фосы 
дохтыры скодтой, уый йын йæ ахсæн, йæ фæрсчытæ фесгæрста. 
Йарæбын, ницы, дам, кæны. Стæй æрæджиау, йе ’взаг, дам, ма 
йын фенæм. Йæ дзых ын фæйнæрдæм аивæзтой, æмæ дæ балгъи- 
тæг афтæ: иу дæндаг дæр дзы нал уыд, комы къултæ - тугæйдзаг... 
Дудтан æмæ Болайы ингæнтæ абон хъæуысæр Хохы уынджы 
уæлмæрды фæрсæй-фæрстæм сты... 
2011 аз, Хуымæллæг 
* * * 
Ацы цау та нæм æрæджы ’рцыди. 
Уæртæ кæройнаг сыхы цæрæг Дзиуа бакодта афтæ. Æз ын йæхи 
лæгæй-лæгмæ нæ зонын, йæ кой та йын хъусын. 
- Фыдзонд у, - дзурынц дзы иутæ. 
- Бирæ йын нæ ахæссы, - йæ фарс рахæцынц иннæтæ, - уай- 
тагьд æм фæсмон æрцæуы. 
- Фыдбылыз куы ’рцæуа, уæд ма æрæджиауы фæсмон кæй 
хъæуы? - сбыцæу вæййынц иннæтæ. 
Уалдзыгон райсомтæй иуы Дзиуа сæ кæрты хæдзары къулрæ- 
бын зæронд стъолыл фæйнæг æрæвæрдта, йæ иу кæроныл ын йæ 
авдаздзыд лæппуйы сбадын кодта, цæмæй фæйнæг ма быра, уый 
186 

тыххæй, æмæ иукъухыг хырх райста. Фæйнæджы ссад цыхцырæ- 
гæй фемæхст кæрдæгмæ. Иуварс бæласы бын чи хызт, уыцы кар- 
чы ногуагьд цъиутæ йæм фæкомкоммæ сты, сæ бур бырынчъытæ 
дзы фæтъыстой. 
Асырдта сæ йæ хъæрæй Дзиуа. Цъиутæй уый уайтагьд æрбай- 
рох, æрбакалдысты та. Дзиуа та сæ ногæй асырдта. Уыдон та но- 
гæй йæ сагæхты æхсæнты ауадысты. 
Нал сын бафæрæзта Дзиуа, фæгуыбыр кодта, иуы дзы рацах- 
ста, ^йæ къух дард фæхаста æмæ йæ къулыл - тъæпп! 
Йæ цæлхъ æгас хъæуыл дæр азæлыд. Авдаздзыд лæппу фæтарст, 
кæугæ хæдзармæ алыгъд. Дзиуа йæ фæдыл дæр нæ акаст: нæ йæ 
’вдæлд хырхынæй. 
Хуымселлсег, 2011 аз, август 
* * * 
Хосроты Тотырбег композитор уыд, куыста музыкæйы ахуыр- 
гæнæгæй дæр æмæ иу хатт советон цавæрдæр стыр бæрæгбоны 
агьоммæ поэт Цæгæраты Гигойы ныхæстæм ныффыста музыкæ. 
Уыцы рæстæг, æхсайæм азты райдиан, ирон æвзаг нывыл ничиуал 
ахуыр кодта, уæддæр, мæгуыр, Тотырбег горæты скъолатыл æрзылд, 
фæлæ йын йæ уыцы уацмыс чи акодтаид, ахæм сывæллæттæ не 
ссардта. Иннæ зарæг та йын Къостайы ныхæстæм гæсгæ фыст уыд. 
Уый дæр афтæмæй баззад... 
Смæсты Тотырбег æмæ иу ахæм бон Рухсады министрадмæ 
бацыд, уæд дзы министры къæлæтджыны Галазты Æхсарбег бад- 
ти. Йæ хъаст ын ракодта. Байхъуыста йæм Æхсарбег, бахудт æмæ 
йын афтæ куы зæгъид: 
- Æмæ дæ зарджытæ уырыссагмæ цæуыннæ раивыс, Хосройы- 
фырт? Кæй ма хъæуы ныртæккæ ирон æвзаг? 
Хъазгæ, дам, кодта, æви зæрдиагæй дзырдта, уый, дам, нæ рав- 
зæрстон, фæлæ йæм мæхи нал баурæдтон æмæ йæм дзы æрлæвæрд- 
тон. Фæстагмæ йын загътон: 
- Æхсарбег, дæ зæрдыл æй бадар: искуы дын Ирыстон дæ або- 
ны рæдыдтытæ нæ ныббардзæн. Растдæр нæ чи у, уымæн та исто- 
ри аргьгæнæг уыдзæн... 
Æмæ ууыл рацыд. 
Чи зоны, Æхсарбегмæ уæд исты бахъардта. Иуцасдæры фæстæ 
нæ Ирон театры уыд цавæрдæр бæрæгбон. Æхсарбег дзы райдианы 
кæмæндæрты лæвæрдта кады гæххæттытæ. Загьта Тотырбеджы мыг- 
гаг дæр, фæлæ уый йæ бынатæй нæ фезмæлыд, æз, дам, дæ къухæй 
ницы исын. Æгæр хъæрæй йын рауад, чидæртæ йæ фехъуыстой... 
Æз цæмæндæр æнхъæлдтон, уыцы хæрзиуæг нын нæ хæдзармæ 
’рбарвитдзæни, зæгьгæ. 
Не ’рбарвыста йæ... 
Радзырдта мын сей Тотырбеджы бинойнаг Гæбсегкаты Нинсе. 
2010 аз, апрель 
187 

* * * 
...Хъуыды ма кæныс, иухатт, баба ма хъæдгæс куы уыдис, уæд 
ын нæ дыууæ дурыны уазал æхсыр куы фæцæйхастам, уый? Мæл- 
дзыджыты губаккыл калмы лæппынтæ куы федтам... Рагуалдзæ- 
джы хуры хъарммæ сæ хуынчъытæй рабырыдысты, тымбылтæй 
хуыссыдысты. Æз дын уæд загътон, амарæм сæ, зæгъгæ. Мæ къо- 
бор лæдзæгæй сыл хафт-хафтæй ралæууыдаин. Фæлæ мæ ды нæ 
бауагътай, уадз æмæ, дам, цæрой, уыдонæн дæр удтæ ис... 
Ау, уæд уыдонæн куы батæригъæд кодтай, уæд ныр мæнæн 
куыннæ тæригьæд кæныс, куыннæ мын хатыр кæныс?.. 
Елхотт, 1965 аз, 8 октябрь 
Ады рæнхъытæ уæдæй нырмæ фыстæй фæлæууыдысты мæ зæ- 
ронд блокноты... 
Уæд мах Ходы Камалимæ ацы хъæуы районы газеты райдыд- 
там кусын, фатеры та Токатæм æрцардыстæм. Ууыл, æвæццæгæн, 
иу къуыри рацыд, афтæ нæ фысымты лæппу цыдæр æнæуаг ми 
бакодта, æрцахстой йæ. 
Чидæр æм ахæстонмæ бахæццæ кодта йæ мады æртхъирæн 
ныхæстæ: «Ме ’нæуынон фæуы, ацы хæдзары къæсæрæй куыд ни- 
куыуал æрбахизай, афтæ!..» 
Иу изæр фæскуыст хæдзары æфсины кæугæ ’рбаййæфтам. Цы 
хабар у, зæгъгæ, æмæ, дам, нæ лæппуйæ писмо райстам. Райдианы 
кæй бакастыстут, уыцы зæрдæриссæн рæнхъытæй йæ фæци. 
Уыцы хæдзары мах бирæ нал фестæм. Уым æрцард æнкъард- 
дзинад, æмæ уыцы мады тæригьæдмæ кæсын нæ бон нал уыд. Нæ 
елхотаг хæлар Къубалты Солтан нæ цалдæр уынджы фалдæр йæ 
мадырвадæлтæ Æрчъегкатæм акодта... 
2017 аз, мартъи 
* * * 
Нæ горæты астæу æртæуæладзыгон хæдзары абон зиан уыдис... 
«Райкомы хæдзар» æй хонынц адæм фæсаууонмæ: ивгъуыд 
æнусы райдиан æй сæрмагондæй бынæттон партион æмæ советон 
кусджытæн сарæзтой, æрмæст дзы уыдон æрцардысты. Æмæ уæдæй 
ардæм ам исты цины хабар ис, зæгьгæ, уæд дзы чъири кувæг æнæ- 
мæнг райкомы раздæры секретарь Дзиуа вæййы, чырыны уæлхъус 
дæр уый радзуры... 
Абон нæ бакуымдта... 
Цы, дам, у, цы ’фсон кæныс, зæгъгæ, æмæ, сын афтæ зæгъы 
мур дæр ницы æфсон кæнын, ныр та, дам, уадз æмæ æндæр исчи 
райсæд уыцы хæс йæхимæ. Зианмæ æрцæуæг адæм, уæлдайдæр 
сылгоймæгтæ, сусу-бусу кодтой уый тыххæй, цыдæр зыдтой. 
Æз дæр æй зыдтон: хæрам уыдис Ритæмæ. Дыууæ æмкусæгæн 
се ’хсæн цы рауад, уый мын кæддæр Дзиуа йæхæдæг радзырдта: 
- Ардæм куы ’рбалыгъдыстæм, уæд æз иу мæйы фæстæ мæ 
квартирæйы паркет пъолтæ æвæрын райдыдтон. Ууыл къуыри дæр 
188 

нæма рацыд, афтæ мæм партийы обкомæй æрдзырдтой, фыццаг 
секретарь, дам, дæ æхсызгонæй агуры. Ссыдтæн æм, уæдæ цы уыда- 
ид, æмæ мын афтæ зæгъы, мæнæ, дам, дыл хъаст æрбацыд, пад- 
дзахады хардзæй, дам, иннæтæй хъауджыдæр йæ цæрæнуæттæ цал- 
цæг кæны. Æз писмомæ æркастæн æмæ мын æй йæ фысты хъæдмæ 
гæсгæ цы базонын хъуыд, кæй къух у, уый: Ритæйы. Æмæ йын уæд 
йæ цуры, рагацау кæй сцæттæ кодтон, уыцы гæххæттытæ ’ркалд- 
тон: кæм цы балхæдтон, цас бафыстон, суанг сæ цæмæй æрбалас- 
тон, уыцы машинæйы номыртæ дæр дзы, чи мын сæ кæны, уый 
ном... Исчи мыл фысдзæн, уый мæ зæрдæ зонгæ кодта. Билар 
æппæтдæр бамбæрста, æцæг мын загьта: 
- Дæхи ахæмтæй хъахъхъæн. 
Æз уырдыгæй рацыдтæн, æмæ дæ бауырнæд, кæд уæдæй абонмæ 
дæуæн уый тыххæй исты загьтон, уæд ме ’мкусæгæн дæр. Мæхи 
афтæ дарын, цыма æппындæр никуы ницы ’рцыди, фæлæ йын æй, 
иу хатт куы уа, уæд æнæмæнг бакъæрцц кæндзынæн, мæнæй ни- 
куы ницы аирвæзы... 
Лæппутæ Ритæйы чырыныл куы схæцыдысты, кæртæй йæ 
уынгмæ куы рахастой, уæд мæм Дзиуа йæхи хæстæг æрбайста, цал- 
дæр хатты мæм комкоммæ ’рбакаст. Æз ын уæд ницы загьтон, цы 
ми бакодта, уымæн фаг аргъ скæнынмæ цæттæ нæма уыдтæн. Ахæм 
уавæры дзы ахæм хуызы йæ маст райсдзæн, уый æнхъæл чи уыди?.. 
2016 аз, 25 сентябрь 
Зæрондхъæуы мæ дзæбæх хистæртæй иуы - Барисы - бабæрæг 
кодтон, йе ’фсин нын кæрты астæу æнгуз бæласы бын фынг авæрд- 
та, ныхас ныл бацайдагь, æрымысыдыстæм нæ ныййарджыты дæр. 
Мæнæ мын цы радзырдта йæ фыды тыххæй: 
- Хæст цы аз райдыдта, уæд мыл дыууадæс азы цыдис. Мæ 
фыд та цуанон уыд. Иу хатт хъæдрæбын мæ тæккæ цур иу тæрхъус 
амардта, æмæ æз уыцы рæсугъд сырды тæригъæдæн куыд бафæ- 
рæзтон, уый диссаг уыди. Фæстæмæ куы раздæхтыстæм, мæ фыд, 
сыхы иннæ лæгтимæ абадон, зæгъгæ, уынгмæ куы рацыд, уæд æз 
бавдæлдтæн æмæ йын йæ гилдзыты топпыхос ракалдтон, стæй, 
цыма æппындæр ницы ’рцыд, уыйау сыхы лæппутимæ хъæугæро- 
ны къуыбыртæм хъазынмæ ацыдтæн. 
Дыккаг бон æз йемæ цуаны нал акуымдтон, мæ сæр риссы, 
зæгъгæ, йын сæфсон кодтон, мæхæдæгæнхъæлмæ кæсын, куы раз- 
дæха, уæд цы уыдзæнис, уымæ. Кæрты дуарæй куыддæр æрбахызт, 
афтæ æз йæ размæ фæдæн, уыцы æнæ исты дзургæйæ мыл йæхи 
андзæрста, йæ хъæбысы мæ цæхæрадонмæ ахаста, бæласыл мæ 
бабаста æмæ ронæй нæмыс ма - нал... 
Уыцы бонæй къуыри дæр нæма рацыд, афтæ йæ хæстмæ акод- 
той. Кæрты астæу мæ ’рбахъæбыс кодта, æмæ æз æнхъæлдтон, 
ныртæккæ мæ хатыр курдзæнис, зæгьгæ. Иу ныхас дæр не схаудта 
189 

йæ дзыхæй. Æз, æнæзонд, мæстыгæр, уыцы изæр Дурджын Бæр- 
зонды кувæндонмæ мæ мады сусæгæй ссыдтæн æмæ зæрдиагæй 
скуывтон: 
- Ма уал дзы раздæх! 
Мæ куывд ыл æрцыдис. 
Æвæдза, мæхи йеддæмæ йæ ничи зоны, æз уæдæй нырмæ куыд 
фæсмон кæнын, мæхи куыд æфхæрын, уый. Азтæ мыл цас фыл- 
дæр цæуы, уыййас фылдæр æмæ тынгдæр. Уырны дæ?.. 
Æз ын йæ фæллад цæстытæм кастæн æмæ мæ уырныдта... 
2009 аз, сентябрь 
* * * 
Æрæджы сыхаг хъæу Заманхъулы иу зианы сæмбæлдтæн. Мæ 
кæддæры сабидуджы хæлæрттæй мæм иу æрбацыд, тынг мыл ба- 
цин кодта, мæнæ, дам, ма кæдæй-уæдæй иу æгас фыссæгыл сæм- 
бæлдтæн, стæй дын мын æнæнхъæлæджы афтæ: 
- Кæд дæ фæнды, уæд дын иу æцæг хабар радзурон? Мæнæ-ма 
иуварс рацу... 
Зæгъын, табуафси, хъусын дæм. 
Æмæ мын радзырдта: 
- Иу дзæбæх сыхаг зæронд лæг мын уыдис, Дадо. Йе ’фсин 
раджы ахицæн, æмæ сæ иунæг лæппу фыды æвджид баззад, фæлæ 
йын нæ фæрæстмæ. Горæтмæ афтыд æмæ уым йæхи хуызæтты ссард- 
та, хъæуы йын фыд ис, нæй, уый дзы ферох. Куы-иу æруад, уæд 
та-иу масты хос йеддæмæ ницы уыд. Мæнæ рагуалдзæджы Дадо, 
сæ цæхæрадоны фæллаг кæрон, раст йæхи карæн чи уыд, ахæм 
акъаци бæлас калыныл схæцыд. Рафæлдæхт ыл, мæгуыр, йæ быны 
фæцис, ныцъцъист æй кодта. Уыцы рæстæг лæппуйы уырдæм цы 
Хуыцау æрбахаста, хæйрæг æй равзарæд, фæлæ йын æххуыс кæ- 
нынмæ фæлæбурдта. Дадо йæ куы федта, уæд æм фæрæт фæхъил 
кодта: 
- Ацу ардыгæй, науæд дын дæ къухы æнгуылдзтæ атæхын кæн- 
дзынæн. Мæн де ’ххуыс нæ хъæуы... 
Лæппу йæ фыды тызмæг цæстæнгасæй бамбæрста, æцæгæй йæм 
æртхъирæн кæны, уый. Раст зæгьгæйæ мæ йæ тæригъæд нæ хъæуы, 
разгъордта уырдыгæй, кæд уынджы искæйы æрцахсин, зæгьгæ, 
фæлæ цалынмæ сыхæгты дуæрттæ хойгæ цыд, цалынмæ йæм исчи 
ракаст... Æгасæй йæ нал æрбаййæфтой, йæ фæрæт ма йын тыххæй 
скъахтой йæ къухтæй... 
Чырыны уæлхъус хъæубæсты номæй Боркæ дзырдта, зондзынæ, 
йæ, мæнæ мах карæн. Æмæ уый лæппуйæн уым мæнæ ахæм уай- 
дзæф бакодта: 
- Дæ хуыцауы хатырæй-ма мын зæгь: амæй размæ йын йæ 
зыбыты иунæг ныхасæн дæр аргъ куы никуы скодтай, уæд æм ныр 
цæмæн байхъуыстай? Цы ’фсонæй фехæлдтай дæ удисæг фыды 
цур дæ ахуыр?.. 
190 

Иутæ загьтой, раст ын æй бакъæрцц кодта Боркæ, иннæтæ загъ- 
той — нæ бакодта. Куыд дæм кæсы?.. Дæхæдæг ма йыл-иу къæхтæ 
æмæ къухтæ бафтау... 
* * * 
Кæцыдæр æз Уæлахизы Бон 9 Майы Уæрæсейы зæронддæр го- 
рæттæй иу — Смоленскмæ ацыдтæн. Уым æфсымæрон ингæны 
ныгæд ис мæ фыд Ханджери дæр. Дидинджытæ мæм уыд, мæ къух 
ыл авæрдтон, мæ мад мын мемæ нæ ирон хæринæгтæй цыдæртæ 
сæвæрдта, кæй зæгъын æй хъæуы, нозт дæр, дæ фыдæн, дам-иу, 
рухсаг зæгь. Загьтон. Мæ хуызæн æрцæуджытæ ма дзы уыд, цъæх 
кæрдæгыл рабадтыстæм æмæ æппæт æдзард хæстонты нæмттæ дæр 
ссардтам. 
Мæ фæндаг фæстæмæ Мæскуыйыл уыди æмæ æвиппайды афæнд 
кодтон, зæгъын, цыфæнды куы уа, уæддæр мын ацы хатт ам мæ 
кæддæры хæлар Галайы (йæ ном ивд у. - Д.Д.) æнæ ссаргæ нæй, 
цымæ цы хуызæн сси, ардæм ма ныр кæд æрыфтдзынæн. Дзæу- 
джыхъæуы Коцойы-фырты номыл уынджы студентты æмдзæрæ- 
ны цалдæр азы иу уаты фæцардыстæм. Уый нывгæнæджы дæс- 
ныйад райста æмæ дарддæр ахуыры фæндагыл Мæскуымæ афтыд. 
Уырдæм фыццаг хатт куы цыдис, уый мæ никуы ферох уыдзæн. 
Махмæ, Хуымæллæгмæ дæр, æруад. Мæ мад мын нæ кæрчыты 
стырдæр æрцахсын кодта, аргæвстон æй. Раздæр ын æй уæларты 
сфыхта, стæй йæ райста, йæ хуылфы йын нурытæ, хъæдындзтæ 
æмæ фæткъуыйы кæрстытæ бавгæдта æмæ йæ сахаты бæрц та ду- 
ховкæйы фæдардта. Уый, дам, дын фæндагмæ. Иу къуырийы фæстæ 
нæм Гала писмо сæрвыста, арфæйы ныхæстæ дзы уыд мæ мады 
номыл дæр, æз, дам, куы цæрын, уæдæй нырмæ уымæй хæрзаддæр 
карчы дзидзайæ нæма фæхъæстæ дæн. Бынатмæ мын нæ ныйир- 
вæзт, купейы йыл амдзæгъд кодтам... 
Ахуыр куы фæцис, уымæй фæстæмæ йæ нал федтам, уым цæр- 
гæйæ баззад, стыр бынаты чи кусы, ахæм лæджы чызджы ракуырдта. 
Курскы вагзал кæй хонынц, уым поездæй куы ’рхызтæн, уæд, 
хæстæгдæр мæм цы телефоны будкæ уыдис, уым мæ сæр фæцав- 
тон. Куыддæр хæтæлы фыццаг ныхæстæ загътон, афтæ мæ мæ хъæ- 
лæсæй базыдта. Æмæ райдыдтам, ахæм уысм куыд вæййы, афтæ: 
куыд стут, кæцæй фæдæ, Ирыстоны цы хабæрттæ ис... Уый — 
фæрсгæ, æз - дзуапп дæтгæ, æз - фæрсгæ, уый - дзуапп дæтгæ. 
Афтæ мæм фæкаст, цыма йын мæ фенд æхсызгон уаид, цæмæн- 
дæр мæ уырныдта, зæгъын, мæнæ мæ ныртæккæ мæ ныхасæй бау- 
ромдзæн æмæ хъæддыхæй, зæрдиагæй зæгъдзæн: 
- Хуыцауы хатырæй, Дамир, уым цы лæууыс? Мæнæ-ма ар- 
дæм рацу!.. 
Ме ’нхъæлмæгаст дзæгьæлы уыд. Мæ иу ныхас мын æрдæгыл 
аскъуыдта æмæ загьта: 
- Мæнæ чысыл раздæр мæ куыдзимæ тезгьойы фæстæ Кутузо- 
вы проспектæй раздæхтæн, уæртæ йæ ваннæйы фæуагътон, зæ- 
гьын, дзæбæх æй ныннайон. Уарзы... Давай завтра встретимся... 
191 

Уый мæнæн цы хъыг уыдис, уый мæнæн цы хъыг уыдис!!! 
Телефоны хæтæл æртъæпп ластон, уырыссаг лæгтæ арæх цы 
æлгъитæн ныхæстæй фæпайда кæнынц, уыдон загътон. Æгæр 
хъæрæй мын рауад, фæлæ, æвæццæгæн, уынджы уалдзыгон къæв- 
да кæй æхсадта, уыцы дзæгъæлдзуаг дымгæ йеддæмæ никæмæ 
фехъуыст... 
Уыцы æхсæв уыцы стыр горæты мæнæй мæстджындæр, мæ- 
нæй мæгуырдæр адæймаг, æвæццæгæн æмæ нæ уыди... 
Ууыл дыууæ æви æртæ азы рацыдаид, афтæ мæм раздæр Фыс- 
джыты цæдисæй æрдзырдтой, стæй та Нывгæнджыты цæдисæй, 
мæнæ, дам, дæ хæлар Гала нæ дзæнæтыбадинаг поэттæй иуæн йæхи 
хъæппæрисæй цыртдзæвæн скодта, сласта йæ Мæскуыйæ æмæ йын 
нæ зæрды фæйнæ капеччы æрымбырд кæнын ис. Куыд дæм кæсы?.. 
Зæгьын, ахъуыды кæныны бар мын дæттут. Æмæ, дам, дæт- 
тæм... 
Кæд ай онгты æрхæццæ дæ, мæ кæсæг, уæд æй рагацау зонын, 
цавæр фарста мæм раттинаг дæ, уый... 
2017 аз, 16 мартьи 
* * * 
Цалдæр азы размæ мæ зæрды уыд бирæгъты цардыуаджы тых- 
хæй чиныг ныффыссын æмæ фембæлдтæн, уыцы æгъатыр сырд- 
тыл чи цуан кодта, ахæм лæгтимæ дæр. Сæ иу Дзугкойты Никъа- 
ла. Иу хатт нæм ныхас рауад хæсты тыххæй дæр æмæ мын мæнæ 
цы радзырдта: 
- Мæ сиахс Мæрзойты Хадзымырзæ, хæст кæронмæ куы фæ- 
цæйхæццæ кодта, уæд хæцыдис Венгрийы арæнтыл. Иухатт тæссаг 
уавæры бахауд, немыц бирæ фылдæр, акъоппы иунæгæй аззад, йæ 
гилдзытæ æхст куы фесты, уæд байбыны фæстаг гранатмæ куыд 
фæцæйлæбурдта, афтæ йыл дыууæ салдаты сæхи æрыппæрстой, 
сæ быны йæ анорстой, йæ цæст ын джебогъæй бахъыгдæрдтой, 
иуцасдæр дзы нæ уыдта. 
Иннæ акъоппытыл дæр æрзылдысты немыц, кæд ма дзы исчи 
æгасæй баззад, зæгъгæ, фæлæ мæ сиахс иунæг разынд, æмæ уæд 
хистæр афицер сæхи ’взагыл уыцы дыууæ салдатæн загьта, акæнут 
æмæ, дам, æй уæртæ нартхоры хуымы астæу фехсут. Мæ сиахс 
немыцагау зыдта, фæлæ цы йæ бон уыд. Хъæуы кæройнаг хæдза- 
ры дуармæ лæууыд иу немыцаг дæлбулкъон. Уый салдæтты бау- 
рæдта, бафарста сæ, кæдæм æй кæнут, зæгъгæ. Хуыцау йæ зонæг, 
цы ахъуыды кодта, уый, фæлæ сын афтæ зæгъы, æз, дам, уал шта- 
бы йемæ аныхас кæнон. Уым ын йæ риуы дзыппытæй йæ хæстон 
æмæ партион билеттæ сласта, фæракæс-бакæс сæм кодта, рудзын- 
джы цурмæ бацыд, цæуылдæр аджих. Æрæджиау цæхгæр фæзылд, 
фæстæмæ йын йæ документтæ йæ къухтæм радта, стъолы лагъзæй, 
мæнæ финаг кард кæй хонынц, ахæм систа, кæрддзæмы æвæрдæй, 
192 

æмæ йын æй галиуырдыгæй, хæлафæй роны æхсæн, нытътъыста, 
кителей æддæмæ куыд нæ зындаид, афтæ. Дзургæ ницы скодта, 
æрмæст æм ныфсæвæрæн каст æрбакодта, ома, дам, ныр та дæ 
хъару æмæ дæхæдæг, стæй салдæттæм фæдзырдта. 
Иучысыл куы ауадысты, уæд фæстейы цы немыцаг цыд, уый 
карст нартхоры бындзæфхадыл йæ къах скъуырдта, иуварсырдæм 
ахауд. Уый мæ сиахс куы федта, уæд финкæ фæцъортт ласта æмæ 
уал раздæр раззаджы барæхуыста, стæй фæстæмæ фæзылд æмæ уый 
дæр ныццавта. Уымæн йæ къухы æнгуылдзты туг акалд, йæ авто- 
мат зæхмæ æрхауд. Фелвæста йæ мæ сиахс, дыууæйыл дæр автомат 
ауагъта æмæ - лидзгæ. Уæдмæ ’рталынг. 
Фыццагдæр цы хъæумæ бахæццæ, уым кæройнаг хæдзары 
кæртмæ фæстæты хъæдын заборы сæрты бахызт, дæргъæй-дæргъмæ 
сара дзы, уым та рæбынæй хосы бæстытæ амад суанг йæ бæрзонд 
цары онг. Къулæй, дам, уыдоны æхсæн бабырыдтæн, куы мæлон, 
уæд, дам, ам. Боныцъæхтыл, дам, цавæрдæр æнахуыр хъæртæм 
райхъал дæн, немыцæгты дыгьал-дыгъул, дам, дзы бамбæрстон. 
Мæн агуырдтой, кæйдæр рафæрс-бафæрс кодтой. Иу сахаты бæрц, 
дам, рацыдаид ууыл, æмæ, дам, кæйдæр цæстæнгас банкъардтон 
мæхиуыл: уæлейæ мæм бынмæ кастис иу сылгоймаг. Рабырын мæ 
кодта уырдыгæй, немыц, дам, фæлидзæг сты ардыгæй, уæртæ, дам, 
сыхаг хъæуы советон æфсæддон хай æрбынат кодта, уырдæм мын 
фæндаг бацамыдта... 
Хæст нырма цыди, афтæ мæ сиахсы йæ цæсты тыххæй фрон- 
тæй суæгьд кодтой æмæ арвыстой Ростовмæ. Снысан æй кодтой, 
немыцаг уацайрæгтæ кæм уыдысты, уыцы лагеры комендантæй. 
Иу бон, дам, кæрты фæцæуын. Кæсын, æмæ, дам, цалдæр немы- 
цаг афицеры хицæнæй бæласы бын лæууынц æмæ дзы иуы ба- 
зыдтон: Венгрийы зæххыл мын финкæ чи радта, уыцы дæлбул- 
къон. Уæд æм ницы сдзырдта, фæлæ дыккаг бон уыцы финкæ 
сæхицæй йемæ рахаста, дæлбулкъоны йæ кабинетмæ ’рбакæнын 
кодта. Къæсæрæй куы æрбахызт, уæд, дам, æм дзургæ ницыма 
скодтон, нырма, дам, дызæрдыг кодтон, уый у, æви нæу, ууыл. 
Уый, дам, мæм йæхæдæг нымдзаст, ныццин кодта æмæ сыгьдæг 
уырыссагау загъта: 
— Я знал, что тебе удалось бежать, но не ожидал такой встречи... 
Куыд уыди, цы уыди, уый йын радзырдта, раарфæ йын кодта. 
Йæ баххуысгæнæгæн мæ сиахс уым лагеры цыдæр æнцон куыст 
радта, æрмæстдæр йæхицæй аразгæ чи уыд, ахæм, кæуыл æууæн- 
дыд, ахæм хæринаггæнæгæн та бабар кодта, цæмæй йæм фæкæса, 
уæлдай буцдæр æй дара. Фæлæ уый нæхи офицертæй чидæр ба- 
фиппайдта æмæ йæ банымыгьта: лагеры комендант, дам, æнахуыр 
æмцегад кæны иу немыцаг дæлбулкъоныл, арæх фæныхас кæнынц 
дыууæйæ, цæуыл, уый, дам, хæйрæг базонæд... 
Иу бон æм Æдасдзинады комитетмæ фæдзырдтой, комкоммæ 
йæ бафарстой, немыцаг дæлбулкъонимæ, дам, дын иумæйагæй цы 
ис. Æмæ сын уæд, хабар куыд уыдис, уый радзырдта. Æнæбафæрсгæ 
13 Дауыраты Дамир 
193 

нæ фесты уацайраджы дæр. Куыд рабæрæг, афтæмæй уымæн йæ 
фыд уыдис коммунист, 1919 азы йæ æрцахстой æмæ йæ фехстой, 
йæ лæппуйы та йын тыхæй æфсадмæ акодтой. Хабæрттæ куы сбæ- 
рæг сты, уæд мæ сиахсы уыцы бынатмæ нал бауагьтой, немыца- 
джы та сæхимæ арвыстой æмгъуыдæй раздæр... 
Уыцы финкæ мын фæсхæст мæ сиахс балæвар кодта, иухатт 
нæм Ростовæй бæрæггæнæг куы ссыди, уæд. Æз-иу æй райстон 
хъæддаг хуытыл цуаны цæугæйæ. Ныр та ауыгьдæй лæууы мæ уаты 
къулыл: кæддæры уæззау цаутæн æвдисæн... 
1995 аз, 7 май 
^'(Э^?^* 
194 

КÆДДÆРЫ ЦАУТÆ МÆ ХЪÆУ ХУЫМÆЛЛÆДЖЫ 
ЦÆЛЫЧЧЫ ОБÆУТТЫ ТАУРÆГЪ 
Æз гыццылæй фæстæмæ ацы обæутты тыххæй цалдæр таурæгъы 
фехъуыстон, алыхуызæттæ сæ дзырдтой, фæлæ дзы тынгдæр мæ 
зæрдыл бадардтон, дæлдæр кæй бакæсат, уый, æз ын йæ радзурæ- 
гыл цæмæндæр тынгдæр баууæндыдтæн. 
Ивгьуыд æнусы райдиан, иу уæндаг цæцæйнаг лæппу иу ирон 
чызджы раскъæфта, кæнæ Кæрдзынæй, кæнæ Хъахъхъæдурæй, ныр 
æй ничиуал зоны, кæцæй, уый. Сæумæрайсом суадонмæ куыд ра- 
цыд, афтæ йæм фæлæбурдта, бæхыл æй авæрдта æмæ Хуымæллæ- 
джы ’рдæм - лидзгæ. Чызджы æфсымæртæ Цæлыкк, Челемет æмæ 
Дудар йæ цъæхахстмæ фæфæдис сты, бæхтыл абадтысты æмæ йæ 
фæстейы расырдтой. Сæ алкæмæ дæр топп, фæлæ æхсын нæ уæн- 
дыдысты, сæ хойыл куы ауайа, зæгъгæ. Куы йæ ’рбацæйæййæф- 
той, уæд скъæфæг чызгмæ дзуры: 
—Æрбаййафынц мæ æмæ мын мæ сæр алыг кæндзысты, мæ- 
хæдæг сæ æхсын райдайдзынæн... 
Ма бакæн, зæгьгæ, йын загъта чызг, фæлæ йæм цæцæйнаг нæ 
байхъуыста. Разæй æфсымæртæй Дудар уыд æмæ раздæр уый 
æрфæлдæхт — Хъахъхъæдурæй Бруты ’хсæн. Йæ бæх, цыма йæ ба- 
рæг йæ уæлæ нал ис, уый нæ бамбæрста, æви уый бæсты скъæфæ- 
джы сырдта, уыйау ма размæ згьордта, цалынмæ йæ Цæлыкк не 
’рбаййæфта, уæдмæ. Цæлыкк фæцæф Хуымæллæджы тæккæ ба- 
комкоммæ, дзылар не суæгъд кодта, фæлæ бæх æрлæууыд, æмæ 
барæг зæхмæ æрлæсыд. Челемет æй æрбаййæфта, фæлæ йын Цæ- 
лыкк къухæй ацамыдта, размæ, зæгьгæ. Челемет дæр бирæ нал 
фæцагайдта. Чысыл уæлдæр æрхауд уый дæр. 
Скъæфæг æрлæууыд, чызгæн радзырдта, æртæйы дæр амард- 
гон, зæгъгæ. Ныббогътæ кодта чызг, фæлæ йын цы гæнæн уыдис. 
Раздæхтысты фæстæмæ, ныддæлгом сæ алкæуыл дæр. 
— Æфсымæр дын нал ис, ныр мемæ цæр, - загьта йын цæцæйнаг. 
Фæкуыдта чызг бирæ, стæй, цы ахъуыды кодта, Хуыцау йæ 
зонæг, фæлæ сразы. Æцæг ын загьта: 
- Ме ’фсымæртæ кæм æрхаудтой, уым сын стыр обæуттæ са- 
раз сæ номыл, æгьдæуттæ сын хъæуы... Стæй уæд чындзæхсæв скæн- 
дзыстæм. 
195 

Дыууæ нæ загъта цæцæйнаг, дур, змис æмæ сыджытæй æртæ 
обауы аразын райдыдта. Иу ныры Хъахъхъæдуры сæрмæ Дудары 
æрхауæн бынаты, иннæ, Цæлыччы бæх кæм æрлæууыд, уым, иннæ 
чысыл уæлдæр Челеметæн. Баххуырста адæмы хъæздыг цæцæйнаг, 
ныххал сæ кодта æмæ иу иннæмæ дур лæвæрдта. Дæ цæст ма ис- 
куы Хуымæллæджыдоны былгæрæттыл ахæсс, кæнæ ма дзы бæгьæв- 
вадæй бацу — уæдæй нырмæ дзы стыр дуртæ нал баззад, æрмæст 
чысылтæ. Змис дæр дзы нæй. Уыцы обæуттæн бахъуыдысты. Тер- 
кæй дæр сæм уæрдæтты фæластой змис дæр, дуртæ дæр. 
Фæстæдæр ам стох кодта абырджытимæ Майрæмыхъуаты Дза- 
бо дæр. Ирыстоны куы айхъусай, уæд Дзабойы бирæтæ хуымæл- 
лæггаг хонынц. Уый афтæ кæй нæу, уый æз мæхæдæг дæр нырма 
хæрзæрæджы базыдтон. 
Мæнæ цы ссардтой ивгъуыд иртасджытæ зындгонд ахуыргонд 
Æлборты Барисы архивы: «Майрæмыхъуаты Дзабо райгуырд, ба- 
хъомыл æмæ слæг ис Хохы Дæргъæвсы. 1902 азы фæззæджы, сен- 
тябры, йæ фыдыфсымæр Сабан æмæ йе ’мхъæуккаг Цорæты Гыдзы- 
беимæ сæ фысвосы рæгъау хохæй ратардтой Науыры зымæгон 
хизæнтæм. Хуымæллæджы Цæлыччы обауы цур сфæнд кодтой сæ 
фæллад суадзын. Хур нæма аныгуылд, афтæ Зилгæйы ’рдыгæй 
дæрддзæфгомау сæ цæст æрхæцыд абырджыты стыр къордыл. Куы 
сæм æрбаввахс сты, уæд сæм Дзабо дзуры: 
- Хуыцауы хатыр бакæнут, уымæй æввахсдæр мæм ма ’рбацæ- 
ут, науæд уæхи дæр æмæ мæн дæр бабын кæндзыстут... 
Фыдгæнджытæ йæм нæ байхъуыстой, æмæ уæд Дзабо ныхъ- 
хъавыд сæ раздзог, уæды рæстæджы зындгонд абырæг Хæныкмæ 
æмæ йæ йæ фыццаг æхстæн йæ бæхæй раппæрста...» 
Зонинаг дын, лие кæсæг. Иуæй-иутæ хатгай кæнæ зæрдиагæй 
фæдзурынц, кæнæ та хъазгæ фæкæнынц æмæ фæзæгъынц: 
- Майрæмыхъуаты Дзабо уæ быдырты астæу абырджытимæ 
схæцыд, фæдис арвыста Хуымæллæгмæ, фæлæ йæм æххуысмæ ничи 
фæзынд, сæ удтæн тарстысты... 
Мæнæ цы фыссы уый тыххæй Æлборты Барис: «Дзабо йе 
’мбæлттæм ныхъхъæр кодта: «Мæнæн ардыгæй фæцæуæн нал ис! 
Исчи уæ тагьд Хуымæллæгмæ фæфæдис уæд!..» 
Фæлæ Дзабойы æмбæлттæ хъæумæ нæ бахæццæ сты, сæ сæртæ 
нартхоры хуымты астæу бафснайдтой. Уыцы рæстæг Зæронд Бæ- 
тæхъойыхъæуæй Хуымæллæджы куыроймæ хоры голджытæ æрба- 
цæйласта Дзестелты Зауырбег. Топпы гæрæхтæ куы фехъуыста, 
уæд хабар бамбæрста æмæ Дзабойы фарсмæ æрхуыссыд, цалдæры 
дзы амардта, цалдæры фæцæфтæ кодта. Фæлæ дыууæйæн дæр сæ 
гилдзытæ æхст куы фесты, уæд хъæбатырæй сæхæдæг дæр фæмард 
сты. Абырджытæй ма удæгас чи баззад, уыдон сæ мæрдты бæхтыл 
баппæрстой æмæ лидзæг фесты, фосы мæт сæ нал уыд. 
Дзабойы мард хъæумæ ’рбаластой Хуымæллæджы Майрæмы- 
хъуатæ, æрыгон лæппу Æндырийы та (зæрондæй куыста постхæс- 
сæгæй) тæргæ бæхыл хабар фехъусын кæнынмæ арвыстой Хохы 
196 

Дæргьæвсмæ. Топпы гæрæхтæм хохаг фосрæгъау фæтарстысты, 
алырдæмты лидзæг фесты, фæлæ сæ Майрæмыхъуаты лæппутæ фæ- 
стæмæ иу ранмæ æртымбыл кодтой. Хохы Дæргьæвсæй цалынмæ 
цыдысты, уæдмæ мардмæ базылдысты, чырын ын скодтой, йæхи 
хъæумæ йæ куы ластой, уæд сын сæ уæрдоны та сау уæрыкк арвы- 
стой мæрдæхсæвæрæн. 
Дзабойы баныгæдтой хохаг уæлмæрд - Хоситы къуыбыры, сæ- 
вæрдтой йын æнæхъæн дурæй цыртдзæвæн, цыппæрдигьон æмæ цъуп- 
сæр, Хъалæгаты Иналдыхъо та йыл зарæг скодта. Мæ хъæуккæгтæ 
йæ зонынц: уыцы зарæг æдзухдæр уыд Кæсæбиты Митяйы репертуа- 
ры, Ирыстоны йæ уый хуызæн зæрдæбынæй ничи зарыди... 
Уыцы обæуттæ абон дæр ма сты. Сæ алыварс цы быдыртæ ис, 
уыдон та адæм хистæр æфсымæр Цæлыччы номыл схуыдтой. Цæ- 
лыккæн йæхи номыл цы обау баззад, уый колхозы тракторон бри- 
гады уæнгтæн фæлладуадзæн бынат уыдис, уыдон ын йæ алыварс 
фæткъуыбæлæстæ ныссагътой, уалдзæг-иу дидинæг куы ракалд- 
той, уæд-иу алæмæты рæсугьд уыдысты, дидинджытæ-иу згьæлын 
куы райдыдтой, уæд-иу цыма стъалытæ хаудтой уæларвæй, афтæ 
касти адæймагмæ быдираг мæйрухс изæрты. 
Уымæй чысыл уæлдæр Челеметы обаумæ иу къорд азы размæ 
цыдæр лæппутæ бульдозер батардтой æмæ йæ куыд хæлдтой, афтæ 
сæ уæды колхозы сæрдар Колыты Хаджи æрбаййæфта. Цы кусут, 
зæгьгæ, æмæ, дам, афтæ дзурынц, сызгъæринтæ дзы ис ныгæд. 
Ратардта сæ уырдыгæй сæрдар. 
Абон дæр ма хистæртæ дæнцæгæн хæссынц уыцы цæцæйна- 
джы. Куыд бирæ уарзта чызджы, тынг рæсугьд, дам, уыди, раст 
дзуары хуызæн, стæй йын цы ’гъдæуттæ скодта, уыдон фæзмина- 
гыл нымайынц... 
Бар дæхи у, мæ кæсæг: кæд дæ фæнды, уæд баууæнд ацы тау- 
рæгьыл, кæд дæ нæ фæнды, уæд ма баууæнд. Мæнæ куыд фыста 
уый тыххæй йе ’мдзæвгæтæй иуы æрыгон поэт Кокайты Алык- 
сандр, хæстæй нал ссыд: 
Мсе райгуырсен зынаргъ быдыр, 
Æрдзур-ма мын дсе маст, 
Ды цал хатты æрыхъуыстай 
Ыскыефт чызджы цъæхахст, 
Йе цал хатты æрыхъуыстай 
Фседиссетты фседис?.. 
Ныр уыцы дуг сербадселдзсех, 
Ныр уыцы дуг фсецис... 
Мæнæн, мæхи иунæг удæн, уыцы быдыртæ æмæ уыцы обæуттæ 
зынаргь сты, æз сæ бирæ уарзын, æз сæрыстыр дæн, уыдон мæ 
хъæуы кæй сты, уымæй. Мин азы ма мын уæд мæнæн дæр æмæ мæ 
хъæубæстæйæн дæр. 
197 

КАЛОТÆ ÆМÆ КОКАЙТÆ КУЫД БАФИДЫДТОЙ 
Иæ рæстæджы æз нæ хъæуы равзæрды тыххæй мæ чиныгæн 
æрмæджытæ куы агуырдтон, уæд архивты бирæ гæххæттытæ фæ- 
рафæлдах-бафæлдах кодтон. Мæн базонын фæндыд, XIX æнусы 
кæрон, XX æнусы райдиан нæм цавæр ирон æгьдæуттæ ныффидар 
сты, уый. Уæлдай цымыдисагдæр мæм каст, уæды Хуымæллæджы 
тудджынтæ уыдис æви нæ, уый. 
Уыдис. Æнæхъæн цыппар мыггаджы, уыдонимæ мæнæн мæхи 
’рвадæлтæ дæр. Иутæ дзы уыцы дзырддаг ном райстой куыдзы, 
иннæтæ та пецы тохынайы тыххæй. Нæ фыдæлтæ куыд фæзæгъынц: 
ницытæ æмæ мацыты тыххæй. 
1901-æм азы сæрды бонтæй иуы Течъиаты лæппу, архивы йæ 
мыггаг йеддæмæ йæ ном фыст не ’рцыд, ничиуал ын æй хъуыды 
кæны, уынджы астæуы йæхицæн æнцад-æнцойæ ’рцæйцыд. Цæ- 
лойты дуармæ куыддæр æрхæццæ, афтæ йыл иу стыр сау куыдз 
йæхи андзæрста. Лæппу, мæгуыр, хъæр кæны, йæ къухтæ тилы, йæ 
къæхтæ тилы, фæлæ куыдз домбæйттæй разынд, нæ тæрсгæ кæны, 
нæ коммæ кæсы. Æххуысмæ йæм чи фæзына, иу ахæм цъиузмæлæг 
уынджы нæ уыд, æмæ уæд лæппу айтæ-уйтæ нал фæкодта, йæ хъа- 
ма фелвæста, барæхуыста йæ цалдæр хатты. Куыдз хъиу-хъиугæнгæ 
донвæды ’рдæм абырыд... 
Течъиаты лæппу йæ фæндаг дарддæр адардта, фæлæ та, йе ’на- 
мондæн, ууылты раздæхт æмæ куыддæр Цæлойты дуармæ схæццæ, 
афтæ хæдзарæй цалдæр тæвдтуг лæппуйы рагæппытæ кодтой, сæхи 
йыл ныццавтой, ныр та рæхойынмæ уыдоны цыргь хъаматæ фæ- 
разæй сты... Æрмæст уыцы иуыл, бæргæ, куы ахицæн уыдаид, фæлæ 
ма уый фæстæ дæр Течъиатæ æмæ Цæлойты æхсæн лæгмæрдтæ ра- 
уад. Ахæм рæстæг-иу марынмæ агуырдтой мыггаджы хуыздæры... 
Иннæ ’вирхъауы хабар æрцыд уымæй иу афæдз фæстæдæр. 
Калотæй иу, уый дæр æрыгон лæппу, Кокайты уынг кæй хуыдтой, 
ууылты æрцæйцыд, йæ къухы - топп. Куы иуæн ратты салам, куы 
- иннæмæн, куы иумæ бахуды, куы иннæмæ. Мæнæ ныртæккæ 
исты бæллæх æрцæудзæн, уымæн æнхъæл ничи уыд уыцы рай- 
дзаст райсом. Фæлæ æвиппайды лæппуйы тæккæ сæрты сырддон- 
цъиуты бал æрбатахт, сæ базырты уынæрæй йæ хъустæ амыр сты. 
Цы ахъуыды кодта, Хуыцау йæ зонæг, лæппу, фæлæ топп фæхъил 
кодта, дæнг-дæнгæй сыл ралæууыд æмæ йæхицæн дæр æнæнхъæ- 
лæджы нæмгуытæй иу Кокайты пецы тохынайыл сæмбæлд, дыууæ 
’мбисы йæ фæкодта, йæ сæрстытæ æмæ йæ къæрттытæ агуыридур- 
тыл зæхмæ æркалдысты. 
Хæдзары æфсин, сидзæргæс къæйных сылгоймаг дын уый фена, 
цы! Йæ лæппутæм фæдзырдта æмæ сын загъта: 
— Чидæр нæ бафхæрдта, нæ хæдзары фарн нын топпæй фех- 
ста, ацæут æмæ йæ бафхæрут, науæд нын æй нæ Бынатыхицау нæ 
ныббардзæн... 
Байхъуыстой сæ мадмæ йæ фырттæ. Калоты лæппуйы фæстейы 
асырдтой. Уымæн цалдæр уæйыджы ныхмæ йæ бон ницы баци... 
198 

Ууыл иу афæдзы бæрц рацыдаид, афтæ кæйдæр чындзхасты 
Калоты лæппутæй иу, Кокайтæй йæхи æмгар чи уыд, иу ахæмимæ 
фæбыцæу, йæ митæй цыдæр йæ зæрдæмæ нæ фæцыд æмæ йын 
афтæ зæгъы, мах, дам, уæм, ома Калотæ, æнæуи дæр гæппæввон- 
гæй бадтыстæм нæ туг райсыны тыххæй, ныр мын æфсон фæцис. 
Æмæ йæ амардта, йæ тъæнгтæ йын скарста, йæхæдæг дæр уæззау 
цæф фæци, афтæмæй. Тæссаг уыд, дыууæ мыггаджы кæрæдзийы 
цæгьдынмæ куы фæлæбурой, уымæй, фæлæ хъæуы старшина, фенд- 
джын, куырыхон зонды хицау Петр Матвеев æппæтдæр сарæзта, 
цæмæй та ногæй туг ма ныккæла. Марæг кæм цард, Калоты уыцы 
хæдзары алыварс æхсæвæй-бонæй æрывæрдта хъахъхъæнджытæ, 
цæмæй сæм дзæгьæл цæуæг ма уа, бинонты мачи бахъыгдара. Сæ 
лæппу йæхæдæг тыхстæй-тыхстдæр кодта æмæ йæ æнæмæнг хъуы- 
дис дохтыры æххуыс. Цы чындæуа? 
Æхсæвы старшина фæдзырдта Кокайтæй дыууæ лæгмæ æмæ 
сын загъта: 
- Курын уæ æмæ иу хъуыддаг уæхимæ райсут. Фæстæдæр уæ 
бахъыгдарæджы Беслæныхъæумæ дохтыртæм астæувæндагыл ла- 
сæм æмæ уæ мыггагæн зæгъут, цæмæй нæ размæ ма ’рлæууой. 
Науæд мемæ хъахъхъæнджытæ уыдзæн æмæ... Ацы сусæг ныхас не 
’ртæ йеддæмæ ничи зоны... 
Уыдон ын уымæй зæрдæ бавæрдтой, фæлæ ацыдысты æмæ, 
Кокайтæй хæцæнгарз кæмæдæриддæр уыд, уыдоны фæндаджы 
фæйнæ фарс кæрдæгыл æрхуыссын кодтой. Суанг боныцъæхтæм 
фесты уым. Асайдта сæ старшина: Калоты лæппуйы æндæр фæн- 
дагыл Беслæныхъæуы балæууын кодта, уым дæр ын йæ цуры хъахъ- 
хъæнджытæ ныууагьта... 
Ныр та хъуыдис æндæр мадзæлттæ саразын дыууæ тудджын 
мыггаджы бафидауын кæныны тыххæй. Старшина фæдзырдта 
хъæуы дзырддзæугæдæр лæгтæй цалдæрмæ - Дудараты Дæхцыхъо, 
Æлдаттаты Сыха, Дзгойты Габорцц, Гаситы Биби æмæ Куыдзиа- 
ты Хъуыбадымæ, сæ хæс сын бамбарын кодта. Уыдон, сæ сæргъы 
сауджын Маркозов, афтæмæй хæдзар-хæдзар фæзылдысты дыууæ 
мыггагыл дæр, кæддæр-уæддæр сæ сразы кодтой, цæмæй бафида- 
уой, снысан кодтой бон дæр - 10 февраль, 1903 аз. 
Æмæ мæнæ уыцы бон æрхæццæ. Хъæуы цæрджытæ фесты 
дыууæ дихы, иутæ дзы марæджы, ома Калоты кæрты æрæмбырд 
сты, иннæтæ, æфхæрд чи баййæфта, уыцы Кокайты кæрты. Куыд- 
дæр боны иу сахат ссис, афтæ Калоты кæртæй уымы дзыллæтæ 
араст сты уæлмæрдмæ. Разæй цыдысты хъæуы старшина æмæ 
сауджын, уыдоны хæдфæстæ хъæуы хистæр нæлгоймæгты иу хай, 
уыдоны хæдфæстæ цыппар лæппуйы хастой æфсæйнаг цырт, 
цырты фæстæ цыдысты Калоты æппæт мыггаг, марæглæппу æмæ 
йæ фæйнæ фæрсты хъæуы правленийы бæрнон кусджытæ, уыдо- 
ны фæстæ ластой саувæлыст бæх ныффæлдисынмæ, æппæты 
фæстæ ныххал сты æрцæуæг адæм. Ссыдысты Кокайты рæзты, 
базылдысты тигъыл. 
199 

Уæлмæрды Кокайты ингæны цурмæ раздæр бацыдысты, цырт 
чи хаста, уыцы лæппутæ. Цыртæн дзыхъхъ скъахтой, сыджыт сæ 
къæхтæй æрнадтой, æмæ сауджын Маркозов радзырдта, рухсаг ын 
загьта. Уæдмæ ’рбацыдысты Кокайты мыггаджы минæвæрттæ дæр 
æмæ уыдон сæхи цæстытæй федтой, Калотæ иугай куыд цыдысты, 
рахиз къухæй-иу цыртмæ куыд бавнæлдтой æмæ хъæрæй, уынгæг 
хъæлæсæй, æнустæм талынг ингæны чи хуысдзæн, уыцы мардæй 
хатыр куыд куырдтой, уый. Иууылдæр цыд куы фесты, уæд та 
йын, семæ кæй æрбакодтой, уыцы бæх ныффæлдыстой. 
Уырдыгæй дзыллæтæ рацыдысты мæрдджынты хæдзармæ. 
Кæртмæ бацæуæны Калотæ æрхаудтой сæ уæрджытыл æмæ хъæ- 
рæй ныккуыдтой. Кæд банцадаиккой, Хуыцау йæ зонæг, фæлæ 
сын сæ тæригъæдмæ кæсын нал бафæрæзта Кокайты хистæртæй 
иу - урссæр бæрзонд зæронд лæг, сæ цурмæ кæугæ бацыд æмæ 
сын ныллæгъстæ кодта: 
— Æгъгьæд у кæуынæн! Не Сфæлдисаг Хуыцау уын æй ныхха- 
тыр кæнæд!.. 
Радыгай сæ алкæйы цур дæр æрлæууыд, сыстынмæ сын-иу ах- 
хуыс кодта, стæй сæ ахуыдта, Кокайтæ гомсæрæй кæм лæууыдыс- 
ты, уырдæм. Туджджынтæ дæр-иу сæ уæрджытыл æрлæууыдысты 
æмæ сæ кæугæйæ хатыр куырдтой. Уыдон-иу сæм сæ къух радтой - 
фидыды нысан æвдисæг. Æнæбацæугæ сын нæ уыд, хъарæггæнæг 
сылгоймæгты æхсæн бæрзонд тыргътыл чи лæууыд æмæ йæ цæс- 
сыгтæй йæхи чи ’хсадта, лæппуйы уыцы мæгуыр мадмæ дæр. Ам 
дæр та афтæ: æрзоныг кæн йæ цуры, хатыр дзы кур, йæ къухыл ын 
дæ былтæ авæр... 
Уыдæттæ иууылдæр куы ахицæн сты, уæд кæрты астæумæ ныр 
та Калоты хистæр рацыд, раарфæ кодта дыууæ мыггагæн, кæрæ- 
дзийы кæй бамбæрстой, уый тыххæй, стæй загъта: 
- Ныр та, уæ хорзæхæй, мæ фæдыл Калоты хæдзармæ рацæут 
æмæ уыцы лæппуйæн иумæ рухсаг зæгъæм. Афтæ ’мбæлы... 
Калотæ хистæн цыдæриддæр сцæттæ кодтой хæринагæй-ноз- 
тæй, уыдон сæ ныццыдмæ сауджын ныххæлар кодта, æрцæуджытæ 
æрбадтысты фынгтыл, ам дæр та дыууæ мыггаджы минæвæрттæ 
кæрæдзимæ сæ къухтæ радтой. 
Цæмæй уыцы æппæт хабæрттæ скодтаиккой, уымæн Калотæ 
уæды æхцатæй бахардз кодтой æртæ мин сомы бæрц. Дыккаг бон 
та Кокайтæ ахуыдтой Калоты, ногæй та æнæхъæн бон фынгтыл 
фæбадтысты... 
Дугтæ аивтой, æндæр рæстæджытæ скодта, æмæ кæддæры уыцы 
тызмæг хабæрттæн абоны кæстæртæ, уыдонимæ Кокайты мыгга- 
джы æрыгон фæлтæр дæр ницы зонынц. Гъемæ Хуыцауæй разы. 
Уæвгæ ныр та æндæр бæллæхтæ цæуы, ноджы арæхдæр, ноджы 
æбуалгъдæр... 
Радзырдта йсе Кокайты Саламджери 
200 

ÆХХОРМАГ АЗ 
1932 аз мæ хъæубæсты æрæййæфта мæгуыр æмæ æнæхорæй. 
Уæд фыццаг хатт федтон æз ахæм хус рæстæг. Колхозтæм донхо- 
рыг зæххытæ нæма уыди, хур та зæххыл атылди, иу æртах арвæй 
нал хаудта, æмæ адæм æхсæвæй-бонæй Хуыцаумæ куывтой. Мæ 
цæстытыл ма хорз уайы, стыр хъулонных гал-иу дзуарылæгтæ уынг- 
ты сæ фæдыл куыд ластой, уый. Алы хæдзарæй дæр-иу хъуамæ 
исчи рауадаид, доны ведра йыл-иу хъуамæ басæххæтт кодтаид. Гал-иу 
уыцы æнæбары ист кодта йæ къæхтæ, бынмæ, хус рыгмæ-иу нык- 
каст, йæ фæдыл-иу цы дзыллæтæ ныххал сты, уыдоны хъæрæй-иу 
хъустæ къуырма кодтой: 
— Дон хъæуы, къæвда хъæуы, дон хъæуы, къæвда хъæуы! 
Сæ куывдтытæ-иу Хуыцаумæ нæ фехъуыстысты, хуымтæ хурмæ 
басыгъдысты, адæм мæгуырæй-мæгуырдæр кодтой. 
Уыцы рæстæг Уæрæсе æмæ Украинæйы районтæй Ирыстонмæ 
Беслæны маисон комбинат аразынмæ ныххæррæтт кодтой уымы 
æххормаг адæм, æмæ сын Терчы рахизфарс бынæттон хицауад 
хъæдын хæдзæрттææвæрдтой, кусджыты посёлок дзы рауад, хонгæ 
та йæ цæмæндæр скодтой «Шанхай». Уыцы адæм куыстой æмæ 
цыдæр хъаймæттæй ирвæзтысты комбинаты бардæйы руаджы. 
Фæлæ лидзæг адæм æгæр бирæ систы, кусæн æмæ сын цæрæн- 
бынæттæ фаг нал уыд, æмæ уæд сæ иутæ æрбынат кодтой Хуымæл- 
лæджы цæгатварс æфсæнвæндаджы разъезды цур. Уым та бирæ зад 
уæды тыхст заманты иунæг ирвæзæн мадзал - хуыскъæл. Лидзæг 
адæм æй хæрын куы райдыдтой æмæ дзы лæг ирвæзы, зæгьгæ, уый 
куы бамбæрстой, уæд дæлæ кæцæй ссыдысты, уырдæм сæ писмоты 
фыстой: «Приезжайте, здесь жить можно... Земля чёрная-чёрная, 
вода чистая-чистая. Есть топинамбур сколько угодно...» 
Ноглыгъд адæм поездты вагæтты сæртыл бадгæйæ цыдысты 
æмæ цыдысты Ирыстонмæ, Хуымæллæджы цур-иу рахызтысты, 
Туацъæйы быдырты ныккæндтæ къахтой æмæ уым цардысты 
æфсæнвæндаджы былтыл. Æцæг сыл иу рæдыд æрцыд. Бирæтæн- 
иу сæ ныккæндтæ æгæр арф къахт рауадысты, уым та зæхх тынг 
уымæл уыд, уайтагъд-иу сывæллæттæ суазал сты, мардысты, низ 
схæцыд хистæртыл дæр. 
Фæлæ уæддæр цæрын хъуыд, æмæ ам, Туацъæйы, сæхицæн кол- 
хоз сарæзтой, се ’мбырдмæ обкомы секретарьтæй дæр чидæр ныц- 
цыд. Сæ колхоз схуыдтой «Терлупы совхоз». Сæ фыццаг сæрдары 
ном ыл сæвæрдтой. Сæйрагдæр хоры куыст кодтой, фæлæ уыцы аз 
иу стыр хуымы та бакодтой битъына, ласгæ та йæ скодтой Уæрæ- 
сейы кæцыдæр районæй. Уыцы битъына уæд фыццаг хатт ахæлиу 
Ирыстоныл, ныртæккæ йыл бирæ рæтты сæмбæлæн ис, хæддзуйæ 
дæр зайы. Туацъæйы ма æрæджыйы онг дæр суадæтты былтыл 
зади. Ныр уый дæр нал ис. 
Уыцы лыгъд адæмæй иу, Максим, зæгъгæ, уым, Туацъæйы 
уымæлы цæрын нæ фæрæзта æмæ слыгьд Хуымæллæгмæ, хъæусо- 
201 

вет ын, бынæттон кулактæй Сыбырмæ кæй ахастой, уыдонæй иуы 
хæдзар радтой. Уыдис уæздан, зондджын æмæ ахуыргонд лæг. Иу 
уазал фæззыгон бон уыцы Максим Цæлыччы быдырмæ нартхоры 
муртæ æмбырд кæнынмæ ацыд, фæлæ фæстæмæ нал æрбаздæхт, 
йæ къухы хуыскъæлтæ æмæ нартхоры дзекъотæ, афтæмæй йæ дык- 
каг æви æртыккаг бон хуымæллæггаг гыццыл лæппутæ Дулаты 
Илуса æмæ Амырхан, Цыдугъаты Беца æмæ ма чидæртæ мардæй 
ссардтой. Æрхъуыдыдзинад равдыстой уыцы лæппутæ: семæ белтæ 
разынд æмæ йын уым, дыууæ обауы фарсмæ, уыцы бынат Донлæ- 
сæнтæ хуыйны, ингæн скъахтой æмæ йæ уым баныгæдтой. Ууыл 
ныр æртиссæдз азæй фылдæр цæуы, уыцы быдыртæ алы аз дæр 
колхоз бахуым кæны, фæлæ уыцы мæгуыр Максим кæм ныгæд ис, 
уый нал рабæрæг, ацу æмæ йæ ссар уал азы фæстæ. 
Дæлейæ слидзджытæй иу та цавæр рауад, уымæ дæр-ма кæсут... 
Сталины номыл колхозы хъуыдис балхæнын найгæнæн машинæ 
фæззæгмæ. Хъуамæ уый тыххæй исчи Уæрæсемæ ацыдаид æхцаи- 
мæ. Æнæхъæн хъæуæн дæр уыдис иумæйаг æмбырд, æмæ уым уыцы 
фарстайы тыххæй рауад бæрнон ныхас. Ахæм машинæ балхæнын 
хъæуы, зæгьгæ, уынаффæ рахастой, фæлæ сбыцæу сты, ласынмæ 
йæм чи ацæудзæн, ууыл. Равзарын хъуыд ахæм адæймаджы, кæцы 
хъуамæ уыдаид ахуыргонд, хорз зыдтаид уырыссаг æвзаг. Иу бæл- 
вырд чидæр сыстад, уæртæ, дам, лыгьд адæмæй иу, Микола Тре- 
губов, зондджын лæджы каст кæны, цæй æмæ йыл баууæндæм, 
хъуамæ сарæхса. Чи зоны, уыцы фæндыл сразы уыдаиккой, фæлæ 
уалынмæ сыстад дæлæсыхаг лæг, Борыхъуатæй, фæсномыгæй йæ 
хуыдтой цæмæндæр Сæгъгæс, уыд хæларзæрдæ æмæ рæстылдзу- 
рæг. Гъе уыцы Сæгъгæс адæмы размæ рацыд æмæ загъта: 
~ Трегубов ам æцæгдæр Трегубов у, фæлæ дæлæ Елхоты дæ- 
лейы куы фæуа, мах сыхгай цы æхцайы муртæ æрæмбырд кодтам, 
уыдонимæ, уæд дзы уым, чи зоны, æмæ Пятигубов дæр рауайа. 
Цæмæн ыл æууæндут, хорз æй куы нæ зонут, уæд? Æхцаты тыхто- 
нимæ афардæг уыдзæн, æмæ-иу уæд йæ фæдыл цæхх кæнут... 
Мæнæ цыма йе уæны касти Сæгъгæс, уыйау рауади. Уыцы 
ныхæстæ куыд кодта, афтæ æмбырдмæ фæстæты ’рбацыдысты цал- 
дæр лæджы милицæйы формæйы æмæ уыцы Трегубовыл æрхæцы- 
дысты. Фæстæдæр куыд сбæрæг, афтæмæй, дам, Украинæйы ахæс- 
тæттæй иуæй ралидзæг уыди, къазнайы æхцатæ давæг разынд... 
Уыцы азы фæззæг æмæ зымæджы адæм тыхтæй-амæлттæй ир- 
вæзтысты. Канд адæм нæ, фос дæр. Уæд Хуымæллæджы хъæуы, 
адæм цас уыд, бæхтæ дæр дзы уыйас уыди. Алы уынджы дæр са- 
рæзтой æртæ бæхдоны. Сæрды кæрон донджын Туацъæ дæр хус 
кæнын райдыдта, кæрдæг фаг нал уыд, бæхтæ сæ фыртыхстæй уасы- 
дысты æмæ уасыдысты. Кæмæндæрты ма уæд хъæмпынсæр хæ- 
дзæрттæ уыд. Бæхты тæригъæдмæ кæсын сæ бон куы нал уыд, уæд 
уыцы хъæмпынсæртæ райхæлдтой. Уыдон хæрд куы фесты, уæд 
дæлæсыхы хистæр гæс Цæгæраты Дзибо бæхты иумæ сæмбырд кодта 
æмæ сæ Туацъæмæ куывддоны дæле стыр дзыхъхъаумæ ныттардта, 
202 

уым ма зайæгхалы муртæ уыд, фæлæ цасы фаг уыдысты... Абон 
дæр ма уыцы бæхты стджытæ рахауынц хуым кæнгæйæ. 
Адæм уæд фæразондæр уыдысты. Райсомæй-иу чи галуæрдо- 
ны, чи бæхуæрдоны быдыры куыстмæ ацыдысты, æцæг-иу хатгай 
уыдонæй искæйы мардæй æрбаластой, æххормагæн-иу нал бафæ- 
рæзтой, сæ хъарутæ-иу сæ ныууагьтой. 
Мæныл уæд авд азы йеддæмæ нæ цыд. Иу зымæгон бон ме 
’мгар лæппу Гæбæгкаты Коляимæ нæ дуармæ уазал бандоныл бад- 
тыстæм. Ныр уыцы Коля уæлæсыхаг баци, фæлæ уæд иу сыхы 
цардыстæм, иумæ хъомыл кодтам. Бадæм, цыдæр ныхæстæ кæ- 
нæм. Уалынмæ нæ сыхæгты абадгæ чызг Дзыго иу гыццыл голлаг 
йе ’ккойы æрбахæссы. Базыдтам æй: хуыскъæлтæм ацыд Цæлыч- 
чы быдырмæ. Ныр мит уары, тымыгъ хæссы. Æз æм бауæндыд- 
тæн, Дзыго, зæгъын, фæйнæ хуыскъæлы-ма нын ратт. Кæнæ ис- 
тæуыл тыхст уыдис, кæнæ фæллад, фæлæ йын мæ къæйныхдзинад 
йæ тъæнгтæ ацагъта. Уыцы æнæдзургæйæ голлаг йе уæхсчытæй 
райста, митыл æй æрæвæрдта, йæ къухтæ йæ комытæфæй ахъарм 
кодта, голладжы ком райхæлдта, дыууæ салд хуыскъæлы дзы систа 
æмæ сæ махыл фехста. Иу дзы ме ’мбалы тæккæ ныхыл ауад, фæ- 
сур ис, ахауд æмæ митыл ратул-батул байдыдта цъæхахст кæнгæ. 
Æз дæр мæхицæн фæтарстæн æмæ мидæмæ балыгътæн... Адæм 
фырæххормагæй тынг мæстыгæр систы. 
Уымæй æртæ-цыппар боны рауад, афтæ та изæрырдæм Забейы 
тигъыл лæууæм. Кæсæм, æмæ уæртæ Цæлыччы ’рдыгæй галуæр- 
дон узгæ-узгæ ’рбацæуы, йæ фæстæ адæм сæргуыбырæй цæуынц. 
Уый Дзыгойы мардæй æрбаластой, хуыскъæл уидзынмæ та ацыд 
æмæ Донлæсæнты ахаудта. 
Иу зымæгон бон мæн дæр не ’рвадæлты хистæр лæппутæй иу - 
Тугьан - дзоныгъы сæвæрдта, цом, дам, мах дæр быдырмæ хуыс- 
къæлтæм. Фæлæ йæм фырæххормагæй цас хъарутæ уыдис, æрдæг- 
фæндагыл мæ нал фæрæзта, раргьæвта мæ дзоныгьæй, иуцасдæр 
йæ фæдыл фезгъордтон, стæй размæ митыл бахаудтæн. Уæртæ ныр 
хæлд куыройы къултæ кæм дзыназынц Хуымæллæджыдоны был, 
уырдыгæй фæстæмæ раздæхтыстæм. Мах хуызæттæ уæд хъæуы бирæ 
уыд, фæлæ ма ныфсæй цардыстæм, фидæныл нæ зæрдæ дардтам 
æмæ нын уый нæ фæдзæгъæл. 
1934 азы уалдзæджы мыггаджы нартхор иумæ дæр нæ уыд, стæй 
дын иу бон кæсæм, æмæ хъæусоветы æмæ колхозы бæрнон кус- 
джытæ уынгты зилынц. Хæдзæрттæй кæмæн иу, кæмæн та дыууæ 
качаны нартхор байуæрстой, йæ бинонтæ æмæ йæ зæхх кæмæн 
куыд фылдæр æмæ стырдæр уыд, уымæ гæсгæ. Абон дæр ма мæ 
цæстытыл мæ мады сагьæсæйдзаг цæстытæ уайынц, зыбыты иунæг 
гага дæр дзы куы ахæрæм, уымæй тарсти. Сагьд сæ куы фестæм, 
нæ армытъæпæнтæ æмæ нæ дзыппытæ куы ныццагьтам æмæ мæ 
мады куы бауырныдта, иу гага дæр дзы нал баззад æнæсагъдæй, 
зæгьгæ, уæд нын цæхæрадоны кæрон ног пысыратæ ’ртыдта, йæ 
рыст армытъæпæнты нын сæ ставдкъæртджын цæххимæ сæууæр- 
203 

ста. Мах сæм хæрынмæ куы фæлæбурдтам, уæд йæхæдæг та кæуын 
райдыдта. Уыцы бонæй фæстæмæ-иу арæх цæхæрадонмæ ацыд, 
нартхоры алы бын дæр-иу басгæрста, исчи кæд гагатæй скъахта, 
зæгьгæ, уый бæрæг кодта. 
Фесгуыхтысты уыцы фæззæг нæ хъæуы быдыртæ. Колхоз фæл- 
лойы бонтæн радта бирæ хор. Мах хæдзарæй уæд æрмæст нæ мад 
куыста, фæлæ нын æрбаластой æхсæз уæрдоны нартхор, иу уæр- 
доны дзаг картоф, цалдæр ведрайы - мыд... 
Адæм сæхиуыл фæхæцыдысты. Фæлæ ма абон дæр уыцы æххор- 
маг аз сæ зæрдæты уæззау мысинагæй баззадис. 
Радзырдта ыæ Гугкаты Батыр 
ТЕТТЫРМАЗТЫ ДЫРГЪДОН 
Хуымæллæгмæ хохы адæмы фыццæгтимæ æрлыгьдысты Тет- 
тырмазты ’фсымæртæ Темырыхъо æмæ Дидыг дæр. Сарæзтой уал 
рæстæгмæйы хæдзар, стæй та уирагдурæй цæугæдоныл самадтой 
куырой, уыцы уирагдур та бæхуæрдæттыл ластой Теркæй, уый уыди 
сæ бынатæй 4-5 километры æддæдæр. Уыцы дурæй сыгътой чъыр, 
абон дæр ма чъыр афтæ судзынц Дыгургомы, бæлвырддæр та Сын- 
дзыхъæуы, æмæ уыцы чъырæй сыгъдæгдæр нæй. Сæ куырой зыл- 
дис æртæ фыдыл, сахатмæ лæвæрдта иу тоны бæрц нартхор æмæ 
мæнæуы таргомау ссад. 
Теттырмазты ’фсымæртæ ма ссæдз гектары хай райстой цæу- 
гæдоны дыууæ фарс дæр, ссыгъдæг æй кодтой хъæды бæлæстæй 
æмæ къуындзихтæй. Бæлæсты ставд хъæдтæ иу ран самадтой, 
къуындзихтыл арт фендзæрстой, йæ фæнык ын ныххæлиу кодтой. 
Темырыхъо уыдис бæрзонд, хæрзконд лæг, ахуыргонд, уыдис 
бирæ бæстæты, хорз зонгæтæ дзы скодта, уæлдайдæр та Францы. 
Ам иухатт йæ хæлæрттæн радзырдта, дард Хуымæллæджы дыргь- 
дон кæй садзы, уый, тынг хъæздыг зæхх дзы кæй ис. Уæд ын уыдон 
загътой: 
- Кæд ахæм зæххыл садзыс дыргъдон, уæд æй мах номыл схон 
æмæ дын махæй, цавæр зæгьай, ахæм бæлæстæ... 
Сразы Темырыхъо, æмæ йын уæд уыдон æвзаргæ фæткъуы æмæ 
кæрдойы талатæ радтой, алкæцыйæн дæр уымæл зæххы сæ уидæгтæ 
бабастой, афтæмæй, æмæ йæ поезды сбадын кодтой. Мæскуыйæ 
ссæуын та йæхæдæг бацархайдта. Æртыккаг аз уыцы бæлæстæ Хуы- 
мæллæджы зæххыл тынг фесгуыхтысты, уæлдайдæр кæрдотæ. 
Францмæ дзы йæ хæлæрттæн дæр арвыста. Уыдонæн сæхимæ хæр- 
зад, донджын, фæлæ гыццылтæ уыдысты. Хуымæллæгæй æрвыст 
кæрдотæ та литрбанкæйы йæстæ. Тынг сыл фæдис кодтой, пис- 
мойы Темырыхъойæн æппæлыдысты, шампайнаджы фæстæ, дам, 
хорз сты хæрынмæ. Афæдзы фæстæ та сæхæдæг бæрæггæнæг æрба- 
цыдысты. Фæдис, фæцинтæ кодтой Темырыхъойы кæрдотыл æмæ 
æрцыдысты ахæм хатдзæгмæ: ам, Хуымæллæджы зæхх, Францы 
зæххæй бирæ хъæздыгдæр у, уæлдæф - сыгъдæгдæр. Фæткъуытæ 
204 

дæр фесгуыхтысты, хуындысты «бæмбæг», кæннод «хъуылыг» фæт- 
къуытæ, йæ фæрстæ æрттиваг, рæсугъд, сырх-сырхид, армы нæ 
цыдысты. Дæ хъусмæ фæткъуы схæсс, бацæгъд æй, æмæ-иу йæ 
хуылфы æппытæ дзæгъ-дзæгъ систой. Мæнæ цыма дæ дзыппы 
лыстæг æхцатæ сты, уыйау. 
Уыцы дыргьдоны бын дидинæг æмæ алыхуызон рæсугьд кæр- 
дæгæй нæ зынд. Францæгтæ мыггаг семæ ’рбаластой, таугæ дæр 
сæ сæхæдæг бакодтой: сырхытæ, урсытæ, буртæ. Уыцы æмхуызо- 
нæй-иу сзадысты. Фæткъуытæ-иу уыцы кæрдæгмæ хаудтой, цъæр- 
рæмыхст дæр-иу нæ фесты, уыцы рæсугъдæй-иу баззадысты, фæлæ- 
иу иу иннæуыл куы ауадис æрхаугæйæ, уæд-иу дыууæ дихы фесты, 
мыггæгтæ-иу алырдæмты апырх сты. 
Дидинджытæ-иу куы ракалдтой, кæрдæг-иу æнахуыр цъæх- 
цъæхидæй æмвæтæнæгæй куы сзад, хуры тынтæ-иу бæлæсты ’хсæн- 
ты куы ’ркастысты, уæд-иу уыцы фæзуат æгасæй дæр аргъауы бы- 
наты хуызæн цæхæртæ скалдта. Ардæм-иу адæм кæсынмæ цыдыс- 
ты сæумæрайсом хурыскасты, стæй та фæссихор хурныгуылды 
афон. Уыцафон-иу дыргьдон уæлдæй рæсугъддæр уыди. 
Теттырмазтæ фæлмæн адæм уыдысты, рæдау. Мидæмæ-иу кæй 
æрбауагьтой дыргьдон æмæ дидинджытæ хæстæгмæ фенынмæ, уыдо- 
нæн-иу ныффæдзæхстой, цæмæй къахвæндагæй иуварс ма хизой, 
бæлæсты бын сын-иу хъæдын стъолтыл дыргьтæ æрæвæрдтой хæ- 
рисбæласы уисæйбыд гыццыл дæргъæццон чыргъæдты, мидæмæ- 
иу чи не ’рбакуымдта, уыдонæн та-иу кауыл æрцауыгьтой ахæм 
чыргьæдтæ фæткъуытæ æмæ кæрдотимæ. Уымæ гæсгæ уыцы дыргь- 
донмæ хуымæллæггаг лæппутæ давæг никуы цыдысты. Дидинджы- 
тæй иутæ сæрды райдиан, иннæтæ та-иу фæззæджы ракалдтой, 
суанг-иу фыццаг мит куы æруарыд, уæддæр ма-иу уырдыг лæууы- 
дысты. Мит-иу бæзджын куы не ’рбадт, уæд-иу афтæ зындис, цыма 
зæххы бынæй алыхуызон ахорæнтæ схъардтой, цалдæр раны-иу мит 
кæм сырх уыдис, кæм - бур, дидинджыты хуыз æвдыста. 
Теттырмазтæ сæ дидинджытæ дæр хæлæг никæмæн кодтой, сæ 
цурты-иу скъоламæ чи цыд, уыцы сывæллæтты-иу æрбауагътой, 
цас уæ хъæуы, уыйбæрц æртонут, зæгъгæ. Уыдон сæ-иу сæ ахуыр- 
гæнджытæн лæварæн хастой. Хæсты размæйы азты-иу хъæумæ исты 
зынаргъ уазджытæ куы ’рцыдис, уæд-иу сæхи дзыхæй загътой: 
— Ницы уæ курæм, æрмæст нын Теттырмазты дыргъдон фе- 
нын кæнут. Æгас Уæрæсейы кæй кой айхъуыст, уыцы дзæнæты 
бынат æнæ фенгæ Хуымæллæгæй куыд хъуамæ аздæхæм? 
Уазджытæй дæр Теттырмазтæ никуы стыхстысты. Уый нæ, фæлæ 
ма сæ-иу буц дæр скодтой, хæдзармæ хæйттæ дæр-иу дзы уыдис. 
Фæлæ иухатт сæ фæрныг цард фæцудыдта, цы Хуыцау сæ рал- 
гьыста, уый ничи зоны. Уыцы заман адæмыл халер дыууæ хатты 
фæзындис, фыццаг хатт Теттырмазты иувæрсты ацыд, дыккаг хатт 
уыдоныл дæр нæ бацауæрста. Уæдмæ æртиссæдз адæймаджы бæрц 
систы бинонтæ: сæ лæппутæн чындзæхсæвтæ скодтой, цот сын 
рацыд. Низ сæм куы бахæццæ, уæд мæлын байдыдтой. Абон - иу, 
205 

райсом - иннæ. Иу хистæр, иннæ - æнахъом сывæллон. Темы- 
рыхъо йæхæдæг куы фæрынчын æмæ куы бамбæрста, нал сдзæбæх 
уыдзæн, уый, уæд йæ кæстæртæм бадзырдта æмæ сын загъта: 
- Мæ хъуыддаг хорз нæу... Теттырмазты уæлмæрд дарддæр 
ахæццæ кæнут. Мæхи мын-иу астæуæй баныгæнут... 
Лæппутæ сæ хистæры ныхас бамбæрстой æмæ уайтагъд дыргь- 
доны кæрон стыр зæппадз сарæзтой. Мæнæ цыма уымæ ’нхъæлмæ 
каст, уыйау Темырыхъо фæззæджы хурбонтæй иуы фæтыхст. Рай- 
сомæй раджы йæ лæппутæм æмæ чындзытæм бадзырдта, лæппутæ 
йæ фæйнæ фарс æрбадтысты, чындзытæ — лæууыдысты. Чындзы- 
тæн загьта: «Ацæут æмæ мын нæ фæткъуытæ, кæрдотæ æмæ дидин- 
джытæй æрбахæссут». Ныстуантæ сын скодта: кæрæдзийы уарзут, 
дыргьдон бахъахъхъæнут. Уый фæстæ сывæллæттæм бадзырдта - 
байуæрста сын, чындзытæ цы ’рбахастой, уыдон. 
Æмæ ууыл йæ уд систа. 
Зæппадзы йæ бавæрдтой. Æгас хъæу дæр æм фæстаг фæндараст 
зæгъынмæ ’рцыдысты. 
Темырыхъойы фæстæ бинонтæ цагьды фесты, йæ ингæны алы- 
варс ног ингæнтæ фылдæрæй-фылдæр кодтой. Теттырмазты уæл- 
мæрдæй йæ зонынц абон дæр ма, зæппадз абон дæр ма уым ис, 
æрмæст ын хæсты рæстæг къулбадæг лæппутæ йæ дзуар топпæй 
æхстой æмæ афæлдæхт. 
Теттырмазтæй ма хæсты размæ баззад цалдæр сылгоймаджы, 
æмæ сæ хистæр ныккатай кодта: 
- Махыл дæр исты куы ’рцæуа, уæд нæ бынтæ, нæ дыргъдон 
кæмæн баззайдзæн, хæсгæ лæппу уæддæр райсæм, кæннод нæ 
мыггаг сæфы... 
Ирон лæппу агуырдтой хæссынмæ, фæлæ сын ничи сразы, æмæ 
уæд иу уырыссаг сидзæр лæппумæ фæкомкоммæ сты, йæ ном Ваня. 
Уый æртынæм азæй иуы ардæм сæфтыд, цард Брутæй Хуымæл- 
лæджы ’хсæн. Уым уыцы æххормаг азты бирæ хуыскъæл æрзад, 
уый уæд мæгуыр адæмы ирвæзæн хос уыди. Уыцы Ваня дæр-иу 
æрбацыд фæткъуытæ курынмæ, иннæ лæппутæ-иу давгæ кодтой, 
уый та - кургæ, йæ мадимæ мæгуыргур зылди. Теттырмазты зæр- 
дæмæ фæцыд, фæтæригьæд ын кодтой æмæ иу бон сæ хистæр æмæ 
ма чындзытæй чидæр хъæуыхицауæй бидаркæ ракуырдтой æмæ 
Санаты разъездмæ ныццыдысты, уыцы мæгуыр сылгоймаджы 
ссардтой, ныллæгъстæ йын кодтой, дæ лæппуйы нын ратт, мах æй 
хæсдзыстæм, дæуæн ма уæртæ ноджыдæр цыппар сывæллоны куы 
ис, ацы тыхст заман сæ куыдæй схæссынмæ хъавыс. Бирæ радзур- 
бадзуры фæстæ сылгоймаг сразы. Иуныхасæй, Теттырмазты бирæ 
бынтæ уыцы Ваняйæн баззадысты, æцæг сæ уый дæр хайыр нæ 
федта. 
Коллективизацийы рæстæг Теттырмазты бирæ агьуыстытæм дæр 
фæкомкоммæ сты, байстой сын сæ, æмæ ус йæ зæрдæйæ амард. 
Куырой колхозæн радтой, сæ хæдзæртты сын фæйнæгфадæн цехтæ 
сарæзтой, сæ бындзытæ дæр колхозæн бахъуыдысты. Ваняйæн хъæу- 
206 

астæу хæдзар балхæдтой, дыргьдонæн хицау нал уыд, æнæзылдæй 
заууатмæ ’рцыдис. 
Ваня слæг, ракуырдта гуырдзиаг чызджы, уый дæр хæсгæ чызг 
уыди Дыдартæн. Æртæ лæппуйы сын райгуырди, фæлæ уæдмæ хæст 
’райдыдта, Ваня фронтмæ ацыд æмæ æнæ къахæй сыздæхт. Мæгуыр 
цард кодтой æмæ уæд кæйдæр уынаффæмæ гæсгæ Астæуккаг Азимæ 
афтыдысты. Куыройæ ма къултæ баззад, зæппадз æмæ ма уæл- 
мæрды цалдæр ингæны бæрæг дарынц. Хæсты рæстæг нæхи хъæук- 
кæгтæ Заманхъулы хъæдмæ суг ласынмæ нал уæндыдысты æмæ 
Теттырмазты дыргъдоны бæлæстæ сугæн фæкалдтой, нæ сыл ауæр- 
стой салдæттæ дæр. Йæ бынаты æрцардысты, Хуссар Ирæй чи 
ралыгъд, уыцы адæм. 
Афтæ Хуымæллæджы кæддæры сыгъдæгзæрдæ, фæллойуарзаг 
æмæ кадджын Теттырмазтæн сæ фæд фесæфт. 
Радзырдта йæ Дулаты Жорсе 
УЫД НÆ ХЪÆУЫ АРГЪУАН 
Æз æй не ’рæййæфтон, уымæн æмæ райгуырдтæн йæ фехæл- 
дæй æхсæз азы фæстæдæр. Фæлæ-иу мæ мад йæ кой арæх ракодта, 
уый мысинæгтæм гæсгæ йæ æз дæр фæсаууонмæ бауарзтон, - куыд 
рæсугьд уыд, цытæ дзы-иу уыд, уыдон-иу мæнæн дæр мæ цæсты- 
тыл ауадысты. Æцæг ма йын æрæййæфтон йæ зæронд бæрзонд 
систæ, æвæгæсæгæй чи баззад, уыцы кæрт, æмæ уымæн йæ фаллаг 
кæрон хæлд аргъуаны дуртæй амад хъæуы рынчындоны ныллæг 
агъуыстытæ. 
Рынчындонæн дзы уыдис цæхæрадон дæр. Иухатт нал фæлæу- 
уыдыстæм æмæ æз мæ сыхаг лæппутæ Бедойты Саукуыдз, Бо- 
рыхъуаты Юрик æмæ Калоты Тимохæимæ сисы хуынчъытæй иуы 
тыхтæй-амæлттæй бабырыдыстæм. Куыддæр фæйнæ харбызы 
æртыдтам, афтæ нæ сæ бонгæс Дулаты Быца расырдта. Æз ме 
’мгæрттæй, æвæццæгæн, цæрдæгдæр уыдтæн, сисы хуынчъы фæтъы- 
стон мæ сæр, раирвæзтæн, фæлæ уыдоны æрцахста, байста сын сæ. 
Мæнæн дæр мæ фарсыл нæ бахæцыд. Нæ кæрты кауын дуар 
мæ фæдыл ахгæдтон, мæ харбыз нæ кæрдобæласы бын стъолыл 
авæрдтон, мæхæдæг мидæмæ мæ мадмæ базгъордтон, зæгъын, мæ- 
хицæй йын раппæлон. Фæстæмæ кæртмæ куы рацыдыстæм, уæд 
кæсын - æмæ харбыз зæххыл лыстæг пырхæй. Цы йыл андзæвыд, 
чи йæ ратылдта, хæйрæгæй базонæд. Мæ мад куы мæнмæ ’рбакæ- 
сы, куы харбызмæ: 
- Кæм дын уыди? 
Зæгъын, аргьуаны кæртæй у. 
Уый мæм хæстæг æрбацыд, ме уæхскыл мын йæ къух æрæвæрдта 
æмæ ’нкъардæй загьта: 
- Макуыуал бацу уырдæм. Уырдыгæй цы рахæссай, уый ни- 
куы никæмæн батайдзæн. Дæхи хъахъхъæн уыцы кæрты æвзæр 
митæй... 
207 

- Уый диссаджы рæсугъд аргъуан уыди, мах-иу, сыхы чыз- 
джытæ, сæумæрайсом уым балæууыдыстæм, - йе ’взонджы бонтæ- 
иу мысыд мæ мад. - Сауджын-иу дæргьæй-дæргъмæ асин аргьуа- 
ны сисыл банцой кодта, йæ цъуппыл-иу балæууыд, æмæ та-иу 
дзæнгæрджыты рæсугъд зæлланг райхъуыст, æгас хъæу дæр-иу æй 
фехъуыста. Уайтагъд-иу кæрт базмæлыд. Алы хуыцаубон дæр-иу 
искæйы чындзæхсæвæй ардæм бæхтыл æрбаластой лæппу æмæ 
чызджы, мах-иу, цы уыдыстæм, уымæй цæстытæ фестадыстæм, 
уымæ кæсынæй хуыздæр нæм ницы каст. 
Сауджын-иу сыл саргьуыдта, стæй сæ-иу радыгай фарста: 
- Дæхи фæндон у? 
Мидбылты-иу бахудтысты, сæ сæртæ-иу батылдтой, æмæ-иу 
сын уæд сæ къухтæ кæрæдзиуыл æрæвæрдта, урс хæцъилæй-иу сын 
сæ ’рбатыхта... Никуы мæ ферох уыдзæн уыцы ныв... Иу хатт мын 
нæ сыхаг Туаты Бист уыцы рæстæг йæ къухæй фæстейæ ме уæхс- 
кыл бандзæвыд, куы йæм скастæн хæрдмæ, уæд мæм фæлмæн йæ 
мидбылты бахудт: 
- Дæу дæр фæнды чындзы цæуын? 
Уый иннæ чызджытæм дæр фехъуыст, кæрæдзимæ бакастыс- 
тæм, ныппыррыччытæ кодтам æмæ уырдыгæй ралыгъдыстæм... 
- Фæнды уæ, фæнды, - нæ фæдыл ма худгæйæ дзырдта Бист... 
Ацы ныхæсты фæстæ мæ мад ныхъхъус, хъуыдыты аныгьуылд, 
бынтондæр æрæнкъард. Æз æй нæ тагъд кодтон, зыдтон, дарддæр 
цы уыдис, уый. Мæ мад æмæ мæ фыд иу сыхы схъомыл сты, се 
’хсæн фондз хæдзары йеддæмæ нæ уыд, фистæгæй йæ скодтой йæ 
чындздзон дзаумæтты, æцæг аргьуаны кæртмæ сæ къах нæ бавæрд- 
той, уымæн æмæ уæдмæ уый хæлд æрцыд. Мæ ныййарджытæ иумæ 
дыууæ азы йеддæмæ нæ фæцардысты, уæдмæ хæст райдыдта... 
- Уæд ма аргьуан йæ бынаты куы уыдаид, - арæх-иу дзырдта 
мæ мад, ~ уæд ын уым цырагь куы ссыгътаин, куы йын скуывта- 
ин, уæд ын, уырны мæ, ницы уыдаид. Фæлæ йæ зон: Хуыцау ис 
æмæ, аргьуан чи фехæлдта, уыдонæн нæ ныббарста. Зоныс, цы 
сыл æрцыдис, цытæ бавзæрстой, уый? 
Æз уыдæттæ уæд нæма зыдтон. 
- Сæ разамонæг мæнæ нæ сыхаг Бицо уыдис (халджытæн сæ 
нæмттæ баивтон. - Д.Д.). Аргьуанæй дур дурыл цы бон нал баз- 
зад, уыцы бон фырцинæй тынг банызтой, уæлæсыхы Кцойты куы- 
ройы малмæ сæхи найынмæ ацыдысты. Куыройы фыд Бицойы 
йæхимæ баласта, йæ къах ын дыууæ дихы фæкодта. Алыг ын æй 
кодтой йæ уæраджы сæрмæ. Дыууæ лæдзæджы æнцой цыдис. Йæ 
иунæг фырт та дзæгьæл гæрахæй фæмард. Хæст мах онг куы схæццæ, 
уæд сæм салдæттæ æхсæвиуат кодтой, сæ топпытæ къулæнцой 
æвæрд, афтæмæй дзы иумæ лæппу бавнæлдта, æмæ нæмыг йæ тæккæ 
сæрыл сæмбæлд. Уæд алы ныхæстæ кодтой. Чи загъта, хъуамæ, 
дам, фронтмæ ацыдаид æмæ йæхицæн уымæн афтæ бакодта, ин- 
нæтæ та... Хуыцауы арæзт хъуыддаг, дам, уыд. Бицо рынчынæй 
мæлын нæ фæрæзта, дæлæсыхаг дæсныйы дæр æм скодтой, фæлæ 
208 

ницы. Иу райсом æй йæ хуыссæны мардæй баййæфтой, йæ дзыхы 
- сапон тыхтъыстæй, фæхуыдуг ис. 
Иннæ халæг та фалæсыхаг, фæскомцæдисонты раздзог Дыбыл 
уыди. Хæст куы райдыдта, уæд йæхи суртæгæнæг скодта, ахауд-иу 
зæххыл, зырзырæг ыл-иу бахæцыд. Уæд нæм уырыссаг военком 
уыдис, уый йын йæ уыцы митыл не ’ууæндыдис æмæ та-иу афтæ: 
- А почему во рту пены нет? 
Аирвæзти Дыбыл хæстæй, фæлæ йыл ам цыдæр æбæрæг низ 
æртыхст, сыстын æй нал бауагъта, дон ын нуазынмæ ссæдз азы 
бæрц йæ сынтæгмæ фæхастой. 
Æртыккаг халæг Биса аргъуаны бакомкоммæ уыцы дурæй йæ- 
хицæн дыууæуæладзыгон хæдзар сарæзта. Куыддæр æй арæзт фæци, 
афтæ йæ милицæйы бричкæйы бæхтæ ахастой, рахауди æмæ йæ 
син асаста. Уый руаджы йæ хæстмæ нæ акодтой, фæлæ сахъатæй 
фæцард. Йæ цотæй иу дæр нæ фæрæстмæ, æнæгъдау цард кодтой, 
æрыгонæй амардысты. Хæдзар дзæгьæлæй баззад, ныххæлæттаг ис, 
уый дæхæдæг уыныс... 
Иннæ халджытæн дæр сæ хъысмæт бирæ хуыздæр нæ рауад, иу 
дæр сæ рæствæндаг нæ фæци. 
Хуыцау тæригъæддзинад нæ бары... 
Мæ мады ацы мысинæгтæ мæнæй никуы рох кодтой, мæ зæрдæ 
мын агайдтой, æмæ сфæлдыстадон куыст куы равзæрстон, районы 
газеты уацхæссæг куы сдæн, уæд сфæнд кодтон нæ хъæуы аргьуаны 
хъысмæт хицæн уацауы равдисын. Суанг ма йын сæрмагонд пълан 
дæр сарæзтон: æрмæг кæм агурдзынæн, кæцы архивты фæбаддзынæн, 
чи ма йæ хъуыды кæны, уыдонæй кæй ныхас ныффысдзынæн... 
Райдыдтон аргьуаны бынатæй. Зæгьын, фенон, цы ма дзы баз- 
зад, ивгъуыдыл цы дзура, ахæмæй. Кæртмæ бацæуæны районы 
æхсæнадон хæлцы разамынд сарæзтой хæдзары дзаумæттæ уæйгæ- 
нæн дукани. Уырдыгæй фыццагдæр чи рацыд, уыцы сылгоймад- 
жы ныхасмæ баурæдтон: 
- Ам кæддæр аргьуан уыдис, уый зоныс? 
Мæ фарста йын æнæнхъæлæджы уыд, бирæ мæм фæкаст, стæй 
дын афтæ: 
- Мæнæ йæ дæуæй хъусын... 
Æмæ дæлæ худгæ араст. 
Иннæ, нæхи хъæуккаг зонгæ нæлгоймаг, йæ къухы рудзынджы 
авг, афтæмæй йæ æрурæдтон. 
- Ам, дам, кæддæр аргъуан уыдис, цæмæн æй фехæлдтой, 
уымæн ницы зоныс? 
Нæ йæ бамбæрстон, мæ фарста йын хъыг уыд, æви йæ не ’вдæл- 
ди, фæлæ мын æнæрлæугæйæ загьта: 
- Æвæццæгæн æй хъуыдис халын æмæ йæ фехæлдтой. Уæдæ æз 
авг æлхæнынмæ хъуамæ уæлæ Беслæныхъæумæ ацыдаин? Арды- 
гæй ардæм цас æруайын хъæуы? Тынг хорз нын у. 
Уыцы ныхæстæ куыддæр загьта, афтæ нæ рæзты иу «Жигули» 
æрбатахт, йæ цалхы бынæй ставд хуыртæ фесхъиудтой æмæ авгыл 
14 Дауыраты Дамир 
209 

ралæууыдысты, уый базгъæлæнтæ, йæ къухы ма дзы иу гæбаз аз- 
зад. Нæлгоймаг æй ралгъыста, мæнмæ дæр мæсты каст æрбакодта 
æмæ фæстæмæ кæртмæ баздæхт. 
Æз мæхæдæг дæр йæ фæдыл бацыдтæн. Алы рæтты дзы хъæ- 
дæрмæг калд, шифертæ амад, æмбæрзæн агуыридуртæ, кæцæйдæр 
хуыйы хъыбылты хъыллист цæуы. Уæйгæнæг Хъуысаты Борик мын 
афтæ: 
- Хæрæндæттæй ардæм сæ уæлдæйттæ ласынц æмæ сæ уыдо- 
нæй хæссынц. 
Ме ’рбацыды сæр мын куы базыдта, уæд бахудти: 
- Æз ардæм Беслæныхъæуæй цæуын, уæхи хъæуккæгтæй ам 
кусын ничи комы. Нæ йæ зыдтон, ам аргьуан уыдис, уый æмæ 
фыццаг бон иу тæргæйттæгæнаг æлхæнæгимæ фæхыл дæн, адæмы 
астæу æй æлгьитгæ дæр ма ракодтон. Уырны дæ, уыцы изæр нæ- 
химæ куы араст дæн, уæд уæртæ уæ хъæуы астæу иу кæйдæр ма- 
шинæ сцавтон, йæ бампер ын ныцъцъæл ластон. Абон дæр æй нæ 
зонын, уый куыд рауадис, уый. Уæдæй фæстæмæ ардæм куы ’рцæ- 
уын, уæд Хуыцауæй хатыртæ ракурын... 
* * * 
Аргъуаны истори куыд райдыдта, уый базоныны охыл респуб- 
ликæйы сæйраг архивмæ дæр ацыдтæн. Уым цы ’рмæджытæ ссард- 
тон, уыдон куыд амонынц, уымæ гæсгæ нæ хъæуккæгтæм аргъуан 
саразыны фæнд сæвзæрд 1889 азы сæрды. Уый тыххæй адæм иумæйаг 
æмбырды уæд рæвзæрстой сæрмагонд къамис фондз лæгæй, - 
бæрнон лæгтæ сæ хуыдтой. Уыдон хъæубæстæмæ фæсидтысты, 
цæмæй, йæ бон кæмæн у, уыдонæй алчидæр радта фондз сомы 
сызгъæрин æхцайæ, бæх æмæ галтæ кæмæ ис, уыдон та сæрмагонд 
графикмæ гæсгæ ласой аразæн æрмæг, кæмæ не сты, уыдон та сæ 
къухты хъаруйæ архайой аразæн куыстыты фондз кусгæ боны. 
Къамисы уæнгтæ Кокайты Дзыртти, Азиаты Дрис, Æлбегаты 
Науырыз, Цæлойты Папофа æмæ Цæлойты Галицин ацыдысты 
Бетъырбухмæ æмæ сластой æхсæз дзæнгæрæджы, сæ алкæцыйы 
уæз - фæндзай дыууæ путы, стæй дзуары нывтæ æмæ алыхуызон 
мануфактурæ. Фæлæ Беслæныхъæуы æфсæнвæндаджы вагзалæй 
уыцы стыр уæзæгтæ се ’ппæт хъæумæ цæмæй æрластаиккой, уый 
нæ уыд, æмæ уæд сæрды райдайæнæй цалынмæ мит не ’руарыд, 
уæдмæ уым баззадысты, стæй сæрмагондæй стыр дзоныгь скодтой 
цалдæр бæхæн æмæ сæ æрластой. Уый уыд 1896 азы. 
Аразыны куыстытæн разамынд лæвæрдта Дзæхаты Тасолтан, 
æххуыс та йын кодтой æххуырст грекъаг специалисттæ. 
Мæнæ куыд фыста уыцы рæстæджы газеттæй иу: «Весной 1901 
года строительство церкви завершилось. Перед верующими жите- 
лями села встало во всей красе великолепное, громадное, с двумя 
позолоченными куполами, увенчанными серебряными крестами, 
здание Божьего храма... 
210 

Переступив порог храма, прихожанин оказывался в мире свя- 
тых. 20 июля 1901 года при стечении местных жителей и гостей из 
окрестных сёл началась церемония, посвящённая освящению но- 
вой церкви...» 
Фæстæдæр аргъуаны алыварс амад æрцыд бæрзонд сис, йæ 
кæрты йын ныссагътой дыргьбæлæстæ, халсартæ, неситæ, харбызтæ. 
Аргьуан йæ уындæй сфидауын кодта хъæу. Иæ кæрты йын сбæрæг 
кодтой хицæн бынат уæлмæрдæн хъæуы кадджындæр лæгтæн. 
Кæрæдзийы фæдыл дзы ныгæд æрцыдысты сауджын Æлдаттаты 
мыггагæй, аргьуаны раздæры старостæ Кокайты Суил, паддзахы 
æфсады капитан, Японы æмæ Фыццаг дунейон хæсты архайæг 
Æлдаттаты Андрей. Уый цырт ныр дæр ма уым ис, æдзæллаг 
уавæрмæ цæуы, хъæуы астæумæ йæ рахæссыныл нæдæр хъæуы хи- 
цауад, нæдæр йæ мыггаджы минæвæрттæ тыхсынц... 
Аргъуан фæлæууыд суанг 1934 азмæ... 
Мæнæ куыдæй æвдисы уыцы æнæхайыры сæрдыгон бон зынд- 
гонд журналист, хуымæллæггаг Къæбойты Мурат йæ уацауы: «Ар- 
гьуанхалджытæ дæргъæй-дæргъмæ асин къулмæ куы сарæзтой, 
хæрдмæ бырын æзраздæронæй куы райдыдтой, уæд сæм Дауыраты 
Дзиби балæбурдта: 
- Цы сфæнд кодтат уый? Худинаг уæм нæ кæсы? Уый нæ 
фыдæлты конд куы у, уый Хуымæллæджы фидауц куы у, уæд æй 
куыд халут? Хуыцау уын ма ныххатыр кæнæд, уыцы хъуыддаг куы 
саразат!.. 
Цыдæртæ ма зæгъынмæ хъавыд Дзиби, фæлæ йын цалдæр лæп- 
пуйы йæ цæнгтыл фæхæцыдысты æмæ йæ кæрты дуары æдде фæ- 
кодтой. 
Аргьуаны старостæ Хабæты Тæкка дæр халджыты мидæмæ нæ 
уагьта, мæ удæгасæй, дам, дзы иу дур дæр нæ раппардзыстут. Хъусæг 
æм нæ фæци. Æхсæвы йæм ахсынмæ ’рбацыдысты, алидзын ын бан- 
тыст, фæлæ йын æрцахстай йæ сиахс Цæлойты Темысойы, ды, дам, 
ын баххуыс кодтай. Æнаххос лæг дæс азы Сыбыры æрдаудта... 
Цыфæнды амаддзаг дæр йæ сæрæй райдайынц халын. Фæлæ 
чи сбырдзæн аргъуаны цъупмæ? Чи раппардзæн, уым цы дзуар 
(крест) ис, уый? 
Уæды рæстæг Хуымæллæджы царди нозтуарзаг, фæлæ дисса- 
джы дæсны зестыкуыстгæнæг уырыссаг лæппулæг Брусенцев 
Мишæ. Ведратæ æмæ тастæ кодта, хæдзæртты сæртæ зестæй 
æмбæрзта. Уый йæхи рафистæг кодта дзуар раппарынмæ, фæлæ 
дзæнгæрджыты фæзæй чысыл уæлдæр куы сбырыд, уæд фæстæмæ 
уыцы фæзмæ æрхауд æмæ йæ синтæ тынг ныццавта. 
Адæм бандзыг сты: «Цы кæнæм дарддæр?» 
Уалынмæ кæцæйдæр Къæбойты Мишæ фæзынд. Кæд ныллæг 
лæппулæг уыди, уæддæр æй домбай адæймагæй зыдтой хъæуы. 
Нартхорæй дзаг голлагыл, дам-иу дæндæгтæй ныххæцыд æмæ йæ 
фæстæрдæм йæ сæрты æппæрста. 
Уый сæхицæй асин æмæ даргь бæндæн цæгтæ тыхтæй æрхаста. 
Уыдонимæ дзæнгæрджыты фæзмæ ссыди æмæ асин куполмæ са- 
211 

рæзта. Схызти йыл уæлдæр, фехста бæндæн уæлæмæ, æмæ аргъуа- 
ны цъуппыл куы фæфидар, уæд йæ къухтыл æртутæ кодта æмæ 
дзуары цур балæууыд, тыххæй-фыдæй йæ разылдта æмæ йæ бынмæ 
расхуыста... 
Адæм ныххор-хор кодтой. Бирæгь туджы уыидмæ тынгдæр куыд 
самидин вæййы, уыйау бирæтæ бынтон сцырен сты. Цалдæр лæп- 
пуйы ма суадысты дзæнгæрджыты фæзмæ. Семæ стыр даргъ рæ- 
хыс схастой æмæ йæ куыддæртæй егьаудæр куполыл бабастой. 
Æрхæцыдысты рæхысыл ардыд адæм: Æлбегаты Цицо, Бедой- 
ты Хъасай, Давид, Æндре æмæ Дзиба, Туаты Дзыццыл, йæ фырттæ 
Бист æмæ Барис, Дыдарты Дзиби, Алыксандр æмæ ма ноджыдæр 
къорд лæджы. Хъæргæнгæ ахæц-ахæц кæнынц, фæлæ купол змæлгæ 
дæр нæ фæкодта. 
Ныууагътой се ’нæпайда куыст. Сæрфынц сæ хид, хъуыды кæ- 
нынц, куыдæй йæ рафæлдахой, ууыл. 
- Трактыр!.. - æвиппайды, йæ рухс хъуыдыйыл цингæнгæ, ных 
армытъæпæнæй ныкъкъæрцц кодта халджытæй иу. 
- Трактыр!.. Трактыр!.. - схор-хор кодтой иннæтæ дæр. 
Арвыстой лæппутæй кæйдæр, æмæ сахаты ’рдæджы фæстæ 
Æлбегаты Поцкæ тракторæй æрбацыд. Бабастой йыл рæхыс, æмæ 
ахæцыд Поцкæ. Купол не змæлы. Цæлхытæ зæхх змæнтынц, ма- 
шинæ тыххъæр кæны, йæ фæздæг адæмы цæстытæ хæры. Ацыд-иу 
фæстæмæ, стæй та-иу уыциу тъæпп размæ акодта. Нал бафæрæзта 
аргьуаны купол ахæм тыхæн ныхмæ лæууын, ныхъхъæрзыдта æмæ 
æвæндонæй ракъул. Иу тъæпп ма - æмæ гыбар-гыбур æмæ богъ- 
богьгæнгæ рафæлдæхт. Зæххыл йæ тъæпп фæцыд. Иучысыл ма 
атылд, стæи цыма адæймаг уыд, уыйау ныззыр-зыр кодта æмæ 
’рæнцад... Йæ риссаг зæлланг ма абон дæр мæ хъусты зæлы... 
Куыд дзурынц, афтæмæй аргьуаны къултæ цы агуыридурæй 
амад уыдысты, уыдонæй хъæугæрон сарæзтой абана, фæлæ дзы 
адæм ницы хайыр федтой; сарæзтой дзы колхозы скълæдтæ Дзгойты 
Хъырымы хæдзары бакомкоммæ, фæлæ сæ хор нæ лæууыд, цавæр- 
дæр æбæрæг тых æй уырдæм нæ уагьта...» 
* * * 
Ды дæхицæн цы хатдзæгтæ скодтай, уый нæ зонын, мæ кæсæг, 
фæлæ мæнмæ афтæ кæсы: абоны онг ма нын уыцы аргъуан куы 
баззадаид, æмæ уæды рæстæджы адæм Хуыцауыл куыд æууæнды- 
дысты, афтæ мах дæр куы æууæндиккам, уæд, æвæццæгæн, удæй 
сыгьдæгдæр уаиккам, кæрæдзийы фылдæр уарзиккам. Цалдæр азы 
размæ нæ хуыздæр лæппутæй иу Безаты Георгийы фырт Олег бæргæ 
сфæнд кодта ног аргьуан саразын, хъæуы астæу ын бынат дæр ма 
равзæрста, фæлæ йын, хъыгагæн, æгъатыр низ йæхиуыл фæтых. 
Иутæ дзурынц, уый, дам, нын Хуыцау нæ кæддæры рæдыд нæ 
бары, иннæтæ ууыл не ’ууæндынц... 
212 

ОКТЯБРЬ ÆМÆ РЕВОЛЮЦИ 
Кæцыдæр аз мæ иу сæрдыгон райсом мæ фыдыфсымæр Барис 
йæ фарсмæ галуæрдоны сæвæрдта æмæ быдыры суадæтты цурмæ 
хуыскъæлтæ къахынмæ ацыдыстæм. Фæстæмæ здæхгæйæ нæ хъæуы 
кæройнаг уынджы нæ размæ фæцис не ’рвадæлты чызг Венерæ, 
Майрæмыхъуаты чындз. Йæ хъæбысы мæ ’рбакодта æмæ загъта: 
- Мæнæ ма кæдæй-уæдæй мæ сырхсæр гыццыл æфсымæры 
федтон! Рахизут-ма нæм, сымах сбуц кæныны фаг мæ рæбыны 
кæд истытæ разынид... 
Хæдзары йын баййæфтам йæ дыууæ тиуы, мæнæй бирæ хистæр 
лæппуты. Æз фыццаг цæуыл фæдис кодтон, уый сæ хуызыл: тынг 
æнгæстæ уыдысты, тынгдæр та сын фæдис кодтон се ’нахуыр нæмт- 
тыл: Октябрь æмæ Революци. Мæхинымæр сæм бахæлæг кодтон, 
цымыдисæй сæм кастæн. Чи сыл сæвæрдта ахæм нæмттæ, уый 
тыххæй мын фæстæдæр сæ хо Нинæ радзырдта: 
- Æртынæм азты парти бынæттон бæрнон кусджытæн бабар 
кодта, цæмæй ноггуырд сывæллæттыл æвæрой, ног царды чи фæ- 
зынд, ахæм пролетарон нæмттæ - дугæн æвдисæнтæ... 
Майрæмыхъуатæ сын сæ фаззæтты цинæй «нæ» зæгъын нæ ба- 
фæрæзтой... 
Ууыл азтæ рацыд, æз уæдмæ хистæркъласон сдæн æмæ мæ скъо- 
лайы разамынд снысан кодтой кæстæр кълæстæй иуы ногдзаутæн 
раздзогæй, уый, дам, дын фæскомцæдисон фæдзæхст у. Семæ цы 
кусын, уый тыххæй мæ ахуыры азы кæрон дзуапп дæттын хъуыд 
æмæ 7-æм ноябры, ома Октябры революцийы бон, сфæнд кодтон 
мæ ногдзаутæн Майрæмыхъуаты фаззæттимæ фембæлд саразын. 
Мæхицæй хуымæтæджы хъал уыдтæн, мæнæ, зæгъын, цы хорз ма- 
дзал ссардтон, мæ цæстытыл уадис, Октябрь æмæ Революци гыц- 
цыл лæппутæ æмæ чызджытæн нæ бæстæйы стырдæр æмæ кад- 
джындæр бæрæгбоны тыххæй куыд æхсызгон æмæ сæрыстырæй 
дзурдзысты, уый. Уæлдайдæр та сæ нæмтты фæзынды тыххæй. 
Нæ мын сразы сты, сæ цæстытæ мæм сдзагьултæ кодтой. Фы- 
дæнхъæл æмæ сæргуыбырæй куы раздæхтæн, уæд мæ фæсте Ве- 
нерæ раййæфта, æрсабыртæ мæ кодта, дæ дзыхæй дæр, дам, æй 
макуы суадз, фæлæ мæ тиутæ сæ нæмттæ нæ уарзынц, баивиккой 
сæ, фæлæ сын хъæусоветы уый ской кæнын дæр нæ уадзынц. Цæ- 
мæндæр абоны хицауадмæ хæрам сты, цæмæн, уый дæ нырма ни- 
цæмæн хъæуы зонын, искуы йæ фехъусдзынæ... 
Фехъуыстон æй. Цæвиттон, дыууæ бæллæхы æрцыдис хæдза- 
рыл. Фыццаг 1937 азы. Уæд-иу колхозонты иу хай къуыригæйттæ 
æхсæвиуат кодтой хъæугæрон колхозы быдырон станы Цæлыччы 
обæуттæй иуы дæллаг фарс. Иу æмбисæхсæв уырдæм фаззæтты 
фыд Алиханмæ фæхабарчындæуыд, дæ иуæндæсмæйдзыд чызг, дам, 
цыдæр кодта æвиппайды, йæ уд систа, мæнæ ныр рацу, райсом æй 
баныгæнын хъæуы... 
Колхозы сæрдар æй нæ рауагъта, æмæ Алихан кæйдæрты цур 
йæхи нæ баурæдта æмæ йæ хъуыр-хъуыр фехъуыст: 
213 

- Диссаг уæм нæ кæсы?.. Бынтондæр нæ æфсондзы бын куыд 
фæкодтой!.. 
Боныцъæхтыл оргæнты кусджытæ йæ уæлхъус алæууыдысты... 
Дыккаг æфхæрд фаззæттæ баййæфтой 1941 азы. Сæ мад Уæлга 
дæсны уыд фæндырæй цæгъдынмæ, арæх æй рахон-бахон кодтой 
куывдтæ æмæ чындзæхсæвтæм. Фыдыбæстæйы Стыр хæст куы рай- 
дыдта, уæд æй уымæн йе ’ртыккаг бон чидæр банымыгьта, махыл, 
дам, сау бонтæ скодта, Уæлга та, дам, уæртæ сæ кæрты астæу бады 
æмæ æнцад йæхицæн фæндырæй цæгьды, кæд æргом знаг нæу, 
уæд, дам, цæуыл афтæ тынг цин кæны... 
Милицæйы кусджытæ Майрæмыхъуаты кауын дуар мидæмæ 
бафæлдæхтой, йæ фæндыр ын зæххыл ныццавтой, йæхицæн ын 
йæ цæнгтыл фæхæцыдысты, немæ, дам, дæ кæнæм, кæм хъæуы, 
уым, дам, дæ æрфæрсдзысты. Лæппутæ сæ мады сæрыл рахæцы- 
дысты æмæ уыдоныл дæр цæфтæ æруад. Уæдмæ сæ уынæрмæ сыхы 
иннæ устытæ ’рбакалдысты, хабар куы бамбæрстой, уæд мили- 
цæйы кусджытæн ныллæгъстæ кодтой, Уæлга, дам, къуырма хæс- 
сы, хæсты хабар нæма зоны, нæма йын æй схъæр кодтам... 
Ныууагьтой йæ, фæлæ йын йæ фæндыр ахастой. Уæдæй фæс- 
тæмæ, дам, Уæлга æндæр фæндыр йæ къухмæ райсын дæр нал 
бакуымдта... 
Æз ма-иу Майрæмыхъуаты фаззæттимæ къорд хатты сæмбæлд- 
тæн æмæ сæм се ’цæг нæмттæй сдзургæ никуы никæй фехъуыстон, 
иуы дзы хуыдтой Октя, иннæйы та - Валуц. Ныр уæлæуыл нал 
сты, фæлæ мæ дзæбæх сыхæгтæм - Гугкаты Хæчъатæм - исты 
дард ранæй уазджытæ куы сæмбæлы, уæд сын уый нæ хъæуæй бирæ 
феппæлы, стæй æрæджиау йæ ныхас фæвæййы ахæм фарстайæ: 
- Сымах зонут, Октябры Революци Бетъырбухы нæ, фæлæ 
Хуымæллæджы кадджын зæххыл ныгæд æрцыдис, уый?.. 
Хуыцау йæ зонæг, уазджытæ цы ахъуыды кæнынц, фæлæ Хæчъа 
нал фæлæууы æмæ сын Майрæмыхъуаты бинонты хъысмæты тых- 
хæй радзуры. 
Æз сæ æрæджы нæ хъæуы астæу зæронд уæлмæрды бабæрæг 
кодтон. Кæддæр сæрыстыр æмæ разæнгардæй зæллангæнæг нæмттæ 
кæуыл сæвæрдтой, уыцы фаззæтты ингæнтæ фæндагмæ хæстæг сты, 
сæ дыууæйы æхсæн ис сæ фыд Алиханы цырт дæр, æцæг уымæн 
йæ ингæн афтид у, сыбираг уазал ахæстонæй йæ райгуырæн хæ- 
дзармæ нал сыздæхт... 
Згæхæрд æфсæйнаг дуарыл мидæмæ куы бахæцыдтæн, уæд 
цыртыты сæрмæ фыдæлтыккон акъаци бæласы цъуппыл халæтты 
бал сæ цъæлхъæрæй бæстæ сæ сæрыл систой, стæй ныппæррæст 
кодтой æмæ уæлмæрды арфы сæхицæн æндæр бынат агурæг атах- 
тысты. Кæнæ сын ме ’рбацыд фæхъыг, кæнæ та, æвæццæгæн, загь- 
той, цæй æмæ йæ мæрдтимæ иунæгæй бауадзæм, уæд та ма сæм 
кæрæдзийæн исты сусæггаг зæгъинæгтæ ис... 
Хуымæллæг, 2014 аз, мартьи 
214 

ТУАЦЪÆ МА НÆ МЫСИНÆГТЫ БАЗЗАДИС 
Нæ хъæуы хуссарварс Дудараты станцæйы цурæй суанг Кæр- 
дзыны онг нæ зæххытæ хастой уыцы æнахуыр ном — Туацъæ. Æз, 
ацы рæнхъытæ фысгæйæ, ногæй æркастæн Абайты Васойы арæзт 
прон-уырыссаг дзырдуатмæ, зæгъын, уæддæр уыцы дзырд цы амо- 
ны. Мæнæ куыд фыст ис йæ 411-æм фарсыл: «Туацъæ - низкое 
болотистое место, поросшее камышом». Уыцы быдыртæн ма ныр 
баззад æрмæст сæ ном, нæдæр ма дзы цъымаратæ фендзынæ, нæ- 
дæр хъамылтæ, нæдæр суадæттæ. 
Цы ’рцыдис, уагæры, цы фесты, цы хуызæн уыдысты сæ рæс- 
тæджы? Нымад хистæртæ ма сæ хъуыды кæнынц, кæстæртæн уыцы 
фарстатæн сæ бон дзуапп раттын нæу. Æз мæхæдæг дæр уыцы 
быдырты астæу хастон рæз, хæсты фæстæйы азты мæ мæгуыр, фæлæ 
хъæлдзæг сабидуг уым арвыстон, рæсугьд мысинагæй мын базза- 
дысты. Мæ дзæбæх хистæр, дзæнæтыбадинаг Дулаты Жорæ та сæ 
мæнæй хуыздæр хъуыды кодта, йæ зæрдыл сæ куыдæй бадардта, 
йæ цæстытыл ма куыдæй уайынц, уыдæттæ мын къорд азы размæ 
радзырдта æмæ мын уæдæй нырмæ мæ диктофоны фыстæй фæлæу- 
уыдысты. Мæнæ сты ныр: 
- Ацы быдырты махæн диссаджы хъæздыг хуымзæххытæ уыдис. 
Нырма уал азы фæстæ ууыл чи баууæнддзæн, фæлæ-иу ам зымæг- 
зымæджы дæргъы дæр хызтысты колхозы фос дæр æмæ адæмы 
фос дæр. Суадæттæ дзы бирæ уыд, иу белгом-иу ныкъкъах æмæ-иу 
дзы дон фемæхст. Цыфæнды уазалы дæр сæлгæ нæ кодтой, æмæ 
дзы фос сæ зæрдæйы дзæбæхæн нызтой. Уыцы суадæтты былтыл 
тынг бæзджынæй зади фæсал, хъамыл, хуыскъæл. Уыцы хуыскъæл 
сæрдæй-зымæгæй къахтой, адæм æй сæхæдæг дæр хордтой, фосæн 
дæр æй лæвæрдтой. Хос-иу сцæттæ кæнын кæмæн нæ бантыст йæ 
хæдзары, уый фос дæр-иу миты сæр æххормагæй нæ баззадысты. 
Ардæм сæ-иу ратæр, æмæ-иу изæр æфсæстæй раздæхтысты сæхæ- 
дæг. Уыцы азты сын тас уыдис æрмæстдæр уымы цыппаркъахыг 
бирæгътæй, ныр та фосæн тас у æрмæст дыкъахыг бирæгътæй, æгæр 
арæх кæнын байдыдтой. 
«Къæбиц» ма йæ хуыдтой Туацъæйы адæм сæхи астæу. Æмæ дзы 
уæвгæ цы нæ зади? Уæртæ ма Кæсæбиты Митяйы дæр бафæрс, уый 
уæд сæрдарæй куыста. Мæнæу, нартхор нæмыгæн дæр æмæ сило- 
сæн дæр, картоф, суанг ма пырындз дæр. Митя къарейæгты кæ- 
цæйдæр æрбахуыдта æмæ уыдон Ирыстоны зæххыл пырындзæппæты 
разæй махмæ байтыдтой. Уыцы пырындзы хуымтæ уынæг ардæм 
цыдысты алырдыгæй. Гъе ахæм хъæздыг Туацъæ нæм уыдис. 
Фæлæ Хрущёвы заман хицауадыл сæ Хуыцау рахатт, сæ сæрты 
иу æвирхъау фæнд фæкуыси æмæ ныллæууыдысты, Туацъæ, дам, 
бахус хъæуы. Хъуамæ, дам, дзы æрмæст нартхор зайа. Йæ астæу 
ын фæтæн даргь къанæуттæ скъахтой, æмæ гуыргæ дæттæ уырдæм 
алыгьдысты. Ууыл нæ ахъуыды кодтой, сæрдæй-зымæгæй дзы-иу 
цы бæзджын кæрдæг, цы бирæ дидинджытæ, цы фæсал, цы хъа- 
мылтæ, цы хуыскъæлтæ зади, уыдон дзы нал зайдзысты. 
215 

Хъамылты астæу рæзыдысты донхæрис бæлæстæ, æмæ дæ кæд 
кау бийын хъуыд, уæд, табуафси, уырдæм ныццу гыццыл фæрæтимæ, 
уистæ дзы ныццæгьд дæхи фаг, слас сæ. Ничи дæ хъыгдæрдта. 
Уæртæ Цъæхилты Микъала колхозæн дæр æмæ адæмæн дæр 
уыдонæн сæ лыстæгдæртæй, сæ цъæхснагдæртæй чыргъæдтæ быд- 
та, хæцæнджынтæ æмæ æнæ хæцæнджынтæ. Тынг рæсугъд-иу уыды- 
сты: тымбылтæ, дæргьæццæттæ. Нæртхортонæнты-иу сылгоймæгтæ, 
цæмæй сæм Микъалайы быд чыргъæдтæ æрхауа, уымæ бæллыды- 
сты. Ныр та ахæм чыргьæдтæм нæ колхоз хохрæбын хъæутæм ис- 
кæйы арвиты, туджы аргьæй сæ ’лхæнынц, кæнæ сæ баивынц 
нартхор, картоф, кæнæ ссадæй... 
Уыцы быдыртæй рæсугъддæр æрдз быдыры Ирыстоны иу ран 
дæр нæ уыдис махæй суанг Бехъаны цады онг. Сæ иу хай æфсæн- 
вæндаджы фале уыд, æмæ нæ хицауад æрхъуыды кодтой замманай 
æфсон знаггад ракæнынмæ: дард нæм сты, цæмæн нæ хъæуынц, 
æнæуи дæр нæм фаг ис æмæ сæ Къостайыхъæуæн радтой, уыдон 
дзы хуытæн фермæтæ ацъапп ластой æмæ уайтагъд сæ цыргь бы- 
рынчъытæй æвæджиауы кæрдæг сфæйлыдтой, фаджысы обæуттæ 
дзы сбирæ сты. 
Уым-иу цы хосгæрдæнтæ æрзад, уый диссаг уыд! Кæрд æмæ 
лас, кæрд æмæ лас. Дæлæ-иу Санаты разъезды онг дæргъæй- 
дæргьмæ цъынатæ рарæнхъ сты, сæ цъуппытыл-иу цалдæргай цæр- 
гæстæ бадтысты, сау бырынчъытæ сын, цыма сæ тызмæг хицæут- 
тæ уыдысты, уыйау. Схъæр сыл кæн, æмæ-иу сæ базырты дзæхст- 
дзæхст уæртæ хъæуы кæройнаг уынгмæ хъуысыд, сæ къæхтыл-иу 
хосы хæлттæ систой æмæ-иу сын куы феуæгьд сты уæлдæфы, уæд- 
иу цыма хуры тынтæ згъæлдис зæхмæ. Уæд-иу адæймагмæ дуне 
ноджы рæсугъддæр касти. 
Фæрæдыдысты уæд нæ хъæубæстæ, тынг фæрæдыдысты, сæ 
уæды хицæуттæм кæй байхъуыстой, Туацъæйы сæрыл кæй нæ ра- 
хæцыдысты, уымæй. Чи зоны сæ уæд фæрсæг дæр нæ фæци. Цы 
ма ис абон уым? Акъацийы тæлмытæ дзы ныссагътой кæддæр мит 
уромынмæ, æмæ уыдон дæр нал сты, ныццæгьдын сæ кодтой. Æгæр- 
мæгуыр дзы хур бон хортауæгæн аууон бынат дæр нал вæййы... 
* * * 
Нæ хъæубæсты адæм Туацъæйы хицæн бынæттæн фырбуцæй 
радтой сæхи æрымысгæ фæлмæн нæмттæ. Сæ ран кæм уыдис, сæ 
фæзуат цас ахста, сæ æрдзон уавæр цавæр уыдис, цытæ дзы задис, 
уымæ гæсгæ сæ хуыдтой. Уыдон мын ацы æрмæгыл кусгæйæ зæр- 
диагæй ранымадта Дзгойты Аслæнбег (Асæпп): 
— Нæ хъæуы бакомкоммæ уыдис æфсæнвæндаджы разъезд, 
хуыдтой йæ «Дударовск». Уырдæм цæугæйæ фæндагæн йæ рахиз- 
фарс уыдысты «Цъымаратæ», лæгæн-иу йæ къæхты бын зæхх змæ- 
лыди. Уырдыгæй гыццыл дæлдæр ныууай нæ кувæндоны ’рдæм 
æмæ дын-иу суадоны доны æнæ бауайгæ нæ уыд, уый та «Даргъ- 
216 

донуайæн» хуынди: тæвд бон-иу уым бæгъæввадæй æрлæуу, æмæ- 
иу дæ къæхты фæллад фæцыдæр, дæхицæн-иу удыбæстæ скодтаис. 
Йæ фарсмæ чысыл фалдæр - «Горджы суадон», стæй уым дæ- 
лæмæ суанг Хъахъхъæдуры онг кæрæдзийы фæдыл æндæр хъуыст- 
гонд бынæттæ: «Къузмайы будкæ», «Дермецыкк», «Тæлмытæ», 
«Бицойы къуым», «Хъыхырманы цæхæрадон», «Федыры хъæууат», 
«Кæсæбиты кувæндон», «Сауджыны зæхх», «Дыргъдонмæ ныу- 
уайæн»... 
Иу сæрдыгон бон ам фæзынд Хæмæты суадон дæр. Уый та 
афтæ уыд. Колхозы комбайнертæй мæнæугæрдæнты кæцыдæр бон 
социалистон ерысы фæуæлахиз уæлæсыхаг Бзарты Хæмæт. Фæс- 
сихор уый йæ комбайн куы баурæдта, уæд æм цалынмæ зилгæ 
кодта, расæрф-басæрф, уæдмæ хуымы кæрон хæрис бæласы бын 
амбырд сты иннæ быдырдзаутæ, æмæ колхозы уæды æрыгон сæр- 
дар Колыты Хаджи фæндон бахаста: 
- Цæй æмæ Хæмæты номыл иу суадон ракъахæм... 
Фæлæбурдтой сæ белтæм, йæ алыварс ын æнæхъуаджы кæр- 
дæджытæ стыдтой, лæгъз уирагдуртæ дзы æрывæрдтой. Уайтагъд 
ног суадоны æхцон хæл-хæл райхъуысти, иннæ суадæтты доныл 
бафтыд. Хæмæт куы ’рбацыд, уæд ын фæарфæтæ кодтой, стæй 
йыл йæхæдæг фæллад æмæ хидæйдзæгтæй ныддæлгом, фыццаг дзы 
йæхæдæг суагьта йæ дойны. Абон уыцы суадон дæр бахус... 
* * * 
Мæнæ куыд мысы уæды азты Туацъæйы мæ раздæры ахуыргæ- 
нæг Бызыккаты Гиуæрги та: 
- Ам-иу суадæттæ райдыдтой Дудараты станцæмæ фæндаджы 
цур, сæ хæл-хæл-иу хъуысыд, куыд дæлæмæ сыл-иу æндæр гуыргæ 
дæттæ дæр бафтыд, къанау-иу æрдæгмæ донæй байдзаг, йæ фæтæн 
къултыл-иу зад алыхуызон хъулон кæрдæджытæ æмæ дидинджытæ, 
фæззæг-иу сæ сæрмæ хъамылтæ куы бахус сты, уæд-иу сæ астæу- 
тыл æрсастысты, сæ бур сæртæ-иу уылæнтыл андзæвыдысты, уыдон 
сæ-иу уызтой, адæймаджы-иу удæнцой хъуыдытыл æфтыдтой. Дон 
уыд цæссыгау сыгъдæг, хъулон лыстæг дуртæ-иу æрттывтой йæ 
хуылфы. 
Æз-иу ам бабызтыл цуан суадæтты фыццаг гуырæны цур рай- 
дыдтон. Мæ размæ-иу стахтысты, гæрах - æмæ та-иу донмæ ’рхауд- 
та, кæнæ та-иу хæрисбæлæсты тасаг къалиутыл ауындзæгæй аззад 
доны сæрмæ. Бацу æмæ йæ æрис. Иу хатт дзы хъæддаг хуы дæр 
амардтон. Кæрдзыны хъæдæй фæцахуыр, Дударæты станцæйы чи 
цард, уыцы Туаты кæртмæ, æз æй бахъахъхъæдтон, бахстон æй, 
уый фæцудыдта, лидзынмæ фæцис, фæлæ суадонæн йæ тæккæ ас- 
тæу афæлдæхт. Абон дæр ма мæ цæстытыл уайы, йæ туг ын цæр- 
дæг æмæ змæлаг уылæнтæ дæлæрдæм куыд скъæфтой, уый... Ам 
бирæ уыд рувæстæ æмæ тæрхъустæ дæр. 
217 

* * * 
Æз дæр, мæнæ ацы рæнхъытæ фыссæг, бирæ уарзтон Туацъæ. 
Горæтæй-иу куы ’рцыдтæн, уæд-иу æнæмæнг уыцы быдыртæ ба- 
бæрæг кодтон, ма фæллад-иу дзы ссыд, битъынайы куыристæ-иу 
дзы мæ машинæйы гуыффæйы байдзаг кодтон, стæй алыхуызон 
дидинджытæ æмæ кæрдæджытæ, мæ сыхæгтыл-иу сæ байуæрстон. 
Сæйрагдæр та мæн ацы суадæттæ разæнгард кодтой сфæлдыстадмæ, 
уæлтæмæны базыртæ мыл-иу базад сæ цуры. 
Уымы суадæтты был бадгæйæ цы æмдзæвгæтæ ныффыстон, 
уыдонæй иу бакæсут: 
Ныссабыр ис фсеззыгон быдыр... 
Ксес-ма, куыд дардмæ хъуысы хъсер: 
- Гъе-гъе, гъе-гъей-й!.. 
Ныппсеррæст кæны фаллоз цсергсес, 
Цыма йсе дымгсе систа зсеххсей, 
Æрбады даргъ цъынайы ссер. 
Фсендаджы был стсехы халон, 
Ыстсехы сырддонцъиуты бал. 
Мсе цурты — сыффытт æмсе ф ’ аууон. 
Æмсе та ног æгуыппсегдзинад... 
Æрмсест ма хъамылты зыр-зыр, 
Æрмсест ма суадсетты сыр-сыр... 
* * * 
Абон мын Туацъæ мæ сабыр царды нæ фаг кæны, æз æнæ уымæй 
дзæвгар фæмæгуырдæр дæн. Мæн æмæ мын мæ хъæубæстæйы уыцы 
алæмæты æрдзы хъæбысæй чи фæцух кодта, уæлдайдæр суадæтты 
дзæнæтон сæр-сæрæй, уыдон уал азы фæстæ дæр ма мæ фæндиаг 
куы фæуиккой, уæд сыл цытæ ’рцæуид, уый мæхи уд йеддæмæ 
ничи зоны... 
Уый мæнæн мæ удлæууæн бынат уыдис... 
ЦÆЛОЙТЫ РÆСУГЬД 
Ивгъуыд æнусы 90-æм азты райдиан æз нæ республикæйы 
Журналистты уæды цæдисы фæндонмæ гæсгæ сфæлдыстадон бал- 
цы ацыдтæн дард Сиримæ. Абон уым мидбæстон хæст цæуы, кæрæ- 
дзийы дзы марынц æмæ стигьынц, сабыр цард дзы хæлы, фæлæ 
уæд æз уым ме ’мбæлттимæ федтон рæсугъд æмæ райдзаст горæттæ 
æмæ хъæутæ, уазæгуарзон æмæ мидбылты худаг адæмы, махыл тынг 
бацин кодтой уымы цæрæг ирæттæ, нæ цыды сæр тынгдæр уыдон 
уыдысты. 
218 

Иу æхсæв æнафоны ацы бæстæйы 
сæйраг горæт Дамаскы рухс уынгтæй 
иуы тезгъо кодтам. Нæ фысымты хис- 
тæр Æлбегаты Азæмæт æмæ æз - ра- 
зæй, нæ иннæ ’мбæлттæ - фæстейы. 
Фарста мæ Ирыстоны хабæрттæй, 
Мæскуыйæ, Горбачёвы рацарæзт куыд 
цæуы, уыдæттæй. Æз, куыд арæхстæн, 
афтæ йын дзуапп лæвæрдтон. Азæмæт 
исдуг ныхъхъус, йæхи хъуыдыты 
аныгьуылд, иучысыл мæ аразæй æмæ 
æнæнхъæлæджы райхъуыст йæ зарын: 
— Æмбисонд æрбауай, 
Цæлойтæн сæ рæсугъд, гъей, 
Мсе уд мын фæхаста 
Дæ бакаст, дæ бахудт, гъей... 
Æз мæ мидбынаты сагьдауæй баз- Цæлойты Изетæ 
задтæн, фæстейы мæ ме ’мбæлццон Гокъоты Хадзымурат æрбай- 
йæфта, уыцы æнæдзургæйæ кæрæдзимæ бакастыстæм. Дис, цин 
æмæ сæрыстырдзинадæй байдзаг сты нæ цæстытæ æмæ зæрдæтæ. 
Зæлыдысты ирон лирикон зарæджы уæздан ныхæстæ æцæгæлон 
горæты астæу, стаудтой æнæсайд уарзондзинады æмæ дыууæ уды 
сыгъдæг æнкъарæнтæ. 
Уæдмæ, æвæццæгæн, Азæмæт бафиппайдта, йæ фарсмæ кæй 
нал дæн, уый, йæ зарæг æрдæгыл фæуагьта, фæстæмæ нæм ра- 
зылд, нæ цурмæ æрыздæхт, æмæ нын нæ уавæр куы бамбæрста, 
уæд зæхмæ нымдзаст æмæ загъта: 
- Ирыстон мæ зæрдыл куы ’рбалæууы, уæд арæх ацы зарæг 
ныззарын... Иу-ссæдз азы размæ мын уырдыгæй йæ пластинкæ 
’рбарвыстой, тагъд баихсийдзæн, фæлæ та нал фæлæууын, ногæй 
æмæ та йæ ногæй сæвæрын. Мæ фыдæлты зæххыл мæ балæууын 
кæны мæ бæллицты, базыртæ мыл базайы, мæ цæстытыл нæ хæхтæ 
æмæ нæ ирон сылгоймæгтæ ауайынц. Уыдонимæ Цæлойты чызг 
дæр. Хæстæгмæ уæ йæ ничи зыдта, ничи федта?.. Æцæг уыдис ахæм 
зарæджы аккаг рæсугъд?.. 
Мах та Хадзымуратимæ кæрæдзимæ бакастыстæм, ахæм æнæн- 
хъæлæджы фарстатæм нæм, хъыгагæн, дзуæппытæ нæ разынд: нæ йæ 
зыдтам, нæ иу дæр æй нæдæр хæстæгмæ федта, нæдæр дардмæ, кæй- 
дæр загьдау, æз ууыл хъуыды дæр никуы акодтон, æрмæст зыдтон, 
уыцы зарæг Туаты Дауыты пьесæ «Пæсæйы фæндон»-ы кæй ис, уый. 
Ууыл азтæ рацыд. Дамаскы уыцы ’хсæв мæ рох кæнын дæр ма 
райдыдта, фæлæ уæдмæ, мæ уыцы балцы тыххæй мæ чиныг джип- 
пы рауагьтон æмæ мæм уæдæй фæстæмæ нæ фембæлдтыты фар- 
статæ дæттын райдыдтой: чи уыдис Цæлойты рæсугьд, цавæр уыдис, 
цы кусæг, цæмæн ыл ис ахæм зарæг, уагæры цавæр рæсугьд уыдис... 
Уыцы фарстатæ мæхицæн дæр цымыдисаг систы... 
219 

Мæ хъæу Хуымæллæджы ацы мыггагæй къорд хæдзары ис, амы 
рагон цæрджытæ сты, æмæ афтæ ’нхъæл кæмæн уыдтæн, сæ рæ- 
сугъд хойы тыххæй мын æнæмæнг исты радзурдзысты, зæгъгæ, 
ахæмты-иу фарстон, фæлæ-иу уыдон дæр сæ сæртæ банкъуыстой, 
махæн дæр, дам, нæхицæн бæргæ æмбæлы уый зонын... 
Æмæ уæд иу райсом Дзæуджыхъæуы Дзанайты Иваны номыл 
уынджы бахостон хъуыстгонд аивадон архайæг Туаты Дауыты чызг 
Теминæйы дуар æмæ мæ уый кæд бынтон нæ, уæддæр иучысыл 
æцæгдзинад базонынмæ фæхæстæгдæр кодта. 
— Кæд ма исты зонын, уæд йæ фыццаг вариант хуындис Сала- 
маты рæсугьды зарæг, - загьта мын уый. - Мæ мад Любæйы ном 
дзы ссардта мæ фыд. Уыдис æрыдойнаг чызг, цыппар æфсымæры 
æмæ аст хойы кæстæр. Хотæн уыдис се ’ппæты рæсугъддæр. Йæ- 
хæдæг-иу куыд мысыди, афтæмæй революцийы размæ уыдысты 
хъæздыг æмæ кадджын хæдзарыл нымад, уыдис сæм цалдæр дука- 
нийы, дæлæ Кæрдзыныхъæуы цур Бехъаны цады алыварс зæххытæ 
дæр адонмæ хаудтой. Абоны онг ма Æрыдоны астæу сæ хæдзæрт- 
тæй иу рæстæджы тымыгътæн хæлын нæ бакуымдта, йæ къулыл 
ма, Саламатæ, зæгьгæ, бакæсæн дæр ис... 
Мæ фыдимæ кæрæдзийы тынг бирæ уарзтой. Дауыт куы фæзиан, 
уæд ын Туаты хистæртæ бар радтой, нырма, дам, æрыгон дæ æмæ 
æндæр амонд ссар, фæлæ уый не сразы... Гъе, æцæг ацы зарæджы 
Цæлойтæй цæмæн агæпп кодта, мæ мадæй рæсугьддæр чи разын- 
ди, мæ фыд йæ фæнд цæмæн аивта, уыдон дын нæ зæгьдзынæн. 
Нæ сæ зонын. Ацагур-ма, афæрс... 
Уыдтæн архивты, бабæрæг кодтон театралон æмæ литературон 
музейтæ, кастæн Дауытæн йæхи мысинæгтæ, йæ пьесæйыл куыд 
куыста, уый тыххæй, ныхас кодтон нæ Ирон театры зæронд артист- 
тæй кæимæдæртимæ... Уыцы зарæджы историйы тыххæй мын дзы 
ничи ницы радзырдта, никуы дзы ницы разынд. 
Фæлæ дзæгьæлы нæ фæзæгьынц, куы агурай, уæд æнæмæнг 
ссардзынæ, ’нхъæлмæ кæсынæн дæр фæразын хъæуы, зæгьгæ. 
Уыцы хъуыддагыл мæ къух ауигьынмæ куыд хъавыдтæн, афтæ мæ 
иу изæр телефонæй ныхасмæ ссардта Дзæуджыхъæуы педагогон 
институты ахуыргæнæг, хуымæллæггаг Цæлойты-Фидараты Риммæ: 
— Афтæ дзурынц, Дамир, дам, нын нæ мыггаджы рæсугъддæр 
чызджытæй иуыл цыдæр фыссинаг у... 
Ныфсы рухс мын ссыгъта мæ зæрдæйы арфы. 
— Рагацау дын æй зæгьон: уый уыд мæ фыды хистæр æфсымæ- 
ры чызг Изетæ, - райдыдта йæ ныхас, куы сæмбæлдыстæм, уæд 
Риммæ, - æз мæхæдæг дæр уый æрæджиау базыдтон, раздæр та 
йын, фæндзайæм азты райдиан, йæ зарæг фехъуыстон. Иу зымæ- 
гон изæр æй фыццаг хатт нæ хъæуы уазал клубы азарыд нæ ахуыр- 
гæнæг Æгайты Алыксандр, фæндырæй та йын цагьта нæ сыхаг 
Калоты чындз Минтæ. Абон дæр ма мæ цæстытыл уайы, уыцы 
æрдæгталынг залы бадæг адæм куыд сыстадысты æмæ сын къу- 
хæмдзæгьдæй куыд арфæ кодтой, уый. 
220 

Æз ма хорз хъуыды кæнын, нæ хистæртæ-иу куыд дис кодтой, 
уый, махæн, дам, нæ тъымы-тъымайы дæр Изетæйы хуызæн рæ- 
сугьд сылгоймаг нæма уыдис, уæдæ, дам, йæ мадырвадæлты ’рды- 
гæй дæр ахæм никæйы хъуыды кæнæм. Æрдз ын цы уынд æмæ цы 
конд ратта, уыдон ын раздæр маст æрхастой, фæстæдæр та - на- 
мыс. 
Цыппæрдæс азы йыл куы цыдис, уæд æй бауарзта Æлбегаты 
лæппу Митя - нæхи хъæуæй. Минæвæрттæ цалдæр хатты æрба- 
хызтысты Цæлойты къæсæртыл, æмæ-иу уал хатты зæрдæзæгьгæ 
дзуапп нæ райстой, афтæмæй аздæхтысты. Нæ мыггаджы хистæртæ 
йæ моймæ раттыны кой нæ уагьтой, Æлбегатæ та лæуд уыдысты 
æндæр фæндыл: 
- Ныр нын æй раттут, цалынмæ чынддзон чызг суа, уæдмæ 
уал Æлбегатæм хъомыл кæндзæн, стæй хъуыддаг йæхæдæг йæхи 
амондзæн... 
Махонтæ куы нæ разы кодтой, уæд иу фæссихор Изетæ йе ’мбал 
чызджытимæ хъæугæрон куыройы цурмæ æрыскъæфтæ тонынмæ 
куыд ацыд, афтæ йæ Æлбегаты лæппутæ бахъахъхъæдтой æмæ йæ 
аскъæфтой. Хъæу æмызмæлд сси. Чысыл ма бахъæуа, æмæ дыууæ 
мыггаджы кæрæдзимæ хæцæнгæрзтæ ма сисой, Хуыцау хорз, æмæ 
се ’хсæн куырыхон лæгтæ бацыдысты. 
Нæ хъæуы хистæртæ ма абон дæр хъуыды кæнынц уыцы Æлбе- 
гаты. Уыдис сын рагон цъæхсæр хæдзæрттæ Хуымæллæджы бæс- 
тастæу, фæлæ сыл æртынæм азты кулачы ном сæвæрдтой æмæ сын 
сæ фехæлдтой, фæстæдæр сæ радтой бынаты хъæусоветæн, стæй та 
сæ бынаты партийы райкомæн дыууæуæладзыгон самадтой, йæ 
кæрты йын сæвæрдтой Сталины цыртдзæвæн. Ныртæккæ уым ис 
сывæллæтты рæвдауæндон. 
Уыцы хæдзарвæндагæй абон ничиуал ис, Сыбырмæ сæ ахас- 
той, æрмæст сæ лæппу æмæ сæ чындзæн Ленинградмæ алидзын 
бантыст. 1941 азы Изетæ рацыд Ирыстонмæ. Уæдмæ сын лæппу 
райгуырд æмæ, дам, æй мæ хæстæджытæн фенын кæнон. Фæлæ 
уыцы бонтæй иуы райдыдта Фыдыбæстæйы Стыр хæст, æмæ йæ 
фæстæмæ уыцы тæссаг фæндагыл нал ауагътой. Йæ мой Митя уым 
иунæгæй баззад æмæ блокадæйы хъизæмæрттæ иууылдæр йæхи- 
уыл бавзæрста: хæст Невайы былæй куы адард, уæд æй Изетæ ный- 
йæфта низæфхæрдæй. Кæд ын ныййарæг зæххы уæлдæф исты ахъ- 
аз фæуид, зæгьгæ, ма йæ Хуымæллæгмæ бæргæ сласта, фæлæ иу 
бон йæ кайыстæм уазæгуаты ссыдысты, æмæ уым Цæлойты кæрты 
йæ уд систа... 
* * * 
Изетæ нал аздæхт, уым, дам, кæйдæр горæты иунæгæй куыд 
уыдзынæн, цы уыдзынæн, зæгъгæ, æмæ уымы квартирæ Дзæу- 
джыхъæумæ баивта, æрцард Маркусы уынджы 4-æм хæдзары. 
Уыцы рæстæг нæхи Ирон театры куыстой «Пæсæйы фæндон» 
сценæйы æрæвæрынмæ. Пьесæйы сæйраг хъайтартæй иу, колхозы 
221 

бригадир Æхсарбег, йе стыр æнкъарæнтæ æмæ йæ зæрдæйы судзгæ 
сагъæстæ йæ уарзон чызгæн хъуамæ раргом кæна, ивгъуыд æнус- 
тæй нæм чи æрхæццæ, уыцы адæмон зарæджы ныхæсты. Фæлæ 
уыдон ныр хъуамæ хауой кæддæры æрымысгæ зынæрвæссон, сæ- 
рыстыр чызг Пæсæмæ нæ, фæлæ, нæхæдæг кæй зонæм, æцæг уарз- 
ты аккаг чи у, абон Иры æппæтæй рæсугъддæрыл кæй нымайæм, 
ахæм нырыккон хуымæтæг æмæ уæздан сылгоймагмæ. 
Æз дын æй, Дамир, дзурын, мæхæдæг æй куыддæриддæрæй 
фехъуыстон, афтæ... Уæд, дам, зындгонд режиссер Тотраты Бесæ 
афтæ зæгьы, уæлæ, дам, æз цы хæдзары цæрын, уырдæм æрæджы 
кæцæйдæр слыгъд æнахуыр рæсугъд сылгоймаг, йæ мыггаг Цæ- 
лойтæй, мæйтæ æмæ, дам, хуртæ кæсынц йæ цæсгомæй, æз, дам, 
ахæм рæсугъды нæма федтон нæ горæты. Артисттыл сæ цымы- 
дисдзинад фæтых æмæ театры нæлгоймæгтæ цалдæрæй уыцы хæ- 
дзармæ ссыдысты, цыдæр æфсон ссардтой, афтæмæй, æмæ йын 
йæ дуар бахостой: 
- Нæ ирон сценæмæ-иу хъуамæ рацæуой мæнæ дæу хуызæн 
рæсугьд æмæ хæрзконд сылгоймæгтæ. Хонæм дæ нæ театрмæ. 
- Æз сæм бахудтæн, - фæстæдæр-иу арæх æрымысыд уыцы 
бон Изетæ, - фæлæ сын не сразы дæн, зæгьын, мæнæй уын цæй 
артист ис. 
Уымæй иуцасдæры фæстæ зындгонд аивадиртасæг Бæциаты 
Агуыдз спектакль «Пæсæйы фæндон»-ы тыххæй рецензи ныффы- 
ста: «Æмæ мæнæ айзæлыд Æхсарбеджы (арт. Баллаты Валодя) за- 
рæг - зæрдæйы хъæрзын Цæлойты рæсугъды тыххæй. Айзæлыд 
æмæ æппæтдæр уымæ хъусыныл фæци, булæмæргъ йæ диссаджы 
къуыззитт ныууагьта, хæххон суадæттæ сæ хæл-хæлæй фæхъус сты, 
хæрамдзинад кæмдæр аууоны бамбæхсти... Ахæм у æцæг уарзон- 
дзинады тых, ахæм домбай»... 
Æз ацы рæнхъытæ куы æрымысын, уæд та зæрдæ риуы сгу- 
ыпп-гуыпп кæны, сæрыстырдзинады æнкъарæнты суадон дзы сы- 
гуыры... 
Æвæццæгæн ма разына, ацы хабæрттæ бæлвырддæр чи зоны, 
исчи сæ, уæвæн ис, æмæ æндæрхуызы дæр фехъуыстаид. Афтæ 
дæр ма дзырдтой, зæгъгæ, дам, ма сæм æндæр рæсугъдты ном- 
хыгъд дæр уыдис, уыдонæй дæр кæмæдæрты уынæг ацыдысты, 
фæлæ уæддæр фæстагмæ æрлæууыдысты Бесæйы кандидатурæ- 
йыл. Тæригъæд ныхас зæгьын мæ нæ фæнды, фæлæ афтæ дæр 
айхъуыст, театры кусджытæй, дам, æй чидæр сусæгæй уарзы æмæ 
йын уыцы хуызы хъавыд йæ зæрдæ балхæнын. Нæ зонын, нæ 
зонын... Мæхиуыл азтæ куы рацыд, чысыл куы фæуæндагдæр дæн, 
уæд мæ фæндыд, уымæй йæ куы бафæрсин, зæгъгæ, фæлæ йæм 
мæ ныфс никуы бахастон æмæ уыцы сусæгдзинæдтæ йемæ йе 
’цæг дунемæ ахаста. 
Фæфæрсынц мæ, Изетæйæн Ленинграды фæстæ йæ дарддæры 
хъысмæт куыд рауади, уымæй. Æз ма хорз хъуыды кæнын, махæн 
нæхи хæдзарæй дыккаг хатт чындзы куыд цыдис, уый. Смой кодта 
222 

олгинскæйаг Борсæты Батырбегмæ. Уыцы бон æз уым мæхæдæг 
æвдисæн цы цæуæн уыдтæн, уый ма абон дæр мæ цæстытыл уайы. 
Чындзы хистæртæм куы ракодтой, уæд фынджы хистæр Гугкаты 
Бодзикка сыстад æмæ афтæ зæгъы, чындзæн, дам, ма йæ хызыл 
чысыл хæрдмæ схæцут, йæ цæсгом нæм равдисут. Лæмбынæг æм 
ныккаст, иуцасдæр æдзæмæй алæууыд, стæй куы ныддис кæнид: 
- Мæнæ цы рæсугьд у, мæнæ!.. 
Æмæ ууыл фæцудыдта, бæгæныйы къус йæ къухтæй æрхауд, 
уыцы уысм уым йæ уд систа. Дæ цæстытыл-ма ауайын кæн, уым 
уæд цытæ цыдаид, уый. Хæдзар сылгоймæгты цъæхахстæй бай- 
дзаг, чындз, мæгуыр, фæтарст, ныккуыдта æмæ бауадзыг, къухыл- 
хæцæг æмæ йын йе ’мдзуарджын йæ тæрттыл фæхæцыдысты, 
кæртмæ йæ раскъæфтой... 
Уыцы æвирхъау цау кæм æрцыд, уый мæнæн æмæ мæ кæстæр 
хо Майæйæн нæ хуыссæн уат уыдис, фæлæ мах уырдæм нал ба- 
куымдтам, нæ хуыссæнтæ ’ндæр ранмæ рахастам. Уымæй цалдæр 
боны фæстæ мæ ’мбисæхсæв мæ хо райхъал кодта, Бодзиккайы, 
дам, мæ фыны федтон. Зæгьын, цы хабар æрцыд, нырма йæ ныр 
куы баныгæдтой. Цыма, дам, нын нæ кæрты дуар æрбахоста æмæ 
афтæ зæгъы, мæ къæдзлæдзæг, дам, уæ тыргьтыл баззад, радав-ма 
мын æй... Æмæ ууыл æрбадæлдзæх. 
Мах уæд суанг боныцъæхтæм нал бафынæй стæм, стæй нæм 
нæ мад дыккаг уæладзыгмæ куы ссыди, уæд ын фыны тыххæй 
разырдтам. Уый цæхгæр фæзылд, тыргьтæм рауад, æмæ уым дуа- 
ры фæстæ уыцы лæдзæг æцæгæйдæр куы разынид. Схаста сын æй 
сæ хæдзармæ, уыдон уæлмæрдмæ ацыдысты æмæ йын æй йæ ин- 
гæны уæлхъус ныффæлдыстой. 
Ахæм дзурджытæ дæр уыдис, зæгъгæ, дам, уыцы чызгæрви- 
тæн бон Цæлойты кæрты цы цау æрцыдис, уымæ гæсгæ, кæд ис- 
тæуыл æууæндæм, уæд Изетæ йæ ног хæдзары æххæст амонд не 
ссардзæни. Иуты уый уырныдта, иннæты - нæ. Йæ уымы цар- 
дæй йæхæдæг нæдæр æппæлгæ искуы ракодта, нæдæр - фаугæ, 
æцæг уыцы рæсугьдæй баззад зæронды бонтæм, йæ урс-урсид 
сæр-иу адæмы астæу дардмæ зынди, нæ кæстæртæ-иу æдзух бæл- 
лыдысты йемæ уынджы атезгъо кæныныл, иууылдæр-иу уыдонмæ 
кастысты... 
Авторæй. Æз ын ныхас кодтон йæ раздæры сыхæгтимæ дæр. 
Æндæр дис нæ кæнынц абон дæр ма, йæ мой Батырбег, дам, дзы 
куыд сæрыстыр уыд, ууыл. Арæх-иу систа Цæлойты рæсугъды 
зарæг, уарзæгой цæстытæй-иу æм касти, æмæ-иу уæд Изетæ бын- 
тондæр ныфсæрмытæ. Уымæн йæхи дзыхæй никуы схаудта, адæ- 
мон чи сси, уыцы зарæг æм цы бар дары, уый, æцæг цалдæр 
хатты радзырдта, Пæсæйы роль чи хъазыд, уыцы Туменаты Еленæ 
йæм иу хатт уынæг куыд ссыдис, уый тыххæй. Цымыдисаг у, йæ 
рæсугъддзинадæй йын йæ сыхæгтæ куыд пайда кодтой, уый. Зæ- 
гьæм, иухатт сæ сæ хæдзары сæртæ ивын хъуыд, йæ зестытæ сызгæ, 
фæхуынчъытæ сты, æмæ къæвдайы дон царæй бынмæ мызти. Го- 
223 

рæты хицауад сын зæрдæ æвæрдтой сæ баиывыныл, хъуыддагæй 
та ницы арæзтой. Æмæ уæд хæдзары сылгоймæгтæ Изетæйы ар- 
выстой, зыдтой йæ, уымæн йæ цæстыты цæхæрмæ хицауады зæр- 
дæтæ кæй æрфæлмæн уыдзысты, уый. Æцæгдæр афтæ рауади, цал- 
дæр боны фæстæ сæм кусджыты къорд æрбарвыстой... Иу хатт та 
сæ сыхæгты лæппу æфсæнвæндаджы вагзалы, кæцæйдæр нæм чи 
ссыд, ахæм адæймаджы фæнадта, æрцахстой йæ. Уæд та Изе- 
тæйы нæлгоймæгтæ акодтой семæ уымы милицæйы хицау Гати- 
ты Хатъумæ, ныллæгьстæ, дам, ын кæнæм, æмæ уыцы æнæзонд 
сидзæры ма бафхæрой. 
Уый сын загъта: 
- Мæнæ йын ацы рæсугъд сылгоймаджы хатыр кæнын, æн- 
дæра... 
Ахуыргонддзинад ницы райста Изетæ, фæлæ уыдис дæсны хуы- 
йæг, уæлдай дæсныдæр хуыдта нæлгоймаджы хæлæфтæ, фылдæр 
та галифетæ. Ирыстоны алы кæрæттæй йæм цыдысты, арæхдæр ас 
лæгтæ. Театрмæ дæр, дам, байхъуысти йæ курдиаты кой, цалдæр 
спектакльмæ йын ахæм галифе хæлæфтæ бахуыйын кодтой, ар- 
тисттæ, дам-иу æм сæхæдæг æрбацыдысты сæ уæрх æмæ дæргъ 
барынмæ. Изетæ, зæгьгæ, йæм нæ дзырдтой, фæлæ йæ хуыдтой 
Цæлойты рæсугъд. Абон дæр, дам, йæ хуыд галифетæ театры гар- 
деробы ауыгъдæй лæууынц... 
Йæ мысинæгтæ мын радзырдта хуымæллæггаг Цæлойты чындз 
Варя дæр: 
- Йæ зæрдыл-иу арæх æрлæууыдысты Ленинграды йе ’рыгон 
бонтæ. Уымы театрмæ, дам-иу, арæх цыдыстæм мæ моимæ, сæ 
кусджытæ ныл сахуыр сты æмæ-иу асинтыл куы сцæйхызтыстæм, 
уæд-иу дуар ныттыгътой æмæ-иу хъæрæй загътой: 
- Уæртæ та нæм Анна Каренина ’рбацæуы... 
Невайы былгæрæтты, дам-иу куы фæцæйцыдтæн, уæд мæ-иу 
æрыгон лæппутæ æмæ чызджытæ баурæдтой, цымыдисæй мæ-иу 
бафарстой: 
- А вы случайно не актриса? 
Æмæ-иу уæд Изетæ цæмæндæр æвиппайды æрынкъардис... 
* * * 
Цæлойты рæсугьд амард 1987 азы уалдзæджы. Йæхæдæг куыд 
фæдзæхста, афтæ йæ баныгæдтой Хуымæллæджы астæуккаг уæл- 
мæрды. Æз ын æрæджы бабæрæг кодтон йæ ингæн. Къæвдатæ сæ 
фæд кæуыл ныууагътой, ахæм ныллæггомау цыртæй мæм комкоммæ 
кастысты йе стыр хъоппæг цæстытæ... Даргь бæзджын æрфгуытæ 
йын, раст фындз, фæтæн æмæ бæрзонд ных, йæ сæрыхъуынты 
æвæрд мын мæ цæстытыл ауайын кодта, Къоста бирæ кæй уарзта, 
уыцы Цæлыккаты Аннæйы хуыз поэтæн йæхи конд портреты. 
Зæронд адæм ма фæзæгъынц ахæмтæй, фыццагон ирон чызджы- 
тæй уыдис, зæгьгæ. 
224 

Фæфæрсынц мæ Изетæйы иунæг лæппу Костяйæ дæр. Цæры 
Мæскуыйы. Уæлмæрдгæс мын куыд загъта, афтæмæй йæ ам ни- 
куы ма федта, æвæццæгæн, дам, дзы Хуымæллæгмæ фæндаг фе- 
рох ис... 
Ацы бонты дæр ам, Ирыстоны, уæлдайдæр æхсæвæй-бонæй чи 
кусы, уыцы радиойы арæх фæхъуысы Цæлойты рæсугьды зарæг, 
фæлæ мын кæддæр æцæгæлон Дамаскы астæу цы стыр цин æрха- 
ста, ахæм нал æрхæссы... 
Цæмæн, цымæ, мæ кæсæг? 
2013 аз, февралъ 
*&$м&еГ 
15 Дауыраты Дамир 

7Ь*Ш'№* 
ХЪÆЛДЗÆГ РАДЗЫРДТÆ 
ÆЗ ÆМÆ ГОГЫЗ 
Иугæр мæ кæддæры сабидуг мæ зæрдыл æрлæууыдис, зæгьгæ, 
афтæ мæ цæстытыл æнæмæнг хъуамæ ауайа нæ сыхаг Æлбегаты 
стыр сау гогыз æмæ уымæн йæ лыстæгкъах лæппынтæ уынджы 
бæстастæу. Мæ гыццыл хъæдын къори се ’хсæнмæ батылди æмæ 
уырдæм куыд фæцæйуадтæн, афтæ мадæл гогыз мæ размæ ’рлæу- 
уыд, йæхиуыл хæрдмæ схæцыд, йæ базыртæ ныппæлæхсар сты, йæ 
сырх бохъхъырыл зыр-зырæг бахæцыд, йæ хъоппæг цæстытæ мæм 
сдзагъултæ кодта æрбагæппæввонг. Æз дзы фæтарстæн æмæ кæугæ 
нæхимæ - лидзгæ. Мæ мадæн мæ хъаст ракодтон. Чи зоны мыл 
уæд цыдаид цыппар кæнæ фондз азы, фæлæ уæдæй фæстæмæ го- 
гызтæй ме сæфт федтон. Цы мæргьтæ нæм нæ уыдис хæсты фæс- 
тæйы мæгуыр азты - кæрчытæ, уасджытæ, хъазтæ, урс æмæ сау 
бабызтæ... Гогызтæ та иннæ сыхæгтæй уæлдай - никуы. Уымæн 
æмæ мæ фæлмæн мад зыдта: йæ иунæг лæппу сæ нæ уарзы... 
Æвæццæгæн, ацы дунейыл исты ис, æмæ уыдон та мæн нæ 
бауарзтой, æндæр, дæлдæр цы цауты тыххæй бакæсат, уыдон мыл 
цæмæн æрцыдысты?.. 
...Æхсæзæм къласы фæстæ нæм сæрдыгон каникулты райдиан 
иу райсом æрбацыд мæ мадыфсымæр Доцци, нæ кæрдо бæласы 
бын мæ йæ цуры ’рбадын кодта æмæ загъта: 
- Фæлæг кæныс, мæ хæрæфырт... Афтæ бакæн: колхозмæ бацу, 
фæллойбонтæ бакус. Скъолайы къæсæрæй цæмæй фæззæджы ног 
дарæсы бахизай, ууыл дæхæдæг батыхс, дæ мадæн уый стыр æх- 
хуыс уыдзæн... 
Хъæугæрон Дудараты станцæйы цур уыдысты халсарты куыст- 
гæнæг бригады зæххытæ, æмæ уым ме ’мбæлттæ Саукуыдз, Ти- 
мохæ, Дзатте æмæ Æхсаримæ рывтам цæхæрайы, джитрийы æмæ 
къабускайы хуымтæ. Нæ хæдæттæ-иу кæрдæгмæ фехстам, нæхи-иу 
сбæгьæввад кодтам æмæ афтæмæй, хъазгæ-худгæйæ, æзфæраздæ- 
ронæй рæнхъыты æхсæн Дермецыччы суадонæй уагьтам дон. Изæр 
та-иу фæллад, фæлæ хъæлдзæгæй быдыр-быдыр нæ хæдзæрттæм 
æрбацыдыстæм. 
Иу хатт нæ цы хæйрæг сардыдта, цы ’фсонæй, уый абон нал 
хъуыды кæнын, фæлæ фæстæмæ хъæумæ цæугæйæ, Майрæмыхъуаты 
226 

обау кæй хонынц, уый уæллаг фарс дæлбылы дзыхъхъы кæйдæр 
æртæ хъазы æмæ гогыз æрцахстам. Сæ сæртæ сын сæ базырты бын 
банорстам æмæ сæ тигъыл, сæ хицæуттæ горæтмæ кæмæн алыгъ- 
дысты, уыцы хæдзары цары хъайванты æхсæн сæвæрдтам. Боны- 
цъæхтыл гогызæн йæхи суæгьд кæнын бантыст, кæрты астæу зæхмæ 
’ртахт æмæ катай систа. Йæ хъæрмæ сыхæгтæй чидæр кауы сæрты 
’рбакаст, маргь дзæгьæлы йæхи афтæ нæ дардзæнис, уый бамбæр- 
ста. Уæдмæ та хъазтæй иу раласта йæ сæр базыры бынæй, æмæ 
уынг йæ хъæрæй байдзаг. 
Сихормæ сбæрæг ис, кæй хъазтæ æмæ гогыз сты, уый - дæлæ- 
сыхаг Царахаты. Изæрæй нын сæ лæг Хадзыбатыр нæ дуар æрба- 
хоста: базыдтой нæ. Мæнмæ хорз хъуысти, мæ мад дзы хатыртæ 
куыд куырдта, уый: æз, дам, æм тынг фæзагъд кæндзынæн, го- 
гызмæ, дам, мæ лæппу хæстæг дæр нæ бацыдаид æппындæр, сæ 
дзидза дæр сын нæ хæры. Ныллæгьстæ йын кодта, Хуыцауы хаты- 
рæй, дам, скъоламæ ма бахæццæ уæд ацы хабар... Нæ бахæццæ. 
* * * 
...Мæ мад иу фæссихор нæ кæрты сæрдыгон пецы кæрдзынтæ 
фыхта æмæ дзы фыццаг уæлартæй кæцы райста, уый мын урс 
хæцъилы батыхта æмæ загьта: 
- Туатæм æй ныддав, цалынмæ хъарм у, уæдмæ дзы ахæрой... 
Туатæ, уый йæ цæгатæй загъта, махæй фондз хæдзары дæлдæр 
цардысты. 
Кæрдзын куы балæвæрдтон, сæ кæрты дуар сын мæ фæдыл 
куы рахгæдтон, уæд мæ тæккæ размæ фæцис нæ сыхаг лæппулæг 
Борыхъуаты Тæфцæг. Ахæм æнахуыр ном ын цæмæн уыд, уый нæ 
зыдтон. Хъуыды дæр ыл никуы акодтон, Тæфцæг æмæ Тæфцæг. 
Иууылдæр æм уыцы номæй дзырдтой. Ныр дæр æй нæ зонын, йæ 
базонын мæ тынг куы бафæндид, уæддæр мын дзы ницы рауаид, 
уымæн æмæ йæ карæнтæй нæ сыхы ничиуал ис, се ’цæг дунемæ 
ацыдысты. 
Гъемæ мын уыцы Тæфцæг уæд афтæ: 
- Мæнæ тигъыл Малсæгæй райдай, стæй дарддæр ацу æмæ 
бадзурдзынæ Сабазмæ, уæхи Дауыраты Дзибимæ, Симкæмæ, Дзыц- 
цылмæ, стæй Федумæ æмæ сын афтæ зæгь: Бедойты Дзыбыст йæ 
Бынатыхицауæн æртæ чъирийы акодта æмæ уæ изæры сæхимæ 
хоны, зæгьгæ... 
Кæй ранымадта, уыдон нæ сыхы зæронд лæгтæ уыдысты. Цал- 
дæр къахдзæфы скодтон, æмæ та мæ фæдыл радзырдта: 
- Исчи дæ куы фæрса, æргæвст æм цы ис, зæгъгæ, уæд зæгъ — 
гогыз. Дынджыр гогыз... 
Уымæн йæ дыккаг бон æз ме мбæлттæ Саукуыдз, Дзатте, Æхсар 
æмæ Тимохæимæ нæ фадгуытæ уæрджыты онг стылдтам, уынджы 
цæугæдоны бацыдыстæм æмæ кæрæдзийыл хъарм дон калдтам, 
нæ цины хъæртæ æмæ æнахуыр хъыллистытæй уынг байдзаг. 
Уалынмæ кæсын, æмæ нæм далæ Дзыбыст мæсты цыд скæны. Йæхи 
227 

комкоммæ мæнырдæм сарæзта. Не ’хсæн ма цалдæр къахдзæфы 
бæрц куы баззад, уæд ын йæ тызмæг цæстæнгас федтон æмæ йæ 
бамбæрстон: мæн ахсынмæ хъавы. Цыдæр тых мæ доны астæуæй 
былмæ раппæрста æмæ - лидзгæ. Дзибиты цур гыркъобæласмæ 
сгæпп кодтон, уайтагъд йæ тæккæ цъуппыл балæууыдтæн. 
Дзыбыст мæм хæрдмæ кæсы, йæ хъомтæ скъæрæн лæдзæгæй 
мæм æвзиды: 
- Сар дæ сæр кæны... Кæдмæ фæраздзынæ уым ауыгъдæй? 
Нæ уынæрмæ хæдзарæй рацыд Дзибийы бинойнаг Ладинка. Ха- 
бар бамбæрста. Куы мæнмæ скæсы, куы Дзыбыстмæ, стæй йæ фæрсы: 
- Цы дын кодта мæ гыццыл тиу? 
- Куыд цы кодта? - хорз мæм хъуыст Дзыбысты тызмæг ны- 
хас. - Знон изæр сыхыл æрзылд, Дзыбыст, дам, уæ сæхимæ хоны, 
æз та никæйы хуыдтон... Æз сæ фарстон, уæ дуæрттæ уын чи бахо- 
ста, зæгьгæ, æмæ, дам, уæлæ Ханджерийы сырхсæр лæппу. Куы 
’рбакалдысты, уæд ма мын цы гæнæн уыдис... 
Никуы мæ ферох уыдзæн, Ладинка куыд ныххудти æмæ йын 
цы загъта, уый: 
- Дзыбыст, мæ хур, дæхæдæг уый карæн никуы уыдтæ? Куыд 
хъуамæ ’рцахстаид уымæн йæ сæр афтæ бакæнын? Уæдæмæ чи- 
дæр фæрæдийын кодта гыццыл лæппуйы... 
Дзыбыст ма иучысыл алæууыд, иу хатт ма мæм йæ къобола 
лæдзæгæй бавзыста æмæ - дæлæ араст. 
Ладинка йæ фæдыл аджих, исдуг хъуыдыты аныгьуылд, стæй 
загъта: 
- Тынг раст дын бакодтой, чъынды хæрæг!.. 
* * * 
...Ивгьуыд æнусы æхсайæм азты райдиан æз æфсæддон службæ 
кодтон Гуырдзыстоны горæт Ахалцихы. Уыдтæн артиллерион пол- 
чъы батарейæтæй иуы хайады кæстæр сержант. Мæ бæрны уыдис 
фондз салдаты. Сæ иу уыдис бынæттон цæрджытæй. Куыд мын 
радзырдта, афтæмæй йæ фыд, стыр бынаты чи куыста, ахæм уыд, 
æмæ сæхимæ хæстæг куыд уа сæ иунæг лæппу, уый тыххæй уæлдæр 
æфсæддон хицауадæй кæимæдæр баныхас кодта. 
Иу сабат мæм æрбацыд æмæ мын афтæ зæгъы: æфсады хæд- 
размæ, дам, ус ракуырдтон, ауадз мæ нæхимæ æмæ йæ фенон. 
Къуырисæры, сæумæцъæхыл ам уыдзынæн, мацæмæй тæрс. 
Æз уыцы ныфс мæхимæ нæ райстон, фæлæ йæ бакодтон не 
старшинамæ, уый дæр - сомихаг, Дзæуджыхъæуæй уыд, дзæбæх 
зæрдæ мæм дардта. Хабар ын куы загътон, уæд ног усы коймæ 
бахудти æмæ гуырдзиагæн йе уæхск æрхоста: 
- Æмæ нын демæ цы æрбаласдзынæ? 
- Гогыз, - фæцырдис æм лæппу, - гогызтæ нæм бирæ ис, урс 
гогызтæ. Сæн дæр... 
Нæ фæзындис гуырдзиаг нæдæр сæумæцъæхыл, нæдæр — си- 
хæрттыл. 
228 

Æхсæвы мæ ме ’мзæххон старшина сыстын кодта, йæ хъæлæсы 
уаг æмæ йæ митæй бамбæрстон: цыдæр æрцыдис. 
- Фаджысы нæ нытъыста дæ салдат, - загьта уый. - Йæ ног 
усы йæ сынтæджы кæйдæримæ баййæфта æмæ сын сæ сæртæ къул- 
тыл фæхоста. Æрцахстой йæ... Куыд ме ’мзæххон, афтæ дæ курын: 
фæрсдзысты дæ æмæ-иу мæ кой ма скæн. Дæуæн ницы кæндзыс- 
ты, мæн та службæйæ фæтæрдзысты... Æмбарыс? 
Æз æй æмбæрстон. 
Дыккаг бон фæссихор æгас полчъы дæр слæууын кодтой къа- 
зармайы чъылдыммæ. Нæ командир, булкъон Цветков, цы æрцы- 
дис, уый бамбарын кодта. Иунæг æз разындтæн аххосджын. Æфсæд- 
дон æгьдау халынмæ хуымæтæг салдатæн кæй фæахъаз дæн, уый 
тыххæй, дам, амæй фæстæмæ кæстæр сержант нал уыдзынæ, фæлæ 
ефрейтор. Дæ бæрны хайад дæр нал уыдзæнис... 
Ууыл бирæ азтæ рацыдис æмæ иу райсом Дзæуджыхъæуы про- 
спекты астæу æнæхъæлæджы фембæлдтæн мæ кæддæры сомихаг 
старшинайыл. Урс гогызы хабар дæр æрæмысыдыстæм, зæрдиаг 
худтытæ фæкодтам... 
* * * 
...Æфсадæй куы раздæхтæн, уæд кусын райдыдтон сыхаг хъæу 
Елхоты районы газеты уацхæссæгæй. Нæ редакции рæстæгмæ æрбы- 
нат кодта амы Терчы был кæройнаг уынгтæй иуы, Чеджемты хæ- 
дзары. Иу уаты бадтыстæм æз, Ходы Камал æмæ Къубалты Махар. 
Мæнæн ме стъол астæуæй уыд æмæ нæм мидæмæ чидæриддæр 
цыд, уыдоны-иу фыццаг æз федтон. Иу фæссихор кæсын, æмæ 
’рбацæуæн асинты фыццаг къæпхæныл алæууыд сыхæгты зонгæ 
зæронд ус, йæ хъæбысы гогыз, йæ къухы карды ком хурмæ æрттыв- 
тытæ калдта. Æз хабар бамбæрстон, фæгæпп ластон, пыхс мæ сæ- 
рыл рахастон. Къæсæрыл куы алæууыдтæн, уæд зæронд ус фæс- 
тæмæ фæзылд æмæ дæлæ уынджы ’рдæм стырындз, стæй æвип- 
пайды фæзылд æмæ загъта: 
- Нæ, нæ, нæ... Мæн де ’ргæвст гогыз нæ хъæуы... 
Æз сагьдауæй баззадтæн, мæхинымæр, зæгьын, æвæццæгæн, 
мæм истæуыл хæрам у, æрæджы нын сихорхæрдмæ иу дзадджын 
уæливых æрбахаста, сыхæгтæ, дам, афтæ хъуамæ кæной. Æз ын 
зæрдиаг арфæ куы ракодтон, йæ тæбæгъы йын иу шоколад куы 
сæвæрдтон, уæд ныртæккæ уый цы уыдис, йæ гогыз æргæвдынмæ 
мæныл цæуылнæ баууæндыд... 
Уый мæнæн цы хъыг уыдис, уый мæнæн куыд зын уыдис! Мæ 
къæхтæ мæ быны фæтасыдысты, мæ мидбынаты ’рбадтæн. 
Æвæццæгæн, æрæгмæ куы здæхтæн, уæд мæм Махар агурæг 
рацыд, мæ уавæр мын куы федта, уæд ныккатай кодта: 
- Исты дæ риссы? Дæ цæсгомы хуызы цъыртт куы нал ис... 
Æз ын мæ хъаст ракодтон, уый бахудти, мæ цуры æрбадт æмæ 
загъта: 
229 

- Ау, æмæ дæ рох фæцис, кæм кусыс, уый? Елхот пысылмон 
хъæу у. Ам æндæр искæйы æргæвст нæ хæрынц... 
Æз, раст зæгъгæйæ, уый, хъыгагæн, уæд нæма зыдтон. Æмæ 
уый цыфæнды фæуæд, уый сæхи бар у, æз сын сæ дзæбæх динæн 
аргь кæнын, фæлæ кæддæры уалдзыгон бон ме стыр тырнындзи- 
над баххуысмæ æнæ дзуаппæй кæй баззад, уый мæ уал азы фæстæ 
дæр æнцой нæ уадзы. Арæх æй æрæмысын, мæ хъаст кæмæндæрты 
дæр ракæнын, мæ зæрдæйы уæды фæрыст, æвæццæгæн, мæрдты 
бæстæмæ дæр ахæсдзынæн, мæ цæстытыл та уайдзысты уыцы ел- 
хотаг гогызы хъоппæг сырх цæстытæ... 
Æз уæдæй фæстæмæ нæхи хъæуы дæр никуы никæмæнуал ба- 
куымдтон гогызы хурхыл кард сæвæрын... 
* * * 
Арæх, æмбæлтты астæу, кæнæ фынджы уæлхъус бадгæйæ, æз 
ракæнын мæ сыхаг Беккуызары кой. Мæнæ ма не стыр Советон 
Цæдисы заман адæмон къантрол йæ тæккæ хъаруйæ куы уыдис, 
æбæрнон разамонджытæ, давджытæ æмæ ’хсæнадон мулк хæлæт- 
таггæнджытæ дзы æмризæджы куы рызтысты, уæд уый нæ районы 
уыцы куысты сæргьы лæууыд. Арæх-иу æмбырдæй, иннæ æхсæна- 
дон бæрæггæнджытимæ, ацыдысты колхозтæм, совхозтæм, нæ го- 
рæты промышленнон куыстуæттæм. Уыдоны разамонджытæ зыд- 
той, Беккуызар урс гогызы дзидза кæй уарзы, уый, хорз-иу æй 
федтой дзаджджын фынгыл, уæдæ нын кæд не ппæт хъæндзинæдтæ 
нæ рахъæр кæнид, зæгьгæ. Лæгъстæйаг ын уыдысты. 
Уый-иу хорз банызта, хорз бахордта, стæй-иу йæ фæстаг сид- 
ты йæ арфæ фæци мæнæ ахæм ныхæстæй, æнæмæнг, цæмæндæр, 
уырыссагау: 
- Мне у вас понравилось, мы ещё придём!... - Æмæ ма-иу æй 
уæд фысымтæн цы бамбарын хъуыд... 
Чи мæм фæхъусы, уыдон ноджы тынгдæр фæхудынц, мæ иу 
хæлар цы бакуыста, уый сын куы радзурын, уæд. Цæвиттон, иу 
райсом раджы йæ гогызты сæ дарæнæй куы рауагьта, уæд кæсы, 
æмæ сæ егъаудæртæй иу уым - нæ. Цы фæуыдаид? Сæ бынатмæ 
сын бакаст - нæй. Цæхæрадоны алы къуымты æрзылд, уым дæр 
та - ницы. Æмæ уæд фæгуырысхо, йæ дæллаг фарс чи цæры, уыцы 
сыхагыл. Бирæ фæкатай кодта, ныццæуа сæм, æви ма ныццæуа, 
ууыл, фæлæ уæддæр фæссихор нал фæлæууыд æмæ сын сæ кæрты 
дуарыл бахæцыд. 
Сæхимæ сæ гыццыл чызг йеддæмæ ничи разынд, уæлæ, дам, 
не ’рвадæлтæм, Зилгæйы, куывд ис æмæ уырдæм Гусалтæм хуын 
ахастой... Мæ хæлар йæ машинæйы абадт æмæ Зилгæйы балæу- 
уыд. Хæдзары ’фсинмæ дуармæ бадзурын кодта æмæ йæ фæрсы: 
- Хуымæллæгæй уæм уе ’рвадæлтæ ссыдысты?: 
О, дам. 
- Æмæ цы уыдис сæ хуыны? 
230 

- Мæнæ куыд вæййы, афтæ. Æртæ чъирийы, арахъхъы гра- 
фин, иу стыр гогыз, стæй мæнæн лæвар - куатæ... Ныртæккæ сæ 
сыхбæстæм дæр равдисдзыстæм... 
- Уæдæ афтæ, - йæ худт тыххæй уромы мæ хæлар, - чъиритæ, 
графин æмæ куатæйæн цы дæ зæрды ис, уый кæн, фæлæ гогыз мæ 
гогыз у, æмæ мын æй рахæссут... 
Æфсин хорзау нал фæци, скатай, мæнæ, дам, цæуын æмæ дын 
дæ сыхæгтæн сæхи бафæрсон, сæхи сын рарвитон, æз уын уæ дæл- 
гоммæ ныхæстæн ницы ’мбарын... 
Мæ хæлары сыхæгтæ йæм сæхæдæг нæ рацыдысты. Фых гогыз 
ын целлофаны тыхтæй иу лæппуйæн рарвыстой, фæстæмæ йæ 
Хуымæллæгмæ ’рласта... 
Дæумæ гогызы тыххæй ницы радзуринаг ис, мæ кæсæг? 
2014 аз, 9 август 
УЫЦЫ ДЗУРАГ ПЪЫРЫПЪЫФ 
Ныр цыппæрæм бон æз нымад дæн районы газеты литерату- 
рон кусæгыл. Райсомæй мæм редактор Таутиаты Умар йæ каби- 
нетмæ басидти æмæ загьта: 
- Мæнæ дæ хæдразмæ ныхас кодтон хуыйæн цехы хицау Дойаты 
Ларисæимæ, уый дын уырдæм дæ ныццыдмæ ныхасмæ бацæттæ 
кæндзæн сæ раззагдæр кусджытæй иуы æмæ дзы сылгоймæгты 
бæрæгбоны номырæн интервью райс. Æцæг, дам, æгæр дзурын- 
мондаг, вæййы, дæрдтыл, дам, ахæцы. Уымæ гæсгæ дæхæдæг кæс, 
исты-иу ын дзы равзар сæдæ рæнхъы фаг. Къаддæр дæр нæ, фыл- 
дæр дæр... Дæ иу къах ам, иннæ та - уым... 
Уыцы Ларисæ мын кæртмæ ракодта иу ныллæджытæ, йæ дæр- 
гъæй, йæ уæрхæй бæрæг нæу, зæгьгæ, кæмæй фæзæгъынц, ахæм 
сылгоймаджы. Мæ иу хæлар Кокайты Виктор, ахæмтæ нæ размæ 
фесты, зæгьгæ, уæд-иу мæ басхуыста: 
~ Кæс-ма, пъырыпъыф нæу, зæгъыс?.. Фæйнæрдæм фæцыд... 
Кæнæ та-иу мæ афарста: 
- Мæнæ ацы богалимæ хъæбысæй нæ рахæцис?.. 
Бæласы бын æрбадтыстæм, æз мæ диктофон сифтыгьтон, ныл- 
лæг хъæдын стъолыл æй æрæвæрдтон æмæ йын къухæй ацамыд- 
тон, уырдæм, зæгъын, дзур. 
Зыбыты иунæг минут дæр нæма фæдзырдта, афтæ мын Ларисæ 
мæ диктофон фелвæста, мæ къухыл мын рахæцыд: 
- Цом-ма, ай газетæн цы дзурын хъæуы, уый куы нæ зоны... 
Пъырыпъыф уым бадгæйæ баззад. 
Рацыдыстæм, йæ кабинетмæ мын æндæр сылгоймаджы ’рбакод- 
та, уый дæр, дам, уымæй фæстæдæр нæ зайы куысты. Фæныхас код- 
там, фæфарстон æй, ссыдтæн редакцимæ фæстæмæ, ныффыстон æй. 
Бæрæгбоны хæдфæстæ та мæм редактор йæхимæ фæсидти, 
мæнæ, дам, мæм ныртæккæ партийы райкомы секретарь Батиаты 
Изæтбег дзырдта, иу сылгоймаг, дам, уыл хуыйæн цехæй хъаст 
231 

кæны, мæн, дам, дзурынмæ сцыбæл кодтой, газеты та æндæр кæй- 
дæр рауагътой, раззагдæр фæллойгæнджытæн, дам, фылдæр кад 
кæнын æмбæлы. Куыд у уый? 
Æз ын радзырдтон, цехы кæрты цы рауадис, уый, зæгъын, кæд 
хъæуы, уæд йæ раныхас мæ диктофоны фыстæй баззади. Рахæс- 
сын мын æй кодта, байхъуыста йæм æмæ-иу куы ныххудти. Æрæ- 
джиау мын афтæ зæгьы, гæххæттыл, дам, ма йын рафысс йæ моно- 
лог, æз æй мемæ райкоммæ ахæссон, уадз æмæ уым дæр фæхудой. 
Рафыстон æй. Нæ секретарь æй рамыхуыр кодта дыууæ экземп- 
лярæй, иу дзы редакторæн, иннæ та мæхицæн ныууагътон. Иу- 
цасдæр æй мæ дзыппы фæхастон, куы-иу æй кæмæн бакастæн, 
куы - кæмæн. Стæй йæ мæ иннæ гæххæттыты æхсæн сæвæрдтон, 
нырмæ фæлæууыдис, искуы дзы мæ радзырдты спайда кæндзы- 
нæн, зæгьгæ, фæлæ мын нæ рауад. 
Мæ кæцыдæр радзырды-иу интимон темæйыл цалдæр рæнхъы 
дæр ис, зæгьгæ, уæд-иу ме ’фсин йæ къухтæ стылдта, уыдæттæ 
фыссынмæ, дам, байрæджы кодтай, базæронд дæ... 
Мæнæ ис уыцы дзураг Пъырыпъыфы кæддæры цыбыр моно- 
лог. Сымах дæр æй бакæсут, куыддæриддæр уыдис, афтæмæй, ницы 
дзы æппаргæ акодтон, ницы йæм æфтаугæ: 
«Йæд у... Мæ мад мæ раздæр сахуыр кодта мæнæ судзины хуын- 
чъы æндах аласыныл. Уый тагьд базыдтон. Æндах бынæй бал- 
хынцъ кæнын, стæй та æмпъузын. Уыцы азты ног дзаума кæмæ 
хаудта, æмæ æз дæр æнцад мæхицæн æмпъузæнтæ кодтон. Суанг 
ма-иу мæм нæ сыхæгтæ дæр æрбадавтой... Уже æвдæм къласы, нæ 
дæ бауырндзæн, мæхицæн хæцъил дзабыртæ бахуыдтон. Йæ зын- 
дæр хъуыддаг уыди уафсимæ архайын. Цы ма?.. О, хæдæгай... 
Æппæтæй тынгдæр цæуыл цин кодтон, уый зоныс, мæнæ дзæбæх 
лæппу? Уый дæуæн диссаг уыдзæни... Дæсæм къласмæ куы бахыз- 
тæн, уæд нæ къласы чызджытæн се ’ппæтæн дæр лифтæ æз бахуыд- 
тон. Цæуыл худыс?.. Сæ иуæй-иутæн-иу сæ риутæ, мæнæ рагуал- 
дзæг хæрисбæласы къалиуты цъæх къуыбæртты йас - малюсень- 
кие. Дæ цæстытыл-ма сæ ауайын кæн. Иннæтæн та фæззыгон тым- 
былкъухы йас фæткъуытау. Æз-иу, уыдонæй лæппуйы къух кæуыл 
андзæвыд, уый дæр базыдтон... 
Иу хатт мæм мæ первый падругæ Зитæ урочы астæу йæ лиф 
партæйы бынты куыд æрбацæйлæвæрдта, афтæ йæ ахуыргæнæг, 
тыхæссæг, куы ауынид, йæ къухтæй йын æй акъахта. Тыхæссæг!.. 
Уыцы Зитæйæн йæ фыццаг уарзонæн йæ лифы цæппузыртæ ’фта- 
уын нæ куымдтой æмæ сæ уæд æррæдывта... Ахæм рæстæг æй, 
дæхицæй нæ зоныс?..» 
Нæ редактор райкомæй куы ссыди, уæд редакцийы нæлгой- 
мæгтæм йæхимæ бадзырдта, сылгоймæгтæ, дам, æй афонмæ зо- 
нынц, æмæ йæ уыдонæн дæр бакаст. Райкомы секретарь, дам, хъæ- 
рæй фæхудти. Цехы хицау Ларисæ дæр уым уыд, æмæ йын афтæ 
зæгьы, кæдæм, дам, батагъд кодтай, цы фæлæбурдтай уыцы дик- 
тофонмæ? Бауагътаис ма дæ хуыйæджы, кæд ма æндæр исты дис- 
сæгтæ дæр радзырдтаид... 
232 

ТИРЕ 
Мæ ног документалон уацау «Меню æртæ бонæн», зæгъгæ, 
куы рацыд, уæд мæм чиныгкæсджытæй чидæр æрбадзырдта, иу 
цымыдисаг цау, дам, дæ куыд ферох уым ныффыссын. Æмæ мын 
æй радзырдта. 
Цæвиттон, стыр уазæджы ссыдмæ колхозы правленийы цур 
уынджы дыууæ даргь хъæдыл фæндаджы сæрмæ æрцауыгьтой сырх 
хъуымацæй лозунг. Ныффыстой йыл, Леонид Брежнев фæстаг 
партион съезды цы фæдзæхста, уыцы ныхæстæ: «Рабочее время 
работе!» 
Лигачёв райсом ссæудзæн, зæгьгæ, афтæ партийы райкомы 
секретарь Галина Большакова йæ машинæйы Хуымæллæгмæ ныз- 
гьордта уыцы лозунг бæрæггæнæг. Кæсы, æмæ дзы рæдыд ссардта. 
Цы чындæуа? Колхозы сæрдар Кæсæбиты Русланмæ бацæуын нæ 
бауæндыд, къæйных у, цы йын фæхъыг уыдзæн, Хуыцау йæ зонæг. 
Райкомы фыццаг секретарь йеддæмæ иннæты ницæмæ дары. Фæс- 
тæмæ йæ машинæйы багæпп кодта, ссыдис æмæ йæ хъаст ракодта 
райкомы дыккаг секретарь Дзиуаты Эльбрусæн. 
Ныр та уый балæууыд Хуымæллæджы. Иæ кабинетæй æддæмæ 
Русланы рахуыдта, лозунджы цур æрлæууыдысты, хæрдмæ йæм 
къухæй ацамыдта, тызмæгхуызæй бафарста: 
- Уæлæ-ма уым тире хъæуы, уый нæ зоныс? 
- Ницæмæн дзы хъæуы! - рамæсты йæм Руслан, - искæйы 
фæстаджы ма батъысут уæ тирейы... - Æмæ дæлæ араст, йæ маши- 
нæйы сбадт æмæ быдыры ’рдæм ахæцыд. 
Райкомы секретарь уынджы астæу лæугæйæ баззад. 
Хабар райкоммæ дæр схæццæ, районыл дæр ахъæр, æмæ уæдæй 
фæстæмæ Русланыл ныффидар фæсномыг - Тире... 
Æз чиныгкæсæджы ацы фиппаинаджы тыххæй æрæджы Русла- 
нæн йæхицæн радзырдтон, æмæ-иу куы ныххудти, адæмæй, дам, 
куыд ницы рох кæны, цы, дам, ма мæ дзурынц. 
Иухатт афæдзы кæцыдæр кварталы куысты бæрæггæнæнтæ ба- 
хынцæм, зæгъгæ, хъугдуцджытæм фермæйы сырх къуыммæ ба- 
дзырдтой. Руслан дæр - уым. 
Фермæйы хыгьдхæссæг Дзытиаты Амырхан йæ разныхасы ра- 
нымадта раззагдæрты, уæлдай тынгдæр та феппæлыдис Дунийæ: 
æппæтæй фылдæр æхсыр дуцы, йæ хъуццыты фæрстæ æдзух цæ- 
хæртæ калынц æмæ афтæ дарддæр... 
- Ай-гъай йын калынц, - раззаг рæнхъы фестад, се стуртæ 
скъæты фæрсæй-фæрстæм баст кæмæн сты, уыцы Жужу, - æз дæр 
кæйдæртау хæзгултæ куы дарин, уæд хæхтæ иннæрдæм афæлда- 
хин, иу лæджы фырты дæр ерысы мæ разæй нæ ауадзин... 
- Æмæ дæу чи нæ уадзы хæзгул дарын? - нал æм фæлæууыд 
Руслан, - æрвæсгæ дыл ничи кæны?.. Уæдæмæ-ма уе ’ппæт дæр 
фæйнæ ахæмы скæнут, æмæ уæртæ уыцы гыццыл Дуни фæстейы 
аззайа... 
233 

Азтæ рацыд, уæддæр ма-иу Амырхан куы ныддис кодта, æз, 
дам, уыцы цыппар къулы астæу афтæ зæрдиаг худт кæнгæ нæ хъуг- 
дуцджыты уæд фыццаг хатт федтон... 
Ныр Руслан хатгай Хуымæллæджы йæ фыды хæдзары куы сæм- 
бæлы, уæд æй уым сыхы устытæ баййарынц, ахудын, дам, ма нæ 
кæн, иу хатт дæ хъугдуцæгæн цы зондджын уынаффæ бакодтай, 
уый тыххæй нын радзур... 
ЧЪЫНДЫ ЛÆГ ФÆХÆРДЫ 
Куы цæрын, уæдæй нырмæ бирæ анекдоттæ фехъуыстон, кæсгæ 
та - ноджы фылдæр, фæлæ мæ цæмæндæр уайтагьд ферох вæй- 
йынц. Иуæй фæстæмæ... 
Районы редакцийы мæ мæ кусæнуатмæ нæ сæйраг бухгалтер, 
бæрзонд, хъæлдзæг, фæлæ чъынды лæг Науырызы кабинеты сæр- 
ты цæуын хъуыд. Иу райсом æй, иннæ бонтæй уæлдай, баййæф- 
тон æнкъардæй, цыдæр æнахуыр тызмæг цæстæнгас ын уыд. 
Æз тынг фæдис кодтон, бауæндыдтæн æм, зæгъын, цы кæныс, 
Науырыз, дысон дæ дзæбæх усимæ фæхыл дæ? Уый дзургæ ницы 
скодта, æрмæст йæ сæр батылдта, фæлæ, йæ цуры лæугæйæ куы 
баззадтæн, уæд æй, æвæццæгæн, бамбæрста, æнæ дзуаппæй мæ 
бынатæй нæ фенкъуысдзынæн, уый, скасти мæм æмæ зæгъта: 
- Ма тыхс... Бонтæ мыстытæ нæ бахордтой. Ацæудзæн мын... 
Ома йе ’нкъарддзинад. 
Æз суанг сихæрттæм мæ кабинетæй нал рацыдтæн, куы рацыд- 
тæн, уæд кæсын, æмæ ма Науырыз уыцыхуызæнæй бады. Нал æм 
фæлæууыдтæн, æмæ не ’хсæн мæнæ ахæм быцæу ныхас рауад: 
- Науырыз, фæнды дæ, уæд дæ æз ныртæккæ схудын кæндзы- 
нæн... 
- Нæ мæ схудын кæндзынæ... 
- Æмæ дæ куы схудын кæнон, уæд та? 
- Ацу дæ фæндагыл, дæ рæстæг дзæгъæлы ма саф... 
Редакцийы йæ алчидæр зыдта, нæ бухгалтер коньяк йеддæмæ 
кæй ницы нуазы, уый. Æмæ йын уæд загътон: 
- Кæд не схудай, уæд дын мæнæй дагьистайнаг коньяк, кæд 
схудай, уæд дæуæй та бæгæныты асыкк. Ды йæ иунæгæй нуаз- 
дзынæ, мах та æнæхъæн коллективæй. Баныхас кодтам?.. 
Науырыз мæм хæрдмæ скаст, йæ дынджыр къæдз фындзы рагъ 
йæ амонæн æнгуылдзæй æрсæрфта, æмæ йæ уæд йæ цæстæнгасæй 
бамбæрстон - баныхас кодтам. 
Мæнæ афтæ райдыдтон: 
- Æрæджы газет «Рæстдзинад»-ы бакастæн болгайраг горæт 
Габровы цæрæг адæмы хъæлдзæг ныхæстæ. Иу дзы ахæм уыд. Лæг, 
ус æмæ сæ гыццыл лæппу кинотеатрмæ бацыдысты. Лæг кассæйы 
цур æрлæууыд æмæ кассирæн афтæ зæгьы: 
- Ратт мын дыууæ билеты ас адæймæгтæн, иу та сывæллоны 
билет, мæ гыццыл лæппуйæн... 
Билеттæ уæйгæнæг йæ сæр æддæмæ радардта æмæ ныддис кодта: 
234 

- Уæртæ уымæй зæгъыс гыццыл лæппу?.. Æмæ уый уæртæ дын- 
джыр даргъ хæлаф куы дары!.. 
- Уæдæ уæд сывæллоны билет мæ усæн æри, уый цыбыр хæ- 
лаф дары, - фæцырд æм лæг... 
Науырыз йæ цæстытæ хæрдмæ нæ систа, йæ сæр батылдта, стæй 
йыл худæг бахæцыди, йе уæхсчыты зыр-зыр нал æмæ нал æнцад. 
Кæддæр йæ руаджы элхотаг чъынды лæгæй хæснаг кæй рам- 
былдтон, æвæццæгæн, уымæн бадардтон мæ зæрдыл уыцы габро- 
ваг анекдот. Уымæн мын фыццаг æвдисæн уыд мæ хæлар æмкусæг 
Ходы Камал. Бæгæныты асыккыл уый схæцыд фыццаг, уый йæ 
рахаста æмæ йæ уый æрæвæрдта редакцийы кæрты астæу цъæх 
нæууыл. 
Нуазыс ма - нал!.. 
ДАРГЪ ФЫНДЗ КÆМÆН ВÆЙЙЫ 
Уæд ма студент уыдтæн. Иу хатт мыл проспекты ме ’мхъæук- 
каг Фидараты Æхсар амбæлд. Иуцалдæр азы кæрæдзи нал федтам, 
- кæмдæр балцы уыдис. Бацин мыл кодта зæрдиагæй, стæй мæм 
æдзынæг ныккаст, хинхудт бакодта æмæ загъта: 
- Ды зоныс, хæдзар сæйрагдæр цæмæй фæфидауы, уый? 
Æз ын æвиппайды дзуапп дæттынмæ куы нæ сарæхстæн, уæд 
йæхæд^ег фæразæй: 
~ Иæ рудзгуытæй!.. 
Цы зæгьдзынæн уый фæдыл, уымæ та нал банхъæлмæ каст, 
ногæй та мыл фарст æрбаппæрста: 
- Уæдæ адæймаджы цæсгом та цæмæй фæфидауы? 
Уыцы фарстайæн дæр та æвæстиатæй дзуапп раттынмæ цæттæ 
нæ уыдтæн, æмæ та уæд йæхæдæг нал фæлæууыд: 
- Йæ фындзæй, мачи дзы уа! - æмæ хъæрæй ныххудти. 
* * * 
Мæ фындз стыргомау кæй у, уый мæхимæ æрæгмæ бахъардта, 
цалынмæ мын æй милицæйы хицау нæ бафидис кодта, уæдмæ. 
Уый та афтæ уыд. 
Нæ сыхаг Туаты Бист милицæйы бæхтыл куыста. Изæр-иу йæ 
бричкæ сæ уæрæх кæрты бæрæгастæу баурæдта, бæхты-иу суагьта, 
сæ дзылæрттæй-иу сæ цæлхытæм бабаста, æмæ-иу уыдон гуыф- 
фæйæ цъæх кæрдæг мерс кодтой. 
Иу сæрдыгон бон та сæ сæ цæхæрадоны кæрон акъаци бæла- 
сыл бабаста. Быдыр сæ тæккæ чъылдыммæ ис, æмæ сын уырды- 
гæй кæрдæг æрбахаста, сæ цуры сын æй æркалдта. Мах æй, Бисты 
хистæр æфсымæр Батыры сидзæр лæппу, мæхи æмгар Æхсаримæ 
бахъахъхъæдтам, æмæ, дæлæсыхы Цъæхилтæм хоры куывдмæ куы 
ацыд, уæд бахъуызыдыстæм, дзылæрттæ райхæлдтам, бæхты кауы 
цурмæ бакодтам, уайтагьд се рæгътыл абадтыстæм æмæ хъæуы фале 
Дудараты станцæмæ нæ ных сарæзтам, Æхсар - разæй, æз - фæсте. 
235 

Ам нæм, Алагиры поезд кæй хуыдтой, уый вагæтты рудзгуы- 
тæй бæлццæттæ сæ къухтæ куы тылдтой, уæд махæй амондджын- 
дæр ацы зæххыл ничиуал уыдис. 
Бæх дæр бафæллайын зоны, уый нæ ферох, æмæ сæ ногхуым- 
гонд зæххы батардтам, ууылты Туацъæйы суадæттæм фæндаг цы- 
бырдæр уыдис. Сæ лæф-лæф куы ссыдис, уæд сæ доны астæу бау- 
рæдтам. Сæ былтæ-иу дзы фæтъыстой, сæ сæртæ-иу батылдтой, 
æмæ-иу уазал æртæхтæ махыл дæр æрбакалдысты, æхцондзинад 
нын хастой. 
Уæдмæ Бист сæхимæ раздæхт. Йæ бæхтæ сæ бынаты куы нæ 
разындысты, уæд фæдис систа. Мах хъамылты астæу куыд лæууы- 
дыстæм, афтæ милицæйы дыууæ кусæджы нæ уæлхъус фегуырды- 
сты. Иу мæ дзы уыцы мæстыйæ мæ цонгæй æривæзта, æмæ уазал 
доны мæ тъæпп фæцыд. 
Нæ дыууæйы дæр милицæмæ акодтой, уым нæм хицауы каби- 
неты æнхъæлмæ каст иу стыр тызмæг лæг, пыхцыл сау-сауид æрф- 
гуытæ йын. Къæсæрыл æрбахизæны Бист Æхсары фæлмæнтæ ех- 
сæй ныццавта. Уый скуыдта, йæ цæссыг фемæхст, æз та лæууын, 
ницы дзурын, мæ цæстытæ пъолыл баныхæстысты. 
Милицæйы хицау мын мæ роцъойыл схæцыд, стæй мын мæ 
галиу хъус сивæзта, йæхимæ мæ скæсын кодта æмæ загьта: 
- Æз дын, мæнæ бурсæр, дæ дæргьæццон фындз дæлæ дæ къæх- 
ты быны онг æриваздзынæн, уый дæ уырны? 
Куы ницы та дзырдтон, уæд ыл, æцæгæйдæр, ныххæцыд æмæ 
йæ æррæдувæгау кодта. Тынг мын фæрыст, æмæ ныр та æз куыд- 
тон. 
Уæдæй абоны онг уыцы дæрзæг æнгуылдзты уазал мæ фындз 
æнкъары, стæй мын цыма уæд, æцæгæйдæр, фестырдæр, фæдаргъ- 
дæр, афтæ мæм кæсы. Уымæй фæстæмæ мын милицæйы кусджытæ 
куыддæр фенад сты, цыма иууылдæр, мæн чи бафхæрдта, уьщы 
лæджы хуызæн æгъатыр сты. 
Партийы райкомы куыстон, æмæ мæ милицæйы хицау бай- 
йардта, махмæ, дам, политикон хайадмæ мæ хæдивæгæй рацу, 
тæккæ фыццаг бон дын майоры цин раттын кæндзынæн. Æз æй 
ской дæр нал бауагьтон, æмæ уæд уый нæ фыццаг секретарæн 
ныллæгьстæ кодта, партион фæдзæхсты хуызы, дам, æй махмæ 
рарвит. Уый дæр ын не сразы, нæхи, дам, хъæуы. Нæ ныууагьта 
уæддæр йæ фæнд милицæйы хицау. 
Иу ахæмы нæм партийы обкомы фыццаг секретарь Хъæбæло- 
ты Билар æрцыд. Милицæйы хицау мæ Билары цурмæ баскъæфта, 
йæ фæндон ын загьта. Билар дзургæ ницыма скодта, фæрсæгау 
мæм куы ’рбакаст, уæд ын æз, кæддæр мын милицæйы хицау мæ 
хъус куыд сивæзта, мæ фындз мын куыд рацæйтыдта, куыд мын 
бафидис кодта, уыдæттæ куы радзырдтон, уæд тынг ныххудти, 
бынæй мæм хæрдмæ скаст, йæ галиу къухæй мын ме уæхскмæ сæв- 
нæлдта æмæ загьта: 
- Ацу æмæ дæхи куыст кæн... 
236 

* * * 
Иу дзæбæх æрдхорд мын уыдис - Къозаты Мурат. Уæздан, 
хъазæн ныхас уарзаг. Уымæн, мæгуыр, йæ фындз мæ фындзæй 
дзæвгар стырдæр уыд, уайтагьд ын-иу æй бафиппайдтой. Нæлгой- 
мæгты æхсæн-иу уый тыххæй ныхас куы рацыд, уæд-иу йæхицæй 
æппæлын систа: 
- Мæн мæ фындзы тыххæй сылгоймæгтæ фылдæр уарзынц, 
уый сымах зонут? Цæмæн? Уый цыдæр у, цыдæр. Цыдæр бæрæг- 
гæнæн... 
Æмæ та-иу йæ арм йæ дæргьæццон фындзыл рæвдаугæ ’рхаста. 
Æмдзæвгæтæ фыста Мурат дæр. Иу хаттæй хынджылæджы хуы- 
зы баййардтон, зæгъын, цæуыл нæ хардз кæныс поэтикон рæн- 
хъытæ, ахæм куы ницыуал баззад, бавдæл æмæ ма дæ фындзы тых- 
хæй дæр рифмæтæ ссар. Зæрдæ мын бавæрдта, фæлæ цыдæр æрæгмæ 
фыста. Уыцы рæстæг æз поэт Регистаны, мæнæ Михалковимæ 
Советон Цæдисы Гимны ныхæстæ чи ныффыста, уый чиныджы 
фæкомкоммæ дæн æмдзæвгæ «Нос»-мæ. Уыцы уысм, цыма мæхи 
фындз йæ мидбынаты базмæлыд, афтæ мæм фæкаст. Дыууæ хатты 
йæ бакастæн æмæ йæ мæ зæрдыл бадардтон. Мурат мын æгæр 
æрæгмæ куы æххæст кодта мæ курдиат, уæд мæхинымæр скарстон, 
зæгьын, æз дын, цы хъæуы, уый куы нæ бакæнон. 
Фæззæджы, нартхортонæнты афон, горæтæй хъæуæн æххуыс 
кæнынмæ цы студентты къорд æрцыд, уыдонимæ фембæлдмæ мæн 
æмæ Мураты семæ ахуыдтой районы библиотекæйы кусджытæ, 
æмдзæвгæтæ, дам, сын бакæсут. Студенттæй иутæ сæхи нартхоры 
кæритыл æруагьтой, иннæтæ та сæ дзаг чыргъæдтыл бадтысты. 
Мæ рад куы ’рхæццæ, уæд æз райдыдтон Регистаны уыцы æмдзæвгæ 
дзурын. Чи йæ ныффыста, уый мыггаг сын нæма загътон, æмæ 
уыдон, æвæццæгæн, æнхъæлдтой, мæхи фыст у, зæгъгæ. 
Нос мой видно по всему, 
Семерым предназначался. 
Вероятно, одному 
По наследству он достался... 
Студенттæ мæм цымыдисæй кастысты. Æз дын, стырдæр фындз 
дзы кæмæн уыдис, ахæм чызджы цурмæ бацыдтæн, нымдзаст æм 
дæн, æргуыбыр æм кодтон æмæ, цыма уымæн дзурын, уыйау дард- 
дæр ахæцыдтæн: 
Твой поменьше, но — большой, 
Злостный расхититель крема. 
Поцелуй для нас с тобой — 
Постоянная проблема... 
Цæлыччы быдыры астæу ахæм худт æмæ къухæмдзæгъд, æвæц- 
цæгæн æмæ фыццаг хатт фехъуысти. Тынг фемдзæгьд кодтой, 
фæстагмæ цы загътон, ууыл дæр. 
- Ацы ’мдзæвгæйы автор у мæнæ ме ’рдхорд Мурат, йæхæдæг 
æй бакæсынмæ ’фсæрмы кæны. 
237 

Мурат, æцæгдæр, ныфсæрмытæ, исты ныхас зæгьынмæ нал 
сарæхст, чызджытæ йыл амбырд сты, ратт-ма нын æй, мах дæр æй 
сахуыр кæнæм, зæгьгæ. Уый, мæгуыр, стыхст, мæнмæ ’рбакæс- 
æрбакæс кæны, æмæ йæ уæд æз фервæзын кодтон, зæгъын, мæнæ 
йæ фыссæн машинкæйыл ныммыхуыр кæндзыстæм æмæ уын æй 
сæрмагондæй æрбаласдзыстæм... 
Æвæццæгæн, Муратæн йæхи зæрдæмæ дæр фæцыд мæ хъазæн 
ми, æмæ мын никуы ницы загьта. Æмæ та уæд æз мæ ныфс баха- 
стон уыцы ’мдзæвгæ бакæсын, нæ Культурæйы галуаны поэзийы 
изæр куы уыдис, уæд. Уыдысты дзы цалдæр зындгонд ирон фыс- 
сæджы дæр. Каст куы фæдæн æмæ та куы загътон, мæнæ йæ нæхи 
Мурат ныффыста, зæгъгæ, уæд Хъайтыхъты Геор йæ бынатæй сы- 
стад, нымдзæгьд кодта, стæй Муратмæ бадзырдта: 
- Кæд ма дæм ахæм æмдзæвгæтæ ис, уæд ма нæм сæ Фысджы- 
ты цæдисмæ сæрвит... 
Геор йæхæдæг дзурынмæ куы рацыд, уæд адæмыл афæлгæсыд, 
бахудт æмæ загьта: 
- Цалынмæ уæ размæ цыдтæн, уæдмæ мæнæ ахæм рæнхъытæ 
райгуырд мæ сæры: 
Муратæн, сецсегдсер, даргъ у йсе фындз, 
Хæлæгæй йсем амард Сау хохы рындз... 
Стæй мæнырдæм разылд: 
Ды дсер, Дамир, ма цин ксен, фселæуу, - 
Дсе фындз дæр бирсе къаддсер нсеу... 
Адæм фырхудæгæй гуыбындихтæ фесты. 
Цасдæры фæстæ Мурат Зæронд Бæтæхъойыхъæумæ газеты 
хъуыддаджы фæдыл ацыд. Фæндагыл йæ машинæ цыдæр кодта, 
æмæ йæ быны салд зæххыл фæхуыссыд, уазал дзы бацыд, æмæ 
йын дохтырты бон дæр ницыуал бацис... 
* * * 
Æз мæ хъус дарын, даргъ фындзты тыххæй адæм цы фæдзу- 
рынц æмæ цы фæфыссынц, уыдæттæм. Æрæджы уыдтæн Гæбуты 
Жаннæйы концерты. Куыддæр сценæмæ рацыд, афтæ, мæ разæй 
чи бадт, уыцы сылгоймæгтæй иу иннæйы хъусы бадзырдта: 
- Кæсыс, куыд срæсугьд ис. Афтæ зæгъынц, Израильмæ, дам, 
атахт сæрмагондæй йæ фындз фæкъаддæр кæнынмæ... Æмæ фед- 
тай?.. Се ’хцатæ цæуылты хардз кæнынц иуæй-иутæ?!. 
- Иу ранмæ дæр нæ атахт, - сбыцæу йемæ йæ фарсмæ бадæг. 
- Уæдæмæ, йæ раздæры мæллæг цæсгомы хуыз бацыди, ныннæр- 
сти æмæ йæ фындз фыццаджы хуызæн даргъ нал зыны... 
Æз сæм хъуыстон æмæ мæ зæрдыл æрбалæууыд, Францы прези- 
дент Саркози сæ телеуынынæды хицауæн цы ныффæдзæхста, уый: 
- Дæ кусджытæн зæгъ: иуварсырдыгæй мæ ма ’вдисæнт! Мæ 
фындз даргъ кæй у, уый уæд тынгдæр рабæрæг вæййы, бынтондæр 
238 

мæ фыдуынд кæны, æмæ æрмæст уый тыххæй дæр æвзæрстыты 
фæхæрд уыдзынæн... 
Мæн мæхи дæр, чысыл ма бахъæуа, мæ фындзы конд кæддæр 
ма бахъыгдара. Ме ’взæрст чызджы хæдзармæ мæ минæвæрттæ 
æнæхъæн цыппар хатты ссыдысты: нæ мын æй лæвæрдтой. Цæ- 
уылнæ, зæгъгæ, уæд-иу мыл цалдæр фауы авæрдтой, иу та дзы 
уыдис ахæм: 
- Фыдуынд лæппу у. Æгæр даргь фындз ын ис... 
Ныр уыдæттæ куы æрымысын, уæд мæ сызгьæрин бинойнаг 
Фатъимæт фæзæгъы: 
- Дзæгъæл дзырд ма ма кæнæнт, тынг дзæбæх фындз дын ис. 
Æцæг лæджы фындз!.. 
Æмæ та зæрдиагæй ныххудæм. 
БЫТТУ ÆВИ ЫППУ 
Кæддæр мæ мæ фыдыфсымæр Михал æхсынæны хъæдæй куыд 
фæнадта, уый уын радзурон... 
Нæ хæстæг æрвад Хъасполатмæ æз дæр æмæ адæм дæр дзырд- 
той йæ фæсномыгæй — Ыппу. Ацы дунейыл нал ис, фæлæ хатгай 
йæ кой куы рацæуы, уæд та мæ цæстытыл ауайы ивгьуыд æнусы 
фæндзайæм азтæй иуы фæззыгон бон. 
Уæд Ыппу сыздæхт æфсадæй. Махмæ дæр бæрæггæнæг æруад. 
Æрбахъæбыс мæ кодта, йæ матросы худ мыл æрсагъта. Абон дæр 
ма ’нкъарын, фæсте мын мæ фæсонтыл уымæн йе ’рттиваг лен- 
тытæ йæ хъарм армытъæпæнæй куыд æрлæгъз кодта, уый. 
Æз уынгмæ разгъордтон æмæ уым ме ’мбæлтты æхсæн мæнæй 
амондджындæр ничиуал уыди. 
Æлбегаты Валодяйы та адæм Бытту хуыдтой. Киномеханикæй 
куыста. Хуымæллæджы фæсхæсты фæлтæр, колхозы клубы ном 
кæуыл сбадт, уым фыццаг кинонывтæ уый руаджы федтам. Ис- 
куы-иу лæгтимæ лæууы, зæгъгæ, уæд-иу мах дæр нæхи уырдæм 
байстам, Быттуйы хæстæгмæ фенæм, зæгьгæ. 
Иу фæссихор скъолайæ æрцыдтæн, мæ хæцъилын хызын сын- 
тæгмæ баппæрстон æмæ фæстæмæ уынгмæ згьоргæ, Зенайы тигь кæй 
хуыдтам, уырдæм лæппутæм. Тырыса скъæфынтæй нæ тæккæ хъаз- 
гæйæ уыдыстæм, афтæ федтон, нæ дуарæй мæм Михал йæ къух куыд 
фæтылдта, уый. Сызгьордтон æм, мæ лæф-лæф нал æмæ нал æнцад. 
- Уæлæ-ма... суай, æрцу-ма, зæгъ, æмæ мын мæ сæр алвын... 
Кæд ма мын ноджыдæр исты зæгьинаг уыд, уæддæр æм нал 
фæлæууыдтæн, æцæг ма йæм тигъæй иу каст ракодтон. Æлбегаты 
кæрты дуар цалдæр хатты бахостон, стæй та сæ рудзынг, фæлæ 
мæм æддæмæ ракæсæг нæ фæци. Мæхинымæр, зæгъын, Бытту, 
æвæццæгæн, клубы уыдзæн, уæдæ æндæр кæм хъуамæ уа. Нæ би- 
леттæ нын-иу, мидæмæ цæугæйæ чи скъуыдта, уыцы фæлмæнтæ 
дзураг ус Кучиты Настя мын загьта, уый, дам, ацафон ам никуы 
вæййы, уæлæ-ма йæ Хъайтмазты Алихантæм фен, чысыл раздæр 
сæ дуармæ цыдæр змæлд цыма уыдис. 
239 

Æз - уырдæм. Сæ кауын дуары зыхъхъырæй федтон, Бытту 
даргь фынджы уæлхъус лæгтимæ куыд бады, уый. Æвæццæгæн, 
сæм мæ къæхты хъæр фехъуыст - мæнырдæм ракастысты. Зæгъын, 
Бытту мæ хъæуы. Æмæ мæм, æз хæстæгмæ йæ фенынмæ кæмæн 
фæбæллын, уый рацыд: 
- Цы мæ кæныс, лæппу? 
- Михал мæ сæрвыста дæумæ ... 
- Михал чи у? 
- Дауыраты... 
- Æз Дауыратæм Михалы нæ зонын. Æндæр исты ном ма йын 
ис? Кæцы уынджы цæры? 
- Дæлбылы фале, Æлбегаты Бабеттаты бакомкоммæ... 
- Æмæ йæ, уагæры, цæмæн бахъуыдтæн ацафон? Нæ дын æй 
загьта? 
- Афтæ, дам, ын-иу зæгь, æрцу æмæ мын мæ сæр алвын... 
Бытту аджих, фæрсæгау, нæ ныхасмæ нын чи хъуыста, уыцы 
лæгтæм дæр акаст, стæй фæлмæн бахудтис, йæ къух мын ме уæхс- 
кыл æруагъта æмæ загьта: 
- Дæ Михалæн фехъусын кæн, дæ сæр, зæгь, æнæлвыдæй нæ 
баззайдзæн. Фæстæдæр æм ныууайдзынæн... 
Æз нæхирдæм дæс-дыууадæс санчъехы дæр нæма скодтон, афтæ 
мæм фехъуыст, Хъайтмазты кæрты лæгтæ куыд ныккæл-кæл код- 
той, уый. Æвæццæгæн сæм уæдмæ Бытту бахæццæ æмæ сын исты 
худæджы ныхас загьта... 
Хъæуы сывæллæтты библиотекæйы цур мæ размæ фæци амы 
кусæг Бзарты Фуриат. Бацин мыл кодта: 
- Æмæ æз дæу куы хъахъхъæдтон. Рауай-ма, мæ къона, мæнæ 
дын ног чиныг равзæрстон. Фадеевы «Метелица»... 
Æз никуыдæмуал тагьд кодтон, мæ фыдыфсымæры фæдзæхст 
мын æххæстгонд æрцыд, Быттуйы ссардтон, афонмæ йæм рараст... 
Сахаты фæстæ ма ме ’мбæлтты ныййæфтон тигъыл хъазгæ. 
Тырыса скъæфынмæ мæ рад нæма ’рхæццæ, афтæ федтон, Михал 
та мæм йæ къух куыд фæтылдта, уый. Цас æм хæстæгдæр кодтон, 
уыйас мæм тынгдæр зынд, йæ хъоппæг цæстытæ масты цæхæртæй 
куыд дзаг кодтой, уый, æмæ ма мын æй цы бамбарын хъуыд: цы- 
дæр æрцыдис, æвæццæгæн, цыдæр раст нæ бакодтон. 
- Нырмæ кæм уыдтæ? 
- Быттуйы агуырдтон. Сæхимæ нæ уыд æмæ... 
~ Бытту та чи у? 
- Мæнæ кинотæ чи февдисы, уый. Æлбегаты... 
- Æмæ дæ æз та кæмæ арвыстон? 
Уыцы фарст мæнæн æнæнхъæлæджы уыд, æмæ йын цы дзуапп 
раттон, ууыл цалынмæ хъуыды кодтон, уæдмæ та уый фæразæй: 
- Цу-ма, уæртæ сарайы бынæй иу ставд æхсынæны хъæд æрбадав... 
Цæмæн æй бахъуыд уыцы уысм æхсынæны хъæд, æз ууыл хъуы- 
ды дæр нæ акодтон. Куы йæм æй бадаргъ кодтон, уæд мын мæ 
цонгыл æрхæцыд, иннæрдæм мæ тыхзылд æркодта æмæ мын уыцы 
æхсынæны хъæдæй мæ фæстагыл ралæууыд: 
240 

- Уый дын Бытту! Уый дæр дын Бытту! Ныр æй зондзынæ, 
Бытту чи у, уый! 
Мæ кæуын, æвæццæгæн, нæ сыхаг Æлбегатæм фехъуыст, сæ 
зæронд ус, гуыбыр Бабетт, дуарæй ракаст, Михалы къухтæй мæ 
байста, уайдзæфты бын æй фæкодта: 
- Кæдæм марыс мæгуыр лæппуйы? Йæ сидзæр ын æгьгьæд 
нæу? Уагæры дын ахæмæй цы ракодта? 
- Æз æй уæлæ нæхи Ыппумæ арвыстон, ай та мын цавæрдæр 
Быттуйы агурыныл схæцыд æгас хъæуыл. Куы йын дзурай, уæд 
дын лæмбынæг ницы хуызы байхъусдзæн ныхасмæ... 
- Гыццыл лæппу афтæтæ фæкæны. Ды дæхæдæг уый цахъхъæн 
никуы уыдтæ? - загьта ма Бабетт. - Æнгæс нæмттæ йæ сдзæ- 
гъæлтæ кодтой. 
Стæй мыл иуварсмæ ахæцыд, йе ’нцъылдтæ куатæйы фæлмæн 
кæронæй мын мæ цæстысыгтæ ныссæрфта. 
ИВДДЗАГ МÆРДТÆ 
Фыццаг хабар мын Заманхъулы йæ фæрныг хæдзары радзырдта 
дзæнæтыбадинаг Дзиойты Мухтар. 
Сæ хъæуккаг Мырзæйæн, дам, йæ хистæр æфсымæр хæсты бы- 
дыры фесгуыхт, фæлæ йæ райгуырæн хъæумæ нал ссыд - Мæскуыйы 
йæ хæстон хъуыддаджы фæдыл кусынмæ баурæдтой. Мырзæмæ ныф- 
фыста, ардæм, дам, рацу, уым уæ мæгуыр колхозы айдагь фæллой- 
бонтыл кæдмæ хъизæмар кæндзынæ, æз дæ ам исты куысты фæтъыс- 
дзынæн, дæ капекк-иу æдзух дæ дзыппы уыдзæни, зæгьгæ. 
Иу фæззыгон райсом Мырзæ, Хуымæллæгæй Заманхъулмæ пост 
чи фæласы, уыцы бæхтæрæджы фарсмæ сбадт, Дудараты станцæйы 
æрхызт, æмæ йæ поезд Мæскуыйы балæууын кодта. Уым фыццаг- 
дæр цы милиционерыл сæмбæлд, уымæ гæххæттыл фыстæй йе ’фсы- 
мæры адрис равдыста æмæ йын уый бацамыдта, кæцы трамвайы 
йæ сбадын хъæуы, кæцырдæм ацæуын æмæ кæм æрхизын, уыдæттæ. 
Мæскуыйæгтæ уайтагъддæр сæ митæй, сæ цæстæнгас æмæ сæ 
дарæсæй æрцæуæг адæймаджы базонынц, уæлдайдæр та давджытæ. 
Мырзæ трамвайы рудзынгыл баныхæст, цымыдисæй алырдæмты 
куыд ракæс-бакæс кодта, афтæ йын чидæр æхцанхъæлæй йæ фæс- 
таг дзыппæй йæ документтæ фелвæста æмæ цæугæ-цæуыны æддæмæ 
атæррæст ласта. 
Дарддæр цытæ ’рцыд, уымæ-ма кæсут. Йæ къæхтæй иу дæр, 
æвæццæгæн, зæххыл нæма андзæвыд, афтæ йæ дзултæласæн ма- 
шинæ ’рбаййæфта, сцавта йæ, йæ разæй йæ фæласта, бассæста, 
ныцъцъæл æй кодта. Фындз бæрæг, цæст бæрæг дзы нал уыд... 
Мырзæ, цы йыл æрцыд, уымæн ницы бамбæрста, хъулон-му- 
лон хъæлдзæг трамвай дарддæр тылдис æмæ тылдис... 
Милицæ дзыпкъахæджы документтæм гæсгæ дыккаг бон Дзæу- 
джыхъæумæ сдзырдтой, уе ’мзæххон, дам, Мæскуыйы машинæйы 
бынмæ бахаудта. Уыдон та Хуымæллæджы милицæйæн загьтой 
фыдбылызы хабар. Афтæмæйты Заманхъулмæ дæр бахæццæ. Мыр- 
16 Дауыраты Дамир 
241 

зæйы ’рвадæлтæ Мæскуымæ се ’фсымæры мард ласынмæ ацыды- 
сты. Уым сын ныффæдзæхстой, чырыны сæрмæ, дам-иу ма бав- 
налут, ма йæ сыгом кæнут, лæг равдисынмæ дæр нал бæззы... 
Рацыд цалдæр мæйы. Иу сæрдыгон райсом Заманхъулы хъæу- 
гæрон автобусæй ’рхызт дзæбæх арæзт лæппулæг. Фыццагдæр кæ- 
уыл сæмбæлд, уыдон æй базыдтой, дистæ кодтой, мæрдтæй, дам, 
раздахти нæхи Мырзæ... 
Хабар ын куы радзырдтой, уæд уый уæлмæрдмæ баздæхт, йæ 
цырт сласта, сæхимæ йæ йе ’ккойы бахаста, ныссаста йæ, арт ыл 
бандзæрста... 
Æндæр ахæм цауы тыххæй та мын радзырдта нæхихъæуккаг 
Кокайты Толик. 
Æмбисæхсæв, иу-дыууæ сахаты бæрц, дам, уыдаид, афтæ мæ 
тарфынæйæ телефоны зæллангмæ фехъал дæн. Зонут æй, ахæм 
афон цæй тыххæй фæдзурынц, уый, æмæ, кæй зæгъын æй хъæуы, 
мæ зæрдæ ныссæххæтт кодта, фæтарстæн, кæд, зæгьын, нæхиуæт- 
тæй искæуыл исты бæллæх æрцыд... 
Дзырдта сæм кæугæйæ се ’рвадæлты чындз Светæ: 
- Бабын стæм, Толик. Мæнæ мæм ныртæккæ Кæсæджы ми- 
лицæ сдзырдтой, дæ фырт Алан, дам, авари скодта æмæ... 
Æз рæвдз-рæвдз мæ дзаумæттæ акодтон, мæ фарсмæ цæрæг ме 
’рвад Оледжы рудзынг ныххостон, зæгъын, афтæ ’мæ афтæ. Æмæ 
уæд иумæ фаллаг уынгмæ бацыдыстæм. Светæйы æрсабыр код- 
там, ныфсытæ йын бавæрдтам, стæй уыцы афон мæхи машинæйæ 
Налцыкмæ ахæцыдыстæм. Арæныл нæ размæ милицæйы кусæг 
рацыд, тæфæрфæсы ныхæстæ нын загьта, Аланы паспорт нæм рад- 
та, йæхæдæг, дам, мæнæ хæстæг хъæутæй иу рынчындоны, дзæ- 
гьæл мæрдтæ кæдæм ласынц, уым ис, ома морджы, мæ фæдыл, 
дам, рацæут. 
Уыцы ныхæстæ фехъусгæйæ, Светæ йæхимæ фæлæбурдта, тыд- 
та йæ сæрыхъуынтæ. Мах ын лæгьстæ кæнынмæ фестæм, дæхи уал 
фæуром, зæгьгæ. Куыннæ стæй, мад мад у. 
Бахæццæ стæм уыцы хъæумæ, æмæ Светæ моргмæ мидæмæ 
бахизын нæ комы, йæхи зæххытыл хойы, Олег дæр йæ зæрдæйы- 
сæрыл хæцы. Цы гæнæн мын уыд, æз бацыдтæн. Пъолыл дæр- 
гъæй-дæргьмæ лæг хуыссы, йæ цæсгом урс хæцъилæй æмбæрзт. 
Мæхинымæр, кæд ма исты зонын, уæд Алан ахæм даргь нæ уыдис. 
Йæ цæсгом мæм равдыстой, æмæ — æнæзонгæ лæг. Милиционер 
мын афтæ зæгьы, дыууæ, дам, уыдысты мæрдтæ, иннæйы цæмæн- 
дæр Налцыкмæ аластой... 
Уырдæм дæр та ахæцыдыстæм. Ам дæр та моргмæ мидæмæ мæхи 
цæуын бахъуыд. Æркастæн та уыцы мардмæ дæр, æмæ та уый дæр 
Алан нæу. Рацыдтæн æмæ Светæйæн афтæ зæгъын, уый дæр дæ 
фырт нæу, кæуынæй дзæгьæлы дæхи марыс. 
Ау, куыннæ, дам, у, мæнæ йæ паспорт, мæнæ дохтыры къухæй 
фыст справкæ нæ уыныс, ахæм æмæ ахæм, Кокайтæй, фæндаггон 
фыдбылызы уæд æмæ уæд фæмард ис, уал æмæ уал сахатыл... Æмæ 
та ныббогъ кодта. 
242 

Æрæджиау кæддæр Светæ куы ’рсабыр, уæд æй фæрсын, зæ- 
гъын, Алан Налцыкмæ цæй фæдыл рацыд. Æмæ, дам, мæ хомæ. 
Телефонæй сæм дзурæм, дзурæм æмæ хæтæл ничи исы. 
Бацыдыстæм сæм, сæ рудзынг сын бахостам. Светæйы хо нæм 
йæхæдæг рауад æмæ йæ фæрсын, зæгъын, Алан кæм ис? Æмæ, 
дам, уæртæ хуыссы. Æз йæ разæй мидæмæ фæдæн. Кæсын æмæ, 
мæнæ уырыс куыд фæзæгъынц, афтæ уæртæ Алан - живой и не- 
вредимый. Сыстын æй кодтон, зæгьын, дæ паспорт кæм ис, хъæуы 
нæ. Мæ дзыппы, дам. Иу дзыппы асгары, иннæ дзыппы асгары - 
иу ран дæр нæй. Æвæццæгæн, дам, мын искуы ахауди... 
Фæстæдæр куыд сбæрæг, афтæмæй æмбисæхсæв Налцыччы 
кæрон дыууæ машинæйы кæрæдзи куы скъуырдтой, уæд Аланæн 
дæр уырдæм йæ бахæццæ. Милицæйы кусджытимæ мард шофыры 
æддæмæ райсынмæ куыд æргуыбыр кодта, афтæ йæ паспорт йæ 
риуы дзыппæй схауд. Æмæ банхъæлдтой, уый мард лæджы пас- 
порт у, зæгьгæ. 
Иудзырдæй, дæлæмæ ’нкъард, мæтгæнгæ ацыдыстæм, фæстæмæ 
та хъазгæ æмæ худгæйæ раздæхтыстæм. Куы схæццæ стæм, уæд нæ 
Светæ сæхицæй нæ рауагъта, æртæ чъирийы акодта. Фæкуывтам 
Хуыцау æмæ Уастырджимæ, арфæтæ сын фæкодтам... 
ЧИ БАХХУЫРСТА ХАРБИНЫ ФАЙТОНТÆ? 
Паддзахы заман фылдæр адæм мæгуырæй цардысты, уый ал- 
чидæр зоны. Махмæ, Ирыстоны, лæппу ус цæмæй ракуырдтаид, 
уый фылдæр хатт нæ уыдис, фæлæ-иу уæддæр чызджы бинонтимæ 
бафидыдтой, æмæ-иу лæппу ацыди кæнæ Харбинмæ, кæнæ Амы- 
рыкмæ, кæнæ Канадæмæ фондз-æхсæз азы ’мгъуыдмæ. Чызг та-иу 
йæ фыды хæдзары куырдуаты бадт, фæндырæй-иу цагъта, сагь- 
æстæ кодта, кæд мын ссæудзынæ, кæдмæ дæм æнхъæлмæ кæсон, 
зæгъгæ. Лæппу-иу куыста шахты кæнæ сыгъзæринкъахджытимæ, 
фæлæ-иу фæстæмæ чи æхцаимæ ссыд, чи та - низимæ. 
Афтæ ацыд æцæгæлон Канадæмæ мулкагур хуымæллæггаг Бе- 
дойты Мухтар дæр. Уым ын æххуысгæнджытæ фæцис, раздæр чи 
ацыд, уыцы ирæттæй, уæлдай æххуыс ын кодта йе ’рвадæлты лæг 
Хъазыбег. Мухтар уыди бæрзонд æмæ хæрзконд лæппу, æмæ йæ 
Хуыцау æхца кусынмæ нæ, фæлæ сылгоймæгты ’рдæм фæкодта, 
кæйдæр загъдау, сæндæтты бадти, уыцырдыгон æвзаг уайтагъд ба- 
зыдта, сыгъдæг дзурын ыл райдыдта. 
Иу фæлладуадзæн бон та ирон лæппутæ ’рæмбырд сты Ванку- 
веры стырдæр дуканитæй иуы цур. Дуканигæс дзы уыди хъуыст- 
гонд капиталисты чызг, æрыгон æмæ тынг рæсугьд. Не ’мзæххонтæ 
катай кодтой, уæдæ йемæ цы хуызы базонгæ уой, зæгьгæ. Иу дзы- 
иу мидæмæ бацыд тамако ’лхæныны æфсон, иннæ — къафеттæ, 
фæлæ-иу æм сдзурын нæ бауæндыдысты, йе та фаг нæ арæхстыс- 
ты йемæ ныхас ракъахынмæ. 
Уæдæ цы чындæуа, зæгъгæ, катай кæнынц. 
243 

Уалынмæ уæлæ Мухтар æрцæуы. Йæ галиу къухы йæ шляпæ. 
рахиз къухыл та æрттиваг сау лæдзæг ауыгьд. Цардхуыз, æппæтæй 
æххæст, æвæццæгæн дзы Хуымæллæджы йæ хъæмпынсæр хæдзар 
ферох. Лæппутæ схор-хор кодтой. Мухтар йеддæмæ, дам, ничи 
сарæхсдзæн уыцы æнахуыр рæсугьдимæ базонгæ уæвынмæ. Се ’хсæн 
куы ’рлæууыд, уæд ын хабар радзырдтой, ды, дам-ма йæм бацу, 
æнæуи, дам, дæхицæй куы феппæлыс, цыфæнды чызгмæ дæр мæ 
ныфс бахæсдзынæн, зæгъгæ. 
Мухтар сæм байхъуыста æмæ афтæ: 
- Иу курдиат мæм ис. Фæстæмæ рацæуынмæ мæм æнхъæлмæ 
кæсут ам нæ, фæлæ дуканийы чъылдыммæ, фаллаг уынджы — уым 
дæр сын дуар ис. Æз чызгимæ уыцырдыгæй бацæудзынæн, сымах- 
иу тигьыл лæуут. 
Дæхицæй æгæр раджы ’ппæлыс, ахæм хъæздыг лæджы чызгимæ 
уынджы куыд хъуамæ ’рцæйцæуай, зæгъгæ, лæппутæ Мухтаримæ 
хæснаг скодтой. 
Мухтар шляпæ йæ сæрыл зулаив æрсагъта æмæ дуканимæ ба- 
цыд. Йæ дзыппæй дæс доллæры гæххæтт сласта æмæ йæ уыцы 
æнæрвæссонхуызæй авгæй æхгæд витринæмæ баппæрста: 
- Сигареттæ мын! 
Чызг ын сигареттæ, æмæ ма йæм фæстæмæ цы ’хцатæ цыд, 
уыдон витринæйы æрттиваг авгыл æрæвæрдта, фæлæ та сæ хуы- 
мæллæггаг хъал лæппу, æнæ исты дзургæйæ, æнæрвæссонхуызæй 
иннæ кæрон балæууын кодта, чызджы хъоппæг цæстытæм нык- 
каст, афтæмæй. Уалынмæ дуканийы хицау дæр рацыд, цы хабар у, 
зæгьгæ, йæ чызджы афарста. Чызг ын хабар радзырдта. Лæг бадис 
кодта (сæ горæты ахæмтæ нæ вæййы) æмæ Мухтары бафарста, уагæ- 
ры чи дæ, зæгьгæ. 
- Æз дæн Уæрæсейæ, Керенскийы æфсымæр, - сыгъдæг анг- 
лисаг æвзагыл ын гæды ныхас зæгьыныл нæ бацауæрста уый. 
Ныр сæм чызг хъусы. Фыд Мухтарыл баууæндыд, мидæмæ йæ 
бахуыдта, уайтагъд фынгыл фæзынди хæринаг æмæ нозты хуыз- 
дæртæ, фæйнæ цалдæры анызтой, ныхас сын бацайдагъ. Мухтар 
хорз арæхст ацырдыгон фынджы бадты æгъдæуттæм. Фысымы 
зæрдæмæ фæцыд хуымæллæггаг, йæ чызгмæ дæр бадзырдта, ба- 
зонгæ сæ кодта, уый сæ цуры иучысыл дæр абадт. Æрæджиау Мух- 
тар йæ ног зонгæйæн йæ курдиат загьта: 
- Иу-дæс минуты дæ чызгимæ уынгмæ ацæуæм, атезгъо кæ- 
нæм, аныхæстæ... 
Фыд сразы. Мухтар æмæ чызг фæстæты рацыдысты, уынгмæ ра- 
хызтысты æмæ уæлæ ’рцæуынц, зæрдиаг ныхас кæнгæйæ. Ирон лæп- 
путæ сæ куы федтой, уæд кæрæдзийæн ныхасы бар нал лæвæрдтой: 
- Уæлæ-ма, уæлæ-ма!.. Æрцæуы æцæгæйдæр! 
Иудзырдæй, рамбылдта Мухтар. Лæппутæ Ванкуверы хуыздæр 
ресторан сæхгæдтой æмæ дзы боныцъæхтæм ирон зарджытæ фæ- 
кодтой. 
Гъе ахæм хъуыддæгтыл хæст уыди Мухтар, æндæр кусгæ нæ 
кодта. Уæдмæ йе ’рвад Хъазыбег Китаймæ цæуын сфæнд кодта, 
244 

#мæ йын ирон лæппутæ ныллæгьстæ кодтой, демæ Мухтары дæр акæн, 
амы сылгоймæгтæй йæ фервæзын кæн, фесæфдзæн æгуыстæй, уым 
хй истæуыл бафтау, зæгьгæ. Хъазыбег сын уымæй зæрдæ бавæрдта, 
йæхинымæр та скарста: Харбины йæ поезды сæвæрдзæн Уæрæсемæ, 
уырдыгæй йæхæдæг Хуымæллæгмæ истыхуызы фæндаг ссардзæн. 
Ацыдысты, уæдæ цы уыдаид. Дыууæ къуырийы дæргьы ден- 
джызы стыр науы фæцыдысты, фæхордтой, фæнызтой Хъазыбе- 
джы хардзæй. Харбины дæр ын билет балхæдта поездмæ, райсом 
цæуы, зæгъгæ, афтæ йын фæндаггаг дæр æхца радта. Мухтар ацæ- 
уыны размæ æнæзонгæ горæты уынгты атезгьо кæнынмæ араст. 
Иу стыр галуаны размæ бахæццæ, кæсы, æмæ адæм галуанмæ гу- 
ылф кæнынц. Уагæр дзы цы ис, цавæр диссæгтæ, зæгьгæ, кæйдæр 
афарста. Æмæ, дам, дзы лекци кæсынц сылгоймæгтæ æмæ нæл- 
гоймæгты ахастдзинæдты тыххæй, цымыдисаг, дам, у тынг. Æнæ- 
байхъусгæ йæм нæй, зæгьгæ, ныллæууыди Мухтар, фæлæ йæ дуар- 
гæстæ къæсæрæй дарддæр кæсын нæ бауагьтой, фæсарæйнæгтæн, 
дам, мидæмæ цæуыны бар нæй. 
Рамæсты ис Мухтар, йæ ирон туг рафыхт, бынæттон цæрджы- 
тæй йæ фарс кæй ничи рахæцы, ууыл. Уыцы рæстæг лыстæг дæргь- 
вæтин къæвда фемæхст æмæ галуаны цурмæ горæты файтонтæ 
иугай-дыгай цæуын байдыдтой, лекци куы фæуа, уæд адæм сæхи 
ласын кæндзысты æмæ исты æхца бакусдзыстæм, зæгъгæ. Иу-фон- 
дзыссæдз файтоны баисты, бæхтæ дурвæндаг сæ цæфхæдтæй хос- 
той, хатгай-иу дзы цæхæртæ акалд. 
Мухтар сæм фæкоммæ, æмæ иу фæнд йæ сæры фæкуыси, иу 
каст ма галуаны рудзгуытæм фæкодта æмæ йæхинымæр загьта: 
«Фæлæуу, æз уын, цы хъæуы, уый куы нæ бакæнон...» Æрзылд 
файтонты бæхтæрджытыл, йæ фæндаггаг æхцатæй сын, цас агуырд- 
той, уыйас сæ хуылыдз армытъæпæнты æркалдта æмæ се ’ппæтæн 
дæр ныффæдзæхста, цы дзурын хъæуы, уый уырыссагау куыд зæ- 
гьой: «Занято, Мухтар Бедоев!..» 
Леци фæци, къæвда тынгдæр фемæхст, адæм файтонты сæ сæртæ 
фæтъыссынц, фæлæ дзæгьæлы. Мухтар йæхæдæг раззаджы сбадт, 
- урс-урсид бæх ифтыгъд дзы, йæ шляпæ систа цымыдис адæмæн 
æмæ сæм хъæрæй радзырдта: 
— Афтæ уал алæуут, файтонты æрмæст фæсарæйнаг лæппутæ 
бадынц... 
Ацамыдта сын, æмæ ныххал сты йæ фæдыл иннæ афтид фай- 
тонтæ. Хæрбинæгтæ хæлиудзыхæй аззадысты. 
Æгас Харбиныл дæр ахъæр сты уыцы ныхæстæ: «Занято, Мух- 
тар Бедоев!..» 
Æндæр ницыуал дзырдтой амы цæрджытæ, цавæрдæр хъæздыг 
фæсарæйнаг, дам, горæты файтонтæ иууылдæр баххуырста иу чыз- 
джы кадæн, æппæт уынгтыл дæр æрзылдысты. Цы уыд æмæ цы нæ 
уыд, уый дæр ыл æфтыдтой. Ныр афтæмæй та Мухтары дзыппы 
иу капекк дæр нал баззад, дымгæ йын дзы къуыззитт кодта. 
Хабар Хъазыбеджы хъустыл дæр æрцыд, фæлæ йæм мæсты не 
сси, иумæ фæхуыдтысты йе ’рвады уыцы æнахуыр мийыл, стæй та 
245 

йын ногæй æхца радта, поезды йæ сæвæрдта, æмæ рараст Мухтар 
йæ райгуырæн Хуымæллæгмæ. Йæ гыццыл хæдзар æдзæллагæй 
сæййæфта, фæлæ уæддæр, мæнæ æнæбон хъал кæмæй фæзæгъынц, 
ахæмæй баззад. Æнæмæт, ницæуыл тыхсæг. Иу бон куы уыд, уæд 
сæ мыггаджы хистæр Гаппомæ скуыси æмæ йын афтæ, æз, дам, 
хъуамæ иу тигьæй иннæмæ нæ мыггагæн иу цары бын хæдзар скæ- 
нон, мæхи номыл. Гаппо йæ мидбылты бахудтæмæ йын афтæ зæгьы, 
мæ хæдзар, дам, йæхи уагыл уадз, уый фехалын дæумæ нæ кæсы, 
дæхицæн та кæд ауындзгæ галуантæ аразыс, уæддæр дæ бар ис... 
Æрсабыр ис фæстагмæ Мухтар, фæндагыл æрлæууыд, колхозмæ 
бацыд, йæ хæдзæрттæм базылд, кад æмæ радимæ фæцард хъæубæ- 
сты астæу. 
Куы ’рзæронд, уæд-иу арæх дуармæ бадт къæвдатæй æхсад акъа- 
ци бæласы къодахыл, æмæ-иу ыл сыхæгтæ æмæ хъæуы цæрджытæ 
æрæмбырд сты, ныхаскъахæн-иу кодтой, иухатт уæртæ Харбины го- 
рæты файтонтæ куыд баххуырстай, уый-ма мæнæ фæсивæдæн ра- 
дзур, зæгьгæ. Æрцард-иу уыцы уысм ногæй кæддæры хæрзконд, бæр- 
зонд лæппу, йæ мысинæгтæ-иу ын удæнцой хастой, йæ цæсгом-иу 
ныррухс, йæ хуыздзыд рихитæ-иу адаудта, æнæзæгьгæ-иу нæ фæцис: 
- Ныр ницыуал дæн, ницыуал, фæлæ кæддæр Ванкуверы рæ- 
сугъддæр чызджыты цæсты тынг кадджын уыдтæн! Уым мæ фæстæ 
цы ирон лæппутæ баззад, уыдон мын мæ пæлæхсар шляпæ æмæ 
мæ сау къæдз лæдзæг аукционы ауæй кодтой, аукционы... Мæнæ 
ацы зæххыстæн! 
Фæстагмæ ма-иу йæ ныхæстыл англисагау цыдæртæ бафтыдта, 
æмæ йыл-иу уæд кæстæртæ дæр баууæндыдысты. 
Абон дæр ма мæ хъæуккæгтæ кæрæдзийæ исты куы фæагурынц, 
уæд дзы иу иннæмæн хъазгæйæ фæзæгьы: «Занято, Мухтар Бедоев!..» 
Æмæ зæрдиагæй ныххудынц. 

"^ЖЯв^ 
КАЛМ ÆМÆ БИРÆГЬЫ ТЫХХÆЙ 
Мæнæ дæлдæр цы хабæрттæ бакæсат, уыдон сфæлдыстады ца- 
вæр хуызмæ хауынц, уый мæхæдæг мæхицæн дæр нæма сбæрæг код- 
тон, фæлæ сæ, æвсеццæгæн, мысинæгтæ схондзынæн. 
Мæхи, цуанæтты æмæ æнæзонгæ адæмы мысинæгтсе. 
Калм æмсе бирæгъы тыххæй. 
Æрыгон ма уыдтсен, афтæ мæ, мæхицæн дæр æнæнхъæлæджы, 
цсемæндæр бафæндыд ацы цæрсегойты тыххæй фылдæр базонын, мсе 
хъус сердардтон, адæм сæ цы дзурынц, куыдæй сæ мысынц, уымсе. 
Куыдфæстæмсе-иу мсехседсег ныхаскъахсег дæр разындтсен. Цæмæн- 
дсер мæм цымыдисаг кастысты сæ царды æнахуыр миниуджытсе. 
Уæдæй фæстæмæ цыдæриддæр фехъуыстон, уыдон уал азы фæстæ 
серæджы гæххæтты севджид бакодтон... Цы мын дзы рауад, уымсен 
та дæхæдæг аргъгæнæг ныллæуу, мсе ксессег... 
ФЫЦЦАГ ХАЙ 
ТУАЦЪÆЙЫ СУАДОН - МÆ ТÆРСÆН БЫНАТ 
Куы цæрын, уæдæй абоны онг мæнæ æцæг тарст, зæгьгæ, кæ- 
мæй фæзæгьынц, ахæм фæкодтон... дыууæ хатты. 
Фыццаг хатт - калмæй. Мæ хъæу Хуымæллæджы фале Туа- 
цъæйы суадæттæ махæн, амы кæройнаг уынджы бæгъæмсар æмæ 
бæгъгьæввад сабитæн, сæ удлæууæн бынæттæ уыдысты. Иуæн дзы 
иннæ суадæттæй хъауджыдæр уæрæхдæр донвæд уыдис, æмæ йæ 
рагæй-æрæгмæ дæр адæм Даргьдонуайæн хонынц. 
Гъе раст уыцы ран-иу мах рагуалдзæгæй суанг фæззæджы кæ- 
ронмæ æрвыстам нæ рæстæг, уæрджытæм уазал доны надтам нæхи, 
нæ уынджы не ’мгар чызджыты курдиатмæ гæсгæ сын амы былгæ- 
рæтты тыдтам дидинджытæ, нæ ныййарджыты фæдзæхстмæ гæсгæ 
та битъынатæ зымæгон цайæн. Ам-иу устытæ Куадзæны агъоммæ 
сарæзтой чъирийæгтæ æхсæн бæрæгбон. Уæлбыл-иу сæ райтыдтой 
даргь кæттæгтыл хус кæнынмæ, быдырдзаутæ-иу ардæм фыццаг 
хортауæн бон рахастой се ’ртæ ’ртæдзыхоны æмæ бæгæныйæ дзаг 
дурын, омменгæнæг æмæ-иу сын аходæг та мах уыдыстæм. 
247 

Махæн-иу Даргьдонуайæн бацауазынæй хуыздæр мацы ратт. 
Сæрд-сæрды дæргъы-иу нæ белтæ хъамылты астæу æмбæхст уыды- 
сты, колхозы хуымгæрон-иу сæ цыппæрдигьон нæууытæ скъах- 
там, донвæды-иу сæ цæхгæрмæ рæнхъ равæрдтам, хæрдмæ-иу сæ 
кæрæдзийы сæрыл самадтам. Донвæды-иу кæсæгтæн дон ленк 
кæнынмæ нал фаг кодта, сæ катайы цъыбар-цъыбур-иу уайтагьд- 
дæр райхъуыст, æмæ-иу сæ уæд уидзыс ма - нал, уæлбылмæ-иу сæ 
æхстам хъазгæ ’мæ худгæйæ, уыдон-иу уым кæрдæгыл гæппытæ 
кæнын райдыдтой, сæ иутæ-иу фæстæмæ донвæдмæ дæр асхъиуд- 
той æмæ-иу уæд нæ дисы æмæ нæ цины хъæртæй быдыр байдзаг. 
Мæнæ цы бон фæтарстæн, уæд цæмæндæр ауазынмæ фæзивæг 
кодтам, фæлæ нæхицæн фæйнæ байбыны равзæрстам, валеркæ- 
сæгты хъомылдæртæ уым фембæхсынц, уый нын æнæзонгæ нæ 
уыд. Мæ цонг дзы ауагьтон, иуыл дзы ныххæцыдтæн, фырцинæй 
йæ доны сæрмæ фелвæстон æмæ... Мæ тæккæ цæстыты цур мын 
мæ цæсгоммæ лæбурдта дынджырсæрджын калм, йе ’взæгтæ ар- 
вæрттывдау стырындз сты, йæ сыф-сыф уæлæрвтæм хъуысыд. Хуы- 
цау хорз, æмæ йыл йæ сæрмæ хæстæг хæст фæдæн, йæ даргь æртти- 
ваг къæдзил та нырмæ доны хуылфы уыд... 
Уауу, зæгъгæ, ма ныцъцъæхахст кодтон æмæ йæ мæ тых-мæ 
бонæй уæлбылмæ фехстон, стæй хъамылты æнцой донæй ралæ- 
сыдтæн, кæрдæгыл дæлгоммæ ахаудтон, хæкъуырццæй куыд мыл 
бахæцыд, мæ зыр-зыр цыд, цалынмæ мыл æрæджиау кæддæр ме 
’мбæлттæ не схæцыдысты, уæдмæ. Стæй сæ иу ауад æмæ мын дон- 
хæрисы къалиуыл ауыгъдæй уыцы цъæхсæр калмы мардæй æрба- 
хаста, дæ маст, дам, дзы систам. 
Уыцы бонæй фæстæмæ мæм цæмæндæр афтæ каст, цыма ныр 
æппындæр никуыуал ницæмæй фæтæрсдзынæн. Рæдигæ кодтон... 
Уый тыххæй дæлдæр бакæсдзыстут, ныр та уал, мæнау кал- 
мимæ чи фембæлд, уыдоны мысинæгтæ, мæнæн цымыдисаг уыд, 
сæхи-иу куыд дардтой, цавæр æнкъарæнтæ сæм-иу сæвзæрд, ца- 
вæр хъуыдытæ, уый. 
Цымытийаг Налдыхъуаты Руслан: «Æз иу калмæн йе ’взæгтæ 
стыдтон...» 
— Калмы тыххæй цы зæгъдзынæн?.. Гыццыл лæппуйæ фæс- 
тæмæ сæ ахсгæ кодтон. Уæлдай мын нæ уыдис: маргджын уыдис, 
æнæмаргджын. Никуы сæ тарстæн. Æнæмаргджын, уый мæнæ бур- 
хъус кæй хонынц, уый. Иннæ та — гадюка, уырыссагау æй афтæ 
хонынц. Æрцахстон-иу сæ æмæ-иу дзы искæйы тæрсын кодтон. 
Иу хатт хохы уыдтæн, Куырттаты комы, кæсын, æмæ мæ къæх- 
ты хъæрмæ иу калм дуры бын фæмидæг. Гъа-гьа, зæгъын. Уырды- 
гæй йæ йæ къæдзилæй раластон, мæнæ мæ цонджы дæргъæн уыдис. 
Маргджын. Стымбылтæ йæ кодтон æмæ мæ фыдыфсымæры лæп- 
пумæ дзурын: 
- Рацу-ма, мæнæ дын уæрццы æйчытæ ссардтон... 
Æри-ма, æри-ма, зæгъгæ, цингæнгæ куы ’рбазгьордта, афтæ 
йын æз калм йæ къухмæ æрыппæрстон. Ай йæ хæрдмæ ныддыв- 
248 

вытт ласта æмæ уæртæ лидзынмæ фæци. Гулиты хъæу зондзынæ. 
Уьтырдæм лидзы. Æз калм фæстæмæ ’рцахстон, мæ дзыппы йæ 
сæвæрдтон æмæ йын йæ бæрзæйыл ныххæцыдтæн. Лæппуйы фæ- 
дыл ацыдтæн, мæхиуыл æй æрæууæндын кодтон, хæстæг мæм куы 
æрбацыд, уæд та йæм æй равдыстон. Уымæ бакæсынæй диссагдæр 
ницы уыд!.. 
* * * 
Æппæтæй стырдæр калм дæр федтон Куырттаты комы, Къада- 
ты хъæуы. Иу метр æмæ ’рдæгæй къаддæр нæ уыд. Гадюкæ. Сисы 
хуынчъы куыд фæцæйбырыдис, афтæ йæ æз йæ къæдзилæй æрцах- 
стон. Тынгзын раласæн мын рауади, нæ куымдта, ныффидар дзы, 
фæлæ йæ уæддæр раластон. Нæ мады ’мхæрæфырты ус мын кæр- 
ты афтæ зæгъы, йе ’взæгтæ, дам-ма йын слас. Æз ын йæ бæрзæйыл 
ныххæцыдтæн æмæ йын сæ мæнæ ацы дыууæ ’нгуылдзæй стыд- 
тон. Ус гæххæтт æрбахаста, æмæ йын сæ уырдæм æрыппæрстон, 
тæлфыдысты ма. Цы сæ кодта, цæмæн æй бахъуыдысты, уый ба- 
фæрсын мæ ферох... Уый уыд фыццаг æмæ фæстаг хатт. 
* * * 
Æз быдыры Цымытийы цардтæн. Мæнæ Чёрный речкæ кæй 
хонынц, уыцы дон нæ тæккæ рæзты кæлы. Терк дæр нæм хæстæг 
уыд, фæлæ-иу уымæн йæ дон цæмæндæр арæх чъизийæ калд. Ай 
та гыццыл цæугæдон у, уæддæр дзы иу стыр арф мал уыдис, хъарм 
дон дзы уыд сæрд-сæрд дæргъы, æмæ-иу уырдæм нæхи найынмæ 
цыдыстæм. Дæс азы мыл куы цыд, уæдæй фæстæмæ, цалынмæ 
скъола каст нæ фæдæн, уæдмæ. Бауырнæд дæ, нæ бацыдмæ-иу 
уыцы сабыр доны сæр хæфсытæ æмæ кæлмытæ уым уæлгоммæ 
хуыссынц æмæ хурмæ сæхи тавынц. Ме ’мбал лæппутæ-иу дуртæм 
фæлæбурдтой, фæлæ-иу сæ æз баурæдтон, зæгьын, ныртæккæ ма- 
иу кæсгæ кæнут. Сæрбынмæ-иу ныггæпп кодтон сæ астæумæ, 
уыдон-иу фæйнæрдæм - лидзгæ, кæлмытæй-иу дыууæ-æртæ æнæ- 
мæнг мæ къæхтыл ахастон, афтæмæй-иу фаллаг былыл рахызтæн. 
Уырны дæ, нæ сæ тарстæн. Æцæг уымæн цы аххос уыди, æз уый 
абон дæр нæ зонын... 
* * * 
Нæ цæхæрадоны кæрон зади пæлæхсар фæрв бæлас, йе ставд 
къалиутæй иу уылæнты сæрмæ æрзæбул. Кæсын, æмæ дын уыцы 
къалиуæн йæ саджилæджы йæ сæр сæвæрдта, афтæмæй хуыссы 
дæргьæй-дæргьмæ сау калм. Æз хъавгæ доны бацыдтæн æмæ са- 
быргай, æнæнхъæлæджы æртъæпп мын куыннæ рауайа, афтæ къа- 
лиудæлæмææривæзтон. Калм ницы бамбæрста, цалынмæ йын йæ 
бæрзæй не ’рылхъывтон, уæдмæ, стæй фесхъиудта, йæхи атоны- 
ныл афæлвæрдта. Куыннæ стæй, зæгьын. Йæ бæрзæй йын тынг 
249 

куы æрылхъивай, уæд æрхауы, æвæццæгæн, йæ нуæрттæ ууылты 
цæуынц æмæ йæ æндзыг низ æрцахсы. 
Былмæ рахызтæн, мæ астæуыл æй роны хуызæн æртыхтон, 
куыннæ мын зына, афтæ мæ хæдон дæлæмæ æруагьтон, йæ бæр- 
зæйыл ын хъуымацы мидæгæй хæцын. Кæройнаг хæдзары цурлæп- 
путæ лæууыдысты, æз сæм ныццыдтæн, лæууæм, ныхæстæ кæнæм. 
Уалынмæ сæ чидæр ныхъхъæр кодта: 
- Руслан, дæ роны калм! 
Æз æй цыма нæ федтон, уыйау ныддис кодтон: 
- Кæм? 
Мæхæдæг хæдон фегом кодтон æмæ сын æй сæ къæхты бынмæ 
баппæрстон. Фæппырх сты фæйнæрдæм, хъыллистытæ кæнгæ. 
Уымæй фæстæмæ мæ семæ уыцы малы найын нал уагътой. Не 
’ппæтæн ленк кæнынмæ нæ фаг кодта, æмæ-иу æз фылдæр хатт 
хусыл баззадтæн. Гъа-гьа, афтæ кæнут? Ауадтæн-иу, калм-иу ссард- 
тон, се ’хсæнмæ сын-иу æй нывзылдтон, æмæ-иу мал мæхи мал 
баци, адон-иу уырдæм нал уæндыдысты. 
* * * 
Иу заман Цымытийы мæ фыдымады æрвадæлтæй иу ус амар- 
дис, мах уæд рæстæгмæ хохы цардыстæм æмæ уырдыгæй зианмæ 
иу къордæй рацыдыстæм. Хъæуы сæр раздæр куырой уыдис, стæй 
йын йæ бынаты чысыл ГЭС сарæзтой, Теркæй йæм дон бауагъ- 
той, фæлæ уый дæр фехæлд, æмæ ма дзы æрмæст фундамент баз- 
задис. Нæ иу машинæ фæстейы афæстиат, æмæ йæм æрлæууыды- 
стæм. Тæвд бон уыдис тынг. Кæсын, æмæ дæлæ фундаменты рæ- 
бынты бирæ бурхъус кæлмытæ кæрæдзиуыл стыхстысты. Цыппæр- 
гæйтæй, æхсæзгæйттæй, æстгæйттæй... Хъазгæ кодтой уалдзæджы 
астæу. Ме ’мбæлттæй иу, мæрдты дзæнæт йæ хай, Бæтæхъо, афтæ 
куы бакæнид: 
- Гъер уæ уырдæм исчи хæснагыл ныууæндид? 
Зæгьын, æрцахсон дын дзы иу, ныртæккæ дын æй дæ къухы 
авæрдзынæн... 
Куыннæ стæй? Уымæн лæг хъæуы... 
Æз айтæ-уйтæ нал фæкодтон, бынмæ ныггæпп ластон, сæ тæккæ 
астæу ’рлæууыдтæн, дыууæ къухæй сыл фæйнæрдæм ахæцыдтæн, 
фæйлауын сæ, се ставддæр æмæ сын сæ рæсугъддæры ’рцахстон. 
Бæтæхъо уый куы федта, уæд лидзынмæ фæци, æз ыл æй фæстейы 
фехстон, йæ тæккæ дзыппы цур ыл рахизырдыгæй ауадис. Чидæр 
æм хъæр кæны, дæ дзыппы, дам, ныххаудта. Уый йæ рог морæ 
плащ феппæрста, иуварс æй фехста. Цас фæхудтысты, цас фæхуд- 
тысты!.. Гъе ахæм митæ сын-иу кодтон кæлмытимæ. Бирæ хæтты- 
ты, цæмæндæр уый мæ зæрдæмæ цыди... 
* * * 
Хорз ма цы уыди... Тынг æнтæф бон калм æрцахс, дæ астæуыл 
æй æрбабæтт, æцæг ын йæ сæрыл хæц, кæннод алидздзæн. Бауыр- 
250 

нæд дæ, буарыл-иу æхцон уазал ахæлиу, мæнæ цыма искуы арф 
уæрмы бадыс. Æз арæх афтæ кодтон, æцæг бурхъус кæлмытæй. 
Иухатт мæн бафæзмыдта ме ’рвад Мысост, æцæг ын саусæр калм 
разынд æмæ йыл фæхæцыд. Хуыцау хорз, æмæ йæм цыргь кард 
разынд, кæм ыл фæхæцыд, уым царм слыг кодта, йæхæдæг ын йæ 
туг сцъырдта, стæй йæ ату кодта, бабаста йæ. Ницы йын уыд... 
Цыфæнды калммæ дæр раздæр марг нæ вæййы, уый йæм фæзы- 
ны, тынг куы смæсты вæййы, уæд. Мидæгæй йæ дзыхы иу дæндаг 
ис, хуынкъимæ, буары йæ фæцæвы æмæ марг уым ауадзы. Уый 
фæстæ йæхæдæг дæр æрлæмæгъ вæййы, алидзыны хъару йæм нал 
разыны. 
Æз нæ хъæуы ахæм адæймæгты зыдтон, æмæ-иу сæхæдæг ар- 
хайдтой, цæмæй сыл калм фæхæца. Афтæ-иу мæ сыхæгтæй иуты 
тыххæй дзырдтой, зæгъгæ, дам, цыдæр æнахуыр низæй рынчын 
сты æмæ сын уый дохтырты амынд у, калм дыл куы фæхæца, уæд, 
дам, сдзæбæх уыдзынæ. 
Æмæ зылдысты Терчы былты, хъамылты астæу сæ фæдыл, 
мæстæй, дам, сæ мардтой. Иу кæмæйдæр-иу загьтой, сдзæбæх, дам, 
кодта афтæмæй йæхи. Гæды ныхас нæ уарзын, æцæг уыд, мæнг, 
нæ зонын, фæлæ æз мæхи хъустæй ахæм ныхас фехъуыстон. 
* * * 
Зымæджы бонтæй иуы нæ хъæуы кæмæдæр чындзæхсæв уыдис. 
Æз дыккаг райсом цæмæндæр суадонмæ ныццыдтæн. Кæсын, æмæ 
дзы калм уыцы уазалы ленчытæ кæны. Нывнæлдтон æм, æрцах- 
стон æй, мемæ йæ рахастон. Уалынмæ дын дæлæ ног чындзы скæ- 
нынц, æхсæвы йæ кæдæм аскъæфтой, уыцы хæдзарæй. Заргæ, 
фæндырдзæгьдгæ, мæнæ-иу раздæр куыд уыдис, афтæ. Чызджы- 
тæй иу, чындзы ходыгьд уыди, мæнмæ гæсгæ, фæстейы цæуы, йæ 
къухы цыдæр хæссинæгтæ, йе уæхсчытыл та нымæт дзабыртæ 
ауыгъд, æвæццæгæн, чындзы уыдоны аскъæфтой, фæстæмæ цæу- 
гæйæ йæ фысымтæ туфлиты рарвыстой. Æз бахъуызыдтæн фæстæ- 
ты æмæ мæ уазал калм уыцы нымæтын дзабыртæй иуы ныппæр- 
стон. Лæппутæн, зæгъын, ныртæккæ ма-иу кæсут. Чындз мидæмæ 
бахызт, чызг та уыцы дзабыртæ хъарм верандæйы къуымы æры- 
вæрдта. Ныр мах хъахъхъæнæм, дарддæр цы уыдзæн, калм йæхи 
куыд дардзæни, зæгъгæ. 
Иу-дæс минуты бæрц рацыдаид, афтæ уыцы чызджы, æвæц- 
цæгæн, цæуын хъуыд уынджы арф миты æмæ дын йæ рахиз къах, 
калм кæм уыд, уым куы фæцæвид. Кæй зæгъын æй хъæуы, уæдмæ 
калм дæр æртæфсти, æмæ йыл чызджы къах куы андзæвыд, уæд 
базмæлыд. Чызгфæтарст, ныцъцъæхахст кодта, калм, зæгьгæ, æмæ 
афтид къуымбил цъындаты кæрты астæу миты сæр балæууыд. Иутæ 
загьд кæнынмæ фесты, иннæтæ худынмæ. Уый та Руслан йеддæмæ 
ничи уыдаид, зæгьгæ, мæ расырдтой... 
Цас фæхудтыстæм, цас!.. 
251 

Фарныхъæуккаг Дауыраты Бекырби: «Бæхы æхсыр æй бахъуыдис... > 
— Иу хатт мæ гыццылæй не ’рвадæлты лæг Налыхъ йемæ уæртæ 
Майрæмададжы хъæдмæ уистæ ласынмæ акодта. Зыдта йæ, мæнмæ 
бæх скъæрын хорз кæй касти, уый, стæй йын, йæхи загьдау, цы- 
дæр гыццыл ныфс дæр уыдтæн, ам Дзæникъойы ком кæй хонынц, 
уым. 
Уистæ бричкæйы гуыффæйы куы самайынц, уæд, куыд æмбæ- 
лы, афтæ сæ сæртæ разырдæм вæййынц, сыфтæрджынтæ та фæс- 
тейы, æмæ сæ уым бадынæн фæлмæн бынат рауайы. Налыхъ мæ 
чъылдыммæ уыдоныл бæстон бадт скодта, мæ бын та хъæбæр уыдис 
æмæ иу-цасдæр дзыхъхъытæ-мыхъхъытæ фæндагыл куы рауадыс- 
тæм, уæд тыхсын райдыдтон. Уалынмæ кæсын, æмæ Майрæмада- 
джы дæллаг кæрон чидæр дзала ныккарста, цалдæр уисы дзы аха- 
ста суадæтты цур æмæ уал сæ, æвæццæгæн, хусмæ ныууагьта. Æз 
уыциу сæррæтт раластон уæрдоны сæрæй, иу уисмæ фæлæбурд- 
тон, мæ хъæбысы дзаг мын куыд рауайа, афтæ. Хæрдмæ йæ скалд- 
тон, мæхæдæг галиу рæтæнагъдыл алæууыдтæн, зæгъын, алæгьз 
æй кæнон. Мæ къухтæ бадарон, зæгьгæ, афтæ дзы цыдæр базмæ- 
лыд, æз фæтарстæн æмæ фæстæмæ зæхмæ расхъиудтон, æгас ко- 
мыл мæ цъæххахст айзæлыд: 
- Калм! 
Цастæ хъæуы гыццыл лæппуйы фæтæрсынæн, уæлдайдæр, фыц- 
цаг хатт метр æмæ æрдæджы дæргъæн калм дæ тæккæ цæстыты раз 
йæ сæр куы сдара, уæд?! 
Æвæццæгæн ма хаугæ-хауын дзалайы кæрæттыл фæхæцыдтæн 
æмæ уый, сæххæтт, зæгьгæ, бæхы фæстаг къæхты бын балæууыди. 
Налыхъхъы дæр хуызы цъыртт нал уыдис, фæлæ уæддæр мæн са- 
быртæ кæнынмæ фæцис, ныфс мын авæрдта, æз, дам, æй ныр- 
тæккæ фæрæтæй ныкъкъуыхтæ кæндзынæн. Уисы бырынкъæй дза- 
латæ иуварс акалдта, фæлæ калм æрбадæлдзæх. Цы фæуыдаид? 
Уисты æхсæнмæ рахизырдыгæй дæр бакæсæм, фæстæрдыгæй дæр 
бакæсæм, никуы æмæ ницы. Цы чындæуа, фæстæмæ ма куыд сба- 
дæм, фæндагыл нæм уæд та ма бынæй сбырыди? Æмæ уæд уистæ 
калынмæ фæлæбурдтам, иугай зæххы хай баисты. 
Никуыцæйуал разынд калм... 
* * * 
Кæцыдæр æз мын мæ уæзласæн такси иу гуырдзиаг лæг баххуыр- 
ста, дæлæ йын Мæздæджы бынмæ харбыз сагъд уыди, тынд, дам, 
сты, кæритæ амад. Нæ ныццыдмæ йе ’мбал алыхуызон хæмпæлтæ 
æмæ кæрдæджытæ ныккарста, гуыффæмæ сæ сæгойæ бакалдта, сæ 
сæрыл та сын харбыз æвæрын райдыдтой. 
Сластон сын сæ, уæдæ цы уыдаид. Лæг æмæ сæ йе ’рыгон ус 
сарайы бын талынггомау къуымы кæрæдзийы сæрыл амайынц. 
Сæ сывæллон, къæбæлдзыгсæр лæппу Суликъо, дыууæ азы дæр, 
дам, ыл æххæст нæма цæуы, нырма, дам, къахыл дæр хæрзæрæджы 
ауад, кæрты хъазы. 
252 

Æз бæрзонд къæсæртыл бандоныл мæхи фæстæмæ ауагътон, 
бафæлладтæн фæндагæй, мæ цæстыхаутæ уæззауæй-уæззаудæр кæ- 
нынц, æвæццæгæн, мæ ныртæккæ хуыссæг йæ быны скæндзæн. 
Уалынмæ сын чидæр сæ кæрты дуар дурæй кæнæ æфсæйнаджы 
састæй æрбахоста, æмæ лæг дæр æмæ ус дæр уынгмæ ахызтысты, 
кæимæдæр сын ныхас бацайдагь. Иу заман мæ цæстытæ райгом 
кодтон, кæсын, æмæ диссаг: машинæйы гуыффæйы кæрдæджы 
бынæй рабырыд дыууæ метры дæргьæн саусæр калм, фæстаг бор- 
тыл æнæуынæрæй зæхмæ æрлæсыд æмæ дæлæ фæбыры. Суликъо 
йæ ауыдта, цины цъæххахст ныккодта, фæсуры йæ, йæ къæдзилмæ 
йын лæбуры, ахсынмæ йæ хъавы. Æз асинты сæрты ратæррæст 
кодтон. Хуыцау хорз, æмæ бæласы æнцой мæ размæ иу зæронд 
рувæн фæцис. Баййæфтон æй æмæ йын дзы йæ сæрыл хафт-хаф- 
тæй ралæууыдтæн. Уæдмæ нæ Суликъо æрбаййæфта, йæ къæдзилмæ 
йын фæлæбурдта, ныддæвдæг ыл. Раст уыцы рæстæг йæ мад дуа- 
рæй æрбакаст æмæ уыцы ныв куы федта, уæд, æвæццæгæн, йæ 
цъæххаст æгас хъæумæ дæр фехъуыст, стæй йæ мидбынаты бауа- 
дзыг... 
Йæхимæ куы ’рцыд, уæд мæ арфæты бын фæкодта, йæ фырты 
ирвæзынгæнæг мæ схуыдта, мемæ мын арфæйы нуазæн - сæны 
дурын дæр ма сæвæрдтой, æцæг, æз мæхæдæг куыд фæтарстæн, 
уымæй мæ фæрсæг нæ фæци... 
* * * 
Махмæ, Фарныхъæуы, кæддæр уыдис милицæйы кусæг, Би- 
гьатæй йæ мыггаг, уый зонын, æцæг мæ йæ ном бынты быны рох 
фæцис, адæм æй хуыдтой Угро. Иу бон махæн нæ дуармæ сисы 
рæбын цалдæр лæджы æмбырдæй бадынц, чи дурыл, чи та къода- 
хыл йæхи æруагьта, Угро дæр уым. Æз дæр уым, мæ дада мæ йæ 
сагæхты ’хсæн йæ хъæбысы æрбакодта, афтæмæй. Цæуылдæрты 
дзырдтой, стæй цæмæндæр калмы коймæ рахызтысты. Угро уæд 
цы радзырдта, уый мæ уал азы фæстæ дæр нæ рох кæны. 
- Æз службæ кодтон Туркменийы тæккæ арæнтыл, зындгонд 
горæт Кушкæйы, кавалерийы. Иу бон дыууæйæ ме ’мбал Кирил- 
лимæ хъамылты астæу фæцæуæм, нæ фæсонтыл топпытæ ауыгъд, 
нæ астæутыл -æхсаргæрдтæ, фæлгæсæм алырдæмты. Ме ’мбалы 
бæх Факел хуындис, æмæ дын уый æвиппайды куы ныууасид, фæ- 
тарст, фестъæлфыд, стæй дзыхълæуд æркодта, ног та размæ сты- 
рындз, стæй та дзыхълæуд æркодта. Ай цы хабар уа? Кæсын æм 
фæстейы, æмæ иу дынджыр-дынджыр калм бæхы фæстаг къæхтыл 
йæхи тухы. 
Фæстæдæр куыд базыдтон, афтæмæй, дам, калм бæхы ’хсыр 
уарзы, дардмæ дæр æй банкъары йæ тæфæй. Факел та ефс бæх 
уыди, æд байраг. Æз æй мæхи цæстытæй федтон, уыцы стыр калм 
уымæн йæ фæздоныл куыд ныддæвдæг ис, уый. Цы чындæуа? Ме 
’мбалмæ хъæр кæнын, зæгьын, æрлæуу, фæлæ йæ бæх, æвæццæ- 
гæн, фыртарстæй йæ коммæ нал каст. Цас ма фезгъордта, Хуыцау 
253 

йæ зонæг, фæлæ иу ран ныггуыпп ласта, размæ бахауд, Кирилл йæ 
сæрты асхъиудта. 
Скарстам æхсаргæрдтæй уыцы æхсырмондаг калмы, ефсы фæз- 
дон дæр нын фæлыг, æмæ ма абон дæр мæ цæстытыл уайы, йе 
’хсыр ссæст хъамылтæм куыд фæкалдис, уый. Ракетæ суагътам, 
æмæ нæм уайтагьд не ’мбæлттæ ’рбахæццæ сты. Факелы уым ба- 
ныгæдтам, йæ саргъ ын систам, йæ сидзæр байраджы та йын немæ 
ракодтам. Мæ фæстæ уым службæгæнгæ чи баззад, уыдон мæм 
фыстой, æвæджиауы зондджын бæх, дам, дзы рауад... 
Заманхъуйлаг Хъуыдакаты Хъасполат: «Махоркæ калмы мар- 
гæй фыддæр разынд...» 
- Мæ фыдыфсымæр Хъазджери иу сæрдыгон тæвд бон сæ цæ- 
хæрадоны кæрдо бæласы бын, мæ фæллад цъусдуг ауадзон, зæгъгæ, 
йæхи ердженыл æруагьта æмæ уайтагьд афынæй, йæ хуыр-хуыр 
ссыд, йæ дзых гомæй аззад. Уыцы рæстæг кæцæйдæр калм æрба- 
бырыд æмæ, стæ-ма, уым, цымæ, цы уаид, зæгьгæ, гом дзыхы йæхи 
бынмæ ауагьта. Лæппу, мæгуыр, хилæджы уазал йæ ахсæны бан- 
къардта, бæргæ ма фехъал, фæлæ цæмæндæр йæ бон сызмæ- 
лын нал уыд, цъæххахст кæнын райдыдта. 
Бинонтæ фæдис систой, сыхæгтæ æрбакалдысты, æмæ сæ иу, 
Зæнджиаты Бати, хабар куы бамбæрста, уæд хъæр кæны, рæвдз, 
дам, мын æхсыр æмæ махоркæ ссарут. Ссардтой, иумæ сæ азмæс- 
той, æмæ йæ уый Хъазджерийы хъуыры ауагьта. 
Бауырнæд дæ, иуцасдæры фæстæ лæппу омын райдыдта æмæ 
калмы хайгай скалдта. Уыцы бонты-иу æндæр кой нал уыдис нæ 
хъæуы. Мæ фыдыфсымæр бирæ фæцард æмæ-иу кæддæры тарст 
куы ’рхъуыды кодта, уæд-иу афтæ загьта, æз, дам, уæдæй фæс- 
тæмæ бæлæсты бын фынæй кæнын никуыуал бауæндыдтæн... 
Дыккаг хабар та нæм ахæм æрцыд. Уæдмæ хæст махæй адард, 
фæлæ ма иу æфсæддон хай лæууыдис нæ хъæуы кæрон. Нæ сыхаг 
Зæнджиаты Хадзыбатыр, адæм æй Сыбытт хуыдтой, Уæтæрты 
коммæ хос кæрдынмæ ацыд, иу къорд уисы ракарста, стæй схид, 
йæ хæдон раласта æмæ йæ, бæласы къалиуыл ацауындзон, зæгьгæ, 
куыд бацыд, афтæ йыл уырдыгæй дынджыр калм йæхи æрæппæр- 
ста, йæ астæуыл ын йæхи атыгьта, æрбалхъывта йæ. 
Сыбыттæй фыртæссæй йæ цæвæг аппарын дæр ферох, йæ иу 
къухы йæ хæрдмæ систа æмæ хъæуы ’рдæм цъæхахстгæнгæ згъо- 
ры. Уым та къуыбыры рæбын салдæттæ лæджы цæвæгимæ æрцæй- 
тæхгæ куы ауыдтой, уæд, кæд нæм истæуыл мæсты у, лæбургæ нæм 
кæны, зæгьгæ, сæ хæцæнгæрзтæм фæлæбурдтой, фæлæ, Хуыцау 
хорз, æмæ сæ иу хабар бамбæрста æмæ ныхъхъæр кодта: 
- Не стрелять! Его удав захватил!.. 
Æрцахстой Сыбытты, плащ-палаткæ йыл баппæрстой æмæ уым 
калмы ныххурх кодтой. 
Уымæй фæстæмæ-иу алы уалдзæджы кæрон дæр Сыбытты ас- 
тæуæй, цалынмæ цардис, уæдмæ хаудта роны хуызæн тæлм, мæнæ 
калм йæ хæрв куыддæриддæр фæивы, раст ахæм. Уыцы бон ма чи 
хъуыды кæны, уыдон ма абон дæр æрымысынц, йæ мад йæ лæп- 
254 

пуйы ирвæзынгæнæг салдæттæн цы дзаджджын хуын бахаста, цы 
арфæтæ сын фæкодта, уый... 
Хуымæллæггаг Гугкаты Хæсанæ: «Йемæ, мæнæ цыма сывæл- 
лон у, афтæ дзурын хъæуы». 
Иу æнтæф бон нæ цæхæрадоны цыдæр куыстон. Иу заман зæхмæ 
куыддæр æргуыбыр кодтон, афтæ мæм æхситт фехъуыст æмæ загь- 
тон, уый мæ сыхаг Дауыт у, уый дæр йæ хуымты астæу цыдæртæ 
архайдта. Дзурын æм, зæгъын, цы кæныс, цæмæн мæм æхситт 
кæныс. Æз, дам, нæ дæн. Фæстæмæ фæкастæн, æмæ дæ балгъитæг 
афтæ: мæ тæккæ чъылдыммæ дыууæ метры дæргьæн сау-сауид калм, 
йæ иу æмбис зæххы, иннæ - уæлдæфы, æхситт кæны, цыма мæм 
æртхъирæн кæны, иуварс алæуу, ауадз мæ мæ фæндагыл, науæд... 
Æз кауы михмæ фæлæбурдтон æмæ уый, æвæццæгæн, фæтарст æмæ 
йæхи атымбыл кодта. Калм нæ, фæлæ æз мæ цард-цæрæнбонты 
гæккуыри дæр никуы амардтон, Хуыцау бахизæд! Хæстæгдæр æм 
бацыдтæн, æмæ цыма мæнæ сывæллон у, уыйау æм дзурын: 
— Ма тæрс дæ гыццыл удæн, мæнæ калм... 
Михыл æй систон, цæхæрадоны кæронмæ йæ ахæстон, уым та 
быдыр райдайы, æмæ йæ уым æрæвæрдтон. Нæ дæ бауырндзæн, 
фæлæ иуцалдæр метры куы абырыд, уæд æрлæууыд, йæ сæр систа 
æмæ мæнырдæм разылд. Кæнæ, ныртæккæ цы ’рцыд, ууыл не ’ууæн- 
дыд, нæуæд та мын арфæ кодта... 
Уымæй иуцалдæр боны фæстæ нын нæ сыхæгты чындз Мусли- 
мæт нæ кæрты дуар ныххоста, уæлæ, дам, нын нæ агъуыстмæ калм 
фæбыры. 
Сæ дурын асинты фæстаг къæпхæнмæ йæхи куыд сивæзта, афтæ 
йæм схæццæ дæн. Уый мын, æвæццæгæн, мæ уынæр фехъуыста, 
дзыхълæуд фæкодта, йæхи æрбатымбыл кодта. Зæгъын, Мусли- 
мæт, иу зæронд арф къус-ма мын рæвдз радав. Радавта æмæ дзы 
уæд калмы уæздан бакъуырдтон æмæ йæм дзурын: 
~ Мидæгæй дæ ницы хъуыддаг ис, мæ къона, мæнæ-ма ардæм 
æрбабыр... 
Басайдтон æй уыцы къусмæ, цæхæрадоны кæронмæ йæ ахас- 
тон, кæрдæгыл æй ауагътон... 
* * * 
Мæ куысты æмбæлттæй мын иу радзырдта, æз, дам-иу, хъæуа- 
нæ хъæуа, кæлмыты арæх мардтон. Æмæ дæ-иу, зæгьын, дæ къухтæ 
хордтой, нæ дыл хæцгæ кодта, нæ дæ хъыгдаргæ. Нæ, дам, æй 
зонын абон дæр, цæмæн, уый, мæ сæры-иу цыдæр фæкуыси æмæ- 
иу уæд лæдзæгмæ фæлæбурдтон. Иу æхсæв, дам, хуыссын, æмæ 
мæм уыцы кæлмытæй иу мæ фыны ’рбацыди, йæ сæр хæрдмæ 
систа, комкоммæ мæм кæсы æмæ мæ фæрсы: 
— Мæнæ лæппу, нал нæ ныууаддзынæ, кæдмæ нæ цæгьдинаг дæ? 
Ноджы ма цыдæртæ, стæй мæм бартхъирæн кодта. 
Уырны дæ, куы райхъал дæн, уæд мæ цы нæ рыст, ахæм бынат 
мæ буары нал уыд. Уæдæй фæстæмæ æз калмæн йæ рæзты ацæуын 
255 

нæ, фæлæ йæм дардæй бакæсын дæр нал уæндын. Афтæ мын хъæуы. 
Мæнæ хæтгай телеуынынады кæлмыты алы хуызтæ февдисынц, 
æмæ йæ æз уайтагъд иннæрдæм акъæпп кæнын... 
Брутаг Багаты Гурам: «Фысæй йе сæфт уыны...» 
- Ивгъуыд æнусы æвдайæм азты æз колхозы фыййауæй куыс- 
тон дæлæ Науыры быдырты. Иу стыр калм-иу райсомæй нæ ра- 
цыдмæ къæсæрыл хурмæ хуыссыдис, нæ къæхты хъæрмæ-иу змæлгæ 
дæр нæ фæкодта. Иæ цурты-иу ахызтыстæм, уый мах ницы хъыг- 
дæрдта, мах та - уый. Сихормæ æввахс-иу кæдæмдæр алæсыд. 
Мæнæ йæ куыдæй федтон фæстаг хатт. Кæсын, æмæ дын иу 
хъулон фыс уыцы калмыл къахæй ралæууыд, йæ сæр ын хойы, 
уый хæрдмæ фесхъиуы, фæстæмæ ’рхауы, йæ бон алидзын нæу. 
Уый иннæ фыстæ куы федтой, уæд, æвæццæгæн, фæтарстысты, 
æмæ уал æз уыдонырдæм фæдæн, доннуазæн бынаты æртыгуыр 
сты. Æмæ уæд уыцы фысмæ раздæхтæн. Кæсын, æмæ дын уымæн 
калм йæ дзыхы, зæрдиагæй йæ æууилы. 
Уæдмæ йын йæ дæргъæй иу-метры бæрц аныхъуырдта, зæххыл 
та ма дзы иу уыйбæрц уыди. Æз уый фыццаг хатт федтон, фысæн 
йæ маргæй исты куы уа, зæгьгæ, йын фæтарстæн, æд лæдзæг æм 
хъæргæнгæ згъорын. Уый мын мæ къæхты хъæр фехъуыста, зæххы 
ма калмæй цы уыдис, уый фелвæста æмæ дæлæ стырындз, ацу 
æмæ йæ баййаф. Иудзырдæй, баууылдта йæ, æз æм иуварсырды- 
гæй фæкастæн. 
Изæры сæ уæтæрмæ куы баскъæрдтам, уæд æз æгоммæгæс фысы 
æрцахстон æмæ йын сау ахорæнæй йæ фæтæн ных æмæ фæсонтæ 
бæстон сахуырстон, зæгъын, цы нæ вæййы, исты куы кæна, уæд 
æй зондзынæн, кæцы фыс уыдис, уый, иуцалдæр боны йæ фæ- 
хъахъхъæдтон. Ницы, уæлдай хуызæн дæр нæ фæци. Æмæ уæд ха- 
бар хистæр фыййæуттæн радзырдтон. Ныддис кодтой, ау, уый, 
дам, фыццаг хатт федтай? Хæрынц, дам, фыстæ калмы, уыдон сæ 
уый тыххæй се сæфт уынынц, фæлидзæг сæ вæййынц... 
Цуанон Æгъуызарты Таймураз: «Мæ хуызæн æвдисæн сæ нæ 
хъуыди...» 
— Хъæды цуан кодтон. Уыд æнахуыр сабыр, æрмæст мæ къæх- 
ты бын хус сыфтæртæ хъыст-хъыст кодтой. Мæ куыдз мæ разæй 
згьоры, алырдæм фæлгæсы, смуды, фæлæ цыма уæлдæфы ис, афтæ 
уымæн дæр йæ къæхты уынæр нæ цæуы. Æвиппайды иуварсырды- 
гæй сыфтæрты зæлланггæнæг сыр-сыр ссыди, фæтæрсæгау код- 
тон, уыцырдæм фæзылдтæн, æмæ дæлæ диссаг: о Хуыцау, гæды 
ныхас кæнын мæ ма бауадз. Иу-æртиссæдз калмы бæрц кæрæ- 
дзийы æддæг-мидæг ауадысты, кæрæдзиуыл стыхстысты, цыдæр 
æнахуыр хъæрзт кæнынц, æхситмæ сын раивы, алчидæр сæ ар- 
хайы иннæйы фæбынæй кæныныл. 
Иуцалдæрæй дзы мæн бафиппайдтой, сæ хъуырдухæн фæ- 
уагьтой, сæ дынджыр сæртæ хæрдмæ систой, нымдзаст мæм сты, 
æвæццæгæн, загьтой, ды та ма нын кæцæй бавзаринæг дæ, ма нæ 
хъыгдар, дæ хуызæн æвдисæн нæ нæ хъæуы. Фæтарстæн, зæгъын, 
ныртæккæ мыл сæхи куы ныццæвой, уæд бын кæнын. Айтæ-уйтæ 
256 

нал фæкодтон, мæ дыууæхстон уыцырдæм фæдардтон æмæ æргьæ- 
нæгыл дыууæ хатты æрбахæцыдтæн. Иуы дæр дзы нæ акъуырдтон, 
фæлæ топпы хъæрæй, æвæццæгæн, фæтарстысты æмæ-иу пуртийау 
чæрдмæ фесхъиудтой, иутæ дзы мæ сæрты дæр ма атахтысты. Мæ 
дыууæхстоны хæтæлы дзы кæд бахауди, зæгьгæ, ма тæрсгæ дæр 
фæкодтон, хъавгæ йæм бакастæн. 
Фæстæдæр уыцы хабар иу зæронд цуанонæн радзырдтон, æмæ 
мын куыд бамбарын кодта, афтæмæй, дам, мæнæ уырыссагау куыд 
фæзæгьынц, уыди сын брачный период, æвæццæгæн, се ’хсæн иу 
сыл калм йеддæмæ нæ уыд, æмæ йæ алчидæр йæхи бакæнынвæнд 
кодта, - ахæм у сæ царды уаг... 
Мызуйраг Едзеты Андрей: «Зæронд шахтæйы йæ срæмыгътой...» 
- Æз кæддæр лæппуйæ цы стыр калм федтон, ахæм мæнæ те- 
левизоры дæр никуыуал федтон. 
Нæ хъæуы сæрмæ уыгæрдæны кæрдæг астæумæ вæййы. Искуы 
чос ныккарстай, уис цы у, уый зоныс?.. Гъемæ уыцы калм уисы 
фарсмæ хурмæ ныддæргъ и æмæ дæ уырны: уыцы уисæй бæрзонд- 
дæр уыди. Мах, гыццыл лæппутæ, уырдæм ссивынмæ рацыдыс- 
гæм, фæлæ йæ куы ауыдтам, уæд - лидзгæ. Мæ фыдыфсымæр уый 
фæстæ дзырдта, æз, дам, мæхи дыууæ цæстæй федтон, гыцыл сæ- 
ныччы куыд æрцахста, куыд ыл стыхсти, уый. 
Хъæуы лæгтæ цалдæрæй æд хæцæнгæрзтæ фæдисы рацыдысты, 
мах сæ фæдыл, фæлæ уый, æвæццæгæн, цыдæр бамбæрста æмæ 
зæронд шахтæмæ йе ’мбæхсæн бынатмæ абырыд. Иубон дæ, Да- 
мир, æнæ сласгæ нæ фæуыдзынæн, уыцы бынат дын фенын кæ- 
нон. Не ’рвадæлты лæппу Юрик уæд шахтæйы куыста. 
Уырдæм йемæ рæмудзæн æрмæг ахаста, ауындзгæ асинтыл 
шахтæйы арфмæ ныххызти æмæ йæ, калм цы къуымы батымбыл, 
уырдæм ныппæрста. Йæ хъулон къæдзил, дам, хæрдмæ куыд фæ- 
тахтис, уый, дам, мæхи цæстытæй федтон. Уæдæй фæстæмæ уыгæр- 
дæнмæ æдасæй цæуын райдыдтам. Калм нæ, фæлæ дзы гæккуы- 
рийыл дæр нал сæмбæлдтæн... 
* * * 
Цардысты нæ фарсмæ Хъайтыхътæ. Хъуыстгонд цæмæй уыды- 
сты? Се ссады цардис калм. Стыр уæлхæдзар сын уыдис, æмæ-иу 
уырдæм рабырыд, уыцы дæргьæй-дæргьмæ, сæрмагонд лæгьз къæй- 
иу ын сæвæрдтой, æмæ-иу ууыл хурмæ йæхи дзæбæх ауагьта, стæй 
га-иу фæстæмæ къуырф арынджы ссады цъуппыл схуыссыди. Би- 
нонтæ йæ хъахъхъæдтой, уый, дам, махæн нæ бынаты хицау у. Иу 
бон та афтæ уыцы хъарм къæйыл хуыссыдис. Ам хъæуы, кæмæй- 
дæр-иу загъта мæ фыд, уый йыл уæлейæ сисы сæрæй егъау къæй- 
дур æрыппæрста æмæ, дам, йæ тæккæ сæрыл ауад, ныцъцъæл æй 
кодта. Чидæртæ Хъайтыхътæм хæрам хастой, уыцы калм се ссады 
кæй хуыссыд, уый тыххæй, сæ конд къæбæр сын нæ хордтой, 
æлгьæд, дам, дзы кæнæм. Чи йæ амардта уый бинонтæн, дам, æй 
Хуыцау нæ ныббарста, иугай се ’цæг дунемæ ацыдысты, чи æвип- 
•7 Дауыраты Дамир 
257 

пайды низæй, чи къæдзæхæй рахауд, кæуылдæр та дзы топп схæ- 
цыд... 
Æз ацы хабæрттæ куы фæдзурын, уæд иуæй-иутæ сæ къухтæ 
ауигъынц, ницæуылуал æууæндынц фылдæр адæм. Бынтон дзæ- 
гьæлы... 
АЛАГИРАГ ЛÆППУ - КАЛМАХСÆГ 
Мæнæн æй газет «Рæстдзинад»-ы кусæг Тохсырты Къоста 
бацамыдта, Фардзинты Батраз, дам, йæ гыццылæй нырмæ уыцы 
куыст кæны, Алагиры йæ алчидæр зоны, кæм цæры, уый дæр мын 
загьта. Æз æй дыккаг бон бабæрæг кодтон йæ хæдзары, мидбыл- 
тыхудаг, æфсæрмыгæнаг, æцæг бирæ дзурын чи нæ уарзы, ахæм, 
фæлæ йæм фарста куы дæттай, уæд йæ алы дзуапп дæр бæстон 
рауайы. 
Ме ’рбацыды сæр мын куы бамбæрста, уæд мæнæ афтæ рай- 
дыдта: 
- Калм мæ размæ куы фæвæййы, уæд йæхи атымбыл кæны, йе 
’взæгтæ раппары, æхситт сисы, фæфæнды йæ, цæмæй дзы фæтæр- 
сон. Фæлæ æз тæрсæгтæй нæ дæн. Хæстæг æм бацæуын, йæ уæл- 
хъус æрлæууын, бахудын æм æмæ йын фæзæгъын: «Калм, мæхимæ- 
ма рауай...» 
Ныхъхъус и лæппу, худы. 
- Æмæ дарддæр та цы? 
- Мæнæ йæ афтæ мæ къухмæ сисын... 
- Æмæ дыл нæ фæхæцы? 
Лæппу йæ сæр батылдта. 
- Цæуыннæ дыл хæцы? 
- Сахуыр мыл сты. Цæмæн мыл хъуамæ хæцой? Иухатт мыл 
фæхæцыдис æмæ æгъгьæд нæу? Уæд мæ «тагьд æххуысы» машинæ 
аласта æмæ мын дыууæ уколы скодтой... 
Уымæй фæстæмæ сæ нал тарстæн, мæ роны дæр ма-иу сæ сæ- 
вæрдтон... Уыдон дæр мыл сахуыр сты. Иухатт мæ фыдимæ уæл- 
мæрдмæ ныццыдтæн æмæ басидтæн, зæгъын, калм, рауай-ма мæм, 
дæхи-ма мын фенын кæн. Рабырыдис иукæцæйдæр, мæ къæхты 
бын йæхи ’рбатымбыл кодта, систон æй, нæхимæ йæ æрбахастон, 
скъаппы лагьзы йæ ауагътон. Æрæджы нæ сыхæгтæ сæ цæхæрадо- 
ны калм федтой, марынвæнд æй кодтой, фæлæ сын алыгъд. Ба- 
дзырдтой мæм, ныццыдтæн сæм, басидтæн æм, æмæ мæ цурмæ 
’рбабырыд. Уый дæр лагьзы сæвæрдтон... Уæртæ мæм Алагиры 
астæу дуканийæ дæр æрбацыдысты, калм, дам, нæм кæцæйдæр 
æрбабырыд, рæбинаг къуымы, дам, асыччытæй иуы амбæхст. Си- 
стон æй уырдыгæй, æмæ йæ куы амарой, зæгьгæ, дæлæ Бехъаны 
цадмæ ахастон, хæфсыты астæумæ йæ хъамылты сæрты баппæр- 
стон... Дæлæ мæм æрæджы та Сындзыхъæуæй ссыдысты, иу калм, 
дам-ма ’рцахс, мах дын æй балхæндзыстæм. Нæ зонын, цæмæн 
сæ бахъуыди... 
258 

Нæ ныхасмæ нын хъуыста æмæ ма йыл бафтыдта сæ чындз 
фатимæ: 
- Цалдæр хатты мæхи цæстытæй цы федтон, æз та дын уый 
радзурон... Афтæ цæхæрадоны, кæнæ уынджы фæцæйцæудзæн æмæ 
заборы рæбын хуынкъ ссары, йæ цуры æрлæууы, æргуыбыр æм 
кæны, цыдæртæ дзурын сисы. Æмæ мæнæ диссаг: калм æм рабы- 
ры. Арæх дæлæ Бехъаны цадмæ дæр ныццæуы æмæ уым дæр æрцах- 
сы калм. Фылдæр хатт сæ нæхимæ ’рбахæссы, пъадвалы сæ æртæ- 
литрон балоны сæвæры, йæ сæр ын сæхгæны, стæй сæ райсомæй 
ахæссы æмæ сæ кæмдæр ауадзы. Тæккæ знон æз пъадвалмæ ныц- 
цыдтæн, балон мæ хъуыдис. Талынг дзы уыд, фæлæ рухсмæ куы 
рацыдтæн, уæд кæсын æмæ балоны хуылфы цалдæр калмы кæ- 
рæдзиуыл стыхстысты. Мæ къухæй æрхаудта... Хуыцау хорз, æмæ 
нæ асасти, æндæр уым мæ зæрдæ бахъарм уыдаид... 
Мæнæ мын дзы цы радзырдта Батразы мад Ирæ та: 
- Фондз азы йыл куы сæххæст, уæд-иу йæ фыдимæ кæсаг ах- 
сынмæ ацыд, уым сын-иу уаллæттæ æмбырд кодта. Иуцалдæр хат- 
ты фæстæ йæм мæнæ цы бафиппайдтон: сусæгæй-иу уынгмæ 
алыгьд. Кæс, æмæ та-иу куы хæфс, куы гæккуыри æрбахаста, суанг 
ма уæртджын хæфс дæр. Хуыцау æй уыдоныл скодта, иннæ лæп- 
путау æй хъазынмæ нал æвдæлд, йæ фылдæр рæстæг уыдонимæ 
’рвыста. Авдаздзыдæй та кæлмытыл фæцалх. Иухатт æй йæ фыд 
йæ куыстмæ йемæ акодта, уым æппæтæн æнæнхъæлæджы йæ ро- 
нæй калм раласта æмæ дзы шофырты хъазгæйæ тæрсын кæнын 
райдыдта. Уыдон-иу гаражы кæрты къуымтæм лидзæг фесты, сæ 
машинæты бадын дæр нал куымдтой. Алагиры æндæр кой нал 
уыдис, нæ тæрсаг шофыртæй, дам, гыццыл лæппу ахъазыд. 
Раздæр-иу тæрсгæ кодтам, фæлæ йæ дохтыртæ куыд сбæрæг 
кодтой, афтæмæй йын калмы хæст ницы зиан хæссы, ницы йæм 
хъары, æмæ æндæр дис ницæуыл кæнынц уыдон сæхæдæг дæр. 
Къорд азы размæ нæм иу бон иу æнæзонгæ лæг æмæ ус æрба- 
цыдысты, мах, дам, ам Тæмисчъы санаторийы нæ фæллад уадзæм, 
уæ фырт кæлмыты æвзагæй зоны, ууыл нæ йæхæдæг баууæндын 
кодта. Мах уæртæ дард Узбекистанæй стæм, нæ куыст кæлмыты 
маргимæ баст у. Хорз уаид, уæ лæппуйы нын немæ уырдæм куы 
ауадзиккат, уæд, уым дæр уыцы куыст кæнид æмæ уæм цалдæр 
азы фæстæ æхцайы голлагимæ ’рбаздæхид. 
Нæ йæ ауагътам. Ам дæр æм цæуынц, кæлмытæ нын рауæй 
кæн, зæгъгæ, уæртæ йын Хуссар Ирмæ йæ ахст кæлмытæ аластой, 
уый дæр зонын. Бирæтæ йæм ныр дæр æрбацæуынц, калм нæ 
хъæуы, бур кæнæ сау, цы зæгъай, уыййас дын бафиддзыстæм, 
зæгьгæ. Æнæ æхцайæ дæр адæмæн æххуыс кæны. Кировы хъæумæ 
йæ аластой, сывæллæтты цæхæрадоны, дам, калм фæзынди. Ле- 
нины уынджы нæм кæддæр, Гаматы^Иван, зæгъгæ, цардис, зон- 
дзынæ йæ, фыссæг уыдис уый дæр. Йæ чызг æмæ нæм йæ лæппу 
æрбацыдысты, нæ цæхæрадонмæ, дам, ацæуын нал уæндæм кал- 
мæй. Æрцахста сын æй уайтагьд, æмæ йæ афтидæй нæ рауагътой. 
259 

Цалдæр азы размæ нæм цирк æрластой, дынджыр, тынг дын- 
джыр кæлмытæ дæр дзы уыд. Мæскуыйаг артисттæ æндæр дис ни- 
цæуыл кодтой, мæ лæппу сæм фыццаг хатт куыд бацыд æмæ семæ 
хъазын куыд райдыдта, ууыл, мæнæ цыма семæ куыста, уыйау. 
Къам дæр систой иумæ, уадз æмæ, дам, рæсугъд мысинагæй баз- 
зайа нæ фембæлд, хъазæн ныхас дæр загьтой, ома, дам, ацы кур- 
диатджын лæппу ахæм гыццыл горæтæн æвгъау у... 
Хъобайнаг Бекмырзаты Мырзабег: «Хъусойы æлгьыстæрцыдис...» 
- Мæ фыдымад, джызæйлаг Хъыргьаты чызг, фæцардис 110 
азы. Уый дæр, стæй мæхи мад дæр куы бамбæрстой, æз, саби уæв- 
гæйæ, мæ хъус ирон адæмон сфæлдыстадмæ дарын, зæгъгæ, уæд 
мын сæ чи цы зыдта, уыцы таурæгьтæ дзырдтой. Иу дзы мæнæ 
ахæм уыд. Уыдис, дам, нæм хъæдын асыкк ссадæн, æдзухдæр, дам- 
иу уыдис йедзаг. Йæ хуылфы та дардтам калм, бурхъус калм, йæ 
ном хуындис Хъусой. Хæдзары цалдæр сылгоймаджы уыд, фæлæ 
дзы се ’ппæтæн ссадмæ бавналыны бар нæ уыд, суанг арынджы 
сæр схъил кæныны бар дæр. Æрмæстдæр сæ иуæн уыд уыцы бар. 
Хистæр чындзæн. Уый-иу асыкмæ куы бахæстæг, уæд-иу сдзырд- 
та, Хъусой, уый æз дæн, зæгьгæ, æмæ-иу уæд калм фалдæр абыры- 
ди. Ус-иу ссадæй, цас-иу æй хъуыд, уыййас кæхцмæ равгæдта, 
фæлæ-иу уыцы бынат астæуæй къахырæй уадзæн нæ уыд, фæс- 
тæмæ-иу æй хъуыдис ралæгьз кæнын, рамхуызон кæнын. 
Уыцы калмы хастой æхсырæй, бахастой-иу æм æй сæрмагонд 
хъæдын къусы. Уый-иу рабырыди, бастæрдта-иу æй, стæй-иу йæхи 
ссыгьдæг кодта æмæ та, дам-иу фæстæмæ йæ бынатмæ бабырыдис. 
Фæлæ цы рауад, уымæ-ма хъус. Бинонты зондыл хæйрæг фæ- 
тых, æмæ зындгонд инæлар Куындыхаты Муссæимæ Туркмæ ли- 
дзыныл сразы сты. Сæ фыртыхстæй, æвæццæгæн, се ’намондæн, 
сæ калм ферох ис. Бон рацыд, дыккаг дæр, æмæ Хъусой, мæгуыр, 
йæ катайы сæ фæстæ хилын систа, фæлæ уыцы рæстæг кæмтты 
дон раивылдис æмæ йæ йæ хъæлæсы ахаста, æцæг ма мæлгæ-мæ- 
лын йæ дурзæрдæ бинонты ралгьыста, мæ бон уыл акæнæд, зæгьгæ. 
Æрцыдис сыл Хъусойы æлгъыст. Æз уæдæй абонмæ мæ хъус 
дарын Турчы цæрæг ирæтты хъысмæтмæ, Æлбегтæ дзы ис, Хо- 
сонтæ дзы ис, Мамсыратæ дзы ис, Бекмырзты кой та нæй. Кæнæ, 
дам, бахæццæ сты сæ ног бынатмæ, кæнæ нæ... 
Куы лыгъдысты, уæд семæ нæ акуымдта сæ дæсаздзыд лæп- 
пу. Бирæ, дам, ын фæлæгъстæ кодтой, фæлæ куы нæ разы код- 
та, уæд, дам, сæ дзаг уæрдонæй фæстæмæ фæрæт æмæ бæндæн 
райстой, стæй йын иу зæронд хæрæг ныууагътой, йæ ном Гуы- 
ти. Лæппу хуындис Нафи, уыд Гæрисаты хæрæфырт. Рахъомыл, 
хохы Дæргъæвсæй цардæмбалæн æрхаста Рæмонаты чызджы, 
райгуырдис сын цыппар лæппуйы: Алидза, Нафи, Сæкъо æмæ 
Накъо. Нæ мыггаг ногæй уыдоны руаджы фылдæрæй-фылдæр 
кæнын райдыдта. Æз мæхæдæг дæн Алидзайы байзæддæгтæй иу, 
махмæ ам, Ирыстоны, кæддæры тæригъæд калмы æлхъыст нал 
хæццæ кæны... 
260 

Дзæуджыхъæуккаг Байсæнгъуырты Мухтар: «Къæмынты хъæуы 
хъæбатыр уазæг» 
- Ацы хъæу Ирыстоны хæхты æппæтæй бæрзонддæр ран ис, 
æз уæлдæр æндæр ахæм хъæу нæ зонын. Кæддæр уыдис æвадат 
ран, хуымгæнды зæххытæ дзы стæм хæдзæрттæм уыд. Иу заман 
ардæм Мыстулатæм сыхаг Балхъарæй ссыд сæ асиаг хæлар лæппу. 
Иæ бæхæй æрхызт, сæ кæрты дуарыл сын бахæц-бахæц кæны, фæлæ 
уый æхгæд разынд. Уазæг фæдис кодта, фыццаг хатт, дам, æй æхгæ- 
дæй æрбаййæфтон. Уынджы иу цъиуызмæлæг нæ уыд, æмæ сын 
уæд сæ рудзынг бахоста. Куы йæм ракастысты, уæд ын радзырд- 
той, зæгъгæ, дам, нæ сыхаг Гæлиаты хъæуы иу æнахуыр стыр калм 
фæзынд, фыс, дам, æнæхъæнæй аныхъуыры, адæм кæрæдзимæ 
цæуын нал уæндынц, суанг ма дзы мах дæр тæрсæм, ардæм дæр 
куы схæццæ уа, уымæй, уымæн хъæбæр æхгæд сты нæ дуæрттæ... 
Ничи йæм уæнды хæстæг бацæуын, фехсæн дæр æй нæй, топп, 
дам, не схæцы... 
Уазæг ныхъхъуыды кодта, стæй, дам, загьта: 
- Мæнæн æй æнæфенгæ нæй!.. 
Дзырдтой йын, лæгьстæ йын кодтой, дæ фæнд аив, зæгьгæ, 
исты дыл куы ’рцæуа, уæд махæн худинаг у, адæм зæгъдзысты, сæ 
уазæджы нæ бахъахъхъæдтой. 
- Ацы хатт мын ныххатыр кæнут, уæ коммæ нæ кæсын. Ау, 
уый куыд хъуамæ уа, æмæ калм адæймагæй тыхджындæр уа?! Нæ 
йæ ныууадздзынæн. 
Галиаты хъæугæронмæ куы схæццæ лæппу, уæд фæстаг хæдза- 
ры рудзынг бахоста. Куы йæм ракастысты, уæд сын йæхи баца- 
мыдта, мæнæ, дам, уæ сыхаг хъæуы уазæг дæн, фæлæ уын уæ 
тыхстмæ кæсын нал фæразын, уыцы калмы бынат мын бацамо- 
нут, æз æй хъуамæ амарон. 
- Дæхи цæмæн сафыс, уазæг? - загьтой та йын уыдон дæр. - 
Фыс чи аныхъуыры, гал чи бахæры, уымæн кæй бон цы у? 
- Нæ, бацамонут мын æй, - хъæддыхæй та загьта уазæг. 
Æмæ йын æй уæд бацамыдтой: 
- Хъæуæй куы ахизай, уæд бахæццæ уыдзынæ Цæроны кувæн- 
донмæ, йæ фале та кæйдæр дзæгьæл скъæттæ, сæ астæу зæронд 
хосы цъына, æмæ уый бынæй рахилы, фæстæмæ дæр уырдæм ба- 
хилы. Нæ зæрды бæргæ ис цъынайыл арт бандзарын, фæлæ йæм 
хæстæг бацæуынмæ нæ ныфс нæ хæссæм, стæй куы бандзарæм, 
уад та нын фыддæр митæ куы бакæна... 
Уазæг амынд бынатмæ куы бахæццæ, уæд, æвæццæгæн, бæхы 
къæхты хъæрмæ калм цъынайы бынæй йæ сæр радардта. Уазæг йе 
’хсаргард фæцъортт ласта æмæ хæцын райдыдтой. Калмы дзыхæй- 
иу æнахуыр тæф дымгæйы хуызæн ракалд, бæхы-иу фæцæйфæл- 
дæхта, йæ тæф фындзыхуынчъытæ æхгæдта, уæлдæф нæ фаг кодта. 
Куыд æй дзурынц, афтæмæй иу-дыууæ сахаты бæрц ахаста сæ 
тох, æрæджиау ын лæппу йæ сæр атæхын кодта, иуыл æй ныкъ- 
къуыхтæ кодта... 
261 

Куы раздæхт, уæд дæр ма адæм æддæмæ рацæуын нæма уæн- 
дыдысты, рудзгуытæй йæм кастысты. Никæйы дуармæ дзы æрлæу- 
уыди уазæг, йæ ных Къæмынты хъæумæ сарæзта. Иу ран, фæндаг 
цæхгæр кæм фæхæрдгæ кæны, уым йæ бæх æвиппайды фæцудыд- 
та, йæ къæхтæ фæтасыдысты, размæ бахаудта, йæ уд систа. 
Йемæ ма стыр куыдз уыди уазæгæн. Уый дæр-иу калммæ лæ- 
бурдта, йæ дæндæгтæ-иу дзы ныссагъта, гæбаз дзы-иу стыдта. Калм- 
иу уыйæрдæм куы фæцис, уæд-иу æй уазæг æхсаргардæй уæлбæ- 
хæй æрцавта. 
Уыцы куыдз дæр та æвиппайды фæцудыдта, арвмæ нынниуд- 
та, иу хатт ма йæ хицаумæ скаст æмæ дурты цæндыл æрфæлдæхт, 
нал сызмæлыд. 
Бæхæн ма лæппу йæ саргъ систа, Мыстулатæм æй схаста. Фæл- 
ладхуыз, цæсгомыл — туджы пырхæнтæ... Бахуыссын æй кодтой 
фысымтæ, фæлæ дыккаг бон дæр нал сыстад уазæг, уазал ризæг 
ыл бахæцыд. Цæй дохтыр уыдис уæд хæхбæсты, адæмон хостæ йын 
бæргæ лæвæрдтой, фæлæ йын, хъыгагæн, ницы феххуыс сты... 
Йæ ныгæнæн бон дыууæ хъæуы адæм иууылдæр йæ чырыны 
фæдыл рацыдысты, Ком кæй хонынц, уыцы уæлмæрдмæ. Уымæн 
йæ дыккаг бон дæр та дыууæ хъæубæстæйы ногæй æрымбырд сты, 
æмæ Гæлиатæ Мыстулатæн сæ уазæджы номыл, сæ бузныгдзина- 
ды охыл сæ хуымзæххытæй радтой дзæбæх ран, уæлвæз быдырты. 
Фæстæдæр дзы чидæртæ уæд хæдзæрттæ дæр ма сарæзтой, сæ бы- 
рутæ ма абон дæр уым сты, кæддæры уæззау æмæ тызмæг азтæн 
æвдисæн. Мыстулатæ фæстæдæр фæцардхуыздæр сты, æмæ сæ иутæ 
Мæздæгмæ, сæ иннæтæ та Æрыдонмæ алыгъдысты цардагур. 
Æрмæст ма дзы иу хæдзар баззад, æмæ уыдон сæхи Мыстулатæй 
нал фыстой, фæлæ сæ фыд Гæвдыны номæй мыггаг скодтой. Мæнæ 
нæ зындгонд фысджытæ дыууæ æфсымæры Цæгæраты Максим 
æмæ Гиго уыдоны хæрз хæрæфырттæ уыдысты. Æз-иу уыцы кал- 
мы тыххæй гыццылæй куы фехъуыстон, уæд-иу мæм аргьауы хуы- 
зæн касти, фæлæ мæхи дыууæ цæстæй уыцы хъæбатыр асиаг уазæ- 
джы ингæн уæлмæрды куы федтон, уæд мæ бауырныдта, уый æцæг 
хабар кæй уыдис, уый... 
Гæлиатаг Тамати Таймураз: «Мах мыггаджы калм марын нæ 
фæтчы...» 
— Мæ фыдæй дæр æй фехъуыстон, суанг мæ фыдыфыдæй дæр: 
«Мах мыггаджы калм марæн нæй!» 
Æз мæхæдæг, хохы цæргæйæ, уымæн бирæ хæттыты уыдтæн 
æвдисæн: нæ кæртмæ-иу хатгай калм æрбабырыд, зæгъгæ, уæд-иу 
мах фæдис никуы систам, цъæлхъæр нæ никуы райхъуыст, лæ- 
дзæгмæ нæ никуы ничи фæлæбурдта. Фæрæдыдис, фæдзæгъæл ис. 
Уисой кæнæ-иу цъылын райс æмæ-иу æй уæзданæй уыгæрдæныр- 
дæм аздах. Æцæг дзы иу хатт нæ мад фæтарст æма нæ сыхæгты лæг 
Оберегмæ ныхъхъæр кодта. Уый йæ ’рцахста, хъавгæ йæ хæстæг 
къæдзæхы сæрмæ ахаста, дурыл æй æрывæрдта. Уый исдуг тыхтæй 
фæлæууыд, не змæлыд. Цымæ дарддæр цы уаид, зæгъгæ, мах, гыц- 
цыл лæппутæ, уырдæм цымыдисæй кастыстæм æмæ нæхи цæсты- 
262 

тæй федтам, цæргæс ыл йæхи куыд ныццавта, куыд æй ахаста, 
уый, йе ’рттиваг къæдзил ма-иу стылдта, мæгуыр. 
Иудзырдæй, мах мыггагæн калмыл узæлын у дæсныйы амын- 
дау. Нæ мыггаджы кувæндоны фæзынд дæр калмимæ баст у. Нæ 
хъæуы кæрон ис æвæджиау рæсугъд бынат, Бæгьай хуыйны, æмæ 
нын раст уыцы ран ис. Махæн æй кæддæр хистæртæ куыд дзырд- 
той, мах та йæ абон афтæ зæрдиагæй нæ кæстæртæн дзурæм. Цæ- 
виттон, не ’рвадæлтæй кæйдæр къæбицы цард калм, хъахъхъæдта 
сын се ссад. Йæ цурмæ, дам, цæуæн уыдис зыбыты иунæг биной- 
нагæн - хæдзары æфсинæн. Уырдæм æцæгæлон адæймагæн бацæ- 
уæн нæ уыд, уырдæм суанг ма чындзыты дæр нæ уагътой, йæ дуа- 
рыл-иу уыдис егьау гуыдыр ауыгьд. 
Иуахæмы хæдзары хицау Мысост фыййау цыдис, хъæуы цæр- 
джыты уæрыччытæ хизын уыцы бон уыдонмæ ’рхаудта. Йæ ус ын 
сихорыл хæринаг куы хаста, уæд чындзмæ бадзырдта æмæ йын 
загъта: 
- Хæдзары къуымтæ æфснайын, мыййаг, дæ зæрды куы æрыфта, 
уæд-иу, мæ къона, къæбицмæ ма бацу... 
Нæ йæ зоныс, Дамир, ныртæккæйы сылгоймæгтæ æнахуыр 
цымыдис сты, кæддæр та, æвæццæгæн,ноджы цымыдисдæр уыды- 
сты. Иудзырдæй, чындз, уагæры сын уым цавæр диссæгтæ ис, 
зæгьгæ, тыргьты йе ’фсины куатæйы дзыппæй дæгьæл фелвæста. 
Ныр калм та - уым. Иæ уынæрмæ арынджы хуылфы йæ сæр сдар- 
дта, чындз дзы фæтарст æмæ цъæххастгæнгæ кæртмæ разгъордта. 
Йæ хъæр ын Мысост кæнæ хъусгæ фæкодта, кæнæ ’нкъаргæ ба- 
кодта, фæлæ æрызгъордта сæхимæ, къæбицы дуар тыгъдæй куы 
федта, уæд æй бамбæрста: калм фæтæргай æмæ рабырыди. Раз- 
гьордта лæг, йæ фæд ын ссардта, баййæфта йæ, æцæг æм хæстæг 
нæ бацыд, фæстæмæ раздахыныл æй нæ бацархайдта. Калм уæрыч- 
чыты хизæнуатæй чысыл уæлдæр къæдзæхы рæбын иу хуынчъы 
ныббырыд æмæ уырдыгæй нал æмæ нал цыд. Æмæ уæд Мысост иу 
урс уæрыкк æрцахста, туг суагьта æмæ загьта: 
~ Амæй фæстæмæ махæн дæр нæ цæрæнбынат уыдзæн ам... 
Æрыздæхт хъæумæ, хабар йæ мыггагæн радзырдта, æмæ уыцы 
бонæй фæстæмæ уыцы калмы бынат сси Тамати кувæндон. Азтæ 
цæуынц, фæлтæртæ фæлтæрты ивынц, фæлæ æз иу аз дæр нæ хъуы- 
ды кæнын, мах уым æгас мыггагæй дæр сусæны мæйы æртыккаг 
сабаты ма æрымбырд уæм æмæ дзы æртæ чъирийæ Хуыцаумæ ма 
скувæм. Уæлæмæ йæм цы къахвæндагыл ссæуæм, уый абон нæ 
кæстæртæ дæр Калмы фæндаг хонынц. Уым ис хицæн агъуыст 
дзуарылæгтæн, мыггагæй æвзæрст лæгтæ, зæрдæйæ дæр æмæ буа- 
рæй дæр сыгъдæг чи вæййы, ахæмтæ йæм бахæссынц æртæ гыц- 
цыл дзаджджын чъирийы, цæмæй сæ уым скувой, бахæрой, æддæмæ 
хæссæн дзы ницы ис. Хъæбæр нозты бæсты дзы скувынц ног- 
дыгъд æхсырæй. Мидæмæ йæм фæцæуынц хатыр кургæйæ, фæс- 
тæмæ цæугæйæ дæр, чъылдым раздахæн æм нæ вæййы... 
263 

ДЫККАГ ХАЙ 
УЫЦЫ ЗОНДДЖЫН ТУГДЗЫХ 
Сусæны мæйы хъарм изæртæй иуы нæ хъулон хъуг иннæ хæт- 
тытæй уæлдай уыгæрдæнæй не ’рбаздæхт. Радгæс уыцы бон фалæ- 
сыхаг Бадриатæ уыдысты, мæ мад мæ уыдонмæ нырвыста, базон, 
дам-ма йæ, цы хабар у. Ницы йын зыдтой. Æмæ уæд фæйнæ лæ- 
дзæджы райстам, Даргъдонуайæны иннæ фарсмæ бæгьæввадæй ба- 
хызтыстæм, Туацъæйы арфы нæм суадæтты æмæ хъамылты сыр- 
сырæй дарддæр ницы уынæр хъуысти, æфсæнвæндаджы сæрты ма 
Къостайыхъæуы быдыртæм дæр акастæн. Никуы æмæ ницы. Дæлæ 
Цымытийы ацырдыгæй фарс, Хуымæллæджы кувæндон кæй хо- 
нынц, уырдæм мидæмæ агурæг бацæуын нæ бауæндыдыстæм. 
Фæстæмæ цæугæйæ, Даргъдонуайæны цур мæй нæ тæккæ сæрмæ 
стылд, нæ развæндаг ныррухс и. 
Суадоны тæккæ астæу мын мæ мад фæстейы мæ рахиз цонг 
æррæхуыста, размæ мын ацамыдта: 
— Уæртæ-ма кæс... Тæрсгæ ма фæкæн, мæ къона. 
Хъуамæ фæдисы хъæр кодтаид мæ мад, уый та сусæгæй дзырдта. 
Разæй æцæгæйдæр къуыппы сæр йæ фæстæгтыл æрынцад егьау 
бирæгь, мæйрухсмæ бур-бурид зынди, йæ цæстытæ æрттывтой, йæ 
бынаты-иу базмæлыд, цыма-иу фестынмæ хъавыд, уыйау. Суадо- 
ны æмæ хъамылты уæздан уынæртыл ма бафтыд нæ фыдæмбæ- 
лæджы цъæхснаг ниуын дæр, чысыл фæстæдæр та мæ мады богъ- 
Тæмискъаг цуанон Ботъоты Æхсар (рахизырдыгæй) 
264 

богъ, стæй та мæхи кæуын дæр. Æз куы райдыдтон, уæд æй мæ мад 
фæхъæрдæр кодта. 
Цас фæлæууыдыстæм, Хуыцау йæ зонæг, фæлæ иу заман мæ 
мад фæныфсджындæр, уыцы уазал донмæ нывнæлдта, дур дзы систа 
æмæ йæ бирæгъыл фехста... Нæ йæм бахæццæ, былгæронмæ хæс- 
тæг йæ тъыллупп фæцыд, æртæхтæ сырдыл дæр бакалдысты, фæлæ 
уый йæхи бауыгьта æмæ уыдон стъалыйы къæрттытау мæйрухсы 
кæрдæгмæ æрызгьæлдысты. Мæ мады къæйныхдзинад ын фæхъыг, 
йæ бынатæй фестад, йæ раззаг къæхтæ доны æрывæрдта, æвæццæ- 
гæн нæм мидæмæ цæуинаг уыд, стæй цæхгæр фæзылд æмæ уæлæ 
акъациты тæлмыты Дудараты станцæйы ’рдæм фæлидзæг. Дыу- 
уæйæ дæр цыдæр æнахуыр уынæрмæ фæстæмæ фæкастыстæм: кол- 
хозы бригадир Æгайты Батырбеджы йæ саргъы бæхæй базыдтон... 
Уыцы боны риссаг тарст æмæ ихдоны фæстæ Туацъæйы фæн- 
даджы фæлмæн рыджы æхсызгон хъарм æз ныры онг дæр ма мæ 
буары æнкъарын. 
Æцæг мыл уыцы æмбисæхсæв мæ хуыссæны æртæфст, зыр-зы- 
рæг мыл бахæцыд, мæ мад скатай, ауад æмæ нæ сыхаг зæронд ус 
Æлбегаты Бабетты æрбаскъæфта, уыцы афон мæ рабадын кодтой 
æмæ мын мæ хъуыры цайцымæны дзаг хъарм цывзыджын арахъхъ 
ауагьтой, тынг мæ ныннорстой, стæй цы фæдæн, уый нал бам- 
бæрстон... 
Ныр хатгай ме ’мгæртты астæу мæхицæй «раппæлын», зæгьын, 
æз карз нозтæй сымахæн уе ’ппæты разæй фæхъæстæ дæн, фæн- 
дзæм къласы, бирæгьы аххос мын уыди. Куы ныддис кæнынц, 
уæд сын мæ тæрсæн бынат суадоны кой ракæнын... 
АДÆММÆ-МА АЙХЪУС 
Хъæдгæройнаг Демыраты Хаджи: «Сæ хæдзармæ ма йын йæ 
хæрзиуджытæ æмæ йæ рахиз къах бахастой...» 
Мæхæдæг дæр хъусгæ кæй фæкодтон, уыдон дын радзурон, 
Дамир... Хæсты заман мад æмæ чызг Æрыдонæй Салыгæрдæнмæ 
иу зымæгон æхсæв æфсæнвæндаджы фæрсты къахвæндагыл араст 
сты. Æвæццæгæн сын, се ’намондæн, æнæцæугæ нæ уыдис. Боны- 
цъæхтæм сæ хæдзарыл куы нæ сæмбæлдысты, уæд дыууæ хъæуы 
хиуæттæ фæфæдис сты, æмæ дæ балгъитæг афтæ: рельсыты астæу 
ма сын сæ къахыдарæс ссардтой. Фæстæдæр куыд сбæрæг, афтæ- 
мæй сыл бирæгьты бал сæмбæлд... 
Хæст куы ахицæн, уæд уæлахиздзаутæ здæхтысты Ирыстонмæ 
дæр. Æрыдойнаг Дзугаты лæппу æмæ салыгæрдæйнаг Фæрдзинты 
лæппу, сæ дыууæ дæр афицертæ, Даргъ-Къохы станцæйы сæ поезд 
куы нæ ’рлæууыд, уæд тæхгæ-тæхын Кæрдзыны Туацъæйы хъа- 
мылтæм æргæппытæ кодтой æмæ быдыр-быдыр фистæгæй Æры- 
донмæ ’рбацыдысты. Куыннæ сыл хъуамæ бацин кодтаиккой Дзу- 
гатæ! Уæлартæй æртæ ’ртæдзыхоны райстой, уæдæ кусарт дæр 
сфыхт, дзæбæх фæбадтысты, фæнызтой, фæзарыдысты. Уæдмæ 
æрталынг, уазæг цæуыны къахыл ныллæууыд, фысымтæ йын бирæ 
265 

фæлæгъстæ кодтой: ахсæв ам баззай, уæртæ уæ хуыссæнуат цæттæ 
у, райсом раджы дæ нæхæдæг баласдзыстæм... 
Нæ сын бакуымдта. Æз, дам, ахсæв, куырдуаты кæй ныууагъ- 
тон, уыцы чызджы рудзынг хъуамæ бахойон. 
Æхсæвы фæндаггæттæй чидæр Æрыдонмæ фæфæдис: бал би- 
рæгътæ, дам, уын уæртæ Рæмонтыхъæуы цур уæ уазæджы алыварс 
зилынц. Байрæджы кодтой Дзугатæ: йæ хæрзиуджытæ æмæ ма йын 
йæ рахиз къах уæрагæй дæлæмæ бахастой хæдзармæ. Æвæццæгæн, 
уыдоныл нæ барвæссыдысты уыцы æгьатыр^тæ... 
Хъахъхъæдуйраг Хъантемыраты Бато: «Йæ бæхы дзылар æмæ 
ма йын афтид гуыффæ ныууагътой...» 
— Иу мæ хъæуккаг дæлæ Туацъæмæ хос ласынмæ ацыд, фæлæ 
æрдæг фæндагыл йæ бæхуæрдоны цалхы чъил цыдæр кодта, æмæ 
цалынмæ уыимæ архайдта, уæдмæ йæм фæззыгон талынг дæр æрба- 
цæйхъуызыд. Лæг бакатай кодта, арвыл йæ цæст ахаста, æвæццæ- 
гæн, йæ фос йæ цæстытыл ауадысты, фефсæрмы сæ, афтæмæй 
сæм куыд баздæхдзынæн, зæгъгæ, йæ фæндаг дарддæр адардта. 
Хæрисбæлæсты астæу цъынайы сæрмæ сбырыд æмæ уырдыгæй 
уæрдоны гуыффæмæ сагойæ хос калын райдыдта. Уалынмæ кæ- 
цæйдæр бирæгъты бал фæзынд, бæхыл уыциу цæф сæхи ныккод- 
той æмæ йын уайтагъд йæ къубал ахауын ластой. Ныр, мæгуыр, 
лæг цъынайы сæр лæууы, бынмæ сæм кæсы æмæ йын йæ бæхы 
куыд хæрынц, уый уыны, фæлæ цы йæ бон уыд уал бирæгьæн йæ 
дыууæкъухын хъæдын сагоимæ. 
Уæд, дам, иу стыр бирæгь, æвæццæгæн, сæ раздзог уыд, се ’ппæты 
хистæр, лæгмæ дæр ацамыдта сæхи ’взагæй, æмæ, дам, бирæгьтæ 
раздæр цавддуртау фесты, стæй, дам, сæ дæндæгтæ æмæ къæхтæй 
хос æддæмæ ласынмæ фæлæбурдтой. Суанг боныцъæхтæм æй фæ- 
ластой, цъына дзой-дзой кæнын райдыдта, афæлдæхынмæ йæ бирæ 
нал хъуыд, фæлæ уæдмæ æрбабон, лæджы амондæн кæцæйдæр трак- 
торы хъæр æрбайхъуыст, æмæ уæд лидзæг фесты. Лæг, мæгуыр йæ 
бон, æрбырыд, йæ бæхы дзылар ма систа, йæхæдæг рæтæнæгьдтыл 
схæцыд æмæ хъæуы ’рдæм разылдта гуыффæ... 
Мæнæ ацы хабар мæхицæн дæр чидæр радзырдта. Хæсты фæстæ 
уæртæ Чырыстонхъæуæй нартхор Æрыдоны хорисæн пунктмæ ла- 
стой. Иу лæг уырдыгæй бæхуæрдоны уисын гуыффæйы дзаг æрба- 
ласта, уæдæ цы уыдаид, акалдта йæ уым кæрты астæу æмæ фæс- 
тæмæ аздæхт, фæлæ йыл фæндагыл æрталынг ис. Сæхимæ йæ бирæ 
нал хъуыд, афтæ йыл бирæгьты бал бамбæлд, бæхыл сæхи андзæр- 
стой, уымæн йæ зæнгтæ фæтасыдысты æмæ размæ фæцудыдта, лæг 
та уисын гуыффæйы уæлгоммæ ахауд. Хæрынц зыдæй бæхы, фæй- 
нæрдæм æй тонынц, лæг сæм кауы хуынчъытæй кæсы уыцы тарст 
æмæ ’нæхъаруйæ, йæ къухы æрмæст зæронд ехс. 
Уыцы тары никуыдæм тагъд кодтой бирæгътæ, хъыгдарæг сæ 
нæ уыд, сæхи хорз бафсæстой æмæ сæ, æвæццæгæн, бæхы хицау 
ферох. Куы ацыдысты, уæд лæг йæ мидбынаты рабадт, зæрдиагæй 
фæкуыдта йæ бæхыл дæр, йæхиуыл дæр, цалынмæ йыл боныцъæх- 
тыл фыццаг фæндаггонтæ нæ бамбæлдысты, уæдмæ... 
266 

Ацы фæндагыл ма мæнæ иу ахæм бæллæх æрцыдис... Иу æхсæв 
та уыцы бирæгъты бал иу æнафоны фистæг фæндаггоны расырд- 
той. Уый, мæгуыр, йæ бон куы базыдта, уæд телыхъæдмæ, цас йæ 
бон уыд, уыйбæрц хæрдмæ сбырыд, иудзырдæй, уыдон æм куын- 
нæ æххæссыдаиккой, афтæ. Фæлæ бирæгъ рагæй-æрæгмæ дæр, цы 
у, уымæй хин æмæ кæлæн у. Бавдæлдысты æмæ æмхуызонæй се 
смаг уадзын райдыдтой, уый та тынг хъæхъхъаг у, раст маргæй 
уæлдай нæу. Уыцы æнахъинон тæф лæгмæ хæрдмæ фæцыд, уымæн 
йæ сæр разылд, расхъиудта уырдыгæй... Йæ рон ма дзы баззад 
телыхъæды бын æфсæйнаг цæгимæ. 
Уæртæ Дзæгьиппарзæй Æрыдонмæ уыцы фæззæг паддзахадон 
хæсæн нартхор чи ласта, уыдон-иу хатгай æнафонтæм бафæстиат 
сты, æмæ-иу уæд сæ фæйнæфæрсты обæуттыл балбирæгътæ ниуын 
райдыдтой. Куыддæр-иу уый фехъуыстой, афтæ-иу бæхтæ дзыхъ- 
лæуд æркодтой, нæдæр размæ, нæдæр-иу фæстæмæ куымдтой. Æмæ 
сын уæд колхозы уæды сæрдар Куыдзойты Михел семæ цуаноны 
æрвитын райдыдта, уый-иу топпы гæрæхтæй уыцы æнæфсис би- 
рæгъты асырдта... 
Заманхъуйлаг Хъæстуаты Булкъон: «Бирæгъы лæппынæй куыдз 
нæ рауади...» 
- Æз мæхæдæг хорз кæй зонын, æвдисæн кæмæн уыдтæн, ахæм 
хабæрттæ дын дзурын, Дамир... 
Иу уалдзыгон бон нæ сыхæгты иу хæдзары сывæллæттæ хъæдмæ 
къозодзуан ацыдысты, фæлæ фæндагыл бирæгъы хъоргъыл сæмбæл- 
дысты, ныббырыдысты дзы æмæ йын йæ лæппынты рахастой, сæ 
ацыды сæйраг хæс сæ ’рбайрох. Уæдмæ мадæл бирæгь йæ бынатмæ 
фæзынд, фæлæ сывæллæтты куы федта, уæд æрæмбæхст, стæй сæ 
фæд-сæ фæд хъæумæ ’рбахъуызыд, быруйы сæрты кæртмæ бахызт 
æмæ æппæтæн дæр æнæнхъæлæджы бинонтыл йæхи ныццавта, фæ- 
хæцтытæ сыл кодта, бæстæ цъæхахст сси, æмæ уæд сырд фæтарст 
æмæ та ногæй быруйы сæрты атæррæст кодта, хъæугæрон æрхы æрба- 
дæлдзæх. Уымæй нымад бонтæ рацыд, æмæ иннæ бирæгьтæ дæр хъæу- 
мæ лæбурын райдыдтой, ницæмæй æмæ никæмæйуал тарстысты, 
хъæуы тæккæ астæу бонсихорафон заинаг хъуг аргæвстой, иу бæхы 
къубал адзæнгæл ластой, кæйдæр скъæты фыстæ бахордтой... 
Цыбырдзырдæй, сæ лæппынты маст истой. Æмæ уæд сыхы 
хистæртæ уыцы бинонтæн загьтой: 
- Уæ сывæллæттæн зæгьут, æмæ уыцы лæппынты фæстæмæ сæ 
бынатмæ ахæссæнт, кæннод сæ маст исын нæ ныууадздзысты, ардæм 
та сæ хъæуы, æмæ уæхи дæр æмæ мах дæр фыдбылызæй бахизут... 
Байхъуыстой сæм бинонтæ, ахастой сæ. 
Иннæ хабар та ахæм уыд... Нæ зындгонд хъæдгæс Мырыкаты 
Мæхæмæт хъæды иу хъоргъ ссардта, авд лæппыны дзы разынд, 
рахаста сæ уырдыгæй, æвæццæгæн, уыцы рæстæг сæ мад искуы 
цуан кодта. Фæндагыл йыл сæмбæлд йæ хъæуккаг Хъуысаты Джебра 
æмæ йын ныллæгьстæ кодта, иу, дам, мын дзы ратт, мæхицæн дзы 
хæцаг куыдз саразон. Иудзырдæй, нæ йæ ныууагьта лæмæгьзæрдæ 
Мæхæмæты æнæ ратгæ, иу туман къаддæр, дам, æхцайы преми 
куы нæ райсай, уæд уый дæ хæдзары фарныл нæ фæзындзæн. 
267 

Бонтæ рацыд, лæппын бирæгьæн Хъуысаты æндарæны æвзæр цард 
нæ уыд, хæринаджы хорзæй йын ницæуыл ауæрста. Фæлæ иу бон 
Джебра горæтмæ цыд æмæ бирæгъы йæ бынатæй фыццаг хатт ра- 
уагьта, уадз æмæ, дам, нæ гом кæртмæ цъиу æрбатæхын дæр ма ’рба- 
уадза. Дзæгьæлы нæ фæзæгьынц, бирæгь йæ кæнонтæ никуы ныу- 
уадздзæнис, зæгьгæ. Изæры хæдзары хицау горæтæй куы æрыздæхт, 
уæд кæсы, æмæ дæ балгьитæг дæр афтæ: бирæгьы лæппын хуыссы, 
йæ алыварс та, кæй ныццагьта, кæй къубæлттæ атыдта, уыцы карчы 
цъиутæ туджы сæвдылдысты. Джебра айтæ-уйтæ нал фæкодта, хъы- 
римаг раскъæфта æмæ йыл дæнг-дæнгæй ралæууыд... 
Уæдæй фæстæмæ Джебра куыдз нал скодта. 
Цуанæтты хæдзарады директоры раздæры хæдивæг Баситы 
Хъамболат: «Немыцагæн æрмахуыр бирæгъы амарын кодтам...» 
- Æмæ-иу нæм уазджытæ кæцæй не ’рбацыд?! Уыдон иууыл- 
дæр бирæ æхца фыстой, уæлдайдæр фæсарæйнæгтæ, æмæ сыл ци- 
нæй дарддæр ницы кодтам. Иу хатт та нæм Мæскуы дыууæ немыца- 
джы сæрвыстой, рагацау нæм сдзырдтой, иу, дам, дзы хъуамæ арс 
амара, иннæ та — бирæгь, æцæг, дам, афтæ бакæнут, цæмæй ха- 
бæрттæ бонырухсæй ацæуой. Телефоны хæтæл йæ бынаты сæвæрд- 
тон, æвæццæгæн ыл мæ къухты хъарм нæма атадаид, афтæ та ног 
дзæнгæрæг - партийы обкомæй. Билар, дам, афтæ зæгьы: дæлæ 
уæм Мæскуыйæ дыууæ немыцаджы цуаны ссæуынц, æмæ уæхи, 
куыд æмбæлы, афтæ равдисут, нæ республикæ нын ма фæхудинаг 
кæнут, Германы цæсты нæ ма бафтаут. Иудзырдæй, алцыдæр нын 
æмбæрстгонд уыдис. 
Арсы тыххæй мæ зæрдæ ницæмæ ’хсайдта, уыйас дæр æй куы 
хъуыдаид, фæлæ-иу фæстаг рæстæг не ’мбырдты цуанæттæ цалдæр 
хатты бафиппайдтой, хъæдрæбынты, дам, ногуард митыл бирæгьы 
фæдтæ нал уынæм, æвæццæгæн, дам, уæллоз хохы сагты рагъыл 
бамбæлдысты æмæ сын æхсыд нæма фесты, науæд та, дам, дард 
æндæр ранмæ афардæг сты. Ууыл æз нæ баууæндыдтæн æмæ мæ- 
хæдæг бæрæггæнæг ацыдтæн, фæлæ æнæ ницæмæй æрыздæхтæн. 
Цы чындæуа? Нæ бæрнондзинад æмбæрстам, катай кодтам, нæ 
уазджыты ныхæстыл дарæм, нозтджын дæр ма сæ фæкодтам. Арсы 
мæтæй рæвдз схицæн стæм, немыцаг диссаджы дæсны цуанон ра- 
зынд, зыбыты иунæг æхстæн æй сфæлдæхта, йæ цуры йын дзуц- 
цæджы бадгæйæ йæ къам дæр ма систам, уæртæ нæ альбомы дæр 
ис уыцы къам. Фæлæ бирæгъ зынæг нæ уыдис, æмæ, кæйдæр загъ- 
дау, нæ быны дон куы бацыдис, уæд мæнæ цы ’рхъуыды кодтам: 
нæ цуанæттæй иу, Зауырбег, горæты сæрмæ йæ сæрдыгон хæдзары 
бирæгъ дардта. Иуцалдæр азы размæ йæ лæппынæй бахаста, ба- 
фæлварон, дам, цымæ, дзы цы рауаид, æрмахуыр кæны æви нæ. 
Уæллæй, Дамир, сæрмахуыр ис, тынг æнувыд уыдысты кæрæ- 
дзиуыл, уым ма цы цæхæрадæттæ уыдис, уыдоны хицæуттæ та йæ 
куыдз æнхъæлдтой, æмæ дзы тæрсыны кой нæ уыди. Гъемæ уæд 
уыцы Зауырбегмæ бауæндыдыстæм, дæ бирæгьы нын ратт, зæгьгæ, 
афтæ æмæ афтæ. Не сразы, цытæ, дам, дзурыс, мæ комы комдзæг- 
тæй кæй фæхастон, уый мын топпы дзыхмæ куыд тæрыс. Дзургæ 
268 

нæ ныууагъта æмæ тæргайæ ацыд. Ууыл цалдæр минуты рацыд, 
æмæ та нæм партийы обкомæй дзурынц, бирæгьы хабар, дам, куыд 
у. Куыд сæ асайдтаиккам? Зауырбеджы тыххæй дæр ын загътам. 
Æмæ уæд афтæ зæгьы, бауромут, дам-ма йæ, æз уæм фæцæуын. 
Фæстейы асырдтой Зауырбеджы, машинæйæ йæ æрбаластой, 
обкомы лæг дæр æрбахæццæ. Цыппарæй нæхиуыл кабинет сæх- 
гæдтам, æмæ дæ бауырнæд, Дамир, сахаты бæрц ын лæгъстæ фæ- 
кодтам. Мæнæ мæнæн куыд загьтой, афтæ та уымæн дæр: респуб- 
ликæ худинаг ма фæуæд, сæ дардæй уазæгæн иу гæвзыкк бирæгъ 
ссарын сæ бон нæ баци, зæгьгæ, Билары искæй цæсты ма бафта- 
уæм, ноджы уыцы рæстæг Герман æмæ нæ Цæдис кæрæдзимæ 
цæуылдæр фæхæрам сты æмæ алы уыцырдыгон уазæгæн дæр лæгъ- 
стæйаг стæм, стæй, æппынфæстаг, коммунист дæ, дæ дзыппы 
партион билет хæссыс, кæдæй-уæдæй дæ партийы обком цыдæр 
куры, дæлæмæ дæр æмæ уæлæмæ дæр бирæгь, æллæх-æллæх, уагæр 
ма æндæр исты куы уаид... 
Обкомы кусæг дын дзурын ма зона! Сразы Зауырбег, уæдæ ма 
цы акодтаид, йæ къух æм радта. 
Дыккаг бон Зауырбег йæ бирæгьы, æнахуыр ном ын уыдис - 
Дурак, хъæды кæронмæ сласта, уым ын æхсæрбæласы бын дзи- 
дзайы къуылдых аппæрста, йæхæдæг йæхи æрдузмæ цæуæг скодта, 
стæй иннæ фæрсты рахъуызыди, абадт йæ машинæйы æмæ дæлæ 
горæты ’рдæм стырындз. Бирæгь æй æрæджиау ауыдта, цы ахъуы- 
ды кодта, Хуыцау йæ зонæг, æррайау фæцис æмæ йæ фæстейы 
расырдта. Ныр мах та Зауырбеджы комкоммæ сцæйцыдыстæм, 
афтæ ныхасгонд уыдыстæм, нæ уазæг ницы æмбары, разæй шо- 
фыры фарсмæ бады. Бирæгь ма дард уыдис фæстейы, фæлæ Зауыр- 
бег куыддæр нæ дæле фæци, афтæ æз ацамыдтон, зæгъын, уæлæ 
уыцы машинæйы бирæгь æрсуры. Фæурæдтам, немыцаг йæ фæ- 
сонтæ капотмæ ацарæзта æмæ Дуракыл ралæууыд, уымæн уайтагьд 
йæ хъиу-хъиу ссыд, стæй фæфæлдæхт. 
Ницы бамбæрста нæ уазæг, ницæуыл фæгуырысхо. Бастыгьтой 
йын æй æмæ хуымæтæджы цин кодта. Уымæн дæр та йæ къам 
систам, иуцасдæры фæстæ йын æй йæ фæдыл арвыстам. Куы цы- 
дысты, уæд сын ирон æгъдаумæ гæсгæ фынг сарæзтам, нуазæнтæ 
дæр ма сын радтам. Зауырбег дæр уым уыдис, уыцы æнкъардæй 
фæбадтис, стæй йын уазæг къуымæлдзæфæй йæхицæй куы раппæ- 
лыд, чи дæ расырдта, уыцы бирæгьы дæндæгтæй дæ æз фервæзын 
кодтон, зæгъгæ, уæд йæ зæрдæ суынгæг, абон дæр ма мæ цæсты- 
тыл уайынц йæ цæссыгтæ. 
Дыккаг бон Мæскуымæ ныдздзырдтам, зæгъын, уæ фæндон 
уын сæххæст кодтон, разыйæ нæ ацыдысты немыцæгтæ. 
- Æгас Советон Цæдисы кад бахъахъхъæдтат, арфæ уын кæ- 
нæм, - загьтой нын уыдон. 
Мæхинымæр, куы йæ зониккат, куыд æгьдауæй йæ бахъахъ- 
хъæдтам уыцы кад, уæд дис кæниккат... 
Иуцасдæры фæстæ, уыцы немыцæгтæй бирæгь чи амардта, уый 
нæм мæнæ ахæм фыстæг сæрвыста: «Мæнæн ахæм диссаджы цуан 
269 

чи сарæзта, уыдонæн се ’ппæтæн дæр зæрдæбын салæмттæ. Нæ- 
химæ куы æрыздæхтæн, уæд загътон, зæгьын, цуаны никуыуал 
ацæудзынæн, лæг дзы æгæр сфæлмæцы, уæлдайдæр мæ карæн, фæлæ 
мæнæ диссаг: мæ фæллад куы ссыди, уæд та мæ ногæй æрфæндыд 
уыцы хохаг къахвæндæгтыл ацæуын, сымах фенын. Цыбырдзыр- 
дæй, Ирыстоны цуаны цы бонтæ арвыстон, уыдон мыггагмæ дæр 
рæсугъд мысинагæй баззайдзысты мæ зæрдæйы. Уымæ гæсгæ стыр 
бузныг зæгъын хайады хицæуттæ Дзуццы-фыртæн, Мысыкаты 
лæппуйæн, æппæт цуанæттæн дæр, мемæ чи бафæрæзта. Бузныг 
тæлмацгæнæгæн, машинæ скъæрæгæн. Æвæццæгæн та уæм фæцæ- 
уын, ныр бирæгътыл цуаны нæ, уый æгæр зын у, ныр та хъæддаг 
хуытыл бафæлварон сымах руаджы. Æцæг мæм рагацау иу курдиат 
ис: æгæр-иу мын мауал нуазын кæнут... 
Æппæтæй зæрдиагдæр салæмттимæ 
Клаус Шарайна, г. Вайдманнхайль». 
Журналист Джусойты Нинæ: «Дзанг бæласмæ сбырыд, Миха 
та аг йæ уæлæ æрфæлдæхта...» 
Ацы хабæрттæ æз мæ фыдæй фехъуыстон, ныр сæ æз та кæс- 
тæртæн фæдзурын, сырдты кой нæм куы рауайы, уæд. 
Мæ фыдыфыдæн йæ фыдыфсымæр Дзанг хуындис. Кæд ыл 
азтæ дзæвгар цыди, уæддæр ма гьæйтт-мардзæ сæрæн лæг уыд. 
Иу бон сфæнд кодта Къуыдаргоммæ йæ мадырвадæлтæм ацæ- 
уын. Бахизæн æм уыди Билуртайы æфцæгыл. Кæд сырдтæй æдас 
нæ уыд, уæддæр ууылты фæраст и тагъддæр бахæццæйы ныфсæй. 
Фæззыгон бон уыд, æмæ æфцæджы сæрмæ куы схæццæ, уæд арв 
сасæста, мигь ныббадт æмæ цалдæр санчъехмæ лæг ницыуал уыд- 
та. Æваст ын йæ буар судзинау ахуынчъытæ кодта бирæгъы ниуд. 
Дзанг кæд хъæбатыр лæг уыд, уæддæр фæтарст: цы хъуамæ акодта- 
ид æнæ хæцæнгарзæй! Йæ иунæг ныфс - йæ фарсыл баст джидæ 
фæрæт. Йæ мадыфсымæрæн æй лæварæн бæргæ хаста, кæд ма æвы- 
дæй аирвæза, уæд. 
Цалынмæ Дзанджы сæры уыцы хъуыдытæ кæрæдзи ивтой, 
уалынмæ бирæгътæ фондз баисты. Бамбæрста лæг, кæй сын ницы 
бакæндзæн, уый. Йæ фæстаг ныфс ма уыди, чысыл фалдæр цы 
къабузджын кæрдобæлас уыд, уый. Бирæгътæ æввахсæй-æввахс- 
дæр кодтой. Сæ дæндæгты къæрцц-къæрцц куы иу ранæй райхъуы- 
сы, куы иннæ ранæй. Æмæ та Дзанг дæр удаистæй йæ^цыд фæ- 
тагъддæр кæны, йæ фæрæтыл фидар хæцы, афтæмæй. Йæ иунæг 
бæллиц сси гæмæх ранæй аирвæзын, пирдзыхты фæндиаг нæ фæ- 
уын. Мæнæ йæм ныр фæлæбурой, зæгьгæ, афтæ Дзанг дæр ба- 
хæццæ бынатмæ. Йæ амондæн, бæлас кæд бæрзонд уыд, уæддæр 
йæ бинаг къабузтæ дæлиау уыдысты, æмæ Дзанг иу гæппæн йæ 
уæлæ февзæрд. Бирæгътæ æррайау фесты, мæстыйæ й’ алыварс 
зилынц æмæ та сæ зæрдæхалæн ниуд айхъуысы æхсæвы талын- 
джы. Куыддæр бæласы цонгыл бæстон бадт æркодта, афтæ йæ сæрмæ 
цыдæр уынæр фæцыд. Лæг хæрдмæ фæкаст, æмæ ронæй баст куынæ 
уыдаид, уæд ын æнæ рахаугæ нæ уыд: йæ тæккæ сæрмæ бæласы 
ставддæр цонгыл бады дынджыр бур арс æмæ кæрдотæ хæры. 
270 

Йæ тыхулæфтæй бæрæг уыд, кæй бафсæст æмæ йæ рæхджы 
уырдыгмæ кæй хъæуы. 
Катайы бацыд: цы хуызы аирвæза? Æваст Дзанджы сæры ферт- 
тывта диссаджы хъуыды: фелвæста йæ фæрæт æмæ дзы, арс цы 
къалиуыл бадт, уый æрцæфтæ кодта. Уымæн йæ къæс-къæс ссыди 
æмæ уайтагъд арсæн йæ тъупп зæххыл фехъуыст. Бирæгьтæ афтæ 
фенхъæлдтой, лæг æрхаудта, æмæ йыл сæхи андзæрстой. Бацай- 
дагъ æвирхъау тох. Арсы æккоймæ цы бирæгь баирвæзы, уый йын 
йæ царм фаркгай рарæдувы, арсы дзæмбытæм дзы чи бахауы, уый 
та хыссæйау снæмы. Суанг боныцъæхтæм ахаста сæ тох. Дзæбæх 
æрбабон, афтæ арс адæргъ æмæ йæ уд систа. Йæ фарсмæ æнусон 
фынæй баисты бирæгьтæ дæр æртæйæ. Дыууæйæ ма дзы æнæбары 
хъеллæуттæгæнгæ фæаууон сты хъæды. 
Дзанг дæр ма цы бадтаид бæласыл! Æрхызт фæллад æмæ хуыс- 
сæгхъæлдзæгæй, стæй араст йæ фысымтæм... 
Мæ фыды иннæ мысинаг та ахæм уыд: 
— Дзебаты Миха царди Хуссар Ирыстоны Нагутнийы хъæуы. 
Уæды рæстæджы ирон адæм иу дзуары бон дæр æнæ бæрæггæнгæ 
нæ уагьтой. 
Михайы бинонтæ дæр иухатт сфæнд кодтой бæгæны бахсидын 
Бæлдæрæнмæ, æмæ хæдзары хицауы цæуын бахъуыд цæджджи- 
нагмæ сыхаг хъæумæ. Аг уыдис Цхуырбаты Цицомæ. Цицо кæрд- 
зындæттон лæг уыди, куыд рауагьтаид йе ’рдхорды афтæмæй! Хорз 
æй суазæг кодта, нуазгæ дæр куыннæ акодтаиккой. Æрталынг, афтæ 
Миха цæуыныл ныллæууыд. Цицо йæ нæ уагьта, ахсæв ам лæуу, 
æнафон у, зæгьгæ, фæлæ уый не сразы. 
- Дыууæ къахдзæфы у ардыгæй уырдæм, цы бауайын хъæуы, — 
загъта лæг æмæ уæззау цæджджинаг йе ’ккоймæ систа. 
Дыууæ хъæуы ’хсæн иуцасдæр къутæрджын лæнкау ахаста, арæх- 
иу дзы фæзынди сырдтæ, уый зыдта Миха æмæ тагъд кодта. Фæлæ 
лæг алы хатт рæствæндаг кæм фæвæййы! Уырдæмты куы бахæццæ, 
уæд йæ рæзты æрбаивгьуыдта бирæгъ. Миха йæ раздæр куыдз фен- 
хъæлдта, фæлæ уалынмæ кæсы, æмæ йæ алыварс цалдæрæй зи- 
лынц. Лæг хъæр кæнын райдыдта хъæумæ æххуысмæ, фæлæ уый 
нырма дæрддзæф уыд, чи йæ фехъуыстаид! Стыхст, мæгуыр, йæ 
сæр кæм бафснайа, ууыл. 
Миха айтæ-уыйтæ нал фæкодта æмæ йæ цæджджинаг йæ уæлæ 
æрфæлдæхта. Бирæгътæ аджы алыварс схъомпал сты, архайынц 
йæ афæлдахыныл, сæ дæндæгты къæс-къæс цæуы. Фæстагмæ афтæ 
сцыбæл сты, æмæ сæ дзæмбытæй аджы чъилты бын къахын рай- 
дыдтой. Фæлæ та Миха уымæн дæр хос ссардта: мидæмæ сæ кæй 
къах базыны, уымæн æй кардæй фæрæхойы, æмæ та бирæгь тæ- 
ригъæддаг ниуд ныккæны, афтæмæй йæ къах тугкалгæйæ аскъæ- 
фы. Афтæ суанг боныцъæхтæм. Бирæгътæ сæ бон базыдтой æмæ, 
сæ туджы фæд уадзгæ, сæхи айстой. 
Миха тыхтæ-фыдтæй аг иуварс аппæрста æмæ рахылд йæ бы- 
нæй. Цынæ фæкодта, фæлæ йæ йæ бон йе ’ккоймæ сисын нал 
бацис. Йæ хæдзармæ æрцыд, стæй йæм кæйдæртимæ хæссынмæ 
аздæхт... 
271 

Нывгæнæг Гасынты Жорж: «Мæ фыдыхо Дзикка бирæгьы синты 
сагой ныссагъта...» 
- Иу фæззыгон æхсæв нæ бинонты æнахуыр тарст уынæрмæ 
мæ фынæйæ æрыхъал дæн. Рудзынгæй кæртмæ кæсын, æмæ сæ чи 
фæрæт, чи лæдзæг, чи та сагоимæ нæ сыхаг Хъæрджынтæм фæди- 
сы згъорынц. Цыдæр æрцыдис, уый бамбæрстон, æмæ сæ фæдыл 
æз дæр уым балæууыдтæн. Уæдмæ уым адæмæй байдзаг. Куыд ра- 
бæрæг, афтæмæй иу бирæгъ кауы сæрты кæртмæ ’рбахызт, афо- 
ныл æй бæргæ ауыдтой, схъæр ыл кодтой, фæлæ уый фысдон æмæ 
хуыдоны йæ сæр фæцавта, уыдон та сæ бæрзонд тыргъты бын уыды- 
сты. Хистæр лæгтæ скатай сты, уынаффæ кодтой, куыд æй ратæ- 
рæм уырдыгæй, зæгьгæ. Уым та фыстæ дæр æмæ хуытæ дæр уасы- 
дысты, сæ хъиу-хъиу уæлæрвтæм хъуысыд. Уалынмæ лæппутæй 
чидæр фæцарæхст: йæ зæронд хæдон йæ уæлæйæ феппæрста, стым- 
был æй кодта, фæтæген ыл басæххæтт кодта, ссыгъта йæ æмæ йæ, 
тугдзых кæм уыд, уырдæм баппæрста. Фосы фæдисхъæр ноджы 
фæтынгдæр. Уалынмæ дын кæсæм, æмæ дынджыр цъæх бирæгъ 
уырдыгæй куы ратæррæст кæнид. Абон дæр ма мæ йе ’рттиваг 
цæстытæ нæ рох кæнынц. 
Афтæ рауад, æмæ тугдзых йæ ных сарæзта, мæ фыдыхо Дзикка 
кæм лæууыд, уыцырдæм, ногæй та кауы сæрты агæпп кæнын йæ 
зæрды уыд. Дзикка дзы нæ фæтарст, æмæ дзы æз уый тыххæй æдзух 
сæрыстыр уыдтæн, айтæ-уыйтæ нал фæкодта, фæлæ йын йе ’ртæ- 
къухыг сагой йæ фæтæн синты ныссагьта, йæхæдæг та фæрсыр- 
дæм ахауд. Сылгоймæгты цъæхахст райхъуыст, сывæллæттæ фæй- 
нæрдæм лидзæг фесты. Бирæгъ адæмы ’хсæнты кæрты гом дуа- 
рыл алыгъд, цалдæр лæджы йæ фæстейы асырдтой. Тигъыл Ар- 
сæгты Ладийы дуармæ Дзиккайы цыбырхъæд сагой сырды рагьæй 
рахаудта, æвæццæгæн дзы уæлæнгæйтты нынныхст, цас хъаруйы 
хицау уыд мæ фыдыхо. 
Фæстæдæр куыд рабæрæг, афтæмæй уыцы бирæгь тыргьты бын 
иу хуыйы хъыбыл æмæ дыууæ фысы къубæлттæ ахауын кодта. 
Уый уыдис мæ фыццаг фембæлд тугдзыхимæ. 
Дыккаг хатт та йыл мæнæ ахæм хуызы сæмбæлдтæн. Мæ мад 
Сафетка мæ фæсæмбисæхсæв райхъал кодта, уæлæмæ, дам, сыст 
æмæ не ссинаг куыроймæ ахæссæм. Нæ рад уыдис уæд. Мæн кæм 
фæндыдис хъарм хуыссæн ныууадзын, фæлæ мын хуыздæр гæнæн 
нæ уыд, æнæбары рабадтæн æмæ æрдæгфынæйæ цудтытæ-мудтытæ 
кæнгæйæ йæ фæдыл араст дæн. Ме ’ккойы ссинаджы дзæкъул, мæ 
мады къухы та финаг фанар æмæ къобор лæдзæг. 
Хъæугæрон Икъаты Чабæйы тигьыл быдыры ’рдæм азылдыс- 
тæм уырдыджы, колхозы бæхдоны рæзты къахвæндагыл мæйрух- 
сы кæрæдзийы фæстæ цæуæм. Бирæ нæ нал хъуыдис бынатмæ, 
афтæ мæ мад дзыхълæуд æркодта æмæ мын лæдзæгæй бæхдоны 
фале къуылдыммæ ацамыдта: 
— Уæртæ еци дууæ листæг зинги ба ци æнцæ? 
Æз уыцырдæм фæкастæн æмæ дзы куыдзы æндæрджы хуызæн 
суыдтон. Уый, зæгьын, уæлæ кæйдæр дзæгъæл куыдз у. Æмæ та 
уæд нæ фæндаг дарддæр адардтам. 
272 

Куыройы хуылфы æз афтид дзæкъулыл хæцын, мад та дзы 
чысыл хъæдын фыййагæй ссад æвгæны. Хъусын, æмæ дын доны 
æмæ куыройы фыдты хъæримæ баиу ис бирæгьы ниуын. Мæ мад 
фестъæлфæгау кодта йæ мидбынаты: 
- Æнгъæлдæн, биццеу, дæ куй берæгьæй рагæпп кодта?! 
Нæ дзæкъул байдзаг, йæ ком ын фидар бабастам, фæлæ мæ 
мад цæуыныл нæ тагьд кодта, йæхи мæрзæг скодта, рудзынджы 
уæлвæйнæджы рыгтæ цъылынæй рахафта. Æвæццæгæн æмæ йæ 
зæрдæ дардта, нæ рацыдмæ кæд бирæгь уым нал уаид, зæгьгæ. 
Æрæджиау уæддæр нæ фæдыл дуар гуыдырæй сæхгæдтам, фæлæ 
куыддæр ауындзгæ хидыл доны фаллаг былмæ бахызтыстæм, афтæ 
бирæгъ нæ тæккæ размæ фæци æмæ йæхи мæнырдæм æрбауагьта. 
Абон дæр ма дис кæнын, мæ мад дзы куыд нæ фæтарстис, куыд 
сарæхстис, ууыл. Къобола лæдзæгæй йын йæ синтæ афтæ æрцавта, 
æмæ бирæгьы къæхтæ фæтасыдысты, хъиухъиугæнгæ иуварс асынк- 
сынк кодта, йæ къæдзил йæ къæхты ’хсæн фæтъыста, афтæмæй. 
Йæ фæстæгтыл æрбадтис æмæ нæм кæсы, ныууадзынвæнд нæ нæ 
кæны, цыдæр ма уыдис йæ зæрды, куыдфæстæмæ нæм ногæй æввах- 
сæй-æввахсдæр цæуын байдыдта, тæрсæм дзы, уый бамбæрста. 
Цас рæстæг рацыдаид, Хуыцау йæ зонæг, фæлæ мæ мады хъæр 
æмæ мæ кæуын колхозы бæхдоны æхсæвгæс Хъараты Бицомæ фе- 
хъуыстысты. Нæ уæлхъус алæууыд, мæ мады къухæй ссады дзæ- 
къул æмæ фанар райста. Бирæгь уымæй дæр нæ фæтарст, айтæ- 
уыйтæ нал фæкодта, фæлæ мæнырдæм йæхи æрбаскъæрдта. Бицо 
йæм цырд фæлæууыд æмæ йын фанар йæ тæккæ сæрыл фæкодта. 
Сырдæн уый æнæнхъæлæджы уыд, фæтарст, донмарæны сæрты 
ма йæхи бæргæ фехста, фæлæ куыройы нуктæй иуыл йæ тъæпп 
фæцыд æмæ йæ уый бынмæ йæ фæдыл аскъæфта. Бæргæ ма архайд- 
та раирвæзыныл, фæлæ цæмæй зыдта, доны мидæг нучы фæйнæ- 
джытæ бырынцъаг свæййынц, уый... 
Иудзырдæй, не ’ртæйы фæндиаг дæр фæцис. Бицо нын куыд 
радзырдта, афтæмæй, дам, уый, æвæццæгæн æмæ бæхдонмæ хъуы- 
зыди, фæлæ махыл куы сæмбæлд, уæд йæ фæнд аивта. Мæнæй 
уыцы æхсæвы тарст никуы ферох уыдзæнис... 
Куырттатаг Мырзаганты Махар: «Хъулаты гал Домбай хуындис...» 
- Нæ сыхаг Зауырбегмæ уыдис иу-ссæдз фысы бæрц, уыдонæн 
се ’мбисæн фæйнæ дыгай та уæрыччытæ. Æхсæв сæ-иу дардта 
фыдæлтыккон æрдæгхæлд хæдзары мидæг къæдзæхы рæбын. Иу 
райсом мæ фыд Уанемæ ссыд æмæ йын йæ хъаст ракодта: 
- Чидæр мын мæ уæрыччытæй давы. Къуырийы дæргъы дзы 
цыппар фесæфт. Сæ дуар сын нæ басастæуы, сис ничи афæлдахы. 
Мæ сæр разылди... Цом-ма, сæ бынат сын фен. 
Федта йæ мæ фыд, æрзылдис фысдоны алыварс, схызт сисы 
сæрмæ, стæй уырдæм схизын кодта хæдзары хицауы дæр: 
- Æппындæр макæуыл гуырысхо кæн. Дæ уæрыччыты дын ахæс- 
сы... бирæгь. Мæнæ-ма ардæм æркæс... 
Æмæ йын равдыста тугдзыхы чъизи къахфæдтæ, стæй, кæуыл- 
ты схизы æмæ йæ амæттаджы кæуылты ахæссы, уыцы бынат дæр. 
IX Дауыраты Дамир 
273 

- Мæ бар-ма йæ бауадз, - ныфс ын бавæрдта, - ахсæв та йæ 
ардæм хъæуы. Æгас цу зæгьыны афон ын æрцыдис... 
Æмбисæхсæв нæ хъæуы азæлыд зыбыты иунæг топпы гæрах, 
æмæ йæ æз йæ хъæрæй базыдтон: уый мæ фыд фехста. Йе ’рба- 
цыдмæ æз мæ хуыссæны уыдтæн, фæлæ мæ мадæн цы дзырдта, 
уый мæм фехъуыст: 
- Сисы сæрæй уæлгоммæ ахаудта, фæлæ йæ не ссардтон, æвæц- 
цæгæн æй нæ акъуырдтон... 
Райсомраджы нæм нæ сыхаг Цгьойты Марфæ хæрзæггурæггаг 
фæци: 
7 Уане, дæ бирæгьы дын коммæ бацæуæны мардæй ссардтой... 
Йæ ныццыдмæ Зауырбег лæууыд сырды уæлхъус, гыццыл лæп- 
путæ йын æхсæр лæдзджытæй йæ тугæйдзаг мæллæг фæрстæ ба- 
тъæпп-батъæпп кодтой... 
- Ацы хинæйдзаг дын йæ лæппынты дæ мæгуыр уæрыччыты 
фæлмæн дзидзайæ фæхаста, - загъта йын мæ фыд. - Ацу æмæ 
йын сæ ссар. Ныр та сыл ды батыхс... 
Æмæ йæ мидбылты бахудт. 
Цъыхыры хъæд нæ хъæумæ хæстæг у, доны фаллаг фарс. Æртæ 
боны фæзылд уым Зауырбег, иу къутæр, иу пыхсы бын æнæсгæр- 
стæй нæ ныууагьта, æрæджиау сын сæ хъоргъ ссардта, авд нард 
лæппыны дзы разынд. 
Колхозмæ сæ радта. Дыууæ голладжы ссад æмæ сын иуцасдæр 
та æхца райста. Уыцы мæгуыр азты-иу ссады голлаг абоны «мер- 
седесæй» асламдæр нæ уыди... 
* * * 
Иу сæрдыгон райсом та мæ фыд цуаны ацыдис. Доны фале 
куыддæр фæцис, афтæ кæсы, æмæ иу стыр цъæх бирæгь цъыхыры 
хъæдæй æддæмæ рагæпп кодта, фæлæ лæджы куы федта, уæд цæх- 
гæр фæстæмæ фæзылд. Фехста йæ Уане, æмæ уый размæ бахаудта, 
фæлæ ногæй фестад æмæ - лидзгæ. «Мæнмæ гæсгæ, йæ акъуырд- 
тон, - ахъуыды кодта, - дард нæ ацæудзæн». 
Иу ран æй æцæгдæр баййæфтæ тухæнтæгæнгæ: нæдæр размæ ацæ- 
уын йæ бон уыд, нæдæр фæстæмæ разилын. Йæ рахиз къах уыд цæф, 
йæ фадхъулы сæрмæ йын фæсаст, цъыхыры дыууæ талайы астæу ын 
ныссагъд æмæ йын уырдыгæй ратонын нал комы, йæ туг кæрдæгмæ 
тæдзы, йæ дынджыр дзыхы йæ дæндæгты дзæхст-дзæхст цæуы. 
Уане йæ хъыримаг къутæртыл банцой кодта, йæ ронбастæй 
фæрæт сласта, саджилæг лæдзæг ракодта æмæ уымæй бирæгъы 
къæбут йæ тых-йæ бонæй æрцавта. Сырд бауадзыг, æмæ йын уæд 
йæ сæр саджилæгæй зæхмæ æрылхъывта, йæ астæуы ронæй йын 
йæ бырынчъытæ сбаста, йæ фарсыл ма цы бæндæн ауыгъд уыд, 
уый йын йæ хъуырыл æртыхта, йе ’ннæ хай та йæхи къухыл. Йæ 
саст къах ын куы феуæгьд кодта дыууæ талайы уацарæй, уæд би- 
рæгь лидзынмæ хъавыд, фæлæ йæ бæндæн нæ уадзы, лæгыл йæхи 
æппары, фæлæ йæм уый саджилæг фæцаразы. 
274 

Разылдта йæ хъæуы ’рдæм, фæлæ уый, марадз-зæгъай, кома, 
æмæ йæ уæд æхсæруисты басты хуызæн йæ фæдыл рахæр-хæр код- 
та. Æвæццæгæн, сырд æрæджиау йæ уавæр бамбæрста, йæхиуыл 
схæцыд æмæ къуылых-къуылых йæ фæдыл æнæбары цæуын рай- 
дыдта. Доны фаллаг фарс уыгæрдæнмæ куы бахæццæ сты, уæд сæ 
хъæуы хосдзаутæ ауыдтой, хабар бамбæрстой, сæ цæвджытæ ап- 
пæрстой... 
Бирæгь æрхуыссыд, йæ къæхтæ размæ ауагъта, йæ сæр сыл 
æрæвæрдта, йæ цæстытæ бацъынд кодта. Уане, сæ алыварс чи ам- 
бырд, уыдонæн лæгьстæ кæны, хæстæг æм мачи бацæуæд, зæгьгæ, 
цы нæ вæййы, уæд та ма феуæгъд ис. Фæлæ цымыдис æмæ тæлфаг 
сабиты чи бауромдзæн: чи йæ къахæй басхойы, чи та йын лæдзæ- 
гæй йæ баст бырынчъытыл схæцы... 
- Цом ныр нæ фæндаг дарддæр дарæм, - дзуры мæ фыд би- 
рæгъмæ. Фæлæ уый не змæлы, цæстæй нæ ракæсы. Рахæцыд ыл 
бæндæнæй, æмæ бирæгь иннæрдæм рафæлдæхт. Мæнæ диссаг, уый 
та куыд, уый цы у? 
- Ахæм тугдзыхæн дæр зæрдæ ис, бирæ йын нæ хъæуы, - бам- 
барын сын кодта хистæр хосдзаутæй иу, - утæппæт дзыллæ йæ цурмæ 
згьоргæ куы федта, уæд ын, æвæццæгæн, фыртæссæй аскъуыд... 
* * * 
Уыцы аз хъызт зымæг скодта, фæлæ нæм уæддæр бирæгьтæ 
тынг арæх уыдысты. Æппæтæй стырдæр знаггад æрхастой Елойты 
Хадзымырзæйы бинонтæн: иу æхсæв сын сæргæвстой дыууиссæдз 
фысæй фылдæр. Ахæм миниуæг ис ацы сырдмæ: иугæр куы баир- 
вæзынц æмæ сæ хъыгдарæг куы нæ вæййы, уæд бафсис нал фæзо- 
нынц. Мæ фыд дæр сæм райсомæй раджы фæдисы ныццыди, фыс- 
дон тугæй куыд байдзаг, уый федта, бирæгьты фæдтæм æркаст 
æмæ йæ базыдта: иу дзы æртæкъахыг у. 
Уымæй иуцалдæр боны фæстæ Уане тæрхъусдзуан ацыд. Кæсы, 
æмæ иу ран ногуард митыл... æртæкъахыг бирæгъы фæдтæ. «Хадзы- 
бечыры фыстæ чи ныццагъта, уый у», - загъта йæхинымæры æмæ 
йæ фæдыл ахъуызыд, Дæллаг Къорамæ ныххæццæ, уым та дур- 
джын бынæттæ ис, æмæ дзы сырд кæцыйы фæстæ æрæмбæхст, 
Хуыцау йæ зонæг. Иу дурцæнды рæбын æрхуыссыд Уане, йæ кæр- 
цæй йæм уазал нæ хъары. Сахаты бæрц рацыдаид, афтæ дæлæ би- 
рæгъ дыууæ стыр дуры бынæй рабырыд, йæ миттæ æрцагъта, алыр- 
дæмты фæлгæсы. Æвæццæгæн æм дымгæ лæджы тæф бахаста, йæ 
сæр уæлиау систа æмæ смуды. 
Уанейæн дын ахæм фадат авæрай... 
Æрласта йæ йæ фæдыл хъæумæ, Хадзымырзæ йыл сæ дуармæ 
йæ хъомскъæрæн лæдзæгæй ралæууыд. 
- Хъуыды ма кæнут, ивгъуыд къуыри мæ къæппæг бирæгъ 
æрцахста, уый? - дзуры сæм Уане, - æз æй уæд афоныл нæ ба- 
зыдтон, æмæ ацы тугдзых раздæр къæппæг æхсынын райдыдта, 
дыууæ дæндаджы асаста, уымæй йæ бон куы базыдта, уæд та йæ 
275 

къах бахсыдта æмæ алыгьд. Цы ма дзы баззад, уый ныртæккæ 
фендзыстут... 
Рахаста йæ сæ кæртæй: къæппæджы мидæг ма уыди бирæгьы 
раззаг къах, йæ цурмæ йын æй баппæрста... 
* * * 
Алы райсом дæр-иу мæ сыхаг Хъулаты кæртæй рахызти цал- 
дæр стуры, сæ разæй се стыр хъулонных гал Домбай. Æнæхъæн 17 
азы йыл цыд, сæ иунæг лæппуйæн - нывондаг. Фæлæ уый ус ку- 
рынмæ нæ тагьд кодта, кæдæмдæр Уæрæсемæ æхца кусынмæ аф- 
тыд. Буцхаст Домбай хæрдмæ æмæ фæйнæрдæм фæцыд, æцæг знæт 
рахаста, йæхимæ æцæгæлæттæй хæстæг никæйы уагьта. Хъæуы адæм 
сæ фосæн ницæмæй тарстысты, уый-иу семæ хизæны куы уыдис, 
уæд. 
Иу изæр хъæубæсты фос иууылдæр æрбаздæхтысты, Домбайæ 
фæстæмæ. Цалынмæ не ’рталынг, уæдмæ йæ хъомгæс дæр æмæ 
хæдзары хицау дæр фæцагуырдтой, фæлæ никуы æмæ ницы. Би- 
рæгьтæй йын нæ тарстысты, нæ йæм уæндынц, уый зыдтой, фæлæ 
кæм хъуамæ уа, зæххы скъуыды куыд хъуамæ ныххаудтаид, æхсæ- 
вæддæ дæр сын куы никуы баззад. 
Дыккаг бон фæссихор Хъæриуы хохы цурмæ куы бахæццæ сты, 
уæд сæ хъустыл ауад бирæгьы ниуын. Хæстæгдæр бацыдысты, 
кæсынц, æмæ дæлæ сæ гал йæхи къæдзæхмæ сарæзта, цыма йын 
рафæлдæхынæй тæрсы, уыйау. Ноджы хæстæгдæр бацыдысты æмæ 
уынынц æнахуыр ныв: сæ Домбай къулмæ нылхъывта дынджыр 
цъæх бирæгъы. Ам цы ’рцыди, сырд æмæ стуры ’хсæн цы рауад, 
уымæй кæй бафарстаиккой, комы иу цъиуызмæлæг дæр нæ уыдис. 
Домбай йæ хицау Чохъылы хъæлæс куы фехъуыста, уæд ма иу- 
чысыл алæууыд, стæй сабыргай разылд æмæ хъæуы ’рдæм рараст, 
æцæг бирæгь зæхмæ не ’рхауд, уымæн æмæ дзы галы даргь æмæ 
цыргъ сыкъатæ арф баныхстысты. Иуцасдæр ма сырд фæниудта, 
фæхъиу-хъиу кодта, стæй йæ сæр æрхаудта, нал тæлфыдис. Суанг 
æй хъæумæ сæрбæрзондæй фæхаста, стæй йæ сæ кæвдæсы цур зæхмæ 
æрæппæрста. Æгас хъæубæстæ дæр уынгмæ ракалдысты, Хъулаты 
онг йæ фæдыл фæцыдысты, цины хъæртæ æмæ æмдзæгьд кæнгæйæ. 
Хъулаты иунæг лæппу йæ хæдзармæ нал раздæхт, уым, дам, ус 
ракуырдта. Домбай ма фæцард 11 азы, æдæппæт та 28, фæлæ мæл- 
лæг кæнынмæ фæци, стæй, дам, Хъæриуыхохы рæбын амард, би- 
рæгьтæ, дам, æй цалдæр боны фæхордтой... 
Хъармайнаг Дзугкойты Никъала: «Мæ хойы маст дзы райстон...» 
- Хæсты æмæ уый фæстæйы цалдæр азы дæргъы дæр ма мах 
хъæуы зын цæрæн уыдис, цуан куы нæ кодтаис, уæд. Мæн ууыл 
сахуыр кодта нæ сыхаг зæронд лæг Сафонкъа. 
- Сæгуытыл цуан кæнгæйæ, ды уымæн хъуамæ ныхъхъавай йæ 
зæрдæмæ, - амыдта мын уый. - Йæ зæрдæ та кæм ис? Йæ уæны 
тæккæ бынмæ. Уым куы суайа дæ нæмыг, кæнæ та йæ сæр, йæ 
бæрзæйыл, уæд ын цыфæндыйæ дæр æнæрхаугæ нæй... 
276 

Никуы мæ ферох уыдзæн, фыццаг хатт хъæддаг хуы кæд амард- 
тон, уый дæр - 1944 аз 19 майы. Уæд мыл цыдис 14 азы. Мемæ ма 
уыдис нæ сыхæгты гыццыл лæппу дæр æмæ йæ хъæумæ рарвыс- 
тон, зæгьын, нæхицæй нæм исчи уæрдонæй рацæуæд, кæннод æй 
мах дыууæйæ не ’ккæйтты нæ афæраздзыстæм ахæссын. Æз сын се 
ссыдмæ æмбисонды физонджытæ скодтон. Бауырнæд дæ, абоны 
онг æз уымæй адджындæр физонæг никуыуал бахордтон. 
Фыццаг бирæгь та амардтон нæ хъæуы астæу, мæ хистæр хойы 
кæрты. Цыппар æнахъом сабийы йын уыд, хаста сæ йæ иунæг 
сæгъы æхсырæй. Кæрты астæу-иу æй бæласыл бабаста. Иу æхсæв 
æм сæ кауы сæрты бирæгь æрбахъуызыд æмæ йын раздæр йæ хурх 
адзæнгæл ласта, стæй йын йæ иу æмбис уым бахордта. Мæ хо нæм 
сæумæцъæхтыл æрхæццæ ис, мæгуыр, бабын, дам, стæм. 
Æз та Сафонкъамæ ныццыдтæн, зæгъын, цы чындæуа. Æмæ та 
мын уый афтæ бацамыдта: 
— Кæд æй æнæхъæнæй нæ бахордта, уæд та йæм ахсæв куы нæ 
уа, уæддæр райсом æнæрбацæугæ нæ фæуыдзæн. Бабад йæ размæ... 
Мæнæн дын уый зæгъай. Скъæты цармæ сбырыдтæн. Ныр 
æхсæв боны хуызæн рухс, стъалытæ нымайыныл схæцыдтæн, кæн- 
нод мыл, зæгъын, хуыссæг куы фæтых уа. Уалынмæ кæсын, æмæ 
иу дынджыр бирæгь кауы сæрыл йæ къæхтæ авæрдта, ракæс-ба- 
кæс кæны. Æз æм ныхъхъавыдтæн, гæрах, æмæ уый зыгуымы гол- 
ладжы хуызæн уæлгоммæ фæфæлдæхт. Æрхызтæн æм, æмæ дæ бал- 
гьитæг афтæ: змæлгæ дæр нал кодта, мæ нæмыг ын йæ риуыгуы- 
дыр ныппырх кодта. 
Уæд-иу бирæгьы цармæн нæ колхоз голлаг ссад æмæ фыс лæ- 
вæрдта. Æз сæрдармæ бацыдтæн æмæ йын мæхицæй раппæлыд- 
тæн, зæгьын, мæ идæдз хойы маст бирæгътæй райстон. Æмæ мын 
уæд уый афтæ зæгъы: 
— Уæлæ нæ уæтæры фыййæуттæм иу сæгь ис, дуцын кæй нæ 
фæразынц, ахæм, ацу мæнæ ныртæккæ æмæ йæ фысы бæсты дæ 
хойæн ралас... 
Хуымæтæджы цин кодтой мæ гыццыл хæрæфырттæ, мæ хойы 
цæссыгтæ рахъардтой... 
Суадаггаг Брытъиаты Юрий: «Æфхæрæн ныхас мæм не ’рхаудта...» 
— Бирæгътæн нæ дыууæ сæгьы бахæрынмæ куыд баххуыс код- 
тон, уый дын радзурон? Уæд 9-æм къласы ахуырдзау уыдтæн, Суа- 
даджы цардыстæм. Изæры мæ ныййарджытæ кæрты сæ зилæнтæ 
куы фесты, нæ фос сæ бынæттæ куы ссардтой, уæд уыдон дæр 
бахуыссыдысты. Нæ иунæгфæтæген цырагь кæдæй-уæдæй мæнмæ 
дæр æрхаудта æмæ мæ уроктæ кæныныл æрбадтæн. Хъамбердиаты 
Мысосты æмдзæвгæ «Балц» мæ сахуыр кæнын хъуыд æмæ йæ хъæ- 
рæй кастæн. 
Уалынмæ нæ куыдз рæйын райдыдта, æгæр-æгæр куы кодта, 
куы нал æнцад, уæд цырагъимæ кæртмæ рацыдтæн, асинтыл слæу- 
уыдтæн. Ницы зæрдæхсаинаг змæлд дзы бафиппайдтон. Куыдз мæ 
размæ ’рбазгьордта, мæ къæхты бын атылд, йæ рæйын дзы ферох. 
Иуцасдæр рацыд æмæ та ноджы тынгдæр рæйы æмæ рæйы. Ра- 
277 

цыдтæн та, фæлæ та ницæуыл фæгуырысхо дæн. Афтæ иуцалдæр 
хатты. Æз æм æрбамæсты дæн, мæ хъæбысы йæ фелвæстон æмæ 
йæ нæ даргъ сарайы кæрон, зымæг-иу нæ картоф кæм уыдис, уыцы 
арф уæрмы ныппæрстон, рæй, зæгъын, ныр уым, цас дæ фæнды, 
уыййас, кæд æнæ уымæй нæ фæразыс, уæд. 
Сæумæцъæхтыл мæ мады хъæрмæ райхъал дæн: 
- Бирæгътæ нын нæ сæгъты бахордтой! Ай нын цавæр куыдз 
у? Чидæр, дам, хæрæг уасынæн куыд дардта, уыйау... Кæм ис, куы 
никуыцæй зыны, уыцы сырдтæ йын йæхи сæр дæр бахæрой... 
Æз рабадтæн, кæртмæ рацыдтæн æмæ сын хабар радзырдтон, 
стæй уæрммæ асин ауагътон æмæ куыдзы уырдыгæй сæппæрстон... 
Иунæг æфхæрæн ныхас дæр не схаудта нæдæр мæ мады, нæдæр 
мæ фыды дзыхæй. Урочы Мысосты романтикон æмдзæвгæ мæ- 
нæй хуыздæр ничи радзырдта... 
* * * 
Фæссихор урокты фæстæ мæ сыхаг лæппутимæ фæрæттæ рай- 
стам æмæ хъæдмæ хъæдуры хъилтæ кæнынмæ ацыдыстæм. Фæс- 
тæмæ куы раздæхтыстæм, уæд хъæды кæрон къуыппыл не ’ргьæмттæ 
æрыппæрстам, иучысыл нæ фæллад суадзæм, зæгъгæ, бæзджын 
цъæх кæрдæгыл нæхи ауагътам. Кæсæм алырдæмты æмæ федтам 
ахæм ныв: мах фале хъæугæрон хызти иу хуы йе ’ртæ хъыбылимæ. 
Уалынмæ иу стыр бирæгъ æрхы райдиан пыхсыты астæуæй йæ 
сæр радардта, стæй сæм йæ фазыл бабырыд, хæстæгдæр æм цы 
хъыбыл уыдис, уымæ фæлæбурдта, уæлæ йæ фескъæфы. Мадæл 
хуы йæ ауыдта, ныууынæргъыдта, хъæртæ æмæ хъыллистытæ кæнгæ 
йæ фæдыл стырындз, хъыбылтæ та уый фæдыл. 
Тугдзых сырды æндæр цы хъуыди?! Йæ хин сыл æрцыд: расайдта 
сæ, адæм кæм нæй, ахæм рæнмæ... Хуытæ æрхы фале куы фесты, 
кæройнаг хæдзар куы нал зынд, уæд, йæ дзыхы чи уыд, уыцы хъы- 
былы æрыппæрста, стæй йын йæ мадмæ фæзылд, йæ хурхмæ йын 
фæлæбурдта. Цы ’рцыдис, уый махмæ æрæгмæ бахъардта, фæлæ 
бирæгъ иннæ дыууæ хъыбылы дæр куы ассырдта, уæд цыма ны- 
хасгонд уыдыстæм, уыйау уыциу хъæр ныккодтам. Бирæгъ дзыхъ- 
лæуд æркодта æмæ куы федта, мах æрхырдæм фæрæттимæ згьо- 
рæм, уый, уæд фæлидзæг. Мадæл хуы æмæ хъыбылы хурхытæй туг 
пысыратæм фемæхст. Æз мæ фæрæт æрыппæрстон æмæ хъæумæ 
сæ хицау Хуытыгатæм фæдисы азгъордтон... 
Зынцъайраг Пагæты Аслæмбег: «Гыццыл лæппу Цæрай æмæ 
лæгæты бирæгъ...» 
- Æз æрыгонæй бирæ алыхуызон хабæрттæ фехъуыстон би- 
рæгьты тыххæй. Иутæ сæ нымадтой, бæрц чи нæ зоны, ахæм туг- 
дзых сырдтыл, иннæтæ-иу семæ быцæуы бацыдысты, се ’ппæты, 
дам, ахæмтыл ма нымайут, уыдонæй дæр, дам, иутæ тæригъæд 
кæнын зонынц. Æмæ-иу мæнæ цы цау радзырдтой уæд... 
Цæвиттон, ме ’рвадæлты дæсаздзыд лæппу Цæрай сæхицæй 
рацыд, хæстæг хъæды рæгъæд кæрдотæ уидзгæ сатæг арфы æгæр 
278 

бацыд æмæ фæдзæгьæл, хæдзармæ фæндаг нал ардта. Уæдмæ æрæх- 
сæв и, уарын райдыдта, æмæ Цæрай, йæ размæ цы лæгæт фæцис, 
уым йæхи фæцавта. Уым та рæбынæй разынд бирæгъ, тары йæ 
цæстытæ арты зынгтау æрттивынц, йæ дæндæгты къæс-къæс цæуы. 
Цæрай скуыдта æмæ къулмæ йæхи нылхъывта. Фæлæ бирæгь йæ 
бынатæй дæр нæ фезмæлыд, æрæджиау кæддæр йæ сæр фæгуыбыр 
кодта æмæ æддæмæ разгъордта. 
Цæрай хæдзармæ æрæгмæ куы нæ зынд, уæд бинонтæ катай си- 
стой, æмæ Зынцъары, стæй сыхаг Уыналы цæрджытæ дæр, чи фи- 
стæгæй, чи - бæхыл, агурæг ацыдысты. Суанг боныцъæхтæм цы къуым, 
цы къутæр нæ басгæрстой, ахæм нал баззад, фæлæ никуы æмæ ницы. 
Боныцъæхтыл фæстæмæ здæхын куы сфæнд кодтой, уæд сæм дар- 
дæй æрбайхъуыст бирæгьы æнахуыр ниуын. Уагæры уый цы уа, 
зæгьгæ, уыцырдæм ацыдысты. Кæсынц, æмæ лæгæтмæ бацæуæны 
иу стыр бирæгь йæ фæстаг къæхтыл лæууы. Адæмы куы ауыдта, уæд 
лæгæты скуыси, уайтагьд фæзылд æмæ дæлæ фæлидзы. Топпытæй 
йыл ралæууыдысты, фæлæ йæ сæ иу дæр нæ акъуырдта. Гæрæхты 
зæл куы банцад, уæд сæм лæгæтæй райхъуыст Цæрайы кæуын... 
Цалдæр боны фæстæ цумайы лæппутæ дыууæ хъæуы уынгты 
дæр æрзылдысты, алы хæдзары дуар дæр бахостой, Цæрайы фыд, 
дам, нæ сымахмæ хонæг рарвыста куывдмæ, æртæаздзыд гал дзы 
æргæвст ис... 
Æз дæр уыдтæн уыцы куывды, уырдыг дзы фæлæууыдтæн... 
Уыцы æнахуыр бирæгьы кой ма адæм уый фæстæ дæр кодтой. 
* * * 
Иу райсом ме ’мбал лæппутимæ Уыналмæ скъоламæ араст стæм. 
Дыууæ хъæуы астæу уæрæх тыгьд быдыр уыдис, цæмæндæр æй 
адæм Æлдары фæз хуыдтой. Куыддæр уырдæмты ныххæццæ стæм, 
афтæ кæсæм, æмæ нæм дæлæ иу бирæгъ комкоммæ ссæуы. Цыд 
сабыргай, хатгай-иу фæцудæгау кодта, йæ сæр-иу ныттылдта, цыма 
бындзытæ сырдта, уыйау, йæ ниуын дæр-иу ссыд. 
Мах, кæй зæгъын æй хъæуы, фæтарстыстæм, цæхгæр фæзыл- 
дыстæм æмæ хъæумæ фæстæмæ — лидзгæ. 
Фыццаг тигъыл, Бицъоты хæдзары цур, нæ улæфт суадзæм, 
зæгъгæ, æрлæууыдыстæм. Кæсæм, æмæ бирæгъ дæр æрлæууыд, 
нымдзаст нæм. Æмæ уæд фæныфсджындæр стæм æмæ зæронд 
фæлдæхт кауæй фæйнæ михы раластам æмæ йæ цурмæ æрыздæх- 
тыстæм. Уый лæууыд йæ фæстаг къæхтыл, йæ ниуыныл бафтыдта. 
Мæ кæстæр æфсымæр Хъазыбег махæй не ’ппæтæй уæндагдæр 
разынд, фæстæты йæм бахъуызыд æмæ йын йæ астæустæгæн йæ 
михæй цалдæр цæфы ныккодта. Уый афæлдæхт, æмæ йæм уæд мах 
дæр бауæндыдыстæм, хафт-хафтæй йыл ралæууыдыстæм. 
Куы нал змæлыд, уæд ме ’мбæлтæй иу йæ дзыппæй хæрынкъа 
систа æмæ афтæ зæгъы, цæй æмæ, дам, æй бастигъæм. Уæды мæ- 
гуыр азты-иу колхоз бирæгъы цармæн æнæхъæн сæдæ сомы лæ- 
вæрдта, стæй ссады голлаг. 
279 

Нæ амондæн, уыцы рæстæг нæ цурмæ ’рхæццæ нæ хъæуы ве- 
теринарон дохтыр, сырдмæ куы ’ркасти, уæд нын афтæ, æвæццæ- 
гæн, дам, æрра бирæгъ у, хæстæг æм мауал бацæут, фæлтау, дам, 
ма фæзивæг кæнут, Бицъотæй белтæ ’рхæссут. Æрхастам, арф 
дзыхъхъ скъахтам æмæ йæ уым ныппæрстам. 
Кæй зæгьын æй хъæуы, уроктæм байрæджы кодтам, фæлæ цæй 
æфсонæй, уый нæ ахуыргæнджытæ куы базыдтой, уæд нæ иннæ- 
тæн æппæлгæ дæр ма ракодтой... 
* * * 
Сæрды фыццаг бонтæй иуы нæ хъæуы фыййæуттæ хъæды би- 
рæгъы хуыкком ссардтой æмæ йын йæ лæппынтæй дыууæйы семæ 
рахастой, уæтæргæс куыйтæ, дам, сæ рауайын кæнæм. Уый иувар- 
сырдыгæй æмбæхст ранæй федта сæ мад æмæ фыййæутты фæд- 
фæд суанг хъæумæ æрхъуызыд. Ууыл иу афæдзы ’рдæг рацыд, 
бирæгьы лæппынтыл хуыз фæхæцыд, фестырдæр сты, фыййæутты 
куыйтимæ хъазыдысты, уæтæрты алыварс зылдысты, бирæгътæй 
сæ хъахъхъæдтой. Фыййæуттæ уæлдай тынгдæр дис кодтой, би- 
рæгьы лæппынтæ куыдзы рæйд кæнын куыд сахуыр сты, ууыл, 
иннæтимæ-иу æхсæвыгæтты суанг мæймæ дæр рæйдтой. Фæстæ- 
дæр куыд рабæрæг, афтæмæй уыдон уыцы хуызы сæ мадмæ сид- 
тысты, æмæ-иу уый хатгай уæтæры цурмæ ’рбахъуызыд, фæлæ-иу 
æй иннæ æцæг куыйтæ куы бамбæрстой, уæд-иу æй уырдыгæй 
асырдтой. 
Дыккаг сæрды райдиан бонтæй иуы тыхджын къæвдатæ ра- 
цыд, арв æнæрынцойæ нæрыд, тыхджын дымгæ, уæтæры алыварс 
цы æхсæруистæй быд каутæ уыд, уыдон афæлдæхта, фыстæ фæ- 
тарстысты æмæ алырдæмты лидзæг фесты. Фыййæуттæ сæ дыууæ 
боны дæргьы хъæды пыхсытæ æмæ æрхыты агурæг зылдысты, се 
’ппæты дæр ссардтой, æрмæст уыцы дыууæ æрмахуыр бирæгьы 
никуы разындысты, мæнæ цыма раст зæххы скъуыды ныххаудтой. 
Мæ фыд мын кæцыдæр аз мæнæ афтæ радзырдта: 
- Фæстæдæр куыд рабæрæг, афтæмæй сæм иу æхсæв сæ мад 
æрбахъуызыд æмæ сæ йæ фæдыл асайдта. Мах сыл нæ къух ауыгь- 
там, загътам, нæ фыдæбон фæдзæгьæл, бирæгь уæддæр цыфæндыйæ 
дæр бирæгь у. Фæлæ дын иу райсом кæсæм, æмæ дыууæйæ дæр нæ 
уæлхъус алæууыдысты, мæ къæхты бын атылдысты, цыма мæ хатыр 
куырдтой, уыйау. Бауырнæд уæ, абон дæр æй нæ зонæм, цæмæн раз- 
дæхтысты, уый. Чи зоны, сæ мад амардис, чи зоны, сæ бирæгьы 
цард кæнын нал фæндыдис, чи зоны та цуан кæнынмæ нæ арæхсты- 
сты æмæ сæ æххормаг фæстæмæ махмæ, дзидза хъуаг кæм нæ уыды- 
сты, уырдæм æрсырдта. Цы нæ бакæндзынæ дæ гуыбыны тыххæй?.. 
* * * 
Ацы цау æрцыдис хохаг хъæутæй иуы, - æз ыл тынг фæдис 
кодтон. Иу хæдзары дардтой, мæнæ уырыссагау, волкодав, зæгъгæ, 
280 

кæмæй фæзæгьынц, ахæм стыр куыдзы, йæ ном Цурка. Фæззæ- 
джы, бирæгьты чындзæхсæвтæ, зæгьгæ, кæй хонынц, уыцы бон- 
тæй иуы уыцы Цурка куыддæр æгьдауæй хъæуы фале хъæдмæ баф- 
тыд æмæ уым иу сылбирæгъимæ фæлымæн, дыккаг бон æй сæ- 
химæ ’рбакодта, сарайы къуымы зæронд голлагыл фæрсæй-фæр- 
стæм æрхуыссыдысты. Бинонтæ дын уый феной, цы! Иу сæ са- 
гоймæ фæлæбурдта, иннæ кауы мих стыдта, фæлæ Цурка фæгæпп 
ласта, йæ дæндæгты къæс-къæс цæуы, йе ’мбалмæ хæстæг никæйы 
уадзы, хæдзары хицауыл та хæцгæ фæкодта. Уый айтæ-уйтæ нал 
фæкодта, йæ цонджы туг калгæ сыхæгтæм азгьордта, фæстæмæ 
цуанон топпимæ фездæхт æмæ се ’нæхуынд уазæджы цалдæр гæ- 
рахы бакодта... 
Цуркайы тæригьæдмæ кæсынæй диссагдæр ницы уыд: æррайы 
хуызæн сси, æхсæв бонмæ мард бирæгъы алыварс зылдис æмæ 
арвмæ ниудта, стæй боныцъæхтыл кæдæмдæр алыгъд, къуырийы 
дæргъы йæ иу уынæг нал фæцис. 
- Ма тыхсут, - дзуапп лæвæрдта цымыдис сыхæгтæн хæдзары 
хицау, - йæ маст ацæудзæн æмæ йæ ардæм хъæуы... 
Фæлæ Цурка нал раздæхт. Иу райсом ыл цуанæттæ хъæугæрон 
бамбæлдысты. Уый мардæй хуыссыд, йæ уарзоны йын кæм баны- 
гæдтой, уыцы дурæппарæн къардиуы æртæхæйдзаг сыджыты къуы- 
бæрттыл... 
* * * 
Уæртæ Æрыдонæй Дыгурмæ фæндагыл цы бæллæх æрцыд, уый 
уын радзурон... 
Иу æрыгон лейтенант, Гæбутæй, йæ ном мæ зыбыты рох фæ- 
цис, фыццаг хатт æфсадæй отпусчы ссыди. Зымæгон. Поездæй 
Æрыдоны рахызт æмæ фистæгæй йæ райгуырæн Сындзыхъæумæ 
араст. Ныр митфæлдзæгъдæн кæны, дымгæ йæ размæ нæ уадзы, 
уæдмæ талынг кæнын дæр райдыдта. Дигорамæ йæ бирæ нал хъуыд, 
афтæ йæ фæстейы бирæгьты бал æрсырдта. Лæппу, мæгуыр, иувар- 
сырдыгæй цы обау уыд, уырдæм ма бæргæ сызгьордта, дамбацайæ 
ма дзы дыууæйы амардта, фæлæ иннæтæ уый ницæмæ ’рдардтой, 
сæхи йыл андзæрстой... 
Азы уыцы афон бирæгьтæ уæлдай æххормагдæр вæййынц. Лæп- 
пуйæ ма цы баззад, уый дыккаг бон колхозы фыййæуттæ федтой... 
Уыцы обау абон уым нал ис, цæмæндæр æй зæххы æмвæз скод- 
той, фæлæ искуы иухатт йæ кой куы рацæуы, уæд та æнæмæнг 
уыцы æнамонд æвзонг лейтенанты дæр æрымысынц... 
Нартыхъæуккаг Дулаты Симæ: «Æртæ ’нахуыр фембæлды мын 
уыдис уыцы æгъатыр сырдимæ...» 
Фыццаг. Кæцыдæр аз зымæджы хъызт бонтæй иуы сæумæдæв- 
дæгæй сыстадтæн: Беслæныхъæуы базармæ мын æнæцæугæ нæ уыд. 
Æнхъæлдтон, æз фыццаг бæлццон уыдзынæн нæ хъæуæй, фæлæ, 
кæсын, æмæ ма ногуард митыл фæдтæ, чидæртæ мæ разæй фесты. 
Фарныхъæуы фосдарæн фермæтæм куы фæцæйхæццæ кодтон, уæд 
281 

мæм разæй цыдæр уынæртæ, кæйдæр хъæртæ ’рбайхъуыст, кæ- 
сын, æмæ мæ комкоммæ иу стыр куыдз æрызгъоры. Мæхинымæр, 
зæгъын, æвæццæгæн, мæ хъæуккæгтæй кæмæндæр йæ куыдз йæ 
фæдыл сагъуыд æмæ ныр фæстæмæ здæхы. 
Мæ тæккæ цурмæ куы ’рхæццæ, уæд дзыхълæуд фæкодта, йæ 
хъустæ хъил алæууыдысты, йæ дæндæгты къæс-къæс ссыд, йæ раз- 
заг къæхтæй митыл тъупп-тъуппæй ралæууыд. 
Æз æм дзурын: 
- Тузик, Шарик... Цы хуыйныс, мæнæ дын дзул... 
Куыддæр уыцы ныхæстæ загьтон, афтæ хъæуы ’рдыгæй топпы 
гæрæхтæ фæцыд, æмæ куыдзæн йæ къæхтæ фæтасыдысты, фæтарст, 
уæддæр мæм комкоммæ кæсы, йæ дæндæгты къæс-къæс фæтынг- 
дæр кодта, стæй æвиппайды иуварсырдæм æвæд миты ныццавта. 
Æз та йæ фæдыл дзурын: 
- Тузик, Шарик, ма тæрс... 
Нæ мæм байхъуыста. Иу-ссæдз къахдзæфы куы скодтон, уæд 
фермæйы цур фæзилæны дыууæ лæджы мæ размæ фесты, сæ лæф- 
лæф цæуы, сæ къухты топпытæ, фæрсынц мæ: 
- Ауылты бирæгь нæ рацыди? 
Зæгъын, бирæгьы нæ федтон, фæлæ уæртæ иу стыр дзæбæх 
куыдз Архонкæйы ’рдæм фезгъоры... 
- Тынг дзæбæх, - бустæ хуызы мын загьта лæгтæй иу, - мæнæ 
ныртæккæ роды хурх ахауын кодта... Нал æй раййæфтам... 
Базарæй фæссихор Нартыхъæумæ куы раздæхтæн, уæд, мæнæ 
йæ дæуæн куыд дзурын, афтæ мæ фыдæн дæр радзырдтон бирæгъи- 
мæ фембæлды тыххæй. Уый куыддæр ныккатай кодта æмæ мын 
афтæ зæгъы: 
- Æллæх, уый дын фæстаг фембæлд нæ уыдзæн, мæ чызг. Нæ 
фыдæлтæ-иу афтæ дзырдтой, зæгъгæ, дам, бирæгъимæ куы сæм- 
бæлай æмæ уый йæ хъустæ хæрдмæ куы сиса, йæ къæхтæй зæхх 
куы хойа, уæд æй зон: нырма дын йемæ дыууæ фембæлды æнæ- 
уæвгæ нæй. 
Нæ фыдæлты ахæм æнахуыр æууæндындзинад ныр мæн дæр 
бауырныдта, мæ фыды уыцы ныхæстæ мыл æрцыдысты... 
Дыккаг. Мæ хъысмæт афтæ рауад, æмæ хуыздæр цардагур дæлæ 
нæ сыхаг Кæсæгмæ афтыдтæн, колхозы бригæдтæй иуы хыгьдхæс- 
сæгæй куыстон, уæдæ цы кодтаин, ме ’ртæ гыццыл чызджы мæ 
истæмæй дарын хъуыди. Иу сæрдыгон бон мын мæ сыхаг ус Розæ 
афтæ зæгъы, мемæ, дам-ма сыхаг хъæумæ цом, иунæгæй зивæг 
кæнын. Уым ме ’фсымæр фыййауæй кусы, нæхицæн фæйнæ цал- 
дæр фысы æрдуцдзыстæм æмæ дзы дæ сывæллæттæн зымæгмæ цыхт 
бацахсдзынæ, фæйнæ хæндыджы скæндзыстæм... 
Ацыдтæн, уæдæ цы уыдаид, уæтæры кæрон кауы рæбын къода- 
хыл æрбадтæн, мæ фыццаг фыс мæм æрбакодтой, къус куы айдзаг 
вæййы æхсырæй, уæд æй бедрамæ ’ркалын. Иу заман мæ къæбу- 
тыл цыдæр уазалдзинад банкъардтон, цыдæр мын æй астæрдта, 
фæлæ цы, уымæ акæсын амал нæ уыд, мæ тæккæ дуцгæйæ уыдтæн. 
Стæй та ногæй. Мæхинымæр, чидæр мæ хъазы. Азилон æм, зæгъгæ, 
282 

куыд загътон, афтæ кæсын, æмæ фысымты лæппу æд топп сызгъо- 
ры, хъæр мæм кæны: 
- Ма фезмæл, ма фезмæл! 
Мæ цурмæ куы схæццæ, уæд топп фæхъил кодта. Гæрахмæ 
хæрдмæ фæхаудтон, мæ къус зæххыл атылд, ме ’хсыр акалд, фæс- 
тæмæ фæкастæн, æмæ кауы рæбын иу дынджыр бирæгъ йæ гæн- 
дзæхтæ цæгьды, йæ туджы мæцы... 
- Куыддæр фезмæлыдаис, - бамбарын мын кодта лæппу, - 
афтæ дын дæ хурхмæ фæлæбурдтаид... 
Нæдæр мæ æхсыры мæт уал уыд, нæдæр цыхты... 
Æртыккаг. Æллæх-æллæх, æз цы тарст фæкодтон, æз цы тарст 
фæкодтон, ахæм ме знагæн дæр мæ цæст нæ бауарзид, уæд мæнæн 
цы Хуыцау баххуыс кодта, æз уый абон дæр нæ зонын. Уый та 
мæнæ афтæ рауад... 
Нæ сыхаг лæг Зауыр хуыцаубоны райсомæй йæ ус Галяйы, мæн, 
æмæ мæ иухатт йемæ фыстæ дуцынмæ чи акодта, уыцы Розæйы 
йæ машинæйы хъæдмæ аласта, уæхицæн, дам, зымæгмæ кæрдотæ 
æруидзут, æз та уæм изæры фæстæмæ зындзынæн. Уырны дæ: уыцы 
кæрдобæлæстæ абон дæр ма мæ цæстытыл уайынц, æз уымæй размæ 
ахæм стыр бæлæстæ никуы федтон, бæрзонд, арвыл æмбæлынц, 
æцæг, æвæццæгæн, æхсæст никуы уыдысты, хæрдмæ сæм скæс, 
уæд искуы иу ранæй йеддæмæ хуры цæст нæ зыны. 
Уыдысты тынг зад, сæ къабузтæ дæллоз æртасыдысты, бур- 
бурид кæрдотæ сæ зæхмæ уыйбæрц фезгьæлди, æмæ диссаг: къæдз 
бел райс, æвгæн æмæ æвгæн. Фæлæ æз никуыдæм тагъд кодтон, се 
’взаргæдæртæ сын уыгътон. Дыууæ голладжы мын айдзаг æмæ сæ 
иу бæласы къуызыртæ зæнгыл банцой кодтон, сæ сæрыл та сын 
мæ хызын æрывæрдтон. 
Уалынмæ иуварсырдыгæй дымгæ ’рбакалд, æмæ фæткъуыты 
адджын тæф банкъардтон. Стæ-ма, кæцæй цæуы, зæгьгæ, фалдæр 
бацыдтæн, æмæ дын иу бæласы бын кæрдæгыл сырх-сырхид фæт- 
къуытæн ныккæнæн дæр нæй. Мæ мады мад-иу ахæм фæткъуытæ 
асыччыты ныккодта, сынтæджы бын сæ-иу сæвæрдта, æмæ-иу зы- 
мæг-зымæджы дæргьы сæ тæф æгас хæдзарыл ахæлиу, уый-иу уын- 
джы цæуджытæ дæр бафиппайдтой, суанг уалдзæгмæ-иу ахаста... 
Хъæды арфы уидзгæ кæй онг адзæгьæл дæн, Хуыцау йæ зонæг. 
Сахат мыл нæ уыдис æмæ, куыд æризæр ис, уый æрæджиау бам- 
бæрстон, хæлофæй сын æмбырд кæнын сæ рæсугьддæрты, æнæ- 
мæнг сырхварс куыд уой, стæй рæгьæд. Голлаг æххæст дзаг нæма 
уыдис, афтæмæй йæ ме ’ккойы кæрдобæласы бын иннæты цурмæ 
’рбахастон, загътон, ног фæстæмæ аздæхдзынæн æмæ ныр та мæ 
фæтæн куатæмæ уидздзынæн, суанг ма мæм фæсмон дæр æрцы- 
дис, иу голлаг ма, цыппæрæм, цæуыннæ рахастон, зæгъгæ, уæз 
мын куы нæ кодта, мыййаг. 
Кæсын, æмæ ме ’мбæлттæ уым нал, кæрдобæласмæ хæстæг зæх- 
хыл машинæ куыд разылдис, афтæ йæ цæлхыты фæдтæ бæрæг дард- 
той, сæ дзаг голджытæ дæр уым нал. Æз удаист хъæр кæнын рай- 
дыдтон алырдæмты: 
283 

- Розæ, Галя! Цы фестут?.. 
Цæй Розæ æмæ ма цæй Галя?! 
Æмæ йæ уæд бамбæрстон: ныууагьтой мæ. Зауыр фыдзонд лæг 
уыди. Иу хатт йæ ус Галяйы сыхаг районмæ, нæхи цынайæм, 
зæгьгæ, аласта, уым цады был йæ усы митæй цыдæр йæ зæрдæмæ 
нæ фæцыди, йæ дзаумæттæ йын кабинæмæ бакалдта, уым æй ма- 
дард бæгьнæгæй ныууагьта, сæхимæ рафардæг, ус æхсæв-бонмæ 
уым баззад. Мæныл дæр ахæм бæллæх æрцæудзæн, уый цæмæй 
хæйрæг уыдтæн, фæткъуытæ кæм уыгътон, уырдæм мæм ницы 
уынæр фехъуыст, никæйы ныхас. Æвæццæгæн, Зауыр куы ’рба- 
цыд æмæ æз куы нæ зындтæн, уæд иннæтыл сбустæ кодта, сбадут 
æмæ цом, науæд сымах дæр ам ныууадздзынæн... 
Мæ бон базыдтон, фæлæ мын цыдæр ныфс хъару лæвæрдта, 
зæгъын, ахсæв куы нæ уа, уæддæр мæм райсом исчи æнæмæнг 
агурæг цæудзæн. Æрбадтæн æмæ мæ дзул æмæ мæ цыхтæй фæйнæ 
комдзаджы скодтон, стæй мæ голджытæ зæххыл æрфæлдæхтон, 
æрхуыссыдтæн. Фæлæ бирæ нæ бафæрæзтон афтæмæй, фæткъуы- 
ты хъæбæртæй мæ фæрстæ риссын райдыдтой. Æмæ уæд мæ кæл- 
мæрзæн кæрдæгыл райтыдтон, мæ хызын мæ сæры бын бакодтон, 
мæхи æруагътон. Иу дæс минуты бæрц йеддæмæ мын нæ ахаста, 
мæ зæрдыл æрлæууыдысты мæ фыды ныхæстæ бирæгьимæ æртæ 
æнæмæнг фембæлды тыххæй. Мæ уд æрдуйæ нарæгдæр сси æмæ 
уæд афæнд кодтон, зæгъын, цæй æмæ бæласмæ сбырон, исты, уæд 
мæм уырдæм нæ сæххæсдзысты, истыхуызы ардыгæй райсоммæ 
бафæразын хъæуы. 
Мæхи сивæзтон, иу-дыууæ метры бæрц мæ бахъуыд къалиуты 
æхсæнты бырын æмæ уым иу саджилæгыл æрбадтæн. Мæ уæлæ — 
тæнæг къаба, хæдзарыдаргæ сырх дзабыртæ. Дыууæ даргъ дзык- 
куйы мын уыдис, суанг мæ фадхъултæм æххæссыдысты. Райхæлд- 
тон сæ, мæ чъылдыммæ сæ фæйнæ къалиуыл æртыхтон, æлхынцъ- 
баст сæ бакодтон, зæгъын, цы нæ вæййы, мыййаг, куы афынæй 
уон, уæд мæ уыдон зæхмæ хауын кæд нæ бауадзиккой. Мæнгæн 
нæ фæзæгьынц, мад мæрдтæй дæр йæ зæнæгæн æххуыс кæны, 
зæгьгæ. Мæ мадымады кæлмæрзæн дæр мемæ рахастон, мæ астæ- 
уыл æй æрбатыхтон, уæд мæнæ ныры хуызæн сæвджынтæ нæма 
уыдтæн, уымæн дæр йæ дыууæ кæроны хæстæг къалиуыл абастон. 
Уайтагьд мыл хуыссæг фæтых, фæлæ цыдæр æнахуыр уынæрмæ 
фехъал дæн. Мæхинымæр бацин кодтон, æвæццæгæн, мæм, зæ- 
гъын, агурæг рацыдысты. Куыннæ стæй! Уыцы уынæр ниуынмæ 
рахызти, æмæ бамбæрстон: уыдон бирæгътæ сты, сæ цæстыты 
æрттывд мæ ууыл бынтондæр баууæндын кодта. Дæлæ сты, доны 
цъымарайы æрбалæгæрстой, иу дзы, раззаг, егьаудæр, иннæтæ къад- 
дæртæ, иу-фынддæсы бæрц, мæйрухсы мæм хорз зындысты. Фæ- 
тарстаин æви нæ фæтарстаин, Дамир, уый æмбарыс. Афтæ мæм 
касти, мæ зырзырæй бæласыл дæр зыр-зырæг бахæцыд, зæгъын, 
мæ арт бауазал, ныртæккæ афæлдæхдзæн, æмæ бирæгьтæ фырци- 
нæй ноджы тынгдæр ниуын байдайдзысты. 
284 

Уыдоны митæм кæсынæй диссагдæр ницы уыд! Раздæр мæм 
цъусдуг хæрдмæ фæкастысты, стæй бæласы зæнг радыгай сæ къæх- 
тæй æрхæфтытæ кодтой, голджытæ фæйнæрдæм аскъæфтой, ас- 
къуыдтытæ сæ кодтой, дыууæ кæрдойы, дыууæ фæткъуыйы дзы 
иумæ нал федтаис, мæ хызын мын алчи йæхимæ ивæзта йæ дæн- 
дæгтæй, цы доны авг, дзул æмæ цыхт дзы уыди, уыдоны дæр сæ 
къæхты бын сæууæрстой. 
Уый фæстæ мæм егьаудæр бирæгъ хæрдмæ нымдзаст, йæ дæн- 
дæгты къæс-къæс ссыд, цæхгæр фæзылд, йæ фæстаг бæласы ’рдæм 
сарæзта, къæдзил фæхъил кодта, æмæ гуыпп-гуыпп райхъуыст. Ин- 
нæтæ дæр æй бафæзмыдтой. Уыцы смаг, уыцы смаг!.. Ахæм æнæ- 
хайыр, ахæм æнад уыдис, æмæ дæ бауырнæд, Дамир, уæдæй або- 
ны онг æй æнкъарын. Уыдон, æвæццæгæн, загътой, уыцы тæфæй 
йæ сæр разилдзæн, æрхаудзæн. Исдуг цыдæр хуызæн фæдæн, мæ 
къухтæй къалиутыл ныддæвдæг дæн æмæ мæхинымæр Хуыцаумæ 
кувын райдыдтон, мæ кæстæр чызгыл уæд фондз азы дæр æххæст 
нæма цыди, иннæ дыууæ дæр уымæй чысыл хистæртæ уыдысты, 
æмæ йыл сæ фæдзæхстон, зæгъын, сидзæрæй мын сæ ма ныууадз. 
Цасдæры фæстæ ме ’муд æрцыдтæн, мæ цæстытæй ракастæн, æмæ 
дæлæ бирæгьтæ хуыссынц, сæ раздзогæй фæстæмæ, уый хъæрзæ- 
гау кæны, хæрдмæ скæсы, иннæты ’хсæнты зилы, кæмæн йæ бы- 
рынчъытæ бакъуыры йæ къахæй, кæй та йæ къæдзилæй æрцæвы. 
Кæддæр-уæддæр, хуыздæр сæм кæцырдыгæй зындтæн, къалиу- 
тæ тæнæгдæр кæм уыдысты, уыцырдыгæй йæ гуыбыныл æрхуыс- 
сыд, иннæтæ та уый сæрыл, æппæты уæлейы чи уыд, уый-иу йæхи 
хæрдмæ фехста, мæнмæ, не ’хсæн ма иу-ссæдз-дæс æмæ ссæдз сан- 
тиметры баззад, æндæр нæ, йæ комы тæф мæм-иу схæццæ. Мæ уд 
фыртæссæй мæ риуæй рацæйхаудта, ме ’нгуылдз базмæлын кæ- 
нын дæр мæ бон нал уыд, ныхъхъæр кæнын дæр, баст куы нæ 
уыдаин, уæд мын æнæрахаугæ нæ уыди. Сæ бынæттæ-иу аивтой, 
фæлæ дзы иу дæр мæнмæ нæ сæххæссыд. Куы ницы сын уад, уæд 
та сæ раздзог бæласы алыварс рацу-бацу систа, стæй кæсын, æмæ 
кæцырдыгæй æрбацыдысты, уырдæм - згьоргæ, цъыфдзасты доны 
йæ къæдзил цалдæр хатты фæтъыста, тынгдæр чердыгæй зындтæн, 
уым та æрлæууыд, йæ къæдзил фæраст кодта æмæ, кæй æрбахаста, 
уыцы цъыфдон мæныл скалдта, суанг къæхтæй сæры онг сахуыр- 
стæн. Уалынмæ иннæтæ дæр афтæ кæнын райдыдтой. Даргь цæс- 
тыхаутæ мын уыдис, уыцы цъыфдонæй дзы кæуыл ауад, уыдон 
фæстæдæр иууылдæр азгьæлдысты, мæ ныхы сæрмæ сæрыхъуын- 
ты иу хай дæр, мæнæ-ма кæс... 
Иу заман цыдæр уазал дымгæ ’рбацыд, мæ буары иннæрдæм 
ахызт, мæ цæстытæ райгом кодтон æмæ бамбæрстон: бон цъæхтæ 
кæнын райдыдта. Ме знæгтæ цы фесты, зæгъгæ, кæсын, æмæ егьау- 
дæр бирæгъ чи у, уый, кæцырдыгæй æрбацыдысты, уыцырдæм нæ, 
фæлæ дæлæ иннæрдæм араст, иннæтæ дæр сæргуыбырæй йæ фæ- 
дыл ныххал сты. Уалынмæ мыл хуры тынтæ андзæвдысты, цыма 
мæм хæрзæггурæггаг фесты, цыма мын ныфсæвæрæг уыдысты, 
уыйау. 
285 

Кæсын, ныр та мæ цæстытæ нал цъынд кæнынц, æмæ дын 
уæртæ Розæ разæй згъорæгау кæны, чидæртæ ма йæ фæстæ. Мæ 
цин равдисын мæ бон ницы хуызы уыд, æрмæст сæм кæсын. Мæ 
цурмæ куы ’рбахæццæ сты, уæд Розæ дзыхълæуд фæкодта æмæ 
ныддис кодта: 
- Кæд ма исты зонын, уæд йæ голджытæ мæнæ ацы тæккæ ран 
уыдысты... 
Дыууæ лæджы ма йемæ, уыдон æй æрбаййæфтой, бæласы алы- 
варс æрзылдысты æмæ загътой: 
- Мæнæ-ма кæсут... Ам бирæгътæ уыди, йæ хызын ын саубы- 
ны пырх ныккодтой, мæнæ йæ голджыты скъуыдтытæ дæр... 
7 Ау, æмæ йын йæ дзыккутæ дæр бахордтаиккой? 
Йæ хъæлæсæй базыдтон мæ сыхаг, милицæйы кусæг Русланы. 
Розæ йыл сбустæ кодта: 
- Йæ дзыккутæ та ма дæ цæмæн хъæуынц? Æнæ дзыккутæ дæр 
ма йæ куы ссариккам. 
Æмæ уæд бамбæрстон: уыдон æнхъæлынц, бирæгьтæ мæ ба- 
хордтой, зæгъгæ. 
Сыхъуыст мæм Галяйы ныхас дæр: 
- Æмæ уæд йе стджытæ ам нæ уаиккой?.. 
Цы чындæуа, хæрдмæ куыннæ скæсынц? Мæ бон нæ базмæ- 
лын уыд, нæ иунæг дамгьæ зæгъын. Диссаг та уый уыд, æмæ мæ 
цæссыг дæр нал калди, скæуын нæ фæрæзтон. 
Цыдæр ныхæстæ ма акодтой, стæй, бирæгьтæ кæцырдæм аив- 
гъуыдтой, уыцырдæм фæцæуынц. Сæхимæ аздæхдзысты, ныууадз- 
дзысты та мæ, зæгъгæ, бынтондæр фæтарстæн, æмæ мæ фæстаг 
тыхтæ æрымбырд кодтон, мæнæ хæрæджы къæлæу куыд ныууаса, 
хъихъырыхъо уыди, цы уыди, хæйрæг æй базонæд, фæлæ мæ цы- 
дæр хъыллист райхъуыст. Уый фæстæ мын дохтыртæ загътой, дæ 
хъуыры, дам, цыдæр цъар мидæгæй аскъуыди, æз уый абон дæр 
æнкъарын, хæргæ-хæрын мæ хъыгдары. 
Æмæ уæд фæдисæттæ фæстæмæ фæзылдысты, бæлæстæм хæрдмæ 
кæсгæйæ. Куы мæ ауыдтой, уæд бæстæ сæ цины хъæртæй байдзаг. 
Уый фæстæ иууылдæр ард хордтой, сомы кодтой, мæнæ, дам, зæр- 
ватыччы ахстон куыддæриддæр вæййы, раст афтæ, дам, уыдтæ 
цъыфæй. 
Руслан бæрзонд лæппу уыди, фыццагдæр цы къалиумæ æххæс- 
сыд, ууыл йæхи сивæзта, мæ къæхты онг куы схæццæ, йæ рахиз 
къухæй цъыф иуварс куы акалдта æмæ йæм мæ сырх дзабыртæ 
куы разындысты, уæд ныхъхъæр кодта: 
- Мæнæ ис!.. 
Уыцы хъæрмæ æз бауадзыг дæн, цы фæдæн, уый нал базыдтон. 
Мæ мадымады кæлмæрзæн уым къалиуыл бастæй баззади, фæстæ- 
дæр мын Розæ дзырдта, Руслан, дам, йæ дзыппæй хæрынкъа фел- 
вæста, кæлмæрзæны æлхынцъ куы ахауын кодта, уæд æм хъæр кæ- 
нын, дзыккутæ ма алыг кæн, зæгьгæ, райхал сæ. Зæхмæ мæ куыд 
æруагьтой, цы хуызы, уыдæттæ дæр нæ бамбæрстон, Лескены рын- 
чындоны куыд балæууыдтæн, уый дæр нæ зонын. Æнæхъæн дыууæ 
286 

мæйы дзы æрдаудтон, уыййас рæстæг мæ дзыхæй не сдзырдтон, 
искæйы ныхæстæ хъуыстон, истæмæй мæ-иу куы фарстой, уæд-иу 
мæ дзуапп гæххæттыл ныффыстон... 
Гъе ахæм диссæгтæ мыл æрцыд, Дамир. Иуæй-иутæ мæнæ хæ- 
сты дæр ахæм тарст нæ баййафынц... Уым мæ хъæды бирæгьты 
амæттаг чи ныууагьта, уыцы фыдзонд Зауыр мæм æгæр-мæгуыр 
рынчынфæрсæг дæр не ’рцыди, цы фæдæ, зæгьгæ, мæ фæрсгæ дæр 
никуы бакодта. Никуы йын ницы загьтон, мæ бæсты йын Уæллаг, 
цы хъуыдис, уый загъта æмæ бакодта... Уæдæй фæстæмæ уыцы 
сырд ме ’мгæрæтты дæр никуыуал ауад, мæ фыны дæр æй никуы- 
уал федтон, æнæхайыр фæуæд... 
ДЫУУÆ ФÆДИСЫ 
Иу дзы мæ хъæуккæгтæн сæ зæрдæтæ фæриссын кодта, иннæ 
та сæ дисы бафтыдта. 
Фыццаг уыдис 1948 азы сæрды астæу. Хæсты фæстæ дыууæ азы 
фæд-фæдыл хус рæстæг ахаста, арвæй доны цъыртт нал хаудта, 
хортæ-иу не ’рзадысты, нæ хъæуы дæллаг кæрон цы куырой уыдис, 
адæм æй Теттырмазты куырой хуыдтой, уымæн-иу куыст нæ уыд, 
æмæ-иу уæд ардæм хæстæг цæрджытæ Хуымæллæджы цæугæдон 
бацауæзтой, науæд-иу æй хицæн донвæдмæ ауагътой, зæронды та 
кæсаг ахстой. 
Иу мæйрухс изæр уым йæ хыз ныппæрста куыройгæс Дулаты 
Хаджумары æфсымæр Гаккайы æстдæсаздзыд лæппу Бексолтан. 
Ныппары йæ, мæнæ куыд вæййы, афтæ, стæй та йæ йæхимæ ’рба- 
ласы, уымæн йæ дон æрсæх-сæх кæны, æмæ уæд кæсæгты былгæ- 
ронмæ йæ сæрты æхсын райдайы. Уыдон-иу мæйрухсмæ кæрдæ- 
гыл гæппытæ кæнын систой, иутæ-иу дзы фæстæмæ донмæ дæр 
ныххаудтой. Лæппу ууыл катай кодта æмæ-иу арæх куыройы ’рдæм 
акаст, Хаджумаримæ ныхасгонд уыди, дæ фæдыл ныццæудзынæн, 
кæсæгтæ уидздзынæн, зæгъгæ, йын загъта, фæлæ нæма зынди, 
цæмæндæр бафæстиат. 
Уалынмæ ’рцыд æнæнхъæлæджы цау. Фæстæты йæм бахъуы- 
зыд æмæ йыл йæхи баппæрста... бирæгь. Лæппу, мæгуыр, размæ 
ахаудта, йæ амондæн, цæхгæр фæзылд æмæ кæсагахсæн хыз би- 
рæгъы ’рдæм фæдардта, сырд дзы стыхст, уæддæр лæбуры. Бек- 
солтан йæ тых-йæ бонæй хъæр кæны, фæтарст, фæлæ, йæ амондæн, 
кæмдæр фехъуыста, ахæм рæстæг цы кæнын хъæуы, уый, æмæ йæ 
цонг бирæгьы дзыхы арф атъыста. Фæхъуырдухæн кодтой, бирæгъ 
ын йæ цонгыл æмæ йæ сæрыл дæр цалдæр раны тынг фæхæцыд. 
Уæдмæ лæппуйы хъæрмæ Хаджумар æмæ ма чидæртæ фæфæ- 
дис сты, сæ уынæрмæ бирæгь йæхи атыдта æмæ алыгъд. Уыцы 
’хсæв Бексолтаны горæты рынчындæттæй иумæ аластой æмæ уым 
сбæрæг, бирæгь æрра кæй уыдис, уый. Дыууæ къуырийы дæргъы 
дохтыртæ фæцархайдтой Бексолтаны аирвæзын кæныныл, фæлæ 
сын дзы ницы рауад. Æрластой йæ, æгас хъæубæстæ дæр йæ фæ- 
дыл уæлмæрдмæ ацыд. 
287 

Фæлæ Бексолтан цалынмæ рынчындоны уыд, уæдмæ хъæуы 
æрцыд ног диссаг. Уæртæ фалæсыхаг Кцойты Жориа йæ сыхæгты 
лæппу Бедойты Ханджериимæ Туацъæмæ ацыд галуæрдоны. Кæр- 
дæг куыд карстой, афтæ сæм иу бирæгъ балæбурдта. Дыууæ лæп- 
пуйы фæцарæхстысты сæхи хъахъхъæнынмæ, иу - цæвæгæй, иннæ 
та - сагойæ. Сагой Жориамæ уыд, сырды цæст дзы барæхуыста 
æмæ уый хъыллистытæ кæнгæ акъациты тæлмы хæмпæлтæм алыгьд. 
Уымæн йæ дыккаг бон та уыцы бирæгъ хъæуы кæройнаг уын- 
джы Æлбегаты Агойы тигьыл кæйдæр хæрæджы хурх бахсыдта. Чи 
йæ федта, уыцы дондзау чызджытæ - Туаты Иркæ æмæ Дзибытты 
цъæхахстмæ йæ феуæгьд кодта, лидзæг фæцис. Дæллаг уæлмæрды 
сисы сæрты бахызт æмæ пысыраты ’рбайсæфт. Йæ ныхмæ исты 
хос кæнын хъуыд æмæ колхозы правлени, стæй хъæусовет уынаффæ 
рахастой цуанæтты къорд саразын, быдырон станты æмæ фермæ- 
ты сæвæрдтой дыгай хъахъхъæнджытæ, сæхимæ топпытæ кæмæ уыд, 
уыдон та хъæугæрон æрбацæуæнты æрбадтысты. Фæлæ бирæгь 
зынæг нал уыд, уæддæр чидæртæ дзырдтой, уый йæ кæнон нæ 
ныууадздзæн, зæгъгæ, æмæ раст разындысты. 
Уыцы рæстæг Хуымæллæджы хъæугæрон цæугæдонæй чысыл 
фалдæр уацайраг румынаг салдæттæ уирагдуртæй арæзтой паддза- 
хадон фæндаг Бакуыйæ Ростовмæ. Цæргæ та кодтой æрдæгхæлд 
абанайы Цъæхилты Уырысханты цур. Уымæн хъæумæ бацæуæны 
фыццаг у абон дæр йæ хæдзар. Уыцы абана дæр ма уым ис. 
Уацайрæгтæ уыцы фæндагыл куыстой белтæ æмæ тачкæтæй, 
зæхх къахтой æмæ йæ ластой астæумæ, куыд сын амыдтой, афтæ. 
Уæдмæ фæндаг Хуымæллæджы дæлейы фæци, Брутмæ йæ бирæ 
нал хъуыд. Уыцы саумæр зæххы уацайрæгтæ уалдзæджы райдиан 
ныссагътой цалдæр хуызы халсартæ, хæринагæй сæм мæлæты хорз 
куынæ кастысты, мыййаг, æмæ сæхицæн амæлттæ кодтой. Пъа- 
мидортæ æнæхæрд зæххыл тынг æрзадысты, тугыл аскъуыдысты, 
фæлæ сæм давынмæ фæцахуыр сты хæстæг хъæуты гыццыл лæп- 
путæ, æмæ уацайрæгтæ бавдæлдысты æмæ сæ хуымты цур хус кæр- 
дæг æмæ акъаци бæлæсты къалиутæй халагъуд сарæзтой æмæ æхсæ- 
выгæтты дыгæйттæй сæ тыллæг хъахъхъæдтой. 
Иухатт боныцъæхтыл бирæгъ уыдонмæ дæр балæбурдта, фы- 
нæйæ сæ баййæфта æмæ сæ тынг бахордта, тынг сыл фæхæцыд. 
Беслæныхъæуы рынчындонмæ сæ аластой. Хуымæллæгæй сæ фæ- 
дыл бирæ адæм ссыд, ам дæр сыл дзыллæтæ ’рæмбырд сты, ус- 
тытæ-иу ныббогь кодтой, афонмæ сæм сæхи бæстæйы та сæ мæ- 
гуыр ныййарджытæ ’нхъæлмæ кæсынц, зæгьгæ. Иу дæр сæ нæ 
фервæзт, Беслæныхъæуы зæронд уæлмæрды сæ баныгæдтой. Æрæ- 
джы дзы зианы сæмбæлдтæн, ингæнты астæуты арфмæ бацыдтæн, 
фæлæ уыцы румынæгты акъаци цыртытæ нал ссардтон. 
Уымæй дæр та дыууæ боны рауад, афтæ райхъуыст, иу брутаг, 
дам, цавæрдæр бирæгьы амардта. Кæрдæг куыд карста, афтæ йын 
йæ аууон ауыдта, фæстæты йæм æрбацæйхъуызыд. Лæг æцарæхст, 
фæзылд æм æмæ йын цыргъ цæвæгæй йæ дыууæ раззаг къахы аха- 
уын кодта, стæй йæ сагойæ ныррæхуыста. 
288 

Уый Хуымæллæгмæ Жориамæ дæр сыхъуыст æмæ йæ сыхаг 
гыццыл лæппуты Бедойты Ханджери æмæ Æлбегаты Саукуыдзы 
Брутмæ арвыста, фенут, дам-ма йæ, цымæ йыл цал цæсты ис. Уыдон 
Теттырмазты куыройы цур сæ фадгуытæ уæллоз стылдтой, бæ- 
гьæмвадæй доны бауадысты кæройнаг уынгмæ. Уайтагьд фæстæмæ 
фæзылдысты æмæ Жориайæн радзырдтой, сохъхъыр, дам, у. Цыма 
йын æй базонын хъуыд: уый уыдис, куыройы цур Дулаты лæп- 
пумæ чи бахъуызыд, уыцы æрра бирæгь... 
Уымæй иуцалдæр азы фæстæ та фæззæджы фыццаг бонты хъæуы 
Къæззаты Костяйы къамбец Лодыры кой йеддæмææндæр кой нал 
уыдис. 
Ацы ном сæвæрыны хъæппæрис хæдзары хицау Костяйæ рацыд, 
сæ къамбецы нæл род ма гыццыл куы уыдис, уæд. Раздæр æй иронау 
схуыдта Магуса, фæлæ йæм куыдфæстæмæ бинонтæ дæр, уыдонмæ 
гæсгæ та сыхæгтæ дæр, Лодыр, зæгьгæ, дзурын райдыдтой. Уырыссаг 
æвзагмæ йын æй чидæр ратæлмац кодта æмæ афтæмæй баззад. 
Уыцы цымыдисаг номæн йæ хицау дзуапп лæвæрдта æххæс- 
тæй: суанг йæ фыццаг бонтæй фæстæмæ уæззау ист кодта йæ къах, 
никуы никæдæм батагъд кодта, нæдæр йæ мады дæйынмæ, нæдæр 
дон нуазынмæ, нæдæр уыгæрдæнмæ. 
Къæззаты хæдзар Хуымæллæджы дæллаг кæрон ис, быдыр уыр- 
дыгæй райдайы, растдæр зæгъгæйæ та — Туацъæ. Хъæуы цæрджы- 
ты фос-иу райсомæй сæ фале Ганинæйы къуыбыры дæллаг фарс 
æрымбырд сты, хъомгæс сæ-иу уырдыгæй аскъæрдта хизынмæ. 
Лодыр сыл-иу æппæты фæстæ бафтыд, уыгæрдæнæй дæр-иу æппæ- 
ты фæстæ раздæхт. Цалдæр азы ма рацыд, æмæ йæм фæзынд æндæр 
ног миниуæг: бирæ хæттыты-иу æхсæвæддæ баззад быдыры. Æмæ- 
иу уæд хъомгæс фалæсыхаг Дзампаты Будза æмæ хæдзары бинонтæ 
зыдтой: афонмæ та Лодыр хъамылты æмæ фæлмæн фæсалы астæу 
даргь тæвд боны фæстæ доны хуыссы, йæ фæллад уадзы, боны- 
цъæхтæм та æнæмæнг узгæ-узгæ Ганинæйы къуыбыры цурмæ ссæу- 
дзæн, иннæ фосы рацыдмæ ’нхъæлмæ кæсдзæн. 
Фæлæ иу райсом уым нæ разынди... 
Мысы Дзампаты Будза: 
- Къуыбыры алыварс æрзылдтæн, æмæ дын Лодыр уым нæ. 
Ай цы хабар у, зæгъгæ, мæ бæх Къæззатæм фездæхтон. Уым дæр та 
нæ разынд. Æмæ йын уæд, раст зæгъгæйæ, фæтарстæн. Уымæй 
размæ бирæгьтæ Туацъæйы дыууæ стуры бахордтой, иуы Горджы 
суадоны цур, иннæйы та Кæсæбиты кувæндоны фарсмæ, стæй иу 
æхсæв та Мæйрæмыхъуаты скъæтмæ мадæл фыстæм бабырыдыс- 
ты. Иудзырдæй, уыцы сæрд сæхи æгæр къæйныхæй æвдыстой. Æцæг 
къамбецтæм никуы æвнæлдтой, æвæццæгæн сæм нæ уæндыдысты, 
æмæ уымæ гæсгæ Лодырмæ мæ зæрдæ уыйас тынг не ’хсайдта. 
Уæддæр мæ бæх æрцъыччытæ кодтон, зæгъын, цы нæ вæййы, уæд 
та цъымарайы ныссагъд уыцы уæззау къамбец. 
Куыддæр, Федыры хъæууат кæй хонынц, уыцы ранмæ ных- 
хæццæ дæн, афтæ дын кæсын, æмæ дæлæ Къæззаты къамбец мæ 
размæ сызгьоры. О, о, сызгьоры! Йæ уæлæ та цыдæр æндæрг. Чысыл 
19 Дауыраты Дамир 
289 

мын фенцондæр, фæлæ мæ бæхы сæпп нæ фæсабыр кодтон. Мæ- 
хинымæр, мæнæ диссæгтæ, кæдæй-уæдæй Лодыры кæдæмдæр тагъд- 
гæнгæ уынын. Куы мæм æрбахæстæг, уæд федтон: уый бирæгъ у 
Лодыры фæсонтыл, йæ дæндæгтæ йын ныссагьта йе рагъыл. Къам- 
бец мæ цурмæ куы схæццæ, уæд ныббогь кодта, æцæг не ’рлæу- 
уыд. Æз фæстæмæ йæ фæдыл фæзылдтæн, тæхгæ-тæхын мæ фæ- 
сарцæй æхсæрлæдзæг раластон æмæ бирæгьæн - хафт, хафт. Стæй 
та ногæй, фæлæ уый йæ бырынчъытæ хæрдмæ нæ исы, æрмæст йæ 
фæстаг къæхтæй фæстæмæ рариуыгъы. Иу дæс цæфæй йæ фылдæр 
æркодтон, фæлæ никуы æмæ ницы, иуварсмæ æрбырæгау кæны, 
фæлæ зæхмæ нæ хауы... 
Æмæ йæ уæд бамбæрстон: Лодыр, æвæццæгæн, хъамылты æхсæн 
цъымарайы хуыссыд, зæронд бирæгьæм фæстæты бахъуызыд, йæхи 
йыл баппæрста, йæ рагъы стджыты астæу йæ дæндæгтæ ныссагъ- 
та, фæлæ йын фæстæмæ стонын нал бакуымдтой. 
Лодыр, кæй зæгьын æй хъæуы, фæтарст, афæлвæрдта йе зна- 
джы йæ уæлæйæ раппарын, æмæ йын куы нæ куымдта, уæд йæ 
ных æххуысагур хъæумæ сарæзта... 
Хæдзары хицау Костя: 
- Уыцы афон æз скъæты кæвдæсы фæлхæрдтæ иу ранмæ са- 
гойæ калдтон, ме ’фсин Зарæ та кæрт марзта, нæ сывæллæттæ нырма 
сæ тæккæ фынæйæ уыдысты... Кауын кæртыдуар нын уыд, Заман- 
хъулы хъæды æхсæруистæй быд, æмæ дын нæ Лодыр уый богь- 
богъ кæнгæ йæ хъæлæсы куы æрбахæссид, сфæлдæхта йæ æмæ нæ 
тæккæ уæлхъус алæууыд. Йе ’рагъыл та... бирæгь! Фæтарстаиккам, 
нæ фæтарстаиккам, уый зоныс. Йæ фæдыл тæргæ бæхыл нæ хъом- 
гæс Будза æмæ, уыцы афон фос чи раскъæрдта хизынмæ, уыцы 
адæм кæртмæ ’рбакалдысты, чи кауы мих тоны, чи бæласы къа- 
лиу сæтты. Мæ тæккæ сыхаг Слонаты Хъазыбег мын мæ къухæй 
сагой аскъæфта, мæ бакомкоммæ цæрæг Бæтæдзи, уый дæр Сло- 
натæй, къæдз белимæ ’рбазгьордта æмæ бирæгъыл ралæууыдыс- 
ты: чи йын йæ астæустæгмæ хъавы, чи та йæ сæрмæ. Лодыр, мæ- 
гуыр, цъилау зилы кæрты къуымты, йæ сæр скъæты ныллæг дуары 
фæцæвы, фæлæ дзы бирæгъимæ нæ цæуы, æгæр нарæг у. Уынг 
æмызмæлд сси, мадæлтæ сæ цымыдис сывæллæттæн тæрсынц, 
тыххæй сæ уромынц дуаргæрон. 
Уыцы уавæр бирæ нæ ахаста. Бæтæдзи бирæгъы цæвджыты сæ 
архайдæй баурæдта, иуцасдæр иууылдæр æнæдзургæйæ кастысты, 
дарддæр цы уыдзæн, уымæ. Лодыр дæр æрсабыр, скъæтмæ бацæ- 
уæны ’рлæууыд. Бирæгъ дæлæмæ ’рлæсыд, æцæг зæхмæ нæ хауы, 
змæлгæ дæр нал кæны. Бæтæдзи йæ къух хæрдмæ систа, ома, мæхи 
бар мæ бауадзут, зæгъгæ, къамбецмæ хæстæг бацыд, бирæгьы цæ- 
стытæм бирæ фæкаст, стæй йын йе ’фсæртыл йæ дыууæ къухæй 
ныххæцыд æмæ сæ йæ тых йæ бонæй стыдта. Къамбецы рагъ ту- 
гæй байдзæг и. Æвæццæгæн, тарст Лодыр фæрыст, йæ зæнгтæ 
фæтасыдысты... 
Цыма сын æй исчи радиойæ фехъусын кодта, уыйау хъæу иууыл- 
дæр махмæ згъордтой, бирæгъы алыварс-иу æрзылдысты, бирæ 
290 

йæм-иу фæкастысты, æвæццæгæн, бирæтæ уæд ахæм тугдзых сыр- 
ды фыццаг хатт федтой, Лодыры цурмæ дæр-иу бацыдысты, сæ 
къухтæй-иу æй æрсæрфтой, цыма йын арфæ кодтой, уыйау. Скъо- 
лайæ та нæм æнæхъæн кълас æрцыдис æд ахуыргæнæг... 
Авторæй. Æз дæр уыдтæн уыцы скъоладзауты æхсæн. Нæ ахуыр- 
гæнæг Цæлойты Федыр кауы саст уисæй бирæгъы фындзыхуын- 
чъытыл куыд схæцыд, уый ма абон дæр уайы мæ цæстытыл... 
ЦЫ МЫН ДЗЫРДТОЙ ЦУАНÆТТÆ 
1 
Цуанæтты хæдзарады раздæры директор Хъуппеты Алыксандр: 
«Йæхицæй зондджындæр тугдзых нæй...» 
— Уыцы адæмон æмбисонд зондзынæ, Дамир... Бирæгъы, дам, 
йæ къæхтæ дарынц. Æмæ йæ размæ та цы схойы, уый зоныс? Йæ 
гуыбын! Уæллæй, æз дын зæгъын: бирæгьæй æнæфсисдæр сырд 
нæма райгуырдис. Афæдзмæ бахæры тоннæ æмæ æрдæг дзидза, иу 
бонмæ дзы хауы цыппар килæйы. Фæлæ куы æгæр хæрдджын 
вæййы, куы та æгæр æххормаг. Æххормагæн та у тынг фæразон. 
Иу рагуалдзæг нæ цуанæттæ амардтой иу зæронд бирæгьы, æмæ йæ 
куы бастыгьтой, уæд ын йæ ахсæны банымадтой авдсæдæ стæджы 
муры, иуæй-иутæ дзы тынг цыргь. Уымæй размæ уæлæ Хъобанго- 
мы ногзад байраг бахордта. Æхсæрысæры иу кæмæндæр æхсæвы сæ 
куыдз цыдæр фæцис сæ кæртæй. Æрбадæлдзæх. Дыккаг бон дын 
уыцы хъæуккаг цуанон Магкæты Амырхан иу стыр бирæгьы куы 
амарид. Йæ царм ын бастигъæм, зæгьгæ, æмæ йын йæ гуыбын кар- 
дæй куы сфазтой, уæд дын уыцы сæфт куыдз йæ хуылфы куы разы- 
нид. Æвæццæгæн, сырд афтæ æххормаг уыдис, æмæ гыццыл куы- 
дзы æрдæгæууылдтытæй аныхъуырдта. Нæ цуанæттæй иу æндæр дис 
нæ кодта, бирæгьы бон цас хæрын у, зæгьгæ. Афтæ-иу загьта: 
— Уагæры уый цавæр ахсæны хицау у, резинæйæ конд ын у 
æмæ ивæзгæ кæны? 
Æз мæхæдæг афтæ ’нхъæлдтон, цыма бирæгъ дзидза йеддæмæ 
ницы уарзы, цалынмæ йæ нæ федтон, уæдмæ. Иу мæйрухс æхсæв 
ме ’мбал цуанонимæ дыргъдоны бæлæсты æхсæн хосы æмбатъæйы 
сæр хуыссæм, уынæртæм хъусæм. Уалынмæ дын нæ фале дыууæ 
дынджыр бирæгьы куы ’рлæууид. Ме ’мбал йæ дыууæхстонмæ 
фæлæбурдта, фæлæ йæ æз нæ бауагътон, фæлæуу-ма, зæгъын, ба- 
кæсæм уал сæм, цымæ дарддæр цы кæниккой. Æмæ дæлæ диссаг! 
Бæласы бынмæ чи æрызгъæлд, уыцы æмбыд фæткъуытыл ралæу- 
уыдысты, сæ зæрдиаг хæмц-хæмц махмæ дæр хъуысти. Иу бæла- 
сæй иннæмæ цыдысты, стæй фæаууон сты, æмæ ма сæ уæд фæнды 
æхс, фæнды - нал. 
Адджинаг дæр бирæ уарзынц. Мæнæ-ма быдыргæсты бафæр- 
сут, æхсæв уын, зæгъ, уæ харбызты хуымтæ чи бассæнды. Би- 
рæгътæ... Харбызæй хуыздæр сын мацы ратт. Сæ тæккæ рæгъæдтæ 
291 

сын равзарынц, дыууæ дихы йæ акæнынц, сæ хъæппытæ сын ба- 
хæрынц. Суанг æрыскъæфтæ дæр ма хæрынц. 
Бирæгъ куы ныззайы, уæд мады дæр æмæ ноггуырд къæбысты 
дæр хæссы нæл бирæгъ. Зæгьæм, цуаны ацыд, исты сын æрбахæс- 
сон, зæгьгæ, фæлæ афтидæй æрбаздæхт. Уæд æй сыл бирæгь суо- 
мын кæны, йæхæдæг сусæгæй кæмдæр цы мысты мур бахордта, 
уый дæр. Уый сæ закъон ахæм у. Къæбыстыл 2-3 мæйы куы ра- 
цæуы, ома фылдæр хæрын куы райдайынц, æмæ сын нæл бирæгь 
цы ’рбахæссы, уый сын фаг куы нал фæкæны, уæд хæринагыл 
цуаны ацæуы сыл бирæгъ йæхæдæг дæр. Æмæ уæд уыцы рæстæг 
уыдон уæлдай æгъатырдæр вæййынц, ницæуылуал фæауæрдынц, 
иннæ хъæддаг сырдтæн сæхиуыл дæр. 
Иу ахæм миниуæг ма сæм ис. Мæнæ фосы дзугмæ балæбурдта, 
зæгьгæ, уæд ын хæрынмæ иу фыс дæр фаг вæййы, æгæр бирæ дæр 
ма йын у иу хæрдæн, афтæмæй та амары иу хаттæн дыууиссæдзы 
бæрц, сæ хурхуадындзтæ сын атоны. 
Цæмæн афтæ кæны?.. Уымæн, æмæ уæд, йе ’цæг зыддзинад чи 
у, уый парахатæй ссудзы. Цуанæттæ дæр афтæ сты. Зæгъæм, цуаны 
ацыди, зæгъгæ, уæд ын иу хуы фаг у, фæлæ бирæтыл куы сæмбæлы, 
уæд дзы æфсис нал фæзоны, ралæууы сыл. Бирæгъы хуызæн... 
Мæн арæх баййарынц чидæртæ, бирæгьтæ, дам, афтæ арæх 
цæмæн ниуынц. Мах тæрсын кæнынц, æви сын æххормаг кæй у, 
уый февдисынц? Зæгьын, иу дæр нæ æмæ иннæ дæр... Фæлæуу-ма, 
Дамир, æз дын мæнæ иу скъуыддзаг бакæсон, бирæгьы тыххæй 
мæм цы чиныг ис, уымæй. Тынгдæр дæ цæмæй бауырна, уый мæ 
фæнды. Кæс-ма: «Æнтыстджын цуаны фæстæ бирæгьтæ сæ цæ- 
рæнбынæттæм раздæхынц, сæ гуыбынтæ дзидзайæ сæ тæккæ дзаг, 
афтæмæй. Йæ иу хай йын сæ лæппынтæн суомынц, æмæ уыдон 
дæр сæхи бафсадынц хъарм, сыгьдæг, æрдæгæууылд дзидзайæ. Уый 
фæстæ бирæгъты дзуг зæххыл йæхи æруадзы, цæмæй сæ фæллад 
ацæуа, æмæ уыцы рæстæг сæ иу уынаффæ рахæссы: ницы хъуаг 
стæм, абон уал нын бухъцард ис, зæгьгæ, афон нын у ныззарынмæ, 
йæ хæмхудтæ фæхъил кæны арвмæ æмæ дæргьвæтин нынниуы, 
зæрдæриссæн ниуд. Иннæтæ уый фехъуыстой, цы! Сæ къæдзилтæ 
фæхъил кæнынц, йæ алыварс амбырд вæййынц æмæ уасыс ма — 
нал. Ахуыргæндтæ дæр æй нæ зонынц, уый сын цы миниуæг у, 
уый. Чи зоны, ахæм хуызы уыдон фæсидынц, цуаны сын фæс- 
тейы чи баззад, уыцы æмбæлттæм, науæд та сæ сыхаг бирæгъты 
дзугтæм, цыдæр тас сæм фæцæуы, зæгъгæ, æмбарын фæкæнынц. 
Чидæртæ та фæзæгьынц, зæгъгæ, дам, уыдонмæ дæр мæнæ адæмы 
хуызæн зарын æрцæуы...» 
2 
Бирæгь сырдтæй се ’ппæтæй зондджындæр у. Лæг куы фæзын- 
ди, уæдæй абонмæ уый уымæн йæ фæдыл зилы æмæ дзы йæхицæн 
бирæ хиндзинæдтæ райста. Æз хъæугæрон цардтæн, нæ цуры стыр 
æрх уыдис. Иу мæйрухс æхсæв дын мæм мæ мад хъæр кæны: 
292 

— Гъей, уæртæ лæппу, дæлæ нын бирæгъ нæ хуыйы фæтæры!.. 
Мæныл уæд дыууадæс-æртындæс азы цыдаид. Куыд дæсны ар- 
хайдта, уымæ-ма кæс! Йæ хъусыл ын дæндагæй ныххæцыд, йæ 
къæдзилæй та йын йæ фæсонтыл ралæууыд æмæ йæ афтæмæй размæ 
тардта. Æз æй фæстейы асырдтон, тынг ныхъхъæр кодтон, стæй 
йыл дур фехстон, ауад ыл æмæ йæ уæд феуæгьд кодта... 
Бæх чи у, бæх, уый йæ байраджы бирæгьы дзыхмæ æнцонтæй 
нæ ратдзæнис, хъахъхъæнгæ йæ фæкæны, уæлдайдæр нæл бæх. 
Байраг та æууæндаг у, бирæгъ йæ фæдыл бирæ фæзилы-фæзилы, 
æмæ йæ хибарæй куы ссары, уæд æм хæстæг бацæуы, йæ быны 
атулы, йæ къæхтæ йæм фæтилы, стæй фесты, иуварс азгъоры, зæх- 
хыл та ногæй атулы, æмæ та йæм цымыдис, æууæндаг байраг баз- 
гъоры. Иудзырдæй, иннæ бæхты цурæй йæ иуварсмæ асайы, стæй 
йæм фæлæбуры, йæ гуыбыны цъар ын астигьы, йæ хурхыуадындзтæ 
йын атоны. Ныууадзы йæ уым, стæй йæм æхсæвы ’рбацæуы æмæ 
хæрыс ма - нал... 
Иу райсомраджы цалдæрæй хуытыл цуаны ацыдыстæм. Мит - 
уæрджытæм. Кæсæм, æмæ хъæды фæтæн æрдузмæ иу рувас ра- 
гæпп кодта, æмæ дзы цы иугай пыхскъутæртæ уыдис, уыдонæй 
иуы бын амбæхст. Уалынмæ дын фондз бирæгьы фæзынд, уыдон 
сырдтой рувасы. Куы нал æй уыдтой, уæд алырдæмты акæстытæ 
кодтой, митыл кæрæдзийы фарсмæ ’рбадтысты. Мах сæм бинокль- 
тæй кæсæм. Мæнмæ хорз зынд, стырдæр бирæгь, æвæццæгæн, уый 
уыдис сæ раздзог, иннæтæн йæ хъустæй цыдæртæ куыд амыдта, 
уый. Цы бакуыстой?.. Дыууæ бирæгъы дзы фæхицæн æмæ, рувасы 
фæд кæдæм бахæццæ, уырдæм бахъуызыдысты. Мах дæр æй уыд- 
там, уыдон дæр: фæд уырдыгæй нал рацыд, уым ис. Æмæ уæд сæ 
иннæ ’мбæлттæм сæ хъустæ батылдтой, æмæ уæд уыдон разæй, 
адон та фæстейы уыцы пыхсмæ бырсын райдыдтой. Рувас сæ ба- 
фиппайдта, уырдыгæй — сæррæтт, фæлæ фæстейы цы дыууæ сга- 
рæджы уыд, уыдон æй сæ быны анорстой. Раздæр æм хистæр би- 
рæгъ бацыд, фыццаг ныкъкъæмсы бар уый уыд... Се ’ппæты фаг 
дæр сси, афтид къæдзил ма дзы аззад... 
3 
Йæ азтæм гæсгæ зæрондæй, кæнæ йæхигъдауæй чи амæлы, ахæм 
бирæгъы мард нæ цуанæттæй нырма никуыма ничи ссардта. Куыд 
кæнынц, уымæ-ма кæс... Йæ мæлын афон æрцæуы, зæгьгæ, уæд 
йæхицæн рагацау сусæг бынат ссары, рувасы хуынчъы дæр бабы- 
ры, исты рох лæгæты дæр. Иудзырдæй, сæ мæлæт фæзонынц. Иу 
хатт иу фыййауы фарстон, зæгьын, чи амæлы, уыцы бирæгь цы 
фæвæййы? 
Цæй тыххæй йæ афтæ фарстон? Кæддæр уæлæ Уыналы сæрмæ 
Холысты фос хызтам, нæ колхозы фос. Уыгæрдæн уыдис стыр, 
дæрдтыл æрзылд, йæ тæккæ астæу та — цъымара. Фæззæджы, бæл- 
вырддæрæй та сентябры кæрон, уырдыгæй раскъæрдтам бæхтæ æмæ 
хъомвос, фыстæ ма уым баззадысты. Æрмæст ма дзы иу къуылых 
293 

бæх ныууагьтам, сохъхъыр уыдис иу цæстæй, фырнардæй хæлдис, 
æмæ уый, æвæццæгæн, бирæгьтæ дæр зыдтой. Боныцъæхтыл æм 
бацыдысты, фæрасур-басур æй кодтой, уый сын ахсын нæ куымд- 
та, æмæ йæ уæд цъымарайы астæумæ батардтой, æмæ уым куы 
ныссагьд, йæ къах сæфтауын куы нал куымдта, уæд æм йæ сохъхъыр 
цæсты ’рдыгæй бахъуызыдысты. 
Не ’мбæлттæй йæ иу уæлæ рагъы сæрæй кæддæр-уæддæр ауыд- 
та æмæ нæм ныхъхъæр кодта, рæвдздæр, дæлæ, дам, нын Котич- 
чы, афтæ йæ хуыдтам, бирæгътæ хæрынц. Дыууæ стыр куыдзы нæм 
уыд, иу дзы Бури хуынд, иннæ та Авган. Карабин мемæ раскъæф- 
тон, куыйтæ мæ разæй, ноджы тæф бамбæрстой, æмæ ма сæ уæд 
чи баййафдзæн. Бирæгътæ сæ куы ауыдтой, уæд дзы дыууæйæ лид- 
зæг фесты, иу ма дзы баззад, тых ратон-батон кæны Котиччы 
фæрстæ, стæй æрæджиау уый дæр фæлидзæг. 
Доны сæрты нарæг хъæдын хид уыдис, æмæ уырдæм куыддæр 
бахæццæ ис, афтæ йæ æз фехстон, фæцудыдта æмæ фæйнæджыты 
зыхъхъыры ныххауд. Фыййæутты фæлладуадзæн бынатмæ йæ ’рба- 
ластон, бастыгьтон æй, стæй йын йæ дзыхмæ фæкомкоммæ дæн, 
æмæ дзы зыбыты æртæ дæндаджы йеддæмæ нæ разынд. Зæронд 
уыдис, хæрз зæронд, Котиччы фæрстæ тонын дæр ын уымæн нæ 
куымдтой, нæ бафсæсти æмæ иннæты фæстæ дæр, йе ’намондæн, 
уымæн аззад. 
Уыцы фыййауæн æй радзырдтон, æмæ мын уæд уый загъта, 
зæгьгæ, дам, ахæм бирæгьтæн сæ дæндæгтæ хауын куы райдайынц, 
уæд бирæ нал ацæрынц. Æз, дам, иу хатт хъæды ’рбацæйцыдтæн 
æмæ мæм зыгъарæджы хуынкъæй хъæрзын райхъуыст. Хæстæг æм 
бацыдтæн, даргь уис дзы батъыстон, æмæ дзы бирæгъ ис, уый йæ 
хъæрзынæй базыдтон, мæлынмæ бабырыд уырдæм. Сæхгæдтон ын 
йæ хуынкъ, стæй йæм дыккаг бон белимæ ’рбацыдтæн, ракъахтон 
æй, бирæгъы дзы раластон æмæ йын уым йæ царм бастыгътон... 
4 
Бирæгь куыдзæй афтæ фæзæгъы: æппындæр, дам, дæ тæрсгæ 
нæ кæнын, æрмæст, дам, мын дæ рæйын хъыг у. Лæгæй та, дам, 
афтæ фæзæгъы: лæг, дам, тынг зондджын у, æцæг, дам, фæстæмæ 
нæ кæсы. Лæгмæ бирæгь нæ уæнды, фæлæ йæм хъару бирæ ис 
æмæ йæ раздæр йæ иу сынæгæй сцæвы, афæлдахы йæ, стæй йын 
уæд йæ хурхмæ фæлæбуры. Лæг æмæ бирæгь сты кæрæдзийæн дыууæ 
’нæуынон знаджы, никуы бафидаудзысты, кæд бирæгъ æрмахуыр 
кæнын хатгай бакомы, уæддæр. 
Иу хатт мын иу цуанон мæнæ ахæм хабар радзырдта. Бирæгъы 
лæппын сæхимæ ’рхаста æмæ йын хом дзидза æппындæр нæ лæ- 
вæрдта. Хиконд дзулæй дæр-иу æй бафсæстой. Дынджыр куыдзы 
йас сси, æмæ-иу æй йемæ цуаны дæр акодта, фæстæмæ-иу дыууæ 
хæларау хъæумæ æрыздæхтысты. Иу изæр та æхсæвæддæ ацыдыс- 
ты. Æз, дам, сугтæ æрæмбырд кодтон, арт бандзæрстон æмæ йæм 
хæстæг сбадтæн. Куыдз-бирæгъ раздæр мæ чъылдыммæ сбадт, стæй 
294 

сыстад, кæдæмдæр ацыд æмæ цасдæры фæстæ донластæй æрбаз- 
дæхт, артмæ хæстæг бацыд, йæхи ныттылдта, архайдта, цæмæй йæ 
доны æртæхтæ зынгтыл хауой, ууыл. Стæй та ногæй ацыд, æрбаз- 
дæхт æмæ та ногæй арты сæрмæ йæхи стылдта. Ныр, дам, æз уæдмæ 
ницæуыл гуырысхо кодтон. Фæлæ æртыккаг хатт куы аздæхт, уæд, 
дам, загьтон, ай дзæгьæлы афтæ нæ кæны, ам цыдæр уыдзæн. Йæ 
быны тыд цы дзаумæттæ уыд, уыдон арты фарсмæ ныууагьта, су- 
джы стыр лыггаг дзы сæвæрдта æмæ йæ æрæмбæрзта, цыма дзы 
исчи ис, уыйау, йæхæдæг бæласы сæрмæ сбырыд æмæ уырдыгæй 
кæсы, цымæ, дам, дарддæр цы уаид. 
Бирæгъ та ноджы хуылыдздæрæй фездæхт, арты сæрмæ йæхи 
бауыгьта, зынг дзы куы нал зынд, уæд, лæг кæм хъуамæ хуыссы- 
даид, ууыл йæхи ныццавта, дзаумæттæ иуварсмæ фехста, фæлæ 
дзы суг куы разынд, уæд йæ фæстæгтыл æрбадт æмæ арвмæ куы 
нынниудта. Æмæ уæд лæг бамбæрста: ахæм уавæрты, ома тар æхсæ- 
вы, арты тæвдмæ, адæймаджы тавсмæ, уымæн йæ сырддондзинад 
ногæй райгас ис, уыцы уысм дзы фæстæмæ бирæгь рауад æмæ 
суанг йе схъомылгæнæджы дæр бахордтаид. 
Æргæрах æй кодта цуанон бæласы сæрæй, афæлдæхта йæ арты 
фæстаг хъарм цæхæртыл. Йæ царм ма йын бастыгьта. Уымæн зæрдæ 
нæ хъуыдис, Дамир?.. 
Тæмискъаг Ботъоты Æхсар: «Æз сæ мæхи Уæлладжыргомы 
хъахъхъæнын...» 
- Бирæтæй арæх фехъусæн вæййы, бирæгь, дам, æрдзы санитар 
у. Нæу, уæллæй нæу! Æз уыдонимæ разы нæ дæн. Лæг хъæуы куы 
цæра, фосы куыстæй йæ бинонты куы дара æмæ дын уыцы сырд та 
стыр фыдбылызтæ куы кæна, уæд æй ды санитар не схондзынæ. Уый 
афтæ фæдзурынц, горæты чи цæры, уæлæ кæцыдæр уæладзыгæй 
бынмæ чи фæлгæсы, уыдонæн. Уæллæй, бирæгь ахæм сырд у, æмæ 
йæ, зæгьгæ, йæхи бар фосмæ бауадз, уæд, 
цалынмæ йе ’фсæртæ нæ бафæллайой, 
уæдмæ ’ргæвддзæнис æмæ ’ргæвддзæ- 
нис... Иудзырдæй, Дамир, баууæнд мыл, 
мæгуыр лæджы фыдбылыз у, стæй хъæ- 
ды фыдбылыз дæр, мæнæ махмæ хохы 
сырдтæн сæхи фыдбылыз дæр. 
Æз сыл мæхæдæг, раст дын куы 
зæгьон, уæд æрæджиау кæддæр фæцалх 
дæн цуан кæныныл. Æхсайæм азты 
æмбис уыдис уый. Айхъус — æмæ та 
уæлæ уым æмæ уым бирæгъ заинаг 
хъуджы аргæвста, кæнæ та байраджы 
хурх бахсыдта, науæд рæгъаугæсты 
хъыгдары... Мæхинымæр, адон æрдзы 
фыдбылыз куы сты, мæгуыр хохаг лæ- 
джы мæгуырдæргæнæг, æмæ сæм уæд 
топп райстон. Кæдмæ сæм уæдæ афтæ 
кастаин? 
295 

Ам махмæ, Уæлладжыргомы, иу æрцæуæг цуанон уыдис, уырыс- 
саг лæг, Гришаев, зæгъгæ. Æз дын уымæ иу ахæм бон куы бацæ- 
уин, зæгъын, исты уынаффæ мын бакæн. Уый мын, æвæццæгæн, 
мæ уæрхмæ дæр æмæ мæ дæргъмæ дæр æркаст æмæ дын афтæ куы 
бакæнид: 
- Лæппу, ныууадз, ды сын ницы бакæндзынæ! 
Фæхъыг мын ис. Зæгъгæ ницы кодтон, фæлæ мæхинымæр 
ахъуыды кодтон: «Кæд дæу бæрц нæ сарæхсон, уæд цæмæ цæрын?» 
Æмæ уæд райдыдтон. Афтæ райдыдтон, Дамир, афтæ, æмæ 
иуцасдæры фæстæ уыцы Гришаев æмæ йе ’мбæлттæ дæр сæ гæрзтæ 
’рæвæрдтой, Æхсары фæстæ, дам, мах ам ницыуал хъуыддаг ис... 
Фыццаг бирæгь афтæ амардтон... Мартъийы райдиан, сæ хъазын 
афон куы фæвæййы, уæд уæлдай къæйныхдæр, уæлдай æдзæсгом- 
дæр вæййынц, бонсихорафон дæр-иу хъæуы фосмæ балæбурдтой. 
Не ’рвадæлты лæгмæ бирæ фыстæ уыди, уæлæ-иу сæ Мызуры сæрмæ 
хъæуы æрдузты хызта, ардыгæй сæ-иу æртæ-цыппар километры 
æддæдæрмæ аскъæрдта. Мæ зæрдæ йæм æхсайдта æмæ йын иу бон 
афтæ зæгъын, Зауырбег, демæ гæрзтæ хæсс, зæгьгæ. Æмæ, дам, мæ 
цæмæ хъæуынц, нырма, дам, ахæм адæймаг, стæй ахæм сырд нæма 
райгуырд, мæнмæ чи бауæнда. Хынджылæг кодта. Уæд дын иубон 
куы уыди, уæд ын бирæгь æнæхъæн æртындæс фысы аргæвста. 
Зауырбег æй тыххæйты лæдзæджы æххуысæй асырдта, фæлæ уæдмæ 
иннæ бирæгъ æндæрæрдыгæй æрбахъуызыд æмæ иу уыйбæрц та 
уымæн бантыст. 
Дыккаг бон дын кæсын, æмæ Зауырбег топпимæ фæцæуы йæ 
фосы фæдыл. Зæгъын, цæй, куыд у, кæстæры зондмæ дæр хатгай 
хъусын фæхъæуы. Уыцы ’нкъардæй мæм æфсоны худт бакодта. 
Ууыл æртæ-цыппар боны рацыд, æмæ уыцы бирæгьтæй иу нæ сы- 
хæгты кауы сæрты ’рбахызт, æмæ дæ балгъитæг афтæ: аст мадæл 
фысы аргæвста. Сæумæдæвдæгæй мын хæдзары хицау мæ рудзынг 
ныххоста... 
Æз айтæ-уыйтæ нал фæкодтон, фæлæ ме ’рвадæлтæй дыууæмæ 
бадзырдтон, иу дзы Тимофей хуынди, мæнæй гыццыл хистæр, иннæ 
та Костя, мæнæй кæстæр. Зæгьын, уæхи арæвдз кæнут æмæ сæ 
фæдыл цомут. Уый уыдис 11 мартъийы. Æхсæвы чысыл рагæбына 
кодта, æмæ йын йæ фæд ахастам. Цалдæр боны размæ, нæхи Зауыр- 
беджы фыстæ кæм бахордæуыд, уым иу бирæгъы сæййæфтам. 
Кæсын, æмæ дын дæлæ æрдæгхæрд далысы хæры. Фехстон æй, 
акъуырдтон æй, цæфæй, йæ туг калгæ, фаллаг фарсмæ фæлидзæг, 
фæлæ уым хæрдмæ йæ бон сызгьорын нæ баци, фæстæмæ йæ гуы- 
быны цъарыл æрбырыд, бæзджын цъыхыры балæсыд, хорз мæм 
зынди æмæ йыл уырдæм ралæууыдтæн. 
Рахастам æй уырдыгæй, æркастæн æм æмæ ме ’мбæлттæн зæ- 
гьын, ай, хъæуы чи уыд, уыцы бирæгь нæу. Нæ мыл æууæндыды- 
сты. Уый уырдыгæй æфсæстæй ралыгьд, æфсæст бирæгъ та зæ- 
ронд дзидзамæ нæ февналы, ай æндæр у, мæ сæр уын лыгмæ дæт- 
тын. Уæдæ, дам, куыд... 
296 

Фæдæвзарæн скодтам: хъæууаты сæрты нæ ахызтис. Æмæ уæд 
нæ кæстæр Костяйы комкоммæ ныххизын кодтон, зæгъын, хъæр- 
гæнгæ, æхситтгæнгæ, уынæргæнгæ цæугæ, цæмæй бирæгъ дæлæр- 
дæм нæ, фæлæ къæдзæхрæбынты лидза, йæ фæдыл куы бафтай, 
уæд-иу фæдфæдыл дыууæ æхсты фæкæн, æмæ йæ уæд мах зондзы- 
стæм, дарддæр нæ цы кæнын хъæуы, уый. 
Уырны дæ, фондз минуты дæр нæма рацыд, афтæ Тимофейы 
’рдыгæй къæхты хъæр ссыд: сырд уыцырдæм барæдыд. Тимофе- 
йæн уый æнæнхъæлæджы уыд, йæ мидбынаты змæлгæ бакодта, 
æви цы уыди, æрмæст æй къæрцхъус бирæгь бафиппайдта æмæ 
уæд мæнырдæм фездæхти, йæ тарст цæстытæ абон дæр ма мæ цæ- 
стытыл уайынц. Хъавгæ систон топп, ме ’нгуылдз уазал æргьæвæ- 
гыл æрæвæрдтон, æмæ мæм куыддæр фемдзаст, афтæ йыл æй суагь- 
тон. Фæуæлгоммæ ис, мæнæ йæ цыма тыхджын дымгæйы уылæн 
фæфæлдæхта фæстæрдæм. 
Иудзырдæй, уыцы бон фыццаг дыууæ бирæгъы амардтон. 
Коммæ сæ нылластам пыхсытыл, бастыгътам сæ æмæ раст бай- 
раджы йæстæ уыдысты, байраджы йæстæ! Цæрмттæ не ’ккойы ра- 
дыгай хъæумæ фæхастам, æхсæруистæй быд каутыл сæ райтыгь- 
там, æмæ уæд мæ хистæр лæппуйы ме ’рвад Зауырбегмæ нырвыс- 
тон, суайæд-ма, зæгъын, уадз æмæ сæ цуры арауай-бауай кæна, 
кæд ын фенцондæр уаид. Гъе афтæ райдыдтон... 
Иннæ хатт ме ’мбал Сохиты Дзаххоттимæ Ходы æфцæгыл ахыз- 
тыстæм, уым Суæртты комы Созайты скъæтуаты колхоз бæхтæ 
дардта. Баййæфтам дзы Сындзыхъæуы рæгъаугæстæ Бекъойтæй 
иуы, йæ ном ын, æвæццæгæн, уал азы фæстæ нал æрхъуыды кæн- 
дзынæн, иннæ Созранты Андрей, æртыккаг та уыд Дзиццойтæй, 
кæд нæ рæдийын, уæд Барис хуындис йæ ном. Уыдон нын куыд 
радзырдтой, афтæмæй ком иууылдæр холыйы бын фæцис, алы 
æхсæв дæр, дам, нæ куы иуы, куы иннæ бæхы дыууæ стыр би- 
рæгъы аргæвдынц. Æмæ, зæгъын, уæ иннæ ’мбæлттæ та кæм сты. 
Æмæ, дам, районы хицауадмæ фæдисы ацыдысты... 
Рацыдыстæм уырдыгæй Дзаххоттимæ æмæ уæллоз къæдзæхы 
рæбын бирæгьты дыууæ къахвæндаджы ссардтам. Иу дзы над, мæнæ 
йыл цыма исчи пыхсытæ ласта, ууылты хастой сæ къæбыстæн хæ- 
ринаг. Ууыл нæхæдæг ацыдыстæм, иннæ къахвæндагыл къæппæг 
ныууагътон, цымæ, зæгъын, цы уаид. Цæуæм, цæуæм, æмæ иу ран 
зæронд сывылдзбæлас фæлдæхтæй лæууы, æмæ йыл фæгуырысхо дæн. 
Зыдтам æй, ахæм бæлас кæм вæййы, уым хæстæг цъымара ма уа, 
стæй хъамылтæ, уымæн уæвæн нæй. Æрбадтыстæм æмæ хъусæм: би- 
рæгьы лæппынтæ хæринаг куы фæкурынц, уæд цавæр уынæр фæ- 
кæнынц, ахæм уынæр цæуы. Сниуæгау, схъынцъым кæнынц, æмæ 
та сæм уæд хистæр, æвæццæгæн, фæхæпп кæны. 
Дзаххотт, зæгъын, дæ мидбынатæй мауал фезмæл. Хохаг адæм 
хъæды цæуын нæ зонынц, сæ къах хъæр кæны. Мæхæдæг сывыл- 
дзы цурмæ ныхъхъуызыдтæн æмæ мæ, æвæццæгæн, мæ тæфæй бам- 
бæрстой: бæласы мæрайæ дыууæ дынджыр бирæгъы расæррæтт 
кодтой, комкоммæ мæм ныккастысты. Мæхинымæр, цалынмæ мыл 
297 

сæхи не ’рбаппæрстой, уæдмæ куы фæразæй уаин. Раззаджы, нæл 
бирæгъы, фехстон æмæ уый фæфæлдæхти, фæлæ иннæ, сыл би- 
рæгъ, фæстæмæ фæзылд æмæ хуыккоммæ ныллæсти, ацу æмæ йæ 
ныр агур. 
Раздæхтыстæм уырдыгæй æмæ нæ фæндагыл, Æхсынцъыйады 
дон кæй хонынц, уым нæ бирæгъы куыддæртæй бастыгътам. Цас 
тухæн фæкодтам, уый куы зонис, Дамир, уæд нын тынг фæтæ- 
ригьæд кæнис. Бындз, мæнæ хæцаг бындз чи у, куырм бындз дæр 
ма йæ хонынц, уый нын нæ туг банызта, сæ сурынæн нын-иу 
къæхтæ ’мæ къухтæ дæр нал фаг кодтой. 
Æрæджиау кæддæр-уæддæр уæлæмæ Созайты скъæтуатмæ ахæ- 
цыдыстæм, уыцы уæззау царм дæр та радыгай фæхастам. Ссыды- 
стæм æмæ нæм рæгьаугæстæ «хæрзæггурæггаг» фесты, дысон та 
нын бирæгь нæ байрæгтæй иуы къубал ахауын кодта, зæгьгæ. Мæ 
зæрдæ, къæппæг кæм сæвæрдтон, уыцы къахвæндагмæ фехсайдта 
æмæ уырдæм иунæгæй стырындз дæн. Æмæ мæнæ диссаг: бирæгъы 
мард дзы адаргь и. Æрцахста йæ мæ къæппæг йæ тæккæ хурхæй. 
Фырцинæй фæстæмæ рæгъаугæстæм æрызгъордтон, уыдон уым 
æнæмæтæй къамæй цъыкк кæнынц. 
- Фæлæуут, - зæгъын, цыма фæдисон дæн, уыйау: - Дæлæ 
уын бирæгътæ уæ бæхты былæй æппарынц! 
Ракалдысты мæ фæдыл, чи бæгъæввад, чи æнæ хæдонæй, æмæ 
дынджыр бирæгъы куы федтой, уæд фырцинæй уæлгоммæ ахау- 
дысты... 
Хъуыды ма кæныс, Дамир, афтæ дын куы загьтон, сывылдзы 
цур мын сыл бирæгъ аирвæзти, зæгьгæ? Нæ мæ рох кодта. Зыдтон 
æй: йæ къæбыстæ афонмæ рувæсты йæстæ систы, хицæнтæй цæ- 
рынц сæ царды уагмæ гæсгæ, æмæ ма уыдонæн ныр мæ бон циу, 
фæлæ сæ мад ногæй кæцы ран ныззадаид, уый зыдтон. 
Уый размæ æхсæв фын федтон, цыма цыдæр цæрмттæ доны 
астæу лæугæйæ стигъын. Зæгьæм, уымæй размæ мын-иу фыны 
цуаны агъоммæ искæцы зæронд лæг исты куы радта, кæнæ та дзи- 
дзаимæ архайын, зæгъгæ, уæд-иу рагацау зыдтон: мæ цыд дзæгъæ- 
лы нæ уыдзæн, афтидæй не ’рбаздæхдзынæн. 
Фароны фæндагыл та, мæнæ сывылдз кæм уыд, уырдæм ссыд- 
тæн, бахъуызыдтæн йæ фале фæлдæхт сусхъæдбæласы цурмæ. Кæ- 
сын, æмæ йæ алыварс бирæгъы фæдтæ. Мæра дзы уыд, стыр мæра, 
йæ хуылфмæ гуыбыр дæр ма фæкæн, афтæмæй бацу, схуыссæн 
дæр дзы уыдис. Æвæццæгæн та мæ сыл бирæгъ дæр мæ тæфæй 
бамбæрста, рагæпп ласта мæ тæккæ цур, æз уымæ цæттæ нæ уыд- 
тæн, мæ топп дæр ме уæхсчытæй нæма æристон, фæлæ, æвæццæ- 
гæн, фæтарстæн æмæ ныхъхъæр кодтон. Фæтарсти мæ хъæрæй сырд 
æмæ кæмдæр хъамылты астæу фæаууон, æрмæст ма тынг нын- 
ниудта, йæ къæбыстæ йæ цæмæй фехъусой, афтæ. 
Уæдæ сæ мад алыгьди, зæгьгæ, мæрайы хуылфмæ уæндонæй 
бахызтæн. Къæбыстæ талынг къуымы бабырыдысты æмæ сæ ра- 
дыгай уырдыгæй исын райдыдтон: иу, дыууæ, æртæ... Лæдзæгæй 
барæхой, йæ хъыллист ссæуы, æмæ та йыл ныххæц, дыгай къуы- 
298 

ритæ дæр сыл нæма цыдаид, цæстæй дæр нæма ракастысты. Мæ 
штурмовкæйы дыууæ дысы дæр бынноз балхынцъ кодтон æмæ сæ 
уым баппæрстон. Аст дзы разынд æдæппæт, гæдыйы лæппынтæй 
зына-нæзына стырдæртæ уыдысты. 
Æддейæ мæм цъиуты катай хъуысти æмæ ’мбæрстон: сæ мад, 
стæй ма æндæр бирæгътæ дæр мæ алыварс зылдысты, фæлæ æз мæ 
хæцæнгарзмæ зулмæ дæр нæ ракастæн, уымæн æмæ мæ уырныдта: 
лæппынты сæрыл нæ рахæцдзысты. Цъиутæ-иу тынгдæр кæцыр- 
дыгæй суасыдысты, уымæй-иу зыдтон, сырдтæ уыцы минут кæ- 
цырдыгæй сты, уый. Мæнæ, зæгьæм, арс тынг налат у йæ лæп- 
пынты сæрыл тохы, иуæй-иу мæргътæ дæр лæбурын сисынц сæ 
лæппынты хъыгдарæгмæ, фæлæ сыл бирæгь алидзы, дардæй ма 
фæкæсы æрмæст... Иудзырдæй, рахастон сæ, кæдæм хъæуы, уыр- 
дæм сæ радтон... 
Æххæст ма дын, иу бирæгъæй мæ хæдзары маст куыд райстон, 
уый радзурон... Сæрддæргъы ме стуртæ æхсæвæй-бонæй хъæды 
æрдузы фæхизынц. Иу бон мæм мæ сыхаг хосдзау лæг Мецъаты 
Хæритон дуар æрбахоста, йæ къухы роды цармы армыдзаг гæбаз, 
дæлæ, дам, æй фæндагыл ссардтон, бирæгъы фæдтæ дæр дзы. Æз 
мæ лæппуйы æрдузмæ арвыстон, зæгьын, фен-ма, ницы фæхъуыд 
нæ фосæй. 
Уайтагъд æрыздæхти, уым, дам, сты хъугæй, родæй. Нæ йыл 
баууæндыдтæн æмæ мæхæдæг уым балæууыдтæн. Хизынц хъæуы 
фос, астæумæ кæрдæг мерс кæнынц. Фæлæ нæ гыццыл хъулон 
родмæ мæ зæрдæ фехсайдта: уый иннæтæй уæлдай нæ хъазыди, 
æнцад бæласы бын ныккука ис, ныдздзæллаг и. Бацыдтæн æм, йæ 
алыварс æрзылдтæн, æмæ змæлгæ дæр нæ фæкодта. Æмæ йæ уæд 
федтон: йæ дæллагхъуырæй йын бирæгь чъепс ратыдта. Уый та 
афтæ уыдаид, æмæ хъуг къæйных хъуг уыди, йæ роды бирæгъы 
дзыхæй байста. 
Роды дæр æмæ йын йæ мады дæр уыцы сахат хъæумæ ракод- 
тон, марганецдонæй йын чъепс фехсадтам, иу мæй нæхимæ фæ- 
цис, сдзæбæх, аскъæрдтам æй фæстæмæ æрдузмæ æмæ нын æй 
дыккаг æхсæв бирæгътæ бахордтой, сæры къуыдыр ма нын дзы 
ныууагътой. Фæлæуут, зæгъын, æз уын уæ игæртæ иннæрдæм куы 
нæ акалон! Уыцы роды тæригъæд сын куыд хъуамæ ныббарстаин? 
Æмæ-иу мæхинымæр Хуыцаумæ куывтон, мæ маст райсынмæ мын 
баххуыс кæн, зæгъгæ. Хинымæры куывдтытæ, дам, цæуагдæр сты. 
Бахъахъхъæдтон æй æрдузмæ ’рбауайæны. Афтæ зæрдиагæй 
æргьæвæгыл никуыма ’рбахæцыдтæн. Куы йæ стыгьтон, уæд ын 
йæ игæрмæ фæкомкоммæ дæн: нæмыг дзы бацыдис, сæмтъеры йæ 
кодта. Мæнæ, зæгъын, диссаг, мæ ныхас куыд рауадис. Æмæ, дам, 
Хуыцау нæй, фæзæгъынц... 
Æгæр бирæ дын нæ феппæлыдтæн мæхицæй, Дамир?.. Ацы аз 
уæртæ Мызуры алыварс байраг бæх нал баззад, ацы тугдзыхтæ та 
сыл сагъуыдысты. Тæккæ знон мæм уыцы хъæуæй чидæртæ ’рцы- 
дысты, фæкæс, дам, нæм. Раст дын куы зæгъон, уæд мыл азтæ 
ацыд, къæхтæ зæрдæйы фæндиаг коммæ нал кæсынц, æмæ нæ 
299 

хъæуы фæсивæдæн ныр кæдæй лæгьстæ кæнын, исчи уæ мах раи- 
вæд, бирæгь йæ кæнон никуы ныууадздзæн, зæгьгæ. Махæн ацы 
ком нæ фыдæлты ком у, нæ фыдæлтæ ардæм уæртæ Цъамадæй 
ралыгьдысты, æндæр исчи нæм нæхи хуызæн зæрдиагæй не ’рба- 
цæудзæн хъахъхъæнæг. 
Æз уæлæ мызуйрæгтæн æдзух лæгьстæ фæкæнын, æвзæр цуан 
ма кæнут, зæгьгæ. Æмæ, дам, ай нæхи ком у, куыд нæ фæнды, 
афтæ кæнæм. Æмæ сæ уæд æз та мæнæ афтæ бафæрсын: 
- Хъуыды ма кæнут, иу фынддæс-ссæдз азы размæ дæр ма-иу 
къæдзæхты сæрæй бынмæ Мызурмæ цалгай сычъийы дзугтæ кас- 
тысты, уый? Дыууиссæдзгæйттæ, фылдæргæйттæ дæр-иу уыдыс- 
ты. Гъеныр ма дзы абон ис? 
Басæттынц: 
- Нал ис. 
- Æмæ дзы цæуылнæуал ис?.. Кæд нæхи ком у, уæд æй иумæ 
рæстæй цæуылнæ хъахъхъæнæм, куыд æмбæлы, афтæ цæуылнæ цуан 
кæнæм? Бирæгъы цуан уæ цардыуаджы цæмæн равзæрстат, адæй- 
маг уæвгæйæ? 
Æмæ уæд гобитæ фестынц, æрмæст ма дзы иуæй-иу æвзæртæ 
мыхъ-мыхъ байдайынц, цыдæр æфсæнттæ ссарынц, рæстæджы 
аххос æй скæнынц, æлхæнгæ дзидза, дам, æгæр зынаргъ сси... 
Фæзминаг цуанон у мæнæн мæхи ’мбал Сохиты Сослан. Æз дын 
ныртæккæ æвдисæндарæн уымæн йæ къам ратдзынæн. Бирæгьтимæ 
ист, бирæгъы цæрмттимæ. Мах сыл иумæ бирæ фæцуан кодтам. Уæл- 
лæй, Дамир, уарзон æмæ раст лæгимæ куы ацуан кæнай, уæд уымæн 
аргь нæй, аргь. Уæлæ ма Æрхоны ис раст ахæм хорз лæгтæ: Бæцойты 
Къола æмæ Тотрадз. Уыдон иуæй-иутау куыдфæндыйы цуан сæ сæрмæ 
никуы ’рхастой, æмæ сæ æз уый тыххæй мыггагмæ бузныг дæн. 
Æнæфсис лæг никуыдæм, никæцырдæм бæззы... 
Раст дын куы зæгъон, уæд бирæгъмарæг цуанæттæн бынæттон 
хицауад фаг аргь нæ кæнынц. Стæй адæм сæхæдæг дæр афтæ. Иу 
заман мæм Уæллаг Уыналы цæрджытæ фæдисæттау æрцыдысты, 
иу æнаккаг бирæгъ, дам, нæ хурхæй мары. Стæ-ма, уый та куыд, 
зæгьгæ, æмæ мæ иу сыхаджы мемæ райстон æмæ йæ бонсауизæрмæ 
агургæ фæкодтон. Ныууадзæн ын нæ уыд... Йе ’хсæз лæппыны та 
йын не ’ккæйтты рахастам. Уынгты ’рцæуæм уыцы фæллад æмæ 
’ххормагæй, дуæрттæм гъæйтт-мардзæ ирон лæгтæ бадынц, чи дзы 
Черчестæй уыд, чи Хъайттатæй, æмæ сæ иу дæр афтæ нæ загьта, 
мæнæ-ма мидæмæ рахизут, исты комдзаг скæнут, уæ фыдæбон нæ 
рох нæу, зæгъгæ. 
Æмæ уæд ме ’мбалæн афтæ зæгъын, цом, зæгъын, дæлæ Дæл- 
лаг Уыналмæ, уым мын иу мæгуыр æрдхорд цæры Цогойтæй, Хъа- 
зыбег йæ ном (мæрдты рухсаг уæд), уый нæ æнæмæнг суазæг кæн- 
дзæн. Æцæгæй нæ цыма зонгæ кодта, уыйау нæ ныццыдмæ сæ 
уæларт дзидза дынджыр тебæйы цъыс-цъыс кодта, стъолыл уазал 
цывзыдзæхдон хъæдын къусы дзаг. Раст зæгьгæйæ сæм нозт нæ 
разынд, фæлæ мæнæн ахæм рæстæг мемæ æдзухдæр спъирты бо- 
тъыла вæййы. Дзæбæх фæнызтам, фæсидтытæ кодтам, Уæллаг 
300 

Уыналы чъынды лæгтæ дæр нæ нæ ферох сты, гормæттæ, зæгъын, 
уыдон цавæр æнæрхъуыды разындысты, цавæр... 
Ныртæккæйы адæм, Дамир, цыдæрхуызон систы, диссаг сæм 
ницыуал кæсы, райсомы боныл нæ хъуыды кæнынц. Цуан чи у, 
цуан, уымæн дæр йæхи тызмæг æгъдæуттæ ис, бирæ хорз уæздан- 
дзинæдтимæ. Куыдфæндыйы цуан нæ фидауы. Иуæй-иутæ афтæ 
хъуыды кæнынц: цыфæнды дæр амар, кæмфæнды дæр æмæ цы- 
фæнды афон дæр. Абон бирæтæ сæ фырдиссагæй, сæ фырхъалæй 
цæуынц цуаны, нæ фыдæлтæ та-иу сæ фырмæгуырæй цыдысты. 
Райсом нын нæ кæстæртæ куы бауайдзæф кæной, гормæттæ, уый 
цы бакуыстат, куы ницыуал нын ныууагьтат, зæгьгæ, уæд сын цы 
зæгъдзыстæм, цавæр æфсон сын скæндзыстæм? Уæздан цуан кæ- 
нын хъæуы, стæй, кæд æмæ цас, уый хъуамæ зонай, хъуамæ дæ 
цуаны хиндзинад ма уа. 
Æрæджы мæм ныртæккæйы хъæздыг ирæттæй иу мæнæ ам нæ- 
химæ мæ уæлхъус алæууыд, мæнмæ, дам, кусынмæ рацу, кæннод 
мын уæлæ Хосхæрæн уæлвæзты бирæгьтæ мæ сагтæм лæбурынц, 
æхцайы бын, дам, дæ фæкæндзынæн. Æз та йын афтæ зæгьын: 
- Мæнæн мæ мæйы мызд, мæ къона, æртæ мин сомы дæр нæу, 
фæлæ уый мæнмæ сæйрагдæр нæ кæсы. Æз мæнæ мæ райгуырæн 
Уæлладжыргом хъахъхъæнын, мæ фыдæлты ком, æмбарыс?.. 
Раст ын нæ загьтон, Дамир? 
* * * 
Цард дарддæр цæуы. Адæймаг æмæ бирæгьтæн сæ фембæлд- 
тытæ æнусон сты. Уадз æмæ сæ тызмæг ахастдзинæдты адæймаг 
баззайа рæдау æмæ фæлмæн зæрдæйы хицауæй, уадз æмæ æдзух- 
дæр уæлахиз кæна. 
2012, октябрь 

*Ы*Ъ№Ч&* 
ЧИНЫДЖЫ ИС: 
ÆВДÆМ МИНИСТР 5 
ПАДЦЗÆХТЫ ЦУАН ХЪАМЫЛТЫ 93 
МЕНЮÆРТÆБОНÆН 111 
ФÆСНОМ 122 
ЦЫ ФЕДТОН, ЦЫ ФЕХЪУЫСТОН, ЦЫ БАВЗÆРСТОН 153 
КÆДДÆРЫ ЦАУТÆ МÆ ХЪÆУ ХУЫМÆЛЛÆДЖЫ 
Цæлыччы обæутты таурæгь 195 
Калотæ æмæ Кокайтæ куыд бафидыдтой 198 
Æххормаг аз 201 
Теттырмазты дыргьдон 204 
Уыд нæ хъæуы аргьуан 207 
Октябрь æмæ Революци 213 
Туацъæ ма нæ мысинæгты баззадис 215 
Цæлойты рæсугъд 218 
ХЪÆЛДЗÆГ РАДЗЫРДТÆ 
Æз æмæ гогыз 226 
Уыцы дзураг пъырыпъыф 231 
Тире 233 
Чъынды лæг фæхæрды 234 
Даргь фындз кæмæн вæййы 235 
Бытту æви Ыппу 239 
Ивддзаг мæрдтæ 241 
Чи баххуырста Харбины файтонтæ? 243 
КАЛМ ÆМÆ БИРÆГЬЫ ТЫХХÆЙ 
Туацъæйы суадон — мæ тæрсæн бынат 247 
Алагираг лæппу — калмахсæг 258 
Уыцы зондджын тугдзых 264 
Адæмше-ма айхъус 265 
Дмууæ фæдисы 287 
Цы мын дзырдтой цуанæттæ 291 
302 

Литературно-художественное издание 
ДАУРОВ ДАМИР ХАНДЖЕРИЕВИЧ 
ЧТО ВИДЕЛ, ЧТО СЛЫШАЛ, ЧТО ИСПЫТАЛ 
Документальные повести и 
рассказы на осетинском языке 
Издательство «Ир» 
Гл. редактор Т.Т. Техов 
Директор К. У. Таутиев 
Редактор З.У. Дзуцева 
Художник Т.Ф. Алипченкова 
Художественный редактор Н.У. Гаппоева 
Технический редактор А.В. Ядыкина 
Корректор Э.Дз. Баликоева 
Компьютерная вёрстка Д. О. Амбаловой 
Подписано к печати 05.04.2019. 
Формат бумаги 60x901 16. Бум. офс. № 1. Гари. шрифта «Таймс». 
Печать офсетная. Усл.-п.л. 19. Учётно-изд. л. 19,47. Тираж 500 экз. 
Изд. № 5. Заказ №92. 
Комитет по делам печати и массовых коммуникаций 
Республики Северная Осетия—Алания. 
ГУП «Издательство «Ир» 
362040, г. Владикавказ, проспект Мира, 25. 
тел.: 8(8672) 33-31-99, е-таП: Ыаг-еПгфуапо’ех.ги 
Отпечатано в ООО «Медиа-Полис». 
344038, г. Ростов-на-Дону, пр. Нагибина, 14а. 

СЕВЕРО-ОСЕТИНСКОЕ 
НАЦИОНАЛЬНОЕ 
ИЗДАТЕЛЬСТВО «ИР» 
История зарождения и развития 
осетинской пенати и издательского дела 
относится ко второй половине XVIII века и 
тесно связана с добровольным 
присоединением Осетии к России, 
в результате которого были созданы условия 
для более успешного развития экономики и культуры, 
открывшие пути проникновения передовой русской, 
а вместе с ней и мировой культуры в Северную Осетию. 
По своему назнанению издательство «Ир» 
с самого нанала своего существования 
является универсальным. 
Мы издаём художественную, 
историко-патриотииескую, 
производственно-технииескую, 
науино-популярную, краеведиескую литературу, 
книги для детей, уиебники и методиики. 
БУДЕМ РАДЫ СОТРУДНИЧЕСТВУ! 

