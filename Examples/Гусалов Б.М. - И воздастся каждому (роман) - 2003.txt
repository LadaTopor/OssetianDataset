Отсканировано 
в октябре 2013 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2013 азы октябры 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

Гусалты 
Барис 

Гусалты Барис 
Дзæуджыхъæу 
2003 
Роман 

84 Осст 
Г-83 
Гусалты Б. 
Г-83 Тугдар æмæ тугагур - Дзæуджыхьæу: Ир, 2003 - 416 ф. 
Гусалов Б.М. 
И воздастся каждому: Роман 
Сквозная идея романа - это утверждение мысли о самоценности ц 
уникалыюсти каждой человеческой личности. 
М131<03>-*3 
« Гусмов Б.М., 2003 
1$ВЫ 5-754-0846-Х © Челжемты Г.З., оформлсмие, 2003 

Знаретсейæн 
Æз ма уæлæ куы дæн,ацы мæнг 
дунейы, уæд дæу де ’фсымæргæс 
хойы зæрдæ цæмæн асайдта уыцы 
бæстæм, цæмæн?.. 
^улдз цыма суанг дунейы сконд-рантыстæй, Атан æмæ 
Аманæй фæстæмæ æдзухдæр афтæ сæрбæрзондæй 
Ш*р®^ фæлгæсыд дæрдтыл, быдираг дæрдтыл, уыйау-иу 
дзырдта лæгмæ йæ зæрдæ. Быдираг дæрдтыл та уымæ гæсгæ 
фæраст, фæбæлвырд кодта йæ хъуыды, æмæ сæ хъæу æрæнцад- 
æрбынатон ис тæккæ хохрæбын. Æмæ ома хæхтырдæм йæ хъус 
цы дара тулдз, уыдон æнæнкъуысгæ æмæ æнæивгæйæ лæууынц 
æнусты дæргъы — зæрдæхсаинаг хабæрттæ кæд искуы цæуы, 
уæд дзæгъæлдымгæджын, æнæуромæг-æнæдарæг тыгъд æмæ 
сæртæг быдыры. 
Тулдз... 
Хæрдмæ æмæ фæйнæрдæм, зæгъай, зæнг, хъамбул зæнг æмæ 
къабазджын уидаджы фидарæй, зæгъай — алырдæм дæр, алцæ- 
мæй дæр æцæг ныттулдз, скъала, суæйыг бæлас. Æрмæст йæ 
бакаст-йæ уындæй дæр дын дæ ныфсыл ныфс æфтауы, дæ хъа- 
руйыл хъару. Лæджы хъыг айсы йæхимæ. 
Сæ ныллæг тъæпæнсæр хæдзар сын йæ дынджыр пæлæхсар 
къабаз-цонджы бын бакодта, æмæ йæ цыма алы æнæнхъæлæ- 
джы фыдæрцыдтæ-фыдбылызтæй хизы æмæ ирвæзын кæны, 
уыйау каст зæрдæмæ уыцы ныв дæр. Стæй æрмæст сæ хæдзары 
5 

дæр цæмæн, æрмæст сæ хæдзары, — æнæхъæн хъæуы, æнæхъæн 
Ушхойюрты бардуаг дæр уыд. Стæй раст уый дæр нæ, уый, 
фæлæ суанг æнæхъæн комыл аудæг Бæстыхицауы бадæн дæр. 
Æвæццæгæн, æмæ Мæхæмæт-пехуымпары дин уыйбæрц карз 
æмæ æнæфæцудгæйæ куынæ домдтаид йе ’гъдау æмæ йæ фæтк, 
уæдмæ афтæ арф æмæ фидарæй куынæ ахъардтаид уырнæг зæр- 
дæтæ æмæ зондахасты — раст тулдзæн йæхи къуызыр ставд уидæг- 
тау! — уæд, чи зоны æмæ, адæм муртаккагæй тулдзæн табу код- 
таиккой, сæ Хуыцауы хайæн лæгъстæйаг хуынтимæ, нывонды 
кусæрттæгтимæ йæ бынмæ цыдаиккой. Мæнæ ма æрдзон сыгъ- 
дæгзæрдæ адæммæ куыд уыд сæ рагфыдæлты заман, афтæ, раст 
афтæ. 
Й-йæх! 
Цы хорз уæлдæф кæлы уыцы рагфыдæлты замантæй, цы 
лæджыхъæдджын сыгъдæг хорз уæлдæф!.. 
Ноджы тулдз зайгæ дæр кувæндоиæн агургæ æмæ æнаргæ 
æвæджиауы рæсугъд бынаты æркодта. Уый дын æмæ мæнæ дæ 
тæккæ къæсæрмæ райгæцæсгом хæхтæ, хъæдæмбæрзт, уыгæр- 
дæнджын æмæ сæрвæтджын хæхтæ. Уый дын æмæ мæнæ уæрæх 
ком, хурахсæг ком. Комы къардиуджын æмæ нæузæхх къултæ 
уæзбын уырдыг-уырдыг кæрæдзимæ æрцыдысты, æмæ сæ дыууæ 
армæй арæзт лæнкау нучы уыцы цырд æмæ зæрдæхъæлдзæгæй 
згъоры Ак-су! Уазал у сæрдыгон дæр, джауыр, фæлæ цæссыгау 
сыгъдæг, æрвцъæхбын, хуыдзых кæсагарæх, емыллыккау æнæ- 
домд. 
Й-йæх! 
Зæрдыл цыма андзæвыд, æхсызгонæй йыл цыма андзæвыд 
сæ цæугæдоны сатæг уылæн, æмæ дунейыл ницуал ис, æрмæст 
саби сæрд, æнæмæт арв, уалæ сæ тулдз, хæхтæ, хур уæрæх комы 
цъундзагæй... 
Стæй Ак-су сæрдыгон дæр, сусæны мæй дæр судзгæ уазал 
кæй у, æрвцъæхбын сыгъдæг, кæсагджын, уый — иу. Фæлæ, 
дыккаджы та, цыма хæхтæй нæ кæлы, хæхтæй, кæмдæр цъити- 
ты цъайты не сты йæ æнæсысгæ гуырæнтæ, фæлæ бынтон æндæр 
æнустæй, рæстæджытæй, абоны дугæй бирæ райдзастдæр æмæ 
Хуыцаумæ хæстæгдæр, уымæн адджындæр, тугхиондæр, æгъ- 
дау æмæ æфсармхиондæр чи у, уыцы тæхудиаг замаитæ-афон- 
тæ-рæстæджытæ æмæ æнустæй цыма кæлы Ак-су. Æмæ уым, йæ 
гуырæн дуджы, хæрам цыма нæй, уарзт дзы цыма дунейы фи- 
дар фæтк у, хуры рухсау дзы парахат у зæрдæйы хъарм рухс. 
Нæй уым лæджы зæрдæйы хорз уагæн алы хæрам, хæлæггæпаг, 
чъизи удтæй ауазæнтæ, æмæ ма дзы абон дæр, суанг ма дзы мæнæ 
6 

ныры зондæфхæрд, æнæхъола, æнæчетар æмæ æнæджелбетт дуне 
дæр дзагарм, сойбыл æмæ сойдзаст кæны, цардхуыз æвдисы, 
хатгай фæндырарм свæййы. 
Æмæ уыцы уавæр цыма адæмæй дæр хуыздæр æмбæрста сæ 
тулдз. Æмбæрста цыма æппæт дæр æмæ уымæ гæсгæ Ак-суйы 
бæрзопд былгæрои æнустæм æдзоппайæ æрзад, ныттулдз мыг- 
гагмæ æмæ сæгьы цæстау сыгьдæг цъæх арвы бын райы, дæрд- 
тыл æиæстъæлфгæ сæрбæрзоидæй фæлгæсы, ныфсхастæй — йæ 
фæстæ дзы ахæм уæйыг хæхтæ лæууы! Цæргæсты гуырæн! 
Æмæ уæлæуæз хæхтæи дæр цыма сæхи дæр уырныдта, тулдз 
æнæхъæи комбæстæн дæр бардуагау кæй у, Хуыцауы къæсæ~ 
рыл æнæхойгæйæ хизæг бардуаг кæй у, уый. 
...Лæг йæхæдæг цардхъом куы нал вæййы, науæд ыл цудгæ 
сахат куы скæны, уæд цынæ ’нцой, цынæ быцæу агуры йæ дзой- 
тæгæнæг удæн — хæлæг фæкæны куы дурмæ, куы бæласмæ — 
алцæмæ, хъæрзыи чи нæ зоны, уыдонæй алкæмæ дæр. 
Æмæ уыцы бон арв йæ тæккæ дзаг бацис хуры æнахуыр, 
æгæр цæхгæр, зæрдæ рæхойæг ирд рухсæй. Хæхты цъуппыты 
сæрты калд уыцы сæрдыгон боны рухс — раст цыма арв Хуы- 
цауы æвастæй афтæ ныйирд. 
Гъестæй... 
Гъестæй Сау Саргъджын хохы дыдагъы дæлфæдтæм мигъы 
æмдымбыл, урсцагъд, тыппыр дæигæлтæ къуыбар кæцæйдæр 
фегуырд ракæнонарæзтæй — йæхи, йæ быны цы хæларзæрдæ 
дуне уыд, ууыл цыма мæстæлгьæд худæгæй хаста. Фæлæ афтæ 
дæр фенхъæлæн уыд, цыма уыцы æврагъ ницымбарæг, йæ удæн 
ницмзонæг, æнæтæригъæд фæлмæпхъуын урс уæрыкк у — ны- 
вондæн хаст цæуы, æмæ налат æндзæрстæй æндзарæг хурмæ 
куы йæ иу фарс бадары арауынмæ, куы иннæ. Мæнæ раст цыма 
иæхимæ æрвон бирæгъты цыбæл кодта, мæстæй сæ мардта, уыйау. 
Æмæ дын уалынджы æцæг дæр кæм хæхты скъуыдтæй, кæм 
хъæдты пыхсбынтæй æрбагуылф кодтой урс уæрыкхор сау мигъ- 
тæ, æххормаг бирæгътау уынæргъгæйæ, арвы кæрæттæй хъуыр- 
хъуыргæнгæйæ. Сæ цыргъ дæндæгты хус къæрццытæ-дæнджы- 
тæ цыма ссыд, æмæ арв дæр уæд ныттардзæсгом, ныхъхъуын- 
джыизæрдæ, дунемæ фæхæрам-фæфыдæх. 
Тулдз йæхимидæг æмризæджы барызт, фæудхауд цыма, ба- 
мæгуыртæхуыз. Йæ быны йæ алыварс зæхх дæр марой-додойа- 
^æй барызт, æмдзæхгæр бæрзонд былгæронæй Ак-суйы уылæн- 
тыл дынджыр бур æлыджы кæрдих ныффæлдæхт, йæ уæззау 
нæлхъ-ох фæцыд, хуылфхæлды хъæрзтæй ныхъхъæрзыд. 
И-йæх! 
7 

Тулдзы уæнгты-къабæзты, йæ сæрæй йæ уидæгтæм, йæ астæу- 
хъæдæй йæ лыстæг къалиуты кæрæттæм ризæг ацыд, сæ гæртт- 
гæртт нал урæдтой. Стæй арв æмхуызонæй батар, бакъуындæ- 
джытæ, ныууынгæгхуыз, нырдиагæввонг. Бинонтæ иууылдæр 
удаист фæдисæй хæдзарæй кæртмæ ракалдысты, ай уыцы æнæн- 
хъæлæджы цы йæ зæрды æрбафтыд дун-дунейæн, зæгъгæ. Сæ 
зæронд лæг, тъейпы, æрвадæл знæм-мыггаджы хистæр, молло 
Мовлади-хадзы, йæ къухтæ дуагæнæгау йæ риуæмбæрц уæзбын 
сисгæйæ, батæхуды кодта. 
— Табу дæхицæн, Стыр Хуыцау. О, Аллах, ма ’руадз бæл- 
лæх! Мах де уазæг, дæ фæдзæхст. Нæй дæуæн æмбал, нæй цæлх- 
дур нæдæр дæ хорзракæндæн, нæдæр дæ тæрхонæй æфхæр- 
дæн. — Куыддæр хæлиувадæй цæугæйæ — йæхи фæцудынæй 
хызта раст, — бацыд тулдзмæ æмæ йын цыма зæрдæтæ-ныфсы- 
тæ æвæрдта, уыйау ыл йæ уырзтæ фæстиатгæнгæ сæрфæгау 
æрхаста, йæ фæсонтæй йыл банцой кодта æмæ йын, æвæццæ- 
гæн, йæ цъары хъæбæр æнхъырдтæ æхсызгонæй æнкъардта. 
Тынг зæронд уыд, тынг зæронд, йæ фыдыфыд, фæлæ йын 
уæдау цæхæрдзаг цæстытæ, чи зоны æмæ, йæ тæккæ тых æмæ 
хъарухсидæн бонты дæр нæ уыд. Ныллæг, æнæзонгæ, уæды онг 
æнæзонгæ ныллæг, фæлæ фидар хъæлæсæй загъта: 
— Цы зонын, уый зонын, фæлæ цы нæ зонын, уый та хатгæ 
кæнын, зæрдæйы хъусæнтæй йæ хъусын, мæ удæй. Мæгуыр 
тулдз... Мæгуыр цæцæн... Нæ бæллæхты ивылæн та ’рхæццæ, 
сæ тæккæ ивылæн... Фæлæ... — Йæ къухтæ та кувгæ хæрдмæ 
систа. — Сфæлдисæг, дызонд æмæ нæ дывзагонæй бахиз, са- 
джил æвзаг æмæ саджил зондæй, саджил фæндагæй. Кæд нæ 
цæмæй фæнды дæр æлгъитинаг дæ, уæддæр нæ уымæй ма рал- 
гъит. Фæлæ, цыма, байрæджыгомау мæ тæхудыйæн... Мæгуыр 
тулдз, мæгуыр, — иу хатт ма æнæвдæлонæй æрсæрфта тулдзы 
къуызыртæ буар æмæ мидæмæ сарæзта йæ ных. Куыддæр иннæ- 
тæ дæр йæ фæдыл фæмидæгхæдзар сты, афтæ арв йæ зынгдзагъд 
æхсаргард фæцъортт ласта æмæ дзы фыццаг фæлварæн цæфæн 
дæр ахъаззаг æрцавта, иу дзæбæх хохыл сæмбæлд цæф, зæгъгæ, 
уæд æй ног комбæстæ рауайыны фаг фæйнæрдæм афастаид! 
Дыккаг цæф-риуыгъдæн афтæ цæлхъ нылласта нæргæ хъæл- 
дзæгæй, илæлæйгæнгæ, æмæ зæххæн йæ астæубичъы хъизæмай- 
раг уæлхъ фæцыд. Сæ хусамад къæйкъул хæдзар кæй нæ базгъæ- 
лæнтæ йæ мидбынаты, уый Хуыцауы аудæг арфæйæ уыд, æндæр 
цы. Æртыккаг цæф дæр та исты дзæбæх хохыл нæ сæмбæлд, 
фæлæ тулдз бæлас йæ сæрæй йæ астæумæ æрфаста, йæ растæм- 
бис ын атæхын кодта урс, схъисджын лыгæй. 
8 

Æмæ — ныккалдта, фемæхст, арвы бын æртыдта. 
/Емæ зæхх ницуал ахадыдта зиæт арвы налат хъомысы цур: 
дурджын сыджыты къуыбар, æндæр ницы. Уарыны æлвæст 
тæгтæ хосласæн бæндæнты стæвдæн уыдысты, цыхцырæг ныл- 
лæууыдысты, раст цыма цавæрдæр æбуалгъ хъаруджын уæйгуы- 
тæ арв дыгътой, уыйау. Лæг старст: уарындæтты сахатæ хæхтæ 
раласдзысты, быдырæмвæз сæ скæндзысты.Æрвгæлæнтæ раст. 
Хъаймæт æрцыд, Ахæрæты бон... 
Фæлæ та аирвæзт æрдз-дуне. Уыцы зæрдиаг ногнадæй та йæ 
фидауцы райдзаст хуыз скалдта. 
Иу советскæй власт дæр нæ уыд зæххыл, иу быларæвæрæг 
æхсар дæр нæ уыд хæхбæсты æмгæрон. Æнустæ æнусты сæрты 
сæ бындар-бынылзад дугмæ цымыдисæй кастысты, кастысты йæм 
æмæ йын, æнхъæлдæн æмæ, ницæмæй тарстысты — уалæ куыд 
нарахат зæрдæйæ райынц ныфсвидар хæхтæ... 
Фæлæ тулдз... 
Тулдз астæуæй уæлæмæ йæ уæлæ нал уыд, дæлбынмæ афæл- 
дæхт, ныххауд. Стæгдарау ныттынг сты хæрдмæ йæ астæухъæ- 
ды урс-урсид схъистæ æмæ цæстытæ рæхуыстой, сæ цъар сыл 
стыгъд цармау фæлдæхтытæй зæбултæ-ауындзæгтæй лæууыд, 
æмæ зæрдæ йæ тæригъæдæй мардта. Фæлæ уæддæр йæ домбай 
цонг-къабуз хæдзары сæрмæ раздæрау тыгъдæй дары, искæй дæ 
базыры бын куыд банордай, афтæ. 
Зæронд хъуынтъыздзæстæй каст кæртмæ, йæ былтæ зыр-зыр- 
гæнæгау змæлыдысты. Хъыпп-сыпп дæр дын мачи скодтаид ин- 
пæтæй, мачи дын сæ ныуулæфыдаид риуыдзагæй, иугæр уый 
йæхимидæг табутæ кæны, кувы Дунедарæг-Дунеуромæгмæ, уæд. 
Фæлæ бинонты кæстæр, Алийæи йæхи чысыл лæппу, нал бау- 
рæдта йæ цин, фæкодта: 
— Ныр-иу дымгæ нал кæндзæн нæ тулдз... 
Æдылы къоппа, æдылы къоппа... Уæвгæ, чысылæй, уый цахъ- 
хъæнæй, дымгæ-иу кæй кодта, уый бæлæсты аххос кæмæ нæ 
каст... 
Й-йæх! 
Афонмæ йæ тæккæ лæджы кары бацыдаид уыцы лæппу дæр 
æмæ йæ хистæр хо æмæ æфсымæр дæр... 
Æмæ ныр... 
Æмæ ныр уыцы уаргæ бон дæр, фæскъæвда хур бон дæр æмæ 
йе ’ппæт бонты рухс дæр æмæ мæйдартæ дæр куыдæй бахæсса 
иемæ, куыдæй сæ бацæуын кæна уым, ногæй уым, ахæстоны 
уьшгæджы, куыдæй? 
Кæд цард сæрибарæй дæр цæрынæн нæ бæззы, нал бæззы — 
9 

æви нæма бæззы, уæддæр сæрибар хорз у... мæлынæн, сæриба- 
рæй мæлынæн. Æмæ ма йæм уыцы амонд æрхауа?.. 
Ахæстон... 
Ахæстон та ногæй, уал æмæ уал азы фæстæ, зæрондæй, йæ 
мæрдтæмвæндагмæ йæ йæхи цæттæ кæнын куы хъуыд, зæххæй 
йæ мæрдон хай агурæг куы сси, уæд. Æмæ йæхæдæг цыфæнды 
дæр фæуæд, йæхи банордид, бампылын кæнид æмæ хъоргъы 
дæр удæицойæ бадид, фæлæ сæ тулдз, йæ хурбонтæ, йæ бирæ 
дывæлтæры цот, йæ тугдары сау мæт — йæ царды хъизæмæртты 
теуайы уаргъ та куыд бахæсса йемæ æмæ сæ куыд бацæуын кæна 
къуындæг къалатийы, куыд! 
Тугдар... 
Тугагур, тугисæг... 
Зоны йæ, уый ард бахордта, йæ сæр тугагуры сау уадздзаг 
бæттæнæй бабаста æмæ уал æмæ уал азы йæ фæдыл зилы... 
Туг сæм тугæй æхсад кæдæй нырмæ цæуы, кæдæй... 
Й-йæх! 
Зæхх стæригъæдджын вæййы, счъизи, схæрам, смаргджын, 
искæй сау сырх туг ыл куы акæлы, уæд. Æмæ, дам, зæхх фæс- 
тæмæ æрмæстдæр уæд сæнæтæригъæдджын уыдзæн, сдзæбæх, 
фæсыгъдæг, æнæтæригъæд туг чи ныккалдта, кæй къухæй нык- 
калд туг, уымæн, дам, комкоммæ йæхи туг дæр... 
Сыстад, слæууыд йæ къæхтыл. Кæд фæлмæн хуыссæнахуыр 
рагæй дæр нæ уыд, уæддæр къарантин-фæрсудзæны айдагъ 
фæйнæджытыл йæ зæронд стджытæ фæрыстысты, йæ синысæр 
хъæбæртæ схаудысты. 
Тагъд æй хъуамæ акæной. Æмæ чи сты, цы сты, цымæ, кæмæ 
йæ баппардзысты, уыдон — ахст уынгæг лæджы куыд æхсызго- 
нæй хъæуы æууæнкджын æмбал, афтæ никæй... Цæй, кæд Хуы- 
цау нæ ауæй кæнид лæджы æмæ йæ кæд æнæзæгъинаг нæ бахæ- 
рид — если, дам, Бог не выдаст, свинья не съест... Къамырæйы 
йæхи æвæлтæрд, æдылыдзæф, хуырымгондæй дардзæн... 
Лæгмарты къамырæйы чи бадт, уыдонæй алкæуыл дæр ай- 
нæг къæйдурау фæлдæхт уыдысты йæхи æнæбайрайгæ хъысмæ- 
тыл сагъæстæ — сæ быны удцъист уыдысты, удтæбæкк. 
Лæг лæгæн ныфс у, ай-гъайдæр, фæлæ уæддæр уыцы уынгæ- 
гуд лæг тынг рæдийы, æмæ афтæ чи ’нхъæлы, зæгъгæ, æмæ 
куыддæр уый йæ судзгæ маст сæргом кæна, йæ уды дудгæ æл- 
хынцъытæ райхала, афтæ адæм зæрдæхъæрмттæй уадзыг кæн- 
дзысты уымæн фыртæригъæдæй, сæ цард сын царды ад нал кæн- 
ю 

дзæн æмæ йын йе ’фхæрæджы авд дæлдзæхы бын дæр ссардзы- 
сты, æмæ... 
Æмæ мæнæ цы адджын у, мæнæ, рæстæй æфхæрд лæгæн йæ 
маст исын! 
Фæлæ — куыннæ стæй, искæй дæ мæт ис... Æрмæст уæддæр 
æмæ уæддæр лæгæн цыфæндыйæ дæр æмæ куыдфæндыйæ дæр 
æнæ адæм цæрæнхос нæй, уыцы адæм æмхуызонæй æнæуынон, 
æппæтæн дæр æнæуынон чи у, ахæм лæгмартæ куы уой, гъе уæд 
дæр, гъе уæд. Уымæн æмæ... Кæй уарзæм æмæ нæ чи уарзы, 
уыдоныл, Хуыцау ма зæгъæд, æмæ ахæм сау бон акæна, фæлæ 
цæрæг удыл йæ цæугæ царды, ноджы мастæмхиц æмæ фыдбы- 
лызарæх царды, цынæ цæуы. Æмæ, зæгъæм, уæд та, æппынфæс- 
таг, уæ хæрам æрбахауд иу æлгъыст сау бон ардæм... тугдарæй. 
Уæд цымæ, йемæ чи баддзæн иу уынгæг цъысымы, уыдоны 
хорзæхæн нæ кувдзæн, зæрдиагдæр цы куывд ис, уымæй? Йæхи 
хуызæн лæгмарты-тугдарты хорзæхæн... 
Фæлæ сæхицæн та, ныр удхар чи кæны йæ айнæг къæйдуры 
бын, уыдонæн сæхицæн та мастисынæй адджындæр, тæхудиаг- 
дæр æмæ бæллиццагдæр, раст амонды æмсæр бæллиццаг, уый у, 
æмæ сæм мæнæ ныр цы хорз зæрдæйы ахаст ис, цы æнæхæрам, 
æнæзнæт зондахаст, уый сын адæм куы базониккой. Хъизæмæрт- 
тæ сын сæ удты ныффæрсыгътой, срæсуг сæ маргхъæнджын зонд, 
сæ мидтуджы раст фæзæдæнгæс сты, фæпехуымпартæ, ныррай- 
дзаст сæ рыстдомд уды быдыр. Гъе, æмæ сын уыцы уавæр куы 
базониккой адæм, куы сын æй базониккой æмæ сæ куы бауыр- 
нид æмæ афтæ куы зæгъиккой, зæгъгæ, адон дæр кæд стыр фыд 
ракодтой, уæддæр нæхи туг æмæ стæг сты, нæхи зынаргъ, ад- 
джын, удæн риссаг æмæ циныхос хъæбултæ куы сты, куы... 
Æмæ сæ ногæй бауарзæм, нæ уарзты хъæрмуст тынты сæ бату- 
хæм, гормæттæ, æмæ макуал фæкæлой, бахизæм сæ бæрзæйсас- 
тæй, уымæн æмæ сахъат удæн, æфхæрд удæн фæлмæн уарзтæй 
æвдадзыхосдæр ницы ис. Æмæ, бæргæ, сæ ныры мидуавæр адæ- 
мы куы бауырнид æмæ афтæ куы зæгъиккой сæхицæн, сæ зонд 
уыцырдæм, хатыр æмæ уарзтырдæм куы аздахиккой, уæд та цы 
хъæуы æмæ цæмæй ды дæр адæймаг суай, зындоны æхсыстæй 
ногæй райгуыргæ адæймаг. 
Науæд... 
Науæд, цы нымæт цæгъдай — хъуынджындæр! 
Нæу афтæ? 
У. 
У, зæгъгæ, зæгъдзæн, уыдонау йæ уд йæ армы чи хаста æмæ 
йæ уыдоны фæндæгтыл чи фæхафта æмæ дзы удихсыд, тугхæлд, 
11 

зæрдæфтыд чи фæцис, уый. Зондджын зæгъдзæн афтæ, сразы 
уыдзæн, æнæмæнг къæйдуры бын хъæрза, уый сæр та дзы ни- 
цæмæн хъæуы — удæй къуырма ма у, æндæра дæм æндæр уды 
хъарæг хъуысдзæн æмæ хъардзæн, æмæ рыст, тыхст æмæ уырыд 
цы сты, уый кæй зоныс, уый адыл царды цин дæр зондзынæ 
дæхæдæг — зæрдæйы дзаг арфæй йæ зондзынæ, зæрдæйы дзаг, 
уæлæнгæйтты нæ, фæлæ. 
Нæу афтæ, нæ, зæгъгæ, чи зæгъа, ахæмтæ дæр уыдзæн, но- 
джы фыццæгтæй фылдæр. Уарзынтæ-йедтæ ницы сты, фыдгæ- 
нæгæн йæ хуыздæр хос æгъатыр æфхæрд, йæ фыдракæнды ак- 
каг. Уымæн æмæ æппæты фыццаг, æппæты разæй фыдгæнæгæн 
нæ, фæлæ йын йæ амæддагæн тæригъæд кæнын хъæуы æмæ 
афтæ дарддæр уыцы æмвæзадыл, зонды ауæдзыл дзурдзысты 
æдзæлгъæдæй, Хуыцауы комытæф кæмæ нæ хæццæ кæны æм- 
гæрон дæр, уыдон. Æмæ-иу ардæм куы ’рбахауиккой сæхæдæг, 
уыцы тугмондæгтæ-мастисджытæ ардæм, уæд сын сæ тъизыны, 
сæ лæгъстæйы зарджытæм кæстæртæ худгæбылæй байхъусиккой. 
Фæлæ бынтон афтæ дæр нæу, бынтон афтæ: æдзæлгъæд æмæ 
зонды ауæдз Хуыцауы комытæфыл нæ хицæн кæны. Бæзджын 
уазал къултæ æмæ цалдæр фæлтæры сындзтелтæй быруты ми- 
дæгæй чи фæцис æмæ сæрибармæ чи бæллыд, ард чи хордта, мæ 
уд ныффæрсыгътон йæ хæрæмттæй, мæ зонд адæмæн хæлар зонд 
сси, ныррæсуг, зæгъгæ, уыдонæй дыккаг хатт иу æмæ дыууæ 
батыдта йæ тутт сæрæй ахæстоны дуæрттæ? Æмæ уæдæ уыдон 
дзæгъæл рауадз-бауадзтæ, хатыртæ-тæригъæдтæ сты. 
Æрмæст та уыцы зондыл дæвдæгæй хæст чи у, уый дæр рæ- 
дигæ кæны. Æхсæндзарды алцæмæй дæр ис бастайæн, ба- 
фæллайæн, стыхсæн æмæ йыл дæ къух сисæн, уарзтæй фæстæ- 
мæ, хатыр æмæ тæригъæд кæнынæй фæстæмæ. Уымæн æмæ дæ 
карз зæрдæ, де ’гъатыр зæрдæ абон уа, райсом уа, уæддæр æнæ- 
мæнг фыдæй дæхиуыл цæудзæн. Дæхиуыл, зæгъгæ, уæд демæ 
иумæ ’хсæнадыл дæр æмæ алы хицæн адæймагыл дæр. 
Мæгъа, мæгъа, зæгъгæ, сæттынц ахстытæ сæхæдæг дæр сæ 
хъуыдыты зилахар, мамазила дыууæрдæмыл. Куыдзы кой скод- 
тай, уæд дæ къухмæ лæдзæг дæр райс æмæ исты зæрдæлхæнæн 
къæбæр-стæг дæр. Фæлæ уæддæр æмæ уæддæр, цыфæндыйæ 
дæр лæг æрмæст иунæг уарзтæй нæу фæсмойнаг. 
Æмæ ма бафæлварæнт адæм сæ цард уарзт æмæ æууæнкæй 
аразын, фидар закъои дæр, о, разы сты, йæхионтæ домæд æп- 
пæтæй дæр, стæй æмхуызон, цыма... 
Хорз уаид! Хорз! 
Фæлæ — адæм кæмдæр, æндæр дунейы, уыдон та, ахстытæ та 
12 

сæ айнæг къæйдурты бын ныннуд, ныцъцъист сты рыст уд æмæ 
зæрдæуынгæгæй мæнæ ам, æнуд, саукъул, сау зæхбын къамы- 
рæйы, горæты тæккæ астæу хъоргъы. 
Бон дзы афæдзы дæргъæн ныввæййы, цард та дзы йæ цыд-йæ 
тындзынæй ныллæууы æмæ цыма æндзыг бавæййы. 
Æмæ лæджы уды хъизæмары раз дунейы бæллæхтæ ницуал 
фæахадынц цæсты — цæрæг удтæй та хъауджыдæр нæй, дзып- 
къахæджы уд уа, æви къарол-паддзахы уд. 
Æмæ дзы бон æнæхъæн æнус хæссы, иу уысм дæр дзы æнæс- 
хъæрзгæйæ, æнæнымадæй нæ аивгъуыйы. Ды — мидæгæй, арф 
æмбæхстæй, цард та далæ æдде, цыма дын исчи ссис, æддагон, 
уыйау æдде дæ цæрæн-хæрæн дуджы, дæ цæрдуд бонты иувæр- 
сты суых-суыхæй тындзы, бырсы кæдæмдæр фидæнмæ. Ды хæ- 
лæг кæныс сæрибар адæммæ, дæ былыцъæрттæ хæрыс сæрибар- 
мæ, дæу ма бирæ тухийаг æмæ хъизæмайраг бонтæ æмæ азтæ 
хъæуы уырдæм, сæрибармæ, афтæмæй та... 
Афтæмæй та... 
Афтæмæй та афонмæ уым, сæрибар æддæйы, чидæр нал æн- 
къары, адæмæй та чидæр нал æнкъары, нал хаты, нал æмбуды 
сæрибары ад æмæ хæрздæф. Цыдæр ницæйаг маст æмæ та рыс- 
тæй баталынг лæгæн йæ зæрдæйы рухс быдыр, сæхгæдтой йæ 
улæфæнтæ, цард ын фæсудзинджын, фæмастæргом æмæ йын 
фæхъылмаæргом, нал æй аныхъуырдзæн æмæ... 
Æмæ та уыцы æнамонд кæмæндæр йæ мастисæн фæндагыл 
мыд ныччынди æмæ йæ, — мæгуыр, мæгуыр, мæгуыр æмæ 
’лгъыст! — мæнæ ныр, ацы тæккæ сахатыл ардæм, удыгæсты 
иигæнмæ хъæуы! 
Æдылы адæймаг! 
Мæнæ дын зонды хос куыд ницы у: нæдæр искæй бæрзæйди- 
хы цæвиттонтæ, нæдæр дæхи фындзыхъæлæй хуым кæнын. 
Уырытæ дæр ма, мæнæ зæрдæхæссæн даргъкъæдзил æмæ 
цыргьмукъу уырытæ, сæ рæдыдтытыл ахуыр кæнынц, зонды 
рухс дзы адæттынц суанг сæ цоты цотмæ дæр. Кæддæр йæ фы- 
дæл цы къæппæджы бахауд, цы маргæй фæхъæстæ хæрынæн 
адджыиæнхъæлæй, уыцы къæппæджы абоны лæппын уыры дæр 
нал бахаудзæн, уыцы маргæй, йæ адзалы хос куы уа, уæддæр 
иал фæхъæстæ уыдзæн, — цыбыр ныхасæй, уырыты мыггагыл 
иу рæдыд, гæнæн æмæ амалæй, дыккаг хатт нæ цæуы. 
Адæм та, кæмæн фыддæр — хъæбæрдæр, зæгъгæ, цыма еры- 
сы бацыдысты, уыйау адæм та милицæ-пъæлицæйы æгуыст нæ 
ныууадздзысты, ахæстæттæ — æдзæрæгæй. 
Фæлæ сæ уæддæр уарзыны хос йеддæмæ æндæр хос нæй, 
13 

адæмы ома. Уымæн æмæ дын, йарæбын, дæхи дæр исчи куы 
уарзид æмæ адæмæн æнæуынон, цæстысындз æмæ зæрдæйы- 
сынкъ куынæ уаис, уый дæ фæнды, уый... 
Уырысхан иннæрдæм æрзылд, дæлгоммæ æрхуыссыд, йæ баз 
йæ роцъойы бын бакодта æмæ йæ цæстытæ дуармæ сарæзта. 
Тагъд дыууæ азы сæххæст уыдзæн, ам куы ис, уæдæй нырмæ. 
Æмæ йæ зæрдæ ахæм къæрцхъус ссис, афтæ арæх базоны бирæ 
цыдæртæ развæлгъау, рагагъоммæ, æмæ йæхæдæг дæр, раст ма 
йæхæдæг дæр йæхицæй тæрсын-стъæлфын райдыдта, цыдæр 
куырысдзау-кæлæнгæнæг-дæсныйы тых мæм фæхæццæ, зæгъ- 
гæ. Иухатт дын йе ’мбæлттæй иуæн афтæ, исты дзырд, дам-ма 
ныффысс гæххæттыл сусæгæй, цымæ йæ æз нæ базонин. Иууыл- 
дæр бацымыдис сты. Уырысханæн йæ туг ауазал, æнахуыр куыд- 
дæр фæсалдхуыз сты йæ хъуыдытæ, йæ сæр фæкъуырма, фæ- 
дургонд цыма, — бауырныдта йæ, уыцы сусæгæй фыст дзырд 
кæй базондзæн, уый, фæлæ, цы дзырд у æмæ йæ куыдæй, цы 
хуызы, цæй фæрцы базондзæн, уый та нæ зыдта, не ’мбæрста. 
Ие ’мбал æрдæгсыгъд спичкæйы фындзæй, тамакоты къоппы 
æфцæгготæй иу гæбаз-гæххæтт ратыдта, æмæ ууыл цыдæр дзырд 
ныффыста, Уырысханмæ йæ чъылдым сыздахгæйæ. Ныккаст 
тарстхуызæй Уырысханы хъуыдыныгъуылд цæстытæм, уый дæр 
æм æнæцæстфæныкъулгæйæ каст æмæ йæхимæ хъуыста: ныр- 
тæккæ йæ сæры уыцы дзырд фегуырдзæн, æнæмæнг фегуыр- 
дзæн, иугæр дзы йе ’мбал дæр афтæ кæм тæрсы, уым. Æмæ — 
æрбамæсты, æрбамæсты йæм, уымæн æмæ æгæр иударон дзырд 
æрхъуыды кодта! Æндæр мацы æрбафтæд дæ зæрдыл! Афтæ 
йæм каст, æмæ цыфæнды дзырд куы æрбалæууыдаид йæ зæр- 
дыл, уæддæр ын æй цыма базыдтаид — ахæм хъару йын уыд 
лæваргонд уыцы сахат. Æмæ ныр уый та цы зын базонæн уыд: 
свобода... 
— Свобода? 
— О! Куыд æй базыдтай, куыд? — базы бынæй раскъæфта 
гæххæтт æмæ йæм æркаст, цыма, æцæг, уыцы дзырд кæй ныф- 
фыста, уый бæрæг кодта, уыйау. Стæй йæ иннæтæм дæр равды- 
ста. Ницы уыйбæрц уыд сæ дис, раст сæ цыма алчидæр алы бон 
дæр æндæр ницы куыста, уыйау. 
Фæлæ йæ зæрдæ фæсусæгджын,æцæг дæр фæпехуымпаргонд, 
рагон æмбæхст тыхтæ-миниуджытæ дзы сæхиуыл схæцыдысты, 
скуыстой. Æмæ йæ ныр дæр та банкъардта-базыдта, кæйдæр сæм 
кæй æрбакæнынц, уый. Цьтдæр æнæнхъæлæджы æрвдзæф мæ- 
гуыр лæг у, цардæфхæрд æмæ хъысмæтдомд. Йæ зæрдæйæн 
кæй фæхион уыдзæн æмæ йæм дзы æнæбары маст кæй кæсы, 
14 

уыцы хъуыды дæр ма йæм фегуырд — куыд, цы, цæмæн, зæгъгæ 
Ьыл асагъæс кæна, уый та йын нал бантыст. Уæдмæ згæхæрд 
æфсæн дуары дæгъæлгомы удласæн, удлæмарæн дæргъвæтин 
дыгъал-мыгъул ссыд — уал æмæ йæ уал азы гом кодтой, стæй 
æхгæдтой, æмæ йæ, ау, Хуыцауы гæрæхтæ, байсæрдæн нæ уыд, 
исты сæрдæн сойæ фæхъæстæгæнæн, цæмæй ма хъинц-хъинц 
кæна æмæ уыцы хъинц-хъинцæй адæмы удтæ аркъауæй ма ласа, 
ма ’лхъива... 
Уыд. 
Фæлæ йæ нæ сæрстой. Барæй. Фыдæнæн. Хъуыдыгондæй. 
Уадз æмæ хъыллист-хъинц кæна æмæ сын сæ амæддæгты удтæ 
гæркъайы хуынчъы ласа, сæ иннæ удхæртты уæлæмхасæн. 
Уымæн æмæ ам, ахæстоны, æхсар, лæджыхъæд, уæздануаг, 
æфсарм, фарн, ном, хæдзарвæндаг — лæджы лæггæнæг æгъдæут- 
тæ — нымады не сты, стæй уый дæр нæ, фæлæ ма æнауæрдонæй 
ссæндинаг æмæ цъистгæнинаг сты. Уымæн æмæ ам — АМ! — 
хъæуы æууылд, æууæрст, нæрвæй æууæрст адæймагхуыз дыкъа- 
хыг, дыхъусыг, дыкъухыг иу зонд — иу садзгæзонд коммæгæс 
цæрæгойтæ. Науæд уый куыд уыдзæн, уый æмæ дын мæнæ ахæ- 
стон, æмæ дзы фæрнджын, æхсарджын адæм бадынц. Ау? Ахæ- 
стоны искуыдæр ма лæджыхъæдджын адæм фæбады?! 
Æмæ уæдæ ам — АМ! — дæхицæн адæймаджы, лæджы фыр- 
ты кадмæ ма кæс æнхъæлмæ, ма йæ агур, ма йæ фæлгъау æмæ 
дом, ма йæ кур. Æмæ уæдæ дуары æвдузæнтæ дæр бирæ азты 
дæргъы уымæ гæсгæ нæ сæрстой, æмæ уыдон дæр хъаст, хъыл- 
лист, хъинц кодтой, уынгæджыхауд удтæн сæ удтæ ластой иу 
фæлтæрæй иннæмæ. Уымæн æмæ иу фæлтæрæй иннæмæ нæдæр 
æддейы цæрджытæ, нæдæр мидæгæйы адæм хуыздæр кодтой, 
кæд фыддæрæй фыддæрмæ нæ цыдысты, уæд. 
Ноджы уыцы хъинц-хъыллист ахæстоны кусджытæн сæхи нæ 
хъыгдардта, сæхимæ нæ хъардта, уымæн æмæ сæм афтæ дзырд- 
та сæ ардыд, сæ ахуыр зæрдæ, цыма уыцы æнахъинон мыртæ 
ахст адæмы ныхмæ арæзт сты, уыдоны тухийæ марыны ахъаззаг 
мадзал сты æмæ сæ истæмæ дарæн нæй — дæ куыст ахæм у. Дæ 
КУЫСТ... 
Æмæ та ныр дæр ахстытæн сæ удæй сæ хуылфы ницуал аз- 
зад, фæлæ уæддæр æмхуызон цымыдисæй сæ дывæруæладзыг 
сынтæджыты рабадтысты. Цы уа, цымæ, цы ног хабар, цы цау 
базондзысты, цы фехъусдзысты, кæнæ та кæй фендзысты?.. 
Алкæмæй дæр сæ уадидæгæн йæхи удхар æрбайрох, йæхи 
удхор мидсагъæстæ, алкæй зонд дæр сæ цыма фæривад, февдæ- 
лон йæхи хъуыдыты раууил-баууилæй. Уыцы цыбыр сахат цыма 
15 

сæ утæхсæны къæйдуры бынæй раирвæзтысты æмæ цыма удпа- 
рахат сæрибарæй сулæфыдысты. 
Уырысхан схуыфæгау кодта — æнæбайрайгæ дæгъæлы ды- 
гъал-мыгъул йæ зæрдæ æмæ хурхы ’хсæн нынныхст, хъыдзы 
йæ кодта, æмæ йæ уый дæр йæ хуыфынæй слæгъз кæныныл 
архайдта. 
О, кæйдæр æрбакæндзысты. Æмæ уыцы кæмæндæрæн сæнт- 
дзæф æмæ тарстхуыз цæстытæ уыдзæн — йæхицæй йæ нæ зоны, 
йæхицæй! Дæ рыстау дзы ома рыст нæма уыд, дæу рæстдзина- 
дау дзы рæстдзинад нæма уыд, æмæ уый алкæмæ дæр зæрдæйы 
арфæй куы бахъарид, уымæ бæллыс, уымæ кувыс, æмæ дæ цæ- 
стыты æнгас дæр лæгъстæйаг æнгас уымæн æвдисы. Ома, дам, 
фыдгæнджытæ кæй стут, фæлтæрдджын æмæ æвзыгъд фыдгæн- 
джытæ, уый зонын, фæлæ ма, дам, уæддæр уыцы иу рæстæг 
адæймæгтæ дæр ут, фæлмæнзæрдæтæ, æмбаргæтæ æмæ... æмæ... 
Фæлæ — нæ! 
Алчидæр йæ удæн æнцæйттæ йемæ æрбахæссæд, йæхи ми- 
дæг. Кæд искæуыл дæ цæссыг, дæ мидхъарæг æууæндыс, уæд 
ног чындзау — дæ базæн, дæ тигъджын хъæбæр хъæмпын ба- 
зæн. Æрмæст та уæддæр æмæ уæддæр, уæддæр æмæ уæддæр 
адæймаг адæймаг у, фæсмойнаг йæ рæдыдтытæй. Æмæ-иу цы 
зæрдиагæй, цы зæрдæбынæй, цы удæргомæй дзырдта алцыдæр 
слестгæнæгæн дæр æмæ йæ ахст æмбæлттæн дæр! Уырныдта 
йæ, уырныдта, йæ фæсмойнаг хорз зæрдæйæ, æмæ цас æргом- 
дæр уа, уыйас йæ рыст дæр, йæ дудгæтæ дæр иннæтæм тынгдæр 
бахъардзысты, уыйас слестгæнæг дæр йæхи уый уавæры, УЫЙ — 
Уырысханы уавæры, æнцондæрæй сæвæрдзæн, æнцондæрæй ба- 
цæудзæн уый цармы. Æмæ зæгъдзæн йæхицæн, слестгæнæг 
дæр ома зæгъдзæн йæхицæн, зæгъгæ, æмæ уый дæр Уырысханы 
бынаты, уый уавæр-раны куы бахаудтаид, уæд афтæ бакодтаид, 
АФТÆ, уымæн æмæ уымæн дæр уыцы æууæлты йæ ирон туг 
АФТÆ, УЫЦЫ ХУЫЗЫ схъазыдаид, сабухтаид, рафыхтаид 
æмæ йын бакуырм кодтаид йæ зонд. Æмæ-иу рафæлдæхта йæ 
зæрдæйы рæбинаг къуымтæ, райхæлдта-иу æрфæрстыты заман 
йе ’нкъарæнты æлхынцъытæ æмæ суйтæ, йæ уды фæливæнтæ 
æмæ-иу ын фæйлауæнтæ бæстон, бæлвырд, лыстæг биноныгæй 
дзырдта, дзырдта æмæ дзырдта, мæнæ сæ йæ ахсджиагдæрæн, 
зæрдæйæ зæрдæмæ, йæ рыст тынгдæр кæмæ бахъардтаид, уымæн 
куыд лæмбынæгæй дзырдтаид, афтæ. Сафтид-иу, сæнад-иу йæ- 
хицæн, фелгъаг-иу раст йæхицæн дæр, фелгъаг, мæнæ цы лæ- 
мæгъ æмæ цы æдылы дæн, зæгъгæ: исчи дæр ма слестгæнæгæй 
йæ рыстыл бахъынцъымгæнæг, йæ судзаг рисыл фуфугæиæг 
16 

агуры... Фæлæ та-иу иннæ æрфарстмæ нал хъæцыд æрхъæцмæ, 
схъуырмæ-иу, уæдæ, мыййаг, кæд фаг æргомзæрдæ нæ уыд, фаг 
не ’ууæндыд слестгæнæгыл æмæ йæ фаг нæ уырныдта, уый йæм 
сыгъдæг зæрдæ кæй дары, йæ зæрдæмæ йын хæстæг кæй исы йæ 
уавæр. Æмæ та йæм куы фæзына æрфæрсынмæ, уæд ын ноджы 
иывджындæрæй, цæстылуайгæдæрæй, зæрдæмæхъаргæдæрæй 
радзурдзæн æппæтдæр — тынг кæй æууæнды слестгæнæгыл, уый 
хъуыддагæй равдисдзæн. 
Фæлæ ... 
Фæлæ дын уалынджы боныфæстагмæ слестгæнæджы цæсты- 
ты малы-арфы зæрдæцъæхы æууæлтæ куы бафиппаид: ныр, дам, 
ды кæмæн сæнттæ цæгъдыс, кæмæн, кæй зæрдæ фæцагайыныл 
хъарыс-лæмарыс дæхи, хæххон дзиглошкæ, кæй зæрдæ — æз дæу 
хуызæн фæсмойнагæй хъарæггæнджыты цастæ федтон, цастæ... 
Æмæ уæд уый дæр йæ зæрдæ бацауæзта, сæхгæдта йæ æмыр 
æхгæдæй. Æмæ йын хъыг уыд, зианæрцыдау æм фæкаст йæ ног 
мидуавæр: ома, æргомæй куы дзырдта, уæд ма йæ уырныдта, йæ 
зæрдæйы рыст æндæр искæмæ дæр кæй бахъардзæн, уый; уæд 
ма аргъ кодта адæмæн, нымады ма йæм уыдысты, æмæ уый дæр 
цин кодта, уыдонæй кæй у, адæмæй кæй у, кæй сæ ницæмæй 
хъауджыдæр кæны, ууыл. Фæлæ йæ зæрдæйыл гуыдыр куы 
сæвæрдта, куы бампылд-батымбылтæ æмæ ма ноджыдæр куы 
фæсудзинджын уызынау, уæд æм уыцы мидуавæр, йæхи мидуа- 
вæр, æууæнкагæй сайд кæуыл æрцыд, ахæм лæджы мидахастау 
фæкаст — æууæндаг æмæ хорз лæг, сыгъдæг æмæ æнæхин лæг 
амард йæ мидæг. Æмæ йæм уый æвгъауаг каст мæлæтæн, æгæр 
раджы ма йын уыд. 
Афтæ алы адæймаг дæр, цы хуыздæр удыскæндтæй-лæгтæй- 
адæймæгтæй конд у йæ равзæрдæй, уыдоны æнафоны иугай- 
дыгай æдзардæй æфснайы, бахсæды йæхи, бахусзæрдæ, фæхъæ- 
бæр-дæвдæгзæрдæ вæййы, цъар сæвæры, бæзджын цъар. Æмæ 
нал фæбæззы хуыздæр кæнынæн, йæхицæй хуыздæр цот уадзы- 
нæн, адæймаджы хъæстæ хуыздæрмæ ивынæн... 
Де скæнæг макуыал мацы скæна, кæд цы дуар дæ — кæдæй- 
уæдæй байгом, байтыгъд æй уыд. Æмæ дзы мидæмæ æрбахызт 
дыууæ цыргъуæраг къахы. Сæ уæлæ худæджы стыр дзабыртæ, 
бæгьнæг къахыл даргæтæ, хуымæтæг босоножкæтæ. Цъындатæ, 
кæй зæгъын æй хъæуы, æнæхсад. Дыууæ къахы, зæгъгæ, уæд 
сæ хицау йæхæдæг сау гобан æмæ æндæр хуыссæнгæрзты тым- 
былтæгонд æргъомы фæстæйæ нæ зынд. 
Надзиратель-цæстдарæг дуар уыциу цæлхъæй æрбатъæпп 
ласта, æмæ та дæгъæлы хъуырдухæн ссыд. Стыр дзабырджын 
2 Гусалты Барис 
17 

къæхтæ ма сагъдæй алæууыдысты, стæй фæцудæгау кодтой æмæ 
размæ иу санчъех рафæрæзтой. Схудын афон дæр уыд, фæлæ 
ма суанг Сергей дæр фегомыг, ныхъхъус. Уалынджы дын æрба- 
цæуæг йæ тыхтон, кæм æрлæууыд, уым йæ къæхты бынмæ хуы- 
лыдз бетон астæрдмæ куы æрæппарид, æмæ уæд йæхæдæг дæр 
разынд. Фыццаг бакастæй дæр ницы уыйбæрц зын базонинаг 
уыд: цардæфхæрд, хъысмæтдомд, дымгæхост æмæ хурарыд лæг. 
Ацæргæ. Дзæбæх карджын. 
Цы ма ракодта фыдæй, цы æмæ кæмæн, йæ уырдыгмæйы 
фæндагыл?.. 
Бетон астæрд та хуылыдз уымæн уыд, æмæ-иу фырæнудæй 
сулæфын куынæуал фæрæзтой, уæд-иу бетонбыныл дон апæлхъ 
ластой, акалдтой — куыд хус кæна, куыд сур, афтæ сатæг дæт- 
дзæн, кæнæ та сæм ахæм зæрдæйы уаг гуырдзæн, цыма æцæг 
фенцондæр улæфынæн, æмæ сын æнцондæр уыдзæн — аутотре- 
нинг, дам, гомдзæстæй дæр дæ зæрдæ фынтæй буц æмæ хъал 
кæн... 
Æрæппæрста, о, йæ хуыссæнгæрзты тыхтон астæрдмæ, гобан 
куыд тымбылтæ уыд, афтæмæй хæдмæлау баззад, тæнтæхауд 
тæнæг уыд, æнæхъару. 
Лæг йæ цæстæнгас се ’ппæтыл дæр хафгæ ахаста, алкæуыл 
дæр сæ иухуызон фæстиат кодта. 
Стæй сæнтдзæфау фæгуыбыр æмæ йæ тыхтон фелвæста, æмæ 
та дзы айдагъ лыстæгуæраг къæхтæ баззад. Сау гобан хуылыдз 
астæрдыл цæстгай-цæстгай фæсаудæр. Тыхтон фенкъуыст, къуы- 
лых дыууæ санчъехы бакодта мидæгдæр, æмæ... гобан стъолыл 
æрфæтъæн! 
Ай дæ хицау! 
Уый цы кусыс, де ’нæхсад гæрстæ хæрæн фынгыл кæдæм 
калыс, зæгъгæ йыл йæхи сцæгъдынмæ куыд хъавыд — иннæты 
цæстмæ уымæй дæр, — Хæйрæджыты Бардуаг, кæнæ та сæри- 
бар царды Рачик Акъопянц, — афтæ лæг йæхæдæг йæ рæдыд 
фембæрста æмæ сæм фæлæбурдта, æрбахъæбыс та сæ кодта æмæ 
сыл хæцы, æнцад лæууы, сагъдауæй. 
Схудын афон та у, фæлæ — нæй, ничи йыл худы. Лæгыл нæ 
ауæрдынц, фæлæ сæхи улæфæнтæ нæма фегом сты хъизæмар 
æмæ æрхæндæгæй, стæй, кæд худгæ, уæд худæгау, зæрдæйы 
саутæ исæг хъæлдзæг худтæй. 
Ай цыдæр цардæууылд, æвдæрзт æмæ æууæрст, иннæмæй та 
æнæтæригъæд лæг цыма у æцæгæй дæр, хорз уд-зæрдæйы хи- 
цау, фæлæ уæддæр цыма барæй афтæ сонт цъиусæр æмæ рох- 
стæй æвдисы йæхи, рагацау нывгонд æмæ йæхицæн ныстуангон- 
18 

дæй, зæгьгæ йæм фехсайдта Уырысханы зæрдæ. Æмæ уæд фæ- 
стæмæ йæхи уæлгоммæ хуыссæны æруагъта, афтæмæй йæ хъахъ- 
хъæны — цыфæнды æмæ куыдфæнды фæуæд, фæлæ зæрдæйæн 
кæмдæр æхсызгон уыд зæронд лæджы фæзынд. Зæронд лæгтæ 
æргом ныфсы хос басгуыхынц бар-æнæбары дæр иннæ ахст адæ- 
мæн, кæд уæлдай тæригъæддаг вæййынц, уæддæр: уыдоны уын- 
дæй, уыдоны цур, æрмæст сæ ахастæй дæр ахст лæджы зæрдæ 
йæхи фæразон æмæ быхсон фидар кæны, йæ ныфсы быцæутæм 
ног аразæнтæ бафтауы. Ома афтæ фæзæгьы лæг йæхицæн, мæнæ 
ацы зæроид афтæ дзæбæхæй, уд-хъахъхъæдæй кæм ахызт цар- 
ды къардиуджын æфцгуытыл, сæрсæфæны былгæрæтты нарæг 
фæндæгтыл, уым мæнæн дæр кæд ницы уаид, сæрæгас æмæ уд- 
дзæбæхæй аирвæзин. О: Хуыцауы аудгæ фæндонæй. Йæ фæр- 
цы... Бæмбæг фæндæгтæ кæй нæ уыдысты йæ цардвæндæгтæ, 
йæ хæтæнтæ-цæуæнтæ ацы ’нахуыр лæгæн, уый та уартæ йæ 
бакастыл дæр армы фыстау бæлвырд-бæрæгæй зыны æмæ нæ 
уыд, нæ, Хуыцауæн æнад адæймаг. Нырма уал... 
Зæронд та йæ мидбынаты къуылых цоппай скодта, йе ’нæ- 
райы тыхтон йæ риуæй йæ гуыбынмæ æруагъта æмæ йыл æрæп- 
парынæввонг хæцы, стæй цыма фæсмойнаг фæцис йæ уæдæй 
иырмæйы митæй, ай цы дызæрдыджытæ-йедтæ кæнын, цы ныс- 
суйтæ-йедтæ дæн, зæгъгæ, уыйау фæирддзæсгом. Зыланггæнгæ 
хъæрæй, парахат зæрдæхъæлдзæгæй загъта, цы зæгъа, уымæн 
йæ фæстиуджытыл нæ хъуыдыгæнгæйæ, æнæ стъæлфгæйæ: 
— Ныр уын ас-салам-малейкум! — Стæй ма бафтыдта йæ ны- 
хасмæ, сæ æгасцуайы дзуапмæ дæр сын нæ банхъæлмæ каст, 
афтæмæй: — Æз дæн цæцæйнаг! Кæй нæ фæнды, уый дæр æй 
зонæд.Й-йæх! А-гъа!... Аллах, ма ратт бæллæх! О, цæцæйнаг. 
Чи мæ жалывæтт æмæ лубитт кæна, уый тынг хорз кæидзæн. 
Гъæй-хуыцауыстæн, лубитт хъуаг тынг дæн, тынг! Фæлæ мæ 
йæ уæнгæл чи уына, уый та ноджы растдæр уыдзæн. А-гъа! 
Уымæн æмæ уæд мæхимæ фендзынæн, мæ цæст мидæгырдæм 
кæсын-уынын райдайдзæн, цæмæн афтæ у, зæгъгæ. Ис? Ис! 
Стæй куыд зæгъы фендджын цæцæн-фыдæл? Афтæ зæгъы: 
«Зондджынæн æнæхъæн дун-дуне дæр у йæ фыдыбæстæ!» Стæй 
афтæ дæр: «Хуыснæджы хæдзар фæкъахтæуыд, æмæ Хуыцау 
ныххудтис». А-гъа... 
— Цæцæйнаг?! — Рачик афтæ тынг ныддис кодта, раст цыма 
йæ фыдæлты фыдæлы мæрдтæй рацæугæ федта. Стæй нал фæ- 
лæууыд æмæ алкæй былалгъыл дæр бадæг рæнхъытæ сфæзмыд- 
та. — Злой чечен ползет на берег, точит свой киижал... 
— Мæнæн мæ хъама кæддæриддæр цыргъ æмæ дауд у, нæ йæ 
19 

хъæуы цæгьдын! — йæ цæст сынтæджытыл хæсгæ, загъта зæ- 
ронд. 
Сынтæджытæ-нарæтыл ма иу уæгъд бынат уыд, æмæ уый дæр 
уæллаг хуыссæнуат — зын ын уыдзæн, ай-гъайдæр, схиз-æрхиз, 
сгæпп-æргæпп кæнын. Æмæ йын кæд иннæтæй, Рачик кæнæ 
Мæхæмæт исчи, йæ бынат куы нæ радта, уæд ын уый, Уырыс- 
хан йæхæдæг, ратдзæн йæ бынат. Ныр та уал банхъæлмæ кæса, 
дарддæр цы уыдзæн, уымæ. 
Зæронд йæ уаргъ афтид хуыссæнуатмæ тыхтæй-амæлттæй 
батылдта-бакалдта, хорз не ’ххæссыд уæлæмæ, æмæ уымæн 
фыдæбæттæ кодта. 
Уыцы сынтæгыл бынæй хуыссыд Мæхæмæт, мæхъхъæлон 
лæппулæг, фæтæнуæхск, стырсæрджын, тæнæгбыл стырдзых- 
джын, стыркъухджын æмæ тæссæрттæ-мæссæрттæ конд. Йæ уæлæ 
куырæт хæдон, уæрæх къуыллаудзыпп хæлаф-галифе, сæрак 
цырыхъытæ. Афтæ, æд къахыдарæс, уæлгоммæ фæлдæхтæй хуыс- 
сыд, æцæг йæ къæхтæ сынтæгæй иуварс дардта, ауыгъдæй. 
Мæхæмæт фестад, йæ дынджыр уæззау къухтæ зæронды 
мæллæг къуызырджын уæхсчытыл æрæвæрдта, комкоммæ йæм 
циндзæстæй ныккаст: 
— Ды нохчи вуй дæ? Æз дæр цæц... мæхъхъæлон дæн... 
Кæрæдзийæн фæлдахгæ дыууæрдæм ахъæбыстæ кодтой, сæ 
рустæ дæр кæрæдзиуыл куы иу æхсæрварсæй, куы иннæмæй 
бандзæвыдысты, стæй уæд къухисынæй салам радтой. Уый фæ- 
стæ зæронд лæг къуылых-къуылых, фæчепп-фæчепгæнгæ иу 
сынтæгæй иннæмæ цыд æмæ æппæты къухтæ дæр иста. Уыдо- 
ныл дæр цыма хур скаст, ныгуылæнырдыгæй хур, дыдзы хур- 
зæрин, уыйау фæцардхуыз сты, фæадæймагхуыз — ахст мæргъ- 
ты астæу ног маргь, æндæр базырпырх маргъ æрбадт, æмæ йыл 
бации кодтой, ома сæ уæнгтыл схæцыдысты, бацагътой сæ пъæз- 
зыахст базыртæ. 
Цалынмæ цæцæйнаг къухи-къух зылд, уæдмæ Мæхæмæт йæ 
хуыссæнтæ дывæр фæлдæхт æрбакодта, систа сæ уæлæмæ, йæхи 
бынаты та зæрондæн бауат кодта. 
— Ацы шконкæйыл, ома хуыссæныл, хуысдзынæ, нæ фыды 
хай. Мæлæты тæбæкк у дæ гобан, дæ зæронд фæрсчыты хъæ- 
бæртæ йыл схаудзысты. Фæлæ Хуыцауæн, хуыцауыстæн, зын 
ницы у, нæй йæ фæндонæн цæлхдур: тагъд уалæ Мясорубы 
Дæллагхъæумæ арвитдзысты, йæ фæздæг-смаг куыднæуал цæуа, 
афтæ. Æмæ йын уæд мах йæ гобаны фæлмæнтæ дæууонмæ рав- 
гæндзыстæм — бынтæ, дам, кæмæн нæ баззайы, уый хъæздыг 
нæ кæны, ууыл хъуын нæ хæцы. 
20 

— Бамыр у, мæхъхъæлон! Де ’взагыл сыкъа æрзайæд! — Мæсты 
не сси, афтæмæй уæлейæ бынмæ æрдзырдта, Мясоруб кæй схуыд- 
та Мæхæмæт, уыцы уырыссаг лæг, Николай. Йæ кармæ гæсгæ 
хæстæг лæууыд цæцæйнагмæ. Туаг, тынг туаг, тынг цъæх цæс- 
тытæ йын, уынгæг цæстытæ, налат æмæ æгъатыр, мæнæ, лæгыл 
æрмæст бакастæй дæр ихæнриз æфтауынц, лæджы иннæрдæм 
хизынц, зæгъгæ, кæмæй бакæнынц, раст ахæм уазал, хус, сæ 
судзинджынæй рæхойæг цæстытæ. Фæлæ уыимæ — зондджын 
цæстæнгас, фендджын, цардвæлтæрд, хъысмæтдомд лæджы 
æнæтъæбæртт цæстытæ, æппæтæмбарæг, æмбæхст худæндзаст. 
Лæгмар кæй у, хъæбæр дурзæрдæйæ æмæ æбуалгъ хуызы лæг 
амарæг, уый куынæ зонай, уæддæр дæ йæ уазал цæстæнгас фæ- 
иыхсдзæн. Стæй кæд цыфæнды фенæг лæг у, зондджын, уæд- 
дæр, æвæццæгæн æмæ, никæй бафæнддзæн уымæй йæхицæн 
æнувыд, æууæнкджын æмбал скæнын, йæ фендмæ кæмæн тыр- 
на æмæ бæлла, йæ риссæгтæ æмæ цинæгтæ æхсызгонæй кæуыл 
баууæнда лæг, ахæм. Фæлæ, чи зоны æмæ, кæд рæдийын, фыц- 
цаг бакасты фæндагыл æй уæй кæнын, зæгъгæ дæр ахъуыды 
кæндзынæ, йæ ныхасмæ йын куы байхъусай, йæ зæрдиаг хъæл- 
дзæг худтыл ын куы бадис кæнай, уæд. Ноджы ма лæджыхъæ- 
дæй дæр æнæхай нæ уыд — фехсыны тæрхон ын кæй хæсдзыс- 
ты, уый рагацау æгæр хорз дæр ма зыдта, фæлæ дзæгъæл нæты- 
ны оффытæ-оххытæ, уæууатæ-фæсмæттæ нæ кодта, йæхиуыл 
хæцын-уромын, йæхи лæгау дарын зыдта, фæрæзта, быхста, 
кæнæ та арæхст йæ зын æмбæхсынмæ. Уæвгæ та йын уый дæр 
сусæг нæ уыд, æмæ йын фехсыны тæрхон куы скæной, уæддæр 
æй, ай-гъайдæр, æхсгæ нæ фæкæндзысты, мæнæ, дам, приговор 
приведен в исполнение, зæгъгæ. Ахст адæм та цынæ зонынц! 
Æмæ иу лæджы марды номыл, æфсæддон лæджы ма амар, на- 
уæд исты къозыры, æндæр иу лæджы тыххæй лæгмарæн йæхи 
маргæ нæ кæнынц, фынддæс азæй йын баивынц йæ мæлæты 
тæрхон — æмæ уый зыдта Николай дæр. 
Йæ хъизæмайрагдæр хъизæмар дзы уæддæр æмæ уæддæр 
мæлæтдзæгты-смертникты къамырæйы бадын вæййы, æмæ дæ 
хъысмæт цæуыл ахицæн-алыг уыдзæн, æцæг дын хатыргонд 
æрцæудзæн, æви дын дæ мæлæты тæрхон æнæ ивдæй ныууадз- 
дзысты — уымæ æнхъæлмæ кæсын. Æрыгон лæппутæ уым бад- 
гæйæ дыууæ мæймæ халасдзагъд афæлдæхынц, сæ удæй цас 
ахауы, сæ туг цас баихсийы æмæ базæронд вæййы, уый та сæхи 
æмæ Хуыцауæй дарддæр ничи зоны. 
О, æмæ фынддæс азы дæр фынддæс боны не сты, ноджы ма 
дæ цардвæндагыл куы фæуырдыг кæнай, уæд. Фæлæ ма кæд дæ 
21 

кар амона дæ фидæны амондæн кувын, исты бонтæ ма дыи уа 
разæй фæстауæрцæй, уæд ма дæхицæн зæрдæтæ авæрдзынæ 
сомбоны цард ногæй саразынæй. Науæд кæд дæхиуыл дæ къух 
ауыгътай æмæ дæхицæн нал æвæрыс царды ныфсытæ, уæд 
уырдыгхъæдæй æнæныгæд мард дæ, æндæр ницы. 
Николайæн уыцы кары дæр йæ ныфс нæ саст. Æрмæст уæд- 
дæр йæ иннæ диссаг та уый уыд, æмæ йæ хорз лæджыхъæд- 
джын миниуджытæй дæр ныфсы цин никæмæн хаста, хорз зæр- 
дæйы уаг-равг никæмæ гуырын кодта. Йæ хорз дæр хорзы ад нæ 
лæвæрдта, уымæн æмæ йæ зæрдæ дурхъæбæр уыд, рыст циу, 
иннæйы рыст, æндæры рыст, уый цыма не ’мбæрста, йæ зæрдæ- 
мæ йæ хæстæг цыма нæ иста — цыма йæм искæмæн тæригъæд 
кæнын уæлдай ми, дзæгъæл ми каст, æнæпайда æнкъарæн. Фæлæ 
кæд цыфæнды сырдæнгæс уыд, сырддзаст, уæддæр уый хъыс- 
мæт дæр хъуамæ Хуыцау алыг кæна, йæ цард ын йæ цард сфæл- 
дисæг байса — мачи йыл бахудæд, мачи йын бабæллæд йæ мæ- 
лæтмæ мастисæн адджынæй. Уымæн æмæ, райсом кæуыл цы 
бæллæхы уæз æрæвæрдзæн Дунескæнæг, уый ничи зоны. 
Иу амондджын амонд зоны Уырысхан æрмæстдæр: æфсарм- 
æргом адæм. Йæ удхæссæг сты искæй дæлдзинæггæнджытæ, 
лæджы ном, адæймаджы ном ссæндджытæ. Æмæ уымæ гæсгæ, 
кæд ын Николай риуыгънæг нæ уыд, уæддæр æй Мясоруб дæр 
никуы схуыдта, схуыстæй дæр æм никуы дзырдта. Фæлæ ма æцæг 
уый дæр зыдта йæхимидæг, æмæ йæм зондталынг кæныны фаг 
куы ’рбамæсты уаид, уæд æй амарид, æмæ æнад уыд йæхицæн, 
худт йæхиуыл, йæ зондджын хъуыдытыл, иугæр ма афтæ — 
АФТÆ кæм смæсты уаид, йæ зонд та ныр дæр ма АФТÆ кæм 
баталынг уаид, лæг амарыны онг, уым. 
Николаймæ скаст — æнцад хуыссы, раст цыма фæскуыст йæ 
фæллад уадзы, уыйау. Дунейы мидæг цыфæнды дæр цæуæд, 
дуне æнæхъæнæй дæр йæ сæфты къахыл ныллæууæд — уый дзы 
ницы æндавы, уымæ дзы бар ницы дары. Нæдæр æм адæмы 
уарзт хъары, нæдæр сæ маст — фæливæг кæй сты, уый фидарæй 
зоны æмæ дуарæхгæдæй лæууы йæ нывгонд сахатмæ. Кæд ра- 
лæууа уыцы сахат, уæд та æхсидгæ цардæй цæрдзæн, кæд нæ, 
уæддæр хъæстаг нæ уыдзæн... 
Уырысхан Николаймæ куыд скаст, афтæ йæм йæ цæстæигас 
аздæхта цæцæйнаг дæр, ома Мæхæмæт афтæ куы загъта, тагъд 
æй йæ фыдæлтимæ фембæлдмæ хъоргъы ауадздзысты, фехс- 
дзысты йæ, зæгъгæ, уæд æм цымыдисхуызæй аздæхт, стæ-ма, 
мæлæт йæ тæккæ ныхыл фыст кæмæн у, уый цавæр у... Æрмæст 
дзургæ ницуал скодта, тыннывæндæгау къуылых-къуылых сдыу- 
22 

уæрдæм иу къуымæй иннæмæ. Æмæ йыл уæд сæ цæст æрæвæр- 
дтой, бæстон æркæстытæ-æрбæрстытæ йæ кодтой æвдæлонæй. 
Куы сæм æй æрбаппæрстой, уымæй чысыл раздæр аходæн скод- 
той, сæхи æруагътой æмæ æххæст нæма ’рчъицыдтой дысоны 
фыдфынтæй, фыдхуыст фынæйæ, нæма базмæлыдысты, зивæг 
ма кодтой алцæмæ дæр. Стæй йыл ауæрдгæ дæр кодтой Алийыл, 
ауæрдгæ, фæстæдæрмæ йæ цыма æргъæвтой, уыйау — уæддæр 
та сын ногдзинад у, сæ иугæндзон сахæттæм сын исты ивддзи- 
нæдтæ æрбахæсдзæн, æмæ йыл цас дæргъвæтиндæрæй сæхи 
ирхæфсой, уыйас сын пайдадæр æмæ хуыздæр уыдзæн. 
Гуырдзæй рахæсгæ къуылых кæй нæу, уый бæрæг у, цыдæр 
фыдбылызæрцыды фæстиуæг ын уыдзæн. Фæлæ ма дзы ахæм 
худæджы дзабыртæ уа, ахæм — сæ зæвæттæ раст иу дисны даргь- 
дæр уыдысты йæ къæхтæй, дзæхст-дзæхст кодтой цæугæ-цæуын. 
Цыдæриддæр у, уæддæр æм кæмæйдæр æрхаудысты. Кæнæ та 
йын исты талф-тулфæй фæивддзаг сты. Сæ диссаг базонын дæр 
исты рæстæгмарæн хабарæн сбæздзæн, фæлæ уал уый ахæм ахс- 
джиаг нæу. Йæ кæрдæгцъæх вельвет хæлаф дæр сæ сусæг-æр- 
гом дисы æфтыдта. Уæраджысæртыл зынгæ фæлæбырдтытæ, 
æвæццæгæн æмæ йын сау хъуымацы гæппæлтæй æмпъызт уыды- 
сты. Æмпъызты сынк — ставд, зылын-мылын ставд сынк. Афтæ 
æнарæхст цыфæнды хуыскъарм, гуылмыз сылгоймаг дæр нæ 
бахуыйдзæн, гъа, расыг ма уæд, æндæр. Зæрондæн йæхи æрмдзæф 
>/а, уый дæр дыууæйыл у — исты æнахъомы архайд ма уæд... 
Йæ дæрдджын вельвет къурткæйы хуыз та бæрæг дæр нал у 
раст йæ дæлæрмтты дæр, ахæм хурсыгъд бацис. Йæ рахиз фарс 
скъуыд, хуыдыхæлд — æндæхтæ бамбыдаиккой, æви тыхыскъуыд 
уа исты хылы заман. Уæвгæ та йын уымæй тæрс, хыл æмæ суанг 
тугныккалдæй дæр, иугæр æхсæзæм къамырæмæ кæм æрбахауд, 
уым. Лæгмартæм... Тугæй æнæтæригъæд нæу, ай-гъайдæр, ацы 
зæронд бирæгъ къуылых фысы цармы... 
Цыфæндыйæ дæр уал иу æнæгуырысхо хатдзаг скодтой æр- 
мæст йæ бакаст æмæ фадыварцмæ гæсгæ: хорз, хæдзары дары- 
ны аккаг бинойнаджы ахасты нæй ацы мæгуыр лæг, кæд искæй 
къухты ис, уæддæр исты сидзæр сабийы, сидзæр саби чызджы 
ома. Фæлæ йæ уавæр æцæгдзинадæй та куыд уыдзæн, Хуыцау йæ 
иунæг зонæг. 
Æмæ йæ нæ тагъд, нæ цырын кæнынц йæ хабæрттæ уæрæх 
дæрдтыл æмæ бæстонæй дзурынмæ. Ахæстоны рæстæг йæхæ- 
дæг куыд къодахкъах у, куыдзæхсыд — йæ иу къах цалынмæ 
айсы, уæдмæ, дам ын иннæ куыдз бахсыны, æмæ ахæстоны рæ- 
стæг йæхæдæг куыд зивæггæнаг мæрдтæмдзæуæг у, раст сæ ныхас 
23 

дæр афтæ фæсæдз-фæсæдз, фæныхс-фæныхсгæнгæ нывæст 
цæуы, фæскъауджын къуымбил æхсæдæгау. Æмæ уал зæрон- 
дæн йæ уæлæдарæсы æууæлтæ лæмбынæг æвзæрстой. Скъуыд 
кæй уыд йæ къурткæ йæ хуыдыхæлдыл, уый дæр — о, фæлæ ма 
йын уымæй уæлдай гыццыл, къуындæг дæр уыд — йæ къуызыр- 
тæ, дымст æмæ здыхтытæ тугдадзинджын къухтæ къурткæйы 
дыстæй цонджы хъултæй дзæвгар уæлдæрты разындысты. Уыцы 
къухтæ дæр сæхимæ сæрмагондæй кæсын домдтой, цæст сыл 
цæмæй афæстиат уа, уый. Æмæ уыдысты уый аккаг дæр, уыды- 
сты: сæхи бакаст сын уыд йæ къухтæн, хорз зæрдæйы уаг гуы- 
рын кодтой, чи сыл афæстиат кодтаид йæ цæстæнгас, уымæ. 
Хорз зæрдæйы уаг, о, стæй ма удæнцойдзинад дæр, уымæн æмæ 
сæхирдыгонау хъуыдыджын, арф хъуыдыджын къухтæ уыдыс- 
ты. Æнæгуырысхотæй баууæндæн кæуыл ис, ахæм рæвдз къух- 
тæ, февнæлдмæ рæвдз ома. Стæй йæ арм дæр афтæ уæзæгджын, 
хъæбæр æмæ хъарм кæй уыд, уый дæр æхсызгонæй бафиппайд- 
той. Уæллæй, æвæццæгæн æмæ, æвзæр лæгæн хорз къухтæ, 
хъæрмуст хус арм нæ вæййы... 
О, фæлæ йе ’ппæт уæлæдарæс дæр йæ иу хæдоны аргъ нæ 
уыд, уый алыварс ыл нæ фидыдтой къурткæйæ, хæлафæй, дза- 
бырæй, цъындайæ. Ног хæдон, дысвæлдæхт, æндæр уæдæ йæ 
къухтæ бæгънæгæй цæмæн зындысты, цыбырдыс та уæвгæ нæ 
уыд йæ нывкарстмæ гæсгæ. Цыдæриддæр у, уæддæр ма, æвæц- 
цæгæн, йæхи райс-бавæрды буц дарæсæй йæ уæлæ айдагъ уыцы 
хæдон баззад, иннæтæ йæм æрбафтгæ сты кæйдæр рагъæй. 
Нал баурæдта йæхи Рачик, фæзæрдæсайд, æз дæр мæхицæн 
хъазæнхъул ссардтон, кæдæй-уæдæй, зæгъгæ, æмæ йæ тæнтъи- 
хæг, тихалæг лыстæг стæгджын къæхтæ зæхмæ æруагъта, фæ- 
цавта сæ йæ уæрæххъус æнæзæвæтджын дзабырты. Бафарста 
зæронды худæнбылæй, йæ къахвæлыстмæ йын амонгæйæ: 
— Цæцæйнаг, дæ прохорятæ Чарли Чаплинæй рамырхтай? — 
æмæ лæджы алыварс æрзылд, цыма йæм æдзынæг кæсынæй 
уæлдай смудгæ дæр ма кодта, уыйау. Бæргæ йæ фæндыд, йæ 
ныхæстæ æмæ йын йæ митыл исчи уæд та æфсоны худт куы 
бакодтаид, уый, фæлæ — нæй, ничи бахудызмæл. 
Зæронд лæджы æмдымбыл, тар кæрдæгцъæх цæстытæ раз- 
дæр фæджихдзаст сты, стæй ссыгъдысты æмæ арты ’взæгтæ 
æндзæрстой сонт фæрсæгыл, фæлæ уæддæр йе сныхас схуыст 
нæ уыд, æрфæлмæн: 
— Æмæ ды та дæхæдæг, а-гъа, армайнаг нæ дæ, сомихи-армян? 
Гъæй-хуыцауыстæн, дæ! Адон та прохорятæ не сты, — йæ къахæй 
зæхх æркъуырдта-æрцавта, — фæлæ мокасинтæ сты. Й-йæх! 
24 

— Сомихи-йа? — Рачикы стыр, сауæвзалыйы къæртт цæсты- 
тæ фæкатайаг сты, фæрыстджын, фæкъæрцхъус-хъизæмарджын, 
уæдæ та йæм кæцырдыгæй цы цæф-рæхуыст кæсы, зæгъгæ. — 
Дæн сомихи. Æмæ цы?.. 
Æмæ стъæлфгæ дæр куыд нæ кæна, куыд нæ, кæд æмæ йын 
йæ раконд бæллæхтæ комкоммæ æхсыны тæрхон сайынц, но- 
джы ма æрмæст тæрхон циу, фæлæ йæ куы сæххæст кæной, 
уымæй тынг тæссаг у, тынг. Иууылдæр Хуыцауæй тæрхонгонд 
стæм, чи нæ кæцы сахат аныгъуылдзæн рухс дзæнæты уыраугæ 
мæйдары, уый бæрæг нæй, æмæ хъуамæ лæг алы бон-уысм дæр 
цæттæ у’а цæрынмæ æмæ мæлынмæ, мæгуыр нæ бон, мæгуыр, 
фæлæ уæддæр... Адзал æнæ мадзал. 
Фæлæ уæддæр адæмы тæрхон, мæлæтхæссæг тæрхон царды 
хæрæмттæн се ’буалгьдæр хæрамау у, нæ йæ исы разыйæ нæ- 
дæр æрдзысконд, нæдæр, тæрхон хаст кæмæн æрцæуы, уый. 
Æмæ хуызыцъыртт нал баззад ацы æлгъыст лæг-лæппуйы. Сау- 
лагъз уыд, тынг саулагъз, сауцъар адæм æй сæхион схуыдтаик- 
кой раст, фæлæ ныр ныффæлурс, фæбургомау куыддæр. Йæ 
сау-сауид цæстыты урсытæ дæр фæбурдзæф сты, сæ мидæг, сæ 
сау арфы сырдон тас, нывондгонд цæрæгойы æнæтæригъæд уды 
мæлæтдзаг тас бацахст, нындзыг дзы, нындзыг мæрдон хуызæй 
æмæ, йемæ фемдзаст уай, уый лæджы зæрдæ нæ куымдта. Мæнæ 
ма йæ адзалы рынчын чи фæвæййы, хосгæнæг хос кæмæн нал 
фæзоны, æрмæст ма адæмы ’хсæн, удæгæсты ’хсæн йæ Хуы- 
цауы хайы æвджид чи баззайы — йæ къахыл ма цудгæ фæцæуы- 
фæхилы, æцæг æм хуры ирд рухс дæр саумылазонæй фæзыны, 
хуры араугæ тæвд дæр æм нал фæхъары, — раст ахæм фыдæ- 
бойнаг мæлинаг рынчыны цæстытæм æнæмæтхуызæй, æнæкъæм- 
дзæстыгæй куыд нал фæцарæхсы лæг бакæсын, афтæ Рачикы 
æфхæрд, тæригъæд цæстытæм дæр. 
Банкъардта йын йæ уавæр цæцæйнаг дæр, цыдæр æгъдауæй 
йын бамбæрста йе стъæлфаг мидахаст, фæлæ йыл йæхи тыхсæг 
не скодта, йæ цæсгомыл дæр ницы ахæм бæрджытæ фæзынд 
мидхъуыдыты аууæттау. Рæцугъгæ загъдæй загъта: 
— Цы дæ, уый дæ. Чи дæ, уый дæ æмæ фæцис! Сомихи дæр 
цæрынæн райгуыры æмæ бирæ цæр де знæгты фыдæнæн. Кæй 
цинæн, уый та, а-гъа, дæхæдæг зоныс. Алчидæр йæхи гæмæх 
сæр ныхы. Гъæй-хуыцауыстæн! Й-йæх! Æз та дæн Али. Ныр 
цыппар æмæ æртиссæдз азы зæхх змæнтын, арв хъулæттæ кæ- 
нын. Фæлæ Али дæн кæдфæнды дæр æмæ кæмфæнды дæр, Къуы- 
лых Али, — йæ мидбынаты æрзылд, йæ рахиз къух йæ алыварс 
дæрдтыл хæсгæ. — Кругом мæ иууылдæр афтæ хонынц — Къуы- 
25 

лых Али, кæд нæ алыварс æндæр иу Али дæр нæ вæййы фæивд- 
дзаджы хъауджыдæрæн, уæддæр. А-гъа. Ис? Ис! — йæ къурт- 
кæйы тæрттыл дыууæ къухæй æрхæцыд. — Ай мæн нæу. Мæн 
не сты сандалитæ-мандалитæ. Хæлаф дæр, ай-гъай, мæн нæу. 
Зондджын цæцæн æмбисондæн афтæ загъта, зæгъгæ, цыбыр 
рæстæгмæ гæдыныхас дæр бæззы, æнусмæ та рæстдзинад сгуы- 
хы, уый хъæуы, рæстдзинад ома. А-гъа... Æрмæст хæдон у мæ- 
хион, иннæтæ мын ментытæ конфиско скодтой, туджы анализа- 
ци, дам, кæндзыстæм. Ис? Ис! Й -йæх... 
— Хæдон ног кæй у, уый тыххæй... уымæн æй хоныс дæхи? — 
Рачик та лæмаргæ худтæй бахудт, кæмдæр ын æхсызгон дæр ма 
фæцис, Али йын афтæ куы загъта, ды дæр, сомихи, цæрынæн 
райгуырдтæ æмæ бирæ фæцæр, зæгъгæ, уæд. Стæй ма йын уый 
дæр цины хос фæцис, йæхи йыл кæй не сцагъта зæронд, йе 
’мбæлтты цæсты йæ кæй нæ бафтыдта, уый æмæ та ногæй, ныр 
зæрдæрогæй, ныххудт. Æмæ никæмæн уыд хъыг йе ’нæнхъæ- 
лæджы хъæлдзæгдзинад, кæд ын цыфæнды уæлæнгай уыд, уæд- 
дæр: æгайтма йæ сидзæр æргъæвст уд иу уысмы бæрц фервæзт 
йæ мидсаумаройæ. Уæдæ, уæдæ, кæд адæмæн æнæуынон фыд- 
гæнæг, тугтæригъæдджын лæгмар дæ, уæддæр æнцон у, æнцон, 
ахæм цардбарæг кары мæлæты сау хъæлæсмæ нывонд хастæй... 
нывондæн хастау кæсын?.. 
Николайы мидæг дæр лæмæгъзæрдæ адæймаджы миниу- 
джытæй цыдæр базмæлыд æмæ йæ банкъуысын кодта, — сыс- 
тад, æргæпп ласта уæллаг хуыссæнуатæй зæхмæ. Йæ уæззау 
цырыхъытæ акодта, йæ сæвджын санчъехтæй басанчъех кодта 
Рачикмæ æмæ йæ рогдзæфæй йæ уæхскæй басхуыста: 
— Цы йæм ныууырдыг дæ, цы? Рандæгъд у, де ’мгар нæу 
æмæ йæ ныууадз йæ мæгуырыл! 
Йæ хъал нæ калдта Рачикыл, нæ йæ дæлдзинаг кодта, дæуыл 
дæр та нæ цæуы мæ бон, зæгъгæ. Нæ. Никæд никæуыл уырсиуæг 
кæндзæн, никæмæй уæлбикъондæр кæндзæн йæхи, уымæн æмæ, 
йæхи цæсты цы уыд, уый йын фаг у æнæныгъуылдтытæгæн- 
гæйæ цæрынæн, худаистæй никæй раз лæудзæн амæй фæстæмæ 
дæр. Фæлæ йæхи уды къоппайæ та куыд сусæг кæна, уæддæр 
æмæ та уæддæр, цыфæндыйæ-куыдфæндыйæ дæр та тæригъæд- 
джын, Хуыцауы æлгъыст æмæ налатæй æбуалгъы тæригъæд- 
джын кæй у, уый. Нæ йæ сусæг кæны йæхицæй, æмбары йæ йæ 
адæймагон удæнкъарæнтæй, саби уды æнкъарæнтæй, сырдлæг 
карзæй, æгæр æнахъинонæй кæй суагьта йæ масты дымст дзæкъул, 
уый. Нæ, адæмы раз йæхимæ ницæмæй азымджын кæсы, ницæ- 
мæй къæмдзæстыг — адæмæй дæр æмæ мæнæ адонæй дæр алчи 
26 

йæхицæн зонæд, йæхимидæг цы сырд ис, уый цыбыр бастæй 
дарын фæразæд. Фæлæ кæд Хуыцау лæгæн йæ мидæг ис, йæ 
зæрдæ-уды, уæд уый раз йæ тæригъæдтыл сæтты, ныттуглакъон 
йæ уд ныр бынтондæр, кæд иугæр хæсты азты цы туг ныккалд- 
та, уыдон дæр ын æнæ сыгьдæгæй баззадысты, йæ тæригъæд- 
тыл нымад сты, уæддæр. Æмæ йын зын у йæ уды уыйбæрц 
æфхæрын, æдзух æй æлхъывдæй дарын, афтæ дын хъæуы мæ- 
нырдыгæй, уымæн æмæ дæу дунейы хæрзтæ уырнынц, зæгъ- 
гæ. Зын ын у, о, æмæ йæ мидрохтæ стæм хатт фæлæмæгъ кæны, 
даргъдæр сæ ауадзы, æз дæр лæмæгъ адæймаг дæн, зæгъгæ. Уый 
адыл мæнг схуыст акодта сомихаджы дæр хионау, лæгъстæйа- 
гæй. Фæлæ Рачик фæтуаллаг пысыра: 
— Ма мыл æндзæв дæ тугамæст къухтæй! 
Уый та дын зулкъ æлгъæй мард. 
— Æллæх, æллæх! — бахудæгау кодта Николай. — Æмæ мын 
дæхæдæг та сойкъух дæ? — æрбадт фынджы уæлхъус даргъ 
фæхсбандоныл æмæ йæ къух хонæджы табуафсийау батылдта 
Алимæ: 
— Иугæр нæм кæм саккаг кодтай, уым нæм, табуафси’, æрбад, 
Къуылых Али. Æз цæцæнимæ бирæ фæкуыстон нефтцъирæнты. 
Зæгъ нын æй, цы зилгæдымгæ дæ æрбахаста дæ изæры бон ар- 
дæм. Кæй бакой кодтай, кæй сæргъæвтай, чи куыдз æмæ чи хæрæг 
у дæ амæддаг? — Николай æмдæндаг-æмцахъхъæн кæй уыд Али- 
имæ, уымæ гæсгæ йын йæхи фæхиондæр, фæхæдзарондæр код- 
та. Иннæмæй та йæ хъæппæрисæй уый зæгъинаг уыд иннæтæн, 
æмæ сын кæй нæ басаст, кæй сын не сразы, уыдон æй цы куы- 
дзы бынаты æмæ цы къæхтæсæрфæн уавæры сæвæрын фæлва- 
рынц, ууыл. Кæсыс сæм, кæсыс — сæхицæй йæ ома æлгъагдæр 
хонынц, дыкъахыг тугдзых сырд, тæригъæд, хатыр æмæ фæс- 
мон йæ фæсонæрхæджы дæр кæмæн не сты, ахæм. Нæу. Уымæн 
æмæ, адæймаг цы вæййы, уый у — ауад хæтæнты, бахсыст ныб- 
бырстытæ-стæрты. Куы йæ смæсты кæнай, — уый дын куы бан- 
тыса, уæд та... уæд та... Уæд та, цы уыд, цы йыл æрцыд, уый 
æрцæуы хорз лæгыл дæр. Стæй тæригъæд дæр зоны. Зæгъæм, 
мæнæ ацы зæронд бирæгъæн, ноджы ма къуылых бирæгъæн — 
фысдзуаны нæ фæкъуылых цыфæндыйæ дæр. 
Мæхæмæт мæхъхъæлонау сдзырдта Алимæ, цæмæй, цы не 
’мбæлы, уый ма радзура æвæсмоны охыл, кæд се ’хсæн, дзырд 
чи ахæсса, ахæм нæй, къуырттыбадæг сæ ничи у, уæддæр — 
куыд вæййы боныфæстагмæ, цы вæййы, уый æрмæст иунæг Стыр 
Хуыцауæн зындгонд у. 
Иудзырдæй, æлхынцъæвзаг — æвæсмон! 
27 

Али йæм æмбаргæ бахудт, фæлæ цыма ныхас æндæр цæуыл- 
дæр кодта Мæхæмæт, уыйау ын бузныг загъта: 
— Бæркалла! Фæстæдæр æруадздзынæн мæхи, мæхæдæг дæр 
афтæ хъавыдтæн, — æмæ Николайы фарсмæ æрбадт, æцæг фынг- 
мæ чъылдымыздæхтæй, йæ фæсонтæй йыл банцой кодта. 
— Ды чи дæ, загътай? — баздæхт æм. — Нефтцъирæг æви 
тугцъирæг? Æз та, зæгъыс, кæйдæр æргæвдæг-койгæнæг? На- 
уæд æй зынг фатæй сæргъæвæг? Й-йæх! Зæгъ мын, Мясоруб, 
де ’цæг ном, æз нæ уарзын искæмæ йæ фæсномыгæй дзурын... 
— Николай. 
— Хорз, Никъала. Ис? Ис! Æз никæй ахо-хо кодтон. Никæй 
бахстон нæмыгфатæй дæр. Гъæй-хуыцауыстæн! А-гъа. Уæдæ ам 
цы агурын мæ царды æхсæвыцæстыл, зæгъыс? Раст зæгъыс. 
Æрмæст уæддæр... Æрмæст ын уæддæр йæ нард урс гуыбын 
фæцъæррæмыхст кодтон. Иу чысыл. Фондз æмæ ссæдз санти- 
метры... Й-йæх! Гъæй-хуыцауыстæн, нæсайын, икспиртизæ йæ 
сбарста! Ныр уый — рынчындоны, æз ам, турьма-ахæстоны. Уый, 
чи зоны, æмæ дохтырты хостæй йæ сæфтæджытæ аппара. Æмæ 
уæд, — й-йæх! — никуал хуысдзæн искæй устытимæ, кæд æмæ 
йæхион уыцы тæккæ рæстæджы сæхимæ æгуыст æмæ æнæпай- 
дайæ диваныл фæлдæхтæй лæууы! Гъæй-хуыцауыстæн, а-гъа. 
Ис? Ис! Лæг хуыздæр искæй усы хоны, бæхæй та — йæхионы. 
А-гъа. 
Афтæ æцæг зæрдиаг хъæлдзæгæй, афтæ зæрдæбын хъæлдзæ- 
гæй худтысты, афтæ, æмæ сæ уадидæгæн æрбайрох, чи сты æмæ 
кæм сты æмæ уым цæмæн, цæй тыххæй сты, уый. Æмæ уый уыд 
сæ цыбырдым амонды дуг. 
Уæвгæ та куыд не схуддзæн лæг йæ удæгасæй, цыфæнды 
цъысым-къæппæджы, уынгæджы уавæры куы ’рвита йæ бонтæ, 
уæддæр æнæниз, удæгас, зæрдæдзæбæх лæг куыд не схуддзæн — 
æмæ-иу стæм хатт худтысты уымæй размæ дæр. Фæлæ сæ-иу 
худгæ-худыны дæр фылдæр хæттыты нæ рох кодта сæ бынат, се 
’нæрай уавæр, нæ хицæн кодта сæ зæрдæтæй, мид-пъæззы сæ 
’хцонæй сулæфын нæ уагъта. Иугæр æцæгæлон кæм уыдысты 
хуыцауыуарзон сабыруаг дунейæн, уым сын иннæтау, æнæуи 
æнæтæригъæд адæмау, сæрибарæй, зæрдæпарахатæй худын дæр 
цыма не ’мбæлд, нæ сын фæтчы. 
Фæлæ сæ ныр алчидæр табу кодта йæ Хуыцауы хайæн — 
тæригъæд æм ма фæкæсæд, ныббарæд сын уыцы хъуыды, — 
фæлæ йын куывтой, Алийы сæм кæй æрбафтын кодта, уый тых- 
хæй, иугæр ын кæд комкоммæ Урс ахæстонмæ йæ царды саджил 
фæндæгтæй иу æнæ фездахгæ нал уыд, уæд. 
28 

Ахст лæг æмæ сæрибар лæджы ’хсæн цы хъауджыдæр вæййы 
сæ мидахастæй, сæ уды уавæр æмæ равгæй, цы сæ фæиртасы 
æмæ фæивддзаг кæны зæрдæйы уагмæ гæсгæ, ома се ’хсæн цы 
’нæуынгæ ауæдз фегуыры, цы сис скъул вæййы зæххæй арвмæ 
— нæ йæ сæрты ахиздзынæ, нæ йæ иувæрсты ауайдзынæ, — уыдон 
ныр, мæнæ ныр, куы худтысты, уæд æрбайсæфтысты, фервæз- 
тысты сæ. Ауæдз-къул слæгъз, сæмвæз зæххимæ, нал уыд, сæ 
удуавæр сæ æрбайрох, чи сты, цы сты, ардæм сæ цы ’рбакодта — 
ницуал сын уыд сæхи уыцы уысм сæрибар зæрдæрогæй æнкъа- 
рынæн цæлхдур æмæ æнæстъæлфгæ, æнæкъæмдзæстыг хъæл- 
дзæгæй худтысты, парахат риуæй. Дунейыл цыма нæдæр сæ хион- 
хæстæджыты сау марой ис уыдоны хъысмæтыл; кæнæ цыма туг- 
дартæ дæр не сты, нæдæр сын тугагур адæм дæр сæ сæфтмæ, 
амæй сын ай фыддæртæ фенынмæ цыма нæ бæллынц; нæдæр 
сæм, дуне сæ худтмæ хъусгæйæ фырмæстæй кæй атъæппытæ 
кæнид, уый дæр нæу нымады — худынц мастрохгæнæн худтæй 
сæ сау зæрдæты хæраймаг дзæбæхæн, налат куыдзæйгуырдтæ, 
адæмы фæсмойнаг фыдæнхъæлцау цот, зондцух, удæфхæрд 
хъæбултæ. Худынц, цыма хуымæтæг адæмæй ницæмæй хицæн, 
хъулондæр сты, уыйау — нæй сыл, иннæтæй сæ цы туджы гакк 
дамгъæджын кæны, уый дæр — уыдон дæр Хуыцауы сконд, ма- 
сты фæндагыл арæдийаг адæм сты æмæ сын ис бар худынæн. 
Æмæ дын бузныг, Къуылых Али, стыр бузныг! 
Сæ фондзæй иу нæ худт — Сергей. Уымæн æмæ уый æххæст 
нæма æрчъицыдта дысоны уæззау, хъизæмайраг фынтæй. Æмæ 
аходæн куы скодтой, уæд фæстæмæ æрфынæй. Ныр фехъал сæ 
худынмæ. Уыциу гæпп æркодта Уырысханы сæрмæ хуыссæнæй, 
хихсæнмæ бауад, йæ уæлæ дон уæлæнгæйтты скалдта, раздæхт 
фæстæмæ йæ сынтæгмæ, гобанæмбæрзæн раивæзта, рог сæрф- 
тæй дзы йæ цæстытæ асæрфта, йæ къухтæ йæ риуыл æрдаудта 
æмæ Алийы уæлхъус æрлæууыд: 
— Амондджын къах нæм æрбавæр! Мæ буц, мæ бæрæгбоны 
итувæрд ном Сергей, мæ иударон та — Сесо, — йæ къух радта 
зæрондмæ. 
— Æз та ’нцъылд Али, — æвæндонхуызæй загъта Али. 
— Мæ уд дæ фæхъхъау! Чи дæ хъыгдара, уый мæныл ардау, 
æмæ йæ æз бафсаддзынæн футæгæй æмæ йæ амардзынæн худæ- 
гæй. Фæлæ дын зыбыты лæвар иу зонд амонын: души прекрас- 
ные порывы. Æмбарыс? Души сæ мæнæ афтæ, — йæ хурхыл 
бахæцыд. — Уымæн, æмæ афтæ амоны амы закъон: ма тъиз, 
макæмæй мацы кур, мацæмæй тæрс! 
Первый блин — комом, æмæ йæ хæрын нæ комæм! 
29 

Сергей йæ коид-арæзтæй хъæдфадæн цурк уыд, цурк — ныл- 
лæджытæ, фæлæ фæтæнуæхск гуырвидауц, хæрзкæндтæ хъуын- 
джынриу æмæ хъуынджынкъух лæппу, къæбæлдзыг сау лæппу. 
Бакастæй дæр зæрдæмæдзæугæ. Уæлдай рæсугъд уыдысты йæ 
сау стыр цæстытæ, раст сæгуыты уæздан æмæ фæлмæнæнгас 
цæстытæ. Йæ уæлæ уæрагихсыд — уæраджы сæртæм фæурс- 
бын, фæлæбырдтæввонг — нарæг, æлвæст æрвцъæх джинсытæ. 
Стæй йыл уыцы æнуды дæр, æнæ мидæггæгтæй, бæгънæг буа- 
рæй уыд цъындабыд къуымбил хæдон — уый дæр æрвцъæх, фæлæ 
йыл дæргъмæ дыууæ сырххъулон уаццаджы. 
Уæддæр æппæтæй зæрдылдаринагдæр йе ’ддаг бакасты бæр- 
джытæй уыд йæ бæзджын къæбæлдзыг хил. Рихитимæ баиу риуы 
хæмпæл хъуын, æмæ цæсгомы дасты ауæдз йæ дæллагхъуыр, 
мæнæ зад уыгæрдæны кæрон куы фæкосадзæф кæнай хосгæрс- 
ты уисæй, раст афтæ бæрæг дары. 
Ахæм хъуынджын лæппутæ, дам, амондджын вæййынц. 
Куыннæ, куыннæ стæй — йæ амонд ын хæрæг уаргъæн нæ 
фæразы. Стæй цæй амонд, цæй, кæд æмæ йæхæдæг йæ сæрæй 
батыдта фыдбылызы дуæрттæ. Тæригъæд кæд уыд, уæддæр йе 
’рыгонæй, йе ’дылыйæ, хæмпæлгæрдæгау æнæмæт, æнæ сагъæс- 
гæнгæйæ кæй цард, циндзуангæнгæйæ, уымæй. Зæгъæм, лæгыл 
ахæм стыр фыдбылыз æрцæуинаг вæййы искæй азарæй, зæгъ- 
гæ, уæд дыл уый æрцæуыны бæсты фæлтау ахæстон бавзарæд 
дæ сæр, ома чидæр дæ комкоммæ марынвæнд скодта, фæлæ 
дæхæдæг фæрæвдздæр дæ, фæцарæхстæ. Сергей та цы? Уæлæ- 
мæ дæр æмæ дæлæмæ дæр хъазтизæры фæбыцæу иу гуырдзиаг 
лæппуимæ æмæ йæ хуыргæвдæн карды йас дыдагъ кардæй иу 
цæфæн дзыхъмард фæкодта. Цы маст дзы бауагъта лæппу, уый 
дæр ын масты аккаг у, нæу, ууыл дæр нал ахъуыды кодта, стæй 
йæ уыцы кардæй куы барæтъуза, уæд æй маргæ кæй кæны ком- 
коммæ, ууыл дæр нæ ахъуыды кодта — йе ’вæлтæрд туг афтæ 
тынг æмæ уадидæгæн рафыхт, ам дæр дзы ирон лæппу ис, зæгъ- 
гæ, æмæ йæ гыццыл зонд йæхимæ нал уыд. 
Æмæ — феррадзæф. Ацафтид. Сæ хылы размæ, йæ хæдраз- 
мæ цы дуне уыд, цы цард, цы уæлдæф, уый ма раздах, раздах 
ма уый — мæнæ ныртæккæ куы уыдис, ныртæккæ! Фæлæ — нал, 
нал æй ис раздахæн. Æмæ фырадæргæй феррадзæф, фенамонд: 
нал ын ис фæстæмæ æрдæбоны, тæккæ æрдæбоны уавæр разда- 
хæн, тугдар ма куынæ уыд, лæгмар ма куынæ уыд, уыцы амонд- 
джын уавæр, цыфæнды мæгуыр æмæ гæвзыккæй дæр, цыфæн- 
ды æфхæрд æмæ ссæстæй дæр стыр амондджын дуг — тудж- 
джын дзы нæ уыд! Фæлæ — нал! Нал ис уыцы дуг... 
30 

Адæм цæф лæппумæ фесты — нæма ахауд, йæ риумæ, йæ 
зæрдæсæрмæ сæвнæлдта æмæ афтæмæй дзойтæ кодта, фæлæ мард 
уыд. Æмæ адæм уымæ куыд фесты, афтæ Сергей, йæ тугæйдзаг 
кард æрцæвынарæзтæй дардта, афтæмæй феддæдуар кафæн 
уатæй. Теркмæ парчы дæлæты ныллыгъд, ауазæны æхсæрдзæн- 
мæ, æмæ йын — диссæгтæ! — æмæ йын йæ уынæр, йæ хæл-хæл 
нæ хъуыста, афтæ дзæхст-дзæхст кодта туг йæ сæры. Скаст æнæ- 
уæндонæй стъалыджын арвмæ, æмæ йæм йæ зæрдæ цыма афтæ 
сдзырдта: раст бакодтай, æнæуæндонæй, къæмдзæстыгæй кæй 
скастæ арвмæ, уымæй — уымæн æмæ арв дæу нал у, дæу нал сты 
стъалытæ. Бар ын цыма нал уыд стъалыджын арвы уындæй, 
Терчы домбай уынæргъынæй йæ ныфсыл ныфс æфтауынæн. Нал 
ын уыд бар йæхи иннæ адæмимæ æмбар, æмсæр, æмзонд, æм- 
туг, æмдин, æмхуыцау, æмдзуар хонынæн. Уый æмæ йæ алы- 
варс дунейы астæу, се ’хсæн цæстæй æнæуынгæ, къухæй æнæ- 
басгаргæ къул цыдæр, авгæй конд сис цыдæр фегуырд æмæ йæ 
фæиртæста, фæхицæн æй кодта æрмæст адæмæй дæр нæ, фæлæ 
ма суанг йæхицæй дæр, йæхицæй! Мæнæ ма нымадæй цалдæр 
минуты размæ дæр цы лæппу уыд, цы Сергей, цы хуымæтæг 
дзабырхуыйæг, цырыхъхуыйæгæй кусæг лæппу уыд, уымæн дæр — 
уымæн дæр мæнæ ныры, ацы тæккæ сахаты Сергей фецæгæлон, 
феддагон, фæкæмæддæрæгон, фæчидæр, ноджы æнæуынон чи- 
дæр, æнæуынон! Мæнæ ма нымадæй цалдæр минуты хæдразмæ 
цы дуне уыд, цы царды дуне, уый йæм æппæтæй дæр хæраймаг, 
уазал, судзинджын цæстæй ракаст, йæхи йыл цыма атигъ кодта, 
фæчъылдымыздæхт æм цыма æмæ йын цыма йе ’нахъом удæй 
царды хорз ад, царды хæрздæф байста... 
Æмæ ныддæлгом Терчы был сатæг зæххыл, нылхъывта йæм 
йæхи æмæ ныккуыдта, нырдиаг кодта æнæдзургæйæ, ниугæйæ 
раздæры Сергейыл, уыцы æнæраздахгæ амондджын дунейыл, 
уыцы æхцон улæфæн уæлдæфыл, йе ’дылы рог дугыл. Æмæ 
куывта зæххæн, лæгъстæтæ йын кодта, цæмæй йын йæ хæрæмт- 
тæ айса, йæ уды чъизитæ, йæ тæригъæдтæ, ссыгъдæг æй кæна, 
ноггуырдау æй ногæй ныййара æмæ йæ ма ратта, ма, адæмы, 
стæй милицæйы къухтæм, фервæзын æй кæнæд... 
Æмæ Терчы сæрты нарæг, фистæгæй цæуæн хидыл тынны- 
вæндæг адæммæ каст æмæ сæм хæлæг кодта, дзырдта сын йæхи- 
мидæг, куыд амондджын сты, сæ удтæ уыйау удхайраг кæй нæ 
фесты мæнæ ныр дæр æмæ ма амæй фæстæмæ цæргæ-цæрæн- 
бонты дæр, фæлæ йæ куыд нæ зонынц, куыд нæ, сæ амонд, 
куыд æй нæ зонынц æмæ йæ куыд нæ нымайынц амондыл уæлæ 
уыцы æндæр дунейы цæрджытæ, уæлæ йæ сæрмæ, хиды уæлæ, 
31 

стæй йæ алыварс горæты æндæр, æназым дунейы цæрджытæ?! 
Ауыл та йæ арвы хай мæнæ цы уæззауæй æрфæлдæхт, мæнæ, 
æмæ йын мæнæ йæ рис зæхх дæр куыд нæ фæрог кæны... Стæй 
йæм искуы ахæм хъуыдытæ æрцæудзæн, зæхх æмæ арвимæ, адæм 
æмæ дунеимæ дзурдзæн, уый йæ фæсонæрхæджы дæр куы ни- 
куы уыд, куы никуы, циныл, уæлæнгай цинтыл цуандзу хæм- 
пæлгæрдæгæн, йе ’нæмæт цардмæ гæсгæ хæмпæлгæрдæгæй уæл- 
дай нæ уыд, хæм-пæл-гæр-дæ-гæй!.. 
Æмæ — хъылма та? 
Хъылма... 
Ныддым æй æмæ — дуне схорз, дæу бацис, ды йæ уарзон 
хъæбул сдæ. Æмæ — ницы ис ахæмæй, дæуæн бакæныны бар 
цæмæн нæй, цы дын нæ фæтчы, цы дын нæ фидауы, цы дын нæ 
батайдзæн, дунейæн дæр ма æхсызгондзинад хæсгæйæ! Æмæ хорз, 
æмæ уæд иу ифтыгъдæй, иу косякæй фылдæр нæ ныддымдта, 
рог расыг, рог базырджын йеддæмæ нæ уыд, æндæра ма ноджы- 
дæр рогзæрдæйæ, хъæбатырдзинад æвдисыны æфсонæй, уый 
æнхъæлæй ноджыдæр никæй барæхуыстаид, уымæн æмæ ноджы- 
дæр ма искæйты куы амара, уæддæр ын æмбæлы, фæтчы йын, 
ницы дзы ис, уайдзæфты бын æй цæмæй фæкæнай, ахæмæй, 
зæгъгæ. Уый нæ, уый, фæлæ ма йын арфæтæ кæнын дæр æмбæ- 
лы. Æмæ уый кæд не ’мбарут, уый та куыд æмæ цæмæн, искуы- 
дæр ма лæгмарæн, адæмыцæгъдæгæн арфæтæ фæкæнынц, зæгъ- 
гæ, кæд уый не ’мбарут, уæд — ныддымут сымах дæр хъылма, 
æмæ уæ зæрдæйы ахаст аива... Цæрынмæ цы рæсугъд дуне бæз- 
зы, æмбойны уым фегуырат зæрдæхъæлдзæгæй, уым! Æмæ — 
ехх! — ныр ныддым, ныр иу дзæбæх ифтыгъд хъылма... 
Йæ сæры мидæг æнахуыр уазал бацыд, йæ сæрыкæхцы раст 
цыма йæ сæрымагъз ихы, дæвдæг ихы кæрдих фестад, уыйау. 
Фæлæ ма кард нырмæ дæр уыцы æлвæстæй йæхимæ кæй ис, йæ 
къух ыл кæй ныддæвдæг, йе ’нгъуылдзтæ кæй бандзыг сты, 
нындæгъдысты кардыл, уый фæхъуыды кодта. 
Кардыл йе ’нгуылдзтæ афтæ тынг бæндæгъдысты, æмæ сæ 
тыххæйты ратасын кодта. Æмæ уæд сыстад, кард доны арфмæ бап- 
пæрста — цырæгьты рухсмæ ма ферттивæгау кодта фæстаг хатт. 
Æмæ уæд йæхæдæг дæр рæхснæг гæдыбæлæсты аууонæй рух- 
смæ рацыд, ссыд уæлбылмæ, адæмы ’хсæнмæ, гъа, мæнæ дæн, 
цыфæнды дæр мын кæнут, сымах уæддæр æндæр дунейы цæр- 
джытæ стут, ауæдз-сисы фале, арвмæ фæцæуæг къулы, быруйы, 
кауы-гæрæны! — фале бынтон æндæр дунейы цæрджытæ стут, 
æмæ мæм уæ маст дæр æмæ уæ цин дæр нал æххæссынц, зæгъ- 
гæ. Æмæ куыд схæццæ уæлбыл фистæгæй цæуæн фæндагмæ, 
32 

афтæ — милицæ! Иу ын дзы ахъаззаг ныдздзæхст кодта йе ’хсæр- 
варс, йæ къухтæ йын аздыхтой, цонгдарæнтæ йыл бафтыдтой, 
рæхысджын-гуыдырджын цонгдарæнтæ... 
— Дæ буц итувæрд ном Сергей у? А-гъа... Дæ иударон ихсыд 
ном та Сосе? 
— Сесо! — Сергей дæр æрбадт Николайы дæллаг фарс. 
— Æз дæр, — йæ ныхас дарддæр кæны Али, — куы æнцъылд 
Къуылых Али дæн, куы та æрмæстдæр Али. Ис? Ис! Фæлæ, 
гьæй-хуыцауыстæн, æппынæдзух дæр, уыцы иугæндзонæй дæр 
цæцæйнаг дæн. Кæддæриддæр! Кæмфæнды дæр! Й-йæх! 
— Æмæ дын æй исчи исгæ кæны, цæцæйнаг кæй дæ, уый — 
цæй хъæбæрæй йæ зæгъыс? И, баба-дада? — Сергей йæм Нико- 
лайы иувæрсты æрбакаст. 
— Уæдæ мын, дæхи куы бацамыдтай, уæд мæнмæ, мæ дзуап- 
мæ цæуыннæ байхъуыстай? Æз дын исты чепуха дæн? Мæ да- 
рæсмæ мын кæсыс? Гъæй-хуыцауыстæн, цæцæйнаг лæг чепуха 
никуыма уыд! А-гъа... Ис? Ис! Стæй никæддæр уыдзæн нохчи 
чепуха. 
— Обизательно—Аби дзы атылди, хатыр, Батыр, Мангышлак — 
мæнгæй слæг, — Сергей йæхи ирхæфсынæн, йæ уды хъарæг æмæ 
’рдиаг уромынæн, кæм та рæстæгмарынæн уыцы мадзал æрхъуы- 
ды кодта, æмæ дзырдтæй фæхъазы, рифмæтæ фæбийы, кæнæ та 
сæ уымæй размæ фехъуыста æмæ сæ ныр æнцад нал фæуадзы, 
дзуры сæ арæх, фæлæ рæстæггай; йæ иннæ хиирхæфсæн та цъиу- 
вæдис дистæ вæййынц, дон та цæмæй хуылыдз у, цæмæн у хуы- 
лыдз, зæгъгæ, ахæм цыдæртыл æнæфенд хохаджы дистæ. Æцæг 
ын сыл зæрдиагæй куы ахъуыды кæнай, уæд сæрмагонд зо- 
нындзинæдтæ домынц, цæмæй йын йе схъиуд сонт фæрстытæн 
дзуапп арай, уый тыххæй. Уæдæ блатнойты æвзаг кæй хонынц, 
ботать по фене, зæгъгæ, уый дæр зоны, сæ иударон худæн ны- 
хæстæ, æлгъыстытæ-йедтæ, дзырдтæ кæрæдзиуыл бæттыны охыл 
æлгъыстытæ — для связки слов, дам, чъизи дзыхы-уагæй, цыма 
æхсæртæ къупп кæныс, уыйау ривадæй дзурын. — О, фæлæ æз 
дæр куы Колькæ Тушашвилийы бригадæй вæййын, мæнæ черти- 
ла из Нижнего Тагила чи у, йе ’рдхорд та Лева куы у из Моги- 
лева, даст уызын. Хатгай та ирон дæр вæййын, Ирон дæ, ерун- 
да? Æмæ уæдæ кæд ды чепуха нæ дæ — цæцæйнаг чепуха ни- 
кæд вæййы æмæ никуы уыдзæн, уæд ирон та ерунда никæд уыд 
æмæ никæддæр уыдзæн. Ис? Ис! — Сергей Николайы фæстæ- 
ты йæ къух байвæзта æмæ дзы Алийы уæхскмæ бавнæлдта. — 
3 Гусалты Барис 
33 

Фæлæ нын уæддæр, нæ фыды хай, дæ хабар радзур, куыд, цы 
æмæ цæй тыххæй скуыси дæ ам. Æфсæрмы ма кæ, дæ хъарæг 
кæронмæ ракæн... 
Али цыма уый дзæнгæдамæ нæ хъуыста, фæлæ йæхи хъуыды- 
ты адзæгъæл, уыйау чъылдыммæдзæуæнмæ бакаст — фæскъуым 
уыд, æмæ йæ мидæмæ ’рбацæугæйæ кæд йæ цæсты тигъæй ба- 
фиппайдта, æндæр æй дзæбæх нæ фæхъуыды кодта, æвæццæ- 
гæн. Ныр æй цыдæр хъуыддаг дисы æфтыдта, сæргом æй кодта: 
— Æмæ йæд... Параша нал ис? Уæдæ ма йедты... алы сучарæ- 
ты кæм бадын кæндзысты? Й-йæх, цы ’дылы дæн, цæуылты 
риссы мæ тутт сæр... 
Цыдæр фæхъуыды кодта, цыдæр — срæдыд, дзуринаг цы нæ 
уыд, ахæм цыдæр, æмæ кæцырдæм фæцарæзта-фездæхта йæ 
ныхас, зæгъгæ йæм фæкъæпп кодта сæ зæрдæ иннæтæн, æрмæст 
Сергей ницы ахæмæй бафиппайдта: 
— Нал ис, нал, воспетая многими поколениями доблестных 
зеков параша — Прасковья Петровна. Доны хæтæлтæ бауагътой 
алы къамырæмæ дæр, æддæмæдзæуæнтæ скодтой: дæ хæрд кæм 
ис, дæ хордзæуæн хъуыддаг дæр уым. Æрцыдис дæм, зæронд? 
— Æрцыд, хъуынджын лæппу, æрцыд, — сразы Али худæн- 
былæй æмæ уæззаугай сыстад. — Иу рог уад бакæнон, — сыстад 
æмæ куыд фæраст, иу-дыууæ санчъехы куыд акодта, афтæ дын 
ын Сергей йæ къахыдарæсмæ æддæмæбырддзæстæй ныккаст, 
къуылых кæй у, уый йын цыма йæ зæрдæ кæцыдæрырдыгæй 
бахъыгдардта: мæнæ искæй фæсаууонмæ æрмæст йæ койæ куы 
зонай, йæ хъæбатыр хабæртты койæ æмæ йын уæйыгæмдых лæг 
куы ’нхъæлай, уый та царды исты дæлæмæдзыд куы разына 
æмæ ды куы фæуыргъы уай, уыйау хорзау нал фæцис Сергей 
дæр. Фæгæпп ласта, йæ къухтæ кæрæдзиуыл цæхгæрмæ æрдауд- 
та, йæ кæстæр æнгуылдз иннæтæй хæлиувад даргæйæ: 
— Ай дæ хицау! Ай дæ хицау — хъæуыхицау! Ай цæцæйнаг- 
бæдæйнаг кæй дæ, уый дын фаг нæу, фæлæ ма æцæгæй къуы- 
лых дæр куы дæ, къуылых. Хæсты фæкъуылых дæ, Али? 
— Й-йæх! Мауал мæм дзур ардæм, кæд ерунда ирон нæ дæ, 
уæд... 
Сергей, цыма йын исчи йæ былтæ бакъуырдта, уыйау фæкъæм- 
дзæстыгхуыз æмæ иуцасдæр нал арæхст, цы зæгъа, уымæ. Но- 
джы ма йын йæ хъæдгомыл Мæхæмæт дæр цæхх айзæрста. 
— Хорз нæу, Сесо, зæронд лæгæй, фыдæн дын чи бæззы, 
уымæй хъазын, — æвæццæгæн, Мæхæмæты тызмæгæй дзурын 
нæ фæндыд, фæлæ йæ хъæлæсыуаг æнæбары фæкарз — чи зоны 
æмæ, Али Сергейæн йæхæдæг дæр кæй бауайдзæф кодта, уый 
34 

адыл. Сергей та уæздан, хиуылхæцгæйæ кæй лæвæрдта дзуапп, 
уымæй бæрæг уыд, цас мæсты у, уый: 
— Нæу хорз, нæу, мæхъхъæлон! Æмæ ды мæнæй исты афтæ, 
мыййаг, фехъуыстай, зæрондыл нæ, мæ фыды карæныл нæ, фæлæ 
кæстæрыл дæр хорз у худын, зæгъгæ? Фехъуыстай? Ей-богъ, 
нæ фехъуыстай, — йæ къухтæ-иу куы хæстмондаг атымбыл код- 
та, куы та-иу сæ уæгъдæппæрстæй æруагъта. Хæрз чысыл æф- 
сон ма йæ хъуыд — о, Хуыцау, æмæ ма йæм Мæхæмæт загъд- 
цæттæ лæджы ныхасыуагæй куы сдзурид, — бауадзид ыл, андза- 
рид ыл йæхи æмæ йæ... æмæ йæ... 
— Сесо! — сабыр, фæлæ йæм домаг хъæлæсыуагæй сдзырдта 
Уырысхан, æрмæст йæ бынатæй æнкъуысгæ дæр нæ фæкодта — 
æнцад куыд хуыссыд уæлгоммæ, цырагъы рухсæй йæхи баау- 
уонгæнгæйæ, афтæ хуыссы. 
— Омæ, Студент, йæхæдæг фæтъыста нæ ныхасы йæ бырынкъ! 
Фæлæ — о, замнем, дам, для ясности, — фæзылд Мæхæмæтмæ. — 
Демæ та ма ахæм цæхгæр фæзилæны искуы куы фембæлæм, 
уæд я не впишусь в вираж, æмæ додой — дæ къона! 
— Ма мæм æртхъирæнтæ кæн, — мæнæй æндæраз, зæгъон, 
æви уыйæндæраз ферох, тæрсын циу, уый. 
— Ды дæр, Мæхæмæт... 
— Хорз, Студент, хорз. Æз — цы? Æз куы ницы, — Мæхæмæт 
дæр бынмæ æрхызт æмæ хуыссæныл сбадт, Алийæн кæм бауат 
кодта, уым. 
Арв асыгъдæг, фенæкъæм — мастæмхиц, хылцæттæ, хæст- 
хъырдыгæнæг арв йæ мылазон хъулæттæ дымгæмæ бадардта, 
æмæ йын сæ уый фæстæдæрмæ ассывта: ома, уромæг-иргъæвæг- 
сæ астæу бацæуæг куы нæ уа, уæд нæмыс ма — нал!.. Уартæ ма 
космонавтты дæр — нæ дуджы хуыздæр лæппуты — уырзæй сгар- 
гæйæ, лыстæг луаргæйæ куы ’взарынц, сæ удыхъæд сын иумæ 
балцы цæуын амоны æви сын нæ батайдзæн, уайтагъд фенад- 
фæуæнгæл уыдзысты кæрæдзийæн, æви хæларæй хæлардæр, 
уарзонæй уарзондæр бауыдзысты, зæгъгæ, уæд адæмы знæтдæрты 
афтæ æмхæццæтæй иу хъоргъмæ кал, иу уынгæджы цæрæн-мæ- 
лæнуатмæ!.. Фæлæ — бафидауынц, раст ма табуйаг удхæстæг 
дæр бавæййынц, сзынаргъ вæййынц кæрæдзийæн, се ’хсæн ту- 
джы, хæдзарвæндаджы, ахуыр æмæ хъомылады æрхытæ-ауæдз- 
тæ куы уа, уæддæр! 
Æмæ Уырысханæй дæр, мыййаг, тæрсгæ-ризгæ нæ кодтой, 
стæй сæ уæвгæ дæр сæ иу иннæмæй тæсмæлы, тæппуды уагыл 
не стъæлфыд, не схъиудта хæрдмæ, кæнæ нæ ныгъуылд, йæ 
сым дæр куыд нал хъуыса, йæ тæф дæр куыд нал цæуа, афтæ. 
35 

Адæймаг æдде царды куыд нывылдæргæнгæ цæуы цыфæндыйæ 
дæр, сындæггай-сындæггай, афтæ уыцы æууæлтæ бæрæг дарынц 
ахæстоны мидцардыл дæр — æрмæст æвзонг ахст лæппуты, мæнæ 
малолеткæтæ кæй хонынц, уыдоны царды уавæрты тыххæй уый 
зæгьæн нæй, уымæн æмæ уыдоны ’хсæн, койæн дæр чи нæ бæз- 
зы, адæймаджы ном стуры, кæнæ исты æлгъаг хиладжы номæй 
æгаддæр цы кæны, ахæм æбуалгь æмæ æнаккаг, æвирхъауы 
æнаккаг хабæрттæ цæуы — кинойы сæ равдис æнæ чъырдзагъ- 
дæй, кинойы, уæд... уæд... 
Уæддæр та ницы аивид: алчидæр афтæ хъуыды кæны, ахæм 
ныфсытæ æвæры йæхицæн, зæгъгæ, æз уыдонау нæ уаин, уыдæт- 
тæ мæныл не ’рцæудзысты... 
О, æмæ Уырысханæй тæрсгæ нæ — нымайгæ йæ кодтой, аргъ 
ын уыд се ’хсæн, хицæн аргъ. Йæ лæгдзинадæй ницы хъауджы- 
дæр кодта, йæ тых, йæ хъаруйæ. Чи зоны, ахуыргонддæр сæ 
кæй уыд, бирæзонагдæр, стæй уый адыл рухсдæр зонды хицау, 
уый ма чысыл цыдæр ахадыдта, фæлæ сæ цæсты уæддæр уæл- 
дай нымады йе ’нæбасæттонæй уыд, ахæстоны ныр уый бæрц 
кæй фæразы, суанг ма гражданин начальниктæм дæр нымады 
кæй у йæ лæджыхъæдæй, уый тыххæй, æрмæстдæр уый хынц- 
гæйæ уыд йæ кад се ’хсæн бæрзонддæр. Иннæ хъуыддаг та уый, 
æмæ йæхи схъæлæй нæ дардта, æнæрвæссонæй, исты уæлбикъо- 
нæй — ома, шишку не держал, лæгъз авджы уæлæ къуызыр нæ 
уыд æмæ уымæй не ’ппæлыд. 
Æмæ йын йæ мидварнæй, æфсарм æмæ æгъдауæй, йе ’ппæт 
миниуджытæй бар-æнæбары дæр сæхи хайджын хуыдтой, сæхи- 
уыл æвæндонæй дæр уæлдæр хæцыдысты, адæймаджы номмæ 
дæр æмæ Хуыцауы комытæфмæ дæр сæхи иуцъус хæстæгдæр 
кодтой. Æфхæрд лæгæн уæлдай цардхосы æхсызгон вæййы, исчи 
йæ æнæ хъинц-хъыллистæй, æнæ цæстмæми æмæ цæстмæдар- 
дæй æрдзон хуызы куы фæуарзы, куы йæ фæнымайы йæхи 
æмхуызон, æмсæр адæймагыл, уæд. 
Æмæ сæ алчидæр æргомæй басастаид, Уырысхан сæ удуар- 
зон æмбал кæй ссис, йæ бафхæрын сæ алкæмæн дæр уарзон 
æфсымæры, уарзон æмгары бафхæрынау кæй уаид, ууыл. Алы 
ран дæр адæймагмæ йæ аудæг Хуыцауырдыгæй æнæмæнг исты 
амонд кæсы, исты фæстагбоны амонд. Æмæ Уырысханы хуы- 
зæн гуырдимæ фембæлын дæр уыцы амонды лæварау у. Æмæ 
сæ ууыл алчидæр йæхимидæг сæтты, чи зоны, Сергейæ фæстæмæ. 
Уый та цы туг, цы стæг у, цы мæрддаг у, уый иу бакастæй 
нæ рахатдзынæ. Фыццаг æй цыдæр къленц-сылваз дæр фенхъæл- 
дзынæ, ноджы ма йын йæ сиргæ-кафгæ къахайстмæ, йæ тасгæ- 
36 

уасгæ цыдмæ куы бакæсай, уæд. Фæлæ йын куы бабыхсай-бахъæ- 
цай йæ уæлæнгай хъазæн ныхæстæ æмæ митæн, йе’взæр дзыхы- 
уагæн, уæд ын иуахæмы йæ мидхъаймæты судзгæтæ-дудгæтæ 
дæр базондзынæ æмæ уæд схатдзæг кæндзынæ, зæгъгæ, ай дæр 
хæрвдарæг куы у, хъузгджын, куы йын ис раз дæр æмæ чъыл- 
дым дæр. Иу адæймаг дæр зæххыл иу цæсгомимæ нæ цæуы, 
хæрз æдылы ма уæд, æндæр. Æмæ йæ дзыппыдаргæ цæсгоммæ 
гæсгæ Сергей дæр æцæджы хъуыддагæй хæмпæлгæрдæгау уыд, 
фæлæ бахъуаджы сахат ахæм лæппутæн дæр се ’цæг хъапп сбæ- 
рæг вæййы: цины уа, зианы уа кæстæриуæг фæкæнынц æнувыд 
зæрдиагæй, æгъдау сæ уæнæй, сæ алы фезмæлдæй фæкæсы. 
Уæдæ искæуыл фыдæй нæ рацæудзысты зонгæ-зоныны, худи- 
наг, исты пайдайы охыл хæрам сæ сæрмæ не ’рхæсдзысты. Цы- 
бырдæр ныхасæй, се ’рдзон ирон туг сæфт нæма вæййы, фæлæ 
стыр æхсæнады æгьдæуттæ та сæ сыгьдæг удæн æцæгæлон уымæн 
вæййынц, æмæ дзы бирæ цæстмæмитæ, æрымысгæ фæзилæнтæ 
кæй ис. 
Фæлæ æппæтæй заманайагдæр та уый у, уый, æмæ ахæстон 
никæй хорз кæны, никæй хæрзтыл æфтауы. Уый нæ, уый, фæлæ 
ма йæ дзæбæх уд йæхимæ кæмæн вæййы афтæ гыццыл сахъат 
хъæнджынæй, цъус дзæбугдзæфæй, уыдонæй ахæстон скæны 
фæлтæрдджын æмæ дæсны фыдгæнджытæ. Хатыр нал фæзо- 
нынц, уымæн æмæ æппæт дуне дæр сæхи раз азимаг фæхонынц 
æмæ дзы сæ маст фæисынц, кæд ды ахæм æгъатыр уыдтæ, мæн 
хъæуа-нæ хъæуа карз æфхæргæйæ, ноджы ма мын фыддæртæ 
куы федтаис, уымæ дæр кæм бæллыдтæ, уым æз дæр, тæригъæд 
циу, уый ферох кодтон, зæгъгæ. Иннæмæй та сын сæрибары 
цард кæддæры ад нал фæкæны, кæд æм, мидæгæй бадгæйæ, 
стыр амондау фæтæхуды кæнынц, уæддæр. Уыдонау ахæстоны 
удмарæн хъадамантæ чи нæ бавзæрста, уыцы адæймаг сæм рыст- 
зонæг æмæ æцæг рыстæмбарæг адæймаг нæ кæсы æмæ, Хуыцау 
ма зæгъæд, æмæ сын исчи сæ уды рисгæ хъæдгомыл бахуда, 
куынæ дын хъуыдаид, уæд дзы нæ даудтаис, зæгъгæ... 
Нал фæзонынц æхсæны фидыд цардæй цæрын æмæ та ногæй 
ногмæ, кæсаг йæхи зæххыл хойгæйæ донмæ куыд æппара, афтæ 
фæстæмæ сæ сæрæй ахæстоны дуæрттæ мидæмæ фæтонынц. 
Уымæн æмæ АМ цардæн бæрæгбæлвырд, биноныггонд фæткæ- 
вæрд ис, дихтæгонд сты адæм, чи цы у æмæ цы уæз тæры, ууыл — 
алкæмæн дæр дзы йæхи уæладзыг, йæхи тæрхæг, йæхи æмвынг 
æмбæлттæ ис. 
Фæлæ та иуахæмы куы бахауынц, хамут та сыл куы бафта- 
уынц, уæд та сын фыццагау сæрибар тæхудиаг адджын свæййы. 
37 

Æмæ та йæм фæтырнынц, фæбæллынц. Мæнæ хъарм æнуд хæ- 
дзарæй уазалмæ куыд рауайай сыгъдæг уæлдæф зыдæй сулæ- 
фынмæ, сулæфтытæ кæнынмæ æмæ та фæстæмæ куыд фæми- 
дæг уай, хъарм æмæ æнудахуыр, афтæ, раст афтæ, гъе. 
Гъе, æмæ уæдæ нæй æууæнк лæджы фыццаг бакастыл дæр 
æмæ дунейы фыццаг райдзаст хуызыл дæр — æмæ уый хорз у, 
хорз, æндæр ма уæдæ цæй ныфс æмæ номæй уаид цæрæн... 
Комкоммæ фыдгæнæг чи у, æргом, æнæгуырысхойаг, уымæн 
та рынчыны, низхъæнджыны æвдадзы хостæ кæнын æмбæлы — 
удирвæзæн, уддзæбæхгæнæн хостæ. Куыд æмæ цавæртæ? Уымæй 
психологты фæрсын хъæуы, науæд психиатрты, фæлæ уый уæд 
уыдзæн, æмæ æхсæнадмæ алы адæймаг дæр хæзнайау нымад 
куыуа, уæд... 
Цалдæр мæймæ æппæт уыдæттæ бæстон балвыста æмæ ба- 
пырдта Сергей дæр æмæ йæхи фыццагау аххосджын уыйбæрц 
нал хуыдта, ноджы ма йæ, кæй йæ нæ фехсдзысты, уый куы 
бауырныдта, уæд. Ам дæр йæ царды бонтæ цæуынц æмæ дзы хи 
æвдæрзын пайдайаг нæу: иу бон ниугæ-цъæхахстгæнгæ райгуы- 
рæм, иннæ бон хъуамæ худгæ-хъазгæйæ мæлæм, дæ фæдыл та, 
дам, хъуамæ баззайой, ды кæй сафтид кодтай, уыцы æвгты — 
нозты æвгты рæдзæгьдтæ æмæ, ды кæй рæвдыдтай, уыцы чызджы- 
ты рæгъæуттæ — дæ фæдыл кæугæ-дзыназгæйæ!.. 
Æллæх, æллæх, дæ былтæ ма рафадæнт, фындзхауд ма фæу... 
мæнæй уый, Сесо—Сергей... 
Æмæ — ныххудт. Æмæ йын фенцондæр, кæй нæ фæхыл 
Мæхæмæтимæ, уый. 
Али, уæ фарн фынæй, йæ хъуыддаг бакодта, дон рауагъта йæ 
цайы хуыппыл æмæ ма фæстиат кæны ронбасты онг амад къул- 
гонды фæстæ — йæ хæлафы къæрттимæ архайы. 
Сергей æнæнхъæлæджы зæронды æккой абадт, йæ къæхтæй 
йæ æрбахъæбыс кодта. 
— Адав-ма мæ, баба-дада, де ’ккойы. Никуы мæ ничи хаста, 
сидзæрæй схъомыл дæн сабийæ æвæгæсæгты-æнæхæдзæртты 
хæдзары, — хынджылæгæй йæм дзуры. Фæхатыдта зæронды 
хорз зæрдæйы уаг, хъазын чи ’мбары, ахæм лæджыхъæдджын 
кæй у, уый бамбæрста, базыдта зæрдæйæ зæрдæйыскондмæ, кæй 
йæм нæ фæхæрам уыдзæн, уый. 
Али йæ хæссы, худы, архайы, цæмæй къаддæр къуылых уа, 
ууыл. Ноджы ма йæ уæлдæр сысхойы, хуыздæр ын куыд уа йæ 
уаргъæн, афтæ. Сергей дæр йæ рахиз къух саламдæттæгау бæр- 
зонд сивæзта, тилы йæ, сывæллоны цин æнхъæвзы йæ цæсго- 
мыл, хъæр кæны: 
38 

— Мæн Къуылых Али фæразы, гъери-гъа, дзæбæх! 
Али йæ, кæм бадтысты, уым Николайы фарсмæ æрæргъæвта, 
зына-нæзына тыхулæфт кæны — кæй фæзæронд, федых, уый 
йæ равдисын нæ фæнды. Фæлæ уæддæр кар йæхион кæм нæ 
кæны, кæм... 
— Бузныг, Али! Хæсджын дæ уыдзынæн. Уæдæ, искæй рагьыл 
дзæнæтмæ цæуын уымæн тæхудиаг-бæллиццаг у, уымæн! Сы- 
мах та дураччытæ æнхъæлут хицауадæн. — Æмæ базарыд: 
Каждый человек нам интересен, 
Каждый человек нам дорог. 
Стæй бафарста: 
— Науæд та сын зæгъон, Али, сæ фæйнæ мад-фыдæн, и? 
Зæгьон? 
— Ма зæгъ. Ам къулыл дæр стыр хъустæ ис. Советскæй власт 
та йæ уæлæ андзæвын нæ уадзы, фыдхъуын кæны... 
— Æмæ æз исты советскæй хицаудзинады ныхмæ сæлгъити- 
наг дæн? Скъæргæ кæныс æви? 
— Хицауады не ’лгъитыс? А-гъа... Хицæутты? 
-О. 
— Æмæ уæдæ, гъæй-хуыцауыстæн, алы хицау дæр йæхи 
æнæхъæн советскæй власт хоны. Й-йæх... Рагон лæджы загъ- 
дау: «Æнæ дыргъ бæласыл лæдзæг ничи æхсы». Ис? Ис! 
— Хорз, æз ницуал зæгъын, — Сергей æрбадт фæстæмæ йе 
’рдæбоны бынаты. 
— Сбад, æруадз ды дæр дæхи, Али, æмæ нын радзур дæ ха- 
бар — ма тæрс, ам, дзырд чи ахæсса, ахæм иу дæр нæй. 
— Ма тæрс-йа? Ма тæрсон?! — Али йæм æргомздæхт базылд. — 
Й-йæх! Æз — æмæ тæрсон? Уый та куыд вæййы, Сосе... 
— Сесо! 
— Уый та куыд вæййы... Сосе... Сесо! — куыд вæййы уый та — 
тæрсын? Гъæй-хуыцауыстæн, давæггаг цардæй чи цæры, уый 
тæрсæд. — Йæ уд йæ армы чи дары, уый ризæд æмризæджы. 
Ис? Ис! А-гъа... — Али йæ риу армытъæпæнæй бахоста, ныхъ- 
хъæрзыд. — Й-йæх, Сосе-Сесо, ам тынг риссы, тынг. Ныддур 
дзы, ныхъхъæбæр дзы рыст. — Ногæй та бахоста йæ риуыгуы- 
дыр, фæлæ йæ ныр тымбыл къухæй хоста, æмæ йæ гуыпп-гуыпп 
цыд. — Радзурон мæ хабар, и? Й-йæх! Тæрсын хорз у, цæмæн 
тæрсыс, уый дын куы уа, уæд. Фæлæ... Радзур, дам... А-гъа... 
Дзур дæ хабар æмæ та йæ ногæй ногмæ æвзар, райдай та сæрæй 
бынмæ риссын, удхар кæнын... Кæм ис фаг уæлдæф, нæй фаг 
улæфт... Й-йæх! — загъта Али дæр æмæ æрбадт фынгмæ æргом- 
39 

здæхтæй, йæ рæмбыныкъæдзтæ йыл æрæвæрдта. Сергей дæр 
уæд йæ къæхтæ бæрзонд систа æмæ йæ фæлмæнтыл цъилау 
æрзылд. Ныр æртæйæ дæр фынджы уæлхъус бадæгау нывыл 
бадтæй бадтысты. Али баздæхт Сергеймæ, йæ риумæ та ацамыдта: 
— Ам арт ссыгъд. Йæ ныхмæ йын арт суадзын хъæуы, фæз- 
дæг... А-гъа... Ис? Ис! Ме ’ккойы дæ кæй ахастон, уый мын иу 
тамакойæ бафид. Й-йæх, загътон, æмæ йæ ныууадздзынæн, 
фæлæ, — йæ къухтæ фæйнæрдæм афæлдæхта армуæлгоммæйæ. 
— Æз нæ дымын... нал дымын, фæлæ... — Сергей, кæмæй 
йын ракурон, зæгъгæ, аракæс-бакæс кодта. Рачик йæхæдæг 
фæрæвдз, села æхсæгау стъолмæ «Примæйы» къопп баппæрста, 
Алийы тæккæ раз йæ тъæпп фæцыд, æртæ сигареты дзы феддæ 
сты чи-фæраздæронæй. Али сын сæ астæуккаджы сласта къоп- 
пæй, зынгагур йæ цæстытæ Николаймæ баздæхта, уый дæр йе 
’рмттæ фæфæлдæхта, нæй мæм, зæгъгæ. Æмæ та уæд Рачик 
спичкæты къопп дæр æрбаппæрста. Али сдымдта, сигаретыл йæ 
былты кæрæттæй нæ хæцы, фæлæ йæ йæ дзыхы бакодта. Уай- 
тагъддæр ын ахуылыдз, тамакойы муртæ йæ былтыл ныххæцы- 
дысты, нынныхæстысты, йæ дæндæгтæй сæ алхъывдытæ кодта, 
асхъаудта сæ йæ къуыбыргонд фидар ныхтæй. Зыдæй цалдæр 
цъырды скодта, раулæфыд фæздæджы къуыбылæйттæ, фестад 
æмæ арауай-бауай кодта, стæй та йæхи æруагъта, тамакойы зынг 
фындз ныздыхта, æртхутæгдоны номыл стъолы уæлæ хъæбæр 
гæххæттæй конд цы сæкæры къопп лæууыд, уым. Гæххæтты 
сыгъды тæф къамырæйыл апырх, тамакойы смагыл дæр ма фæ- 
уæлахиз. 
— Й-йæх! Радзурон, зæгъут, нæ?.. А-гъа, афтæ ’мбæлы, ра- 
дзурын хъæуы... Фæлæ та ногæй... Дзыхъхъынногæй та... 
— Кæд дын афтæ зын у, уæд уал, цæй, мацы дзур, дæхи уал 
æруадз, — загъта Николай. 
— Банцай, Мясоруб! — йæхи хъусынмæ барæвдз кодта Сер- 
гей æмæ йын фæхъыг сты Николайы ныхæстæ. — Мæлæты 
тæнзæрдæ, йæхи мын стыхсæг, стæригъæдгæнæг кодта! — фес- 
тъæлфыд, йæ мидбынаты хæрдмæ фæхауд. — Ай дæ хицау! Мæ 
сæры цы фæкуыси: монумент, ома цыртдзæвæн. Æмæ рифмæ: 
мæн у мент! 
— Дæу фæуæд йæ фароны фистимæ... — Николай йыл йæхи 
сысчъилтæ кодта. Ай, дам, цавæр машинæ у? Уый у цементовоз. 
Це ментовоз! Ментовоз?! 
— Й-йæх! Афонмæ хур уæрæх цæстæй кæсы, æмæ дзы нæ 
тулдз йæ хæфсыкъах сыфтæртæ æнхъæвзы, — цыма сæ дыу- 
уæйы ныхæстæ дæр нæ хъуыста, цыма уымæ уæвгæ дæр ницы 
40 

бар дардтой, уыйау йæхиимæ ныхас кодта Али. — Сæрд у, авгу- 
сты мæй у, хорз мæй, хорз рухс у хурæн йæ рухс, бæзджын, 
сыгьзæринджын. А-гьа... — йæ мидбынаты фестад, галиу тым- 
был къухæй йæ риугуыдыр тъæпæнырдæм бацавта. — Й-йæх, 
й-йæх! Й-йæх, мæ ус! Прости, тут какой улица у, ахæм æнæхæ- 
лаф у, æндæр... æндæр ын цал æмæ цал хатты дзырдтон, цал 
хатты йæм æрхатыдтæн: я в Моздок не ездок! А-гъа... Кæд æм 
иугæр уæддæр байхъуыстон, уæд та æз уымæй æвзæрдæр дæн. 
Ис? Ис! Мой жена та... Гъæй-хуыцауыстæн, хæйрæг дæр хæй- 
рæг-иблис, æмæ сылгоймаг дæр — иблис æмæ хæйрæг; хуыцау- 
зæд дæр хуыцау-зæд æмæ сылгоймаг дæр йæд... сылгоймаг-хуы- 
цау: нæй йæ фæндыл лæгмæ дыууæ зæгъæнтæ. А-гьа... Й-йæх, 
мой жена... 
— Мой жена нæ, фæлæ моя дзурын хъæуы, — йæхи йын фæ- 
ахуыргæнæг кодта Мæхæмæт. Сыстад æмæ уæзбынæй, садзгæ 
санчъехтæй сæ цурты дыууæрдæм цæуы, Али та уæдмæ бадгæ 
æркодта. Мæхæмæт фæстæмæ Алийы цурмæ куы ’рбахæццæ, 
дуарырдыгæй здæхгæйæ, уæд æм уый фæрсæгау сдзырдта: 
— Мой зæгъыс, мой? Æмæ уый та куыд? Æз лæг дæн, гъæй- 
хуыцауыстæн, æмæ уымæ гæсгæ алцыдæр моя нæ, фæлæ мой у, 
мой! А-гъа... Уый сылгоймаг хоны æппæтдæр моя. Ис? Ис! 
Мæхæмæт лæугæ-лæууын афæстиат йæ уæлхъус, худæнбы- 
лæй йæм байхъуыста, хъомыл адæймаг сывæллоны зондамонæн 
ныхæстæм куыд хъуса, уыйау, фæлæ йæм дзургæ ницуал скод- 
та, дарддæр йæ тыннывæндæджы рацу-бацуйы кой кæны. Уый- 
хыгъд Али фæкъæртт, фемæхст, йæ мидауазæнтæ схæрог, фæ- 
сыхырна сты æмæ йын йæ маст йæ мидæг нал фæрæзтой уро- 
мын. Йæхицæн ма бæргæ арæзта алы мæнггæрæнтæ, нæ хъæуы, 
лæг фæсмойнаг фæвæййы, сафтид вæййы, æууылдау вæййы, раст 
æууылдау, йæхæдæг йæхицæн сæнад вæййы, гъæй-хуыцауыс- 
тæн, æмæ нæ хъæуы лæгæн искæй раз йæ зæрдæ æргом кæнын, 
зæгъгæ, ахæм цæлхдуртæ ма бæргæ арæзта йæхицæн, фæлæ — 
дзæгъæлы. Мацы радзур æмæ æддæсон уыдзынæ ацы адæмæн, 
исты гуырысхойаг, исты зæрдæхсаинаг... 
— А-гъа... Æлгъыст бон уыд — æртындæсæм бон, августы 
æртындæсæм бон æз æмæ мæ дзæгъæлгаст ус уæзласæн маши- 
нæйы Мæздæгмæ æрбацыдыстæм — уырдæм уыд йæ фæндаг 
уыцы машинæйæн æмæ нæ зыбыты лæвар æрбаласта. Куыд цин 
кодтон, куыд æхсызгон мын уыд, куыд, шопыр нæ æхцайы кой 
кæнын дæр кæй не суагъта, уый! Й-йæх... Цы хорз свæййы ду- 
нейы уæлæуыл цард, хорз лæгыл куы амбæлай, уæд... Хур дæр 
ма, а-гъа, хуыздæр хур вæййы, цы хорз у, уымæй хуыздæр, 
41 

гъæй-хуыцауыстæн, — Алийæн йæ мидрухс ранхъæвзта уади- 
дæгæн йе ’нхъырдтæ-æнцъылдтæ цæсгоммæ, йæ тымбыл цæсты- 
тæм, æмæ зæрдæйæн уæлдай хъыг уыд, ахæм сабингæс, сабизæд 
лæг æфхæрд кæй у, уый. Йæхицæн дæр цыма бадгæйæ дзурын 
зындæр фæцис, уыйау сыстад, бакаст Мæхæмæтмæ, ома мæн 
бауадз цæуын æмæ афтæ цæугæ-цæуыны дзурын. Уый йæ бам- 
бæрста, æрбадт бандоныл, фæлæ Николайæ чысыл дарддæр, се 
’хсæн ма иу лæгæн æрбадæн куыд уа, афтæ — ома Алийæн цæт- 
тæйæ æрбадæн бынат ныууагъта. Уый сæ цурæй нæ фенкъуыст, 
лæугæйæ дзуры, æцæг сæ йæ цæстæнгас никæуыл фæстиат кæны, 
мæнæ дæуæн кæнын æууæнкæй мæ хабæрттæ, иннæтæ та фæр- 
сырдыгæй хъусæнт, афтæ мын æнцондæр у, зæгъгæ — куы сæ 
кæимæ фемдзаст вæййы, куы кæимæ. Йæ зæрдæ, уартæ аууоны 
сæрæмбæхстæй чи хуыссы — Уырысхан, — уымæ бæргæ ’хсайы, 
фæлæ йæм уый абондæргъы ницыма сдзырдта, йæ цæстæнгас 
дæр ыл ныронг æргом не ’рхаста æмæ уал сæ кæрæдзийæи уыци- 
уыци, базон-базон сты: кæм куыд, фæлæ ахæстоны бонтæ та 
æппындæр нæ бæззынц мыстытæн хæрынæн — æмæ дзы уæдæ 
талф-тулфæй тагъд кæнын ницæуыл хъæуы. 
—А-гъа... Хорз уыд ам, зæрдæйы, мæ риуы хæдзары мидæгæй. 
Фæлæ Мæздæджы цы агуырдтам, зæгьгæ мæ кæд фæрсут, ноджы 
ма в Моздок не ездок кæм загьтон, уым, уæд... Хуыцауæн хъыгма 
фæуæд, фæлæ æз Хуыцауы номыл цы бакæнон, уый сабиты тых- 
хæй дæр бакæндзынæн. Æмæ мæ кæд нæ фæндыд — мæ зæрдæ йæ 
цыма зыдта, уыйау... Й-йæх!.. Æмæ мæ кæд нæ фæндыд, уæддæр 
сразы дæн, цæмæй сын алы скъолайы чингуытæ-мингуытæ, тет- 
рæдтæ-метрæдтæ, хызынтæ-мызынтæ балхæнæм. Æхца та, дæс æмæ 
ссæдз туманы — нæ уæныджы аргъ, мæ усы къухы зæронд кашол- 
кæ-хызыны æмбæхст уыдысты. Дзырдæн зæгьæм, уый куы ахауа, 
уæд æй йæ къухтæм дæр ничи сисдзæн, стæ-ма, ницы дзы ис, зæгь- 
гæ, йæ къахæй йæ фæсвæндагмæ скъуырдзæн. Лæдзæг дæм куы 
уа, уæд та йæ уый фындзæй сисдзынæ йæ иу скъуыд хуынкъæй 
æмæ йæ иуварс пыхсытæм нывзилдзынæ. А-гъа... Æз та уымæй 
размæ æнæхъæн авд сомы мæнæ ам бамбæхстон, — Али йæ хæла- 
фы дæлкомдæлы чысыл дзыпмæ ацамыдта, мæнæ уырыссагау пи- 
стончик цы сусæг дзыпгонд хуындæуы, уымæ. Уый ауынгæйæ 
Рачикы цæстытæ цинæй фæцардхуыз сты, цыдæр хъуыды æнæн- 
хъæлæджы рацахста æмæ дын дзы фæбæрæгбондзаст. Уыцы гæп- 
пæввонгæй, уыцы æнæрхъæц цæттæйæ фæкодта: 
— Æмæ уый дæхи хæлаф куынæ у! — бар-æнæбары ахст адæм 
сæ кæрæдзийæн слестгæнджытæй басгуыхынц, æцæг слестгæн- 
джытæй кæуылты æнæууæндагдæртæй. 
42 

Али куыддæр ферхæцæгау кодта, цыма цæхгæр фæдыдагъ, 
йе ’взаг æрдæгныхъуырдæй цыма аззад, нал арæхст, цы дзуапп 
радта Рачикæн, уымæ. Æппынæрæджиау фæдзыхджын-фæбæх- 
джын: 
— Æмæ исты, сомихи, мæнæн, мæ хæдзарæй рахæсгæ хæлаф 
исты æфсæн бетонæй хуыд уыд? И? Нæ дзы уыд æппын сусæг 
дзыпп фæкъæртгæнæн? Ис? Ис! А-гъа... Ма мæ хъыгдар, къу- 
хы бынмæ ма дзур — æнæуи дæр мæ аркъау хъæуы мæ дзырд мæ 
риуæй сласынæн, ам нынныхстысты, ам, — йæ армытъæпæн та 
йæ риугуыдырыл, йæ риукъæйыл авæрдта. — Ам нынныхстысты 
дзырдтæ мæ масты цæнды, тынг риссаг масты, тынг. Й-йæх! О, 
чингуытæ-мингуытæ, алы йедтæ... Цоттамын Аллахы цæстхорз 
бауарзта — фараст! А-гъа, гъæй-хуыцауыстæн... 
— Ай дæ хицау! Æппындæр рухс нæ хуыссын кодтат, æви? 
Дæ бакастмæ гæсгæ та... Какой он хилый, тыххæйты ма хилы. 
Адæм ыл худой: какой он худой!.. 
— Фылдæр уыдысты, ноджы фылдæр, Сосе-Сесо, хъуынджын 
лæппу. Дыууадæс. А-гъа. Фæлæ дзы Аллах йæхимæ æртæйы 
айста. Радта сæ, айста сæ. Нæй дзы хъаст кæнæн, разы дзы 
хъуамæ уай. А-гъа... Ис? Ис! Лæджы бæрны — уынаффæ, Хуы- 
цауы бæрны — хъуыддаг, йæ рæзт, йе сгуыхт. Æмæ тулдзы 
фæстæ... Арв æй куы ’рцавта... О, сымах уый нæ зонут, нæ уæ 
хъæуы... Ныр та уыдонæй, сывæллæттæй мæн байста Хуыцау... 
Раздæр сын мæрдтыбæстæм истæй сæ мады байста, сæ ныййа- 
рæг мады, ныр та мæн... Й-йæх! Зын у цæрын, фæлæ хъæуы, 
тынг хъæуы... Æмæ... Хорз. Æрмæст дзы дыууæйæ нæ цæуынц 
ахуыргæнæн хæдзармæ, скъоламæ — æппæты къæдзилыл хæцæг 
Илим, æхсæз ыл сæххæст, стæй Юсуп, йæ цыппæрдæс йæхи 
фесты. Æмæ æгъгъæд, дам, мын у, зæгъы, бæх уарзын, зæгъы, 
фыстæ хизын, дам, уарзын, бæхыл бадгæйæ. Æмæ сæ хизы. 
А-гъа... Нал комы ахуыргæнæн хæдзары къуындæгмæ быды- 
рæй. Кард дæр æм ис, топп дæр æм ис, фæлæ ма уæддæр йæ туг 
донхæццæ у, æнцон рафыцæн. Уый хистæр æмæ æппæты хис- 
тæр та — Патимæт, тæккæ кæройнаг, къæсæйраг уаты ахуыр 
кæны, дæсæм къласы уыдзæн ныр. Рæсугъд чызг сырæзыд, дзæ- 
бæх, дзæбæх. А-гъа... Фæлæ... Й-йæх! Фесæфдзæн, адавдзыс- 
ты-аскъæфдзысты йæ Дзубараевтæ — æз разæй лæууыдтæн, нæ 
сæ уагътон хæстæг. Ныр мæ бынат сафтид, Юсуп сæм нымады 
нæу, ноджы йын йæ зæрдæ истæмæй балхæндзысты, æмæ уæд 
бацу Патимæтмæ æмæ йыл ахæц. Гайтаевты дæр хъæуы, гъæй- 
хуыцауыстæн, рæсугъд æмæ дзæбæх кæй нæ хъæуы, а-гъа... Ис? 
Ис! Й-йæх, сымах кæстæр стут, иунæг Никъола-Микъола куы 
43 

уаид мæ цуры, уæд ма нылгьит, ма, дæ зæрдæйы фаг дзæбæ- 
хæн, æмæ дын ма фенцондæр уæд... — Али цæуынхъус базмæ- 
лыд, фенкъуыст, фæлæ йæ къах дæр нæ айста, æрлæууыд. — 
Рацу-бацу кæн æмæ дæ ныхас хъуджы салау дæ фæдыл лас... 
Бр-р-р, хорз нæ загътон, мæхи цæстытыл дæр хорз ныв нæ ауад. 
А-гъа... Уæвгæ та... — Бакаст Сергей æмæ Рачикмæ. — Уæвгæ та 
сымах горæтæгтæ стут æмæ ногзад хъуг никуы федтат, и? 
Уыдон, никуы, зæгъгæ, сæ сæртæ батылдтой. 
— Й-йæх... Цæмæн ма, цы хорз зонды охыл ма мын фæлва- 
рын кæны Сфæлдисæг ацы фыдæбон... Хорз, æз ам, ахæстоны 
сзондджын уыдзынæн, æмæ уæд —цы? Сымах дæр мын исты 
хорз зонд бацамондзыстут, фехсынæй аирвæздзынæн, зæгъæм, 
æмæ уæд — цы? Цы цардæн ма мын сбæздзæн ам ссаргæ хорз 
зонд? А-гъа, гъæй-хуыцауыстæн, раст нæ дæн, æмбарын æй 
мæхæдæг дæр: цалынмæ улæфыс, уæдмæ цæрын фæтчы. Стæй 
уыдоны дæр хъæуын, мæ фараст сидзæры... Й-йæх, цæмæн, 
цымæ, хъæуы Стыр Хуыцауы, йе сфæлдыст адæймаг афтæ тынг 
рисса, афтæ бирæ рисса, уый?.. Дзур, дзур æмæ уæддæр дæ 
рыст нæ сысы, нæ ихсийы, нæ хуыскъ кæны йæ суадон ... 
Нæ йæ хъыгдардтой, нæ йын тыхстысты йæ тъизынæй. Æниу- 
ма тынгдæр, æргом хъарæгæмхиц, æргом маройгæнгæ куы дзы- 
назид, уæддæр ын быхсиккой, нæ йæ уромиккой! Уый та уымæн, 
æмæ мæнæ искæй зианы алчидæр йæхионы зианыл куыд кæуа, 
афтæ адонмæ дæр афтæ кастаид, цыма сæ алкæй бæсты дæр Али 
æрдиаг кæны, сæхи кæуинæгтæ дæр сын уый кæуы, уый сын 
цыма згъалы сæхи судзгæ-араугæ цæхджын цæссыгтæ дæр, сæ- 
хæдæг ма тыхурæд кæй кæнынц кæрæдзийы æфсæрмæй, тых- 
ныхъуырд кæй кæнынц æмæ уæддæр хурхы сæрмæ цы цæссы- 
джытæ сцæнд сты судзгæ къуыбарæй, уыдон дæр цыма уый са- 
бион æнæкъæмдзæстыг куыдæй, богъ-богъæй, уый хъарджыти- 
мæ фæцæуиккой, фемæхсиккой æмæ басур уаиккой, бахуыскъ, 
бахус, афтæ сæм кæсид. Алчидæр сæ йæхи йæ сабидуджы фены, 
нывджынæй уым фесты, мæнæ ма æнæтæригъæд, хъулонрæв- 
дыд саби куы уыд, æнæдомд æмæ йæ кæртæн-хæдзарвæндагæн, 
йæ хæстæджытæн-æрвадæлтæн хорз лæгæй байрæзинаг, æнхъæл- 
цау бындар куы уыд, уый æрымысы, уыцы дзæнæты дуг, цар- 
дæн цы хæстæг бавæййыд уæд æмæ ныр та куыд фецæгæлон 
æнæхъæн дунейæн, уыцы хъуыды банкъарынц зæрдæрæхуыс- 
тæй. О, æмæ уал раздæр сæ зæрдæйы буцгонд дуне фæскъæвда 
бонау ныррайдзаст вæййы, ныххурджын. Фæлæ сæм куы бахъа- 
ры, нырæй фæстæмæ та уыцы саби, уыцы кæддæрыггон саби 
иннæ адæмæн цæсты рухс нæ, фæлæ цæстрæхойæн сындз кæй 
44 

уыдзæн, уый, уæд та сæм сæхиуыл — уыцы раг-рагон сабийыл 
адджын хæкъуырццæй кæуын æрцæуы. Удæхсæг, удæнхъæв- 
зæг, удрæсуггæнæг, хæрæмттæласæг цæссыгæй æнæвгъауæй 
кæуын. Бæргæ ма сæ фæуромынц, фæлæ уæддæр сусæгæй, æнæ- 
фæрсгæйæ, æгоммæгæс-хивæндæй, уыцы судзгæ тæвдæй æрфæд 
кæнынц, æрлæдæрсынц, æрхъарынц, æмæ сæ сæ кæрæдзийæ 
æмбæхсгæйæ, дæ сæр хъæццулы бын фæцæв, афтæмæй асæр- 
фынц. 
Уыцы сахат — Хуыцауæн дæр æхсызгон сахат сæ мачи схуда 
искæуыл, уæртæ куыд баумæлдзæст, зæгъгæ!.. Уый, мæнæдзуа- 
ры бын дæхи, зæгъæн куыд нæй, афтæ æнæхъола, æнæчетар, 
æнæджелбеттæй равдисæгау уаид, адæймаг нæ уаис уыцы сахат 
сæ цæсты, фæлæ ’лгъаг цыдæр, фос исты, сыкъаджын фос, хай- 
уан-фертон... 
Стæй дыл, æвæццæгæн, кæуыл схудис, уый — йæ фадат амо- 
ны, зæгъгæ, — уæд марынæй дæр нæ бацауæрдид, марынæй! 
Æмæ та йæ хæдуæлвæд фæсмойнаг фæуид уыцы æвзыгъд 
лæгмарæг дæр — дыууæ хатты æнæуынон адæмæн, ныр дæр сæ 
кæд иу дæр адджын нæу, суанг ма иннæ ахстытæн — алы дзып- 
къахджытæ, давджытæ, стигъджытæ, тыхмигæнджытæ, гæртам- 
хортæ, паддзахадон бынхортæ-йедтæн дæр, — уæддæр. 
Уæд дын сæм айфыццаг, абанамæ куыд цыдысты, афтæ аба- 
нагæсы хæдивæг — абанагæс йæхæдæг æфсæддон ацæргæ лæг, 
йæ хæдивæг та ахст лæппу, гуыбынджын-хытъынджын-дымыс- 
дæр, æмæ дын сæм уый куы бауырдыг уаид, уыцы хæдивæг: 
— Уæллæй, мæнæн мæ бон карк аргæвдын дæр нæу, уæд сы- 
мах та æгас адæймаджы... йæд... куыд амарут? — æмæ дын æл- 
гъаг лæгъстæйагхуызæй ныххудт, куыд сæм бауæндыд, афтæ 
бафæрсынмæ сæм йæ ныфс куыд бахаста, уымæй йæхæдæг дæр 
фæстагмæ фæтæрсгæйæ. 
Кæд искуы исчи цыбыркъæдзил хъулон уырыйы хылгæнгæ 
федта куыдзимæ, уæд раст уый куыд андзары йæхи йе знагыл, 
афтæ йыл йæхи фæцæйæндзæрста Сергей. Фæлæ та йæ иннæ 
хæттытау Уырысхан нæ бауагъта, сабыртæгæнгæ йын йæ уæхск 
æрхоста, Николаймæ аздæхт: 
— Ды йын ратт дзуапп ацы тугтарстæн... 
Николай хытъынджын лæппулæгмæ æхсгæ каст фæкодта, стæй 
азылд иуварс, йæхи сысчъилтæ кодта. 
— Амæн?! Амæн цæй дзуапп хъæуы дæттын. Ахæм нард, 
хæрзхаст хъуг сыбираг лагырты агургæ æмæ æнаргæ у. Уæвгæ 
та ай, хъуг циу, цы амоны, уый дæр нæ зондзæн. Уым лагырæй 
лидзынвæнд чи скæны, уыдон семæ иу ахæм тохъылы акæнынц, 
45 

æмæ сæм хæринаг куы ницуал вæййы, уæд æй сæргæвдынц, 
мæгуыр йæ бон, мæгуыр. Уый дын карк... Карк та цы — карчы 
æргæвдын та зын у, ай-гъайдæр, уæдæ нæу: мацы дæ хъыгда- 
рæд, йæ цæстытæ рацæйхауынц, афтæмæй ма дын æйчытæ дæр 
æфтæуæд, цъиутæ дæр дын уадзæд, ды та йæ... Зын у йе ’ргæв- 
дын, уæдæ нæу, нæу... Фæлæ лæгæн хатгай иу исчи, иннæ адæй- 
маг ахæм маст скæны, афтæ мæстджын æй скæны, уыйбæрц æй 
бафхæры, æмæ... æмæ... Маргæ нæ, маргæ, фæлæ ма йын-иу йæ 
туг дойныйæн дæр баназид, дойныйæн! 
Сергей уæддæр нæ фæлæууыд, фаг æфхæрд æм нæ фæкасты- 
сты Николайы ныхæстæ æмæ ма абанагæсы хæдивæджы афарста: 
— Кæркгæс, хъус-ма, ды йæд зоныс, ацы дунейыл æппæтæй 
зындæр циу, уый? 
— Нæ зонын... 
— Хъайлайæ фæстæмæ æйчытæ саразын æмæ мæнæ дæуæй та 
лæг скæнын!.. 
Рачик сдымдта. Цалдæр пъæртты куы скодта, уæд æм Али йæ 
къух бадардта: 
— А-гъа, æри-ма, æз æй бадымон кæронмæ, йæ тæккæ хъæба- 
тыр карзæй. Дæхицæн ног ссудз, — æмæ афтæ арф æмæ дæргъ- 
вæтин ныхъуырдта фæздæг, раст дзы цыма йæ зæрдæрис фæхуы- 
дуг кæнынмæ хъавыд, уыйау. Фæлæ йын цыфæндыйæ дæр дзур- 
гæ-дзурын æнцондæр уыд — хъæрзгæ уæддæр нæ кодта, стæй 
дæ хабæрттæ искæмæн куы дзурай, уæд сæм цыма дæхæдæг дæр 
иуварсæй кæсæг фæвæййыс, дæуæн дæр иннæтæй уæлдай цыма 
дæ зæрдæмæ нал фæхъарынц, ноджы ма сæм дæхæдæг дæр ху- 
дæнбылæй куы кæсай, дæхæдæг дæр дæхиуыл куы худай, уæд 
цыма зынгæ фенцондæр вæййы лæгæн. 
Али тамако стъолы тигъыл йæ фæздæгкалгæ æрæвæрдта. 
— Тулдз афонмæ... Ох-хына, тулдз, зæгъын... Афонмæ Пати- 
мæт... Й-йæх, ахуыр кæнын тынг уарзы, чингуыты айдæнау 
кæсын — цыдæриддæр се скъолайы фондзтæ ис, уыдон райсы. 
А-гъа, гъæй-хуыцауыстæн! Й-йæх, машинæ мæ зыбыты лæвар 
æрбаласта, шопыр нæ æхцайæн йæ кой кæнын дæр не суагъта, 
ирон шопыр уыд... Фæлæ ныр та? Ныр та бынтон гаффутт 
фæдæн, мæнæ къаппа-къуппайы пух дымгæ куыд ахæсса, йе та 
йыл дæхæдæг куы ныффу кæнай, уæд куыд алæгуын, ацæгæр- 
сæр вæййы, афтæ, афтæ раст. 
— В пух и в прах! — фæкодта Сергей, куыддæр Алийæ къап- 
па-къуппайы пух, зæгъгæ, айхъуыста, афтæ фегуырд йæ сæры, 
бадис кодта ирон æмæ уырыссаг пухты хо-æфсымæр хæстæгыл. 
— И? — иæ йæ бамбæрста Али. 
46 

— Ницы, ницы... 
— Ды дæр уæдæ къухы... æвзаджы бынмæ ма дзур, хъуын- 
джын... А-гъа! Ис? Ис! Йед... О, лæвар нæ æрбаласта. Æфсæн- 
вæндаджы вагзалмæ æрбацыдыстæм — æхсæв уым арвитдзыс- 
тæм, стæй райсомæй базарыл æмæ дуканитыл æрзилдзыстæм 
ома. Мæ ус мын афтæ, ды, дам, абад ам сатæджы, — иугæр иу 
хатт йæ коммæ кæм бакастæн, уым ныр уынаффæйы рохтæ йæ- 
химæ райста, — æмæ, дам, ды ам сатæджы абад, æз та базармæ 
суайон æмæ, дам, исты æрдавон æхсæвæрæн. А-гьа... Ацыд. Уый — 
базармæ, æз — буфетмæ, райстон иу сæны хъылма: «Агдам». 
Къуымы сбадтæн. Схуыпп дзы кæнын йæ хъуырæй æмæ бадын. 
Бадын æмæ та схуыпп кæнын. Æгæр бирæ цыма бадын — тагъд 
хуыпгай-хъуыртгай фæуыдзæн «Агдам». А-гъа... Мæ зæрдæ мæм 
хорз цыдæртæ нæ дзуры, мæ маст дæр уæдмæ йæхи пецы сæр 
артыл сæвæрдта, сæны артыл æмæ фыцынмæ хъавы. Й-йæх! 
Тамако дымын мæм æрцыд — уæд мæм æрцыд, уæд, ныр нæ 
зæгъын, — уæдмæ стъолы тигъыл йæ тамако ахуыссыд, райста 
йæ æмæ йæ сыгъдæтты къоппы ныппæрста. — Ракуырдтон кæ- 
мæйдæр, бадымдтон. Уый нæй. Изæр ис, талынг ис, æндæр адæм 
ис, ус нæй. Цы чындæуа, куыд чындæуа — ницæмæ арæхсы мæ 
зонд. Мæсты кæнын ма зоны, дзæнгæрджытæ дзы хойынц мæ 
сæры, фæлæ хорз нæу сæ дзæбуг. Нæй, нæй мæ дынджыр дзæ- 
бæх ус. Й-йæх! Дзæгъæлы банызтон мæ сæн — хорз хъуыды 
нæй, нæй рухс, ахæм рухс, мидæгæй чи фæсудзы, уый. Сæры 
насы мидæг ахæм хорз æмæ урс хъуыды нæй. Ис — саутæ. Æв- 
зæртæ. Къухтæ кæмæй æрбатымбыл вæййынц, ахæмтæ бирæ. 
Й-йæх! Ис? Ис! Цæуон уæдæ базармæ. Йæ фæд-йæ фæд. Æн- 
дæр фæд нæ зонын. Чи ма ис уым — ничиуал. Фæстаг салдат ма 
разгъор-базгъор кæны, æрдæг цæхджын джитъритæ агуры, ас- 
ламдæрæй агуры. А-гъа... Фæрсын иу усы, джитъритæ уæйгæ- 
нæджы, нæ федта, цымæ, мæ усы æнгæсæнтæ усы. Федта! Фед- 
тон, дам. Æцæг иунæгæй нæ уыд, лæгимæ уыд. И?! Куыд?! 
Лæгимæ?! — Али йæ риу дыууæ къухæй бахоста. — Ам... Ам нал 
цыд маст, æвиппайды ныддымст, ныддæвдæг, ныддур. О, Ал- 
лах, бабын кодтон мæ ном — бабын кодтон цæцæны ном. Уый 
куыд у — дæ цурæй ацыд дæ ус, дынджыр дзæбæх ус иунæгæй 
æмæ, дам, кæимæдæр ис ныр... 
Али дуагæнæгау йæ къухтæ радыгай йæ цæсгомыл æруагъта, 
йæ цæстытæ бацъынд кодта, амонæн æнгуылдз æмæ стыр æнгуыл- 
дзы æхсырфæй йæ хурх хырхæгау дыууæрдæм сæрфы, йæ 
уынæргъын тыхурæдæй уромы. Схуыфæгау кодта. 
— Сылгоймаг у... йед... Сылгоймаг у... — Нæй, æгæр бирæ 
47 

цыдæртæ йæ хъæуы зæгъын мæстæлгьæдæй, фæлæ сæ нæ фæуы- 
дзæн нымад, цы у, Алимæ гæсгæ, сылгоймаг, уыдон. Æмæ æнæн- 
хъæлæджы цыбыр хатдзаг скодта. — Сылгоймаг у... У сылгой- 
маг! Сылгоймаг у сылгоймаг, æндæр чидæр адæймаг. Ис? Ис! 
Уæддæр æй агурын хъæуы — кæд мæ хорз зонгæ лæг ис йемæ, 
уæд та? Фæлæ — кæм сæ агурон? Рухсытæ ссыгътой. Кæд æцæ- 
гæлон чидæр у уыцы лæг, уæд та дын уый искæй усы рухсмæ 
кæны?.. Зонгæимæ та хъуамæ вагзалмæ цæуой. Цæуын фæстæ- 
мæ уырдæм. Нæй. Цæуын вагзалы милицæмæ. Афтæ æмæ афтæ, 
зæгъын, фесæфт мæ къæбæргæнæг. Айс, дам, дæхи ардыгæй, 
æнтыды гуыффæ, дæ ус сом нæу, нæ дын фесæфдзæн, ссардзы- 
нæ йæ, чи дын æй акодта, уый, дам, куы ницæмæнуал хъæуа, 
уæд. Æмæ — худынц. Ау, цæцæнæн дæр, дам, ахæм æддæкъах 
устытæ фæзынд, дзæгъæл чи кæны... Акарстой мын мæ тъæнг- 
тæ... А-гъа... Бадын та. Нæй. Буфет дæр сæхгæдтой — райстаин 
ма. Й-йæх! Сразым мæ исын хъуыд... Бадын, кæсын дуармæ. 
Æндæр устытæ æрбацæуынц, ацæуынц, махон — нæй. Цы чын- 
дæуа? Бахуыссин, фæлæ нæй, хуыссæг мæнмæ уæнды, ахæм 
мæстымæ? Риуы стыр аджы нал цæуы мæ маст, фыцы, аджы 
былтæй кæлы — кæмæй йæ райсон, кæуыл акалон мæ пырх, уый 
та нæй. Афтæ мын хъæуы, зæгъгæ, дæр фæзæгъын, зæронд хæ- 
рæг дæ, æдылы хæрæг, фæлæ дæхимæ хæцынæй маст — нæй, 
нæ цæуы. Æндæр исчи хъуамæ уа дæ цуры зылынджын, æндæр 
искæмæй райсын комы маст, дæхи хæрынæй нæ цæуы. А-гъа... 
Ис? Ис! Сæрдæн йæ изæр, йе ’хсæв цыбыр у, цыбыр у сылгой- 
маджы зондау. Хур дæр, райхъал уон, зæгъгæ, сфæнд кодта, 
афтæмæй æз Теркмæ мæ фæндаг адардтон. Йæ къутæрджын 
былгæрон кæрдæг — астæумæ, æртæхæй æртасыд. Къутæрты 
бын искæй усимæ ис бамбæхсæн. А-гъа... Ныххуылыдз дæн. 
Уæддæр зилын, кæсын, мæ хъус тынг хъусы. Æмæ — хъæрзын 
фæцыд! Стæй йæ фæстæ та хъæр, гъей, дам, исчи, баххуыс мын 
кæнут, зæгъгæ. Æрмæстдæр сылгоймаг кæй ныхъхъæр кæндзæн, 
ахæм хъæр уыд. Æз дын уыцырдæм алæгæрстон — цæй уазал 
æртæх ма æмæ ма цæй донласт! Æмæ уынын, а-гъа, гъæй-хуы- 
цауыстæн, мæнæ ацы дыууæ цæстæй, — йæ галиу къухы амонæн 
æмæ астæуккаг æнгуылдзтæ йæ цæстытæм фæцарæзта, — уынын, 
фæлæ уынын цы? Уынын: иу дынджыр лæг лæууы, йæ хæлаф 
уæрджытæм æруагъта, къухæй йыл хæцы, афтæмæй лæууы — 
йæ фæтæн фæстаджы урс нæрдтæ æрттивынц. Лæууы, катай 
цыма кæны, мæнмæ та рад кæд æрхаудзæн, зæгъгæ, цыма æнæр- 
хъæц цоппай кæны. Раст цыма йæ мисындзæг фæтоны. Фæлæ 
уый уыцы мæт, а-гъа, нæ уыд. Ис? Ис! Уымæн æмæ æз дарддæр 
48 

кæсын æмæ уынын цы? Ноджыдæр ма иу лæг ис уым, уый та 
хуысгæ кæны, дæлгоммæ — уымæн та йæ урс нæрдтæ хæрдмæ- 
бынмæферттив-ферттив кæнынц. А-гьа... Ахæм рæстæджы хъыг- 
дарæн нæй, фæлæ кæд мæ усы нæ федтой, уæд хатыр курын, уæ 
ахсджиаг куыст дарддæр кæнут, иугæр уын сæумæдæвдæгыл 
æндæр мæтаг ницы ис, уæд. Æмæ хæстæгдæр цæуын ахæм ныф- 
сæй. Хъавгæ цæуын, хъуызгæ, æфсæрмы дæр кæнын, уæдæ... 
А-гъа... Дæ усы агур, искуыдæр ма пыхсыты агур дæ усы!.. 
Æмæ уынын — бынæй бæгънæг ус. Йæхи сæм уацары цыма рад- 
та, гъа, мæ бон нал у уемæ хæстæй хæцын, æмæ уæ цы фæнды, 
уый мын кæнут, зæгъгæ. Лæугæ чи кодта, уыцы лæг фæстæмæ 
фæкаст — йæ хæлаф хæрдмæ фæцъортт ласта æмæ — лидзгæ! Æз 
та — уырдæм. Иннæ дæр фæгæпп ласта, йæ хæлафы къæртт ын 
æхгæнын нæ комы, нал æм арæхсы, фæуагъта йæ æмæ — æрба- 
лæгæрды. Кæдæм, дам, бырсыс-лæсыс, къуылых хæрæг, афтæ 
хъæр кæны. Зоны мæ, ау? Æз æнцад лæууын. Къуылых дæн, 
уый цæмæй зоны — æз уæдмæ æрлæууыдтæн, уый мæ нæ федта 
цæугæйæ! Уæд йæ быны уый чидæр нæй, чидæр нæу — мæ ус 
у... А-гъа... Хъæр кæны ныр мæ усы хъæлæсæй, рабадт: «Али, 
лидзгæ, амардзысты дæ! Амæ кард ис, бикъджын кард!» Алидз, 
дам — кæддæриддæр хъæнсæр у... сæрхъæн у сылгоймаг, æндæр 
хъуамæ куыд лидзон æз? Æз, цæцæн, лидзгæ? Лæгæй? Лидзгæ, 
дам... Лидзын мæ ахæм усæй хъуыд, фæлæ ныр иугæр уый мæ 
ус кæд у, уæд æз дæн, æз, уымæн йæ лæг. Кънопкæкардджы- 
нæн та йæхи ус йæ хæдзары афонмæ диваныл дзæгьæл рафт-баф- 
тыл сси — ничи дзы пайда кæны. А-гъа... Нæма лыгътæн нырма, 
стæй тагъд рæстæджы цыма лидзинаг дæр фыртæссæй никæмæй 
дæн... Мæхи æгæр не стауын, æгæр не ’ппæлын мæхицæй мæ- 
хæдæг? — Али фæлæууыд, рыстæйдзаг цæстытæй сæм бакæсты- 
тæ кодта радыгай. 
— Цы дæм ис æппæлинагæй, ай дыл мæгуыры бон куы кæн- 
дзæн, уæд — куы дæ амара йæ кардæй, — йæхи барæй фæхуы- 
рымхуыз кодта Николай: кънопкæджын кард æм ис, зæгъгæ, афтæ 
бæлвырдæй йæм хабар ныхъхъæр кодтаид, фæфæдис уыдаид йæ 
ус, уый йæм гуырысхойаг фæкаст. Али сæ, цыдæриддæр у, уæд- 
дæр йæ гæдыныхасыл баууæндын кæнынмæ хъавы. — Дзур, дзур, 
ницæмæй дыл худы нæ зæрдæ. Дæ бынаты æз дæр нæ алыгьдаин, 
кард нæ, фæлæ йæм кънопкæджын ракетæ куы уыдаид, уæддæр. 
Зивæггæнгæ схудтысты. Сайæд, лæхурæд Али, фæлæ йæм 
уæддæр зæрдиагæй хъуыстой, бацыбæл сæ кодта. Кæд мысгæ 
хабæрттæ кæны, сæ хъустыл сын хæнкъæл ауындзы, уæддæр 
уал ныронг йæ хабар ницы кæны — бæззы хъусынæн. 
4 Гусалты Барис 
49 

— А-гьа... Ис? Ис! Нæ лидзын. Уый та мæм цæуы, цæуы 
мæм уæндонæй. Æмæ мæм куы ’рбахæстæг, уæд дын æцæгæй 
дæр йæ хæлафы фæстаг дзыппæй цыдæр куы фелвасид, йæ армы 
йæ æмбæхстæй дары, стæй йын йе стыр æнгуылдзæй цыдæр 
акодта, ацархайдта йемæ цыдæр, æмæ — йæ тымбыл къухæй 
размæ карды æвзаг ралиуырдта, рацъортт ласта. Куыд дын тæр- 
са мæнæй, куы мæ уыны, чи дæн уæрхмæ æмæ цы дæн дæргъ- 
мæ, уæд. Ноджы ахæм кардæлвæстæй. Фæлæ цæхджын сайд у 
йæ зæрдæйæ: нæ йæ зоны, æз цы зонын, уый. Æз та зонын... 
Мæ гуыбынмæ мын ныццарæзта йæ карды цыргъ æвзаг. Хæстæ- 
гæй-хæстæгдæр цæуы. Æз цæттæйæ лæууын, мæ къухтæ æнцад 
бынмæ уагъд сты, бæндæнтау лæмæгъæй, уæгъд уагъдæй, фæлæ 
сæ мидæг цæттæ сты, æргъæвд сты. А-гъа... Ис? Ис! Гъæй-хуы- 
цауыстæн, куыддæр мæ æрбацæйрæтъызта, афтæ æз — санчъех 
фæстæмæ, мæ къухтæ мæнæ афтæ дзуарсаздыхтæй йын йæ къух 
æд кард ацахстон, фæзылдтон ын æй бынтондæр иннæрдæм. 
Уый — ой-ой, дам! Кард æрхауд. Æз æй фелвæстон. Уый мæ 
къахæй æрбацавта. Ногæй та мæ цæвынвæнд куыд акодта, 
афтæ... афтæ... Гъæй-хуыцауыстæн, нæ йæ хъуыды кæнын, куыд 
æй фæцъæррæмыхст кодтон, уый... Æххæстæй æнæхъæн фондз 
æмæ ссæдз сантиметры, дам, у йæ урс гуыбыны фаст-лыг. Æз 
афтæ загътон слестхæссæг Бондаренкойæн, гъæй-хуыцауыстæн, 
нæ йæ мардтон, мæ зæрды йæ амарын нæ уыд, æрмæст ыл, зæгъын, 
хорз гакк сæвæрон, исты дзæбæх дамгъæ, цæмæй куыд нæуал 
бафæсфæд кæна йæхи, афтæ. Бондаренкойæн комкоммæ загъ- 
тон, а-гъа, æз дын сусæг фыдгæнæг сæргом кодтон, ды та мæ 
турьмамæ æрвитыс. Уый куыд раст у? Æппындæр нæу, хæрам 
у. А-гъа, гъæй-хуыцауыстæн. Ис? Ис! Сымахæн та йыл æргом 
сæттын: уæд æз адæймаг нал уыдтæн, сырд уыдтæн. Зæрдæф- 
тыд, мæ зæрдæ иуварс æппæрст уыд, кæйдæр къæхты бынмæ. 
Æмæ рыст, тынг рыст, тынг! Й-йæх... Маст мæ бацыд. Тынг. 
Маст уыд, æз нал уыдтæн. Уый та нæ зыдта, æз цы зонын, 
цæмæ арæхсын, уый. Нæ уыд æнхъæл... Дæхи ус афонмæ дива- 
ныл дзæгъæл фæлдæхтæй лæууæд, ды та сæумæдæвдæгæй, но- 
джы ма радуадзгæйæ, кæйдæр... Йæх, й-йæх, Бараныв, Бара- 
ныв... Афтæ у йæ ном гуыбынлыгæн... — Али фæлладæй æрбадт 
Мæхæмæт æмæ Николайы ’хсæн. Зыдта йæ, æмбæрста йæ, йæ 
усы тыххæй йæ исты бæлвырд ныхас зæгъын кæй хъæуы, уый, 
науæд уый æгадæй йæхæдæг дæр зæххæй сисынмæ, лæджы ном 
хæссынмæ кæй нæ бæззы, фæлæ дзы йæхи ауæдзхицæн нæ код- 
та — лæгыл йæ сылгоймаджы тыххæй чи бахуда, уый йæхæдæг — 
сылгоймаг. Стæй лæгæй йæ хорз сылгоймаджы сæрмæ чи ’ппæла, 
50 

уый дæр — афтæ... Фæлæ дарддæр цы уыд, дарддæр, зæгъгæ, йæ 
фæрсдзысты æмæ йын йæ ныхас æрдæгкондыл ныууадзæн нæй... 
— Уæдмæ хур скаст. А-гъа... Мигъ дæр йæхиуыл схæцыд, 
æртæхы мигъ. Æмæ хур тынг сырх уыд, стæй куыддæр хуы- 
лыдз сырх, хуылыдз — уæд дæр дис кодтон, уый та мæ цæмæн 
æндавы, цæмæн мæ хъæуы, цы хуызæн сырх у хур, уый, зæгъ- 
гæ. Æвæццæгæн, мигъы ныгъуылд кæй уыд, уымæн афтæ зынд — 
хуылыдз. Донласт мæнау... Гъæй-хуыцауыстæн... — Али фæ- 
сагъæсдзаст, йæ зæрдыл цыма цыдæр ахæм æрбафтыд, цыдæр 
æнахуыр хъуыды. — Донласт нæ — тугласт, хурæн йæ туг цыма 
йæ уæлæ лæдæрст. Мигъ æм зæххæй цыд, уымæн та йæ хид 
лæдæрст, йæ тугхид. Æмæ уыд рæсугъд. Тынг. А-гъа... Æмæ, 
уыдæттæ кæй уыдтон, ууыл дис кодтон. Й-йæх! Мигъ урс уыд, 
æхсырау урс, æмæ урс мигъы рæсугъд хъарм урсæй, тæригъæд- 
даг фæлмæн урсæй лæууыд мæ ус дæр... Ахæм дзæбæх уыд, 
афтæ хорз фидыдта, æмæ æхсызгонæй амарынæн бæззыд. А-гьа... 
Ис? Ис! Фæлæ цы дæ бон у сылгоймагæн, нæй йæ марæн, худи- 
наг у. Фæлæ уый цæра, ахæм налат сылыстæг цæра, уый дæр 
тæригъæд у, зын у зæххæн — дин амоны афтæ... Фæлæ, кæд 
раст нæ дæн дины тыххæй, уæддæр æй нæ зонын... Бараныв та 
дыууæ къухæй йæ гуыбыныл хæцыд æмæ йæ къухтæ сырх-сыр- 
хид уыдысты — йæ тугæй... Йæ цæсгом та мигъау фæлурс. Йæ 
цæсгом та рæсугъд, æрыгон рæсугъд — цы кодта мæ усы зæрон- 
дæй, цы?.. Й-йæх!.. 
Рачикæй раздæр цыдæр хъихъхъытæ сирвæзт, стæй æмы- 
рæй скуыдта — йæ уæрджытыл лæугæйæ йæ хуыссæныл бадæл- 
гом. Кæуы æмырæй, йæ нарæг фæсонтæ фесхъиу-фесхъиу кæ- 
нынц. Уалынджы йæхицæн цыдæртæ дзурын райдыдта, йæ ны- 
хас ын равзарæн нæй, нæй йæ бамбарæн. 
— Цы кæны, цы? — Али йæм фæцæйстад, истæмæй йын фех- 
хуыс уа, зæрдæтæ йын авæра, зæгъгæ. 
— Кæнгæ ницы кæны. Скъæрын та райдайдзæн — йæ хъазты 
дон нуазынмæ фæтæры — гусей, дам, гонит на водопой. Йæхи- 
цæй та зылындзаст аразы, æрра-сæрхъæндзæф... 
— Нæ йыл хъæуы худын, Мæхæмæт. А-гъа.. 
— Æмæ йыл чи худы — цы у, уый дын зæгъын. Ма йыл дис 
кæн, мах ыл сахуыр стæм. 
Уæдмæ Рачик бæгъæввадæй рудзынджы бынмæ бауад, тын- 
дзæгау бауад, цыма йын нысангонд æмгъуыдмæ æрæджы код- 
та, уыйау æмæ йæ тихалæг цæнгтæ рудзынджы æдде арвмæ си- 
51 

вæзта — цæссыгæмхæццæ фæсус хъæлæсæй кувы — уый йын ног 
цыдæр уыд: 
— О, Иунæг Стыр Хуыцау! О, Яхве! О, Буддæ! О, Чырысти! 
О, Аллах æмæ дæ пехуымпар Мæхæмæт! О, нæхи Хуыцау! 
Ныббарут мын, ныххатыр мын кæнут! Уе ’ппæты номыл дæр 
фæйнæ урс уæрыччы схæсдзынæн æмæ уын сæ нывондæн æр- 
хæсдзынæн. Цуаны ацæугæйæ уæ хатырæй авд тæрхъусы нал 
амардзынæн. Ныббарут мын, ныххатыр мын кæнут! О, Иунæг 
Стыр Хуыцау! О, Яхве! О, Буддæ! О, Чырысти! О, Аллах æмæ 
дæ пехуымпар Мæхæмæт! О, нæхи Хуыцау! Ма мæ фесафут, ма 
мæ бабын кæнут, ма мæ федзард кæнут сылгоймаджы сæрыл! — 
йæ мидбынаты сабыргай æрзылд, йæ хъоппæг стыр сау-сауид, 
æнæрухс — зыбыты мæйдар цæстытæ Алимæ ныдздзагъыр код- 
та. — Æз дын æй зæгъдзынæн, æз, Али, сылгоймаг циу, уый. 
Мæнæ æз... Сылгоймаг у... Уый у... у... — Йæ къухтæй йæ 
цæстытæ ахгæдта æмæ афтæмæй дзедзыройгæнгæ иуцасдæр алæ- 
ууыд, стæй ракаст. — Нæ, Али, цыфæнды йæ схон сылгойма- 
джы, уæддæр ма дзы баззайдзæн, ды кæдæм не ’ххæсыс, ахæм 
цыдæр хай. Хур æй схонай, æмæ хурæй хурдæр у, ахсджиагдæр 
дын у. Цъыфы, фаджысы, быламыхъы йæ сæвдулай, уæддæр 
ма дзы дæ фыддæрагæн исты урс, сыгъдæг, дзуар æмæ зæды 
урс тæпп баззайдзæн, æмæ — фæфæсмон кæндзынæ, цъыфы йæ 
дæ къæхты бын кæй най кодтай, ууыл æмæ йæ... Æмæ йæ но- 
гæй, ногæй æмæ фыццагæй тыхджындæр, тынгдæр, дæ удисгæ- 
дæр бауарздзынæ. Амар æй, амар æй æмæ амæл йемæ, æндæр 
хос нал вæййы, афтæ йæ, уыйбæрц æй бауарзыс! Æмæ ды дæр 
раст загътай æрдæбон, ахæм дзæбæх уыд, афтæ хорз фидыдта 
рæсугъд хъарм урсæй, æмæ цингæнгæйæ амарынæн бæззыд, 
зæгъгæ, куы загътай дæ усæй, уæд. Æмæ афтæ куы бауарзай, 
уæд дæхи амар, уæ дыууæйы дæр амар фырамондджынæй, уымæн 
æмæ йæ уæддæр фаг нæ бауарздзынæ, нæ йыл аххæсдзынæ дæ 
уарзтæй, дæ иу уд ын цыфæндыйæ дæр не сфаг уыдзæн. Æрдон 
мондæгтæ суадзыны хуызы дæр æй нæ бафсаддзынæ! О, о, о! — 
ныр йæ рыст, йæ ныхæстæ та æцæгæй цыма нæ уыдысты, фæлæ 
кæнгæ митæ уыдысты, йæхи цардæй цыма нæ цард, фæлæ йæ 
хъазгæ цыма кодта, йæхи хуызы барæй бацæуæгау. Уæвгæ та 
куыд нæу удхардомд — мæнæ та йыл йе ’цæг мидуавæр фæбæ- 
рæг, йæ бакастыл бæлвырдæй фæзынд: йæ мæллæг сау къухтæ — 
рæсугъд даргъ æнгуылдзтæ йын, рæсугъд, фæлæ æдых, — йæ 
мæллæг сау къухтæ бæндæны лыггæгтау æрзæбул сты, йæ сæр 
æркъул, æрхауд йæ тæнæг риуыл. Æмæ ма тыхтæ-амæлттæй йæ 
уæнгтæ кæрæдзиуыл хæцынц, афтæмæй лæууы мастæй æууылд, 
52 

æвдæрзт, æууад, тыхсаст, ныфсдæрæн, зæрдæнкъуыст сау лæп- 
иу. Зæрдæтæ йын бавæрай, ныфсытæ, фæлæ йын сæ кæм бавæ- 
рай, кæм, кæд æмæ уырдыгхъæдæй уартæ йæ цард, йæ туг куы 
ныллæмæрста йæхæдæг, йæ уд ын лæджы хъарутæсæттæн мæ- 
лæты тас куы бацахста æмæ дзы ныфсæвæрæн, ныфсæфснайæн 
бынат-къæбиц куынал баззад, уæд... 
Фæлæ сын уæддæр æмæ уæддæр — царды Хуыцауы дзæгъæ- 
лы, Хуыцауы æвастæй ницы цæуы: мæлдзыг йæ къах нæ айсы, 
æрду нæ базмæлы, хох нæ ракæлы, — æмæ сын Рачик уæддæр 
æмæ уæддæр кæцырдыгæйдæр ныфсы хос, зонды хос уыд. Ома 
цæмæй уымæ кæсгæйæ лæг йæхи лæгау лæгæй, сæрыстырæй 
дардтаид, уый хуызæн йæ адзалæй раздæр йæхи мæрдты ны- 
мæцмæ не ’фтыдтаид, уыдоны номхыгъдмæ нæ хастаид, удмард 
ма суыдаид. 
Æрмæст та цардуд дæр цæрæг уд у æмæ æнæныгæдæй бын- 
тон нæ комы мæлын, нæ, æмæ цыфæнды æвадатæй дæр æцæг 
цардау цардмæ йæ бæттæнтæ фæтоны, мæрдтæм æй сыфцæй 
ласæгау цы бæттæнтæй фæласы йæ хъысмæт, уыдон. Æмæ уыцы 
сахат, мæлæты къæсæрыл куы сдыууæрдæм вæййы, размæ-фæ- 
стæмæ куы фæкæны, уæд уыцы сахат нæуæндаг лæг, алы хи- 
конд æфсæрмытæй бæндибæстытæ лæг иу бæрзондмæ схизы, 
уæгъдибар-сæрибар фæзмæ рацæуы æмæ, цыма æрмæстдæр уæд 
бамбары царды æцæг ад, афтæ кæсын æм райдайы, ныббуц вæййы 
йæхицæй, ахæм æнæкъæмдзæстыг уæндон кæй у, афтæ кæй 
ныссæрибар æмæ ныууæгъдибар, уымæй. Цард, дам, цы у, цар- 
ды, дам, цытæ цæуы адæймагыл, уым æрдзон æгъдауæй æфсæр- 
мыйагæй, уым къæмдзæстыгæй ницы ис, — уымæн æмæ уæддæр 
Хуыцауæн сусæг ницы у а зæххыл, а дунейы мидæг, адæйма- 
джы мидæг. Кæд æфсæрмы хъæуы цыфæндыйæ дæр, уæд æдде 
царды, уый дæр æнæзонгæ адæмæй, зонгæты ’хсæн та, дæхи 
хуызæтты ’хсæн та... Уæвгæ, уыдоны ’хсæн дæр хъæуы бирæ 
цыдæртæ æмбæхстæй дарын, цæмæй дын дæ ахсджиагтæ, дæ 
сусæггæнинæгтæ адджындæр уой, уый охыл. Фæлæ — ам, ахæ- 
стоны та сусæгтæ-йедтæ, худинæгтæ-йедтæ? 
Æмæ-иу ахæм бындуртæ скодта йæхицæн Рачик, мæлæты 
къæсæрыл-иу куы сдыууæрдæм йæхимæ гæсгæ, уæд. Æмæ та — 
джигул. Джигул йæ мæгуыр уды рæбынты-къуымты. Æмæ дзы 
цыдæриддæр ардта уыцы сахат, уыдон хурæргом кодта, дымгæ- 
мæ сæ калдта, сæ хъуынайы тæф, дам, ссæуа, адæймаг, дам, 
циу, куыдæй йæ зоны Рачик-джан, уый, дам, Хуыцауы зæдтæ 
дæр феной: йæ хорзæн дæр арвы цар фаг бæрзонд нæу, стæй 
адæймагæн йе ’лгъаг æвзæртæн дæр арвæн фаг къуырф бын нæй. 
53 

Æмæ-иу уыцы сахат кæмæдæр, цы уыд, уымæй тæригъæд- 
дагдæр æмæ æлгъагдæр каст, кæмæ та тæхудиаджы сæрибар — 
ныр æм дыууæ азы дæргъы хъусæг адæм та, ацы ’хсæзæй уæл- 
дай, ноджыдæр ма бирæ ахстытæ уыд: алкæй цардвæндаджы 
лæдзæгыл дæр дзы йæхи номыл уыгард ныууагъта, нал сæ фе- 
рох уыдзæн — цас фылдæр рæстæг цæуа, цас фылдæр ивгъуыйа 
азтæ, уыйас сын Рачик дæр зынаргъдæр кæндзæн, уыйас ын 
тæригъæддæр кæндзысты — уæддæр та уый дæр адæймаг у, 
Хуыцау, адæймаг, де сфæлдыст, дæ ратгæ адæймаг... 
Æмæ дзуры, дзуры йæхицæн, йæхицæн — æмæ æппæтæн дæр, 
æнæхъæн хурбæстæ-хурдунейæн. Дзуры сын Урс ахæстоны бæз- 
джын къулты мидæгæй лæгмарты бадæн æхсæзæм къамырæйы — 
фæлæ йæ цæстытæ æрдæгæхгæд сты æмæ йæ алыварс быгъдæг 
дунейы йæхицæй дарддæр ничи æмæ ницы ис, уæларвыл йæхи 
зæрдæхæлар хур, йæ къæхты бын — йæхи цуангæнæн уарзон 
зæхх. Æмæ курдиатджын у, æмæ Хуыцауæн хъулон уарзтæй 
уарзон сау æнæнтыст лæппу у. Æмæ уыцы сахаты хорз ахасты 
куы вæййы мæстытæй ныссæрибарæй, уæд-иу, тæхуды, æмæ 
дзургæ-дзурыны зæрдæскъуыдæй куы ’рхауид æмæ-иу куы амæ- 
лид... 
Иу — тæхудиаг цард агуры. Иннæ — тæхудиаг мæлæт... 
Рачикы æрдæгæхгæд цæстытæй хъарынц-лæдæрсынц хъæр- 
муст цæссыгтæ, лæдæрсынц йæ фæлурс, рынчынхуыз бурбын 
рустыл. Æмæ афтæмæй дзуры, рудзынджы ’рдæм лæугæйæ, йе 
’мбæлттæм чъылдымыздæхтæй. Уыдонæн дæр циу — лæвар театр- 
кино сын. Мæнæ йын Али йæ тæссонд уд фæцагайдта, æмæ та 
йыл æртæфстысты, æртыхстысты йæ додойтæ æмæ йæхиуыл 
хъарджытæ мысыд, фæлæ йын ныр та, хъарæггæнгæйæ, иннæ 
маст та уый уыд, æмæ йын дзырдтæ, зæрдæхалæн хорз дзырдтæ 
кæй нæ фаг кодта, йæ уд цас риссы æмæ хъæрзы, дзыназы æмæ 
скъуыйы, уый йын цы дзырдтæ равдыстаиккой, ахæмтæ — æмæ 
уæвгæ дæр, цымæ, ис ахæм судзгæ ныхæстæ, уæвгæ, — кæд ис, 
уæд та кæм сты, кæм, кæй зæрдæрæбын, цымæ, сты?.. 
Мады! 
Йæ хъæбулы сæфтыл хъарæггæнæг мады зæрдæрæбын, уый 
уды дзырдæвæрæнты сты уыцы судзгæ æхсидав ныхæстæ! Æмæ 
чидæриддæр фæкæуы, уый та йæхи йæ мадæн — йæ фæлмæн 
æмæ адджын Хуыцауæн — фæбуц кæны... Æмæ уый куыннæ 
’мбæрста, уый куыннæ зыдта удиртæст, удæфтыд Рачик дæр, 
куыннæ... 
— Уæ ’ппæт хуыцæутты хуыцауы Хуыцау! Ма мыл бауадз 
фæхудын нæдæр дæ адæмы, нæдæр дæ дзуæртты. Æрыгон ма 
54 

дæн, цардæй чысыл фæхъæстæ дæн, бацыбæл æм дæн, цоты 
адмæ, бинонты цардмæ дзы бабæллыдтæн æмæ...æмæ мæ ныр... 
ныр... Мæ мадæн йæ зæрдæйы иунæгуидаг дæн, йæ иунæг цъæх 
хал, йæ иунæг рухсы тын æмæ... æмæ мæ ныр... ныр... уыдоны 
тыххæй... уыдоны... — Æнæнхъæлæджы фæхусхъæлæс, фæдæр- 
зæгхъæлæс, фæфидар. — Дæхи куынæ фæндыдаид, Хуыцау, уæд 
мыл уæдæ чи рауагъта уыцы уарзты зæй, уыцы уарзты æрра 
дон, æрра туг, æрра зæрдæ, чи? Цæмæн мын æй скодтай ахæм 
адджын, цæмæн? О, бахатыр кæн, бахатыр кæн, Хуыцау, азы- 
мы дæ нæ дарын, фæлæ... мæ уарзтæй мæхи куыд баиргъæвта- 
ин?.. О, фæлæ цы бакæнон, о, фæлæ куыд акæнон æмæ кæуыл 
баххуырсон мæ сæфт туг, мæ сæфт цард... — Йæхæдæг та йæхи- 
уыл цыма ’рхудт, мæнæ цытæ срæдыдтæн, цы къæйных ныхæс- 
тæ мæ схауд Хуыцауы-Хъысмæты ныхмæ, зæгъгæ, уыйау æр- 
фæлмæн: 
— Цы тынг æй бауарзтон, куыд адджын, куыд зынаргъ мын 
ссис, цы йын нæ барстон, цы йыл нæ фидыдта, чъизи та куыд 
нæ кодта, уый дæр куыд диссаг у, уый... Æмæ, кæд мæ размæ 
цыфæндытæ кодта, уæддæр æй уарзтон æмæ йæ ныр дæр ма 
уарзын Леляйы, ирон чызгæй ахæм рæсугъдтæ бирæ нæй, кæд 
ирон чызджытæ тынг рæсугъд сты, уæддæр... 
Сергей йæм дыууæ гæппæн бахæццæ, йæ мæнгуд къабазыл 
ын фæхæцыд, æрзылдта йæ йæхирдæм æмæ йæ уæд йæ дыууæ 
уæхскæй бауыгъта: 
— Цы ирон, ирон кæныс, цæхджын, цы? Уый цæй ирон у, 
цæй, мæнæ дæу йæхиуыл андзæвын дæр чи бауагъта, уый! Ра- 
тондзынæн дын дæ тахынæг æмæ дын дзы дæ хурх... — Ассонæ- 
гау æй кодта, уый уæлдайхуызон дæр нæ фæцис. Уырысхан æй 
куынæ иргъæвта Сергейы, уæд ын Мæхæмæт загъта: 
— Уадз æмæ цæгъда йæ сæнттæ, уæддæр та йæхи ницымба- 
рæг, ницыхъусæг скæндзæн. Чызг та йæ цæсгом куы суадза, йæ 
комдæл куырмæлхынцъæй куы нал дара, уæд кæцонфæнды дæр 
уæд ахæм гацца — уый мæлæт йеддæмæ ницуал æмæ ничиуал 
бауромдзæн... 
— Æмæ йæ уæд мæхъхъæлон хонæд! 
— Хонæд, кæд йæ Леля махæй уыд, уæд. Смæсты йæм у — 
æмæ цин кæна Рачик, æз дæр лæджы уæз тæрын, зæгъгæ... 
Сергейы уæдмæ йæ къухтæ бынтондæр схордтой æмæ уæд та, 
бæргæ, Мæхæмæты куы смæстджын кæнид хылваг: 
— Ай дæ хицау! Æмæ сымахмæ Лелятæ нæй, зæгъгæ, афтæ 
зæгъинаг дæ? 
— Нæ дæн, — нæ комы Мæхæмæт загъдцырен кæнын. 
55 

— Уæд цæуыннæ? 
— Уымæн æмæ Хуыцауы усыл дæр æууæнк нæй. Стæй, кæ- 
мæн фæхъæр уа, уымæн нырма махмæ йæ хос зонынц, — Мæхæ- 
мæт Уырысханмæ йе ’ргом баздæхта. — Хылкъахæн кæй кæны, 
уый нæ уыныс? 
— Уынын. Æмæ цы? Ныкъкъæйдур у æмæ йын ма ком къа- 
хын... 
Æмæ уæд Мæхæмæт дæр фидауыны хуызы фæкодта: 
— Стæй кæд мæнæ Рачикы худинæгтæй исты бахæццæ уы- 
дзæн сомихмæ, уæд уыцы Леляйæ та ирмæ... 
Сергей йæм, цыма йæ цæстытыл не ’ууæнды, уыйау иуцас- 
дæр æдзынæг фæкаст, стæй йе ’рмттæ кæрæдзиуыл æрхоста: 
— Ай дæ хицау! Гъæйтт, мæхъхъæлон, дæ хæрзтыл фæкæ- 
лон, хорз загътай æмæ дын азарон: 
Гъсей-мардзсе, мæхъхъæлон! 
Ирон дæ мары: 
Æдзух дæ риумæ 
Йæ топп куы дары! 
Рачик сæм æнцад-æнцойæ байхъуыста æмæ, цыма æцæгдæр 
йæ театралон паузæ фæцис, уыйау дарддæр дæр уыцы тæхудиаг- 
гæнæг хъæлæсы уагæй дзырдта йæхицæн æмæ Хуыцауæн. Адо- 
ны дæр кæд фæнды, уæд хъусæнт, науæд дæр бар сæхи — цытæ 
ис: хъоргъы бынмæ тæх, мæлæты къæсæрæй бакæс-бакæс, дæ 
сæр бадар-бадар кæн, Хуыцауы размæ быгъдæг быдырмæ рацу 
бæгънæг, удвæлдæхт æргомæй æмæ ма дæ, цы адæмы туг æмæ 
стæг, цы царм æмæ хъуынæй дæ, уый мæт хæрæд, уый мæт! 
Смаггæнаг бодзтæ! Хидæйæг сæгътæ! Цæукъатæ! Фыркъатæ! 
— О, Хуыцау, цæмæн дæ бахъуыд, цæмæн æмæ Леля афтæ 
рæсугъд уа, ахæм æнæфсис адджынуа?.. Йæхицæн та цæуын- 
нæ уыд арæнтæ, ирон æфсармы хъадамантæ? Æмæ, хорз, фæуæд, 
уадз æмæ уа æнæфсарм, фæлæ йыл цæмæн фидыдта, цæмæн — 
лæг цыдæр æдзæлгъæд, æнæхъола уыдаид, исты йын куы бафи- 
дис-бауайДзæф кодтаис, йæ хъомылкæныныл куы схæцыдаис, 
уæд. Сæрибар уыд, сæрибар! Худинагæй уæлдæр уыд. Æмæ йемæ 
цыфæндытæ кæнын дæр худинаг нæ уыд, уымæн æмæ уыцы 
иугæндзон адджын уыд. Чъизи йыл нæ хæцыд, чъизи ницæмæй 
кодта, фæд дæр ыл нæ уагъта чъизи, фæд, — Рачик ныхъхъæр- 
зыд дæргъвæтин сабыр уынæргъгæ хъæрзтæй, фыррыстæй йæ 
бон тыхджын хъæрзын дæр нæ уыд, йе та йæ нæ фæндыд, истæ- 
мæй йæ тых равдиса, уый — искуыдæр ма цъæлтæ-æууылдтытæ, 
хъысмæты фæхты хост удгоймаджы, йæ ныфс кæмæн асаст, уыцы 
56 

адæймаджы исты тых баззайы?.. Исты ма уа рыстæй уæлдай, 
фæсмойнаг рыстæй уæлдай, хъизæмарæй, удхарæй, утæхсæнæй 
уæлæмæ, уый йæ нæ фæнды — цы у, уымæй айдагъ рис у, бæгъ- 
нæг зæрдæ, арыд... 
— Æмæ уалæ хинайæн цады был мæйрухс æхсæв «Волгæйы» 
сæрыл зыбыты бæгъ... Зыбыты ницæм куы кафыд, куы зарыд, 
уæд та... Уæд та цæуыннæ амардтæн... Цæуыннæ йæ амардтон 
æмæ амардтæн... Иууылдæр æй уарзтой лæппутæ, дун-дунетæ, 
мæйы рухсмæ цъæхбын хæхтæ, стъалытæ, мæй, бæлæстæ, уæл- 
дæф, æхсæв... Æмæ — æз! Стæй йæм алырдыгæй машинæйы 
сæрмæ шампайнаг æвгтæ сарæзтам æмæ йæ урсфынк сæны цы- 
надтам... Æмæ уый дæр худти, æмæ куыд худти, куыд... Æмæ 
куыд... куыд... куыд Леля уыд, куыд!.. Цы Леля!.. Йе ’мбалæн 
дæр, Кларæйæн дæр рæсугьд гуырыконд уыд, рæсугъд цæсты- 
тæ-былтæ-йедтæ, къæхтæ-риутæ-йедтæ, фæлæ иумæ йæ уæлæ 
нæ фидыдтой, ивддзагæй йæм цыма æрхаудысты, нæ уыд зæр- 
дæмæдзæугæ, нæ дзы калд мидæгæй рухс, ад дæр дзы нæ уыд — 
къуымых дæр ма уыд, къуымых, æрмæст фæзмын зыдта Ле- 
ляйы митæ, æз дæр уыддæттæм арæхсын, зæгъгæ... Сæ иу дæр 
чызг æмæ иннæ дæр, афтæмæй та... Сæ иу неси, иннæ — нас... 
Неси... 
Леля... 
Цы йæ хъуыд, цы-иу æрбаймысыд, зæгъæм, зымæджы астæу 
алтъамитæ, уый йын-иу ссардтон. Афтæ тынг æй уарзтон, æмæ 
йæ фæндыл дыууæ зæгъын... Нæ, нæй сылгоймаджы афтæ уар- 
зæн, фæлæ иугæр куы уарзай афтæ, уæд ма дæуæй цæй коммæ- 
гæсæг, цæй уисæнгæнæг ис зондæн... Дæ уарзты амæддаг свæй- 
йыс. Куыд æй уарзтон, куыд! Куыд æй уарзын мæнæ ныр дæр 
ма, ныр — мæрдты дуар æм ратонин, мæ ингæны къæй сисин мæ 
сæрыл, дардæй та мæм æрмæст æфсоны худт дæр куы бакæнид, 
уæд. Нæй йыл чъизи, иу стъæлфæн дæр, иу тæпп дæр, иу къæм, 
иу!.. 
Фæлæ мæ уый та... уый та мæ... — У-у-у-! Цу, кæ уымæн 
исты! Уый та мæ, блямлю — ома бля моя любимая, — уый та мæ... 
Сергейæн йе ’взаг ахаудтаид, ныр йæ ныхас куынæ фæтъыс- 
таид, уæд: 
— Ай дæ хицау! Уый та кæцæй æрхъуыды кодтай, Бог Чер- 
тей, блямлю?! Малаток! 
Рачик æм нæ хъуыста: 
— Уый та мæ... уый та мæ кæд æмæ баивта... Уый та мæнæй 
макаронникмæ дымæггомæй афардæг, алыгъд... Старшина Граф- 
мæ! Графмæ... — Рачик ату кодта. — Æмæ аслам портвейн ныз- 
57 

той. Портвейн... Тринадцатый! Сом æмæ фынддæс капеччы аргъ. 
Къæмсатимæ... Килькаимæ! Фæлæ, дам... Как, дам, дела, Граф? 
Æмæ, дам, как в Варшаве: у кого шершавей, тот и пан! Он — 
пан, а я — пропал... 
Худын æмбæлд, фæлæ ничи худт. Уымæн æмæ æрдзæй æф- 
хæрд, исты гуылмызтæ, сахъатджын адæймагыл худын куыд 
æвидауц у, куыд нæфæтчиаг, афтæ уаид мæиæ ныр Рачикыл 
худын дæр — уый цы дунейы цард, уымы уарзт æмæ маст дæр 
Хуыцауæй дæтгæ уарзт æмæ маст сты. Стæй, æппынфæстаг, ницы 
уæлдай ис Клеопатрæ æмæ уыцы Леляйæ. Стæй кæд ис се ’хсæн 
исты хицæн бæрджытæ, уæддæр уый ницы амоны — сылгойма- 
джы кæлæнтæм æнæцудгæ цы лæг лæууы, уый-ма размæ иу сан- 
чъех рахизæд... 
Рачик йæ зæрдæйы хъæдгæмттæ ногæй-ногмæ схъауы, сæ 
туг куыд хъара, цъар куыд не ’вæрой, афтæ — науæд, куы ницы 
дзы рисса Хуыцауæн цæстуынгæйæ, уæд æм цыма нымады иал 
уыдзæн, нал æй иртасдзæн иннæты ’хсæн, æргомздæхт æм нал 
уыдзæн... 
— Уæд ирон куы у, ирон... Искуыдæр ма ирон чызг йеды 
фæдыл... йе ’рра тугæй искæй фæдыл лидзы... йæ уарзоныл 
гадзрахатæй цæуы?! Ирон кæй у, уый тыххæй ма йæ уæлдай 
тынгдæр куы уарзтон... Æмæ мын дуне мæ рагон зонгæ дуне нал 
уыд, нал... Дон мын доны ад нал кодта, нал — мастад кодта, 
стæй фыццагау хуылыдз дæр цыма фаг нал уыд... Хæрд мын 
адджынæн нал тад... Суанг ма мын водкæ дæр, нæхи еревайнаг 
сыгъдæг коньяк дæр сæ фыццагон хорз ад нал кодтой, нал... 
Æмæ суанг мæ ахсæн дæр афтæ цæхгæр сыгъд, цæхгæр рыст 
кодта æмæ, цæрдхъуынкъ куы фæуа мæ бичъы тæккæ бын мæ 
гуыбын, кæд-иу раст уымæй нæ тарстæн! Æмæ æцæг дæр: мæ 
хуылфæй туг цыд, туг! Фырмæстæй... Афтæ зын мын уыд... О, 
Леля, Леля... 
Æмæ та дæу дæр чидæр ракурдзæн, иу хорз ирон лæппу... 
Уарздзæн дæ — бафæлвар-ма, дæу ма бауарз, с-с-с-у-у-ка! — ахæм 
кондджын æмæ уындджыны, ахæм нывæрзæны дæсныйы! Æмæ 
уыцы дзæбæх лæппуйæн тæргæйттæ кæндзынæ, дæхи цытджынтæ 
æмæ кадджынтæ, йæ уд ын хæрдзынæ æмæ йын æй йæ тугимæ 
ныхъуырдзынæ, с—с-у-у-ка... Дæуæн дæр та дæ амонд цæттæ у, 
дæуæн... Нывæрзæн здахаг у, æмæ дæ уарздзæн уый дæр куырм- 
гæнæг, зоидталынггæнæг, дунеирдгæнæг уарзтæй... Фæлæ мæ 
тæригъæдæй... 
Нæ, нæ! Нæ! Нæ, Хуыцау! Нæ йæ ’лгъитын. Тобæ, Хуыцау, 
тобæ. Амондджын уæд, æцæг амондджын, — рæхснæг тала бæ- 
58 

лас дымгæмæ куыд ратас-батас кæна, афтæ тасыд размæ-фæстæ- 
мæ Рачик дæр, æмæ куыдфæстæмæ йæ цæсгом рухс кодта, рухс 
кодта, йæхимæ ахæм зæрдæйы ахаст кæй разынд, уымæй. Æмæ, 
æцæгдæр, цы хорз у, йæ зæрдæ цыфæндыйæ дæр Леляйæн хорз 
кæй зæгъы, йæ цæст ын амæндтæ кæй уарзы, уый! — Рачик 
сабыргай æрзылд йæ мидбынаты, цыма фæцудын æмæ ахауы- 
нæй тарст, афтæ сабыргай æмæ хъавгæ, стæй бацыд йæ хуыс- 
сæнмæ, йæхи æруагъта. Æмæ йын бирæ æнцондæр цыма фæцис, 
афтæ йæм каст, афтæ ’нкъардта йæхи — разы уыд йæхицæй — 
Хуыцауæн та ногæй цыдæр чи бавæййы, ахæм адæймагæй... Йæ 
уды æндыснæгæй цыма фæсæрибар, рогæй дзы сулæфыд, ар- 
вæй йæм, Дунескæнæгæй йæм рухс æртагъд, хъæбулы, рæвда- 
уинаг, бабуцгæнинаг хъæбулы ад та цыма скодта æрдзæн. Æрдзæн, 
уæд — адæмæн. Æмæ ацы сахат цы ’нкъарæнты ахасты ис, уый 
цард у, алкæмæн дæр бæллиццаг æмæ тæхудиаг цард — кæм дæ 
æмæ цы дæ, уый та ацы сахат ницы амоны, ницы давы — афон- 
мæ æрдзы сæрибар быдыр-хъæбысы дæр æмæ æргъæу галуанты 
мидæг дæр цас уæгъдибар адæм æнкъарынц сæхи æнамондæй, 
цард кæмæн фезнаг, фенæуынон, ныммæйдар, ахæмтæ афонмæ 
æдде сæрибары цас ис... 
Али сыстад. Ай йыл Рачикимæ дыууæ зымæджы куы скодта — 
йæхи уды уæзæй уæлдай ма йыл ацы тæнтъихæг лæппуйы здыйы 
уæз дæр куы бадæлгом. Æмæ сыстад, æгæр зын уыд бадгæйæ, 
бадгæйæ цыма æнцондæр цъистгæнæн, æлхъивæн дæ масты куы- 
ройы фыдæн — ноджы уæззаудæр бинаг фыд у. Йæ фæдыл сы- 
стадысты иннæтæ дæр. Мæхæмæт йæ дынджыр къух Алийы 
уæхскыл зæрдæвæрæн охыл æруагъта, фæлæ зæгъгæ ницы код- 
та, афтæмæй фæстæмæ йæ къух айста æмæ йæ хуыссæнбынатмæ 
рогæн сгæпп кодта. Сæхи æруагътой сæ сынтæджыты Николай 
æмæ Сергей дæр. 
Али хъуыдыдзастæй дыууæрдæм рацу-бацу кæны, æхсгæ сгар- 
гæ кастæй куы Рачикмæ бакæсы, куы Уырысханмæ. Йæ зæр- 
дæхсайд фылдæр Уырысханмæ здæхт у, уыимæ дзуры, дис ыл 
кæны, уый уæдæй нырмæ уæд та иу-цалдæр ныхасы кæй нæ 
загъта фæд-фæдыл, ууыл. Æмæ ныр йæхи удвæллады кой кæ- 
нынмæ Рачикы театр-кино-цирчы фæстæ йæ ныфс нал хæссы 
æмæ хъæдурсадзæджы схæц-æрхæцгæнгæ сдыууæрдæм. 
Фæлæ иннæтæм та Рачикы хабæрттæ диссаг рагæй нал кæ- 
сынц. Уый йæхи куы иуырдæм арауы зынг къæйыл — зæгъæм, 
уæлгоммæ хуысгæйæ, куы дæлгоммæ фæлдæхтæй. Йæ арыды, 
59 

йæ физонæггонд зæрдæйы тæф та ракæлы, фæлæ йын йæ тыхст- 
рыстыл сахуыр сты, йæ рыст сæм риссаг рыстыл нымад нал у, 
æмæ ма сæм диссаг уый кæсы, уый, æмæ йыл йæхæдæг куыд нæ 
ахуыр кæны, куыд ма дзы хъæрзы, зæгъгæ. Æмæ сæм уый адыл 
Алийы хабæрттæ тынгдæр хъардтой, ног хабар уыдысты, цымы- 
дисаг. Æрмæст æй нæма цырын кодтой, дарддæр та цы уыд æмæ 
куыд уыд, уый радзурынмæ — уыдтой йæ, Рачикы фæтевзæ- 
фæлдæхт уды хъарджытæ уый йæ зæрдæмæ хæстæг айста. Фæлæ 
уалынджы Али дæр йæхиимæ хъæрæй дзурын райдыдта: 
— Нæ бæззы, а-гъа... Нæ бæззы, гъæй-хуыцауыстæн, лæгæн 
йæ рохтæ йæ къухæй куы ахауынц, уæд — фидар сыл хæцын 
хъæуы. Ис? Ис! Ферох кодтон æз та алцыдæр... Нæ тулдзы... 
Й-йæх! Мæ сабиты дæр ма — сæ дыууæты дæр, мæрдты дæр 
æмæ æгæсты дæр... А-гъа... Ферох мæ сты иууылдæр, æппæт 
дæр мæ ферох, æрбайрох — дуне мыл æрбампылд, æрбауынгæг, 
басаугуырм мæ кодта маст. Зонд йæ ламийы бын фæвæййы, маст 
куы ранхъæвзы, куы раивылы, уæд. Нæй лæджы зонды алы- 
варс бæрзонд систæ, нæй фаг бæрзонд систæ, нæй... А-гъа, хорз 
загътон ныр систы тыххæй... 
— Али, æмæ уæддæр дарддæр цы баистут, дарддæр? — Нико- 
лай йæ рæмбыныкъæдзыл æрынцой кодта, уæлейæ йæм бынмæ 
кæсы. — Дæ ус цы фæцис? Уыцы Баранов та цы бацис? 
— Мæ ус? Мой жена... — Али фæлæууыд, цыма йæхи авгæй 
конд къулыл скъуырдта, истæуыл сцавта йæхи, уыйау. — Мæ 
ус... А-гъа... Скодта йæ дзаумæттæ, бату кодта Баранывыл, тьфу, 
дам, ды, дам, баран дæр нæ дæ, фæлæ гæбæр хæрæг дæ, дыу- 
уæйæ, дам, мæ базарæй тыхкондæй ракодтат, дæ кънопкæкар- 
дæй, дам, мæ тæрсын кодтай, æмæ дын дзы ныр Али дæхи тъæнг- 
тæ... А-гъа... Ис? Ис! Ацыд Бараныв йæхи къахæй, йæ гуыбы- 
ныл хæцыд дыууæ къухæй æмæ гуыбыр-гуыбыр ацыд. Æнцо- 
нæй йæ уыд амарæн, фæлæ мæ нæ хъуыд йæ мард, æмæ æз 
загътон Бондаренкойæн, мæ слестгæнæгæн, зæгъгæ, уадз æмæ 
цæра, фæлæ æргом уæд, фыдгæнæг кæй у, уый. Мæ ус... Мæгъа, 
кæм ис афонмæ... Й-йæх! Тæригъæд сты гыццылтæ æнæ хъо- 
мыл сылгоймагæй... Хæрзчысыл у нырма Илим. Хъазæн бала- 
лайкæ, дам, мын-иу балхæн... А-гъа... Балалайкæ ныр æз мæхæ- 
дæг дæн, хæлддзаг зæронд балалайкæ — Бондаренко мыл хъаздзæн... 
Й-йæх! Бахатыр кæнут... Масты сæрыл тугагуры зæрдæ, стыр туг, 
фæлæ — нæй, нæй афтæ гæнæн. Уæд та ног маст, ног туг. Хатыр 
бакæнут, а-гъа, мæ масты ауазæнтæ, уромæнтæ баихсыдысты, 
ныссыхырна хуынчъытæ сты — нал сæ лæууы мидæгырдыгæй 
маст, лæдæрсы, хъары æддæмæ. Тъизы æмæ тъизы мæ ихсыд, 
60 

фæлахсуд... Й-йæх! Фæхуыдиртæст, а-гьа, фелвæст... Уд... Циу, 
уæвгæ, циу?.. 
Уды хъуыддæгтæ-хабæрттæй æфсæст уыдысты, зæрдæцъæх, 
æмæ йын дзуапп раттын никæй бафæндыд. Сергей йæм сынтæ- 
джы тигъæй йæхи æривæзта: 
— Æмæ дын дæ мæллæг фæстагыл та кæцы статья бакъуырд- 
та Бондаренко? 
— Сæдæ æстæм. Дыккаг хай... 
— Уый та куыд? Амард дæ Баранов? 
— Нæма... 
— Уæдæ дын уæд фыццаг хай у — аст азы амоны йæ тæккæ 
карзæй. Баранов йæ сæфтæджытæ куы асхойа, куы ныссыкъаз- 
дыхт уа, уæд та — дыууадæс. Æндæр дын сæ бон ницы у... 
— Дыууадæс-йа! Æмæ ма дыууадæс азы цæринаг дæн? 
Й-йæх! — нал, ницуал загьта ахæм тæрхоны тыххæй, цæрдзæн 
ма уыйбæрц, æви ныхъхъæмп уыдзæн искуы лагыры, уый фæ- 
дыл — ахæм стыр маст уыд йæ маст, ахæм стыр, æмæ йыл йæ 
цыбыравналæнджын зонд не ’ххæсыд, стæй, цы уыдзæн дард- 
дæр, ууыл цасфæнды дæр дзур — Хуыцауырдыгонау уыдзæн 
уæддæр алцыдæр... Æмæ нырма ныр ахаста къуымтыл йæ цæст 
фæстиатгæнгæ, лæмбынæг-æдзынæгæй, алцыдæр фиппайгæйæ, 
бирæ цыдæртæ мысгæйæ æмæ сæ нырыккон уавæримæ химидæг 
баргæйæ. Къамырæйы бетонбын ранæй-рæтты фæдзыхъхъытæ, 
цæстгай схæудтытæ кодта. О, Аллах, ма ’руадз ног бæллах, фæлæ 
цымæ ныр цоппайы тыннывæндæн цал фæлтæры кодтой ам, цал 
хатты цымæ æрзылдысты Зæххы къорийы алыварс... 
Али фæгуыбыр кодта æмæ ма сынтæджыты бынмæ дæр ба- 
каст. Сыгъдæг уыд уым дæр, нæдæр дзы æрдæгдымд тамакойы 
уæлдай, нæдæр спичкæйы сыгъдфындз æмбис — æфснайд у къа- 
мырæ, кæйдæр æнæзивæг къух æм хæццæ кæны... 
Фæсдуар иуырдыгæй сæ чъылдыммæдзæуæн. Кæуылты стыр 
хорздзинад у уый, раздæры парашæ-къæртаимæ абаргæйæ. Ин- 
нæрдыгæй къуымы та хихсæн — уый дæр удыбæстæ скодта чи- 
дæр йæхицæн, йæ цард донарæх уæд: ау, уæдæ дын къамырæйы 
дон ма уæд, дон, цас дæ хъæуы, уыйас... Дуары мидæг цы цып- 
пæрдигъон мæнгдзæст-хуынкъгонд ис — «кормушкæ» — уый та, 
куыд уыд, афтæмæй баззад, фыдæлтыкконæй. Æниу дзы уæдæ 
цы аивдзынæ — æвдузæнтæй фидар у, хæринаг сын ууылты 
æрбадæттынц, чингуытæ-йедтæ, хатгай дзы хъусдарæг-цæстда- 
рæг йæ сæр æрбадары, искæмæн исты уайдзæф куы фæкæны, 
уæд. Ома, мидæмæ дзы æрбадзуры, æндæр дын йæ сæр ма æр- 
бадара — афтæмæй йæ исчи йæ къубалæй дæр ацахсдзæн æмæ... 
61 

æмæ... Цынæ вæййы, цынæ, æмæ цынæ ’рцæуы ацы фыдбылы- 
зæмхиц уавæрты... Цард — фыдбылызтæй къуыртбын. 
Федта зæронд лæг цыдæртæ, бавзæрста ацы цардæн йæ хæй- 
рæгбадæн къуырфытæ æмæ тæнджытæ, сæ тулдзы сын уыцы 
дунесаджилгæнæн бон ахъаззаг цæфæй арв куы ’рцавта, куы йæ 
’рфаста уæнгæхсæдгæ, уымæй фæстæмæ алы бæллæхтæ сцæнд- 
тæ-срæдзæгьдтæ сты йæ царды. Фæлæ уæддæр цыфæндыйæ дæр 
хорз нæу, æмбары йæ, хорз нæу хъæрзын, лæгæн номгæнæн нæу, 
фæлæ нал уромы йæ цæрдхуынчъытæ уд йæ мæстытæ, тæдзын 
райдайынц æддæмæ, цыхцырджытæй ныццæвынц. Лæг-иу куы 
зонид, цы фыдæбойнаг цард æм æнхъæлмæ кæсы, уый, уæд-иу, 
цымæ... уæд-иу æй, цымæ, бафæндид райгуырын?.. Æви йæ фæ- 
зоны æмæ гуыргæ-гуырын уымæн фæхъæр-фердиаг кæны, чи зоны. 
Уæвгæ та, о, Хуыцау, табу дæхицæн æмæ тобæ, тобæ — стыр хæз- 
на хоны дæ лæваргонд цард, æмæ йæ бынтон фæсмойнаг ма фæ- 
кæн, афойнадыл дзы нæ ацыдтæн хуыздæр дунемæ, зæгьгæ... 
Али та куыд фæрауай-бауайхъус, афтæ та йæм Сергей æрдзыр- 
дта, къухæй йын йæ къахыфæлыстмæ амонгæйæ: 
— Дæ цæлхытæ мæ зæрдæмæ нæ цæуынц, цыма, цас не ’мбæ- 
лы, уыйас стыр дын сты. Ай дæ хицау, ахæм ма дзы йед... — Цы 
зæгъа, уый исдуг нал ахста йæ сæр æмæ уæд фæсмойнагæй 
бахъынцъым кодта: — Диссаджы хорз цырыхъытæ радтон знон 
райсом нæ иу æмбалæн — стæрхон ын кодтой æмæ йæ махæй 
тæрхонгæндты бæстыхаймæ акодтой. Уæллæй, дæ къахы аккæг- 
тæ уыдысты раст — цалæмтæ дарыс. сорок второйтæ? 
— О, къуымбил цъындатимæ. Й-йæх! Æмæ, зæгъыс, хорз 
цырыхъытæ уыдысты? Кирзачтæ? 
— О... Фæлæ... 
— Й-йæх! Гъæй-хуыцауыстæн, нæй мæн амонд, нæй, хуымæ- 
тæджы адæймаджы амонд. А-гъа... Мæ фæстагыл мын æй хъай- 
ваны зæгæлтæй куы бахойай, уæддæр мæныл амонд нæ ных- 
хæцдзæн! Нæ цæуы ме ’мгæрон. А-гъа... Ис? Ис! Æз та йæм, 
хуымæтæг лæджы иударон амондмæ, æнæхъæн цыппар æмæ 
æртиссæдз азы кæсын æнхъæлмæ, ноджы æнæрхъæцæй, æнæ... 
О, æмæ ногтæ уыдысты? Сæ зæгæлтæ та урс æви бур? 
— Гыццыл дæрдджын уыдысты, фæлæ нырма тынг фидар, 
тынг! Зымæгæттæ. Мидæгæй сыл нымæтхъуымац, мæнæ цине- 
лы хъуымацы хуызæн. Сæ зæгæлтæ дæр буртæ, æрхуы... Фи- 
дар, фидар, баихсийыны хос сын иæй... — Цас тынгдæр æппæ- 
лыд цырыхъытæй Сергей, уыйас æрхæндæгзæрдæдæр кодта Али. 
Зымæджы къæсæрыл дæ фындзы бынæй ахæм къахыдарæс аир- 
вæзæд, ахæм къахвæлысты лæвар!.. 
62 

Фестъæлфæгау кодта, скаст ма Сергеймæ, æндæр ын ницыуал 
зæгъид, ницæмæй йын бавæрид зæрдæ, зæгъгæ, стæй, йæ бон 
куы базыдта, уæд æнæдзургæйæ арауай-бауай кодта, рудзынджы 
бын æрлæууыд. 
— Ма тыхс, Али, уыдзæн та исты, исты та нæм æрбафтдзæн. 
Уæллæй, æз ма дын ам балалайкæ дæр самал кæндзынæн, стыр 
балалайкæ, стыр — арвитдзыстæм æй Илимæн... 
— Й-йæх! Бур, æрхуы зæгæлтæ, дам. А-гъа... Мидæгæй та 
нымæтхъуымац, хъарм... Ахæм къахвæлыст æмæ дæ бæмбæг- 
джын хæлаф ма уæд! Дзæнæт, а-гъа... Æз та ныридæгæн зы- 
мæджы уазалы комулæфт ахсын. Æрбацæуы къуыс-къуысгæн- 
гæ зымæг, джауыр. Зымæг æнæ хъызт нæ вæййы,бирæгъ та — 
æнæ дæндаг, æнæ ссыртæ. Æз та хъармуарзаг дæн. Сдæн хъармуар- 
заг, сдæн, æндæр æдзух нæ уыдтæн... Гъæй-хуыцауыстæн... Мæ 
туг ныффæззыгон, фæцæмджын, ихы къæрттытæ ласы... А-гъа... 
Зæронд туг йæхи пецмæ хæстæг исы, баныхæсы йыл, мæнæ саби 
йæ мады адджын хъæбысы куыд нынныгъуыла, йæхи куыд нын- 
норда, афтæ. Й-йæх, чысыл дæрдджын йеддæмæ нæ уыдысты, 
зæгъыс? Нæй мæ амонд, нæй... Афтæмæй та циу мæ бæллиц — 
ницы у, бирæ мæ нæ хъæуы: бад цæцæйнаг пецы дзыхмæ, æндзар 
дзы хус сугтæ, кæс, арт куыд кафы къахкъухтыл, цæцæйнаг 
кафт куыд кæны, уымæ кæс, æмæ уый у дæ зæрдæйæн удхос- 
цардхос. Æнцад у зæрдæ, æнцой, ныхъхъус йæхицæн, мæнæ 
ныры цæхгæр риссæй нæ риссы, а-гъа, фæлæ куыствæллад у 
æмæ йæ фæллад уадзы. Æмæ Илим дæр бады мæ цуры, даргъ 
къæцæлæй схъауы арт æмæ йын цин кæны йæ худгæ тæмæныл. 
Хорз у арт, хорз у хъарм, хорз у афтæ хъус зæрдæимæ къонайы 
цур дæ бинонтимæ бадын. Хуыцауы цæст æй уарзы алкæмæн 
дæр, лæджы цæст та нæ уарзы кæрæдзийæн, æндæр Бараныв... 
Й-йæх! Цас риссы, цы бирæ риссы мидæгæй... Риссынц иууыл- 
дæр, мæ цыппар æмæ æртиссæдз азы иууылдæр риссынц... Æмæ 
ма тынгдæр та уымæн риссын, æмæ дын ничи зæгъдзæн: бæргæ, 
куы нæ дæ риссид исты. Уый хыгъд, а-гъа, зæгъдзæн, афтæ дын 
хъæуы, уымæн æмæ ды... ды... Й-йæх! Нæ тулдз мын нæ зæгъид, 
афтæ дын хъæуы, зæгъгæ... Йæ цонг ма хæдзары сæрмæ дардта 
уæддæр... хъахъхъæдта йæ... Фæлæ, а-гъа, уый сымах нæ зо- 
нут... Дæхи йæм балхъив, баныхас ыл ныр дæхи, уæд мын цыма 
мæ цыппар æмæ æртиссæдз азы рыст дæр айсид. Тулдзæй зæ- 
гъын... Фæлæ, а-гъа, уый сымах нæ зонут... 
— Цавæр тулдз у, цавæр, Али? Дал дуба уырыссагау цы амо- 
ны, уый зоныс? 
— Уый нæ зонын, хъуынджын лæппу. А-гъа... 
63 

— О, æмæ ма дын Илим цы уарзта, цы? Стæй дедушкæ Лени- 
ны фылдæр уарзта æви прадедушкæ Шамилы? 
Хорз цæстытæй не скаст Али Сергеймæ — нæ йæ фæнды по- 
литикæйы кас змæнтын, хорз стъæлфæнтæ дзы нæ фесхъиуы. 
Æви йæ барæй къахы? 
Сергей дæр цыдæр ахæм фембæрста æмæ йæ ныхас йæхир- 
дыгонау фæбæлвырд кодта: 
— Мæнæ, зæгъын, тагъд, иннæ аз Ленины юбилей уыдзæн, 
сæдæ азы йыл сæххæст уыдзæн. Æмæ уый кадæн хъуамæ стыр 
амнисти уа... 
— Илимы фыдыфыд Тайсултан уыд. Ленин — Пелин, Шамил — 
Мамил нæма зоны. Цы ма уарзы?.. Йæд у... Нæ къæбылайы ма 
уарзы, гæдыйы лæппынты, карчы цъиуты расур-басур кæнын, 
къамбецыл бадын. А-гъа... — Дзырдта æмæ фæрсырдыгæй сгæр- 
ста бацæуæнтæ, уымæн æмæ йæ сæры дзæхст-дзæхст кодтой 
Сергейы ныхæстæ: сæдæ азы сæххæст уыдзæн... стыр амнисти 
уыдзæн... Æмæ фæрсырдыгæй сгæрста хъуыддаг, барæй хуы- 
рым дзуапп лæвæрдта Ленин æмæ Шамилы тыххæй Сергейы 
комкоммæ къахæн фарстæн. Чи зоны, æмæ иу къахæн дæр нæу, 
фæлæ уæддæр... Й-йæх! Фæлæ тайынуыцы цырыхъытау уыцы 
амнистийæ дæр исты пайда уа... 
— Али, ма хъус Сесомæ, уымæн йæ зæрдæ æдзухдæр хъазын 
æмæ хынджылæг агуры. Мах статьятæ амниститæм нæ фæха- 
уынц, махæн дзы ницы рухс кæны уым, — йæ зæрдæйы уавæр- 
мæ йын фæкъæрцхъуслæууæг Николай дæр. 
Æмбæрста йæ йæхæдæг дæр Али, бирæ цыдæртæ æмбæрста 
æмæ зыдта йæхæдæг дæр, уæдæ нæ, фæлæ уæддæр къуымых 
æмæ хуырымæй æвдыста йæхи. Æцæг ын куы фегæр уа, уымæй 
дæр æдас нæ уыд, ноджы ма йын йæ маст дæр æмбæхсын нæ 
куымдта, æвæлтæрд ахст лæгау æй кодта, æдзух оффытæ æмæ 
оххытæгæнæг, йæ бæллæх, дунейыл чи никуыма уыд, ахæм бæл- 
лæхыл чи фæнымайы, уыйау æвæлтæрд ахст лæгау. Æмæ йæ 
кæд æмбæрста æмæ зыдта, амнистийæ, Ленины хорзæхтæй дæр 
та ногæй æнæхай кæй уыдзæн, уый, уæддæр ын æргом хъыгуыд... 
Й-йæх! 
Никуы уыд арф æфснайд йæ зæрдæйы мастисыны хъуыды, 
уымæн æмæ æгæр тынг ахадыдтой йæ царды хуымæтæг цинтæ, 
æгæр фыдæбойнаг фæндæгтыл сæм фæцыд, фæлæ уæддæр æмæ 
уæддæр... 
Й-йæх! 
Нæ басаст Цæцæн Урс Паддзахæн! Æмæ, а-гъа, басæттинаг 
дæр нæ уыд. Æмдзæрин, сæрæй сæрмæ æмдзæрин — гъæй-хуы- 
64 

цауыстæн, табуафси. Уырыссаг чындз дæр æрхæсдзысты, схæ- 
дзарон æй кæндзысты. А-гъа... Стæй урустæй ногвых цæцæй- 
нæгтæ рауад, æрмæст цæцæны хардзæй урусыл нæма бафтыд. 
Ис? Ис! Фæлæ... 
Й-йæх! 
Й-йæх, Ермол! Й-йæх, Сталин-Бериа-Ныкывыды! Й-йæх! 
Бирæ туг дарут Цæцæнæй, бирæ! Æмæ уæ уыдзæн тугагур, 
гъæй-хуыцауыстæн, уыдзæн. Зонды хъуыддаг кæна уый, уыцы 
тугдомæг, æви æдылы уа искæй цæсты, фæлæ уæддæр уы- 
дзæн: ард бахордта кæддæр чидæр йæ фыдæлтæй; чидæр ахæм 
фæдзæхст ныууагъта, йæ уд тыхмардæй исгæйæ... 
Й-йæх... Зоны йæхи тыххæй дæр хабар, зоны... Фæлæ... 
Фæлæ, кæд уырыссаг лæг зонды хицау у, уæд Цæцæны зæх- 
хыл бирæ къуыртт нæ кæны, арф уидаг дзы нæ уадзы. А-гьа... 
Уымæн æмæ... Хорз зæгъын æй хъæуы ныр, арæхстджын æмæ 
дæсны зæгъын æй хъæуы ныр — аккаг ныхæстæй, аккаг, а-гъа... 
Фæлæ кæм сты уыцы ныхæстæ? Арф уидаг нæ уадзы, уымæн 
æмæ бирæ туг, бирæ цæцæйнаг туг ныккалд урусы къухæй цæ- 
цæйнаг зæххыл, æмæ уæдæ тугкалæджы уидагæн амы мæр нæ 
бæззы. Ис? Ис! 
Советскæй власт дæр не слæгъз кодта Ермолы, нæ систа Урс 
Паддзахытæригъæдтæ, нæ сæ ферох кæнын кодта — нæфæсой- 
был кодта цæцæны йæ хорздзинæдтæй. А-гъа... Фæлæ, гъæй- 
хуыцауыстæн, фæлæ ма сын сæ бæллæхтыл, се ’нæуынондзина- 
дыл бафтыдта. Афтæ сыл бафтыдта, афтæ, æмæ сæ цуры, Бе- 
риа-Сталин-Ныкывыдыйы цур, Ермол æмæ Урс Паддзах кæд 
æмæ уыдысты хуымæтæг къулыбадджытæ... 
Æмæ, дам, дын ныр нæй хай Ленины хатырæй дæр... 
Й-йæх! 
Нæ зоны, нæ йæ ахсы йæ сæр, уæдæ ма уæд æндæр цы хæрз- 
ты бацæуæн ис Ленинæн, цæмæй йæ Илим йæ уарзон дедушкæ 
схона, уымæн... 
Нæ! 
Никæмæ разындзæн ахæм амнисти, æмæ цæмæй Хуыцауы 
тæрхон аива æмæ Илимы — цæцæйнаг лæджы фиддонтæ-хæс- 
тæй, цæцæйнаджы зонд, уынд, конд æмæ тугæй суæгъд-ссæри- 
бар кæна! А-гъа... 
Ныр — хорз загъта йæ хъуыды, хорз ацъыкк ласта хъуыддаг 
йæ рæбыныл. Ис? Ис! 
Али сынтæджы тигъыл йæ фæсонтæй банцой кодта, йæ дыууæ 
уæны астæу æй схордта æмæ йыл йæхи ахафта — фехсызгон ын, 
йæ буар æй кæй нал хордта, уый. Бакаст Рачикмæ. Афтæ æнæхъа- 
5 Гусалты Барис 
65 

рухуыз у, афтæ уæнгмардæй афæлдæхт, раст цыма æрдæбон 
дзургæ нæ кодта, дзургæ, фæлæ уый йæ туг цыд карддзæф- 
топдзæфæй. А-гъа: ницы дæр ницы æмæ ныфссаст лæг дæр ницы. 
Ницыйæ ницыдæр. Гъæй-хуыцауыстон. Ам ахсты мидæг, хъуа- 
мæ дурвидар уай. Хъæлæкк, хъæлæкк...Фæлæ нал у, нал, йæхи 
зæрдæ дæр хъæдгомбæттæджы зæрдæйау фидар, фæлæгуын- 
дзæстытæ йæ нымæт, фыццагау хъуынджын нал у. Æмæ кæд 
Хуыцауæн æцæг зæрдиагæй балæгъстæ кæнай, уæд дæ коммæ 
бакæсдзæн, зæгъгæ, уæд Али, æвæццæгæн æмæ, йæхи бæсты 
дæр сæрибар ацы лæппуйæн ракурид Хуыцауæй — æвгъау у, 
тæригъæд у, стæй ма дзы уыйау афтæ бæлгæ уыдзæн цардмæ, 
афтæ тæрсгæ уыдзæн мæлæтæй... Уый амæла, ды та æгасæй- 
дзæбæхæй баззайай, уый цыма худинаг уаид, къæмдзæстыджы 
хос... А-гъа, зын æм у зæрдæйæн кæсын дæр. Æмæ азылд. Æмæ 
та Уырысханы диссагыл дис кодта, уæдæй нырмæ йæм куыд 
ницы дзуры, ууыл. Куы чиныджы фæкæсы, куы æнцад-æнцойæ 
дæргъмæ уæлгоммæ хуыссы æмæ йæхицæн кæмдæр æндæр ду- 
нейы — йæхи дунейы цæры. 
Уырысханы сæр къухтыкæлмæрзæнæй афтæ баст уыд, цæ- 
мæй йын йæ иу тигъæй цæстытæ æмбæрзæн уыдаид. Къамы- 
рæйы урсбын чъизи царыл, сæххæссæн æм куыд нæ уа, афтæ 
бæрзонд уæлæуæз æхсæвæй-бонæй сыгъд дынджыр электрон 
цырагъ. Æмæ куыдфæстæмæ уый рæхойаг ирд рухсмæ йæ цæс- 
тытæ риссын райдыдтой, цыма сæ дымгæйы ныхмæ цæугæйæ 
змисы рыг байдзаг, уыйау рыстысты рæстæгæй-рæстæгмæ, арæ- 
хæй-арæхдæр. Æмæ та-иу сыл уæд фындзыкæлмæрзæны тигъ 
æруагъта, бамбæрзта-иу сæ. Ноджы ма-иу ацы æнуды йæ сæр 
дæр ныкъкъодах, нындзыг æмæ йын бастæй æнцондæр цыма 
уыд. Къуындæг кæй у къамырæ, уый ма фæуæд, уæлдæф дзы 
уæлдæфау куы уаид, уæд, — фæлæ йæм уынджы уæлдæф æд- 
дейы сыгъдæгæй нæ хæццæ кæны — се ’ хсæн ма, къамырæ æмæ 
уынджы ’хсæн, æмырæхгæд нарæг тыргътæ ис, мæнг къæлидор- 
гонд — цæстдарæг-хъахъхъæнæг дзы рацу-бацу фæкæны. Кæд- 
дæрты та ахæстоны рудзгуытæ комкоммæ уынгмæ кастысты, æмæ- 
иу ахст адæм сæ хион-хæстæджытимæ, стæй, кæй зæгъын æй 
хъæуы, сæ сæрибар цæдисон æмбæлттимæ æнцонæй ныхас код- 
той. Уæдæ, дам, нозт дæр æмæ хæринагæй дæр хъуаг не ’ййæф- 
той, цух сæ нæ уыдысты. Паддзахы заманæй дæр ма бирæ фæс- 
тæдæрмæ уыд афтæ. Уалынджы уынджырдыгæй дыккаг къул 
самадтой, æмырæхгæд тыргъ дзы скодтой — æмæ ныр æрмæст 
66 

уый саставг рудзгуытæй ивылы мидæмæ сыгъдæг уæлдæф. Ам, 
мæнг къæлидоры, схæццæ вæййы æппæт къамырæты тамакойы 
фæздæг æмæ хъылмаимæ æмæ дын уый дæ рæуджыты цæрæн- 
хос, сæ кусинаг, сæ фæрсудзинаг. Дæ къодах ма кæд аирвæза 
ардыгæй, æндæр æнæ сахъатæй нæдæр дæ уд, нæдæр дæ туг нал 
аирвæздзæн, дæ зондахастыл ма чи дзуры. 
Æппæт уыцы фыдæвзарæнтæ-фыдфæлварæнтæ, зонгæ-зонын 
æмæ барæй арæзт удхаргæнæнтæ чи сфæлтæры æмæ фены йæхи 
уд æмæ буарыл, уый куыд нæ суа суцца, куыд нæ стуаллаг 
пысыра уа, куыд нæ — сдзырд-сныхас ма йæм вæййы чысыл 
схуыст хуызы дæр!.. Фæлæ, иннæрдыгæй та, ахæм фæлтæрд, 
рыстæн фæлтæрд лæг, йæ зонд ма йæхимæ уæд, æндæр царды 
иннæ бæллæхтæм куырыхон цæстæй кæсын райдайы, мастæн 
сбыхсаг вæййы, æз ма фыддæртæ дæр федтон æмæ бавзæрстон, 
зæгъгæ. Æрмæст уæддæр нæ хъæуы, нæ хъæуы никæй адæми- 
мæ æмдзæрин царды мидæг ахæстоны фæлтæрд лæджы ном. 
Стæй хæсты фæлтæрд лæджы ном дæр... 
Федта, бирæ алыхуызон адæм федта Али, кæрон дæр сын 
нæй, уыйбæрц фыдæбæттæ бавзæрста æмæ загъта, зæгъгæ, сфæл- 
тæрдтон, ныр нал фæцуддзынæн, нал фæтæссармæ-галиумæ 
уыдзынæн мæ дарддæры цардвæндагыл , фæлæ та... 
Фæлæ та тæссармæ нæ, тæссар-зыгъуыммæ — тугуомынмæ 
’рцыд, туг! Фаджысы цы сыгъзæрин не ’мбийы, уый та, сыгъзæ- 
ринæн куыд æмбæлы, афтæ гæзæмæ у... 
Й-йæх! 
Ма фæдыууæ лæджы у ныр: æвзæр Али, йæ сæры уымæй 
уæлдай хорз зонд кæмæн нæ бацыд, уый ам баззайæд йæ удхæрт- 
ты æвджид, фæсмойнагæйхорз зæрдæйы хицау тасæрибар суæд... 
Фæлæ — нæй! 
Рудзынгмæ фæкаст, маройгæнгæ батылдта йæ сæр æмæ хъæ- 
рæй сдзырдта: 
— Уæлдæф нæй. Хур нæй. Амнисти нæй. А-гъа... Нæ дæтты 
Ленин махæн йæ убилейы куывдæй хай — садахъа мæгуыртæн. 
А-гъа... Ис? Ис! Уый хыгъд ис конвой. Шагом марш... улды 
Калинин! Дæ къæхтæ раст араз, кæд мæнæ мæнау къуылых дæ, 
уæддæр. Гъæй-хуыцауыстæн... Шаг влево, шаг вправо считаю 
побег и стреляй без предупреждени. Пырыжок на месте — про- 
вокаци. Тоже стреляй. А-гъа... — Николаймæ систа йæ цæсты- 
тæ. — От турьмы и от сумы не зарекают, да, Николай? 
Уый разыйы дзуаппæн йæ сæр уæззаугай батылдта. Æмæ уæд 
67 

Али дæр йе ’ргом Мæхæмæтмæ сарæзта, йæ цæнгтæ уæллаг хуыс- 
сæнуаты æмвæз систа æмæ сыл бадæлгом, æнцад кæсы Мæхæ- 
мæтмæ — æнцад, зæгъгæ, уæд æм йæ каст, мæнæ дæ истæмæй 
сусæгæй бафæрсинаг чи уа, ахæм лæджы каст уыд. Мæхæмæт 
дæр æм йæ фарсыл æрзылд, æнхъæлмæ кæсы, уæдæ йын сусæг- 
фарстæй ахæмæй цы зæгъдзæн, уымæ. Куы басæтта йæхицæн, 
уæд дзы ныридæгæн рафæлмæцыд, фæлæ та уæддæр бирæ хис- 
тæр у, æмæ... Стæй нырма нæма æрбынатон, нæма йыл æруагъ- 
та йæ уæззау дзæмбы ахæстон, нæма йыл дзы атъанг-адаргъ сты 
æнус бонтæ, нæма фæцис йæхимæ хъусыныл æмæ йæ тæвд дзу- 
ринæгтæ уæлæмæ калы. Стæй уый кары ахæм æнахъом цоты 
мæт дæр лæгæн мæнæ у, мæнæ, — кæм ма ис ахæм фæрсты 
фидар, æмæ ма йын цæмæй ахæм мæстытæ уромын комой æм- 
бæхст-ныхъуырдæй?! Æмæ йын, кæд дзы цыфæнды хъуырмæ 
сдæ, сфæлмæцыдтæ, уæддæр ын барын хъæуы, хатыр, быхсын 
ын хъæуы. Фæлæ та йын уæддæр æмæ уæддæр зæрдæйы рæбын 
кæмдæр стыр хъыг у, Али йæхи уыцы лæмæгъæй кæй æвдисы, 
бар-æнæбары йæ ном иннæты, уæлдайдæр та ирæтты, цæсты 
кæй æфтауы, цæцæйнаджы ахадгæ ном, уый. Стæй йын, гъæй- 
хуыцауыстæн, уый цавæр æддæкъах ус у, уый? Ау, йæ сывæл- 
лæтты мад дæр уый уа? Уæвгæ та амæй-ай лæгдæр лæджы дæр 
фæзæрдæхудт кæны йæ къай, фæлæ... Нæ, нæ уыдзæн уый йæ 
сабиты мад-бинойнаг, стæй йын сæхицæй цæцæйнаг дæр мауа... 
Дзырд дæр ыл нæй — нæ уыдзæн! 
Æрмæст та, ды дæр дæхицæн зон, ды дæр дæхимæ фен, зæгъ- 
гæ, уæд Мæхæмæт йæхæдæг... Дæ дынджыр, лæджы номхæс- 
сæн, лæджы худдарæн сæр ардæм, ахæстонмæ — гъе уæууæй, 
гъе, дæ чысыл æмæ скъуыд сæры мондæгты азарæй ардæм 
æрбахауæд! Уый йын у, уый, уæдæ йын нæу худинаг, фæлæ 
æндæр хуызы та ам, Хуыцау æвдисæн, йæ ном барæй дæр æмæ 
æнæбары дæр нæ фæныллæг кодта, цæсты йæ нæ бафтыдта æмæ 
йæ йæ удæгасæй къæхтæсæрфæн никуы никæмæн бауадздзæн 
скæнын. Уæлдай схъæл дымæгæй дæр нæ дары йæхи, фæлæ 
фæкъулбæрзæй уа, æрныллæджытæ, ныгъуылдтытæгæнгæйæ 
цæуа, йæ къахы æлгътыл, йæ сым-сыбыртт куыд нæ хъуыса, 
афтæ — нæ, уый дæр нæ уыдзæн, уæллæй-биллæй, сыгъдæг ирæт- 
ты ’хсæн, айдагъ ирæтты ’хсæн куы баззайа иунæгæй, уæддæр. 
Уымæн æмæ йæхимæ суанг йæ амæддаг ироны раз дæр ницæ- 
мæй азымджын кæсы: ницы йæ хъыгдардта, афтæмæй загъд дæр 
уый ракъахта, кард дæр уый систа раздæр, уæдæ дзы цæвгæ 
дæр уый йæхæдæг ныккодта. Æмæ йæ цæф рæуæг рауад, Мæ- 
хæмæты рæхуыст та — мæлæтдзаг... 
68 

Мæхъхъæлон кæй уыд, уый йæ хъыгдардта! Уый йæм хар- 
дзау каст! Уымæн, цыдæр мæхъхъæлонæн, нæ уарзта йæ цæст 
йæ сыхаг уырыссаг гадзайы дæр... 
Кæсыс æм: цæмæн, дам, æрбасхъæл дæ богъы уастгæнгæйæ 
уартæ Карцайæ ардæм нæ сыхагимæ абæгъдулæг кæнынмæ, и, 
ингуш-æнгуз-мæхъхъæлон — цы ’нхъæлон? Æви уæхи ингушка 
уазал лягушка у? И, хъулгъа-хъулхауд? Кæд гацца у, уæддæр 
нæхи хъæуы... сæрак кæнынæн, нæхи лæппутæй дæр фаг ис 
нымæтуæрдджытæ! И? 
Бынтон бæттинаг æрра та сæ кæрты сылгоймæгты цæстмæ 
ссис — уыдон æй сабыртæ кодтой, иргъæвгæ, уый та... Лæгтæ та 
цы, джауыр лæгтæ — æнцад сæм кастысты æмæ худтысты сæхи- 
цæн: уæ иу — æдылыдзæф ирон, иннæ — богъагонд мæхъхъæ- 
лон. Искуыдæр ма цавæрдæр гаццайытыххæй... Сестыр кæрты 
дæр дзы — хæрх, горæт та дзы æфсад скæнид бахъуаджы сахат, 
гаццаты хæст расидтæуыд, зæгъгæ, уæд... 
Сæрра ирон, судзгæ æхсидæвтæ, цыргъ схъистæ згьалын рай- 
дыдта, фæркгай хауы фæйнæрдæм — цæвиттон, батугмондаг, йæ 
дойны æндæр ницæмæйуал басæтдзæн —æрмæст тæнæгсæры туаг 
тугæй. Стæй ма афтæ дæр хъæр кодта, æз та, дам, ингушатинку 
хочу, лæджы рæвдыдæн, дам, лæмæгъ сты уæ сылтæ — æрмæст- 
дæр, дам, ыл андзæв æмæ бауадзыг вæййы, уæлгоммæ ахауы... 
О, ирон та, дам, дæлгоммæ ныффæлдæхы. Æргом фыдбылызæй 
лидзæгау дзы алидзын хъуыд, æмæ дзы уæд Мæхæмæт дæр йæхи 
атыдта-арæдывта, тындзгæ фæцæйцыд дæрдтыл уæрæх зылд 
кæртæй уынгмæ, лидзæгау кодта раст, лидзæгау, гъа, ницуал 
мæ хъæуы сылыстæгæй, йæ фароны фистимæ дæу фæуæд, мæн 
маст æмæ загъд-заманайæ паддзахы ус дæр нæ хъæуы хæзгу- 
лæн, зæгъгæ. О, куыннæ стæй: расырдта йæ, ратыдта йæм йæхи 
устыты къухтæй. Æмæ иугæр йæхи ратыдта, уæд та йæ исты 
ахæм равдисын хъæуы, исты ахæм лæгдзинад, адæм кæмæй 
ныккæрзой, науæд фидиссаг нæ кæны, фидиссаг, гъа, суагътам 
дæ æмæ цы бантыдтай, сæнтдзæф, зæгъгæ — цæстмæ у ацы цард, 
цæстмæ! Æмæ йæ уæртæ раййафдзæи. Æмæ йæ йæ куыдзы зо- 
наг зæрдæйæ базыдта, йæ — æллæх, йæ Аллах, кардæй архай- 
дзæн, уый — йæ къух йæхигъдауæй риуы дзыпмæ сæвнæлдта 
газеты тыхт кардмæ. 
Æргом алидза, уый та йæ йæ мидæфсарм, йæ лæджы мидæф- 
сарм нæ бауагъта. Слестгæнæг дæр æй афтæ бакъуымы кæны, 
гæнæн дын куы уыд, уæд цыппæрвадыгæй цæуыннæ алыгъдтæ 
ома. Æвдакат та афтæ фæзæгъы, æмæ закъон уый нæ домы, 
цæмæй лæг йæхи бахъахъхъæныны бæсты фыртæссæй йæ къæх- 
69 

тæ йæ къухтæм сиса æмæ йæ сæрæфснайæн дугъ кæна йæ лæбу- 
рæгæй... Фæлæ-иу бирæтæ лидзгæ дæр бæргæ акæниккой, сæ 
амал ма-иу куы амонид, уæд. Æмæ йæ æрбаййæфта, æмæ йæм 
Мæхæмæт куыд фæзылд, афтæ йæ æрбарæхуыста. Уый дæр æй 
æд газет кардæй æрцавта — бацис ма йæ бон. Æнæ кард та ни- 
куы уыд — уæд цыма лæгыл нымад дæр нæ уыдаид иннæты 
цæсты... 
Сæ дыууæ дæр ныр лидзынхъом нал уыдысты. Уый афæл- 
дæхт, Мæхæмæт йæ артæнтыл хæцгæ багуыбыр, батымбылтæ. 
Фæлæ уæддæр, милицæйы хæдфæстæ дохтырты машинæ куы 
’рбахæццæ, уæд æм йæхæдæг бахызт... 
Бæргæ, бæргæ, куынæ рауадаид афтæ, фæлæ, дам-иу æй лæг 
рагацау куы зонид, кæм фæкæлдзæн æмæ ахаудзæн, уый, уæд, 
дам-иу, уым развæлгъау хъæмп байзæрид фæлмæн бæзджынæй... 
Стæй лæгæн йæ сæры сой фаг куынæ уа, уæд сахъат у — калека! 
Æмæ — фæтугдар уый адыл ирæттæн. 
Зоны йæ, ир сæ туг фыццагон, фыдæлтыккон карзæй, цæ- 
цæн-мæхъхъæлы хуызæн карзæй нал агурынц, фæлæ æгъдау 
æгьдау у, æфсарм та æфсарм, æмæ йæ семæ тугвидыд хъæудзæн — 
куыдфæнды уа, цыфæнды уа, уæддæр лæг мæрдтæм уый карды 
цæфæй бацыд, кæд ын йæхи цæфæн йæ хæдуæлвæд дзуаппон 
цæф уыд, гъеуæддæр... 
Уæдæ дзы Алийы хъуыддаг-хабар дæр сæ хæрзтæй нæу — йæ 
рæстдзинад, цыфæнды куы фæуа, уæддæр йæхиау къуылых, 
иуварсмæ чиугæ-цудгæ рæстдзинад у, æмæ уæдæ йæхицæн бы- 
нат дæр уымæн нæ ары, уымæн. Уæ-аллахи, базыл æй сбадын 
кæн, бумбули базыл, тæхгæ маргъы пакъуыйæ пух-пухид ба- 
зыл, уæддæр райгонды бæсты фесхъиу-фесхъиу кæндзæн, раст 
æй цыма уызыныл æрбадын кодтай, уыйау. 
Æмæ йæ йæхи бар уадзы, ницæмæй йæ фæрсы — кæд ын 
йæхæдæг йæхигъдауæй исты зæгъа, хионау ыл баууæнда, хис- 
тæггаджы-хитуджы æууæнкæй, уæд æм, цæсгомы сыгъдæгæн — 
о, байхъусдзæн зондæй зондмæ, зæрдæйæ зæрдæмæ, науæд дæр... 
Бæрæг у уартæ йæ цæстыты арвы ахастæй, цыдæр ахæм рæби- 
наг-сусæггагæй йæ бафæрсинаг кæй у, уый — рафæнд кæны, 
баразæнгард вæййы, стæй та йæ мидхъуыдыйы сыдзмыдзы аф- 
сæры, ныууромы йæхи. Æмæ йæ уыцы дызæрдыджы сахат, раз- 
дæр цæмæй фæрсинаг уыд, ахсджиаг цыдæрæй, уымæй нал ба- 
фæрсдзæн, фæлæ бынтон æндæр истæмæй. Æмæ — бар йæхи... 
Алчидæр йæ тыхст сахат йæхицæн быцæу агуры, йæ фарсмæ 
æнгом æмæ зæрдæргъæвдæй чи ’рбалæууа, ахæм лæджы. Æмæ 
уыцы хуызы æвæлтæрдæй ахæстонмæ чи ’рбахауы, уымæй тых- 
70 

стдæр бон кæуыл акæны!.. Фæлæ дын кæд ныфсæн лæгæмбал 
нæ фæуа, уæд цас æнæфæхæцæгдæр, æнæфарсласæгдæр дæ, 
уыйас дæхи зæрдæбындæрæй иунæг Хуыцауыл ныффæдзæхс, 
бакæн дæхи йе ’вджид æмæ, мæ лæгдзинад æмæ мæхæдæг, зæгъ- 
гæ, фæхъæбæрдзых у: дины кусджытыл, уырнæг адæмыл чи 
фембæлд ам мидæгæй, ахæстæттæ æмæ лагырты, уый дын æвди- 
сæн ныллæудзæн, уыдон куыд быхсаг, куыд фæразон, æнæцоп- 
пай æмæ æнæ уæлдай маройæ æрвитынц сæ тухиаг бонтæ, уымæн. 
Абоны бонæй нæ фæцæрынц, абоны хъæрзтæй нæ фæхъæрзынц, 
фæлæ йæ сæрты æнусон дунемæ афтынц сæ уырнинаг Хуыцауы 
фæрцы æмæ ма сыл сæ абоны дуджы уылæнтæ сæхи æнæбонæй 
фæхойынц, мæнæ дымгæ, уаддымгæ дæр фæуæд, исты къæ- 
дзæхдур фенкъуысын кæнынмæ куыд хъава, уыйау. Æмæ ахæм 
фидар уырнæг адæм сæ ныфс æмæ сæ алы æууæлтæй дæр стыр 
зæрдæйы хъару дæттынц иннæтæн дæр. Уа-аллахи, ацы Ленин 
дæр сæ уымæн бындзагъд-бынсæфт кодта æмæ сæ советскæй 
власт дæр йе ’сæфт уымæн уыны, æмæ сын сæхийау, ома цæцæн 
æмæ мæхъхъæлау, сæттын нæ комынц, цыфæндыйæ дæр сæхи- 
онтæ кæнынц, сæ туг дæр æмæ сæ зонд дæр нæ ивынц... Кæд, 
зæгъæм, мæхъхъæл хицауады цæстмæ сæхи Красная Ингуше- 
тия хуыдтой, уæддæр. 
Æмæ уырнæг адæмæй искæуыл ам, мидæгæй, дæ амондæн 
куы амбæлай, уæд дæ дзыгьал-мыгьулгæнаг сæр, — туттæй дзыгъал- 
мыгъулгæнаг, æндæр цы, — нал хойдзынæ, ис æви нæй Хуыцау, 
зæгъгæ, уыцы фарстыл: кæмæн ис, уымæн ис æмæ йæм уартæ 
кæсыс, куыд фидар у йе ’фсармы астæухъæд, йæ уды зынг уыр- 
нæглæгæн куыд цæхæр калы ацы хъизæмæртты норстæй дæр... 
Мæхæмæт йæхи тыххæй куы зæгъа, уæд — о, бакодта йæхи 
Хуыцауы уазæг, йæ хъысмæты бæхы йæхи бар ауагъта æнусон 
дунейы фæндагыл æмæ йæм цыма адæмы тæрхæттæ, искæй æрт- 
хъирæнтæ æмæ йедтæ нал хæццæ кодтой, нал æм хъарыдысты, 
нал æй агайдтой. Кæд ма-иу йæхимидæг истæуыл фæсмойнагæй 
бахъынцъым кодта, уæд ууыл, æмæ Хъуыраны кæй нæ бакаст, 
ламаз кæныныл æнувыд кæй никуы уыд, цæстмæмийау ын кæй 
уыд, адæмы цæстмæ. Афтæмæй та дæ Хуыцау афтæ тынг хъуа- 
мæ уырна, уыйбæрц тыхджын, æмæ дæхи куыд ферох кæнай — 
гъе, æрмæст гъеуæд баиу уыдзынæ дæ уды иунæг хицау Хуыца- 
уимæ, æмæ дæм дæ алыварс зæххон адæм сæ хæрæмттæй нал 
æххæсдзысты, нал дæ домдзысты, дæ уд уыдонæй æнустæм ир- 
вæзт уыдзæн. 
Æмæ уæдæ цы кæныс, уый цæстмæмийæн нæ, адæмы æмæ 
хицæн адæймаджы зæрдæлхæнынæн, фæлæ Хуыцауы азар рай- 
71 

сынæй тæрсгæйæ — йæ зæрдыл æдзух иу фыдæлтыккон æмби- 
сонд æрбалæууы. Цæвиттон, цавæрдæр лæг тагъд кодта йæ хæ- 
дзайраг ахсджиаг хъуыддаджы фæдыл, афтæмæй йæ ламазы са- 
хат æрæййæфта. Мæзджытмæ фæзылд æмæ йæ хæс талф-тул- 
фæй æххæст кæны. Фæлæ дын æй хадзырæт — дины бæрнон 
лæг куы фæфиппаид. Æд Хуыцауы фыййауы лæдзæг йæ уæлхъус 
куы ’рлæууид æмæ дын æнæвдæлон лæгæн афтæ: 
— Ногæй, куыд æмбæлы, афтæ ламаз скæн! 
Цы гæнæн ма уыд бæлццонæн дæр, бауисæн кодта. Ир-р- 
рахман, ир-р-рахим куы загъта дыккаг хатт, уæд æй хадзырæт 
фæрсы: 
— Цæй, куыд дæм кæсы, кæцы ламаз дын фæхъабыл — талф- 
тулфон æви нырыккон, уæздан æмæ зæрдæбынæй? 
— Фыццаг. 
— Куыд загътай?! 
— Фыццаг! Уымæн æмæ уæд Хуыцауæй тарстæн æмæ уыцы 
æнæвдæлонæй дæр мæ динон хæс æххæст кодтон. Дыккаг хатт 
та дæ лæдзæгæй тарстæн... 
Æмæ нæ фæндыд Мæхæмæты дæр, ныр-иу Хуыцаумæ йæ 
мидкуывд-тæхуды хадзрæты лæдзæгæй тæрсæгау — ома ахæсто- 
ны утæхсæнтæй тæрсæгау куыд уайа, уый. Иухатт араббаг кино 
федта. Йæ мидис ын нæ бахъуыды кодта, фæлæ дзы йæ зæр- 
дæйы иу ныв ныххауд. Архайд цыд хæхбæсты. Æмæ дын бæр- 
зонд рындзмæ цавæрдæр æнахъом лæппу пысылмон дарæсы куы 
схизид æмæ цъæхснаг хъæлæсæй Хуыцауæн табу куы кæнид: 
«Ла-а-а-ил-ла-а-а, ил-а-ал-ла-а-а...» Æмæ йæ сыгъдæг хъæлæс 
хæхты сæрты комæй-коммæ уылæнгай æнхъæвзта, зæлыд, æх- 
сызгон арыдта, æрдзон хуызы иу кодта æхсæрдзæнты хъазти- 
мæ, хæххон дæтты хæл-хæлимæ, цæргæсы фатау тахтимæ, бæ- 
лæсты уæзбын æнкъуыстимæ, арвы æнæбын къуырфы уынæри- 
мæ — дунейы скондимæ афтæ фидыдта лæппуйы хъæлæс, афтæ 
фидыдтой Хъуыраны æмдзæвгæбыд ныхæстæ, æмæ æцæгæй дæр 
йæ зæрдæйы нæдæр дызæрдыгæн, нæдæр æндæр хъуыдытæн 
нал уыд бынат. Иу хъуыддаг уыд æрмæстдæр уæд æнæмæиг: 
Хъуыран у рæстæг æмæ царды æнусы размæйы сфæлдыст Чы- 
таб — Чиныг, Хуыцау æй йæ уарзон зæд Джабраилæн æрхæссын 
кодта зæхмæ Мæхæмæт пехуымпармæ — Аллах ыл аудæд æмæ 
йæ рæствæндаг кæнæд! Æмæ кæд садзгæ зондæй зонд ис æмæ 
таугæ æфсармæй — æфсарм, зæрдæйы хорзæхæй — уарзт, уæд 
уыдон æнтысынц Сыгъдæг Чытаб Хъуыранæй... 
Ахæм рæдау рухс бакалд уæд йæ зæрдæмæ уыцы нывæй — 
æнахъом лæппу пысылмон дарæсы бæрзонд рындзæй зары Хъуы- 
72 

раны æмдзæвгæ — æмæ йæ абон дæр рох нæу, стæй йæ, æвæц- 
цæгæн æмæ, никуал ферох уыдзæн... 
Æмæ Хуыцауы афтæ тыхджын ма бауарз, афтæ хиудрох- 
гæнгæ, цæмæй, цы дæ, уымæй Хуыцауы уарзты мидæг куыд 
атайай æмæ айдагь рухс куыд суай, Хуыцауы рухс, стæй канд 
дæхæдæг дæр нæ, фæлæ ма суанг раст дæ аууон дæр рухсы 
кул, рухснывæст æндæрг куыд суа. 
Бæргæ, бæргæ, уыцы сыгъдæг рухсæй ныр Алийы дæр фæ- 
хайджын кæн, фæлæ, æнхъæлдæн, уырнæг лæг нæу — уæд ахæм 
мамазилагæнæг уаид, цы... 
Али та йæм сгарæг-табугæнæг цæстытæй скаст, æмæ йæм уæд 
Мæхæмæт дæр йæхи ноджыдæр бахæстæгдæр кодта, æрдардта 
йæм йæ рахиз хъус, гъа-ма, циу, зæгъгæ. Зæрдиаг истæмæй, йæ 
рæбинаг тыхст истæмæй йæ кæй нал бафæрсдзæн, уый та æм- 
бæрста — Али йæ мидвæндтæ аивта... 
— Хъусын дæм, Али... 
— Мæнæ ацы лæппу чи у? 
— Кæцы? — Мæхæмæт æм йе ’ргом разылдта. Али йын аивæй 
йæ мучъайæ йæ уæхсчы сæрты Уырысханы ’рдæм ацамыдта. Æмæ 
Мæхæмæты бынтондæр бауырныдта, раст кæй хъуыды кодта 
Алийы мидвæндты рафæлив-бафæливы тыххæй, уый: ай-гъай- 
дæр, Уырысхан уымæй, Мæхæмæтæй бирæ зонагдæр у, кæуыл- 
ты ахуыргонддæр у, æмæ ууыл баууæнддзæн Али йæ рæбыны 
æмбæхст сусæгтæ, уый фæрсдзæн зонд æмæ слесты хи дарыны 
æгъдæуттæй, цы ’мбæлы æмæ цы не ’мбæлы дзурын, цæуыл не 
’мбæлы æппындæр басæттын æмæ цæуыл ис æрдæгмæ басæт- 
тæн, уыдæттæй... 
— Уый Студент у... Ома йæ ном Уырысхан у, фæлæ фарон- 
æндæраз уæлдæр фондзазон скъола каст фæцис æмæ йæ уымæ 
гæсгæ ахæм фæсномыгæй схуыдтой. Хорз ирон лæппу у, тынг 
хорз. Ныр æй дыууæ азы бæрц цыдæр дарынц ацы къамырæйы. 
Иу авд хатты йын кодтой тæрхон, фæлæ та йæ ногæй-ногмæ 
аргъæвынц, хъуыддаг æххæстдæр слестмæ арвитынц æмæ та йæ 
прокурор, раздæр ын чи слест кодта, дзыхъынногæй уымæн ба- 
бар кæны, кæд закъонмæ гæсгæ афтæ гæнæн нæй, уæддæр. Фæлæ 
Уæрæсейы закъон рагæй-æрæгмæ дæр куыд у, ууыл сæхæдæг 
дæр æмбисонд куы скодтой, ома, дам, закон что дышло — куда 
повернешь, туда и вышло, — дзырдта Мæхæмæт, кæд æм, мæхъ- 
хъæлон-цæцæйнагау кæй дзуры, уый хорз нæ каст иннæты зæр- 
дæхудтæй стъæлфгæйæ, уæддæр: хæрзаг ма зæгъой, сæхирды- 
гонау цыдæр фæндтæ кæнынц, зæгъгæ... Стæй йæхицæн дæр 
æнæбары хъыг куы вæййы, иу чысыл рæстæг дæр Сесо æмæ 
73 

Студент иронау куы аныхас кæнынц, уæд — раст цыма исты 
худинаджы азымджын вæййыс, иронау кæй не ’мбарыс, уый 
адыл... 
— Й-йæх! А-гъа, афтæ у закъоны хъуыддаг рагæй дæр. Фæлæ 
ныр Уæрæсе æнæхъæн Советскæй Союз у... Советон Цæдис... 
— Гъемæ уыцы дышло æппæтæн дæр иумæйаг дышло ссис, 
æндæр Уырысханæн нæхи хæхбæсты адæмон тæрхонæй тæрхон 
кæн, уæд æфхæринаг нæ, фæлæ арфæйаг уаид... 
— Æмæ уагæры цы бакодта, цы? Гъæй-хуыцауыстæн, æцæг 
кæны ахъаззаг лæппуйы каст, æцæг. Й-йæх, нæй сыбырывидли- 
вæст, нæй. Ацы дуне дæр рагон æфсинау у: йæ чындзмæ цы 
дæндаг цыргъ кодта, уый йæ хъæбулыл фæхæцыд. А-гъа, — Али 
хъавгæ йæ цæстæнгас Уырысханмæ азылдта, стæй та фæстæмæ 
Мæхæмæтмæ аздæхт. 
— Лæг амардта. Лæг... — Мæхæмæт йæ сæр уайдзæф-фидис- 
гæнæгау банкъуыста. — Лæг... Йæ уарзон чызгимæ изæры... 
æхсæвыцæстыл тезгъо кодта, æмæ сæ æртæ лæппуйæ хъахъхъæд- 
той, ома аивæй сæ фæдыл зылдысты. Стæй сæм иу фæсвæд ран 
сæхи байстой æмæ æууæнкæй Студентыл хинæй рацыдысты — 
сæхи йыл ныццавтой æмæ йæ сæ быны скодтой, сбастой йæ бæ- 
ласмæ. Йæ цæстыты раз ын йæ уарзонæй фæхынджылæг код- 
той. Стæй йæ суæгъд кодтой æмæ худтысты, лæппуйы куывд- 
мæ, дам, номæвæрджытæй зындзыстæм стыр хуынтимæ. 
Уыдон хъалæй худтысты, уый та нæ худт — йæ фæсрон ды- 
дагъ кард гомæй æмбæхст уыд æмæ сын уымæй сæ пъæрæвозы — 
ома сæ раздзоджы, дыууæ зæрдиаг риуыгъды æркодта. Дæ бал- 
гъитæг дæр уыйау куы фæуид: хъыпп-сыпп дæр, дам, нал сфæ- 
рæзта, уыцы мыр-мыргæнгæ зындоны стæлфыд... Табу дæхи- 
цæн, Хуыцау, хъыг дæм ма фæкæсæд мæ ныхас... Иннæты дæр 
ма бæргæ басырдта, фæлæ йын аирвæзтысты — æмæ хорз, æмæ 
алыгъдысты, науæд йæхæдæг дæр уæд бынтон бын кодтаид... 
Æртæйы тыххæй... Ноджы ма сæ фæсте куы асурай... 
— Й-йæх, нæй сыбырывидливæст, нæй! Æндæра, а-гъа... Ис? 
Ис! Афтæ сын хъуыдаид æртæйæ дæр, бæргæ, фæлæ... Й-йæх! — 
Али йæхи хæстæгдæр сивæзта Мæхæмæтмæ, сабырдæр, ныл- 
лæгдæр хъæлæсыуагæй бафарста. — Æмæ йед... Ирæттæ йын 
уыдысты уыдон дæр? 
-О... 
— А-гъа... Бирæ нал ис æцæг хохаг адæм гъирийæ-асатинтæй 
дæр. О, æмæ уыцы мæгуыр чызг та ма куыд цæра ныр, куыд... 
— Уый уыцы ’хсæв йæхи Терчы ныппæрста, уалæ горæты 
сæрмæ стыр хидæй... Хабар дæр уырдæм хæстæг æрцыд. 
74 

— Й-йæх! Æмæ ныр дыууæ азы ам дауы, зæгъыс, нæ? Цы ма 
дзы ис йæ хъуыддаджы æвзаринаг-къахинаг-бæрæггæнинаг — 
бæлвырд нæу хъуыддаг? 
— Уыцы пъæрæвозы фыд, дам, куыд вæййы фылдæр хатт, 
афтæ цыдæр шишкарь у, цавæрдæр къоболайыл хæцы, паддза- 
хадон машинæ йæ лæвар ласы... 
— А-а-а... Уæдæ уæд закъоны дышло, уыцы хицау кæцырдæм 
æрдзура тилифонæй, уыцырдæм вьпнло кæндзæн. А-гьа... Й-йæх, 
сæрра сты адæм стырæй-чысылæй, ногæй-зæрондæй, нæлæй- 
сылæй, æндæр... Уый дын дзы мæ баран — йæхи ус диваныл 
лæгмондагæй цъæх арт уадзы, уый та... Гъæй-хуыцауыстæн, 
цыдæр емынæ, цыдæр хъылма бадардæуыд фæсивæдæн, уый- 
йеддæмæ искуыдæр ма ныры чызджытæн дæр тыхми кæн — далæ 
сæгъæй уæлдай сæ фæстæгтæ куы нал æмбæрзынц. Иу шикъа- 
лад ын балхæн, иу хатт ын лублу тибя, толко тибя зæгъ æмæ 
æнæхъæнæй дæр тыхсты бонмæ дæхи у, ома цалынмæ дзы сфæл- 
мæцай, уæдмæ. Кæд дæ уый раздæр нæ фæуадза, уæд. А-гъа... 
Уæд искæй чызджы, ноджы йын йæуарзон чызджы... Й-йæх! — 
Али йæ хуыссæны æрбадт уæззау бадтæй æмæ хъуыдыты цыма 
аныгъуылд, Хуыцау афтæ зæрдиаг æмæ цæстуарзонæй цы хорз 
дуне скодта æмæ адæм та сæхæдæг цы дуне сафынц, цы дунейы 
цард æнад кæнынц кæрæдзийæн, уый хъысмæты тыххæй хъуы- 
дыты цыма аныгъуылд, уыйау уыд йæ бакаст. Фæлæ цавддурæй 
бадын бирæ нæ фæрæзта, хъуыды дæр химидæг дзургæйæ код- 
та: йæ цæст-иу сынтæджытыл ахаста, алкæуыл дæр сæ-иу афæ- 
стиат йæ цæстæнгас, æмæ та-иу йæ хус былтæ, хъæрæй дзургæ- 
дзурын ын куыд змæлынц, афтæ базмæлыдысты... 
Уырысхан цыдæр æгъдауæй бамбæрста, Али æмæ Мæхæмæ- 
ты ’хсæн ныхас ууыл кæй рауад, уый. Фæлæ йæ не ’ндæвтой, 
Мæхæмæт дзы Алийæн цы зæгъдзæн, куыд æй амондзæн, уыдæт- 
тæ — ницы йын уæлдай уыд йæ хорзы кой дæр æмæ йæ фауæг 
ныхас дæр. Йæ чиныг нæ бафæлдæхта, фæлæ йæ дæлгоммæ йæ 
фарсмæ æрæвæрдта. Йæ хуыссæны сæрмæ къулыл ныхæст уыд 
болгайраг тамакоты нывджын къоппыты цъæрттæ — ТУ—134, 
«Интер», «Стюардесса», «Родопи», «Опал»... Къамырæйы, цæст 
йæхи æндæр цæуыл аирхæфстаид, уый нæ уыд — чъизидзæф 
урс къултæ æмæ сæрстхæудтытæ бæрзонд цар, сау хуыссæнгæрз- 
тæ, сау дыууæуæладзыгон æфсæйнагсынтæджытæ, сау уæддæф... 
Æмæ-иу уый йæ къулыл цæстирхæфсæнтæ баныхæста, бон-дыууæ 
боны-иу фæлæууыдысты, стæй та сæ-иу джигулы заман къæрц- 
75 

хъус цæстдарæг растыгъта, не положено, не положеногæнгæ. 
Суанг ма йæ йæ цæстытæн мæнг худы бын аууон кæнын дæр нæ 
уагътой — уый дæр, дам — гæххæттæй аууонгæнæн — не положе- 
но у. Ома комкоммæ фыст никуы ис, ахæм худ дарæн нæй æмæ 
тамакоты къоппыты цъæрттæ дæр къулыл ныхасæн нæй, зæгъ- 
гæ, фæлæ уæддæр... Райдианты йæм диссаг каст, цæстдарджы- 
тæн худинаг куыд нæу ахæм ницытæ æмæ мацыты тыххæй загъд 
кæнын, фæлæ йæм куыдфæстæмæ семæ быцæу кæнын нал цыд — 
сæ цъаммар хæс циу, уый кодтой. Иухатт дзы иуæн афтæ, ды 
лæг куы дæ, æмæ кæд не положено у, уæддæр æй ды скæн поло- 
жено, зæгъгæ. 
Æмæ йын ныртæккæ æвзæр кæй зæгъдзæн, уый бамбæрста, 
рагацау æй базыдта, фæлæ ма цы... 
— А что? И — положу! — æмæ фæлæууыд, стæй æхсызгонæй 
раулæфыд. — И — положу! Хрен на тебя! — Æмæ ныххудт йæ 
сæткалгæ, йæхицæй буц æмæ хъалæй. 
Æмæ та Уырысханæн фенад адæймаг, йе сæфт та дзы федта, 
йæхæдæг дæр адæймаг куынæ уыдаид, фæлæ... куыдз... маргъ... 
сырд... хилæг, исты мæлдзыг-хъæндил, уый дæр-иу æй æрфæн- 
дыд. Ныр ай — йæ ралгъитæджы ома, амар æхсæнкъ марæгау, 
уæд тауый дæр цы кадджын суаид!.. Æгасæй йæ цард куыдзæм- 
гад у, æцæг дæр æхсæнкъæмгад, фæлæ йæ амардтай, уæд... уæд... 
Æмæ — раст сты! Хуыцау æй мардзæн... О, фæлæ... О, фæлæ 
дæ сæр дзæгъæлы ма хой сæ положено æмæ не положенотыл, ма 
дзы агур зонды хъæр, мидисы хъапп. Уымæн, æмæ уыцы уагæ- 
вæрдтæ чи фыста, чи сæ фидар кодта ахæстоны мидцарды æгъ- 
дау æмæ фæткæн, уый дæр æй йæхæдæг тынг хорз дæр ма æм- 
бæрста: афтæ хъæуы! Цас æнæхъоладæр, æнæхъапдæр, æдзæл- 
гъæддæр уой уыцы фæткæвæрды домæнтæ, уыйас тынгдæр 
æфхæрд æййафдзæн фыдгæнæг. Немыц уæдæ æдылы сты: уацай- 
рæгтæн концлагырты æнæпайда куыстæй тынгдæр сæ уд ницы 
хордта — иу ранæй змис æндæр ранмæ ахæсс, стæй та йæ уым 
сæвгæн æмæ йæ, кæцæй фæхастай, фæстæмæ уыцы тæккæ ран- 
мæ фемпъух. Хъуамæ сæ фыдæбойнаг фæллойы хъуыды ма уа, 
нысан ын ма уа: зондджын адæймаджы тых — йæ уæнджы тых 
дæр æмæ йæ зонды тых дæр, — уымæй тынгдæр ницы сæтты... 
Æмæ — не положено!!! 
Æндæр ахæстоны метры сæвджынæн-фæтæнæн-бæзджынæн 
къултæн цы уаид, цымæ, уыцы нывджын гæххæтты гæбæзтæй? 
Цы ’рцæудзæн паддзахадыл, уый йæ ныхыл йæ цæстыты сæрмæ 
аууон кæнынæн хъæбæр гæххæтт æндахæй куы бабæтта, уæд? 
Ахст лæджы æнæ сæрмагонд тæрхонæй бон-изæрмæ, æхсæв бон- 
76 

мæ уыцы иугæндзон æнæсцухæй электрон рухсмæ кæсын кæн, 
ныддар æй цæсткъах рухсмæ, уый куыд у, уый? 
Гъæй кæнæнт! 
Уыдон цыма зæрдæхæлар советон адæмæй не сты, фæлæ 
æндæр кæцæйдæр, æндæр дугтæй æрбафтгæ сты, алы слестгæн- 
джытæ-прокурортæ-тæрхоны лæгтæ, алы цæстдарджытæ-хъахъ- 
хъæнджытæ-милиционертæ, афтæ йæм сдзуры йæ зæрдæ, сæ 
миногыл сын куы бадис кæны, уæд. 
Æвзаргæ хæринаг дæр сын куы уаид ахстытæн, алы телеви- 
зортæ-кинотæ-йедтæ сын куы уаид, уæддæр цы? Ницы. Æнæ 
сæрибар алцыдæр у ницы. Мыд дæр мыды ад нæ кæны. Æнæ 
сæрибар ахæм дзаг æмæ æххæст цард дæр уæлдай удхар уаид, 
æндæр ницы æмæ — хорз, æмæ йæ сæ сæр нæ ахсы, нæ фæз- 
мынц фæсарæнты... 
Стæй сæрибар дæр йед... Сæрибар дæр лæгæн Хуыцауау йæхи 
мидæг ис, йæхи мидæг. Дæхи мидæг, дæ удыскондæй, дæ уды 
дунейы ахастæй сæрибар куынæ уай, уæд уæгъдибарæй дæр 
сæрибар нæ уыдзынæ, сæрибарæй та уæгъдибар. Уыдæттæ йæ- 
хицæн базыдта Уырысхан æмæ йын бирæ æнцондæр уыд. Ис- 
кæмæн сæ бацамона, искæй уды исбон сæ скæна, уымæн та гæ- 
нæн нæ уыд — алчидæр йæхи фæндæгтыл куыд æрцæуы Хуыцау- 
мæ, афтæ йæ мидсæрибармæ дæр. Хуыцау, зæгъгæ, уæд та уыр- 
нæг лæг нæу, фæлæ Хуыцау хорз зæрдæйы, æфсармджын зæр- 
дæйы ахаст хоны æнæхæрам зонды дуне. Мæнæ куыддæр искæ- 
мæй йе сæфт фены, æхсæнкъæмгад æй схоны, афтæ уый зон, 
æмæ Хуыцауæй, йæхи Хуыцауæй кæй феддæссонд вæййы, йæ- 
хæдæг дæр уыцы сахат куыдзæмгад кæй свæййы, куыдзæмвæз... 
Бирæ хорз миниуджытæй хайгонд фæцис адæймаг æрдзæй. 
Зæгъæм: фæкæсы чиныджы, фæутæхсæн кæны уыциу рæстæг 
йæхимидæг, фæлæ ма уымæй уæлдай — чиныджы мидис æмæ 
йæ мидутæхсæны сæрты уыцы иу уысмы мидæг йæ ивгъуыд 
цардæй исты æнæнхъæлæджы ныв дæр æрымысы æмæ йæ фæуы- 
ны. Уадиссагæй дзы ницы вæййы, фæлæ йын йæ зæрдæмæ йæ 
дард бонты æнæмæт, æнæмаст, æнæфыдæх рухс бауадзы æмæ 
йæ фæзæрдæрог кæны! 
О! О! Æнæмæнг афтæ у. 
Сæрд уыд, сæрд. Хурæн дзы ныккæнæн дæр нæ уыд, ахæм 
сæрд, — йæ чиныг дæлгоммæ фæлдæхтæй йæ фарсмæ лæууы, 
Мæхæмæт æмæ Али цæуылдæр дзурынц, Рачик та йæ къухтæй 
сæнтдзæфау цыдæртæ амоны, Николай æмæ Сергей дæр сæхи 
хъуыдытыл сты, ахæстон зæрдæсау уæззауæй горæты астæу — 
йæ тæккæ бæстастæу æрфæтъæн, уый та ам нал ис... 
77 

Цæугæдон бæрзонд бурæлыг былгæрæтты нучы иу хатт къæдз- 
мæдз фæвæййы, иннæ æрдынтаст æркæны, æртыккаг хатт та 
калмау ныздыхсы æмæ, кæм фæуырдыг вæййы, уыцы тæнджы- 
ты хæдуæле — Къодахбыны мал. Уым найынц сæхи. Къодахæн 
йæ кой дæр нал ис, былгæрон æркалд æмæ йæ дон аласта, найæ- 
ны ном афтæмæй баззад. Найынц сæхи иумæ дæс-дыууадæсаз- 
дзыд чызджытæ æмæ лæппутæ — иу сыхы æнахъом фæсивæд. 
Æмæ дон дæр æндæр уыд, сæрд дæр, дуне-иу æнæхъæнæй дæр 
æндæр уыд, семæ-иу чызджытæ сæхи куы надтой, уæд. Уæлæуон 
дуне цæрыны, амондджынæй цæрыны дунейæн фидыдта, бæз- 
зыд, семæ-иу чызджытæ сæхи куы надтой, иумæ-иу куы цъыл- 
линджытæ кодтой æмæ-иу, кæм æнæбары, куы та-иу барæй дæр 
чызджы буарыл куы андзæвыдтæ, уæд. Æргом-иу ныккастаид 
чызджытæй искæмæ æмæ-иу йæхимидæг дис кодта, чызг циу, 
цы у йæ сусæг цинæфтауæг уынд, цæмæн афтæ æхсызгон вæййы 
буарæн дæр æмæ зæрдæйæн дæр ууыл хуымæтæджы андзæвд, 
зæгьгæ-иу, уыдæттыл хъуыдыты ацыд æмæ йæ фарстытæн дзуапп 
нæ ардта. Стæй йын æй чызджытæ сæхæдæг дæр нæ загътаик- 
кой, цы сты, цахæм сты, цы диссаг сты, ахæм цæмæн сты, цæ- 
мæн, зæгъгæ. Сты æмæ сты. Сæ Хуыцауы скондæй. Æмæ та 
йыл бандзæв барæй дæр æмæ æнæбары дæр, кæд дын уый æх- 
сызгон у, цины хос дын у, дуне дын уарзон æмæ рæсугъд кæны, 
амондджынæй цæрынæн бæзгæ дуне дын кæд свæййы уыцы са- 
хат, уæд... 
Æмæ дæ уырны: сæрдæн йæхи Хуыцау ис, йæхи Хур Хуы- 
цау. Æмæ уæ уарзы, иу сыхы рæзинаг лæппутæ æмæ чызджы- 
тæ. Фæйнæхуызон кæй стут, уæ иутæ нæлгоймæгтæ кæй сты, 
иннæтæ сылгоймæгтæ, уый ныр æцæг цыма базыдтат уыцы цæ- 
стыфæныкъуылды бæрц хæссæг æндзæвдтыты фæрцы — æмæ 
дунейы ад фидар, нырмæ куыд уыд, куыд æнæмæт адджын уыд, 
афтæ нал у — фæцыдæрхуызон, базонын дæ кæй фæнддзæн, 
бафсæдын дæ кæмæй фæнддзæн, фæлæ базонæн дæр æмæ баф- 
сæдæн дæр кæмæй нæ уыдзæн цæргæ-цæрæнбонты, ахæм ад ын 
радта цард, цæххæй дæр æмæ цывзыйæ дæр æмæ алы хъацæнæй 
дæр æххæст хæрзад ад ын скодта фыццаг хатт. 
Æмæ ма — й-йæх! — уыцы бон раздах, уыцы сæрд... 
Фæлæ — æндæр ницы зæгъы дæ зæрдæ ацы хъоргъы? 
Нæ йæ хъæуы здахын. Здахын ницы хъæуы, куы йын уа 
здахæн, уæддæр — фыццаг хатт куыд уыд, афтæ никуал ницы 
уыдзæн. Æмæ лæгæн йæ цард у уæлмæрдты цæрæгау: бирæ хорз 
цыдæртæ баныгæны æмæ ма йын сæ æрмæст мысæн вæййы, хор- 
зæй мысæн, зæрдæхъæрзгæйæ мысæн, мæнæ дæ ахсджиагдæры 
78 

ингæны уæлхъус уæ царды иумæйаг хабæрттæ-цаутæ куыд мы- 
сай, афтæ. Æмæ та сæ цыма ногæй банкъарыс, ногæй та сæ цыма 
бавзарыс, уыйау барухс вæййы дæ хъуыдыйы быдыр, æмæ дыл 
хорз зæрдæйы сахат скæны. Æмæ уый тыххæй дæр — бузныг. 
— Бузныг, Къодахбыны дард сæрды, хурбæркад хинайæн бон, 
бузныг. Бузныг, Хуыцау, чызджыты афтæ зæрдæскъæфæн, зонд- 
сайæн, зонддзæгъæлтæгæнæн кæй скодтай, уый тыххæй дæр, 
сæрмагондæй уый тыххæй. Бузныг, чызджытæ, уæ буарыл бан- 
дзæвд афтæ удхос æхсызгон кæй вæййы, уый тыххæй дæр, сæр- 
магондæй уый тыххæй — мæнæ йæм кæйонгты æрбанхъæвзта 
уæды цин, кæдæмты йæм æрбахæццæ... 
Æмæ йæ чиныгмæ куыд фæцæйæвнæлдта, хорз у, фаг хорз 
мысинаг мын у, æрфæлмæн дзы, басæрдхуыз дзы мæ зæрдæ, 
зæгъгæ, афтæ иннæ ныв йæхи фæирд кодта, йæ хъæбыс æм 
ныттыгъта, мæнæ дын дæн æз дæр, мæнæ, зæгъгæ. 
Уый дæр сæрдыгон уыд... Куы ницы сæ вæййы диссагæн дзу- 
ринаг, æмбисондæн мысинаг-хæссинаг, уæд, цымæ, цæмæн афтæ 
æнæсивгæ фидар фыстæй баззайынц зæрдæйы нывдоны (зæр- 
дæйы фильмотекæ, зæгъгæ, зæгъ æмæ æппæт дæр бабын уы- 
дзæн, йе ’вæрæн цы дзырд нæ зоны, уый азарæй)... Нæй ахæм 
фарстæн дæр дзуапп — уый æрмæст дæу хæзна у æмæ йæ дæхи 
рæвдауынæн уадз, кæд дын уымæн бæзгæ у, уæд — макæмæн æй 
фæлгъау. Алкæмæн дæр йæ удфæлæууæн, йæ уды фидауц, йæ 
амонды скаст цы у, уый йын хæлар уæд. Дардыл мамазила кæны 
йæ хъуыды дæр æмæ уадз æмæ кæна — нæ йæ ’вдæлы, цы... 
Сæрдыгон изæр — июлы æмбис уыдаид, сæрд йæ тæккæ ивы- 
лæн тæмæны бацыд, — æмæ дын сæрдыгон хурфыст изæрырдæм 
кæцæйдæр сæхимæ здæхт. Йæ зæрдæ æнæ исты бæрæг æфсо- 
нæй цин кодта, хъæлдзæг æмæ цардбæллон рæуæг уыд. Æмæ 
цæуы йæхицæн, дунейы цардæй райгонд тæхудиаг сæлхæрæй, 
хæлæггаг æмæ кувинаг сæлхæрæй. Кæд æй, тагъд зæрæстон 
зæххытæм кæй цæудзысты институтæй æмæ фыццаг хатт Иры- 
стоны арæнтæй афтæ дард кæй афтдзæн, уыцы цин узта йæ 
уылæнтыл, уæддæр цы бæрæг ис, цы бæрæг... Уалынджы дын 
дыдагъ уынджы фисынæй æрбазылд æмæ йæ тæккæ ныхмæ фе- 
гуырд бурдзалыг æмæ саудзæст хæрзконд чызг. Ай дæ хицау! 
Ахæм фембæлдæй стырдæр цау нæй лæджы царды, нæй зæххыл 
уымæй ахъаззагдæр æмæ ахсджиагдæр цау! Кæрæдзимæ дын сæ 
сау цæстытæй хорз бахудтысты, хæларæй хорз, стæй... 
Æви лæгæн йæ амонд конд у æмæ йын нæ ивддзаг кæны, 
нæ йын адзæгъæл вæййы? О, нæ... Æгæр дæр ма, æгæр! 
Стæй, — дурæччытæ чи сты! — фæиртæстысты, фæхицæн сты 
79 

кæрæдзийæ, дардæй дарддæр кодтой, къахдзæфгай дарддæр, 
бонгай, мæйгай, афæдзгай — цард, æнæхъæн цардгай дарддæр: 
никуал ыл фембæлд... 
Кæрæдзимæ чъылдымздæхт фесты, Уырысхан æм фæстæмæ 
куыд фæкаст, афтæ йæм уый дæр фæзылд, æмæ та сæ цæстытæ 
кæрæдзийæн адджын хæлæрттæ-уарзæттау ныхъхъæбыс кодтой, 
сæ зæрдæты ахаст баиу æмæ, дам, базонгæ уæм, раздæхæм кæ- 
рæдзимæ æмæ базонгæ уæм. Дун-дунейæн дæр бæрæгбон уы- 
дзæн: ног уарзт райгуырд, ног! Дунейы цард тæхудиаггæнæг 
цау æрцыд! Амонды, хæзнайы цæстæй акæсæм кæрæдзимæ! 
Цæй! 
Ницы. 
Нæ базонгæ сты. 
Дыууæ идиоты! 
Се ’хсæн цард нæ бангом, фæлæ дзы уæрæхæй бацыд рæс- 
тæджы фурд æмæ сæ æндæр дунеты æрцыдмæ кæрæдзийæ фæир- 
тæста, адард кодта... 
Уæд, чызгимæ куынæ базонгæ сты, чи зоны, сæ амонды къæ- 
сæрыл куы фæхицæн сты, уæд ма йæ хæдуæлвæд цы бадардта 
йæ зæрдыл хуры æнæныгуылгæ æрдузцæстау: йæ развæндаджы 
фæйнæфарс зад пыхсгонд фæтæнсыф хæмпæлгæрдæг, гыццы- 
лæй йæ цыхтытæ хуыдтой йæ цыхтæнгæс чъиригонд дыргъ гага- 
тæм гæсгæ, хæргæ сæ-иу кодтой, æмæ уыцы хæмпæлгæрдæджы 
фæтæн сыфтæры ныгуылæны ныллæг хур иннæрдæм хызт æмæ 
сæ сыгъзæриндзæф, циндзæф кодта. Æмæ мадыхойы фæлмæн 
рæвдыдау фæлмæн рухс хъардта зæрдæмæ, чызгимæ кæй нæ 
базонгæ, уый маст ын маст хонын нæ уагъта, ахæм фембæлдтæ 
ма йын разæй бирæ кæй уыдзæн, уымæй йын уыцы сыгъзæрин- 
дзæф сыфтæр цингæнгæ зæрдæ-ныфсытæ æвæрдта, уыцы кæр- 
дæгцъæхбын рухсы æнгас æм каст амонды рухс. 
Æмæ уымæн у адæймаг æнæбасæттон, æнæ бампылинаг, æнæ 
банцъулинаг уымæн, айнæг къæдзæхау фесчъил кæнын уымæн 
нæ комы,æмæ йæ уд йæ мидæг рухс кæй хæссы, æгас рухс. Цы 
йæ срухсдзаг кæны, цы уысм, цы сахат, цы бон-дуг, уый та 
æппындæр ницы давы. Æмæ мæнæ ацы мæгуыр къуылых зæ- 
ронд лæг дæр уымæн мысы цавæрдæр тулдз бæлас — рухс æм 
дзы кæлы, рухсæй дзы улæфы йæ уд. Æмæ уымæн нæй лæджы 
кæрæй-кæронмæ ахæстоны амæддаг, ахсты амæддаг бакæнæн — 
йæ мысинæгты цард сæрибарæй баззайы. Æмæ уымæн у хъизæ- 
мæртты хъизæмар дæр сæрибарæй цухгонд цардуавæр — къуын- 
дæг у лæгæн ахсты бынат йæ тайга хъæды уæрæхæй дæр, мæнæ 
ма ахæм къамырæйыл чи дзуры... 
80 

Фæлæ уæддæр æмæ уæддæр, кæд ын йæ мысинæгтæ, иуыр- 
дыгæй, йæ зæрдæ рæхойынц, риссын-дудын æмæ йæ хъæрзын 
кæнынц, уæддæр сæ бузны у, уымæн æмæ уæддæр æмæ уæддæр 
сæ рухс, уыныс, ардæм дæр, ахæстоны бæзджынкъул мидæмæ 
дæр лæдæрсы æмæ йын йæ уд уацарæй, ахсты уацарæй йæ фыд- 
гулты фыддæрадæн-фыдæнæн ирвæзын кæны. Æмæ уый фæр- 
цы, йæ мидрухсы фæрцы йæхи хион-ахсджиаг хоны Æрдз-хуы- 
цауы, Хуыцау-æрдзы сфæлдыст дунейæн: цы йыл æрцыд, цы 
фыд ракодта, уый йыл йе ’мбыд мидбæсты азарæй не ’рцыд, 
уый йæ фыдбылызагур мидарæзты ардыдæй нæ ракодта — цар- 
ды иумæйаг фыдæх ын у, цардвæткы... 
Куыннæ, куыннæ! 
Дæхиуыл къæм абадын ма бауадз! 
Дæлæ кæнай, уæлæ кæнай, уæддæр дæ тугдар-туджджыны 
Къæхтысæры фæндаджы зилæнтыл фыдæбойнагæй зилын хъæу- 
дзæн. 
Æмæ — хъæуæд! 
Ныр та уал... 
Цы ма ’рымысыд æрдæбон, химидæг сабыр худгæйæ, цы?.. 
А-а-а... 
Уый дæр уыцы сæрды уыд, райсом-иннæбон зæрæстон зæх- 
хытæм — ЦЕЛИНАМÆ! — куы бацæуынхъус сты, уæд. Сæ по- 
езд йæ пъæрæвозы æрдхæрæны илæлæйы цъæхснаг æмæ бын- 
ноз арф бæзджын хъæлæсæй ныууасдзæн, æмæ — здравствуй, 
земля целинная!.. 
Ныр та уал Алагиры поезды Бесланмæ цæуы, уым та автобу- 
сы сбаддзæн, сæхи автобусы. Бады рудзынджы цур æмæ æддæ- 
мæ кæсы æмæ та бабæллы: далæ уыцы стыр бæлас дæ кæртыдуар- 
мæ ма зайæд, далæ уыцы бæласæхгæд обауыл ма абад дæ уарзон 
æмгæрттимæ æмæ нозтдзæфзæрдæхъæлдзæгæй ма фæзæрдтытæ 
кæн — цæй зарæггæнæг у йæхæдæг, хъырнынмæ дæр сæ мæнæ 
арæхстджынтæй куы нæу, фæлæ, иронæй ирон зарæг чи нæ уар- 
зы, уый амæлæд, зæгъгæ, уæд ирон дунейы цард æнæ адзал не 
суаид, нæ... 
Æмæ цæуы поезды, æмæ йæхицæн рудзынгæй фæлгæсы Уæл- 
гинскæйы ’рдыгæй быдыртæм. Кæддæриддæр ын æхсызгон у 
сæ уынд. Цæуы, кæсы рудзынгæй, фæлæ кæйдæр цæстæнгасы 
уылæн йæ уæлæ хаты, банкъары йæ. Вагон сæрдыгон арæзт чызг- 
лæппу фæсивæдæй йе ’мыдзаг у. Чи сæ уа, зæгъгæ, аивæй куы 
афæлвары ахъахъхъæнын, уæд никæй сусæггаст цæстытыл сцæ- 
вы-скъуыры йæхи, ничи фæкъæмдзæстыг-ныфсæрмыхуыз вæййы. 
Æмæ уæд ноджы æнувыддæрæй йæхи рудзынгæй кæсæг скодта, 
6 Гусалты Барис 
81 

æмæ та куыддæр йæ уæлæ, мæнæ фехъалы размæ лæг йæ цæсго- 
мыл хуры тыны андзæвд куыд банкъары, афтæ та куы бамбара 
искæй хуыснæг цæстæнгас, уæд æвиппайды цæхгæр фæзилдзæн 
æмæ уыциу æхстæй вагоныл фехсдзæн йæ цæстытæ — кæй цæс- 
тытæ ацахса фестъæлфгæ, хæлиудзыхæй цы цæстытæ аззайой, 
катайагæй, уæдæ ма нæхи куыд ницымбарæг-куыдфæндыхуыз 
акæнæм, зæгъгæ, уыдоны хицау чызг-иу йæхимæ кæсæд, æндæр 
æй уæдæй нырмæ цы ныссыхырна кодта йæ цæстыты рæхойæн- 
тæй... Æмæ йæ куы базона, зæгъæм, уæд цы акæндзæн йе ’ртхъи- 
рæны бæрц, уый йæхæдæг дæр нæ зыдта, фæлæ уый дæр алы 
нæлгоймагау йæхимæ сылгоймагæн Хуыцауæй æрвыст бардуаг 
каст, бардуагау ын йæхи хъомысджын хуыдта, æдылы къоппа! 
Куыд сфæнд кодта йæхицæн, афтæ цæхгæр дын фæзылд, 
æмæ... 
Афтæ дæр æй зыдта! 
Уæдæй нырмæ дæр уымæй æнхъæл уыд, уымæй — сыл иблис- 
мæ, зæрдæмæдзæугæ сыл хæйрæгмæ æхсайдта йæ зæрдæ! 
Уартæ-иу йæ цæстытæ амæй размæ дæр афтæ тыхтæй-амæлт- 
тæй куыдфæндыйы цæстæй кæсæг акодта, ницызонæг, ницым- 
барæг хуыз сын лæвæрдта. 
Æмæ æцæг зæрдæмæдзæугæ у, джауырыхан, æцæг! Тынг дзæ- 
бæх налатарæзт, йæхионтæ иууылдæр, æнæ иу фæстебаззайгæ, 
йæхимæ кæмæн сты, ахæм къæйныхæргом дуду чызг у, хæрза- 
рæзт, хæрзвæлыст. Куы йæ æрфæлмæнтæ-æртасынтæ-коммæгæ- 
стæ кæнай, уæд дын уæлдай æхсызгон-адджындæр ма уыдзæн, 
йæ Хъарсы фидар ын кæй басастай, уый. 
Аив кæндтытæ-æвæрдтытæ саулагъз тымбыл цæсгом ын уар- 
тæ. Стыр уæрæхгом сау цæстытæ — уыцы æнæфсис цымыдисхуы- 
зæй цыма кæсынц йæ рæвдауæг мæнгард дунемæ, уымæн æмæ, 
дам, нын нæдæр æндæр хатты цард уыдзæн, нæдæр ацы мæн- 
гæфсон дунейæ бирæ æууæнкагдæр ивæн хай дуне, æмæ, дам, 
уæдæ цы ис, ууыл фыццаг æмæ фæстаг боны цинæй цин кæнæд, 
æвæсмойнагæй цæринаг чидæриддæр у, уый! 
Стæй йыл йе стыргомау, бæзджынбылтæ дзых дæр фидауы, 
йæ бинаг был куыд тæргайхуызæй æрæлхъивы йæ дæндæгтæй, 
йæ дзæнхъаурс чысыл дæндæгтæй. Куыдзæйгуырд, куыд мæс- 
тæймарæн, куыд цыбæлгæнæн тæргайхуызæй сæ ’рæлхъивы, 
куыд! 
Фæлæ рæстæмбисасæй цыма ныллæджытæдæр у, афтæ уайы — 
чызг бадгæ-бадыны, цы рæзы хицау у, уымæй зынгæ бæрзонд- 
дæр фæзыны йæ базгонд æрбадæнты руаджы. Æмæ ай та бад- 
гæйæ дæр, цыма бынмæ æрæфсæрста, уыйау куы сайы цæст. 
82 

Цæй, къуыртт ын æвæрдзæн, цот мын рауадз, зæгъгæ... Стæй 
дæ, кæд афтæ у, уæд уый куы равзæрста, уый дыл куы сæвæрд- 
та йæ дамгъæ — æвæццæгæн, йæ ныфс дæм хæссы йæ дæргъæй 
дæр æмæ йæ уæрхæй дæр. 
О, фæлæ йæ уæддæр, цымæ, цы хъæуы, цы — цы йыл ра- 
сæрф-басæрф, рахаф-бахаф кодта уæдæй сарæй йæ тынуафæг- 
рухсуафæг даргъхауджын рæсугъд æмæ къæйных, сæ фырнала- 
тæй зондджын худæнбыл цæстытæ, цы? 
Сæрды бæрзондарв æмæ уæрæхбыдыр дуне. Кæрдæгцъæх 
сыгъзæринфыст дуне. Уалæ фæсте æмæ далæ фæндаджы галиу- 
варс урстигъ хæхтæ. Сæ фале Сау денджыз ныффæтæнтæ, ныу- 
уылæнтæ иу æрвгæрæттæй иннæмæ уыцы арф æрвцъæхæй. Уалæ 
уым та, уыцы кæрдæгæхгæд рæгъты фале та, урсбарц уылæн- 
джын Хъаспы урс денджыз. Æвæлмæцгæ фæйлауы афонмæ. 
Дынджыр дуне, дынджыр — кæрдæгцъæх сæрды егъау дуне. 
Æмæ — æнæхсад кæрдæгцъæх поезд йæ сау пъæрæвозимæ згъо- 
ры йæ цæлхытæй æмдзæгъдгæнгæ. 
Цы йæ хъæуы? Цы йыл расæрф-басæрф, цы йыл рахаф-ба- 
хаф кодта уæдæй сарæй уартæ уыцы хæйрæджыты сфæлдыст 
йæ даргъхауджын рухсуафæг къæйных æмæ худæнбыл цæсты- 
тæ, цы? 
Цы йæ хъæуы æнæзонгæ лæппуйæ? 
Нал æм каст. Фæлæ йæ уæддæр, цымæ цы уаид, зæгъгæ, йæ 
цæсты тигъæй хъахъхъæны, цух æй нæ уадзы. Уый дæр æм, ды — 
рувас, æз — дæ къæдзил, зæгъгæ, æхсгæ кастæй цыбыр каст 
æрбакæны, æндæр æй цыма æппындæр ницæмæн хъæуы, æп- 
пындæр æй цыма уый мæт нæй, нæ йæ уыны, иннæтæй йæ нæ 
иртасы — нæ хицæн кæны... 
Пъæрæвоз ныууасыд, фæцæуын-фæхæццæ уæм кæнын æмæ 
уæхи цæттæ дарут, станцæйы бæрны лæгтæ æмæ æнæуи адæм 
дæр, зæгъгæ. Йæ уасынмæ алкæй хъомыл зæрдæйыл дæр исты 
зынаргъ рох дуне æрлæууы, алчидæр йæ зæрдæйæн исты рæ- 
хойгæ адджын бон æрымысы. Æмæ йæхицæн дæр, æвæццæгæн 
æмæ, пъæрæвозы уаст ацы бонимæ баст ма ’рцæуа: йæ уасын та- 
иу ын ома куы айхъуса, уæд та-иу ацы бон йæ зæрдæйы сног 
уыдзæн... 
Æллæх, хизгæ кæндзæн, æви Æрыдон-Алагирмæ искæдæм 
цæуæгуа?.. Цæлойты рæсугьдау, уым ис йæ хæдзар-йæ куыст... 
йæ ахуыр? 
Нæй! 
Сыстад. 
Ам æй хизын хъæуы уый дæр. 
83 

Цымæ йæ иннæтæй ничи банкъардта, се ’хсæн цытæ цæуы, 
цæстæнгасæй, хъуыдыйæ, зæрдæйæ зæрдæмæ цы ныхас цæуы, 
цы зæрдæйы хабæртты уавæр сæвзæрд се ’хсæн, уый? Ау, куыд 
æй нæ фæхатыдтаиккой иннæтæ?.. Цæй, уый мæт та йæ цы ис... 
Чызг дуары цурмæ йæхи куыд байста, афтæ фæстæмæ фæ- 
каст — ныр æй нал сусæг кодта, уымæ кæй фæкаст, уый: фæкаст 
комкоммæ уымæ æмæ йыл йæ налат зондджын цæстыты сау 
тæмæнтæкалæг худæнбыл рухс расæххæтт ласта, уæдæ-ма, дам, 
бавзар, мæ фæдыл æрмахуыр урс гоккойау ма рацу! 
Æмæ дын куы ахызт, уæд нæдæр автобусты рæсæнуат-лæу- 
уæнмæ цæуы, нæдæр æввахс цæрæн хæдзæртты ’рдæм, фæлæ 
дын тæссармæ æфсæнвæндаджы сæрты йæ ных фæсвæдтæм куы 
саразид. Ракæсы йæ уæхсчы уæлæты фæстæмæ, разæнгардгæн- 
гæ йæм йæ рæсугъд хъахпай цæстытæй бахуды-басиды æмæ та, 
цыма исты бæрæг хъуыддаджы фæдыл цæуы, иннæтæн бар да- 
рæн кæмæ нæй, ахæм цыдæр сæрмагонд хъуыддаджы фæдыл, 
уыйау йæ фæндаг дарддæр дары. 
Цалынмæ поезды цыдысты, уæдмæ бон дæр ихсыд æмæ фæ- 
изæргæрæттæ, хæхты хъентæ-ментæ рæдзæгъдыл зæрæхсид йæ 
сæнтсырх тырыса байтыгъта, тыбар-тыбур ыл кæны, фæйлауы 
цыма. 
Цæуы налат чызджы фæстæ, уæдæ нæ цæуы. Цыдæр худинаг 
кæнын мæхи, мæхи адæмы цæсты ’фтауын комкоммæ, зæгъгæ, 
дæр æм сдзуры йæ мид-зæрдæйы йæ лæджы сæрыстырахуыр 
хъуыды, фæлæ — нæй, нæй йын æдзæугæ, чызгмæ хъæддых 
тынтæй баст у, уынæн сын кæд нæй цæстæй, уæддæр хъæддых 
сты, æвæджиауы хъæддых фидар. Æмæ коммæгæс уисæнгæна- 
гæй цæуы йæ фæдыл, хирвæссон сæлхæры æнаив мидбылхудт 
ма йæ цæсгомыл хъазы, ома, дам, мæхи куынæ фæндид, уæд дæ 
фæдыл иу санчъех нæ, иу санчъех, фæлæ дæм ме уæхсчы сæрты 
кæсгæ дæр нæ ракæнин... 
Баййæфта йæ. Æрурæдта йæ. Фæрсы йæ, æдылыйы мидбыл- 
худтæй мидбылхудгæ — уæдæ цы акæнид æндæр исчи йæ бына- 
ты?.. Ныттызмæгхуызуаид — æмæ хæрзæдылы ми тауый уаид, 
æцæг худæг... Æмæ йæ фæрсы, хуыздæр цы зæгъа, уый куынæ 
’рхъуыды кодта, уæд: 
— Чи дæ, чи? Кæдæм мæ хоныс, кæдæм мæ сайыс дæ фæдыл, 
нæ хо Нагъуæ? — Сылгоймаджы урс цыбырдыс хæдон ыл уыд, 
æмæ йын йæ бæгънæг сатæг цонгмæ бавнæлдта. Куы йæм бахæ- 
стæг афтæ æнгом, уæд йæ былтыл чызджы буары æнахуыр æх- 
сызгон хидтæф, рæухидтæф ауад, æмæ йæм дисгæнæг цæсты- 
тæй, бæлвырдтæгæнæг цæстытæй æркæстытæ кодта. О, куыд 
84 

ын тарст, бынтон ахæм ныллæджытæ нæ, фæлæ ма рæстæмби- 
сæй чысыл бæрзонддæр рæз дæр хæссы —æвæццæгæн, цы бадæ- 
ныл бадт, уый исты къахсаст æмæ ныллæгдæр уыд... Æмæ та 
йын уый дæр фехсызгон, йæхицæй бирæ ныллæгдæр кæй нæу, 
уый. Ай мæм саджы лæппын зæрдæйы хабæрттæм йæхи къахæй 
куы ’рцыд, зæгъгæ та йæм бакæстытæ кодта, æмæ дын йæ цæс- 
тытæ куы фæкъуыхцы уаиккой. Йæ хæдоны æгънæджытæ сæр- 
дыгон æнтæфы гом уыдысты, æнæуи цы ’мбæлид, уымæй иу- 
дыууæ æгънæджы дæлдæр гом, æмæ риукъæртты мидæг йæ цæ- 
стæнгас тæнæгцъар риубæттæны дзагыл зæрдæхъыдзыгæнгæ 
афæстиат, йæ цæстытæ ахæм къæйных нæма уыдысты æмæ фæ- 
къуыхцы-фефсæрмы сты — æмæ йын уый дæр та æхсызгон уыд, 
æнæзонгæ чызг ын куыддæр фæхæстæгдæр, фæзынаргъдæр, 
фæхиондæр: мæнæ ныртæккæ ацы сахатыл куы фæхицæн уой, 
уæддæр ын ныридæгæн дæр рухсдзæф мысинаг суыдзæн, иумæ 
поезды куыд цыдысты, цытæ хъуыды кодта, йæ фæдыл куыд 
рахæццæ мæнæ ардæм, горæтгæрон быдырмæ, уыдон йæ цæсты- 
тыл уайдзысты æмæ йæ ’хсызгон дисы æфтаудзысты, кæд ын 
цыдæр, ахсджиаг цыдæр нæ фаг кæндзæн, уæддæр. Ома дой- 
ныйæ мæлгæйæ йæ донмæ фæтардта æмæ йæ æнæ донæй фæс- 
тæмæ раздæхта... 
Ныр та чызджы уæззау риуты уындæй йæ улæфæнтæ схъы- 
дзы кодтой, уæлдæф фенахуыр, фæсæрзилæн йæ туджы цæф, 
дæ хъæбысы йæ хъавгæ зыдæй ныттух, нылхъив æй дæ фæтæн 
риумæ йæ сатæг риуты æхсызгонæй, зæгъгæ, уый æрцагуырдта 
йæ зæрдæ. Æмæ ацы сæрдыгон хъæрмуст изæртæ дæр, хатырæй 
фæуæд, фæлæ тугзмæнтæг-цыбæл сты, лæджы æвæндонæй дæр 
бацырен кæнынц, ноджы ма йæхæдæг дæр уымæ куы тырна, 
уæд та бынтон замана.. 
Чызг йæ цонг æнæдзургæйæ фездыхта Уырысханы къухы, 
феуæгъд æй кодта, йæ цæстытæм ын уайдзæфгæнæгау скаст, 
ома, дам, къухæй æвналын дзырдгонд нæма уыдыстæм æмæ сæ 
дæхимæ дар, æмæ та дын йæхæдæг афтæ æнæдзургæйæ ноджы 
фæсвæддæрмæ, къуырмадæр ранмæ — хъæддаг балбæлæсты чы- 
сыл къохырдæм фæцæуы ратас-батасгæнгæ. Нарæгастæу, аив 
тымбыл фæтæнсины фæлмæнтæ уæзбынæй катай кæнынц йæ 
сау ибкæйы мидæг — не Скæнæг-Сфæлдисæг дæр хин æмæ кæ- 
лæн кæм нæ уыд, æндæр уæдæ ахæм зæрдæдавгæ, мондæгтæ 
агайгæ скæн сылыстæджы! 
Фæлæ йæхæдæг йæ разæй афтæ æнæуæлдай митæй кæй цыд, 
æдæрсгæ уæздан уæндонæй, раст цыма фыдæлты æгьдаумæ гæсгæ 
афтæ ’мбæлы, афтæ ныстуангонд уыд, уыйау — уым йæхи сонт 
85 

зæрдæ дæр æрсабыртуг, æрфендджын цыма, æрфæлтæрдджын 
цыма — иу æмæ дыууæ хатты ома нæ ауад ахæм фæсвæд фæн- 
дæгтыл ахæм чызгдзуаны... 
Фæталынггæрæттæ уæдмæ, уæдæ цы. Æрлæууыд æмæ йæм 
чъылдымыздæхтæй иуцасдæр фæцис, стæй йæм разылд æмæ та 
йыл йæ дынджыр цæстыты сау рухс — талынггæрæтты хъæр- 
муст рухс расæххæтт ласта. 
Бацыд æм. Æнæдзургæйæ йæ æрбахъæбыс кодта. Уый дæр 
æм йæхи, уазал цыма сси, уыйау балхъывта, ууыл ахуыр æууæн- 
кагæй, ома рагон æнувыд зонгæйау, уарзонау, уарзон раст, æмæ 
уæд уый дæр йæхимæ мæнæ лæг æркаст, мæнæ — домбай, бирæ 
фенæг-бавзарæг... 
Æрмæст чызгыл æууæнк нæй — йæхимидæг куы фæтæрк уа, 
уæд æй æрфистæг кæндзæн, хæйрæджыты сфæлдыст. Фæлæ, 
цыма, ницы ахæм: баныгъуылд йæ хъæбысы, йæхи йыл фæ- 
дзæхсы, дæ бон мыл цæуы, фæлæ де ’фсарм, дæ хорз ирон æгъ- 
дау мæ хъахъхъæнæг, зæгъгæ. Йæ судзгæ тæвд былтæ дæр сты 
фæлмæн, коммæгæс æмæ хæрзад, афтæтæ йæ кæй рæвдауы, уый 
йæ уырнгæ дæр цыма нæ кæны æмæ та йæ цыма ногæй ногмæ 
æрфæнды, æцæгæй дæр лæппуйы хъæбысы кæй стæлфт, уый 
йын батæ кæй кæны, ууыл баууæндын, фын кæй нæу, фын, 
ууыл баууæндын. Æмæ сабыргай, æмбæхсгæйæ хъæрзыд, цы- 
бæл-мондагдæргæнæг рæуæг хъæрзтæй хъæрзыд æмæ та-иу æм 
саст, йе ’дыхыл саст æмæ уымæн табугæнæг-лæгъстæйаг цæс- 
тæнгасæй скаст, фæлæ йын ныхасæй та æфсоны макæ дæр нæ 
зæгъы æмæ йæ уымæй уромы, æнæуынгæ æфсармы ауæдзы сæрты 
йæ бахизын нæ уадзы, джауыр... 
Фæлæ йын йе ’рра монцты хæццæ туг дæр ауазын-иргъæвын 
нал куымдта, къухты сæхи бар ауадзынæй хуыздæр амал ницуал 
уыд. Кæцæйдæр ма йæм фæсрагъæй йæ хорз æфсарм хъæр код- 
та, чызг дыл йæхи куы бафæдзæхста, уарзгæ дæ куы бакодта, чи 
зоны, æмæ дæ цæргæцæрæнбонты цардæмбалæн куы равзæрста, 
саккаг кодта, æууæнкагæй дыл йæхи куы баныхæста, ирон сæ- 
рæнгуырд лæппу, уæд, йарæби, уанцон зыд æмæ кæрæф нæу, 
байтаман! 
Куыннæ стæй! 
Куыннæ стæй, ноджы ма йæ зыр-зыраг æнарæхст къухтæн 
йæ риубæттæны чъылдымæгънæг фефтауын куы бантыст, æмæ 
урсæхсыр риутæ сæрибарæй куы ракастысты фæдзæхст дунемæ 
æмæ, мæнæ стæм уыцы тæхудиаг диссагæй, зæгъгæ, урс фæдис 
куы систой тугфыцæн хъæрмуст сæрдыгон изæр уалæ æфсæн- 
вæндаджы иуварс хъæддаг балбæлæсты чысыл къохгонды ссæ- 
86 

дзæм æнусы æмбисыл, уæд ма йæ йæ зонд дæр æмæ йе ’фсарм 
дæр цæмæн хъуыдысты, къуылымпыйы хосæй уæлдай ма цæ- 
мæн бæззыдысты... 
Ныффист сты йæ хъуыдытæ, ныссуйтæ ис йæ зæрдæ, ныццаф- 
тид ис йæ риу — басыгьд йæ дуне уыцы нæуæндаг æмæ сонт урсæх- 
сыр риуты уазалдзæф æмæ цырен урс арты, басыгъд, йарæби... 
Фæлæ... 
Фæлæ, дам, дзы ам дæр бынтон æнæхæдзар, уынджы къæйыл 
баззайгæ чызг нæй, ам... 
Бырсгæ дæр æй æркодта, сбынæй йæ кодта, хыссæйы 
æууæрст æй фæкодта, фæлæ уæддæр — марадз-зæгъай æмæ йæ 
бауадза... 
Нæ йæ бауагъта, нæ йын бауагъта, йæ чызджы ном ыл цæ- 
мæй мауал фидауа, уый фехалын, уымæй йæ æнæ бар фæкæ- 
нын, ома йын йæхи чызг хоныны бар куыд нал уа... 
Нæ йæ бауагъта — æмæ йын цардцæрæнбонты тæхудиаг æмæ 
бæллиццагæй, мондæгты мондагæй баззад, куыдзæйгуырд рæ- 
сугьд, саурæсугъд... 
Бирæтæ фенын ын нæ бантыст уый фæстæ, стæй уымæ, чызг- 
дзуанмæ тырнгæ дæр никуы кодта, фæлæ цыдæртæ бавзарыны 
фæстæ иу хатт схъиуæццагæй Библийы дæр цыдæр ахæм куы 
бакаст, уæд æргом ныддис кодта: мæнæ, æцæг дæр, зæххы уæл- 
цъарыл арвы бын ногæй куыд ницы ис, мæнæ! Кæсгæ та схъиуæц- 
цагæй... Ох-хына... Схъиуæццагæй йæм хаугæ æрбакодта Биб- 
ли, зæронд чиныг, скъуыдтæ, бирæ сыфтæ дзы нæ уыд, рам- 
бæхс-бамбæхс кæй фæкодтой, ахæм зæронд чиныг. Æмæ дзы 
кæсгæ та мæнæ ацы бынат бакодта... Уæвгæ дзы кæсгæ бирæ 
цыдæртæ бакодта дыууæ боны æмгъуыдмæ, фæлæ дзы ныр мæнæ 
ацы бынаты кой кæны: 
«Но он не хотел слушать слов ее, и преодолел ее, и изнасило- 
вал ее, и лежал с нею. 
Потом возненавидел ее Амнон величайшею ненавистью, так 
что ненависть, какою он возненавидел ее, была сильнее любви, 
какую имел к ней». 
Психологон æгъдауæй куыд дæсны æмæ раст æвдыст у уыцы 
сахаты уавæр, ууыл дис кодта Уырысхан — уый æмæ Библи 
ныффыссæджы ’хсæн фондз мин азмæ ’ввахс нал уыд, фæлæ 
цыма æмдæндаг, æмдугон сты, иугæр се ’нкъарæнтæ афтæ æм- 
хуызон кæм разындысты, уым. 
Нæ йæ бауагъта, цъаммар, нæ! 
Йæхи-иу йæ быны хæрдмæ скъæдз, стасын кодта, мæнæ хъæ- 
бысæйхæцджытæй иу иннæйы бын куы фæвæййы æмæ, йæ сæ- 
87 

рыл хъен слæугæйæ, куы скъæлæт вæййы — мост, дам, скодта, 
мост — æмæ йæ уæнтыл æвæрын куыд нæ бакомы, афтæ-иу ацы 
налат дæр йæ бынæй йæхи фæтылиф кодта, ацъыгъгъуытт-иу 
ласта, джауыр. 
Кæсаг нæ уыд, кæсаг! 
Цъингуыр! 
Æмæ бастад йемæ хъæбысхæстæй, йæ ком бахус, йæ сурхид 
акалд, йæ лæф-лæф ссыд. Ноджы сæ хъæбысхæст уыд уыцы 
хъуырдухæнгæнгæ, фæлæ бынтон æнæдзургæйæ. Ныр йæхи куы 
ауагътаид, гъа, цы дæ фæнды, цы ис дæ зæрды, уый мын кæн, 
табуафси, зæгъгæ, уæддæр ын ацы хæствæлладæй йæ худина- 
джы ’рцыдæн йæ бон ницыуал бауыдаид — йæхæдæг йæхи цæс- 
ты фегад уыдаид, лæджы ном хæссыны аккаг цыма нал уыдаид... 
Фæсхæст уазал нæууыл фæрсæй-фæрстæм бадтысты. Сæ алы- 
варс дуне йын цыма йæ хъыгыл хъыг кодта, уыйау цыма уæн- 
тæхъилæй ныссабыр, ныхъхъуыста йæхимæ. Иæ иннæ диссæг- 
ты æхсæн ма æмбисонды диссаг уый уыд, æмæ кæд цыфæнды 
цыбæл чызгмондаг уыд, сыгъд артау, æмæ ууыл дæр йæ арт 
бандзарынмæ бæллыд, йæ арты пиллон суадзынмæ, æнтысгæ та 
йын нæ бакодта, уæддæр чызгмæ не смæсты. Раст цыма æцæджы 
хъуыддагæй дæр спортивон ерысы бацыдысты æмæ ныр хæрæг- 
састæй баззадысты: чифæнды куы фæхæрд уа, уæддæр, дам, 
хæлардзинад фæуæлахиз уыдзæн, зæгъгæ. 
Нæ. 
Уæддæр æмæ уæддæр цыфæндыйæ дæр ацы куыдзæйгуырд 
йæхи уæлахиздзауыл нымадта, йæ фидæртгæ сæтгын нæ бауагъта — 
æмæ та-иу æм, — цъаммар æмæ налат! — мæстæймарæн худæн- 
был цæстытæй бынты æмæ фæрсмæ æрбакаст. 
Джауыр, джауыр! 
Джиаур - гяур! 
Зыдта йæ, зыдта йæ сылгоймаджы мадæлон-фыдæлон зонд- 
джын зæрдæйæ, зæгъгæ, æрлæмæгъ, ссыгъд йæхæдæг дæр æмæ 
йæ бауагъта, ком ын радта, уæд ын, Амнонæн Фамарь куыд 
фенæуынон, раст ын уыйау афтæ æнад фæуыдаид. Уæвгæ та 
йын цы бæрæг ис развæлгъау: кæд ын, бафсис кæмæй нæй, но- 
гæй ногмæ тынгдæрæй тынгдæр кæй фæуарзынц, ахæм ад кæд 
раттаид, йæ комытæф дæр ма йын кæд садджын уыдаид, уæд та, 
уæддæр цы бæрæг ис... 
Нæ, нæ! 
Уæддæр нырма бæрæг нæй, лæдзæгæй йæм кæцы кæрон æр- 
хаудтаид, уый æмæ уал фæлтау афтæ алцы дæр æбæрæг æнхъæл- 
цауæй уæд... 
88 

О, æмæ фæрсæй-фæрстæм сатæг уазал нæууыл иуцасдæр куы 
абадтысты, се ’муд куы ’рцыдысты, сæ хæстулæфт куы фæны- 
выл — иу ныхасæй, куы баулæфыдысты, уæд та йын ногæй 
ахæм мондæгтæ-монцтæ агайæг, афтæ тæхудиаджы бæллон ссис, 
æмæ... æмæ... 
Раст æй ракур ирон æгьдауыл, уæддæр мæ къухы бафта æмæ 
ацы фыцгæ туджы хъизæмарæй фервæзон, зæгъгæ. Чи зоны, 
ахæм æрратуг сахат бакæнынц тыхми дæр... 
Ныр та йæ уыны, уыны æмæ йæ зоны: нæй, ницы бантаудзæн 
ацы сыл иблисимæ! Æмæ цы кæсаг аирвæзт — æппæтæй стыр- 
дæр, цы чызг нæ бафтыд къухты — æппæтæй зæрдæзæгъинагдæр! 
Æмæ — диссагæй цы кæныс! Амæй размæ кæрæдзи коймæ 
дæр, фæсаууонмæ дæр ма зон, афтæмæй уыциу æмгуыппæн уый- 
бæрц баудхæстæг у! 
Уæуу, де сфæлдисæг мацуал сфæлдиса, кæд хæйрæг дæр 
дæумæ хæлæгæй мæлы, уæд! Æвæдза, хуылыдз у дон; æвæдза, 
хъæбæр у дур; æвæдза, цæхджын у цæхх æмæ адджын у сæкæр — 
æмæ, æвæдза, диссаг дæ, цард, диссаг! — цæмæндæр ын кæйдæр 
азарæй дзырд æвæдза фенад æмæ ма йемæ баст иударон-сыдывд- 
баналон философи дæр æмæ ныр уыцы кæйдæры цыма пароди 
кæны, уыйау ахъуыды кодта. Базылд чызгмæ: 
— Уæвгæ та чи дæ, чи — бафæрсын аипп ма уæд, уымæн æмæ 
фæрсæг сонт у. И, чи дæ? Дæ хъæлæс дын фехъус хæснагæн. 
Æви?.. Къуытты ма у, и? Дæ ном ма мын уæддæр схъæр кæн... 
— Бечихангуассæ Афассæйы чызг... 
— Хъазгæ-ма ма кæн, æз дæ æцæг фæрсын. Науæд лæг йæхи- 
цæй куынал æфсæрмы кæна, уæд... Ныр æй искæмæн радзур, 
ирон лæппу æмæ сыгъдæг ирон чызг, кæрæдзийы номæй дæр 
нæма бафарстой, афтæмæй... афтæмæй... — Йæ урс зæнгтæм та 
йын фæкомкоммæ сты йæ бирæгъ цæстытæ æмæ та риуы хуыл- 
фæй хурхы уадындзтæм судзгæ уылæн сирвæзт араугæ æмæ йæ 
хуыдуггæнгæйæ — ма йыл андзар дæхи æмæ йæ... æмæ йæ... Цы 
адджын уаид! Цы ’хсызгонæй сулæфид!.. Уæд Хуыцау дæр цыма 
йæ фарс уаид, уæлдай адджындæр, хъулондæр уарзтæй йæ цыма 
уарзид... 
— Æцæг дæ фæрсын. Кæй дзæбæх уды гага налат цъаммар 
куыдзæйгуырд мондæгтæагайæг æмæ дойныйæ мæлæджы æнæ 
донæй здахæг дуду чызг дæ? Цы мыггаджы туг æмæ стæг дæ — 
уæд та ма исты хæстæг æййафæм... 
— Уæ куыдз нын нæ каумæ йæ къах тæссармæ систа... — 
Зæлланг удхъыдзыгæнæг адджын худтæй бахудт, йæхæдæг дæр 
йæ чемы бынтон кæй нæй, уый йæ хъæлдзæг худты бын æмбæх- 
89 

сæгау. Стæй, цыма йæ куырдуаты бадæг уарзон у, уыйау ын 
зæрдæбынæй бакодта. 
— Ма ацу! 
— Кæдæм? 
— Целинамæ... Зæрæстон зæххытæм... 
Раст хæрдмæ фесхъиудта йæ мидбынаты: 
— Ай дæ хæдзар макуы ныккæла, уый та цæмæй зоныс?! 
— Ма ацу. Фæлтау... — йæ цæстыты урсытæ ферттывтой, 
мæлæты рæвдаугæ уыд йæ цæстæнгас, æнæрцæугæ амондæй 
зæрдæвæрæгау. 
— Фæлтау Сау денджызмæ ацæудзыстæм... Федтай искуы 
денджыз? 
— Нæ федтон, фæлæ... фæлæ... Чи дæ, загътай? Кæрæдзи 
номæй дæр куы нæма зонæм, уæд мыл цы сау бон ныккодта 
æнæзонгæ чызгимæ Сау денджызмæ цæуынæй? 
— Уый мæ ды нæ зоныс... 
Зæрдæ куы фæкъæпп ласы, рагагъоммæ цыдæр ахæм исты 
куы базоны, куы йæ ацахсы, уæд æй, цымæ, цæмæй базоны, цы 
’мбæхст зондæй?.. Базыдта йæ: иу денджызмæ дæр нæ ацæу- 
дзысты, стæй æппындæр ницуал уыдзæн се ’хсæн, уымæн æмæ... 
хæстæджытæ разындзысты, ирон каубыд æгъдаумæ гæсгæ хæс- 
тæг-хионтæ... Æмæ йæ куы схъуырмæ кодта, куынал æмæ йæ 
куынал уагъта, чи дæ æмæ кæмæй дæ, зæгъгæ, уæд ын уый дæр 
йæхи бацамыдта, кæд æцæгдæр туг-æрвад хæстæг æййафынц, 
æндæр æй цы бакъуымы кодта, зæгъгæ... 
— Цы??? 
— Ма фæсур у. Мæ хуызæн мадызæнæг хо дын фесæфт? 
— Мæ-нæ-куыд-фæ-цæй-ху-ди-наг кодтам! Æз уæ хæрæфырт 
куы дæн! Мæнæ диссæгтæ æмæ æрдхæрæнтæ! Æрдхæрæны 
царциатæ мæнæ! 
Йæ былтæ сæнцъылдтæ сты, сгарæгау æм бакаст: 
— Кæцон? 
— Ардыгон. 
— Мах та ардыгон не стæм, Кæсæджы ирæй стæм. Стæй дæ 
фыдæн мæ дард æрвад хо куы батад, уæд дæуæн... — Æмæ уый 
адыл йæ къæхтыл слæууыд, йæ уæнгтæ аивазгæйæ йæ риутæ 
мæстæймарæгау размæ бынтондæр ракъуыпп кодта æмæ хъаз- 
гæйæ бамарой кодта: — Æз та ма дын уартæ зымæджы дæ къах- 
вæдты мит тайын кодтон æмæ йæ мæ зæрдæйы сойæн нызтон, 
ныр мын мæнæ мæ уарзты арт куыд бадонджын кодтай, уазал 
дон мын ыл куыд бакалдтай, мæ домбай хæ-рæ-фырт! — йæ уæнг- 
тæ лæмæгъгондæй æруагъта æмæ йæ бакасты æууæлтæ диссаджы 
90 

хъæрмусты ад лæвæрдтой — дæ хъæбысы йæ æрбакæн, æрба- 
норд æй хъавгæ æмæ рæвдаугæ фæлмæнæй, æмæ дуне хорз уа, 
æмæ амондджын дыууæ уды уат, искæмæн дæр ма царды ныфс 
дыууæ æнувыд уды... 
— Цæуæм... Чысыл дæлдæр мæ ахæццæ кæн, мæ арстæрсæн 
хæрæфырт... 
Гъым... 
Æрымысы йæ, кæд арæх нæ, уæддæр. Фенцон ын вæййы 
кæмдæр, стæй зæрдæ рог схъæрзы: аивгъуыдта уыцы хорз сæрд 
дæр, адард... Æнахуыр бæллиццагæй баззад йæ зæрдæйы мон- 
дæгтæн йе ’нæнхъæлæджы мадырвад — цымæ цы ад кодтаид, цы 
хæрздæф уыдаид УЫЙ фæстæ?.. 
Фæлæ уæддæр хорз у, хорз, ир тугхæццæ кæй нæ кæнынц, 
сæ мыггаг кæй хъахъхъæнынц, уый... 
Æмæ афтæ куыддæр ахъуыды кодта, афтæ уадидæгæн йæхи- 
мидæг фырмæстæй ссыгъд: «Æмæ — цы, сæхи уыцы хуызы кæй 
хизынц æвзæр, уæдæгонд байзæддæгтæй, алы сæлхæртæ-дзæ- 
дæлтæй, уый цы давы? Уый адыл сæм...» 
Æртæ фыдвæнд-фыдгæнд лæппуйы йæ цæстытыл ауадысты, 
æмæ та рафыхт йæ хохаг лæджы маст, зæххыл иу цивилизаци, 
иу аивад, иу дин, иу хатыр дæр нал уыд — маргæ нæ, уæздан 
маргæ, фæлæ сыл танк, уæззаудæр цы танк у, КВ кæнæ ИС, 
уый бауагътаид æмæ дзы сæ уæлæ цъилау зылдаид, ныммур, 
ныцъцъæл сæ кодтаид, бассæстаид сæ, афтæ сæ ныннадтаид зæх- 
хы, сызмæстаид сæ, сæ фæд дæр куыд нал баззайа, сæ тæф... 
Фæлæ йæ мастæй куы æрчъицы, йæ хорз зæрдæмæ куы ’рцæуы, 
йæ мидæфсармы размæ, уæд та фæсмойнаг фæвæййы, æрхуды 
йæ хъæддаг тугыл, йæ тугмондаг сæнттыл-уынаффæтыл, афтæтæ 
æмæ сын уфтæтæ бакæнын хъуыд, зæгъгæ, уыдоныл. 
Æмæ уæд зæрдæйæн æхсызгон мысинæгтыл йæхи фæцайдагъ 
кæны. Æндæр гæнæн дæр нæй, науæд ныуудхурх уыдзæн, басау- 
æвзалы уыдзæн йæхимидæг маст мæстджынæй, йе ’нæбоны 
æфхæрдæй. Уый охыл æрымысыд уыцы бæллæхы чызджы дæр. 
Стæй... Стæй... Дзæринæйы... Цæмæй... ууыл... сæ дыууæйыл 
ма хъуыды кæна, фæстæдæрмæ уæд та куыд аргъæва сæ дыу- 
уæйыл, сæхиуыл хъуыды кæнын, уый охыл дæр æндæр цæуыл- 
дæртæ æмæ кæуылдæртыл ацæуы хъуыдыты. Хисайæнтау. Æцæг- 
дæр мæнг хисайæнтау, уымæн æмæ йын уæды августæй зынаргъ- 
дæр, зынаргъдæр æмæ риссагдæр ницы ис... Уымæн æмæ йæ йæ 
царды зæрдиагдæр æмæ тæхудиагдæрæй кæд искæцы бонтæ раз- 
дахын бафæндид, бар æмæ дын гæнæн ис уымæн, зæгъгæ, уæд 
уыцы æртæ боны. 
91 

Афтæмæй та... 
Йæ хъæрзын баурæдта. Ныллæгъстæ кодта йæхицæн, йæ мы- 
синæгты гуырæнæн, цæй-ма, уæ хорзæхæй, æнæ дудгæ рис- 
гæйæ мæ цæстытыл уайæд æппæт дæр, зæгъгæ. Æмæ æцæгдæр 
фæфидар, феуæгъд сты йæ улæфæнтæ, хъæрмуст уддзæфау уыд 
дунейы фарны хорздзинад йæ риуы. 
...Йе ’мбал студенттæй иу — Саламты лæппу сæрды мæйты 
ныр фæд-фæдыл цалдæр азы Къæхтысæры куыста туристтæн 
фæндагамонæгæй. Æмæ уый фæрцы лæварæмхасæнты самал 
кодта цыппарбынатон кæттаг цатыр дыууæ хуыссæн голлагимæ. 
Æмæ дзырдгонд рæстæг æртæ боны æмгъуыдæй фæраст сты сæ 
бæллиццаг Дыгургоммæ. 
Чырыстонхъæуæй фалæмæ сосафæндаг æрныгъуыл-æрны- 
гъуыл, ныккæс-скæс райдыдта: рагон донвæдтæй хуыскъ адæг- 
тæ æмæ æрхытæ рауад, æмæ-иу сæ автобус куы уырдыджы ныу- 
уад, куы та-иу нæтгæ-уынæргъгæ фæуæлбыл. Цыколамæ куыд 
хæстæгдæр кодтой, афтæ дын, лæгъз быдыртæм кæсгæйæ, æнæн- 
хъæлæджы йæ зæрдыл иу хабар æрбалæууыд ... 
Арæх нæ, фæлæ хатгай байхъусы «Голос Америкимæ», кæнæ 
«Немецкая волнамæ» — нæхионтæ сын сæ ныхæстæ хæр-хæры, 
дзыгъал-мыгъулы бын фæкæнынц, фæлæ дзы уæддæр цыдæртæ 
равзарæн вæййы. Æмæ дын иуахæмы куы сидиккой ирон адæм- 
мæ Амырыкæй, уæртæ, дам, Чырыстонхъæу æмæ Цыколайы 
æхсæн быдыры фæсвæд ран лæууы ракетон базæ, æмæ сбунт 
кæнут, сыстут, ирон адæм, цæмæй йæ уырдыгæй айсой, уый 
тыххæй. Науæд, дам, хæст куы ракъахой дунезмæнтæг комму- 
нисттæ, уæд уын уæ ракетон базæ æнæ æхсгæ нæ уыдзæн, æмæ, 
дам, уæд уæ хъуыддаг хорз нæ уайы, ирон адæм, — чысыл стут 
æмæ иу дзæбæх бомбæйæн йæ хъуыртты дæр не стут... 
Æмæ кæд ныр æцæгæй дæр уартæ уыцы дыдагъы, æдзæрæг 
комы къуыбырты фæстæ ис уыцы ракетон базæ, уæддæр ын цы 
бæрæг и. Фæлæ, дам, сбунт кæнут, сыстут! 
Худæджытæ. 
Худæг не сты, худæг, æндæр уæдæ ма ’мбар, советон адæм 
цы сты æмæ чи сты, уый. Цавæр сыстад, цавæр бунт? Кæй ных- 
мæ? Дæхæдæг дæхи ныхмæ? Стæй сæм нæ хъусыс, хæстæн- 
дзарджытæ, кæй хонынц, уый! Диссæгтæй цы кæныс... Фидиссаг 
фидисмæ рæвдздæр лæууы, с больной головы, дам, на здоровую! 
Фæлæ йæд... 
Æмæ дзы кæд æцæг ис ракетæтæ, уæд æй... уæд æй цæмæй 
базыдтой? Шпионтæ? Ам, Ирыстоны?! 
Куыд æнахуыр хъыг у зæрдæйæн, Ирыстоны дæр шиионтæ 
92 

кæд ис, уæд — цыма дæ буарыл цыдæр æлгъаг хилæг фæбыры... 
Цыма дæм чидæр дуары хуынкъæй кæсы, стæ-ма, цы кусыс, цы 
архайæгдæ, зæгъгæ... 
Фæлæ, иннæрдыгæй та, дæхи куыддæр æнæбары æфхæрдыл 
банымайыс: кæс-ма, ды ам цæрыс, дæ зæхх, дæ райгуырæн къо- 
на у, фæлæ дæ фындзы бын цытæ цæуы, уый нæ зоныс, нæй 
дыл æууæнк. Дæуæй, хионæй, бирæ цыдæртæ сусæг кæнынц, 
уымæн æмæ дæхиуыл гадзрахатæй куы рацæуай, уымæй тæр- 
сынц. Фæлæ сын уæддæр се ’мбæхсæнтæ уартæ кæм æмæ кæм 
базонынц! 
Æрвыст лæгтæ-разведчиктæ-шпионтæ базонынц хабæрттæ, 
æви... æви сын нæхицæй — нæхионтæй! Нæхионтæй... вæййы 
хæрзгæнджытæ? 
Цы ’нæфенд, цы хохаг æнæфенд вæййы лæг хатгай — абон 
цымарайгуырдтæ... Айдагъ горæты дæр фæстаг азты цал номер- 
ной заводы скодтой — уыдон дæр афонмæ сæ ракетæтæ кæнæ 
стратегион бомбардировщиктæн милмæ æвæрд сты, мысанмæ... 
Фæндаг та фæуырдыг кодта, стæй дæргъвæтин хæрды уæлæ- 
мæ ахæцыд — куы фæуæлбыл уой, уæд уæлвæндаг арвгæроныл 
цыма андзæвдзысты, уыйау зынд фæндаджы рындзы сæрмæ арвы 
хахх. Автобус уынæргъæгау гуыв-гуыв кодта. Уæдæй нырмæ 
дæр Дзæринæ уыцы иугæндзон æнæсцухæй хæхтæм кæсы, хат- 
гай йæм дисгæнæгау разилы, ды та æндæр кæдæмдæрты куыд 
фæлгæсыс, цы адзæгъæлтæ вæййыс дæ мидсагъæсты, зæгъгæ, 
ай уæртæ хæхтæй нæдæр цæст куынæ ’фсæды, нæдæр дзы зæр- 
дæ куынæ цъæх кæны сæ уындæй, сæ фæлгонц-сæ бакастæй, 
уæд. Æмæ дзы йæ мидуайдзæфы, йæ мид-зæрдæйы йыл кæй 
худы, уый тыххæй цыма хатыр куырдта, уыйау ын рæвдаугæ 
йæ рус йæ уæхскы тигъыл арасæрф-басæрф кодта, бахудт æм 
йе стыргомау дзаджджын фæлмæн былтæй, æмæ та сæ кæрæттæ 
фæдзыхъхъ сты. Йæ риу ссыгъд Уырысханæн фырамондджы- 
нæй. Йæхи тынг амондджынæй æнкъардта æмæ уыциу рæстæг 
дис дæр кодта, зæгъгæ, куыд диссаг у лæджы сконд, адæйма- 
джы уды ахаст, æндæр уæдæ уартæ Дзæринæйы дзыхы кæрæт- 
тæ йæ мидбылбахудтæй фæдзыхъхъытæ уæнт, æмæ дæуæн та 
уый афтæ æхсызгон уæд, ахæм цины хос дын хæссæд — раст 
амондæрцыдау хæрзиуæг уæд, амонд! Æмæ мæнæ цы хæстæг у 
йæ тугæн, мæнæ йын цы тынг бавæййы, мæнæ йæхицæй куыд у 
Дзæринæ иууылдæр! Уый нæ, уый, фæлæ ма цы Уырысхан у, 
цы удæй æнкъары йæхи, уымæй йæ Дзæринæ ноджы Уырыс- 
хандæр кæны, æххæстдæр уд — йæхи йæхицæй æнкъарынæн ын 
уымæй размæ цы бæрæг цыдæр нæ фаг кодта, уый йæм бафтыд- 
93 

та, баххæст ын æй кодта, бафтуан æмæ ма уый нæ, уый, фæлæ 
йæхæдæг йæхицæн цы у, уымæй йын фылдæр æмæ ахсджиаг- 
дæр сси Дзæринæ — ныккуысыфтæг уаид, ныххæрог, ныццаф- 
тид, ныттут, Дзæринæйæ фæцух Хуыцауы æлгъыст-æфхæрдæй, 
зæгьгæ, уæд. 
Уымæн уæвæн нæй! 
Куыд ис уымæн та уæвæн, æмæ.. æмæ... Искуыдæр ма арв 
æнæ хур сфидауид?.. 
Ницæмæн дзы хъæуы стыр ныхæстæ... Афтæ куы ахъуыды 
кæны — æрмæст хъуыды дæр куы акæны, хъуыды, ныр куы нæ 
сæмбæлдаиккам, уæвгæ дæр, уæд та, зæгъгæ, уæддæр куы ба- 
сидзæр вæййы, куы ныууынгæгбон вæййы йæ цард, уæд ма дзы 
искуы бынтон æвдæлон дæр бауа? Æмæ уæд цы хуыйнид ахæм 
цард? 
Иу курс фæцахуыр кодтой иумæ, фыццæгæм курс. Ницы ахæм 
уыд се ’хсæн, кæд-иу сын кæрæдзийы уынд æхсызгон цы уыд, 
кæрæдзи ныхас хъусын, æндæр. Уыцы æнкъарæнтæ æнувыд 
уарзты ратæдзæнтæ-райдайæнтæ, йæ бындурæвæрæнтæ кæй сты, 
уый та не ’мбæрстой, æрдзон æгъдауæй, æгъдау æмæ хидарыны 
фæткмæ гæсгæ цы ’мбæлы хорз зонгæты æхсæн, ууыл сæ ны- 
мадтой æрмæст се ’нкъарæнты. 
Цæй уарзт æмæ цæй æндæр! 
Уарзондзинад — уый... уый кæуылты у! Уый... Уый кинотæ 
æмæ чингуыты вæййы, æндæр иумæ ахуыр кæныс æмæ — уæд 
цы? — уарзынмæ йæ хъавыс, дурак? 
Уалынджы дын Дзæринæ дыккаг курсмæ куынал фæзынид. 
Æз, дам, æнахъом сабиты уарзын æмæ уый адыл педучилищемæ 
аивта. 
Бæлвырд цыдæр ын цыма нал фаг кодта, бæлвырд цыдæр, 
бæрæг æмæ бæлвырд хорзæрцыдæй фыдæнхъæл цыма фæцис, 
афтæ хатыдта йæ зæрдæйы ахаст, иуцасдæр ын дзæгъæлгаст- 
джихæй цыма аззад, ау, уый та куыд, зæгъгæ, стæй æрмынæг 
йæ сусæг рыст, зæрдæйы фæскъуым йæхицæн тæргайхуызæй 
батымбыл, иугæр хъысмæты афтæ кæм фæнды, уым, зæгъгæ. 
Стæй дын уалдзæджы къæсæрыл иу хур æмæ хъарм дымгæ 
бон — хæхтæй куы фæдымы уыцы дымгæ тæвд пецæй кæлæгау — 
хæрхæмбæлд куы фæуиккой. Æмæ... Æмæ цæстытæ сæхæдæг 
кæрæдзийæн алцыдæр загътой. Ауазæнтæ нал уыд сæ хорз зæр- 
дæйы ахастæн кæрæдзимæ. Уарзт æй схоной, уый та сæ нæ 
фæндыд: дунейы цардæн фæндон цы уыд, уый фидауцæй уыд 
сæ дыууæ цардбæллон саби уды ’хсæн... 
Фæндаг фæуæлбыл. Автобусы фындз сæмраст, æрвгæрæттæ 
94 

сæ бынат æрцахстой. Фæлæ фæндаггæтты цæстыты раз цы ныв 
фæкъæртт, ахæм ныв дæ хæрам фенæд: æвæццæгæн, бон-дыууæ 
боны размæ их тæлмæй, нарæг уаццагæй хохрæбынты æрбацыд 
æмæ сæ кæрдинаг-æфснаинаг мæнæуæй, хъуыдыдыцæттæ нарт- 
хор æмæ алы халсарæй зæххимæ сызмæста, ныцъцъæл-ныммур 
сæ кодта, уистау-лæдзгуытау сæ бахсæста, сæ цъæрттæ æмæ ма 
сыфтæ дарæсы пырх-скъуыдтау зæбултæй лæууыдысты. 
Хоры, бæлæсты, алы зайæгхалы тæригъæдæй зæрдæйы туг- 
тæ калдысты. Алырдыгæй аххытæ æмæ оххытæ райхъуыст. 
Фæлæ чысыл дæлдæр, æрдзы сæрдыгон бæрæгбон цы уыд, 
уымæй хъал цины, Хуыцауæй разы æмæ бузныйæ, æвдылд, йæ 
иу хай ахæм бæллæхæфхæрд кæй баййæфта, уый йæ хыртты 
дæр нæ уыд, цыма, кæмæн цы ’мбæлы, кæмæн цы хъæуы, уый 
Хуыцау йæ карз æмæ рæстдзæвин тæрхонæй бакодта, уыйау. 
Æмæ адæймагта... 
Хуыцауы бæрны нæ уадзы йæхи, уый бæллæхæвæрдтæ йæм 
фаг нæ кæсынц, фæлæ ма йæ уымæй уæлæмæ алы межконти- 
ненталон æмæ глобалон ракетæтæ, атомон, водородон, нейтро- 
нон, ваакумон æмæ æндæр хъаймæты бомбæтæ хъæуы! 
Ныр, мæнæ ныр, къамырæйы уæды хъуыды куы ’рбалæууыд 
йæ зæрдыл, уæд æй æндæр хуызы йæхиуыл абарста: ды дæ 
мæстджынæй, де ’фхæрд сахат, дæ тæвд-дæ тар зондæй лæг 
амардтай æмæ дын ахæстоны хъыцъыдæттæ баназын кæндзыс- 
ты, дæ уд дын сзындарæн уыдзæн, фæзындзард уыдзынæ, мæ- 
лæт дæм тæхудиаг кæсдзæни, гъæй-джиди, æмæ чи бафынæй 
вæййы тарф фынæйæ æмæ чи нал райхъал вæййы, зæгъгæ, сæ- 
хæдæг та, паддзахæдтæ сæхæдæг та уазал зондджын зондæй сæ 
сæртæ ууыл хойынц, уæдæ иу ахъаззаг рыппæн куыд фылдæр 
удтæ сыскъуыйæм, басудзæм, ныффæнык кæнæм! 
Сымах чи ныййардта, уымæн та адæймаг хуыздæр цы арфæ 
ныздуха-ныззила!.. 
Паддзахадæй паддзахадмæ кæм нæй хатыр æмæ фидыд, уым 
лæгæй лæгмæ дæр куыд уа? 
Фæлæ уыдæттыл бæстон æмæ лæмбынæгæй йæ хъуыды ны- 
вæнда, уый йæ нæ бафæндыд,æрдæбон цыдæр ахæмыл фæсагьæс- 
саг æмæ дзы æрбайрох... Уæд ыл ахъуыды кодта, уæд, — фæн- 
дагыл... 
Ракетæтæ... 
Фæсарæйнаг радиостанцæты «вражеские голоса»... 
Шпионтæ-йедтæ... 
О! О! 
Æрхъуыды йæ кодта. 
95 

Дæ бæстæйыл, дæ уарзон советон бæстæйыл гадзрахатæй 
рацу!.. 
Æбуалгъ хъуыддаг æм каст, диссаг. Нæ бамбæрстаид ахæм 
адæмы. Фæлæ... 
Фæлæ йын цæмæдæр гæсгæ уыцы гадзрахатæйцæуджытæ 
æнæуынон дæр нæ уыдысты. Фæскомцæдисмæ куы бацыдысты 
цыппæрдæсаздзыдтæй, уæд лæппутимæ — дурæччытæ! — хæс- 
тырцыдмæ бæллыдысты, цæмæй, дам, гадзрахатæйцæуджыты 
ахсæм æмæ сæ æгъатырæй марæм! 
Æмæ уымæ дæр уымæй бæллиццагдæр ницы каст, фæлæ йæ- 
химидæг та, кæмдæр йæ зæрдæйы арфы та къæмдзæстыг кодта: 
никуы йæм каст фæзминаг лæппу, стæй æнæуи хорз лæппу дæр 
Павлик Морозов — йæ уд нæ куымдта нымудзæджы йæхицæн 
садджын, суарзон кæнын. Ноджы ма уый йæ фыды куынæ 
банымыгътаид, уæд дæр. Æмæ къæмдзæстыг та уымæн кодта, 
æмæ иугæр Павликæй разы нæу, уæд æххæст советон адæймаг 
дæр нæу, нæу фæскомцæдисы рæнхъыты аккаг дæр. Афтæмæй 
та, йæ курдиаты куыд фыста иннæтæм гæсгæ, афтæ Райгуырæн 
бæстæйы сæраппонд йæ цард куы бахъуыдаид, уæд æй нæ бавгъау 
кодтаид, йæхицæй хъал æмæ сæрыстыр уыдаид, афтæмæй йæ 
раттаид... æргом хæсты. Æнæ нымудзгæтæй, дзырдхæссынтæй- 
йедтæй... 
Фæлæ уæддæр, йанацыннæ, йæ уд кæлмхæрд уыд, душа, дам, 
с червоточиной: Павлик цы, Павлик, — хъомылæй, иу-ссæдзаз- 
дзыдæй «Социалистическая Осетия»-йы цавæрдæр Токаты лæ- 
джы тыххæй куы бакаст, Советон Æфсады булкъон, дам, уыд, 
æфсæддон сусæгдзинæдтæ зыдта, фæлæ, дам, фæсарæнтæм 
алыгъд, Лондоны цæры æмæ, дам, уым уæлдæр скъолайы ахуыр- 
гæнæгæй кусы, гадзрахатæйцæуæг! Æмæ та уымæ дæр мæсты 
нæ, фæлæ йыл хорзырдæм дис бакодта: куыд бауæндыд æргом 
Советон Цæдисы ныхмæ рацæуын? Куыд æй уадзынц уæлдæр 
скъолайы — исты колледжы — ахуыргæнæгæй кусын? Ноджы — 
Англисы! Ноджы — Лондоны! Уый дын ирон лæг! Уый ма фен, 
уый!.. 
Уалынджы та дын рацæй-рабон, æмæ ирæттæ кæрæдзи су- 
сæг-æргомæй фæрсын куы райдаиккой: «Дысон Фатимæмæ 
хъуыстай?» «Немецкая волнайæ» ? «О». «Хорз та сæм дзы ба- 
лæвæрдта». 
Цавæр Фатимæ у, зæгъгæ, уæд, дам, йæ мыггаг Салхъазан- 
тæй, Мæскуыйы Университеты ахуыр кодта æмæ, дам, фæса- 
рæнтæм адымдта, æвзæгтæ зоны æмæ... æмæ... Уæуу, дæ хицау, 
уымæн та цы нæ фаг кодта? 
96 

Бæлвырд дзы ницы райхъуыст, мæнæ фыссæг Анатолий Куз- 
нецовæй куыд загътой, афтæ: ам дыууæ усы æд сабитæ ныууагъ- 
та, Лондоны та, дам, æппæты фыццаг Сохомæ стырындз, хæтаг 
сылты сæрмагонд уынгмæ... 
Æппындæр та йæ зæрдæмæ Пастерначы хабæрттæ нæ фæцы- 
дысты: тыххæйты йæ куыд тардтой фæсарæнтæм, тыххæйты — 
ахъуытты, дам, у ардыгæй! 
Институт дæр сдзолгъо-молгъо. Сæ ахуыргæнæг Кравченко 
сæм сидт, цæмæй алывыд акалой гадзрахатæйцæуæг поэтæн. 
— Георгий Иванович! Æмæ мах «Доктор Живаго» куынæ ба- 
кастыстæм, — сдзырдта хъæрæй. 
— Æмæ дын, мæ зынаргъ Уырысхан, исчи дæ мады тыххæй 
дам-думтæ, хахуыртæ куы ныффыссид, уæд дæр æй бакæсис? 
— Бакæсин, Нобелы преми йын уый тыххæй куы радтаиккой, 
уæд! 
Иууылдæр ныххудтысты, æмæ Кравченкомæ ничиуал хъуыс- 
та: студенттæ нæ куымдтой Борис Пастернакæй се сæфт фенын! 
Адæмæн фыццагон тас нал уыд сæ дыууæ уæны астæу... 
Дзæринæмæ базылд, афæстиат ыл йæ цæстæнгас. 
Æмæ та зæрдæ цины æхсызгон дистæ кодта йæ уынд, йæ 
бакастыл — æнæцоппай нывгæнæг уыд Дзæринæйы фæлгонц 
нывгæнæг, цæмæй йæм-иу чи фæкомкоммæ уа, кæй цæст-иу ыл 
андæгъа, уымæн дæр йæ зæрдæ сабыр кæна, йе знæт уаг ын 
мынæгмæ тæра, удæнцой йыл æфтауа. Куыд æхсызгон у, куыд 
зæрдæфæлмæнгæнæн у мæнæ йæ сыгъдæг, лæгьз, урс стыр ных, 
зондджын ных. Зæрдæ чырыстонгæнæг, æнæфыдæхгæнæг сты 
йæ тыппыргомау уæздан урсбын рустæ — кæд худæг у, уæддæр 
ирон рустæ сты, зæгъгæ, ахъуыды кодта уæд — цы диссаджы 
фидыдæй йыл фæфидауы къуымбил урс кæлмæрзæн зымæгон! 
Бакæс æм, æмæ та судзгæ уылæн сирвæзы мидæгæй хурхы уадын- 
дзтæм, схъыдзы сæ кæны, ауынгæг кæны уд æнахуыр сагъæссаг 
хъуыдыйæ: ныр æй куыдæй бауырнын кæна, куыдæй йын æй 
банкъарын кæна, цас æй уарзы, цы тынг æй уарзы, цас зынаргъ 
ын у, цас адджын ын у, уый?.. 
Чидæриддæр амæй размæ дæр æмæ амæй фæстæмæ дæр уыйау, 
уый хуызæн, уый уарзтæй уарзта чызджы, уыдон йе ’фсымæр- 
тæ сты, йæ удæфсымæртæ, æмуд, æмтуг æфсымæртæ. Æмæ мæнæ 
куыд нæ фидауы дунейыл хæрам! 
Ахæм уарзтæн уæвæн æмæ гæнæн цы дунейы мидæг ис, уым 
куыд ис хæрамæн та бынат?! 
Фæлæ — ис... 
Æмæ ахæм уарзт дæр — фæнык фæуа? 
7 Гусалты Барис 
97 

Æнæбайрайгæ фæут иууылдæр, уый уын ракетæты базæ 
æмæ... æмæ... Сбунт, дам, кæнут, сыстут, дам! Æдылы сты, æн- 
дæр... Æндæр Советон Бæстæйы цæр æмæ — бунт?! Цы уæлдай 
адджын ын у уыцы ном — Страна Советов! 
Æмæ уæд уыдонæн нæу?.. 
Уыцы буржуазон наймитты ’хсæн, уыцы вражеский голосаты 
’хсæн ирон чызг дæр куы ис, ирон чызг — Фатимæ, Салхъазан- 
ты!.. Уæдуымæн нæу амондау зынаргъ æмæ адджын Страна 
Советов? Иæ райгуырæн бæстæ уарзы хъæбулы уарзтæй, сове- 
тон хицаудзинад та — нæ?! 
Уæдæмæ цы ’нæфенд, цы хъуымыздзых дæн, цы октябренок- 
род дæн, зæгъгæ та бахудт йæхиуыл. Фæлæ ма уæдыккон иу 
ахæм æнкъарæн хъуыды кæны: цыма ирæттæ иууылдæр бар- 
æнæбары азымджын сты, Фатимæ афтæ кæй бакодта, уый тых- 
хæй, уыйау æм дзырдта йæ зæрдæ уæд. Афтæ бакодта, зæгъгæ, 
уæд, дам... 
Мæскуымæ афт! 
Уым дын цалдæр азы — ноджы студентæй! — ацæрыны фадат 
фæуæд! 
МГУ-йы ахуыр кæн! 
Æмæ — адым?! 
Уæд ын цы нæ фаг кодта, цæмæй йæхи амондджынæй æнкъа- 
ра, уымæн — сæрибарæй нæ улæфыд, сæрибарæй йын йæ уæнг- 
тæ айвазæн нæ уыд? Мæгъа... Æви? Æви йæ нæ фæндыд, Мæс- 
куымæ афтын, æрмæст уым ацæрын дæр амондæмсæр кæмæн 
у, ахæм хохаг дзигло-чызгæй цæрын? Мæнæ, дам-иу, Сталины 
йæ царды мидæг лæгæй-лæгмæ иу хатт чи федта, уый дæр йæхи 
йæ мæлæты бонмæ амондджын хуыдта — афтæ чиныг «Кавалер 
Золотой Звезды»-йы бакаст кæддæр, — æмæ æцæгæй дæр афтæ 
кæй уыдаид, уый йæ уырныдта: примитивон адæймагæн та, амон- 
дджын цæмæй уа, уымæн бирæтæ хъæуы?.. 
О, фæлæ йын кæд Советты Бæстæ цыфæнды удлæууæн ныфс 
æмæ адджын у, уæддæр та — диссæгтæ! — Фатимæмæ дæр нæу 
йæ бон знаджы цæстæй акæсын, нæ йæм изгард кæны йæ зæр- 
дæ, вражеский голос схонын æй йæ мидцыдæр нæ уадзы. Цы уа 
уый? 
Нæ йæ ахсы йæ зонд, фæлæ йæм афтæ кæсы, цыма уый, 
Фатимæ ома, уымæй, Уырысханæй уæлдай, æндæр цыдæртæ 
зонгæ дæр кæны æмæ æмбаргæ дæр... Фæлæ уæддæр куыд ауæн- 
дыд, куыд, куыд бахаста йæ ныфс фæсарæнтæм алидзын, гадз- 
рахатæй рацæуын? Нæ разведчиктæ-шпионтæ йæ денджызы бын 
дæр кæй... 
98 

Æмæ йæд та, йæд — Токаты лæг? Иу-авд азы размæ цыдæр 
бакаст, о, æцæгдæр газеты уый тыххæй. Æмæ, дам, ирон лæг 
Англисы уæлдæр скъолайы ахуыргæнæгæй кусы! Уæ, дæ хи- 
цау... Æрмæст уæддæр зæрдæйы иу къуым талынг æмæ уазалæй 
лæууы: нæхимæ сахуыргонд ис, ам сбулкъон ис, æууæндыдыс- 
ты йыл æмæ йæ уымæ гæсгæ фæсарæнтæм паддзахады хæслæ- 
вæрдимæ арвыстой, уый та... Æмæ та Партийы, Советон хицауа- 
ды, Советты Бæстæйы раз æнæхъæн ирон адæм дæр — азым- 
джын. Æууæнкхор... Фæлæ та уымæ дæр, суанг ма Токианмæ 
дæр та йæ зæрдæйы нæй хæрам, нæ йыл худы йæ зæрдæ! Цæуын- 
нæ, цæ? Фæрсы йæхи афтæ цæхгæрæй, æмæ йын дзуапдæттæг 
нæй йæхимидæгæй. 
Фæлæ иннæрдыгæй диссаг та уый у, уый, æмæ йæ уыдоны 
бон дæр кæй нæу, сæхæдæг цы бæстæйæ фæлыгъдысты, уый 
ныхмæ сардауын, уымæ сных кæнын, уый йын сæнад кæнын: 
зæгъæм, мæнæ ахæм иххост, ихуард раздæр куы ’рцыдаид, уар- 
тæ ма алкæмæн йе скаст йæхи хуымы хай куы уыд, уыцы заман, 
уæд ахæм ихнад уаццагыл кæй хоргæндтæ фæуыдаиккой, уыдо- 
ныл зымæджы мæгуыры къæмдзыг нæ ныддæвдæг уыдаид? 
Цæмæй ма сæ уыдаид ныфс? Балхæнынæй? Æмæ æхца-фос та? 
Ныр та, нæ бæстæйы та... Дзурын дæр ыл цæмæн хъæуы! 
Хус аз скодта уæд, тынг хус аз — æнæхъæн дыууæ мæйы 
дæргъы иу æнгуырстуаны дзаг арвæй дон не ’ртагъд. Мад йæ 
хъуырмæ сси, додой кæны, катай кæны, скуыдта-иу раст, скуыдта, 
уæдæ ай дæлæ нæ дæлбылы нартхор цы мæгуыр у, ай нæ уæл- 
былы картоф цы тæригъæд у, ай уыцы зынг пецы бын фосыл 
тугниз куы сарæх, дынджыр дуцгæ хъуццытæ куы ныггуыпп 
ласынц, ай зæххы уд куы бахус, ай гага куынæ уа, ай цъиу- 
карк, ай фыс-стурвос куынæ уа, уæд... уæд... Цæвиттон, бæстæ 
хъарæг-марой скодта. Стæй дын йæхæдæг йæхицæн ныфсæвæ- 
рæг куы басгуыхид: 
— Уæвгæ та, кæд æдылы нæ дæн, сæрхъипп æдылы, уæд цы 
мæхи хæрын-æргæвдын, цы? Исты ма мын фыццаг заман у... 
Махмæ нæ уыдзæн, æндæр искуы æрзайдзæн, сыдæй мæлын нæ 
нæ бауадздзæн паддзахад... 
Стæй та фæиннæрдæм: 
— Уæвгæ, фыццаг заман загътон, фыццаг, фæлæ... Уæд дæр, 
æвæццæгæн, зæххы къæйæ цæкуытæгæнæн тæвд къæй рауад, 
афтæ æндзæрста хур. Фæлæ дæ фыдæн йæ фыдыфыдæн цыдæр 
хуызы уæддæр фæрæстмæ сты йæ нартхоры хуымтæ — раздæр 
байтыдтаид, цы уыдаид, фæлæ тæккæ хорфыцæн хуртæм ныф- 
сирджын сты. Адæммæ дзенкъортæ дæр — стæм, уымæ — суджы 
99 

лыггæгты хуызæн нартхор. Æмæ, дам, æнæхъæн хъæуæн байуæр- 
ста йæ тыллæг, æрмæст сын фæдзæхста: 
— Ахæссут, ахæссут фæйнæ мамæлайы къæбæрваг, нæ уын 
уыгард кæнын мæхимæ уæ хæсист, йæ бæрц, фæлæ сом аз уе 
’фсарм æмæ уæхæдæг: чи цас ахæсса, уый мын-иу æй йæ амал- 
мæ гæсгæ иу, иу æмæ æрдæгæй бафидæд!.. 
Æмæ — бафыстой. Адæм, дам, ма уæд сæ дзырдæй, сæ ныха- 
сæй адæм уыдысты. Фæлæ ма ныр дæр уартæ индейæгтæм иу 
цавæрдæр знæм ис, æмæ, дам, исты куы райсынц æфстау, уæд 
цъынды йæ хуыздæр хæзна ныууадзы — йæ ном. Цалынмæ, дам, 
йæ хæс бафида, уæдмæ æнæ номæй цæуы... 
Комы иуцасдæр куы бауадысты, уæд автобус æрлæууыд. 
Æнæхъæн Кавказы дæр, дам, ахæм диссагæн хæссинаг бынат 
нæй, зæгьгæ, кæйдæр фæдыл Дидинаты хъæуы ’рдæм иу къор- 
дæй араст сты, суанг ма уыцы бынат къуыри раст цалдæр хатты 
чи уыны, уыдон дæр — ома бынæттон цæрджытæ: æвæццæгæн, 
искæй дистæм уыдонæн сæхи дис дæр та сног вæййы... 
Зæронд бетон хидæй, йæ гæзæнхъæдтæ æфсæн хæтæлтæй конд — 
æмæ зæронд Æхсинты хидæй бынмæ ныккæс æмæ до-о-о-лæ 
бынæй кæмдæр комы уынгæг нарæджы — Ирæф. 
Зæрдæ ауазал вæййы, ихæн ыл бахæцы: ныр ардыгæй ных- 
хаудтæ, зæгъгæ... Лæг тæхгæ-тæхыны фæзæрдæскъуыд уаид... 
Уысмæй-уысммæ, минутæй-минутмæ, сахатæй-сахатмæ, бо- 
нæй-бонмæ, афæдзæй-афæдзмæ, æнусæй-æнусмæ, мингай азты, 
мингай! — Ирæф-Æрæф дургай-мургай фæхордта, фесдæрдта, 
фæласта хохкъæдзæхы æмæ дзы йæхицæн фæлтæргай бынæй- 
бындæр ахæм нарæг-уынгæг дондзæуæн ком-нук фæкодта. Ра- 
нæй-рæтты дыууæ метрæй фæтæндæр цыма нæу арф ком, афтæ 
кæсы лæгмæ. 
Æмæ — д-о-о-о-о-лæ кæмдæр нуарæлвæст, бæндæнбыд дон! 
Зæрдæ ныккæрзы, йæ чемы нал вæййы. 
Уыцы уынгæджы нæдæр цъиу уæнды атæхын, нæдæр дзы 
калм уæнддзæн ахилын: уыцы уазал æрхы, уазал къуындæджы 
куы ныххауа æмæ Ирæфы амæддаг куы бауа, уæд... уæд, кæй 
райгуырд, ацы зæххыл кæй равзæрд, уымæй фæсмойнаг фæуы- 
дзæн... 
Нæ, уæдæмæ ма дзы ахæм дывæрсыг ныв уыдзæн: алæмæты 
диссаг, æнæферохгæнгæ рæсугъд диссаг, æрдзы æнæхин сфæл- 
дыст фæлгонц — æмæ иннæрдыгæй та ахæм тасæфтауæг ныв, 
зæрдæ афтæ уазалгæнæг ныв, лæджы æнæбоныл афтæ æргомæй 
комдзог цæуæг æвдисæн: ницы у дæ цард, дæ тых, дæ хъару, 
лæг, уымæн æмæ ахæм... ахæм... ахæм æрдзон диссаг ды никуыд- 
100 

дæр æмæ никæддæр скæндзынæ, æмæ йæм æрмæстдæр хæлоф- 
дзæстæй кæс æмæ æнæсымæй цин кæн, кæй райгуырдтæ æмæ йæ 
кæй уыныс, ууыл! Уымæн æмæ тынг æвидыц уыдаид ам истытæ 
дзурын, ацы тæмæссæгтыл дисгæнæджы аххытæ æмæ оххытæ 
кæнын. Суанг цыфæнды генион æмдзæвгæйы рæнхъытæ фæлха- 
тын дæр æбуалгьы æнæфенд ми уыдаид. Алцыдæр нæфæтчиаг 
уыд ам — æрмæст æнцад лæуу, æнцад æнæдзургæйæ кæс дæлæ 
бынмæ хидæн куы йæ иу хъусæй, куы йæ иннæйæ, æндæр ницы. 
Æмæ-иу Дзæринæимæ дæр æрмæст кæрæдзимæ дисгæнæг æмæ 
тарстхуыз цæстытæй бакастысты, æндæр ницы. Æмæ йæ сæ 
дыууæ дæр, стæй иннæтæй дæр алчидæр зыдта, алкæй дæр та 
сæ гæнæн æмæ амалæй ардæм æрбацæуын кæй фæнддзæн, уый — 
дардæй дуртæ æрбахæсс æмæ сæ нысхой д-о-о-о-лæ уыцы гæр- 
зыздухæн, уыцы æлвæст бирæгъы нуарджын донмæ — куыд сæ 
аныхъуыры уадидæгæн, уый ма кæд ауынай, уæд хорз, сæ тъыл- 
лупп та сын, ай-гъай, нæ фехъусдзынæ — иуæй далæ кæм æмæ 
кæм ис дон, ноджы цъайау нарæджы, иннæмæй та донæй æр- 
тæхтæ-пырхæнтæ не скæлы, афтæ здыхтытæ нуарджын у æмæ 
афтæ тыхджынæй æмæ ерысæй тындзы. О, дуртæ та уæлбыл 
фæндаджы алывæрстæ дæрддзæфæй уымæн хъæуы хæссын, æмæ 
хидмæ хæстæг иу дур хæснагæн дæр нал ис ссарæн — фæнда- 
гæттæ сæ нынтъыхтой бынмæ. 
Адæм ам ногæй-зæрондæй иууылдæр сабитæ свæййынц, фы- 
дуаг сабитæ — фырадæргæй ма цы акæной, уый нал фæзонынц. 
Стæй дын уалынджы кæйдæр — иу цавæрдæр рæстæмбискар, 
хæрзконд, фæлæ ’нахуыр фидæрттæаразт сылгоймаджы ныхæс- 
тæ айхъуыста: 
— Мæгуыр сæ бон урсытæй дæр æмæ сырхытæй дæр... Куы, 
дам, сæ иутæ иннæты калдтой бынмæ ацы зындоны хидæй, куы 
та дыккæгтæ фыццæгты... Æллæх, æллæх, цы зæрдæ хъæуы 
уырдæм искæй нысхойынæн!.. 
Дзæринæ цæхгæр куыд афæлурс, йæ цæстытæ сау маройаг 
рыстæй куыд айдзаг сты, уый ауыдта. Æмæ кæд йæхи зæрдæ 
дæр бакатайаг, нылхъывта, уæддæр ын мæнæ абон дæр ма Дзæ- 
ринæйы уæды рис уæлдай рæхойгæдæр рыст кæны. Йæ, Хуы- 
цау... 
Уæд фыццаг хатт фехъуыста — стæй фæстаг хатт дæр! — чи- 
дæр урсытæн дæр хион адæмы хуызæн батæригъæд кодта, уый. 
Фæрæхуыста йын уыцы сылгоймаг йæ зæрдæ, цыдæр ног хъуы- 
дытæ дзы ратæдзинагæй базмæлыдысты, фæлæ фæсыкк сты 
Дзæринæйы удаист уындмæ, уый цæстыты хъизæмармæ. Æмæ 
ныр, мæнæ ныр ахæстоны фемæхстысты уæды хъуыдытæ: хæст 
101 

никæмæн бары, иууылдæр дзы сырдтуг кæнынц, тугдзыхтæ дзы 
свæййынц, адæймæгтæ нал вæййынц, нал фæбæззынц сабыр æмæ 
фидыд цардæй цæринаг адæймæгтæн. Æндæра искуыдæр ма 
сырхытæ дæр... уыцы бынатæй... мæрдтæмæрвитæн хъоргь са- 
раз... Куыд-иу бакуымдта сæ зæрдæ, куыд, æцæгæй дæр, искæй 
уырдæм зонгæ-зоныны нысхойын?!. 
Стæй йæхæдæг дæр, Уырысхан йæхæдæг дæр куынал сбæз- 
за, куынал сарæхса адæмы ’хсæн бараг, хиуылхæцгæ, уазалтуг 
адæймагæй цæрынæн, йæ мидæг цы сырд фæцис тугхъæстæ, уый 
йын рæхысæй цыбыр бастæй дарын куынæ кома æмæ исты ни- 
цæйаг æфхæрæн ныхасæн дæр æнцон фезнæтгæнæн куы уа, 
феррагæнæн, мастисыны мыдæй сæрст æмæ фæсмойнаг фæнда- 
гыл æнцон фæрастгæнæн, зæгъгæ, йæхæдæг дæр фидæны сæри- 
бар дуджы уымæй тарсти... 
Фидæрттæарæзт сылгоймаджы додойаг ныхæстæ сæ дыууæйы 
улæфæнтæ дæр хъыгдардтой æмæ æхгæдтой. Фæлæ уыцы хъуыд- 
дагыл — сырхытæ æмæ урсытæ радыгай кæрæдзи сæрсæфæн- 
дæлджинæгмæ куыд калдтой, — ууыл кæй нæ дзурдзысты, уый 
зыдтой: зонд кæцæй нæй райсæн, уыдæттыл дзурын дæр нæ 
хъæуы, сæ зæрдæтæ ма дзæгъæлы къахдзысты, æндæр. Уæд, 
чысылæй цы кино федта — «Мы из Кронштадта» — уый дæр 
æрымысыд: махонты урсытæ бæрзонд былæй донмæ къухбæс- 
тытæй æмæ æд уæззау дуртæ схойынц... Фæлæ нæхионтæ дæр 
искуы урсыты ахæм фыдмард кодтаиккой, уый та... Уый та йæ 
хъуыдыйы кæрон дæр никуы ’рцыдаид... 
Фæндаг иу хохæй иннæмæ тындзы, стæстытæ кæны йæхи, 
скъæдзтæ вæййы, нызгъоры уырдыджы, стъæбæртт кæны хæр- 
ды, æмæ мæгуыр автобус йæ рæуджытæй хæр-хæр кæны, уынæр- 
гъы, тыхамæлттæй стулы уæлбылтæм, фæлæ иугæр фæуырдыг 
кодта, науæд иуцасдæр æмвæз лæгъз фæндаг фæцис йæ размæ, 
зæгъгæ, уæд ыл базыртæ базайы, фæуæнгрог æмæ сцæрдæг 
вæййы, йæ мотор æфсæст бæлоны хъырру райдайы. 
Æрæф фæфæтæнтæ, фæрухсдзæф йæ ныккаст, хъазгæ-хын- 
джылæгæй йæ цъæх сынæгæй смыхъхъ ласы егъау къамбец дур- 
ты, фæлæ уыдон æнцад хуысгæйæ баззайынц, уымæн та йæ урс 
фынк акæлы, йæ пырхæнтæ уæлæуæз сысхъиуынц æмæ дур- 
къамбецты сау рæгътæ æрæхсынц, сæрттивын сын сæ кæнынц. 
Æмæ цардгуырæн-æхсидæн дуне у хорз. Æмæ дуне у æвæджиауы 
хæларзæрдæ. Æмæ хæхтæ æмæ дон уарзынц кæрæдзи. Арв дæр 
у райгонд. Æмæ та фыдвæтк фыдуаг адæймаг дæр æрхуды йæ- 
хиуыл, ныффæрсудзы йæ уды хæрæмттæ æмæ сфидауы Хурæф- 
син, Хурбæркад дунейы! 
102 

Иннæ æрдзон диссаг та уыд Мæцутæйы. Ирæф æрвцъæхбын 
сыгъдæгæй гуылфæнтæгæнгæ тындзы, æмæ йыл ам та рахизыр- 
дыгæй йæхи æмдзæхгæр ныццæвы Сонгуытыдон — Уæллагко- 
мы саубарц фæдисон. Æрвцъæх дон æмæ саудон хæрхæмбæлдау 
фесты, кæрæдзиуыл сцавтой сæхи, сæмтъеры, схъомпал сты, 
хъæбысхæсты бацыдысты, ранорд-банорд тъыссынты цыма хъа- 
зынц, фæлæ сæ иу дæр æмæ иннæ дæр уымæ тырны, уæдæ æз 
фæуæлахиз уон æмæ амæй дæлæмæ дон хъуамæ бæрæг сау дара, 
кæнæ та, цы уыд амæй уæлæмæ дæр цъититæй рантысгæйæ, 
хъуамæ уымæй баззайа. Æмæ ницы ис вазыгджындæр дунейыл 
уыдоны хъазуат тохæй ныр бирæ æнусты дæргъы. Ирæф-Æрæф 
зынгæ домбайдæр у, фæлæ йын нæ сæтты къæйных, саубарц- 
джын Сонгуытыдон, тырындзæй йыл уыциу мыхъхъæй цæвы 
æмæ цæвы йæхи, æрмæст дзы уæддæр иннæрдæм, фаллаг фар- 
смæ цæхгæрмæ нæ ахизы — Ирæф ын йæ сæрыл фæхæст вæййы, 
ныздухы йын йæ бæрзæй æмæ йæ йæ хъæлæсы ахæссы æлдар- 
джын быдырмæ. 
Иудзæвгар дыууæ доны знæт хъæлдзæг ерысмæ æнæдзур- 
гæйæ куы фæкастысты æмæ фæстæмæ автобусмæ куы батагъд 
кодтой, уæд йæхæдæг, бахудгæйæ, загъта: 
— Графомантæн агургæ æмæ æнаргæ бынат: уыцы зæрдæбын 
æмæ йыл зондджынхуызы сæ ихсыд æмæ сыдывд-æмпылд ны- 
хæстæй... 
Нал æй бауагъта Дзæринæ дарддæр дзурын: 
— Графомантыл худыны размæ уал... — Æмæ йæм йæ цæсты- 
ты урсытæ худгæ цыма ферттывтой. — Стæй графомантæн цæ- 
мæн — æцæг курдиаты зæрдæ дзы цы фæцагайа, уый нæй? 
-Ис. 
— Афæзм-ма сæ... 
-Кæй? 
— Дæ ныфс сæ кæмæ хæссыс дыууæтæй, уый... 
Уæдмæ автобусмæ бахæццæ сты æмæ сæ бынæттæ ’рцахстой. 
Æмæ, цы йын зæгъа йæ курдиатæн, ууыл цалынмæ хъуыды код- 
та, уæдмæ йын Дзæринæ йæхæдæг афтæ: 
— Гæркъа цыма здухы, уый здыхтытæ йын ныккæны Æрæф. 
Графоманы нæ фæзмын, фæлæ уый мæхæдæг ахъуыды кодтон 
афтæ — иухатт Хъобаны мæ мадыхотæм куы уыдтæн, уæд уым 
федтон сæ сыхаг лæджы гæркъа здухгæ. Æмæ графоман та афтæ 
фыссид — дæ хъус-ма мæм æрбахæстæгдæр кæн. — Æвæдза, æнæ- 
диссаг нæу зæххон цард! Цы у, уымæй æнæрынцой тох у. Æна- 
уæрдон тох. Тох та цæуы рухс æмæ талынджы ’хсæн, уаз сыгъ- 
дæгдзинад æмæ ’лгъыстаджы чъизидзинад-галиудзинады ’хсæн. 
103 

Антагонистон тыхты мидæгхæст никуы ’нцайы. Æвæдза, куыд 
диссаг у æрдз, куыд диссаг! Арвы хæрæфырт цъитийы налхъуыт 
цæссыгæй райгуыры Æрæф. Æмæ йæ сыгъдæг фæндтимæ, йæ 
сыгъдæг сатæг дон скъæфгæ тындзы денджызмæ. Фæлæ йын йæ 
фæндаг аргæвдынмæ хъавы сау лакъон дон. Се ’хсæн бацайдагъ 
вæййы... мæлæтдзагтох. Æмæ нæхионтæ, кæй зæгъын æй хъæуы, 
фæуæлахиз вæййынц! 
Æмæ Дзæринæ йæ сыгъзæрин дзæнгæрæгджын хъæлæсæй куы 
ныххудт æнæнхъæлæджы хъæрæй, уæд адæмы цæсгæмттыл дæр 
æхсызгон мидбылхудт схъазыд, кæд цæуыл худы, уый нæ зыд- 
той, уæддæр — афтæ зæрдиагæй уыд йæ худын. Уырысхан та 
йæхимидæг стъæлфгæ фæкодта, фефсæрмы иу хъуыдыйæ. Хорз 
зонын Дзæринæйы, уæдæ ма хуыздæр зонæн цы вæййы, зæгъ- 
гæ, уымæй размæ ныццæхгæрмæ уыдаид, стыр хæснаг скодта- 
ид, афтæмæй та!.. Бакаст æм фæрсырдæм æргом дисгæнгæ цæс- 
тытæй: уый дын сæ графоман! Куыд дæсны фæзмыны, алы дзи- 
надтæ кæй уарзынц, уый дæр бафиппайдта... Йæхимидæг та 
уымæн фестъæлфыд, уымæн фефсæрмы йæхимидæг, æмæ... Ома, 
лæг йе ’рдзон хирвæссон сконды ардыд æмæ азарæй афтæ зæр- 
дæтæ февæры йæхицæн, зæгъгæ, дæ сæр æппындæр куынæ рис- 
сын кæнай, дæхи æппындæр куынæ лæмарай зондырдыгæй, 
уæддæр цыфæндыйæ дæр дæ фынæй зонд дæр сылгоймаджы 
зонды сæрты æнхъæвздзæн, уæлдæр æмæ арфдæр уыдзæн, уый 
цыфæнды æгуыдзæг лæджы дæр зондæй никуыдæр амбулдзæн, 
зæгъгæ. Сæрхъипп! Æмæ ныр фæтарст, фæкъæмдзæстыг, кæд, 
чи зоны, Дзæринæйы фаг зондджын нæу, уымæй ма зондджын- 
дæр нæ, фæлæ, æмæ йæ уый зоны, зоны йæ рагæй дæр, фæлæ 
йын æй хатыр кæны йæ сылгоймаджы стыр зæрдæйæ. Уымæн 
æмæ сылгоймаджырдыгæй та цъæмæлæфсир лæгæн чи нæ бары, 
чи йын нæ зоны йæ хъæбæрдзых, йæ хиппæлой, йæ лæмæгътæ 
æмæ йын чи нæ хатыр кæны... 
Фæудаист йæ зæрдæ, фæудаист: æмæ йед... йед... йæ буары 
монцтæ йын бафсадыны фаг дæр æм йед... тыхтæ-лæджы хъару- 
тæ куынæ разына, уæд та... уæддæр та йын бардзæн Дзæринæ, 
тæригъæд ын кæндзæн æмæ быхсдзæн?.. Быхсдзæн, цæрдзæн 
йемæ уарзонæй, амондджынæй? Æмæ йед... æндæр искæимæ... 
Уырысханимæ нæ, фæлæ ’ндæримæ базона буары цин, уыйнæ- 
фæлтау... Амæлдзæн? Æмæ уæд ссæдз барæджы чи суазæг код- 
таид, уый... уый нæхи ирон нæртон сылгоймаджы туг нæ уыд?.. 
Ацы нартон адæм дæр сæ кадджыты лæджы царды цы къуым нæ 
басгæрстой, ахæмæй сын ницуал баззад, æвæццæгæн æмæ... 
Йæхи размæ раивазæгау кодта æмæ йе сгарæг-фæрсæг цæс- 
104 

тæнгас цадæггай æрхаста Дзæринæйы удæнцойæфтауæг æнæ- 
цоппай цæсгомыл, стæ-ма, ды дæр дæ мадимæ быцæуы бацæуис, 
нудæсы нæ, фæлæ ссæдз барæджы зæрдæмийæ æз хъуамæ суа- 
зæг кæнон, зæгъгæ... 
Йæхимæ азым хæссын циу, уый чи нæ зоны, ахæм зæды æн- 
гас уыд Дзæринæйы ’нгас: дуне куыддæриддæрæй сфæлдыстæ- 
уыд, ахæм у, æмæ ма йыл уæдæ æз цы ’нæфенды дистæ кæнон, 
цы тобæтæ-цы æстофырæллæхтæ?.. 
Æмæ йын Дзæринæйы æнæцоппай æнгасæй фенцон æмæ та 
æнæфсис цæстытæй фæндаджы алыварс хæхтæм скодта йæ каст. 
Фæлæ йæ уæддæр мидæгæй, йæ уды рæбын, цыдæр хъыгдард- 
та, тыхсын æй кодта, йæ мидулæфт ын къуыхцы кодта — æмæ 
уыцы цыдæр Дзæринæ нæ уыд, уыимæ баст хъуыдытæ нæ уыды- 
сты. Иу бæрæг хъуыддаг нæ фидыдта ацы хæхтимæ, цыдæр 
æбуалгъы хъуыддаг æмæ йæ йæ дæлдзу хъуыды нал ахста — 
уымæн æмæ Дзæринæйыл дистæгæнгæйæ фæсаджилзонд, мæнæ 
йæ афтæ хорз куы нæ зыдта ныронг, зæгъгæ, ууыл дистæгæн- 
гæйæ. 
Фæлæ — а-гъа! 
Æрцахста йæ! 
Уый йæ лæгфидæрттæарæзт сылгоймаджы ныхæстæ нæма 
суагътой уæгъд, уыцы сылгоймаджы ныхæстæ — мæнæ сæ хæд- 
фæстæ бады автобусы... 
Æмæ кæд иу ран дæр, арвы бын æмæ зæххы уæлцъар иу ран 
дæр фидауцы хос нæ уыдаид уыцы хъуыддаг, уæд бынтон æвир- 
хъау та, бынтон хæрам та, — Хуыцауы сфæлдыст цардвæткæн, 
царды æгъдæуттæн, — бынтон хæрам та ам уыд, ацы дзуарба- 
дæн, зæдтæхæн хæхты мидæг... Ау, куыд-иу нæ фæфæлмæн сæ 
зæрдæ сæ иутæн дæр æмæ сæ иннæтæн дæр æмæ-иу цы зонд, цы 
туг, цы зæрдæйæ нысхуыстой уыцы зындоны хъæлæсмæ цæрæг 
уды?! 
Сæ дыууæтæ дæр уыцы хъазуатонæй цæй сæрвæлтау, цæй 
сæраппонд хæцыдысты, цы царднысаны охыл, уый сæ, йарæ- 
бын, ау, знæгтæй ахæм амæддæгтæ агуырдта, сæхирдыгæй та 
ахæм уды хæрдзтæ? Уæд ма сæ сæ бæллиццаг царды цæрынæн 
та сæ алкæмæй дæр цавæр адæймæгтæ баззадаид? 
Ныссаджил йæ зæрдæ бынтондæр: нæ йæ фæнды, зын у йæ 
удæн, цæмæй Революцийы сæрвæлтау дæр, суанг Ленины хъуы- 
дыты сæраппонд дæр лæг тæригъæд мауал зона, тугдзых сырд 
дзы рауайа æмæ афтæмæй та æнæтæригъæдджын уа, уый. Фæлæ 
уæддæр цыфæндыйæ дæр сырхытæн йæ зæрдæйы хатыр уыд, 
нæ сæм знæт кодта. Урсытæ та йын цыма адæм дæр нæ уыдыс- 
105 

ты. Æмæ йын уый дæр йæ уд къахыр кодта, æхсызгон ын нæ 
уыд, афтæ кæй хъуыды кæны знæгты тыххæй, уый дæр, фæлæ 
йæхицæн йæхи бон ницы уыд — йæ туг уыд ахæм, йæ туг: сове- 
тон. Æмæ дзы къæмдзæстыг уа, уый никæддæр бацыдаид йæ 
зонды... Æмæ йæ зæрдæ фæстæдæр кæд чысыл фæтасыд, уæд- 
дæр уымæн, æмæ йæ фæсагъæссаг кодтой Махатма Гандийы 
ныхæстæ: «Лæг йæхи цард нывондæн кæй сæрвæлтау æрхæсса, 
ахæм идейæтæ бирæ ис дунейы мидæг, фæлæ дзы иу дæр уый 
аккаг нæу, æмæ цæмæй уыдоны сæраппонд æндæрты марай». 
Фæлæ йæ удирвæзынгæнæг, йæ зæрдæйы тугæрхæм рæхуысты- 
тæ æгасгæнæг уæд йæ фарсмæ бадт, æмæ йыл уыйбæрц уæз 
нæма кодтой йæ сагъæстæ. Ноджы ма Дзæринæйы удæнцойæф- 
тауæг цæсгоммæ куы каст æрдæбон, йæхи размæ раивазгæйæ, 
уæд æнæнхъæлæджы æнахуыр хъуыды фегуырд йæ сæры: кæд 
æмæ бахæлæг кодта Дзæринæйы сомбоны ахуырдзаутæм, уый 
мæнæ ацы фæззæджы сæ фыццаг ахуыргæнæг кæмæн уыдзæн, 
уыцы сабитæм. Фæлмæн мады ад сын кæй скæндзæн, уый йæ 
уырныдта, тынг æй уырныдта уый, тынг. Æмæ цы диссаг адæм 
сты уыцы гыццылтæ, адæймаджы лæппынтæ — хъарм дудутæ, 
хæрздæф сырды лæппынтæ — уарзæгой зæрдæйæ хъомылгæни- 
нæгтæ, æрмæстдæр æмæ цыфæндыйæ дæр уарзæгой зæрдæйæ, 
науæд, дам, сырды ссыртæ дæр кæддæр мылытæ уыдысты. Суанг 
ма сæ искæй, фыдуаг ма у, зæгъгæ, уарзæгой зæрдæйæ тæвд 
къæрцц дæр куы ракæна, уæд ын нæ фæрисдзæн мады къухау. 
Тынг бирæ йæ уарздзысты, тынг, сæ Дзæринæ Дзæрæхметов- 
нæйы... Æмæ йæ цæмæй зондзысты, уыцы æнæнтыстытæ, уыцы 
æнахъомтæ, уыцы макуыаныгуылинæгтæ, Дзæринæйы рухс 
хъарм сæ сæ царды кæронмæ кæй тавдзæн, уый. 
Æмæ уыдæттыл куы хъуыды кодта, уæд йæ зæрдæ афтæ 
ссыгъд, йæ туг афтæ æруæздан, йæ буар афтæ тæхудыгæнæг сси 
æппæтæй дæр, æмæ андзæвыд Дзæринæйыл, зæгъгæ, уæд, æвæц- 
цæгæн æмæ, ныггуыпп ластаид дæвдæгхус суг артау, атадаид 
йæ уæлæ, ахъардтаид дзы æмæ кæрон нæ уыдаид йæ амондæн. 
Дис дæр ма йыл кодтаид, стыр дис, æмæ йæхимидæг фарстаид 
Хуыцауы, цæмæн афтæ амондджын у, цæй сæрмæ, цæй дымæг- 
мæ, кæмæн цы хорзæхы бацыд уагæр ахæмæй, зæгъгæ... Æмæ 
ма уымæ дæр куывтаид, нæ фарсы тæнæгæй макуы фæуæд ацы 
амонды сахат, зæгъгæ... 
— Дæ къласмæ-ма мæ бауадз, дæ урочы абадон, и, Дзæринæ 
Дзæрæхметывыннæ? 
Нæ йæ бафарста дисгæнæгау, уый та цытæ дзурыс, дзæгъæл 
фæдæтæ-йедтæ. Æрмæст æм алцымбарæг цæстытæй бахудт, йæ 
106 

даргъ цæстыхаутæ йæм йæ цæстыты хъæлдзæг рухсæй тын уафæ- 
гау цыма тыбар-тыбур кодтой. 
Стæй загъта: 
— Цас хæстæгдæр кæны ахуыры аз, уыйас мæ цæмæндæр 
къаддæр уырны, искуы æцæгæй дæр ахуыргæнæджы номимæ 
къласмæ бахиздзынæн, уый... Уыцы гыццыл гыркъынты, уыцы 
æнахъом адæймæгты ныридæгæн дæр афтæ бирæ уарзын, æмæ- 
иу фыруарзонæй куы ныссуйтæ уон, уымæй тæрсын. Искæмæ 
сæ-иу рамæсты кæнын дæр хъæудзæн æмæ куынæ базонон, куы 
бахудон, уæд байсæфдзæн мæ авто-ри-тет! Фæлæ мæм уроктæм 
æддагонæй æппындæр куы ничи цæуид нæдæр джигулхуызы, 
нæдæр фæлтæрддзинадæй сахуыры, фæкæсыны хуызы... 
— Ома дыууæ уарзоны — ды æмæ сабиты æхсæн зæрдæбын 
ныхасæн искæй раз уæвæн æмæ гæнæн нæй, и? 
— О... Стæй уарзты искæй фæлтæрддзинад нæ бæззы, ницы 
ахъаз у. Уый курдиатау у: кæнæ ис, кæнæ... йед дæ... графоман! 
Ныр æй куыд æрцахса, ныр куыд ауайын кæна йæ хъустыл 
æмæ куыд æрлæууын кæна йæ зæрдыл Дзæринæйы худын?.. 
Аныхъуырдта йæ хъæрзын, æрмæст ма быннозты дæргъвæтин 
ныуулæфыд. Фæлæ йæ уæддæр нæма фæндыд къамырæйы ны- 
хæстæм йæ хъус æрдарын, искæмæ сæ, куыд æй уына, афтæ 
кæсын. Куыд æй уына, зæгъгæ, уæд сæ куыд нæ уыны, фæлæ 
йæм мидæмæ нæ зынынц, нæ йын хъыгдарынц йæ хъуыдыты 
æлвыст, нæ йын здахынц йе ’ргом сæхимæ... 
Фæндаг бынмæ, Дзынагъамæ фæуырдыг кодта, Æрæфы фал- 
лаг фарсмæ бахиздзæн æмæ уым нæзы бæлæсты къохы астæу — 
туристты хъæдын мæнгхæдзæрттæ, хъæу та йæхæдæг уæлвæ- 
зыл ис, зæрдæисæн рæсугъд бынаты уый дæр, йæ алыварс цъи- 
тиджын хæхтæ — аргъауы сæнтты бæстæ. Лæг, зæгъæм, аргъауы 
бæстæйы куы фестид-фегуырид, науæд та уырдæм сæрмагонд 
балцы куы бафтид, уæд аргъауы алæмæттæй та афтæ зæгъид: иу 
дзырдæй, адон сты нæхимæ Дыгургомы æрдзон диссæгтæ! 
Фæзилæны — комы бынмæ ныууайæны ома, рахызтысты æмæ 
комы мидæгмæдæр фистæгæй фæраст сты, «Ростсельмашы» улæ- 
фæн бæстыхæйттæй иу чысыл фалдæр нæзыджын хъæды бах- 
сæвиуат кæндзыстæм, зæгъгæ. Æмæ уæд, фистæгæй цæугæйæ, 
цæуыл ахъуыды кодта, уый ныр йæ зæрдыл æрлæууыд — æмæ 
та йæ мидуавæр æрфæлмæн, йæ рыст рæстæгмæ æрмынæг, фæ- 
адæймаг та йæ мид хорз дунейы — ахæстоны кæй ис, уый ницуал 
ахадыдта уыцы сахат — йæ хъуыдытæ йын йæ уды алыварс ир- 
вæзæнхосы арæнтæ æмырæхгæдæй бæрзонд амадтой, йæ ныр- 
тæккæйы царды ’лгъыстаг æууæлтæ йæм куыд не ’ххæссыдаик- 
107 

кой уæд та уыцы хæрз цыбыр рæстæг, афтæ. Дзæринæ асæй 
йæхиау бæрзæндтæ уыд, йæ уæнгтывæрд дæр сагсур лæппуйы 
уæнгты амадау. Йæ къæхтæ хæрзконд сты, аив æмраст, зыр- 
нæйзылд хæцъæфджын æмæ ирон урс буар, уый дæр ын йæ 
зæрдæйы ракæсæнтæ куыд нæ рæвдыдта, фæлæ-иу ын кæд ис- 
куы йæ бакастыл æргом бацин кодта, уæд йæ къæхтæ афтæ æх- 
сызгон уæззауæнгас кæй дæттынц, ууыл — мæнæ йын нуарджын 
рæсугъд не сты, фæлæ уæздан æлвæст æмæ фæлмæн, æхсызгон 
уæззау... 
Зæрдæ диссагæн хæссинаг æнæмаст, æнæзнæт, цардуарзон 
кодта йæ даргъæлвæс нарæг астæу æмæ аив фæтæн синты æвæрд- 
мæ кæсгæйæ — йæ иронбыд ставд дыууæ дзыккуйы-иу цæугæ- 
цæуын йæ сины сæртыл сæхи хъæлдзæгæй, райдзастæй дыу- 
уæрдæм раппар-баппар систой... Диссаг: уарзæгой цæст цæмæй 
цы нæ фенхъæлы, дуне цынæ хуызы уыны — дзыккутæ дæм 
хъæлдзæг æмæ райдзаст кæсæнт!.. Стæй, дам, зæрдæ диссагæн 
хæссинаг æнæмаст æмæ цардбæллон кодта йæ синты ’вæрдмæ 
кæсгæйæ! 
Дзæринæйы цæсгом та... йæ русты дæргъæццон дзыхъхъытæ 
бахудгæйæ... йæ дзаг цæнгтæ, йæ дæллагхъуырты æнхъæвзгæ 
рухс та — уæ, Хуыцау... Æрттиваг чызг, æрттиваг... Кæмæ уыд, 
кæмæ, фысджытæй, цырагъау чи рухс кодта, ахæм буарджын 
чызг-сылгоймаджы кой, кæмæ?.. А-а-а! Барахъты Гинойы ра- 
дзырд «Аххосы» ис иу хъæрæсейаг таурæгъ æмæ уым загъдæуы, 
зæгъгæ, Хæтæг Барæгæн йæ усы буар дардмæ æрттывта æхсæ- 
выгон дæр: лæг-иу кæцæйдæр рæгъæуттæ æрбатардта, æмæ-иу 
уæд йæ ус рудзынгæй йæ къух радардта, æмæ-иу ныррухс ис 
сæрсæфæны сæрты уынгæджы нарæг хид, лæг-иу æдæрсгæйæ 
æд тæлæт фос фæфаллагфарс... 
Уымæн та, Уырысханæн та Дзæринæйы рухс, царды сæрты 
фидæнмæ, царды кæронмæ цы хид ис, уый рухс кодта, уый — 
Дзæринæ йеддæмæ мачи хъуамæ уыдаид йæ хъæбулты мад... 
Æмæ йын цы уарзон уыдысты рагацау уымæй рантысгæ цот, цы 
уарзон!.. Дуне кæд зындон уыдзæн, уæлæуыл зæндон, уæддæр 
дзы Дзæринæ, уый Дзæринæ уæд, æндæра ахæм зындон дзæнæ- 
тæй дæр нæ баивдзæн... æндæр искæимæ цæрынæн. 
Уæ, Хуыцау... 
Цы сау дуне у хурбæстæ стыр дуне дæр... стыр хур бон дæр 
цы уæнгбаст æмæ къуындæг бон у афонмæ сæрибары, Дзæринæ 
дзы кæй нæй... кæй нал ис, уый фыдæй... Æнæ уый, æнæ Дзæ- 
ринæйы хурдзаст цæсгом амæй-ай хурдзагдæр бон дæр талынг- 
гæрæттæ у, талынггæрæттæ — саумылазон хæрвæвæрд бады йæ 
108 

рыст цæстытыл... Чи загъта афтæ, чи: «Женщина в жизни быва- 
ет прекрасна два раза — на ложе любви и на смертном одре»? 
Æмæ уый Дзæринæйы уыдонæй иу хуызы дæр куы нæ федта, 
афтæмæй йын рæсугъдты рæсугъддæрæй куы баззад!... 
Сылгоймагæн иу фыдуынд фезмæлд зоны, æмæмауый дæр... 
Дзæринæйыл ма уый дæр куы сфидыдта: хохы куы уыдысты, 
уæд арты фарсмæ тъæпæн бадт, йæ къæхтæ размæ радаргъ код- 
та. Стæй сæ, хæрдмæ иуцасдæр фæхъенгæнгæйæ, сæ бынæттæй 
баивта. Æмæ йæм нæ фæкаст уыцы змæлд дæр фыдуынд, æнæ- 
зæрдæмæдзæугæ! Чызджытæй та æндæр искæуыл нæ фидыдта, 
цыдæр æм-иу дзы æнаив каст... 
О, æмæ сæ фистæгæй цæугæйæ иу-цалдæр машинæйы бай- 
йæфтой, баурæдтой сæм-иу, абадут, зæгьгæ: хæхбæсты алчидæр 
фæуæздандæр вæййы, хорз ракæнын ын фæткау куыддæр 
свæййы. Фæлæ ма-иу уый æдде ’нæмæнгæй сæ зæрдæтæ — уыцы 
хæдтулгæты шофыртæн — Дзæринæйы уынд-кондæй дæр фæта- 
сыдысты. Æмæ уæд ахъуыды кодта: цалынмæ-иу шофыртæ сæ 
фæстæ уыдысты, уæдмæ-иу сæ цыбæл цæстытæ Дзæринæйы гуы- 
рыконды æууæлтыл æрхæсс-схæсс кодтаиккой, нывæрзæны куыд 
уаид, уый-иу уадаид сæ цæстытыл... Æмæ йын уый хъыг уыд, 
удызмæнтæн хъыг. Уымæн æмæ... Уымæн æмæ Дзæринæмæ 
æрдон, нæлы мыррытт цæстытæй, ахæм мондæгтæ æмæ монцти- 
мæ кæсын нæфæтчиаг уыд, не ’мбæлд, кæд ма адæймагæн дзуар 
ис, уæд... 
Æмæ йын Хуыцауы чызгау искæй чъизи цæстытæй, къæм- 
цæстæнгас абадынæй дæр тарстис, Дзæринæйы тыххæй искæй 
чъизи хъуыдыйæ дæр, айдагъ æрмæст хъуыдыйæ дæр зæрдæ- 
хæлд-зæрдæмæллæг кодта, уыдон та йæ... Уыдон та йæ! 
Уæ, Хуыцау!.. 
Танк æй куы фæуыдаид, танк, исты уæззау «Иосиф Сталин», 
кæнæ «Клемент Ворошилов», уæд... уæд... Науæд исты трак- 
тор, бульдозер, æфсæн дæндагджын-рæхысцалхджын, уæд сыл 
æй батардтаид æмæ сыл æй æрзылдтаид, æрзиллак сыл æй код- 
таид, æрзиллак! Нуар, стæг сæ нал ныууагътаид, сызмæстаид сæ 
самандур змæнтæгау зæххимæ, сæ хъæр-сæ фæд дæр куыд нал 
уа! Сæ тæф-се смаг... 
— Науæд та сæ... — Куыд фыцы йæ маст, куыд фыцы ногæй, 
пæллахъæй, пæлхъ-пæлхъæй, фынккалгæ!.. — Науæд та сæ æр- 
тæйæ дæр, куыдзы хъæвдынтæ æмæ хæрæджы бæркъатæ, æр- 
тæйæ дæр сæ æмхуызонæй мургай ныккæн, мургай, мин, æрд- 
зæ-æрдзæйы мургай сæ æрысс! Æцæг афтæ дзырдæй, æмæ ма 
сæ алы муры дæр уд куыд уа, хъуыдыхъомысджын уд, рыст 
109 

кæмæ хъары æмæ фæсмон чи базона, ахæм удтæ ма куыд баз- 
зайа уыцы муртæн сæ мидæг — æмæ сын æппæт рæстудæй æф- 
хæрдты тæригъæд дæр бафидын кæн, Библийы тæрхон сыл æр- 
цæуын кæн, зæгъгæ, алцæмæн дæр ис ныббарæн, фæлæ, æнæ- 
тæригъæд туг чи ныккала, уымæн Хуыцаумæ хатыр нæй, уый 
тæригъæдджын у уæлæуыл дæр æмæ мæрдтыбæсты дæр... 
Æмæ сæ афтæ мургай-удгай мар, мингай удгай, сæ тарстæн, 
сæ фæсмонæн — афтæ хъуына зæрдæйæ кæй цардысты, афтæ 
тутсæртæй кæй цардысты, адæймаджы Хуыцауы хайджын ном 
афтæ кæй цæстæфтыд кодтой, стæй уæвгæ дæр кæй райгуырды- 
сты, стæй, кæд иугæр рантыстысты дунемæ, уæд та УЫМÆЙ 
размæ судзаггаджы зианæй кæй нæ фæхъуыдысты, æппæт уыдæт- 
тыл фæсмонгæнгæйæ, уыцы хуызы сæ тарст æмæ фæсмонæн 
кæрон æмæ бын куыд нал уа, афтæ сæ мар! 
Æмæ бафсæд сæ марынæй, бафæллай, сафтид у дæ мастисы- 
ны бæллиццæгтæй — æмæ æрчъиц, стæй уæд... 
Стæй уæд æрхуддзынæ дæхиуыл, æмæ йæ уæд æрæджиауы 
зондæй бамбардзынæ: нæй æцæг мастæн мастисынæй ссæуæн, 
нæй! Уый нæ, уый, фæлæ ма дæ фыццаджы маст ноджы мастад- 
дæр ратдзæн: ды дæр уыдонæй хуыздæр нæ дæ, иугæр дзуаппон 
тугныккалдæй дæ зæрдæ кæм нæ ныккæрзы, дæ зонд дзы кæм 
нæ фæсыкк вæййы, уым. Фæсыкк, фæкъуырма нæ, фæлæ ма 
йæ амæй-ай карздæр æмæ æбуалгъдæр маст райсыны мадзал 
æрхъуыды кæныныл дæр амидин кæныс, агайыс æй... 
Ау, уый нæ зоныс: ацы дуне Хуыцауы сконд кæм у, уым дзы 
æххæстбарджын тæрхонгæнæг-хъысмæтлыггæнæг дæр уый у — 
æрмæстдæр Хуыцауы лæвар цин у æнæхæрам цин æмæ ’рмæст- 
дæр уый хæцы фарсыл; æрмæстдæр Хуыцау цы тæригъæд рай- 
сы, уымæй баззайы разыйæ адæймаджы мæстджын зæрдæ, уымæн 
æмæ йын уый дæр та Хуыцауы аудæг рæвдыд у, мæнæ йын йæ 
лæвар цин куыд уыд, афтæ. 
Гъа, йæхи та, йæ царды фæндаг та Скæнæгыл, Сфæлдисæ- 
гыл чи нæ фæдзæхсы æмæ йæ риуæмбæрцæй чи лæгæрды, уымæн 
дæр — бар йæхи, цард арæд, фæсмонæй ирвæзæд, сон-рынæй 
хызтуæд, зæгъгæ йын раарфæчындæуаид, фæлæ мæгъа, мæгьа... 
Æмæ та Уырысханæн ацы уæздан, æнæхæрам диндзæф хъуы- 
дытæ йæ тугæрхæмттæ зæрдæйы къултæ ранхъæвзтой, фенцон- 
дæр ын кодтой йæ улæфт, фæрухсхъаргæдæр та йæ цæст æмæ та 
дунемæ уарзæгой зæрдæ даргæйæ уыны ивгъуыд бонтæ хуры 
цæстæй, фидæн дæр хуры узæлдæй хайджынæй — нæу йæ уд 
Хуыцауырдыгæй фæсвæд рох æмæ æвæгæсæг. Æмæ нæ уыдзæн 
рох æмæ барст Дзæринæйы æнæтæригъæд туг дæр — тугагур 
110 

хъысмæтæй нæ аирвæздзæн иу тугдар тæригъæдджын дæр... Æмæ 
тынг хъыг уаид, йæ цæст ыл-иу чи æрæвæрдта, уыцы шофыр- 
тæн дæр Дзæринæйы сæфт. Стæй уыцы лæппуйæн дæр... 
Чырыстонхъæуы сбадт семæ. Æмæ йæ Уырысхан Цыколамæ 
æмбисфæндагыл фæхъуыды кодта, ихдзагъд быдыры фæстæ, 
æнхъæлдæн... Куы ахызт Цыколайы, уæддæр ма фæстæмæ ав- 
тобусмæ Дзæринæмæ фæкæс-фæкæс кодта г^мæ та-иу йæ сæр 
банкъуыста, мæнæ цы диссаджы хорз у, ахæм удæнцойæфтауæг 
æмæ лæгæн йæ хæрзæджы хъуыдытæ агайæг, фæлмæцыд лæджы 
фæлмæнзæрдæгæнæг чызг кæй ис зæххыл, уый, мæнæ цы ’хсыз- 
гон у уæддæр та, зæгъгæ. Афтæ кæй хъуыды кодта уыцы лæппу 
æмæ ахæм хуызы кæй æнкъуыста йæ сæр, уый та йæ ’нæгуы- 
рысхойæ уырныдта Уырысханы — хæдзарон ирон лæджы туг 
хъæстæ чи у, уымæ, уæдæ, хъуамæ æндæр цы монцтæ гуыра 
ирон хæдзарон зæрдæмæдзæугæ чызджы уындæй?.. 
Фæлæ ма дзы уæддæр æндæр цыдæр дæр уыдис, æргом ны- 
хасы къæм нæй, æндæр, тугхъыдзыгæнаг æндæр цыдæр — æмæ 
уый дæр тæхудиаг кæны ахæм чызджы уарзт. Ахæм чызг цар- 
дæмбалæн, лæгæн йæ адджын хъæбулты мадæй, лæгæн йæ уар- 
зæгой удæн уарзонбуар къайæ кæй хæдзарæй ракæсы, зæгъгæ 
дзы уыцы хъуыдытæн дæр бынат æнæмæнг уыдаид: цы монда- 
джы арт-иу схæцыд пиллонуадзгæйæ лæппуйы цæстыты, уый та 
Уырысхан ногæй уыны. Æмæ куыннæ: фæндагыл-иу автобус 
дзыхъхъыты-хæудтыты афтæ сцагъта йæхи, афтæ-иу сысхъиуд- 
тытæ кодта, æмæ-иу адæм хъæрæй бахъуыр-хъуыр кодтой, дæ 
цыд ма-иу фæсабырдæр кæн уæрмыты, сугтæ нæ ласыс, зæгъ- 
гæ. Æмæ сын-иу шофыр та афтæ, больше, дам, скорость — мень- 
ше ям, стæй, дам, мæ афойнадыл фæстæмæ горæтмæ сæййафын 
хъæуы... О, æмæ уый зон, æмæ та автобус йæхи сцагъта, уæд та 
лæппу дæр йæ цæстытæ Дзæринæйыл фехсдзæн, йæ цæстæн- 
гас, æхсызгон ын циу, уый уадидæгæн ауындзæн, барухс, ба- 
дисхуыз уыдзæн йæ цæсгом æмæ та йæхи фæрсмæ, рудзынгæй 
хæхты ’рдæм æнæмæтхуызæй кæсæг скæндзæн. Нæ, ницы æнæуаг 
æууæлтæ йын раиртасы йæ цæстæнгасы хатты Уырысхан, фæлæ 
йæм уæддæр фехсайдта йæ зæрдæ: ай Дзæринæйы цæсгомы æвæр- 
дыл нæ бацымыдис — Дзæринæйæн æрмæст йæ зæрдæисгæ, зæр- 
дæздахгæ бакастыл нæ бацирк, фæлæ ма йæ цыдæр ахæм æлва- 
сы йæхимæ, цыдæр ахæм, ноджы ма автобус куы сысхъиуы, уæд... 
Æмæ йæ фембæрста! Фæлæ йæ куы фембæрста, уæддæр лæп- 
пумæ нæ фæхæрам, нæ йæм рамæсты — уый нæ, фæлæ ма йын 
æхсызгонау дæр фæцис — куыд хорз лæууынц йæ зæрдыл, уæд 
цытæ ахъуыды кодта, уыдон: бонтæй конд мæйтæ, мæйтæй арæзт 
111 

афæдзтæ, афæдзтæй быд æну<;тæ, æнустæ дæсгæйттæ-дæсгæйт- 
тæй миназонтæ кодтой æмæ хуры скастæй хуры аныгуылдмæ 
уысмгай цыдысты, ивгъукдтой, æмæ дзы кæд паддзæхтæ пад- 
дзæхты ивтой, тугкалæн хæстытæ дзы цыдысты, цæугæ царды 
бирæ цаутæй дзаг уыдмсты, уæддæр, æвæццæгæн æмæ, цардæн- 
хъæлцау гуырдæн мæнæ ныры сахаты ныв æппæтæй ахсджиаг- 
дæру, æппæтæй рухсгæнагдæр, циндæттагдæр, удæнцойагдæр... 
Куыд фидауы, куыд: дунейы зæрдæ парахат райгонд у æнæмаст 
хуры рæвдыдæй, уартæ хæхтæ дæр æнцад-æнцойджын сты, 
æдзоппайаг, мæнæ быдыр дæр йæхицæн йæ зæрдæйыдзæбæхæн 
хæлар арвы кæрæттæм тыбар-тыбургæнæг фæлмы айтынг. Сæ 
автобус тулы æмæ та фæндаджы хæлдтыты куы схауы хæрдмæ, 
куы ныууигъы йæхи, уæд та лæппу дæр йæ сæр, мусы чъил 
зилæгау, æвæндон уæззаугай разилы æмæ йæ сау цæстытæ цы- 
мыдисæй æрбахсы Дзæринæйы ’рдæм — уый æмдымбыл къуып- 
риутæ куыд базæу-зæу кæнынц йæ фæтæн риувæйнæгыл, уый 
ауына, уый! 
Æмæ азилы, йæхи æндæры ’рдæм цымыдисæй кæсæг скæны, 
афтæмæй химидæг та бæлгæ фæкæны, зæгъгæ, гъæй-джиди, 
æмæ уыцы фæлмæн риуыл дæ фæллад сæр уарзæгойæ бакъул 
кæн æмæ дын æй уыцы зæдæнгæстæ чызг йæ уæззау — йе ’хсыз- 
гон уæззау, — урс фæлмæн къухтæй ’рлæгъзытæ, æрфæстытæ 
кæнæд, уæд, æвæдза, лæгæй сæнтдзæф дунейы мæстытæ, ду- 
нейы бæллæхтæ дæр ферох уаиккой! 
Уый дын — лæджы амонд... 
Æмæ нæу нæдæр æлхæнгæйæ, нæдæр фæлгъаугæйæ, нæдæр 
æхсар æмæ хъаруйы руаджы. Æрмæстдæр Хуыцауы фæндæй, 
йæ лæварæй... Æмæ уыцы лæппуйæн дæр хæрзагзын уаид, куы 
йæ зонид, Дзæринæ... йед... æгас нал у... 
Дзæринæ æмæ — мард?! 
Нал ис уæлæуыл?! 
Ау, искæд бон ахæстоны сындзтелæфтыд кæрты дуæрттæ куы 
байгом уой, уæд... уæд, ау... æддейы йæ размæ Дзæринæйы хур- 
дзæсгом, мæйрухсау уæзданæй, не ’рттивдзæн? 
Уæ, Хуыцау! 
Æмæ уæд уыдон... уыдон дæр ирон лæппутæ... æмæ уæд уыдон 
цавæр ИРОН хæдзæрттæй рацыдысты, цавæр ИРОН мад æмæ 
ИРОН фыдæй райгуырдысты, кæй ИРОН хæрæфырттæ сты, 
ма дзы барайой!.. 
Танк сыл бауадз, танк! 
Бульдозер! С-100! 
Экскаватор! 
112 

Й-йæх! 
Фырмæстæй та йæ уæнгтæ уæнгыл нал хæцыдысты, æрлæ- 
мæгъ сты, туг та æгоммæгæсæй рафыхт æмæ судзгæйæ сæрмæ 
ныццавта, мастисæн фæндаг та йын садджын, уадз фæсмойнаг 
дæр уæд, зæгъгæ, фæлæ уæддæр йæ дудгæ маст ссæуæд, Дзæри- 
нæйы æнæтæригъæд туг сисæд, æндæр... 
Туг тад здыйау ахъары, ацæуы, апырх вæййы уæнгты æмæ 
йæ фезмæлыны, фенкъуысыны, суанг ма йæ йæ хъуыдыты цалх 
иннæрдæм фездахыны бон дæр нал вæййы, йæ улæфт дæр æмæ 
суанг йæ хъуыды дæр æнудгæнæг пъæззыйы ахасты бахауынц 
уыцы мастысноджы сахат. 
Нæ уайы, нæ уайы Дзæринæ йæ цæстытыл мардæй. Стæй 
йын тыхми куыд кодтой, уый дæр нæ уыны — уый Дзæринæ 
нал уыд, æгас, удæгас Дзæринæ. Хиды сæрты дæр, дам, мæнæ, 
дам, цыма раст кауы ныллæджыты сæрты хызт æмæ йæ фæндаг 
дарддæр даринаг уыд, уыйау, дам, хиды гæзæнхъæды сæрты 
ахызт æмæ... æмæ... Цы шофыр æй ауыдта дардмæ, уый ма йæм 
бæргæ уасыд фæдисон-лæгъстæйаг уастæй, фæлæ уый... уый 
уæдмæ хæрам дунейы æвирхъау уæзæй цъист уыд, къуырма 
æмæ... æмæ... 
Æмæ, дам, уæддæр та, цыфæндыйæ дæр та ирон нæхи у, 
ирон æвзæрæй дæр, тугдзыхæй дæр нæхи у, ирон ИРОН у! 
Фæлæ та абон дæр адæм ногæй хъæздгуытыл æмæ мæгуыр- 
тыл, зондджынтæ æмæ æдылытыл, æхсарджынтæ æмæ тæппуд- 
тыл нæ, тугæй уæздæттæ æмæ тугæй æнæхъолатыл, цæсгом- 
джынтæ æмæ ’нæфсармтыл нæ, фæлæ та кълассон знæгтыл куы 
фæдихтæ уаиккой, уæддæр та ногæй «кард бæрзонд фæхæссид 
ирон æмæ ироны сæрæн — дзæхст»? 
О! 
0,о! 
Уæдæ ахæм адæмы сфыссæг фæлтау хæрæг сфыссæд! О, фæлæ 
йын уæддæр цы националистон хъыг вæййы, ирон лæджы исты 
æдылыйæ, æнæхъола-æнæджелбеттæй, æлгъаг-æнаккагæй куы 
фены... куы-иу федта, уæд ын-иу цы буржуазон-националистон 
хъыг уыд! Йæ уды, йæ туджы ирон æууæлтæ-иу фырмæстæй, 
фырхъыгæй ссыгъдысты, ныкъкъæмдзæстыг сты. Нæ-иу æй уыр- 
ныдта, нæ, суанг йæхи цæстытæй уынгæйæ дæр, æмæ мæнæ ай, 
ирон уæвгæйæ, ирон кæй у, уый æмбаргæйæ, ноджы ма, ирон 
кæй у, уымæй хъал уæвгæйæ, уыциу рæстæг ахæм ничи, ахæм 
æлгъаг, ахæм ницæйаг зæххæй сисынмæ бæззинаг кæй нæу, 
ахæм цыдæр хилæгой, ахæм ардауæг, дзырдхæссæг, нымудзæг 
тæппуд, цы къух æй нæмы, уымæн пъагæнæг. Ахæм ирон... Ау, 
8 Гусалты Барис 
113 

ахæмы хæдзары Хуыцаумæ никуы скуывтой сæ хидвæллойы 
къæбæрæй æмæ сыгъдæг зæрдæ æмæ æнхъæвзт дзыхæй? Сæхи 
ирон Уастырджийыл никуы бафæдзæхстой? Ау, Нарты кад- 
джытæ, Ирон аргъæуттæ, Ирон таурæгътæ, Ирон æмбисæндтæ 
никуы фехъуыстой? Ау, иу хорз ирон уазæг сæ къæсæрæй ни- 
куы бахызт, науæд сæхæдæг иу фæрнджын хæдзармæ фысыма- 
гур никуы бафтыдысты? Ау, Хуыцау, удхорзгæнæн ирон дзы- 
хæй сын никуы ничи загъта, дæ сæрыл хаст фæуон, дæ нывонд 
фæуон, дæ рынтæ мæ хай фæуой, дæ фæхъхъау фæуон, зæгъ- 
гæ? Фæлæ куы амарай иу ахæм... ахæм кæйдæры, ахæм цыдæ- 
ры, уæд та иутæ афтæ бакæндзысты, цы агуырдта, уый ссардта; 
цы йын хъуыд, уый йын бакодтай, æрмæст дæ уæддæр бынтон 
разыйæ нæ баззайдзысты, бынтон зондджын мийыл дын нæ ба- 
нымайдзысты дæ сæрæндзинад — æмæ ссудзы уыцы хъуыдыйæ 
дæр Уырысханæн йæ мидæфсарм, къæмдзæстыджы бахауы Хуы- 
цауы раз дæр æмæ æнæзонгæ адæмы раз дæр фæсаууонмæ, 
ноджы ма дзы иу æмбисондæн хæссинаг рагон хабар дæр нæ 
рох кæны: æцæг зондджын ми уый бакодта, уый!.. 
Цæвиттоны хъуыддагæн, иу хорз лæг æмæ дын йæ хорз ус 
сæ фæндагыл сæхицæн фæцæуынц дунейы цардæй разыгон- 
дæй. Уалынджы дын сæ размæ иу фæндагæргæвдæг дзæгъæл- 
дзу чидæр куы фæуид æмæ дын айтæ-уыйтæ куынал фæкæнид, 
фæлæ бынтон Хуыцауы дзæгъæлы лæджы сæрыфахсæн иу 
дзæхст куы авæрид. Лæг æм æппындæр ницы сдзырдта, йæ чыс- 
сæйæ æвзист сом систа æмæ йæ уыцы сæнтдзæф тыхагурæн рад- 
та. Æмæ ууыл фæхицæн сты. Уæд та дын афицер лæппулæг йæ 
чызг-сылгоймагимæ сæ фæндагдаргæ ссæуынц. Ай та айтæ-уыйтæ 
нал фæкодта, фæлæ та дын афицеры æхсæрварсæн дæр ахъаз- 
заг куы ныуудаид. Уый дæр æнæ уæлдай ныхас æмæ ракæ-ба- 
кæйæ йæ дамбаца-ливор фелвæста æмæ йæ уыцы сæрхъиппы 
лæгъз ныхыл бандзæрста-ныххуырста!.. 
Æмæ кæддæриддæр, ацы æмбисонд чи фæдзуры, уый цæсты 
афицерæй æвзист сомы хицау уæлдæр фæлæууы: уый зондæй 
архайдта, бабыхста йе ’фхæрдæн, йæ масты цæфæн, стæй йæ 
маст кæйдæр къухæй райста, зонды къуыбылой! Мæнæ хъуыд- 
даг нæу, мæнæ, хиуыл хæцын куы зонай, уæд уый дæр! 
Æмæ, ау, æмæ, ау, Уырысхан дæр йæ тæвдтугæй æруагъта 
рæдыд? Рæдыд ын у, цы ’руагъта, уый? Куы ныббыхстаид, уæд... 
уæд, чи зоны, Дзæринæ дæр аирвæзтаид? Æмæ ма дзы цы аир- 
вæзтаид?! 
Цы ма дзы баззад УЫЙ ФÆСТÆ раздæры Дзæринæйæ, афтæ 
кæмæй фæхынджылæг кодтой, уыцы Дзæринæйы мидæг — æнæ 
114 

уд, æууылд, æууæрст чъизи буар? Айдагъ хус, æдзард быдыргъ 
ма дзы баззадаид? 
Уæ, Хуыцау! 
Бæргæ, се ’ртæйы дæр ын куы бантыстаид амарын, се ’ртæйы 
даер! 
Фæлæ — нæ. 
Нæ! Нæ! 
Кæд ма цæринаг у, кæд ма адæмы ’хсæнмæ цæуинаг у, сæ 
циныл цингæнинаг, сæ хъыгыл хъынцъымгæнинаг, уæд — нæ. 
Уымæн æмæ дæуæн дæр дæ мидæг адæймагон адæймагæй ницуал 
баззадаид, мæнæ ныридæгæн дæр дæ уд туджы æвдылд куы у, 
де ’фсарм та цыфæнды рæстагæй дæр къахыр, стъæлфаг, къæм- 
дзæстыг. 
Зоны йæ, зæрдæйæ йæ зоны, æнкъары: нæй дын, адæймаг, 
цыфæнды мæстджынæй дæр æндæры уд исыны бар, нæй... Нæ 
дын батайдзæн, æнæтæригъæд уа дæ цуры, æви тæригъæдджын 
уа дæ цуры, уæддæр — дæ уды фæзгъæртæй йæ фиддзынæ. Æмæ 
уый дæр та рагæй зыдтой ирон дзыллæ: тугдар дæр зианджын 
у, æмæ йын йæ кæртмæ иронвæндаджы æгъдаугæнгæ цыдыс- 
ты... 
Зыдтой зонд æмæ зæрдæйæ, æмæ зонынц алцыдæр, фæлæ 
йæхæдæг дæр æмæ, мæнæ ныр йемæ ам чи бады, уыдон дæр 
фæстаг тугдартæ не сты, сæ амæддæгтæ та фæстаг амæддæгтæ, 
сæ тугагур-тугисджытæ дæр иннæ ахæм — ай дæ хицау, цы цард 
дæ, цард, цы, æмæ цы лæг дæ, цы, адæймаг?.. 
Нæй дзуапп ацы бæзджын уазал къулты мидæгæй дæр, нæй 
нывыл дзуапп уæрæх дунейы дæр уыцы фарстæн. 
— Иунæг Хуыцау æппæтзонæг... 
Фæлæ уæддæр æддейы афонмæ... Афонмæ Дыгургомы сæр- 
мæ цы къуырф бæрзонд у арв, цы удрæдау у йе ’нгас, цы удæв- 
дадзыхос — йæ уæрæх рухс хъæбыс, стæй цы зондджын — цы 
дыгурон зондджын æмæ фендджын! — у комбæсты æнæхъæн 
дунейæн дæр йæ цæстæнгас, йæ бакаст... 
Æмæ уыцы арвы къуырфы дæр, æмæ уыцы хæхтыл дæр 
Дзæринæйы рухс цыма байтыдæуыд, уый зæрдæхæлар рухс 
сыл цыма балуæрстæуыд, уыйау æм каст уæд... Æмæ афонмæ 
уыдон дæр цыма нырхуым сты, нынкъард, зын сын у... Æви 
раст сты, лæджы бæллæх, адæмы хъыгтæ сæм кæй нæ хъарынц 
арв æмæ хæхтæм, уымæй — уымæн, æмæ адæмæй иуыл сау бон 
куы акæны, йæ удæвдæрзæн-йæ уды стæг æхсынæн сахат куы 
ралæууы, уæд иннæуыл та йæ царды нывгонд рады йæ амонды 
хур скæсы-стулы, йæ цины сахат тæккæ уыцы дугмæ æрхæссы. 
115 

Æмæ уæдæ уæд куыд хуыздæр, куыд æнæзæрдæхудтдæр ба- 
чындæуа æрдзæн, хи хъуыддæгтæй цæрынæй уæлдай адæмы 
хъыгтæй дæр хъæдхæлд, дурхæлд уа? Æмæ цæры хуыздæр 
уынаффæйæн уый дæр йæхи иппæрд цардæй — «равнодушная 
природа», о, Пушкин, о... 
Уæдæ афонмæ, фыдæй фыртмæ æнусты дæргъы куыд уыд, 
афтæ Дыгургомы ’хсæрдзæнтæ сæхи бæрзондæй цингæнгæйæ 
’взилынц, къæдзæхæй-къæдзæхмæ схъиуынц, ныддонвæнык, 
ныддонрыг-ныддонвæздæг вæййынц, æмæ сын сæ пырхæнты хур 
йæ арвæрдын-арвыронæй хъазы. Æмæ цард, цы у, уымæй у 
амонд. Алы кæрдæг æмæ дидинæгхалæй, алы хилæг-згъорæ- 
гæй, алы бындз-тæхæгæй, алы маргъ-цæргæсæй, саг-сычъи-сæ- 
гуыт-дзæбидырæй иууылдæр æрдзы кæрты фидауцсты, æрмæст... 
Æрмæст дзы уæддæр ды, мæ къона адæймаг, æцæгæлон, ноджы 
æнæзæрдæзæгъгæ, æдзæлгъæд, æнæхонгæ æцæгæлон дæ... цыма 
æцæгæлон дæ, афтæ ’нкъарыс дæхи. Уымæн æмæ æфсæрмы 
кæныс сыгъдæг æрдзы цæсгомы раз, дæ мидæг цы хæрæмттæ, 
цы чъизитæ ис, уыдонæй. Дæ мидæг Хуыцау кæй нæй æмæ дæ 
дæ мидрухс ацы æхсæрдзæны рухсимæ, алы зайæг халы цин 
æмæ рухсимæ, арвы къуырфы дзаг рухсимæ кæй нæ иу кæны, 
кæй не ’фсымæр, кæй нæ хо кæны, уымæй æфсæрмы кæныс, дæ 
чемы нæ дæ куыддæр, æнæхсад æмæ мидчъизи кæсыс дæхимæ. 
Ноджы ма тугæйдзаг, тугæйамæст... 
Æ, уæ, ууæу, Хуыцау!.. Цы зын у мæнæ фæсмойнагæй улæ- 
фын!.. Фæлæ рухс дæр куы у, рухс — фæсмоны, ныфсы рухс. 
Ома фæсмонæй дæхи ’нæтæригъæд кæныс: Хуыцау бары, ха- 
тыр кæны йæ рæдыдыл сæттæгæн, фæсмонгæнæгæн. Лæг фæс- 
мойнагæй ныссыгъдæг кæны йæ мидбыдыр къуымтæ æмæ дзы 
Хуыцауæн бынат скæны, Хуыцауы рухсæн... 
Æмæ уый охыл Уырысхан æнусон царды сыгъдæг цæсгомы 
раз йæхи азимагæй тоны, азымы дары æмæ хæры мæнæ йæ 
риссаг уды фæлмæнтæ, йæ уды стæг æхсыны — макуы амæлай, 
кæд цы ирон æвзаг дæ, кæд цы хорз загъта йæ фыццаг зæгъæг, 
уæд! Гъы, дæ уды стæг, дам, бахсын фæсмойцагæй... 
Фæлæ цымæ уыдон дæр, уыдон дæр — уыцы куыдзы тугæй 
æхсад дыууæ лæппуйы дæр афонмæ рæбинаг къамырæйы сæхи 
хæрынц-æргæвдынц фæсмойнагæй, æви сæ тутсæртæ æмæ тут- 
зæрдæтæм ницы хъары? Чи сæ ныййардта, уый дæр фæсмон 
кæны, æви сыл къæм абадын нæ уадзы?.. 
Нæ уадздзæн... 
116 

1 угдзыхы мад дæр мад у, айдагъ ныййарæг-схæссæг нæу, 
фæлæ — хъæбулы мад... 
Афтæмæй та цытæ и, цытæ... Цы сæ ис схонæн, цы уа се ’цæг 
ном — хуымæтæг ирон лæппутæ уой, уæлдайдæр ирон хæд- 
зайраг лæппутæ, уый йæ нæ фæнды... Сæ худын дæр худын 
нæ уыд, фæлæ мыр-мыр. Литературон штамп ссис: жеребя- 
чий смех, æфсæст уырсыты мыр-мыр, жеребячье ржанье, дзæр- 
гъы — æви джиры? — хъох-хъох, æцæг дæр, хуы худын-мыр- 
мыр кæнын куы зонид, уæд уый дæр хуы æмæ уыдон дæр... 
Æмæ-иу æм куыд лæбурдтой се ’наккаг къухтæ-дзæмбытæй, 
куыд фыдæвнæлд, фыддæрагæн фыдæвнæлд-лæбурд кодтой 
Дзæринæйы мæйрухс буармæ... йе ’гас, йæ удхус, йæ удцъист 
урс буармæ — æгас ма уыд йæ ирон рæсугъд... йæ рæсугъд 
ирон чызгон буар, фæлæ уæдмæ йæ уд хуыдуггонд уыд, цъæл, 
ницуал æмбæрста йæ фыррыст æмæ æфхæрдæй... Уыдон та 
ерысы цыма бацыдысты, уæдæ нæ чи æнахъинондæр, чи 
æбуалгъдæр ми æрбаймысид чызгмæ ’вналгæйæ, зæгъгæ, ахæм 
ерысы... Æмæ худтысты сæ мыр-мыр худтæй, мæнæ, дам, рад 
уадзгæйæ куыд ныззæгæл вæййынц не скъуыд сæртæ æмæ цы 
кайф у уый чызгæн... Нæ комы зæрдæ уыцы нывтæ ног кæ- 
нын, цæстбæттæнтæ йын кæны йæ зæрдæ, къæрмæджытæ 
хъустæн, фæлæ сæ уæддæр тугмигъбадты цыма уыны, арф 
ныггæндмæ сæ цыма хъусы, афтæ ауайынц æгоммæгæсæй йæ 
цæстытыл, айзæлынц хъусты. 
Æмæ уыдон дæр искуы базондзысты, фæсмон циу, уый? 
Уыдонæн дæр искуы сæ риуты Хуыцауы бадæн бынат ссыгъ- 
дæг уыдзæн æмæ сæ цæстытæ, сæ мидæгæй цы рухс цæуа, 
уый уафдзысты, уыцы рухс сæ цæсгæмттыл хъаздзæн? Æмæ 
уыдон дæр, адæймаг цы вæййы, мад-фыдæй рантысгæ, адæ- 
мы ’хсæнмæ хæдзарвæндагыл рацæугæ адæймаг, уыдон дæр 
уый уыдзысты? 
Нæ йæ зоны. 
Фæлæ йæ уæддæр цымæ цæуыннæ уырны, цæуыннæ — 
цæуыннæ комы йæ зæрдæ афтæ хъуыды кæнын, цæуыннæ 
басæтты уæд та йæхицæн, æмæ адæмы ’хсæн æлгъыст адæй- 
мæгтæ дæр кæй ис, фос, фаджыс-бырон адæм, æмæ уæлдай 
кæй нæу æппындæр, цы адæмыхаттæй сты, уый — расыг хъу- 
джы цот алкæмæ дæр ис, æрра куыдзы тугæй æхсад. Нæ, 
цыфæндыйæ дæр æм йæ мидæфсармы раз, йæ Хуыцауы мид- 
нывы раз худинаг кæсы, тæригъæдджын хъуыддаг æм кæсы 
искæй, æндæр адæймаджы фаджыс хонын, фос, хъæддаг сырд, 
шакал гиенæ хонын, алы фидиссаг нæмттæй тонын... Æмæ 
117 

уæд, ау, кæд афтæ у, кæд алчидæр Хуыцауæн уарзонæй сфæл- 
дыст уыд, уæд... уæд, ау, алкæй нæй схъомыл кæнæн, æхсæн- 
дзарды фидар фæтк æмæ æгъдæуттæ куыд домынц, афтæ? 
Æмæ хъуыддаг æрмæстдæр уый мидæг вæййы, æмæ хъомыл- 
гæнæгæн нæдæр йæ уарзт фаг æмæ арæхстджын разыны, 
нæдæр йæ быхсындзинад, кæнæ та йæхимæ фаг нæ вæййы 
Хуыцауы рухсæй?.. 
Æмæ суанг уый дæр — богъдабийы, богъгонды, уыцы Къар- 
доны богъы дæр — уыд раст фæндагыл саразын быхсын, уарзт 
æмæ Хуыцауы рухсфагæй? Бакастæй, о, тынг ирон сагсур 
лæппу уыд. Æнæниз — буарæй, æнæсахъат — уæнгæй, уды 
æууæлтæй та — кæлмхæрд. Æмæ куыд мыр-мыр, куыд æнады 
чыр-чыр кодта уый дæр, цы хуызы йыл худтис, цы... — Ай ма 
мæнæ, йед, цъынæр куы у, Целковская куы у, уæд ды, не 
’фсымæр (æртæйæ дæр æм афтæ дзырдтой æнæ хынджылæ- 
гæй: не ’фсымæр), уæд ды, не ’фсымæр, йед, æрдызт дæ, æви 
дзæдæл-импотент дæ, куыд æм лæууыдтæ-хъæцыдтæ?.. Æви 
мæнæ ацы ’хсæвмæ уыд де ’мгъуыд æмæ йæ мах амондæн 
ардæм, фæсвæдмæ расайдтай, йед, на лоно природы, æрдзы 
хъæбысмæ хъæбыстæ æмæ пъатæ-йедтæ кæнынмæ? Фæлæ дын 
махæн дæр, хулиганьейæн дæр, ахæм хорз ракæнай — искæй 
дзыхæй адджын комдзаг раскъæфынæй мын тæхудиагдæр 
ницы ис зæххон царды амæндтæй. Дæуæн та дæ сау фæндтæ, 
йед, дæ хъуыры фæбадтысты, нæ? Æндæра уæдæ искуыдæр 
ма æвæлтæрд ирон чызджы къудзиты бынмæ расай æмæ удæ- 
гасæй йемæ фæу! — æмæ та ногæй мыр-мыр æмæ чыр-чыр. — 
Мæнæ, йед, куыд бакæнынц, куыд, марды уæлхъус — йæхи- 
цæй, дам, уæздандæр æмæ сабырдæр лæг нæ уыд, фысы ко- 
мæй, дам, йед, хал нæ раластаид. Æз та бынсæфт фæдæн, 
йед, цæмæндæр мын искæй чызгæмбæлттæ, тæргайгæнаджы 
хайау, адджындæр сты, цымыдисагдæр, мондагдæр, йед, йед — 
мыррытгæнагдæр. Æмæ мæнæ ахæм дзæбæх тезгъогæнæн изæр- 
тæм у махæн дæр нæ хъавд, уæд кæйдæр чызгæмбалдзуаны 
рацæуæм... 
Йед — никуал ацæудзæн! Куы йæ цавта кардæй, уæд ын алы 
цæфæн дæр афтæ дзырдта, мастдзæуæн æхсызгонæй, ныр нал 
ахæтдзынæ чызгдзуан, искæй адджын комдзагдзуан, зæгъгæ... 
Цынæ хал зайы зæххыл æмæ йыл цынæ хилæг хилы, 
цынæ!.. 
О, æмæ, дам, кæйдæр зианыл бахъыг кæнынæн лæджы 
зæрдæ дæр фаг у, æгъгъæд у, фæлæ, дам, искæй циныл бацин 
кæнынæн та зæды зæрдæ хъæуы. 
118 

Цынæ зыдтой ацы фыдæлтæ дæр, цынæ! Æмæ сын уæд 
ахæм фæстагæттæ кæцæй цæуы æмæ кæцæй æнтысынц-рахи- 
лынц боны рухсмæ?.. Мæнæ йæ куыд судзы кæйдæрты бæс- 
ты дæр йе ’фсарм, суанг ма уыцы йед-йедгæнаг богъгонды 
бæсты дæр. Æмæ йæ мæнæ куыд зæрдæрæхойгæйæ ’мбары: 
не ссыд йæ маст! Стæй йын нæдæр ссæуæн ис цыфæнды мас- 
тистæй дæр... 
Фæсæрибар кæнын хъæуы хи ацы мастæндзарæн хъуыды- 
тæй, науæд æрра кæны, хæлы йæ туг, æнæуи дæр къамы- 
рæйы сулæфæнтæ нæй æмæ ма йын мæстæй фыцгæйæ та æп- 
пындæр нал вæййы улæфтæфсис. Хъуыды исты æхсызгон мы- 
синæгтырдæм здахын хъæуы, исты удфæлæууæнтæм, зæрдæ- 
фæлмæнгæнæнтæм... 
О, кувинаг ын у Дыгургом, табугæнинаг — рæдау рухс æм 
дзы ивылы. Йæ мысинæгты, кæд ын æдзух йæ зæрдæ рæхой- 
дзæн, уæддæр ын кувæндонау уыдзæн, Дзæринæйы рухс 
хъахъхъæнæг, дарæг. Уæдæй фæстæмæ йæхæдæг дæр, Дзæ- 
ринæ ома, хæхтæ уæлдай фылдæр бауарзта, уæлдай хион- 
дæр, дам, мын систы, уæлдай тугхæстæгдæр. Æмæ йæм уыцы 
æлгъыст изæр дæр афтæ æрхатыд, цом-ма, ацы мæйрухсы сæ 
хæстæгмæ фенæм, куыд, дам, нывзист сты... Ацы æвзист рух- 
сы, дам, не ’хсæрдзæнмæ бакæс — хæрзаг тад æвзистау сæх- 
сæх кæны, æмæ... æмæ... 
Не ’хсæрдзæн, зæгъгæ, загъта... 
Æ, уæ, уæуу, Хуыцау!.. 
Нæй афтæ уарзæн, нæй уыйбæрц уарзæн — æгæр у йæ рыст, 
æгæр... Цæуыннæ сын фæцис цæлхдур, Хуыцау, цæмæн сæ 
фембæлын кодтай кæрæдзиуыл, уæд та трамвай исты куы код- 
таид, уæд та уыцы чызгдзуангæнджытæ æрдæгфæндагыл куы 
ракъахтаиккой искæимæ хыл — Уырысханы размæ уыцы дам- 
баца-ливорджын афицерыл цæуыннæ бамбæлдысты?.. — Иуыр- 
дæм азылд, иннæрдæм æрфæлдæхт фæстæмæ уæлгоммæ йæ 
хуыссæны æмæ æрæнцад... Æрдæбон Дыгургом кувæндон куы 
схуыдта йæхицæн, Дзæринæйы рухс хъахъхъæнæг, байсысы- 
нæй хизæг, уæд цыдæр ныв ауад йæ цæстытыл, уæд... 
О! 
Кувæндон! 
Уастырджийы кувæндон. 
Куыд ис уымæн уæвæн, æмæ йæ цурты æнæрлæугæйæ ацæ- 
уой, кæд автобус у, паддзахады автобус, уæддæр. Рахызтыс- 
ты. Уым кæй баййæфтой, уыдон сæм æрхатыдысты, фæйнæ 
æмбæлæггаджы райсут, зæгъгæ. Уырысханитæн сæ иу бæлц- 
119 

цон-æмбал, ацæргæ лæг, ацы хæхбæстаг, афтæ дæсны куыв- 
та, афтæ, æмæ кæд сыгъдæг дыгуронау дзырдта, уæддæр æм 
тынг æхсызгон уыд хъусын — йе ’ппæт ныхæстæ йын кæй не 
’мбæрстой, уый сæ ницы хъыгдардта. Стыр дуры раз лæууыд, 
йе ’ргом комы арфмæ арæзт, уæлæрвтæм-иу йæ хус, фенд- 
джын æнæстъæлф цæстытæ систа, йæ къух дæр-иу æд сыкъа 
хæрдмæ фезмæлын кодта æмæ афтæ зæрдæбынæй куывта, раст 
цыма Хуыцау йе скомкоммæ бадт æмæ йæм лæмбынæгæй 
хъуыста, æдзынæгæй йæм каст, уыйау. Æмæ хæхтæ дæр ра- 
дысты цыма, зæдбадæн рындзытæ цыма худаистæй омменгæ- 
нæг уыдысты, комы дæлбын Æрæф цыма разыйæ хъырныдта 
уыцы дæсны æмæ зæрдиагæй кувæгæн. 
Йæ уд бынтон фæсаби, бынтон ныууарзæгой æмæ Дзæри- 
нæйы хъусы, уæддæр æмæ уæддæр йæхицæй æфсæрмыгæн- 
гæйæ, бадзырдта: 
— Дзæри, хæхтæ та цыма дæуыл цин кæнынц, цыма сæхи- 
мæ æнæнхъæлæджы амондджын æркастысты, ды сæм кæй сæм- 
бæлдтæ уазæгуаты, уый цинæй. Кæс-ма сæм, кæс, куыд сæ- 
рыстыр сты, куыд ныббуц сты сæхицæй, куыд райынц, мæнæ- 
ма, рагæй цы Дзæринæйы фендмæ бæллыдыстæм дардмæ, уый 
хæстæгмæ куыд уынæм, зæгъгæ. 
Æмæ Дзæринæ худт йæ удхорзгæнæн, удамондджынгæнæн 
худтæй — йæ фæндырхъæлæс, йæ минтæнон, минхъисон фæн- 
дырхъæлæс худтæй. Æмæ боны рухсыл дæр цыма ног рухс 
бафтыд йæ худæн хъæлæсы мыртыл цинæй. Æмæ йын цыма 
хæхтæ дæр цымыдисæй æмæ цингæнгæйæ йæ ирон цæсгоммæ 
кастысты, йæ ирон сау цæстытæм, йæ фæлмæн дзаг рустæм, 
йæ судзгæ сырх, ставд, адджын-дзадджын бæзджын, рæвдау- 
гæ фæлмæн былтæм, йæ урс къухтæм — йæ ирон урс рæсугъд 
къухтæм: зына-нæзына сыл гæзæмæ сау хъуынтæ, æрвцъæх 
лыстæг тугдадзинтæ урс буары бынæй куыддæр æнахуыр, æцæг 
дæр, æцæг, æнахуыр ирон ад дæттынц, агайынц зæрдæ... 
Дыгургом... 
Аргъаугом... 
Таурæгъгом... 
Цингом, цин! 
Цины æмæ Дисы ком! 
Кæд ма йæ уд æгасæй аирвæза, уæд-иу уырдæм Дзæри- 
нæйы рухсагур бацæудзæн, йæ сыхырна удæн æвдадзы хоса- 
гур. Æмæ-иу ногæй райгуырдзæн. Æмæ-иу... Æмæ-иу ногæй 
амæлдзæн... Мæнæ йыл ныр, ацы тæккæ уысм ахæстоны куыд 
хъуыды кæны, йæхицæн дзы царды хос, царды тых, цæрыны 
120 

ныфс куыд агуры æмæ ссары, уый дæр-иу æрымысдзæн, уый 
дæр дзы-иу рох нæ уыдзæн, уый... Йæ уды æндыснæгæй йæ 
фервæзын кæны Дзæринæ йæ хæрзаудæнæй, раст йæ уды 
æндыснæгæй. 
Кæд ма йæ уд æгасæй аирвæза, зæгъгæ, уæд уый та уый 
амоны, æмæ... æмæ ма кæд адæмы ’хсæн цæрынмæ бæзза, 
арæхса ма, уæд ма йæ уд æгас у, цæвиттон. 
Никуыма никæй схъомыл, сраствæндаг кодта ахæстон, æр- 
мæст дзы зондджын зондджындæр æмæ фендджындæр кæны, 
æдылы — æдылыдæр, знæт та — знæтдæр. Æвæлтæрд сыгъ- 
дæг удæй чи бахауы, йе та сонтæй, кæнæ схъиуæццагæй, æнæ- 
бары фыдбылызракæнды фæстиуæгæн, уый дзы фехæлы, ныз- 
гæхæрдтæ вæййы. Æмæ йæ айдагъ зæронд ахстытæ нæ ха- 
лынц, фæлтæрд зектæ, фæлæ милицæйы æнæхъола кусджы- 
тæ, хъылмаудтæ. Ахстытимæ иудадзыг, фыдæй фыртмæ уыцы 
иугæндзон ерыс кæнынц, мах сымахæй æвзæрдæр нæ арæх- 
сæм алывыд калынмæ, æлгъитынмæ, æнæуаг ныхæстæ æмæ 
митæм, мах сымахæй æнæцъаммардæр æмæ æнæджауырдæр 
не стæм, зæгъгæ. Æвæрæз цард, царды социалон æууæлтæ 
цас æфтауынц фыдгæнджыты нымæцыл, уымæй сыл къаддæр 
не ’фтауынц комкоммæ æфхæрæг-хъомылгæнæг кусджытæ сæ- 
хæдæг — суанг тæрхонгæнæгæй райдай æмæ ахæстоны уыры- 
цæстдарæгæй фæу... Æмæ æппæт уыдæтты азарæй бирæ ах- 
стытæ сæрибары цардæй цæрынмæ нал фæбæззынц. 
Иннæрдыгæй та сæ тугæрхæм зæрдæты, сæ удтухиты, уд- 
фыдæбæтты аккаг амонд, сæ хъизæмæрттæ цæмæй ферох кæ- 
ной, сæ мастдомд зæрдæты хъæдгæмттæ цæмæй байгас уой, 
уый фаг хæрзтæ ракæнын сын цардæн нал фентысы. Æмæ 
бынтондæр сфыдæнцой вæййынц, сæхицæн æппын иу бынат 
нал фæарынц æмæ царды æмдзæхгæр къул фæхстыл дæлбыл- 
мæ æнæбауромгæ тулынц, згъæлынц, сæфынц.æнæ фæхæцæ- 
гæй — сæ уды хъуынайæ фервæзыны фаг никæй уарзынц, 
сæхи дæр сын æвдадзы хосгæнæг рухс уарзтæй ничиуал ба- 
уарзы, фыццаг сæ чи уарзта, уыдоны уарзтæн та уæдмæ йæ 
хъару байсысы, ныккаухалæнтæ вæййы. 
Уырысханæн та йæхи уырны: цыфæнды куы уа разæй — 
ахсты дæр æмæ сæрибары дæр, уæддæр йæ ирвæзынгæнæг, 
йæ Хуыцауы цырагъдар уыдзæн... Дзæринæ... Дзæринæйы 
рухс... Дзæринæйы æнæмæлгæ уды хорзæх... 
Диссаг! 
Æрдхæрæны æмбисонды диссаг! 
Хо йын у. 
121 

Мад ын у. 
Амæй размæ царды-иу уарзтæй дыууæ уды ’хсæн цыдæ- 
риддæр уыд — уый у Дзæринæ. 
Æмæ мæнæ ацы тæккæ сахатыл йæ зæрдæ цы тынг дзаг у 
Хуыцауы рухсæй — адæмы дзы се ’ппæты дæр фæхайджын 
кæн, уæд цыма фырамондджынæй ныззæрдæхæлар уаиккой, 
афтæ йæм кæсы уыцы дингæнæг, уырнæг сахатыл. 
Сæлхæр!.. 
Кæд истæй аххосæй рæдыд æруадзы йæхиуыл, фæсмойнаг 
кæмæй фæвæййы, ахæм рæдыд йæхиуыл æруадзы адæймаг, 
уæд уый азарæй, æмæ стырзæрдæ, æууæндаг кæй вæййы. 
Фæлæ сыгъдæгзæрдæ лæг афтæ никуы сфæлтæрдзæн, никуы 
сахуыр уыдзæн йæхи афтæ хъахъхъæнын, æмæ цæмæй сайды 
ма кæна. Уымæн никуы сахуыр уыдзæн, æмæ сыгъдæгзæрдæ 
кæй у, æрдзæй рахæсгæ кæй у йæ сæлхæр уаг, æууæндаг кæй 
у. Куынал æууæнда, сайгæ йæ кæй кæнынц комкоммæ, уый 
куы зона, уæддæр, уæд та йæхæдæг йæхи цæсты ничиуал 
уыдзæн, сничи, сницæйаг уыдзæн, сайынвæнд æй чи скодта, 
уымæй ницæйагдæр. 
Гъе, ахæм диссæгтæ, гъе... 
Фæлæ, зæгъæм, ныр йæ сæры цыдæриддæр хъуыдытæ фе- 
гуыры-равзæры, уыдон афтæ куы бæлвырд кæнид, куы сыл 
фæстиат кæнид, уæд, æцæгдæр, нæ сæрра уаид, нæ фæиртæ- 
сид йæ сæрызонд, не слæхъуг-схырыз уаид йæ магьз? Фæлæ 
уый у йæ удхæртты удхар, уый, ахæстонæн — æнæрынцой 
сагъæстæ, хъуыдытæ, сæ зилдух, сæ зилахар. Æмæ зын у ам 
хъуыдыгæнæг лæгæн дæр, дывæр зын у Сергейау хуыскъ сæ- 
рæн дæр... 
Æмæ кæд лæгæн цыфæнды хъизæмæрттæй дæр нæй бадо- 
мæн, нæй йыл фæуæлахизы амал, уæд уымæн, æмæ хъуыдыйæ 
ифтонг у, мысинæгтæй йæ бон у йæхи ирхæфсын, йæ удхары 
сæрты хизын æндæр дугмæ, æндæр царды бæстæмæ. Нæй йын 
йæ хъуыды къалатийы бакæнæн, нæй йын йæ мысинæгтыл 
хъадамантæ бакъуырæн. Уымæн нæ комынц сæттын Хуыцауыл 
æууæндæг адæм амæй-ай фыдæвзарæнтæн дæр: Хуыцауы рухс 
сын чи бамынæг кæна сæ мидæг, ахæм цъаммар æмæ налат 
тых лæджы хъомысæй нæй, йæ уд ын уæхстыл куы бакæнай 
æмæ йын æй куы физонæг кæнай, гъе-уæддæр, гъе-уæд!.. 
Цыма чидæр йæхæдæг йæхицæн сæрмагондæй ахæм хæс- 
лæвæрд скодта: мæнæ ам айнæг къæдзæх фæкъахыр кæнон, 
нукгонд дзы саразон æмæ ацы цъитидæттæ æмæ уæлвæзы 
122 

мæчъыдæттæ ууылты дæлæ лæгæты иувæрсты хохы дæлфæд- 
тæм æхсæрдзæны урсдзагъд дзыккуйæ аскъæрон, зæгъгæ, уыйау 
уыд, цы бынатмæ бахæццæ сты, уый ныв. 
— Дзæринæ, мæнæ ам лæгæты бахсæвиуат кæниккам? 
— Æмæ дзы уымæл нæ уыдзæн? Стæй дзы фысвосы тæф 
æгæр нæ кæны? 
Уырысхан сысмыстытæ кодта: 
— Кæны... 
Иуварсдæр æмæ дæлдæр, чысыл æмлæгъздæр ран æрца- 
рæзта сæ цатыр. Æрæфы хæрзбылгæрон иу мæкъуылæй ра- 
рæдывтытæ кодта цъæхснаг тæфгæнæг хосæй хъæбысыдзаг, 
схаста йæ æмæ дзы нывæрзæнтæ скодта. Сæ цатыр-халагъуд 
уайтагъд айдзаг хус кæрдæджы хурадджын тæфæй — ахæм 
адджын хæрздæф уыд хосæн, æмæ дзы раст цай скæн, цай!.. 
Стæй хус æндзæлмттæ æмæ къалиутæ æруыгъта къутæрбын- 
ты, æрсаста сæ, арт скодта... 
Æгæр рæсугъд ныв уыд, куыддæр мысæггагау, æгæр сæкæр- 
джын, зæрдæлгъæдгæнæн — æцæг цыма нæ уыд, æцæг, фæлæ 
хиконд, хæдахуыр нывгæнæджы хъулон-мулон ахорæнтæй 
нывгонд изæрдар уыд. Цатыры къæрттæй йæм æддейæ зыны — 
йæхæдæг раздæр ныббырыд йæ хуыссæн голладжы: Дзæри- 
нæ йæм æргомздæхтæй бады, арт хиуылхæцгæ сабыргай су- 
дзы, уый дзы стæм хатт къæцæлтæ баппары. Куы ныггуыпп 
ласынц ног æндзарæнтæ, уæд та арты хъæлдзæг æвзæгтæ æх- 
сызгонæй асдæрынц Дзæринæйы хæмпус рустæ, йæ цæстыты 
урсытæ æнахуыр æрттывдæй ферттивынц. Æмæ æнæхъæн дун- 
дуне дæр уыцы чысыл арты хъарм æмæ Дзæринæйы уындæй 
бахъæрмуст, стæфст, ныххорззæрдæ, ныззæрдæхæлар, адæй- 
маг цæмæй уæндонæй адæймагæй цæра, уымæн сбæззон: нал 
дзы уыд хæрамæн бынат, иу дзы иннæйы хиды былæй сæрсæ- 
фæны нарæгмæ, Æрæфы-Ирæфы хъæлæсмæ цыдæр æрымыс- 
гæ царды сæраппонд æвзила, уымæн гæнæн иал уыд... Æмæ 
ды дæр, уартæ уыцы зæд-чызджы уарзон сахъгуырд, бафынæй 
уыдзынæ уæнгвæллад æмæ зæрдæнцойæ, стæй иуафон уый дæр, 
дæ Хуыцауы цæстуарзон лæвар амонд, уый дæр иуафон æрца- 
гурдзæн йæ хуыссæнуат æмæ æрбацæудзæн, æмæ... æмæ... 
Æмæ уын мæнæ æхсæрдзæн уæ циныл йæ къах-къухтыл каф- 
дзæн, далæ уын комы бын, комы армытъæпæнты ’хсæн Ирæф 
зардзæн, хæхтæ сæхи ницызонæг, ницыуынæг скæндзысты, 
æнцад уæ уздзысты сæ дурвидар фæлмæн хъæбысы, æмæ... 
æмæ... фæлæ... фæлæ... 
Нæ! 
123 

Нæ йыл фæсмон кæны æмæ йыл никæддæр фæсмон кæн- 
дзæн, кæй йæм... кæй йæм нæ бавнæлдта... кæй никуы æруа- 
тон сты, ууыл... 
Дзæринæ дунейыл кæй уыд, Дзæринæ, йæ уды раст æмбис, 
сæ иу æнæ сæ иннæ кæй нал фидауы, æнæ кæрæдзи иугæйт- 
тæй æххæст адæймæгтæ кæй нал сты, фæхицæнгæнæн, байуа- 
рæн сын кæй нал ис, фæиртæсæн, уый сæ дыууæ дæр æнæдзур- 
гæйæ дæр æмбæрстой, æмæ хъæцыдысты ууыл, буары артæн- 
дзæрстыл, нæ сæ фæивгъуыйдзæн, нæ сын аирвæздзæн, мид- 
дзæттæ йæм нæма сты, Хуыцауы фæндон сын нæма у, æмæ 
уый зыдтой, æмæ... æмæ... 
Ирон æгъдауыл ын кад æмæ рад хъуамæ уыдаид — адæмы 
сæр хъуыдыгæнгæйæ... 
Зæгъæм, æгасæй куы баззадаид Дзæринæ, уæд ма УЫЙ 
ФÆСТÆ цы ныфсæй цардаид, цы зæрдæимæ?.. 
Æмæ ма йæхæдæг иу хъуыддаг у, йæхи уды хъарутæ ма иу 
хабар сты, фæлæ йæм Уырысхан та ЦЫ ЦÆСТÆИ кастаид, 
ЦЫ ЗÆРДÆЙЫ ахаст æм дардтаид — чъизи йæм кастаид, 
искæй уæлдай, æви... æви... 
Нæ кастаид! 
Фæлæ йæ зæрдæйы рæхойгæ сындзау уыдаид уыцы маст, 
æфхæлдау дзы уыдаид йæ зæрдæ, афтæ йæм дзырдтаид, цыма 
сыл адæм цыфæндыйæ дæр худгæ кæнынц, æнæрвæссон, былыс- 
чъил: йæ циндзинадмæ сæ ’хсызгонæй ничи бацагуырдтаид, исты 
хуынды, хуындзауы, гъа, зиан-хъыгдзинады ма гæнæн нæй... 
Зæрдæ фыррыст-фыртыхст-фырадæргæй ныссабизæрдæ 
вæййы æмæ кæд æмæ æрымысы аргъæуттæ: фынæйы размæ, 
гъæй-джиди! — æмæ ирон аргъаумæ байхъус, аргъау-биргъау- 
тæм æмæ, уыдоны æнæхин мидисыл дисгæнгæйæ, кæддæры 
æнахъом лæппуйы æнæтæригьæд фынæйæ бафынæй у! Фæлæ — 
чи дын радзурдзæн аргъау... 
Æмæ уæд аргъæутты, ирон аргъæутты чиныг бадомдта, лæгъ- 
стæйæ бацагуырдта. Æмæ, дам, нæй ахæстоны чиныгдоны. 
Фæлæ куынал æмæ куынал уагъта корпусной старшинайы дæр 
æмæ чиныгдоны сылгоймаггæсы дæр, уæд ын, кæцæй сæм æр- 
бахаудаид, мæгъа, фæлæ «Ирон адæмон сфæлдыстады» фыц- 
цаг том æрбахаста — радæй-радмæ йæ алкæуыл дæр фыста 
йемæ бадæг ахстытæй æмæ йæ æвæллайгæ йæхæдæг ногæй- 
ногмæ каст, нæ дзы фæлмæцыд. Фæлмæцгæ нæ, фæлмæцгæ, 
фæлæ ма дисы дæр æфтыд, дисы, иры рагфыдæлты æнæфау 
зондахастыл — ныры адæм цас æнæфенддæр сты, уыдонимæ 
абаргæйæ! 
124 

Ау, цивилизаци сæ сæнæфенд, сцъиувæдис кодтаид?.. 
Цы рæвдз стæм, цы арæхстджын, цы дзырдарæхстджын, 
цы дзырдгæрзифтонг стæм фидисмæ, мæ къона ир! 
Ныр ир цæуыл æдзæлгъæд, ноджы æнæфенд мæстæлгъæд, 
фидисгæнæг худт фæкæнынц, ныр, — сæ фидис цы фæцъортт 
ласынц æмæ дзы йæ фистонмæ цы барæтъузынц сæ амæдда- 
джы, кæд æмæ... кæд æмæ... Бакæсæнт-ма мæнæ ногæй, ба- 
кæсæнт, — æрбайста чиныг æмæ йæ, æрдæгсыгъд спичкæтæ 
кæм æвæрд уыдысты сыфты ’хсæнмæ- ’хсæнты, уым иу ран 
рафæлдæхта: «... афтæмæй дын Уастырджы æрцыди йæ маст 
æмæ сайд исынмæ Дзерассæйы мæрдон буарæй: фыццаг дзы 
фæхъазыд Уастырджы йæхæдæг, стæй йæм бауагъта йæ бæхы, 
уый фæстæ бауагъта йæ цуанон куыдзы. Йæхæдæг Уастыр- 
джы ныттæррæст кодта æмæ сфардæг уæларвмæ хæрзæггу- 
рæггаг Хуыцаумæ. Уый фæстæ дын Дзерассæйы мæрдон гуы- 
быны Уастырджыйы комытæфæй сæвзæрдис Нарты Сатана, 
сылгоймаг, бæхы мыггагæй — æфсургъ, куыдзы мыггагæй та — 
Силæм, æмæ зæппадзæй хъуысти сæ уынæргъ». 
Æмæ дын уый та нæхи номдарæн Нарты Сатанайы райгуыр- 
ды тыххæй æвдисæндар! Æмæ ма цу æмæ йæм фау-дау æр- 
хæсс, ды ахæм æмæ ухæм куы дæ, зæгъгæ!.. 
Цæуыннæ у фидиссаг, цæуыннæ? 
Æмæ уый хæдразмæ та, уый — Дзерассæ ма æгас куы уыд, 
уæд: «Хæмыц æмæ Уырызмæгмæ фæкасти стыр æгад æмæ 
худинаг, сæ мад Дзерассæ кæй амарын кодта Æхсар æмæ Æх- 
сæртæджы кæрæдзийæн, уый. Æмæ сæ мад Дзерассæйы ысус 
кодтой фыддæрадæн сæ фыдыфыд Уæхтæнæгæн. Уæхтæнæ- 
гæн адастой йæ хъуынджын сæр, йæ боцъотæ, стæй йæ ами- 
зын кодтой, кæддæра ма, дам, йæ мизынцъаг урс фынк кæны, 
гъеуæд ма, дам, ус батондзæн. Уæхтæнæг амызта, æмæ ехсы 
хъæдæй йæ фынк бæрзонддæр ссыд, хаудта йæ цъыртт дард. 
Уый фæстæ Дзерассæйы тыххæй ысус кодтой сæ фыдыфыд 
Уæхтæнæгæн»... 
Уый та дын дзы Нарты хуыздæртæ-гуыппырсартæ æмæ сæ 
мад!.. 
Фæлæ та цæуыннæ у ай дæр фидиссаг, цæуыннæ?.. Цæй 
мидæг ис хъуыддаг?.. 
Афтæ уыдзæн, афтæ, æвæццæгæн æмæ, уыцы хъуыддаг, 
æмæ Нарт дыдзæсгæмттæ-ханжатæ нæ уыдысты, кæнгæ митæ 
сæм нæма уыд, алы цæстмæмитæ. Сæйрагдæр сын адæйма- 
джы æрдон цард нæ уыд, нæлтæ æмæ сылты цард — о, зыдтой 
йæ, адæймаг цæрæгой кæй у, æмæ йæ йæ цæрæгойы æр- 
125 

дзыхъæд цытæ домы, цытæ кæны нæлгоймаг æмæ сылгойма- 
джы хуызы, уыдон йæхи — ЙÆХИ — хъуыддæгтæ сты, æх- 
сæндзардмæ ницы бар дарынц. Сæйрагдæр сын, адæймаг адæ- 
мы ’хсæн цы у, цы зонд æмæ ’гъдауыл хæст у, цæмæн бæзгæ 
у æхсæны царды, уый уыд. 
Æмæ уымæ гæсгæ Сатана сси Нарты Сатана, Æфсин, 
Уынаффæдар, Зонд æмæ Æнæбасæтгæ Ныфс, Нарты Мад. 
Æмæ — адджын уарзон, йæ нывæрзæн — æмбисонды здахаг. 
Хæмыцæн — Æрхъызы дæндаг, сылгоймæгты рын-кæлæн. 
Сатанайæн — йæ рæсугъд буар, йæ бирæ дæсныйæдтæ æруа- 
тонæй, зæрдæмиты сахат. 
Стæй ма кæмыты нæ хаттысты, кæдæм нæ хæццæ кодтой 
сæ хæтæнты-стæрты, сæ хъуыддæгты фæдыл кæдæм не ’фты- 
дысты иры рагфыдæлтæ, кæдæм — Грекъ-Бердзенæй, зæгъай, 
Египет-Мысырæй, Ром-Византийæ. Æмæ... Æмæ... Ау, нæ йæ 
фехъуыстой, Юлий Цезарæй куыд дзырдтой йе ’мдугонтæ, 
уый... «Он был мужем всех жен, и женой всех мужей!» 
Æмæ ныр — цы? Цезарь Цезарь нал у? 
Уæдæмæ тынг фендджын сты ирон адæм, тынг фендджын, 
фæлæ йæ сæхæдæг дæр нæ зонынц, уыййеддæмæ афтæ... 
Афтæ хъæддаг, æнæфенд хохаг дзиглотæ нæ уаиккой, стæй 
сын ахæм... ахæм чызгдзуангæнджытæ дæр не ’нтысид ду- 
нейы рухсмæ... 
Йæ туг та рафыхт, йæ маст та сабухта, æмæ йæ цæстытыл 
алы мастисæн нывтæ — амæй-ай карздæрæй — уайын райдыд- 
той. Æмæ та уæд йæхимидæг фефсæрмы: нæ, кæд зондæй 
рæстырдæм хæцæг фæвæййы, Хуыцауы зæрдæхудт райсынæй 
йын тас нал вæййы, уæд хъуыддаджы æцæгдзинадæй та, æвæц- 
цæгæн æмæ, æндæрырдæм фæуид, йæ масты фæндагыл та 
фæрæдиид æмæ та фæсмойнаг фæуаид... Нæма у, нæма, æв- 
зыгъд фæлтæрд лæг, йæ масты рохтыл фидарæй хæцæг, лæ- 
мæгъ ма у, лæмæгъ, — басæттын ыл хъæуы. 
Йе знаджы ницæйагæй лæг йæхæдæг дæр ницæйаг куыд 
кæны!.. 
Йæ зæрдæ фæфæлдæхта, йæ хъуыдытæ æрдæбоны фæдыр- 
дæм фæтылиф кодта... 
О, æмæ йед та, йед — Сафа Сатанайы куыд фæсайдта, уый! 
Ам ног диссаг куы ис, ам Юлий Цезары диссаг Уырызмæгыл 
дæр... 
Мæнæ æмбисонды диссæгтæ æмæ диссæгты æмбисæндтæ.! 
Мачи йæ ныффыссæд, мачи, ахæм диссертаци: «Нæлгоймаг æмæ 
сылгоймаджы ’хсæн интимон-уарзæгой ахастдзинæдтæ Нар- 
126 

ты кадджыты». Æндæр, дам: «Гимнастикæйы ахадындзинады 
тыххæй Хетæгкаты Къостайы сфæлдыстады» — цас худтысты 
институты уыцы диссертаци ныффыссæг ахуыргондыл!.. 
Фæлæ Нарт фæлитойтæ кæй нæ уыдысты, сусæг цæсгом- 
джын, æргом кæй уыдысты, уымæ гæсгæ уарзын дæр нæртон 
уарзтæй зыдтой, нæртон уарзтæй, сæ маст куыд æгæрон æн- 
хъизгæ æмæ æнхъæвзгæ уыд, афтæ фæйлаугæ уыд сæ уарзт дæр. 
Кæс уыдæттæ сæ таурæгъты æмæ цин æвгæн дæ рыст къуын- 
дæг удмæ, тых дын мауал кæнæнт дæ тухитæ, дæ буар ма уæд 
ахæстоны ахæсты, йæ бар ма æрмæст дæ буар-гуыр-къуыды- 
рыл цæуæд, дæ удæн, дæ хъуыдытæн та мацуал бархъомысджын 
уæд — ам нал вæййыс, ам, фæлæ æнусон, космосон цардмæ 
афтыс. Цины цады — арвы тыгъдады фæнайы дæ уд йæхи, 
ныстыр, ныппарахат, ныууæрæх вæййы дунейæн йæхиау! 
Уый дын аивад, уый! 
Æ, макуы сыскъуыйа уæ хъæстæ, ир, æндæр искуыдæр ма 
дзыхæй-дзыхмæ дзургæйæ ахæм уацмыстæ-кадджытæ сфæл- 
дис! 
Æмæ уыдоны байзæддаг кæд дæ, уæд... уæд куыд нæ сæр- 
фай, куыд нæ, ту дæр æмæ туг дæр дæ цæсгомæй, куыд быхсай 
æфхæрдæн, куыд?.. Йæ маст æхсидын куы райдайы, уæд йе 
’рмынæджы хуыздæр хос — ацы чиныджы кæсын... Ахæм алæ- 
мæты ирон æвзаг кæмæн схай кодта Хуыцау, уыцы адæмы цыма 
хъулон уарзтæй уарзы, уыйау сдзуры лæгмæ йæ уацары — аива- 
ды уацары ист зæрдæ: «Дзерассæ уыд ахæм рæсугъд чызг: сау 
æрфгуытæ сынты базыртау, худæн былтæ хур бон изæрау, йæ 
конд — хъазхъуыр, йæ фæкаст — мæйрухс». 
(Уæх, Дзæринæ, уæх, ды уайыс йæ цæстытыл, ды...) 
«Уæд Дзерассæ бахудти Æхсармæ, рагæпп ласта æмæ йæ 
æлвасгæ ныхъхъæбыс кодта. Æхсар дæр ныццин кодта: мæнæ 
мын Хуыцау æрхаста арвæй Хуры чызг, хуры тын». 
(Йæх, Дзæринæ, йæх... Никуы ныккодтам æмæ ныр та уæв- 
гæ дæр никуал ныккæндзыстæм кæрæдзийæн... æлвасгæ хъæ- 
быс.) 
«Уастырджы дын куы фехъуыста Дзерассæйы рæсугъд хъæ- 
лæс, куы федта йын йæ цæсгом хурау худгæйæ, уæд æм йæ 
зæрдæ кафгæ бахъазыд». 
(Уæ, Дзæринæ, Дзæринæ, дæ хуыз ауайы цæстытыл, кæд 
тæнæг фæлмæвæрд вæййы, бынтон ирдæй нæ фæзыны, уæд- 
дæр ауайы дæ хуыз цæстытыл, суанг ма дæ буары, дæ дзык- 
куты хæрздæф дæр хатгай ацахсынц æмбудæнтæ ацы хъыл- 
мадзаг уæлдæфы дæр, æмæ та зæрдæ цæхгæр ныхъхъæрзы... 
127 

Фæлæ дæ рæсугъд хъæлæс та, дæ минтæнон фæндырхъæлæс 
та куыдæй айзæлын кæна лæг йæ хъусты, куыдæй?..) 
Мæнæ дын уый та дунеты кæлæн æмæ зонд, бæркад æмæ 
бæрæчет, сафæг æмæ ирвæзынгæнæг Сатана: «Нарты Сатана 
уыдис хъаруджын къух; йæ цæхх, йæ кæрдзын уыд æлутон; 
йæ уынд уыд хурау; йæ конд уыд зæдау; йæ фезмæлд — фатау 
рæувад; йæ дзыхы ныхас — адджын, булæмæргъау; йæ дзуапп — 
мады рæвдыдау, рæсугъд, рухс», — цы хуыздæр ма зæгъа нæл- 
гоймаг сылгоймагæй, лæг — усæй, хæдзардарæг хæдзары æф- 
синæй, цоты фыд зæнæджы мад-ныййарæгæй, уæдæ йын 
уарзондзинады нывæрзæны дæр Нартæм æмбал нæ уыд — мæ- 
гуыр Елдайæн ма фырмæстæй-зæрдæхсаинæй йæ зæрдæ дæр 
куы атыдта... 
Сатанайы сурæтыл ахуыр кæнын хъæуы скъоладзау чыз- 
джыты, Лизæ Чайкинæтæ æмæ Зоя Космодемьянскæйæты фæл- 
гонцтыл нæ, фæлæ... Нæртон уарзтæй уарзыныл! 
Фæлæ дзы уæддæр, цымæ, йæ уарзон лæгыл Бедуха куыд 
удуæлдай æнувыд у, хъысмæты нывгондæй куыд фидар баст, 
афтæ исчи у дунеон фольклоры? Афтæ ма дзы уарзгæ уы- 
дзæн, афтæ; æрмæст йе сныхас дæр цас фæлмæн рæвдаугæ у, 
кæд бустæ фæкæны, уæддæр: 
«— Хорз, — загъта Сослан фæстагмæ, — бамбæрстон сæ ныр 
иууылдæр, фæлæ ма не ’мбарын уæддæр иу хъуыддаг: куы 
’рбацыдтæн ардæм, уæд дæ сæр дæ гуырыл цæуылнæ уыд? 
Уый та цы диссаг у? 
— Æмæ уый та куыннæ зоныс? — загъта Бедуха. — Мæ сæр 
æдзухдæр демæ вæййы. Æз дын ардыгæй бирæ ’ххуыс кæнын. 
Ардæм куы сфæнд кодтай, уæддæр дын фæндæгтæ мæ руаджы 
суæгъд сты, æндæра ма удæгасæй исчи мæрдтыбæстæм æрба- 
цыдис? Ды дард балцы куы вæййыс æмæ дæ сæрмæ сау асæст 
куы цæуы, уæд дын уый дæр æз вæййын, цæмæй ма фæлмæ- 
цай хурæй. Хæсты куы вæййыс, уæд, демæ чи фæхæцы, уыдо- 
нæн сæ сæрмæ тыгъдызæй куы ныллæууы, уæд уый дæр æз 
вæййын, кæд де ’фсæдтæ фæтыхджын уаиккой, зæгъгæ». 
Дæ бонæй уай, Сослан... 
Фæлæ... 
Уастырджы Дзерассæйы кæм ралгъыста, уыцы бынат ссард- 
та чиныджы: «Агуры Дзерассæйы æмæ фурды былыл нал ис. 
Базыдта Уастырджы, кæй йæ фæсайдта æмæ загъта: 
— Уæ хуыцæутты Хуыцау, ме ’сфæлдисæг, æз дæн дæ уац- 
хъуыд хæссæг дæуæн, Хуыцау, æмæ минæварцæуæг уæларв- 
мæ, абон мæн цæхгæр фæсайдта Дзерассæйы-рæсугъд хæйрæ- 
128 

гау, æмæ абонæй фæстæмæ мæ дзых æмæ мæ фарнæй сылгой- 
маг æлгъыст фæуæд, æууæнк ыл ма уæд зæххыл. 
Уый фæстæ æрбацыд йæ бынатмæ, æмæ йе ’рбацыдмæ йæ 
бæх дæр алыгъд, фæтарстис тугдзых мæргътæй. Æмæ та уæд 
Уастырджы загъта: 
— Уæдæ бæх дæр фæуæд мæ дзыхæй æлгъыст, бæх æмæ 
усыл дунейыл æппындæр æууæнк ма уæд, уыдон сты знаг фос». 
Уанцон фос хонын дын нæу сылгоймаджы, сылаив æмæ 
сылваз Уастырджы, зæгъгæ йын йæхимидæг бауайдзæф код- 
та Уырысхан, йе ’мвынг бадæджы бардарæгау... 
Æмæ, ау, æппæт сылгоймæгтыл æрцыдаид Уастырджыйы 
’лгьыст æмæ сæ иуыл дæр æууæнк нæй, Сафа се ’ппæты дæр 
асайдзæн йæ диссаджы хæрынкъайæ æмæ сæ кæимæфæнды дæр 
æруатон уыдзæн? Нæ бары уыцы барæнæй Дзæринæйы, нæ бары! 
Кæд, дам, дын зын у, адæймаг, æмæ утæхсæн, удхар кæ- 
ныс æмæ дыл егъау дуне æрбауынгæджытæ-æрбакъуындæ- 
джытæ ис, хуры зынгирд цæст дæм тар фæлмæй зынæгау кæны, 
уæд, дам, искæмæн баххуыс кæн, гормойнаг, удæнцой йын 
фæлæуу, ныфсы цæджындз æмæ йын зæрдæйы мæсыг басгуых — 
æмæ дæхицæн дæр уый адыл фенцондæр æмæ фехцон уы- 
дзæн. Гъе, ахæм зондæй ныр цæттæ уыд Уырысхан иннæты 
ныхæстæ-тыхстытæм дæр йæ хъус лæмбынæгæй æрдарынмæ. 
Æмæ уый тыххæй стыр арфæйаг уыд нæртон дзырды хъомы- 
сæй. Йæ фарны ахасты бахауд, ирон фыдæлон дзырды рухс 
æхсæрдзæны ногнадæй бауæнгрог, бацæрæццаг та йæ фæл- 
мæцыд æмæ цъæлтæ уд. 
Æгæр къæбæлдзыг-куыддæр кæй схуыдта йæ равг-уавæр, уый 
фембæрста, фæлæ йæ хуымæтæгдæрæй зæгъа, уый йæ нал ба- 
фæндыд — уæд цыма йæ хорз æнкъарæнтæ дæр фендæр уыдаик- 
кой, фæцаудцæр-æнахадгæдæр, йæ мидæг цы рухс байдзаг, уый 
бамынæг уыдаид, бацарæфтыд уыдаид, равдæлон уыдаид уыцы 
рухсæй æмæ ма дзы адæймагæй æрмæст хус агьуд баззадаид... 
Æххæст адæймаг та нал уыдаид ома, фæлæ та дзы адæйма- 
гæй æрмæст айдагъ хус агъуд, йæ быдыргъ баззадаид, кæнæ 
та мыдадзæй конд сурæт дæр фæуæд — рухс кæм ахуыссы, 
уыцы уд цыфæнды дæр схон. 
Стæй ма уыцы дзырдфарны, дзырдрухсы æхсæрдзæны мид- 
коймæ цы ’рымысыд, цæуыл ма афæстиат цъусдуг йæ мидхъуы- 
ды, кæнæ йæ йæ хъуыдыты дывæр таг схона, дондзæуæны 
фæрссаг къабазау хъуыдыдзæуæны къабазгонд?.. Цæвиттон, 
9 Гусалты Барис 
129 

слестгæнæг æй агьуыдау куы баййары-бакъуымы кæны, цæмæн 
ацыдтæ дæ чызгæмбалимæ фæсгорæтмæ, куынæ ацыдаиккат 
уырдæм, уæд æм мæгуыр (мæгуыр!) лæппутæ дæр нæ бамон- 
даг-мыррытт уыдаиккой, нæ... 
Жертва, дам, волей—неволей, — куыдзы хъæвдын, афтæ 
дæр загъта, афтæ, — так или иначе своим поведением прово- 
цирует преступника! Стæй, дам, сæ иуы, сæ бодз-раздзæуæ- 
джы куы амардтай дæ тæвдæй — фæуæд афтæ дæр, — уæд ма 
иннæ дыууæйы та кардæлвæстæй дæ хъæлæсы цæмæн ахас- 
тай, цы тæссаг ма уын уыдысты? Уæдæмæ иу аффекты уавæ- 
ры-æууæлты дæр нæ бахаудтæ, цы кусыс, цы архайыс, цы 
кæныс, цы дæ зæрды ис, уый æгæр хорз дæр ма ’мбæрстай... 
Стæй дæ ронбасты-комдæлы цæвæн-рæхойæн-рæтъузæн кард 
кæй дардтай развæлгъау хъуыдыгондæй, алцæмæ дæр рага- 
цау миддзæттæйæ, уый дæр бæлвырд цæуылдæртыл дзурæг 
у, дæ лæджыхъæды, дæ удысконды бæрæг миниуджытыл... 
Æмæ де ’фхæрд фынддæс азæй суанг фехсыны онг амоны, 
ноджы ма уыцы дыууæ ’вдисæн лæппуйы хъуыддаг цы хуызы 
æвдисынц — комкоммæ æвдисæнтæ та æндæр нæй! — уый 
хынцгæйæ... 
Æмæ дарддæр — гуыв... гуыв... гуыв. Гуыв-гуыв ма фæкæ- 
ны дарддæр слестгæнæджы хъæлæс уыцы иугæндзонæй йæ 
хъусты, цы йын фæдзуры хъуыдыдзастæй, йæхицæй бузныйæ, 
уый йæм нал фæхъары. Уымæн æмæ се ’хсæн уыцы рухс 6а- 
цæуы, уыцы тых — ирон фыдæлон дзырды рухс, нæртон лæп- 
путы æмæ гуыппырсарты æнæбасæттон цардтых. Мæлæт дæр 
худæг, æнæбон свæййы, кæйдæр æхсар дæр лæгыл æппын- 
дæр тас нал фефтауы, нымады дæр æм нал вæййынц искæй 
тугдзых, тугмондаг æртхъирæнтæ — уыцы рухс æмæ фарны 
быдыры лæджы царды цоппайæгтæ ницытæ æмæ мацытæ 
свæййынц. Æмæ йын уæд слестгæнæг дæр йæ бакасты, йæ 
цæстæнгасы цыдæр ахæм ацахсы, цыдæр ахæм — дунейæ ир- 
тæст уавæр, æмæ рафыцы, рамæсты вæййы, æмæ-иу æй бæр- 
гæ ныцъцъæл-ныммур кæнид, уартæ ма йæм кæддæры бартæ 
куы уаид, уæд... 
Кæддæры... 
Вышинский, дам, загъта, зæгъгæ, фыдгæнæг йæ зылыныл 
куы басæтта, уæд уый у... Куыд стæлмац кæна иронмæ цари- 
ца доказательств? Æмæ-иу истæмæй азымы кæй дардтой, 
уымæн цынæ фыдми кодтой, цæмæй йæхи зылынджын схона, 
басæтта, уый тыххæй, иу ахæм фыдми фæсте нал баззад — сæ 
цуры, дам, инквизицийы, Иван Грозныйы фыдмитæ дæр уый- 
130 

бæрц æвирхъау æмæ саузæрдæ нал уыдысты. Фæлæ, дам, сын 
уæддæр æмæ уæддæр кæд исчи сæттын нæ куымдта, рæсту- 
дæй йæхимæ тæригъæд райсыныл æппын ницы амалæй разы 
кодта, къæрттæй сын цъула не ’ппæрста, уæд уыдон дины 
кусджытæ, уырнæг адæм уыдысты. Слестгæнджыты бон дæр 
сын ницы уыд æмæ, сæ дæсныйад хъизæмарæй марын кæмæн 
уыд, уыцы сæркъуыртæн дæр. Уымæн æмæ... 
Уымæн æмæ искуыдæр ма рухсæн ныцъцъист, ныммургæ- 
нæн ис? Нæй. Мæнæ донæн дæр куырмæлхынцъгæнæн куыд 
нæй, раст тæккæ афтæ. 
Уырнæг адæммæ та сæ буары — бренное телойы — рыст йæ 
уды рухсы цур нымады нæ уыд. О, лæджы уддзарм тæнæг у, 
риссаг æмæ дудаг у йæ уд, фæлæ йæ уд уырнæг уд куы вæййы, 
æцæг уырнæг уд, уæд ын тыхгæнæг тых нæ ары — Хуыцау у 
йæ ныфсдæттæг, Хуыцау! Хуыцау ын рухс у, уды рухс, æну- 
сон дунейы зæрдæрай, цардрай рухс, æмæ йын нæй мæлæтæй 
фæтæрсынгæнæн — исчи дæр ма йæ хъизæмæрттæй фервæзы- 
нæй фæтæрсы, йæхи атигъ кæны Хуыцауы хорзæхыл æмæ 
дæлимоныл йæхи бафæдзæхсы?.. 
Æмæ ныр дæр, ныр, уырнæг адæм куы ’рбахауынц мидæ- 
мæ, зæгъæм, мæхъхъæл, уæд батыгуыртæ вæййынц иуварс, 
сæхи цыма ацы ’лгъыстаг цардæй æндæр дунейы ’вджид ба- 
кæнынц, уыйау — фæиппæрд, фæиртаст вæййынц сæ ныры 
уавæрæй, рæстæгмæйы, цыбырдым фыдбон-фыддугыл æй ба- 
нымайынц æмæ сæ буары додой æмæ сæ уды уавæры ’хсæн 
рухсæй арæн скæнынц: нæй йыл зæххон дзиглотæн бахизæн, 
чифæнды дæр у æмæ йын цыфæнды дæр кæн... 
Тæхудиаг æрбауой!.. 
Фæлæ сæм хæлæг дæр цы кæны, цы?.. Куыд нæу алчидæр 
хиуарзон, куыд нæу: Бедухайы æмбисондæн хæссинаг уарз- 
тыл куы дистæ кодта, куы йын табу кодта, уæд кæмдæр йæ 
зæрдæйы хурджын къуымы — хуры цæст кæдæм ныккомком- 
мæ-ныккаст, зæрдæйы уыцы хуссарварс фегуырд ахæм бæл- 
лиц-тæхудиаг, зæгъгæ... Иу ныхасæй, йæ хъусты Дзæринæйы 
рæвдаугæ хъæлæс хъуыст, æмæ йыл цыма рухс уддзæфау узæ- 
лыд: «Дæ уды сæрмæ цыфæндыйæ дæр арв сыгъдæг кæй у, 
хурæхсæрдзæн, рухсы уадымс хæссæг кæй у уалдзыгон арв, 
зæрдæхæлар, æнусон æнæрыст цардæй зæрдæвæрæг дæ бирæ 
удтухиты хыгъдмæ, уый дæр дын æз вæййын, æз. Искæд бон 
дæ иу дзæбæх ирон чызг амондхæссæг, дунехорзгæнæг æмæ 
базырсадзæг æнувыд уарзтæй куы бауарза, уæд уый дæр æз 
уыдзынæн, æз...» 
131 

Æ, уæ, уæуу, Хуыцау!.. 
Йед, дам... 
Цы уыдис, цы?.. 
Уæ, Хуыцау, кæд ма рабырдзæн-раирвæздзæн йæхи хъуы- 
дыты æмæ сагъæстæ-мысинæгты зæйласты бынæй æмæ Али- 
мæ уа, æндæр кæмæдæр сæ уа йе ’мбæлттæй, уымæ дæр кæд 
æрдардзæн æвдæлонæй йæ хъус... Фæлæ цы уыд, цы, — афтæ 
куы ныстуан кодта йæхицæн, ма мæ ферох уæд, æндæр хатт 
æй куыд нæуал тухийæ мара, уый тыххæй ныр æрлæууæд йæ 
зæрдыл æмæ дзы йæ масты хай атонæд, зæгъгæ, уæд уый цы 
уыд, цы хъуамæ æрлæууа йæ зæрдыл?.. 
О! 
Уыцы дыууæ лæппуйы, дам, хъуыддаг цы хуызы æвди- 
сынц — уыдонæй æддæмæ та æндæр æвдисæнтæ нæй, — уымæ 
гæсгæ дын суанг... суанг... æхсыны тæрхон дæр... 
Уыцы лæппутæ... 
Æвдисæнтæ, дам, æвдисæнтæ. Æмæ дын сæхиуыл комдзог 
куыд нæ рацæудзысты! Фæлæ хъуыддаг куыд ныззыгъуым- 
мæтæ кодтой, уый дæр сын мæнæ цъаммар ми нæу — рагацау 
дзырдгондæй æмхъæлæсæй дзурынц: 
— Мах сæ йед... йедгæнгæ... бæгъдулæггæнгæ баййæфтам, 
изæрдалынджы фæскъудзиты... Мæнæ нæ ай, — бацамонынц 
ын йæхимæ, — бафиппайдта æмæ афтæ, ма, дам, мæ хъыгда- 
рут, куы йæ зонут, ахæм рæстæг, ахæм сахат искæй хъыгда- 
рынæй хъыгдæр кæй ницы ис, уый, дам, куы зонут æмæ уал 
уæхи баиуварс кæнут. Стæй, дам — табуафси, рад уæм æрхау- 
дзæн...Уыцы ныхæстæ чызгæн, æвæццæгæн æмæ, йæ тъæнг- 
тæ ацагътой æмæ йæ йæ уæлæйæ иуварс фехста. Уæд мах дæр 
чызгæн йæ сæрыл сдзырдтам, æмæ нæм ай кардимæ æрбалæ- 
бурдта, æррайау фæцис, æррайау... Не ’мбалы нын амардта... 
Хорз, æмæ мах алыгъдыстæм, æндæра мах дæр... Æррайæ цы 
кæныс, ахæм уыд йæ хуыргæвдæн стыр кардимæ... Чызгмæ 
мах нæ бавнæлдтам, æрмæст не ’мбал... Уый дæр чызгæн йæхи 
курдиатмæ гæсгæ, мæнæ, дам, ай, — ацамонынц æм, — фыд- 
дæрагæн... Фæлæ уый дæр талф-тулфæй, уымæн æмæ, кæд 
чызгæн йæхи фæндыд, уæддæр ма мæнæ ай, — сæры змæл- 
дæй йæм бацамонынц, сæхи ныфсæрмытæхуыз, ныкъкъæм- 
дзæстыгхуыз кæнынц, афтæмæй, — ай ма уромæг уромын фæ- 
рæзта... Цы? Чызг цы бацис? Мæгъа... Мах ма нæ къæхты 
фæрцы алыгъдыстæм, æндæра... Уый фæстæ йæ фехъуыстам, 
йæхи, дам, доны баппæрста, фæлæ уым Терк бынтон тæнæг 
у, карк дзы, йæ фадгуытæ дæр не стулдзæн, афтæмæй иннæ 
132 

фарсмæ бауайдзæн, уымæн æмæ уыцы хид ГЭС-ы ауазæнæй 
дæлдæр ис... Уæвгæ та уый мах хъуыддаг нæу, дон æй алас- 
та, æви дуртыл ныррафыййау... йед... ныххæррæгъ кодта йæхи 
мæнæ ацы лæгмары-тыхгæнæджы мæстæй, æви цы уыдаид, 
уый... Уæвгæ та йын бæлвырд ницы зонæм, гæдыныхас тæ- 
ригъæд у, нæ хъæуы, æмæ йæ зæгъгæ дæр нæ кæндзыстæм... 
Æмæ афтæтæ куы фæдзурынц, се ’мбалы сæфтыл дæр нæ 
бахъыггæнгæйæ, уæд, тæрхондонмæ сæ фæдыл цы лæппутæ 
’рбацæуы, уыдон сын сæ ныхæстæм сæхи нал бауромынц æмæ 
хъæрæй ныххудынц. Æмæ уыдонмæ кæс æмæ дæхи цæсты- 
тæй уынай: уартæ дын ирон лæджы номхортæ, лæгæнадгæ- 
нæнтæ, иронæнадгæнæнтæ, лæджы фæлхæрдтæ... хуыдзарм 
дзабыры хамло цот! 
Хуыдзарм дзабыр... 
Сослан мæрдтыбæсты цы диссæгтæ федта, уыдонæй иуы 
тыххæй — Бедухайæн дзуры: 
«— Уырдыгæй рацыдтæн. Иу ран быдыры æртæ тæлм бæ- 
ласы; сæ быны хуыдзарм дзабыр æмæ сæрак дзабыр кæрæ- 
дзиимæ тох кæнынц — бæласыл бырынц. Хуыдзарм дзабыр 
бæласæн йæ цъупмæ сбырыд, сæрак дзабыр та йæ быны баз- 
зад. Куыннæ йыл фæдис кодтаин — хуыдзарм дзабыр сæрак 
дзабырыл фæтых уа, зæгъгæ. 
— Хуыдзарм дзабыр нысан кæны сау адæмы, сæрак дзабыр 
та уæздæтты. Ахæм заман æрцæудзæн, æмæ сау адæм уæздан 
адæмыл фæтых уыдзысты, сæ разæй фæуыдзысты». 
Фæлæ уыцы хуыдзарм дзабыры цот иу уæлахизæй иннæ- 
мæ цæуой, уый йæ нæ уырны. Уæд уый тугæй, хæдзарвæнда- 
гæй, æгъдау-æфсармæй уæздан адæмы сæфт куы амонид æцæг 
дæр. Нæ уыдзæн афтæ! 
Ацы Алимæ бæлвырдæй цыдæр ахæм хорз хæдзарвæнда- 
джы хорз туг цыма хæццæ кæны, уыйау æм сдзырдта йæ къæрц- 
хъус зæрдæ: æхсызгон уылæн æм бауагъта йæ конд-йæ уын- 
дæй, йæ алы фезмæлд-сныхасæй. Хъæрмуст ад кодта зæронд 
лæг, хъæрмуст ад, мæнæ зымæгон изæр хъарм къона цы уд- 
рæвдауæн ад фæкæны, ахæм. Бадут æмбырд бинонтæй зымæ- 
гон хæдзары, пецы сугтæ гуыр-гуыргæнгæ судзынц, уæларт 
æхсæвæры сцæттæмæ бирæ нал ис, хистæртæ хъæуы æмæ 
дунейы хабæрттыл æвæлмонцæй, æвæлмасæй дзурынц, уæ 
хъулон гæды пецмæ хæстæг исты лыстæнгондыл хуыссы, цыма 
æппындæр ницы хъусы, цыма йæм æппындæр ницы хъары, 
уыйау, фæлæ куыддæр тæбæгъты дзыгъал-мыгъул ссæуа, къус- 
тæ-уидгуыты хъæлæба, афтæ фæгæпп ласдзæн æмæ, йæхи 
133 

къæхтыл сæрфгæ, суас-суасгæнгæ, се ’ппæтыл дæр зилдзæн, 
уæдмæ цырагъы рухс дæр — фæтæген цырагъы рухс дæр 
фæирддæр кæндзæн, хæрдмæ йыл схæцдзæн мама-æна-нана- 
дзыцца-дыдта æмæ... æмæ... Æмæ цард циу, уымæй æнæхъæ- 
нæй дæр кæрæй-кæронмæ, мыггагмæ уæ пецы хъармæй хъæр- 
муст уыдзæн, уæ цырагъы рухсæй рухс уыдзæн — никуы дæм 
дзы ничи бадардзæн хæрам зæрдæ, уымæн æмæ ды дæхæдæг 
дунемæ дæ хæдзарæй демæ, алкæй зæрдæ дæр цы хъæрмуст 
фæагуры æхцонæн, уый хæсдзынæ, уый æмæ ма ноджыдæр 
уæ цырагъы фæлмæн рухс... 
Æмæ йæм ахæм рухсхæссæг, ахæм хъæрмуст ад дæттæг 
фæкаст йæ зæрдæйы æнкъарæнтæ-æмбарæнтæй Къуылых Али! 
Цæцæйнаг кæй уыд, уый дæр ын цыдæр хорз æгъдаумæ гæс- 
гæ фехсызгон, ирон туджы мидæг рагæй нырмæ цæцæнмæ цы 
цæсты, цы зæрдæйы ахаст ахъардта, æвæццæгæн, уымæ гæсгæ. 
Диссаг дæр куыд нæу, фæлæ сæ къамырæ дæр цыма Алийы 
’рбацыдимæ хæдзарон хъæрмуст къонайау фæцис, лæджы тæпп 
уд, лæджы æнцон бафхæрæн уд хъахъхъæд кæм цæуы, алы 
æддагон фыдбылызтæй-фыдракæндтæй, алы æнæнхъæлæджы 
фыдæрцыд-фыдæфхæрдтæй хызт кæм цæуы, ахæм аудæг хæ- 
дзарон хъæрмуст къона у. Æмæ кæмæндæрты ахæстон, чи 
зоны, æмæ мæнæ ахæм сахат свæййы, ахæм сахат, йæ уды 
тæфсæн райгуырæн хъæрмуст къонайау, æддæйы æцæгæлон 
æмæ уазал сæрибаримæ абаргæйæ... 
Али та сдымдта, ахсджиагæн сулæфтытæ кодта фæздæг, 
цыма тамакойы мидæг йæ уднизты æвдадзы хос уыд, уыйау 
ахсджиагæн, стæй та сдыууæрдæмты къуылых-къуылых, уæды 
онг дæр ма къамырæйы хæрзæфснайдыл дистæгæнгæйæ. Æмæ 
дын æвиппайды цæхгæр куы фæлæууид, куы бахудид зæрдæ- 
балхæнынмæ тырнæг худтæй, стæй дын афтæ: 
— А-гъа! Гъæй-хуыцауыстæн, сымах асайын следывытылы 
афæливынæй зындæр у. Фæлæ мыл кæд уе ’ппæт дæр бау- 
уæндыдыстут, уæддæр мæнæ Студенты мæ иу ныхас дæр нæ 
бауырныдта. Йæ-æллæх! А-гъа. Ис? Ис! — Уырысханы уæл- 
хъус æрлæууыд æмæ йæм йæ тымбыл цæстытæй худы. Иуæй 
йæм цыма зæрдæхæларæй худы стыр бузныйау, иннæмæй та 
цыма стыр лæгъстæйагæй, мæнæ мæгуыр æнахуыргонд хохаг 
лæг куыд лæгъстæйаг уа исты бухъулæфт хицауæн, уыйау. 
Лæгъстæйаг та Али йæхи Уырысханæн уымæй хуыдта, æмæ, 
дам ын кæд ома йæ ныхæстæй истæуылтыл, исты ахæмтыл 
134 

фæгуырысхо дæ, дæ зæрдæ дзы истæмæты фæкъæпп ласта, 
уæддæр æй, дæлæ ахуыргонд дзæбæх лæппу, хъæрæй ма зæгъ, 
хъæрæй, науæд ма цы ныфсы мур-халыл хæцы Алийæн йе 
’вдæрзт, æууæрст уд, уый аскъуыйдзæн, цыма йын дзы къуым- 
билцæгъдджытæ æмæ нымæтуæрдджытæ нымæт кодтой, уыйау 
йæ фыдуæрст уд бынтон базгъæлæнтæ уыдзæн æнæ фарсфæ- 
хæцæгæй. Ахст адæм та сæ кæрæдзийæн фарсхæцæг, фарсла- 
сæг, ныфсæнцой куынæ уой, уæд, гъæй-хуыцауыстæн, бын 
дæр бын æмæ ды дæр бынсæфт. 
— Й-йæх! Гæнæн æмæ амалæй æз следывытылæн рæстдзи- 
над никуы зæгъдзынæн. Уымæн æмæ, гъæй-хуыцауыстæн, цас 
ын фылдæр дзурай рæстытæ, уыйас æй къаддæр уырнынц дæ 
ныхæстæ — рæстдзинадыл ахуыр нæу йæ сæрызонд, дзæгъæл- 
тæ йын дзы кæны. Фæлтау ын, а-гъа, дæ рæстдзинад къахыр- 
тæй дзур, згæхæрдтытæй, тымбылтыхтытæй, суйтæгондæй, 
æмæ цин кæндзæн, ды гæдылæг кæй дæ, гæдывад, æнæууæнк, 
хинкæлæнджын, ууыл. Ис? Ис! Цæмæн кæндзæн уæд цин 
та? А-гъа, уымæн æмæ йын уæлдай æнцондæр, йæ зæрдæйæн 
уæлдай æнцондæр уыдзæн дæу бафхæрын — чепуха дæ, лæг 
нæ дæ. Исты стыр лæг куы бауа йе ’вджид, йæ къухтæм куы 
бахауа, уæд та уый бафхæрынæй хъал æмæ сæрыстыр уы- 
дзæн. Гъæй-хуыцауыстæн! Фæлæ — сайын дæр зын хъуыддаг 
у, зонын æй хъæуы. Æрмæст мæнæ æз нæ сайдтон. Сымах. 
Æмæ уæ уырнынц мæ ныхæстæ. Иунæг Студенты нæ уыр- 
нынц. А-гъа... — Æмæ та йæ худæджы тымбыл цæстытæ дзуап- 
мæ æнхъæлмæгæсгæйæ ныддардта Уырысханмæ. Уый йæм 
куы ницы дзырдта, уæд дарддар нывæста йæ ныхас: — Æр- 
хъуыдыджын цæцæн куыд загъта? Афтæ загъта: «Бæх кæмæ 
уыд, уый баззад, саргъ кæмæ уыд, уый ацыд». Гъæй-хуыцауыс- 
тæн! 
«Ацы лæгыл искуы исты бæллæх куы ’рцæуа, уæд мын тынг 
хъыг уыдзæн, тынг хъыг — дунейæн та йæ хъæрмуст ад фæ- 
лидздзæн, баргъæвсдзæн та... Æндæр къамырæмæ дæр æй 
куынæ акæниккой, фыццаг хатт кæй нæу ахст, уый куы базо- 
ной, уæд», — ахъуыды кодта Уырысхан æмæ йæ зæрдæйы 
скарста, æнæ дзуапдæтгæ йын кæй нал ис, уый — науæд бар- 
æнæбары Алийы бафхæрдзæн, рæвдыдæнхъæлцау саби куыд 
фæфыдæнхъæл уаид, афтæ. Æмæ йæм уæд æргомыздæхт ра- 
бадт, иттæг зæрдиаг зæрдæбынæй йын загъта: 
— Мæн дæр уырны дæ рæстдзинад, Али, уырны. Дзæгъæ- 
лы мæм дæ зæрдæ ’хсайы... Ды хорз ирон лæг дæ... — Бахудт 
æм, йæ къухтæ йæхиуыл сцæгъдæгау кодта. — Ирон зæгъын... 
135 

Ды хорз цæцæйнаг лæг дæ, æмæ дыл дæ бинойнаджы азарæй 
кæй æрцыд дæ бæллæх, уый мын уæлдай зын у... 
— И? Афтæ у уæдæ?.. Й-йæх! — Али фæсонтдзæфау, йæ 
ныхас йæ дзыхы нал бадт, нал арæхст, цы зæгъа, уымæ. Стæй 
куыддæр ныууынæргъыд-ныхъхъæрзыд, йæ риу йæ тымбыл 
къухы тъæпæнæй тыхджын бацавта дыууæ хатты æмæ, Уырыс- 
ханы цæстытæм, карз ард чи хæры, ахæм лæгау æнæфæныкъул- 
гæйæ кæсгæйæ, фидар-хъæддыхæй загъта: — Й-йæх! Мæ зæ- 
ронд туг дæу бахъуыд ацы тæккæ сахатыл, ацы тæккæ минут, 
зæгъгæ, уæд æй нæ бавгъау кæнин фæстæмæ фæкастмæ дæр! 
Гъæй-хуыцауыстæн! Æз цæцæйнаг дæн, мах лæджы ныхасыл 
нæ цард ратдзыстæм! Мæлæт ницы у, ды мын афтæ кæй загь- 
тай, ахæм сойджын ныхас, уый раз! А-гъа... Ис? Ис! Мæ биной- 
наг та... Мой жена сука есть собакская! А-гъа... — Ацыд дуаргæ- 
ронмæ, æрбаздæхт фæстæмæ. — Мæ ус... Уый тыххæй фæстæ- 
дæр. Фæлæ дæу та... ды та ам цæмæн... ам хъуамæ уа дæ ахуыр- 
гонд сæр? Ма уа, ма — ам мæн хуызæтты бынат у, чепухаты, иу 
хорз зонд зонд кæмæн нæу, ахæмты... Мæнæ ам, — Али хæстæг 
бацыд къулмæ, йæ амонæн æнгуылдз æрбакъæпсыр кодта æмæ 
йын йæ хъæбæр тигьæй къул бахоста — йæ тъупп-тъупп дæр нæ 
райхъуыст, раст цыма бæмбæгæй конд сис бахоста, уыйау. — Цы 
фæтæн, цы сæвджын къул у, цы! Цы бæзджын фæтæн! Й-йæх! 
Кæд æй танк æрбарæмудза, йæхи къуыбырæй раскъæргæйæ! 
Цымæ йæ чи скодта, советскæй власт? 
— Нæ, паддзахы заманæй баззад, ныр афтæ нал амайынц, — 
загъта Николай. 
— А-гъа, уæдæ де ’мном урс паддзахы амад у, Микъалайы, 
нæ? Гъæй-хуыцауыстæн, уый лæмæгъ паддзах уыд, фæлæ, 
уыныс, уый адыл йæ ахæстон та фидар æмæ талынг у. А-гъа... 
Хур дæр нæм, æвæццæгæн, никуы ’рбакæсы. Æви æрбакæсы? 
— Иу-цалдæр минуты уалæ уым, — Николай йæ сæрмæ цары 
тæккæ бын къулмæ ацамыдта йæ къухæй, — йæ тын ахъазы, 
къул арасдæр-басдæр кæны, фæлæ йæ зæрдæмæ нæ фæцæуы 
нæ ахæстоны хъылмахæццæ ад æмæ йæхи айсы, — загъта æмæ 
бахудæгау кодта йæхи ныхæстыл. 
Али ма исты зæгъа, уый йын нал бантыст: Сергей уæдмæ 
ныддымст йæ дзæгъæлдзу мидхъуыдытæ æмæ сагъæстæй æмæ 
та ныффæдис: 
— Ай дæ хицау! Æз дæр хур æмæ арвыл куы хъуыды код- 
тон, æз. Йедыл... Али, — йæ ныхмæ алæууыд, нымдзаст æм, — 
арвмæ-иу никуы ныдздзагъыр дæ, арвмæ, æмæ-иу дæ мидуды 
дæ хъуыды никуы ауазал, йед... — фæзылд Уырысханмæ. — 
136 

Космос нæ, фæлæ иннæ арв цы хуынди, уæлхур арв — цæваг 
галы практикæ... 
— Галактикæ... 
— О, о! Æмæ, мæ хур Али, галактикæйæн кæрон кæй нæй, 
бын ын кæй нæй, арæнтæ, уыцы хъуыдыйæ дæ уд нæ салд, 
ихæнриз-иу ыл нæ бахæцыд? 
Йæ сонт ныхæстæн ын кæд бæлвырд ницы æмбæрста Али, 
уæддæр æм хъуыста. Афарста йæ: 
— Гъæй-хуыцауыстæн, арсы хъуынджын лæппын лæппу, арв 
диссаг у, кастæн æм-иу фыййауæй. Арæх дæр ма. Æмæ — цы? 
— Галактикæйы сæрмæ дæр ма галактикæ ис, мах арвы сæр- 
мæ — авд авд арвы! Ай дæ хицау! — Сергейы цæстытæ ныз- 
зынг сты. — Нæ цæуы мæ сæры уыцы хъуыды, нæ йыл æххæ- 
сы мæ зонд. Фæлæ ма уым кæмдæр, камрад Али, æндæр хур 
дæр ис, æндæр зæхх дæр ис, æндæр Урс ахæстон дæр, æндæр 
урс паддзахы заманæй баззайгæ. Æмæ дзы чи бады афонмæ, 
уый зоныс? 
-Чи? 
— Ды, Али, генацвали, ды! 
— А-гъа... Ис? Ис! Уæдæ та уым дæр æз бадын, и, майму- 
лийы лæппын лæппу? Цымæ уым дæр Баранывы гуыбын... 
— Уым дæр ис Барановы хуызæн смаггæнаг нæл сæгътæ, 
ис! Фæлæ, ай дæ хицау, нæ амонд куыд ацыд, нæ зæхх цæ- 
рынмæ кæй бæззы, уымæй. Ай æмæ дын сыгъдæг дон — нуаз 
æй, хæринаг дзы кæн, арахъ, бæгæны. Дæхи дзы æхс, най... 
Ай æмæ дын алы зайæг хал... Ай дын... Ай дын, Мясоруб, 
фæрæт æмæ дзы... Хорз, фæлæ та ма Лермонтовы къуплет 
радзур. Валериччы хæсты тыххæй. 
— Валёрик нæ, фæлæ Валерйк, — сраст ын кодта дзырды 
цавд Николай, фæлæ йæ Сергейы курдиат сæххæст кæнын 
кæй нæ фæнды, уый бæрæг уыд йæ тыхласт ныхасы уагæй. — 
Дæхæдæг æй нæма бадардтай дæ зæрдыл? 
— Нæма. Æз скъолайы дæр ме сæфт уыдтон найзустытæй- 
йедтæй. Найзустытæ — нæй дзы устытæ. Æмæ чызджытæ дæр 
бæззынц, æриут сæ! О, Мясоруб, цæй, ракъæр-къæр кæн æм- 
дзæвгæ. 
— Сесо, æз дæуæн Мясо... 
— Хорз, уæд та Николаша, — æмæ базарæгау кодта. — Царь 
Николашка — щи да кашка! 
Николай йæ былтæ кæрæдзимæ нылхъывта, фæтардзæс- 
гом: нæ уадзы йæхицæй хъазæнхъул кæнын. Иу хатт фæтас 
æмæ никуал сраст уыдзынæ... 
137 

— О, цæй, ныппетсот у! Хорз, Николай дæр фæуæд. Стæй 
мæн тыххæй дæр нæ, мæнæ йæ Алийы тыххæй радзур. Али, 
æрхат æм ды дæр. 
Исты ницæйаг загъд-хъæлæбамæ, хъæмпарт хылмæ та куы 
расайа, зæгъгæ, Уырысхан бацыд сæ ныхасы: 
— Ныхъуытты йæ уадз, æз дын æй радзурдзынæн: 
Я думал: «Жалкий человек, 
Чего он хочет?.. Небо ясно, 
Под небом места много всем, 
Но беспрестанно и напрасно 
Один враждует он — зачем?» 
— Бузныг, Студент, æрмæст æз дæр... — Райдыдта Сергей, 
фæлæ Али цыдæр зæгъынмæ кæй хъавы, уый куы бафиппайд- 
та, уæд ферхæцыд. 
— Афтæ у, а-гъа, гъæй-хуыцауыстæн, жалкий человек не 
’мбары, искæй усмæ ныхилæн кæй нæй, уый. Жалкий челове- 
кæн ацы стыр зæххыл ницы фаг кæны. Ис? Ис! Й-йæх! Хорз 
хæфс йæхи цъымарайы цæры, стæй кæрцæн йе ’мпъузæн дæр 
йæхицæй хъуамæ уа... 
— Ма хæр дæхи, Али, æз дын ныртæккæ хъæлдзæг æмдзæв- 
гæ ралæхурдзынæн, кæугæйæ гуырæм, мæлын та худгæйæ 
хъæуы! Хъус-ма, — Сергей бандоныл алæууыд, йæ риу размæ 
радымста, йæ сæр фесхъæл кодта æмæ, рапортдæттæг ног- 
дзау-пионеры зæлланггæнаг хъæлæсыуаг фæзмгæйæ, загъта: 
— Самуил Маршак! «Мистер Твистер!» — йæ сæт цыма 
аныхъуырдта, афтæ акодта, стæй йæ тымбылдзæг къухмæ ных- 
хуыфыд æмæ: 
Есть за границей 
Контора Кука. 
Если вас 
Одолеет скука 
И вы захотите 
Увидеть мир — 
Остров Таити, 
Париж и Памир, — 
Кук для вас 
В одну минуту 
На корабле приготовит каюту 
Или прикажет 
Подать самолет, 
138 

Или верблюда 
За вами пришлет, 
Даст вам комнату 
В лучшем отеле, 
Теплую ванну 
И завтрак в постели. 
Горы и недра, 
Север и юг, 
Пальмы и кедры 
Покажет вам Кук. 
Æмæ йыл æз та мæхи хардзæй æфтауын: гукк! Æмæ, о мæ 
къона Мэри, тебе в эСэСэСэРи покажут небо в клеточку! 
Фæлæ, ай дæ хицау! — мæ фæсонæрхæджы дæр куы никуал 
уыд «Мистер Твистер», уартæ йæ кæд æмæ кæд ахуыр кодтон 
хæффындзхорæй, уæд ма æрдæбон кæцæй æрбагæпп кодта 
мæ сæрмæ, кæцæй ма дзы фегуырд-февзæрд? И> Студент? — 
йæ сæрмæ амоны. — Ам цы ис, ам, исты ахæм къæбицгонд дзы 
ис мидæгæй, алцы дзы бахъуаджы сахатмæ биноныг æфснай- 
дæй лæууы? Афтæ куыд счындæуыд лæджы зонд, йæ армы- 
дзаг сæрымагъзы алцыппæт уал æмæ уал азы æфснайдæй, рох- 
уаты куыд лæууы, кæм лæууы? Ай дæ хицау! Стæй, куы 
бахъæуы, уæд æцæгдæр къæбицы дуарау исты фегом вæййы, 
æмæ лæгæн æппæтдæр йæ зæрдыл æрлæууынц, нæ? Цы дис- 
саг конд у уæдæмæ æцæгæй дæр адæймаг, мæнæ ма суанг 
Хæйрæджыты Бардуаг дæр — йæ сæры цайцымæн уидыджы 
дзаг сæрымагъз ис, уымæй фылдæр нæ, зæрдæ йын ис æмæ 
цыдæртæ хъуыды кæны, æрымысы сæ. Æмæ диссæгты табу- 
гæнинаг диссаг — адæймаджы та ды... Æмæ йæ ды та... Ды та 
йæ амар, амар æй ды та! Æмæ йæ ныкъкъуыхтæ кæн! Æмæ 
йын йæ диссаджы, йе ’мбисонды æфснайæндон, йæ къæбиц- 
джын сæр фæхицæн кæн йæ гуырæй æмæ йын æй хидæй Терк- 
мæ нывзил! И, Мясоруб? Лæг амарын та циу, йæ райгас кæ- 
нын у зын, æндæр. Зын, загътон? Зын, дам... Нал ын вæййы 
райгасгæнæн, нал! Алы рæдыдæн дæр, алы бæллæхæн дæр ис 
срастгæнæн мæлæтæй фæстæмæ. Нæ дæм хъары уый, Мясо- 
руб? Нæ дæм хъары, нæ, æндæр ма искуыдæр адæймаджы! 
Человек — это звучит гордо! Æмæ ды та адæймаджы... Искуы- 
дæр ма адæймаджы кусартау ныкъкъуыхтæ-ныддихтæ-ных- 
хæйттæ кæн! Афтæмæй дæхицæн дæр замманай къæбицджын 
сæр куы ис, æндæр уæдæ радиомæ хъусгæйæ куыд бадардтай 
дæ зæрдыл уыцы къуплет Лермонтовæй, и? Æз æй цæуыннæ 
139 

бахъуыды кæнын? Уæдæ Твистер-Мистер куыд баззад мæ сæ- 
рызонды æфснайдæй? 
— Æз ма йæ скъолайы дæр зыдтон... 
— Æмæ бустæ та цæуыл кæныс? Æнхъизын райдыдтай? 
Мистер Мясорубы зæрдæ нæ зæгъы хъарм ваннæ æмæ хуыс- 
сæнмæ къофи æмæ гаваннæйаг сигарæ? И? 
Куыд нæу ахæстоны хъизæмар цыфæндыйæ дæр хъизæ- 
мар, уæнгбæстытæ кæй дæ, дæ акъахдзæф, дæ ацыд æмæ де 
’рбацыд, дæ алы фезмæлд дæр дæхи бар кæй нæу, уый дæр 
куыд нæу удхайраг уавæр, фæлæ... Кæд ын æппæтæй зын- 
дæр быхсæн исты уыд, исты уыд йæ удхæрæн, йæ тугхалæн, 
уæд мæнæ Сергейы тутт сæры мондæгтæ, йæ хылкъахæнтæ, 
йæ хъæуа-нæ хъæуайы æнæуаг дзыхы ныхас, йе ’лгъыстытæ, 
йæ уды æнуд тæф, йæ уды сымаг — æви смаг? Цыма уырыссаг 
смак у, афтæ уайы æнæ ы... 
О, æмæ уый куыд нæ зонынц ахæстонгæстæ дæр: рагæй 
æрæгмæ дæр политикон ахстыты уголовонтимæ барæй иумæ 
дарынц, сæ уд сын ласынц уымæй... Сæрибар царды ахæм 
тутсæр, ахæм æдзæлгъæдтæй дæрдты лидзыс, се ’мдзæхдо- 
нæй дæхи хизыс, ам та де ’мдзæрин свæййынц, де ’мвынг, дæ 
цæдисæмбæлттæ... 
Æмæ кæд фылдæр хатт ныкъкъуырма кæны йæхи Уырыс- 
хан, ныхъхъус вæййы, ныртæккæ мæнæй ам цы ис, уый æз 
нæ дæн, ме ’цæг æз, зæгъгæ, уæддæр та æдзух йæ мидкъæр- 
мæджытæ афтæ хорз ауазæн нæ разынынц, бахъары йæм йæ 
алыварсы уынæр. Æмæ ныккувы, ныттæхуды кæны, йæ, Хуы- 
цау, уæдæ зондджын-фендджын, ахуыргонд-æгъдауджын адæ- 
мимæ чи бады ахæстоны дæр уый цы амондджын у, зæгъгæ... 
Мæнæ куыд ис адæмæй фæлхæрдтæ, фаджыс-бырæттæ, алы 
чепухатæ, Алийы загъдау. Æмæ куыд хъыг у зæрдæйæн, куыд: 
уæдæ ма уыдон та кæд суыдзысты адæм, кæд, Хуыцау, ацы 
царды куынæ суой, сæ иунæг цæргæбон царды, уæд — алы 
сахат, алы бон дæр нын нымадæй куы радтай... 
— Ныууадз-ма йæ! Мауал размæнт-базмæнт кæн Николайы 
æмæ йæ мауал къах-фæйлау! 
— Хорз, Студент, хорз, — Сергей йæ хуыссæнуатмæ йæхи 
уыциуæхстæй сæппæрста, уæлгоммæ æрфæтъæн, стæй дын йæ 
гæндзæхтæ тæргæйттæгæнаг сабийау куы сцæгъдид, куы ныдз- 
дзыназæгау кæнид: 
—Я хочу в Таити! Дайте мне Таити! Не-мед-лен-но! — æмæ 
фæдæлгоммæвæлдæхт, ныхъхъусау. Æрмæст дын ын бирæ ма 
ахæсса: æмæ та æцæгдæр уайтагъд райдыдта йæ рифмæбыд 
140 

сæнттæ цæгъдын, уæгъдæфсæр дзæнгæда. — Как, дам, дела, 
æмæ, дам, как, в Полыые — у кого больше денег, тот и купит 
веник; æмæ, дам, как дела, æмæ, дам, как сажа бела... Æви... 
Æрбаластой хомаг — бахæр хом аг! Мах та... Мах та алы сау 
хæмхутджынты, алы ставдбылты, кæм цы мæгуыр æмæ гæв- 
зыкк ис, уыдоны уарзæм, лымæн стæм семæ.. Æмæ нæ ду- 
цынц. Поедем, дам, посмотрим, как белые вкалывают на чер- 
ных... О! Анекдот! Ай дæ хицау! Брежневæн цырт скодтой. 
Дзидзитимæ. Йæ иу дзидзи дынджыр, иннæ чысыл. Уый та, 
дам, цы диссаг уа. Æмæ, дам, дынджыр дзидзи развивающим- 
ся странам Азии и Африки, чысыл та нæхицæн. Стæй сын 
экспортнæй водкæ... Стæй еугæф... Стæй... СтæйТвистер загъта: 
Только смотпритпе, 
Чтпоб не было рядом 
Негрову малайцев. 
И прочего сброда — 
Твистпер не любитп 
Цветпного народа! 
Фæлæ та ныр дæр куы ничи схудт, уæд Сергей, æвæццæ- 
гæн æмæ, уæдæй нырмæ йæ мидæг цы хъуыды ныффæрск 
цæхгæрмæ æмæ ныронг иннæ хъуыдытæн фæбынæй кæнын 
чи нæ бакуымдта, уыцы хъуыдыйыл сагъæсгæнгæйæ загъта: 
— Æмæ иу чидæр куыд дзуры мах тыххæй, уый та: «Мне 
не жалко человека, которого мы казним: мне жалко общество, 
которое мы превращаем в палача». Й-йæхх-х-х! Али... Фæлæ, 
о, мæнæй уый — банцай. Банцай, кæнæ — банзай! — Æмæ та 
йæ зæрдыл цыдæр æрбалæууыд, йæхи æрдæгæй дæлæмæ ра- 
уагъта хуыссæнæй, дзуры Уырысханмæ: 
— Æццæй, негртæн та сæ хæйрæджытæ æддаг бакастæй урс 
сты? 
— Цы йын зонын... Уартæ Рачикы бафæрс, уый у хæйрæ- 
джытæн сæ бардуаг... 
Рачик йæ чъылдым фездæхта Сергеймæ, æмæ йæ уый дæр 
нал афарста, йæхи фæстæмæ йæ бынатмæ сивæзта, фæсабыр. 
Æмæ ныхъхъуыста йæхимæ, æмæ æнахуыр хъуыды фæхатыд 
йæ зæрдæйы æфтауцуаты, æнахуыр бæллиц: «Ныр макæй ахс- 
джиаг у, макæй царды ныфс æмæ цин, макæй удлæууæн, ма- 
кæй зæрдæрухс, макæй... уарзон! Цæмæй дæхицæй буц уай, 
хъал уай, бузны æмæ... æмæ афтæ дымгæхост ма уой дæ зæр- 
дæйы къултæ, дæ сæры кæхцы фæрстæ... Æмæ царды дымгæ- 
тæн уаддзалхы æмдымбыл хæмпæлау æнцон ратул-батулгæнæн, 
141 

раскъæф-баскъæфгæнæн мауал уай... Фæлæ мæнæ куыд зын у 
йæ риуæн, йæ сæрæн, уæззау хъуыдыты ахасты кæй бахауд, 
уый æмæ йæм мæнæ исты ахæм ракæнын... исты тугирхæф- 
сæн, зондсайæн хъазæн-хынджылæггæнæн ми кæнын куыд 
цæуы, исты хылкъахæнтæ кæнын... Ма ныддым, ма!.. Ныр иу 
мастыркæ-хъылмаифтыгъд тамако Хуыцау куы раттид!..» 
Ал и бандон рудзынджы бынмæ байста, слæууыд ыл, стæй 
тæвдгæнæн батареймæ бахызт, рудзынджы æфсæн кауы уис- 
тыл-телтыл ныххæцыд, йæхи сивазæгау кодта æмæ акаст æд- 
дæмæ. 
— А-гъа, арвæй иу чъепс зыны, сæгъы цæстау ныйирд уалæ... 
Æврагъы къæдзил аленк кодта... Уддзæф ракодта, æмæ бæла- 
сы талакъалиу æрбазынд... Кæрзбæлас... Ныридæгæн дæр ыл 
бурдзæф сыфтæ фæзынд иугæйттæй, — раздæхта йе ’ргом æмæ, 
йæ фæсонтæй къулыл банцойкæнгæйæ, бандоныл лæууы, тæ- 
худиаггæнæджы хъæлæсыуагæй дзуры, комкоммæ сæ никæмæ 
кæсы. — Ис? Ис! Æмæ, й-йæх, тагьд фæззæг ралæудзæн, хорз, 
хъарм фæззæг. Æз уарзын ахæм фæззæг, а-гъа. Фæрсыгъдбон 
фæззæг, фæлмæнхур фæззæг — амæлынæн дæр хорз вæййынц 
ахæм бонтæ, гъæй-хуыцауыстæн... А-гъа... Рæстæг дæр хорз 
æмæ ды дæр хорз мард, рæсугъд зиан... Ахæм хъарм фæззæг 
дæ хъарм сыджытыл сæмбæл, уæд уый кæуылты хорз амонд у, 
а-гъа... Ис? Ис! Уымæн æмæ зæронд лæджы адзалы боны зиан 
рæсугъд зиан у... Фæлæ æгас дæ æмæ дæ картоф къахын хъæу- 
дзæн — хорз картæфтæ, лæгъзгуыбын стыр картæфтæ куы 
схауы губаккæй, уæд куыд æхсызгон вæййы зæрдæйæн, куыд 
цин фæкæнынц цæстытæ! А-гъа... Уæд къахынæй нæ фæфæл- 
лайыс... Картоф мæнæуæй баивын хъæудзæн... Мæнæу куы- 
роймæ ласын хъæудзæн... Зымæгмæ дæм хъуамæ иу-фондз гол- 
ладжы уа дзуллаг ссад... Й-йæх! Суг дæр хъæудзæн, суг, Тер- 
чы хъæдæй радавын. Хос дæр, хъæмп дæр. Циу фæззæг, уымæй 
иууылдæр хъæудзæнтæ у... А-гъа... Æз та ныр æппæт уыдæт- 
тæй дæр сæрибар дæн. Гъæй-хуыцауыстæн, уынут, куыд уайы 
хъуыддаг: ахст кæй дæн, уымæ гæсгæ сæрибар дæн... Хæдза- 
ры алы мæттæй, алы тыхстытæй, алы бирæ кæнинæгтæй... Æмæ, 
уынут, ис нын цин кæнынæн дæр æфсон, гъæй-хуыцауыстæн! 
Кæцыдæр хъуыддæгты — ахст, кæцыдæр хъуыддæгты — сæри- 
бар. Æмæ уæдæ — хæрæгсаст! Фæлæ, й-йæх, лæгæн йæхи 
фæндонæй æвзаргæ куынæ уой йæ хъуыддæгтæ, уæд цард дæр 
ахæстон у æмæ ахæстон дæр цард у... — Али бандонæй зæхмæ 
142 

хъавгæ-арæхстгай æрхызт, Уырысханмæ цасдæр фæрсæг цæс- 
тытæй фæкаст, цæй, куыд дæм кæсынц мæ ныхæстæ-хъарджы- 
тæ-нæтынтæ зæгъгæ, стæй йæ афарста: 
— Тамако дæм цы разына?.. 
Уый йæм æнæдзургæйæ ТУ-134-йы къопп бадардта, йæ бын 
ын йæ амонаен æнгуылдзæй куыд сцъыкк ласта, афтæ дзы иу 
сигарет хъæлдзæгхуызæй, цыма афтæ дзырдта, мæнæ дæн, 
мæнæ æз, дæр, зæгъгæ, уыйау йæ сæр сдардта. Али йæ сцъортт 
ласта, сдымдта йæ, сулæфыд фæздæг æмæ схуыфыд. Загъта, 
йæ цæстытæ сæрфгæ: 
— Нæ, лæмæгъ у, æгæр хъæмп у, хъæлæсы къултæ арауы. 
А-гъа, — йе ’нгуылдзты ’хсæн ын йæ зынг фындз аууæрста, йе 
’ртхутæг зæхмæ æркалд, стæй йæ цы фæкодтаид, уымæ нал 
арæхст æмæ йæ йæ дзыппы нысхуыста. Стъолыл цы къопп 
уыд, уымæй иу тамако систа. Рацу-бацуйыл та фæци, дымы 
арæх пъæртгæнгæйæ, цыма фыццаг хатт фæлвары дымын æмæ 
йæ æппын не ’мбары, иннæтæ дзы хорзæй цы ссарынц, уыйау. 
Цыдæртæ хъуым-хъуым кæны йæ фындзыбын, зæхх æмæ ар- 
вимæ, нырмæ чи нæ уыд, ахæм сусæг ныхас кæны, стæй йæ 
мидныхас хъæрæй ныхасмæ раивта: 
— А-гъа, гъæй-хуыцауыстæн, никуы мын ничи бацамыдта 
ахæм зонд... Уый æндæра, ау, лæг сырд у?.. Фæлæ мын ни- 
куы ничи загъта мæ хъустæ гомæй, мæ зæрдæ æргъæвдæй, мæ 
коммæгæсæй, зæгъгæ, афтæ ма кæн, дæ масты фæндагыл ты- 
рындзæй ма цу, гæдзæ кæн, хатыргæнæгæн Хуыцау дæр йæ 
фарс у, æвæсмон вæййы... Ис? Ис! Фæлæ, й-йæх, иууылдæр 
æмдзых уыдысты, афтæ здæхтой мæ уисæнгæнаг зонд, æмæ, 
дам, маст исын хъæуы, æфхæрдæн хатыр нæй, дæ уæлæ йæ 
куы ныууадзай, уæд дæ лæджы ном сæфтмæ цæуы, уæд дын 
лæджы худ даргæ нæу, фæлæ сылгоймаджы кæлмæрзæн. Æмæ 
худæг дæр у, уæдæ нæу: ныр чидæр цæцæйнаджы куы ’фхæ- 
рид, куы йæ мæстджын кæнид æмæ уый та йæхи куы ныггуы- 
быр кæнид, йæ маст куы уромид, куы хатыр кæнид... Й-йæх! 
Кæд йæхимæ исты азым ара, уæд ма, чи зоны, быхса, гæдзæ 
кæна, фæлæ рæстуд у æмæ афтæмæй мастыфтыд цæуы, зæгь- 
гæ, уæд та... Й-йæх! Нæ тъизын, фæлæ... фæлæ... Зын у, зын 
у цæцæйнаг уæвын, нæй цæцæны хæцæны амбулæн, а-гъа... 
Фæлæ куынæ уай цæцæйнагæй цæцæйнаг, уæд дæр цыма æн- 
цондæр нæу... исты чепуха уæвын... Фæззæг та замманай хорз 
у, хæларзæрдæ. Мыст дæр та йæ рæбынтæ дзаг кæндзæн... 
А-гъа... Фæлæ йед нæй, афтæ гæнæн, æмæ, цæмæй мачи уай, 
мæнæ цæцæйнаг ма уай, мæхъхъæлон, ирон, сомихаг, уырыс- 
143 

саг, фæлæ афтæ, æнæуи лæг, хæдбар адæймаг уай?.. И, нæй 
афтæ? Й-йæх! Нæй. Уæд нæ арæхсдзынæ цæрын, цæцæйнаг 
чи у, кæсгон чи у, ирон чи у, сомихаг, уырыссаг, уыдоны ’хсæн... 
А-гьа... Куыд у, Николай, дæумæ та? Уырыссагма йæхи уырыс- 
саг хоны? — Николайы цур æрлæууыд, хæрдмэе йæм кæсы. 
Уый йæм йæ фарсыл æрзылд, комкоммæ йæ куыд уына, афтæ: 
— Æмæ уырыс адæм не сты, мы что, не люди? Цæуыннæ 
хонæм нæхи, чи стæм æмæ цы стæм, уый? 
— Æмæ уæдæ уæд, а-гъа, мой жена йæхи афтæ ’нцонæй 
искæмæн лыстæн скæнын цæмæн бауагъта? Стæй уыцы Баран 
дæр... Йæхи ус ривæд кæны æхсæв-бонмæ, уый та... Й-йæх! — 
Али та йæ риу йæ тымбыл къухы тъæпæнæй бахоста, ныууы- 
нæргъыдта цæф сырдлæгау. — Куыд риссы ам, куыд! Цæмæн 
хъæуы зæрдæ? Ницæмæн. Гъæй-хуыцауыстæн. Зæрдæ куынæ 
уаид, уæд куыд хорз уаид — цы дæ рисса, уый дæм нæ уаид, 
стæй, фæсмон циу, уый дæр нæ зонис... А-гъа... Ис? Ис! 
Мæхæмæт æм уæдæй нырмæ дæр йæхи тыххæйты урæд- 
та. Лæгау лæгæн, æвæццæгæн æмæ, искæй тъизынмæ хъусы- 
нæй тухиагдæр тухи ницы ис. Æмæ йæхицæй ома нæ зæгъы, 
уый у лæгау лæг, зæгъгæ, фæлæ-иу амæй размæ Сергейы æл- 
гъыстытæ, æнæуаг ныхæстæй æмæ Рачикы нæтын-хъæрзы- 
нæй фæлмæцыд, зæрдæхæлд кодта, фыдбон-фыдæхсæв, ныр 
ма сыл ай бафтыд... йе ’мтуг, йе ’мзæххон хъарæггæнæг. Нæ, 
афтæ зæгъинаг нæу, æмæ йæм ирæттæ исты уæлдай хъулон 
цæст дардтой, ауæдзтæгæнæг цæст, кæнæ йæм сæ искуы исчи 
уæлдай æнæрвæссон æмæ уый адыл тызмæгдæрæй, æнæуы- 
нон-æлгъгæнгæдæрæй сдзырдта, мæхъхъæлон кæй у æмæ ирон 
лæджы кæй амардта, уый зæрдæйæ. Нæ... Æрмæст афтæ дæр 
нæ зæгъид, æмæ, зæгъæм, æмæ йын искæцы иронимæ исты 
загъд-замана, хыл-над рауад, уæд иннæтæ — иронæй, æндæ- 
рæй, уый фарс, йемæ хылгæнæг ироны фарс нæ фæуиккой, 
зæгъгæ. Суанг ма ирон йæхæдæг зылынджын куы уа, хылкъа- 
хæг куы уа мæнæ Сергейау, раст уæддæр... Æмæ йын исты, 
мыййаг, уый тынг хъыг у? Æппындæр нæ! Уымæн æмæ алцы- 
дæр æмбары. Иуæй, уый, æмæ уæддæр æмæ уæддæр туг йæ- 
хионтæ амоны, хион цыфæндыйæ дæр хион у, уæлдайдæр та 
ам, ахсты. Уæдæ иннæтæ дæр сæхи хæсджыныл нымайынц 
ироны раз, иугæр уый бæстæйы, уый зæххыл цæрæг сты, уый 
ахæстоны бадæг сты, уæд — о, о, уый дæр ма дзы ис, уый: 
ирæтты даринаг ахæстон у! Стæй, иннæрдыгæй та, йæхимæ 
144 

дæр лыстæг куы ’ркæса, куы ныхъхъуса йæ зæрдæйы дæлбын 
хъуыдытæм, йæ туджы кæнонтæм, уæд йæхæдæг дæр фыц- 
цаджы-фыццагдæр йæхионы, мæхъхъæлоны, фарсхæцæг уаид. 
Дыууæ хылгæнæгæй азым кæй у, раст сæ чи у, хылкъахæг- 
змæнтæг-амидингæнæг, ууыл йæ сагъæс фæсхыл уаид, фæ- 
сиргъæвд. Хъусыс ацы зæрондмæ дæр! Цæцæйнаг, дам, цæмæй 
ма уай, ирон æмæ æндæр исчи, уымæн уæвæн нæй, сам по 
себе, дам, адæймаг куыд уай, афтæ?.. Лæгмæ лæджы зонд 
куынæ уа, уæд сахъат у, æндæр цы... Ума, дам, нет, то считай — 
калека... Фйелæ уæддæр æнæ диссаг не сты хицæн адæмты 
’хсæн ахастдзинæдтæ, кæрæдзимæ цы цæстæй кæсынц, цы 
зæрдæ дарынц, уыдæттæ-йедтæ... Партион былдауæнтæй та 
никæй асайдзынæ. Мæнæ ай Мæхæмæт у, мæнæ ай йæ уд у, 
æмæ... Зоны йæ, бæгуыдæр æй зоны: мæхъхъæлон, зæгъгæ, 
айхъусæд ирон лæг æмæ æнæбары йæхимидæг фестъæлфы, 
æхсызгон уылæн нæ ацæуы-ахъазы йæ туджы, зæгъæм, мæнæ 
абхазаг, зæгъгæ, куы фехъуса, уæд куыд вæййы, афтæ — стæй 
суанг цæцæйнаг дæр фæуæд, цæцæйнаг! Мæхъхъæл æмæ 
цæцæны ир сæ зæрдæйы дих кæнынц, хъулон сæ кæнынц сæ 
ахастыты, сæ зæрдæты мидæг — о, сæ туджы. Æмæ сыл нæ 
худы йæ зæрдæ. Нæ худы! Æмæ та уый дæр уымæн, æмæ йæ 
йæхицæй хорз зоны: æхсызгон уылæн нæ ацæуы мæхъхъæло- 
ны туджы дæр, ирон, зæгъгæ, куы ацахсынц йæ хъустæ, уæд. 
Рагон фыдæлон хабæрттæ сты, абоны царды агуринаг не сты 
уыцы æууæлы аххосæгтæ, йæ маргтæдзæнтæ, йæ фæздæгдзæ- 
уæнтæ уартæ рагфыдæлæй нырмæ къахынц цæстытæ, халынц 
туг, зæрдæты фыдæх сысын нæ уадзынц, ноджы ацы советон 
дуг дæр се ’хсæн фидауæг нæ фæцис, фæлæ ардауæг, куырм- 
гæнæг, маст мастыл цæндамайгæйæ, æфтаугæйæ: Базоркины — 
Мочкъи-юрты йæ фыдæлты хæдзары ирон бинонтæ цæрынц, 
æмæ йын уый цас хорз хос у, цæмæй сæм хæларзæрдæ дара, 
уымæн... Бирæ хæттыты сæм æрхатыд, рауæй-ма мын сæ кæ- 
нут, кæнæ мын сæ мæ ног хæдзарæй баивут, зæгъгæ, фæлæ — 
нæй, нæ уæндынц, кæд дзы æфсæрмыйаг сты æмæ сразы уаик- 
кой йæ курдиатыл, уæддæр. Уæндгæ та иннæтæй нæ кæнынц, 
бахъоды ныл кæндзысты хъæубæстæ, зæгъгæ. Хорз лæгыл кæд- 
дæриддæр мæгуыры бон ис, чифæнды дæр уæд йæ фыдæлон 
тугæй! Мæгуыры бон хæрамзонд адæймæгты азарæй, се сконд 
закъонты домæнтæй, æнæрай æхсæны ’гъдауæй. Фæлæ цыма 
фыддæрагæн барæй рауад афтæ, уыйау, йæхиимæ нымайгæйæ, 
ныр иумæ æртæйæ — нæ, цыппар лæгæй — ахст сты, ирæтты 
кæй амардтой, уый тыххæй. Гъа, Дзаурты Зелимхан ма фæ- 
10 Гусалты Барис 
145 

уæд, уый дæр фæхыл ис иронимæ, ноджы аххос ироны уыд, 
афтæмæй йæ амардта, фæлæ Хъæстойты Иссæ æмæ йе ’рвад 
Мæхæмæт та æппын ницæй тыххæй амардтой — сæргæвстой! — 
мæгуыр дыгурон лæппуйы. Нынцъыхтой, хæрæджы къæлæу- 
тæ, æмæ сæ мицъыра сæ тутт сæртæм ныццавта! цом, дам, 
æмæ ныл фыццагдæр цы ирон лæг сæмбæла, уъщ амарæм... 
Уый дæр, уыцы бæллæхы хабар дæр æнæуи дæр кæрæдзимæ 
фыдæх адæмæн фаг бындур нæу ногæй афтæ зæгьы^æн: уынут, 
уынут, цы цыбырзонд æмæ тæвдтуг адæм сты ацы мæхъхъæл — 
æппын дæ мацы хъыгдарæд лæг, афтæмæй йæ... Фæлæ уæд 
уыцы иронæй та — цы хуындис, цы? — Марклен? — гуырдзиа- 
джы пысыраты ’хсæн чи ныргæвста, уымæй та цы зæгъдзы- 
нæ? Авд туманы тыххæй. Хъæдурæлхæнæг æрцыд сæ хъæу- 
мæ. Æмæ йæ асайдта йæ фæдыл фæсвæдмæ... Уæд цæмæй 
хуыздæр у ирон Марклен зондцух Иссæ æмæ Мæхæмæтæй? 
Æвæццæгæн æмæ сæ æвзæрдæр у — уазал зондæй лæгмарыны 
уынаффæ бакæн, ноджы æнæхъæн хъæуы, æнæхъæн Ирыс- 
тоны уазæджы! Стæй ма уымæн у Марклен æвзæрдæр, æмæ 
мæхъхъæл æмæ иры ’хсæнты сау гæды раджы ауад, æнæуы- 
нондзинады таугæрдæг йæ хъылмадæфæй рагæй знæт кæны 
уæлæнгайзонд адæймæгты, æмæ уыдонæй сты сæхион дыууæ 
хъадыры дæр, фæлæ дæ гуырдзиаг уазæджы æууæнкæй... Нæ, 
зонгæ-зонын фыдгæнæг чи у, уый нæдæр ирон у, нæдæр мæхъ- 
хъæлон, нæдæр искæцон. Ничи у! Мад-фыдæй нæ райгуырд, 
хæдзарон хæдзарæй нæ рацыд. Цæй, нал риссын кæны йæ 
сæр уыдæттыл, бæх сыл хъуыды кæнæд, уымæн йæ сæр дын- 
джыр у, кæнæ та цæрвдзых хицау — йæ хæс у, æхца йын 
фидынц уый тыххæй. 
Фæлæ иугæр цыфæндыйæ дæр хионы рыст уæлдай рыст 
кæм у, уым ын хъыг у, Али йæхи уыцы хуызы, тъизæг-нæтæ- 
гæй кæй æвдисы, уый. Æмæ йæм нал фæлæууыд: ма у цæ- 
цæйнаг дæр, чифæнды дæр фæу, уæддæр, æппынфæстаг, лæг 
нæ дæ, лæг? Ай сын ныронг Рачик фæласта сæ уд йæ тъизын 
æмæ æрдиагæй — æмæ ма уый уæддæр цæрынхъуаг æрыгон 
у, ай та... Тызмæгæй сдзуринаг æм бæргæ нæ уыд, уæддæр та 
цыфæндыйæ дæр хистæр у, фæлæ йын фидисы хуызы кæй 
дзырдта, уый дæр хорз нæ рауад: 
— Уæллæй, Али, дардæй дæм бакæс æмæ — лæг! Хæстæгæй 
дæм æркæстытæ кæн, æрыхъуыстытæ кæн æмæ — дондзæст 
чидæр. Уанцон нæу уыйас кæуын дæхиуыл. Ам иууылдæр 
зæрдæрæхуыст сты, фæлæ быхсæм. Лæг пецы раз бадынæн 
æмæ йæ усы фарсмæ хуыссынæн нæ райгуыры. Уый лæгдзи- 
146 

нады нысан нæу. Ахæстоны дæр лæгтæ бады. Иу дæ хуызæ- 
ныл ма фембæлдтæн! Сохъыр уæйыджы раст йæ аууон фæ- 
кодтаид. Фæлæ-иу куы ныхъхъарджытæ кодта, куы-иу нытъ- 
тъизыдта-ныддодой кодта уыцы лæгæнадгæнæн къæдзæх лæг, 
йæ мадимæ хъæбысæй рахæца æмæ йæ быны фæуа, æндæр ма 
афтæ дзыназ: о, дзыцца, лæппуйæ мæ цæмæн ныййардтай, 
фæлтау чызг куы фестадаин, уæд абон ардæм не ’рбахаудаин! 
Æмæ, зæгъын, ам сылыстæгæй иу æмæ дыууæ чызджы ис, 
сæхæдæг батальонваг — женскæй батальонваг куы сты! — худ- 
гæйæ хъæлæкк фæцис йæ ныхас Мæхæмæт, фæлæ йæ худæн 
хъæлæс йæ уæдæй нырмæйы дзуринæгты мидисимæ нæ фи- 
дыдта, тыхлæмæрстау уыд, хирæстытæгæнæгау. 
Æмæ Али дæр йæ мидбынаты сагъдауæй аззад, былкъуыр- 
дæй, йæ цæсгом афæлурс, йе ’гъуыз былтæ, скæуынмæ цыма 
хъавы, уыйау рызтысты; ай та куыд у, кæмæн уæ цы ракод- 
тон фыдæй сымахæй та, зæгъгæ, йæ хъаймæтдзаг цæстытæ 
фæрсæгау æрзылдысты се ’ппæтыл дæр, стæй йæ хуыз цадæг- 
гай аивта, фæтар-фæхъуынтъыз, фæтызмæг-фæмæстыгæрцæс- 
гомджын, йæ цæстытæ фæкакон сты æмæ æнæсулæфгæйæ 
цæцæйнагау ауагъта Мæхæмæтыл. Уый дæр ын мæхъхъæло- 
нау æхсæнмæ-æхсæнты цыдæртæ дзырдта фидауæн, фæлмæн- 
гæнæг-сабыргæнæг хъæлæсæй, йæ ныхæстæй йын цалдæр хат- 
ты сабырдело, сабырдело, зæгъгæ, равзарæн уыд. Фæлæ ма 
дын Али ауазæнтæ истæмæ дардта. Æмæ уæд Мæхæмæт дæр 
æргæпп кодта зæхмæ, фæкарз, фезнæт йæ ныхасы уаг, йæ 
егъау къухтæ дæр-иу бацагъта, стылдта зæронд лæгыл. Æмæ, 
æвæццæгæн, ныр бынтон тъæнгтæдзæгъдæг фесты йæ ныхæс- 
тæ Алийæн — пыхцыл цъиуджын каркау бауагъта йæхи дын- 
джыр лæгыл, цæвынхъус ныттымбыл кодта йæ дыууæ къухы 
дæр, боксерау сæ йæ риуæмбæрц систа. Æмæ йæ бакаст ху- 
дæг нæ уыд — æнæнхъæлæджы хъару йæм кæй разындаид, 
уый уырныдта иуварсæй кæсæджы... Цыдæриддæр у, уæд- 
дæр хуымæтæджы нæ загъта, йæ хабæрттæ куы дзырдта, уæд, 
зæгъгæ, Баран дæр, дам, мын уый æнхъæл нæ уыд æмæ, дам, 
æз цыдæртæм кæй арæхсын, кæй зонын, — гæнæн ис, æмæ 
йын уыцы арæхстдзинады февнæлдтытæ самбойы-дзюдойы 
стæгсæттæн февнæлдтытæ-здухæнтæ дæр уой, чи йын цы хæй- 
рæг у зæронд бирæгъæн... Бæхæн, дам, йæ фыдуындыл ма 
бахуд, лæгæн йæ зæрондыл ма баууæнд... 
Фæлæ уæдмæ Сергей хъандзалцырдæй се ’хсæн фегуырд, 
йе ’ргом Алимæ, йæ чъылдым Мæхæмæтмæ здæхт, афтæмæй — 
фыццаг цæф иргъæвæгыл кæй ауайы, уымæй нæ тæрсы. Уый 
147 

нæ, уый, фæлæ ма цæфмæ йæхимидæг бæлгæ дæр кæны: æнæ- 
бары хафт дæр ыл куы ауайа, уæддæр ын агургæ æмæ æнар- 
гæ замманай æфсон хыл кæнынæн! 
— Али, къуылых дзынга, сабыр дас, науæд рихитæ халыс! 
Кæсгон дæр — далыс, ирон дæр — далыс! Æз уын, зæгъæм, 
ницы бамбæрстон уæ мæхъхъæлон-цæцæйнаг ныхæстæн æмæ, 
зылын чи у, раст чи у уæ дыууæйæ, уый нæ зонын, фæлæ дын 
цыма ахæм фæтæген-æндзарæнæй ницы загъта Мæхæмæт. О! 
Ды — Али, уый — Мохаммед, — йæ мучъайæ йæ уæхсчы сæр- 
ты фæстæмæ Мæхæмæтмæ ацамыдта. — Иумæ та Мохаммед 
Али, ома Кассиус Клей! Боксерты боксер. Æмæ йæм кæд 
бауæндай, уæд хæст фынддæс раундæй! — цас фылдæр алы 
дзæнгæда лæхуры Сергей, уыйас дзы дæргъвæтиндæр рæстæг 
йæ сæры тутты уазал дæр æмæ зæрдæйы рæхойгæ рыст дæр 
рохуаты зайынц, æмæ та сæ фервæзы, Хуыцауы хорз ракон- 
дау æм фæкæсы уыцы сахат. 
— Цавæр клей? Чи, æз фестадтæн цæссыджы суадон, æз 
тъизын сылгоймагау? Й-йæх! — Али Сергейы иувæрсты ар- 
хайы йæхи Мæхæмæтмæ байсыныл, фæлæ йæ уый дæр кæм 
уадзы. 
Уæдмæ Мæхæмæт иуварс ацыд, æрбадт Рачикы хуыссæнуа- 
ты тигъыл, мæстæлгъæдæй бахудт æмæ загъта: 
— Æмæ, дам, уæлмæрдты нæ вæййы быныгуыппытæ æмæ 
хус гæрæхтæ... 
Али дæр, кæд цæхæр схъистæ нал хаудта, уæддæр бынтон 
нæма æруазал — нæ фæфæстæмæ кодта: 
— Гъæй-хуыцауыстæн, нæ! А-гъа... Цалынмæ æз æгас дæн, 
уæдмæ æз мард нæ дæн... уæдмæ мæ ничи зæгъдзæн, æнæны- 
гæд уæлхъæдæй мард у, зæгъгæ! Ничи. Нæ хъæуы хъис- 
джынмæ дæ нымæт æппарын! Ис? Ис! Ды та, Мæхæмæт, мæ 
фæндæгтыл куы фæцыдаис, уæд дын де стджытæ халæттæ 
дæр нал ссардтаиккой. Мæнæн мæ цæстытæ хæстæгмæ цы 
федтой, уыдæттæ дæуæн дардмæ дæр нæ фендзысты. А-гъа... 
Æмæ уæдæ дæ фидисгæнаг æвзаг дзæгъæлы рауагътай дæ 
дæндæгты фæсхохæй. Й-йæх! Стæй мæхъхъæлон цæцæйна- 
гæн зондамонæг никуы уыд, æмæ уыцы хъуыддаг мæнæй нæ 
райдайдзæн... — Уый дæр сынтæджы уæлхъус æрлæууыд. — 
Бахатыр кæнут уе ’ппæт дæр, — кæд афтæ загъта, уæддæр 
кæсгæ та Уырысханмæ кодта. Æмæ йæм уый куы ницы сдзыр- 
дта, йæ цæстыты дæр ын уайдзæф куынæ федта, уæд йæхи 
кæдæй-уæдæй уæнгмард фæлладхуызæй æруагъта æд дзабыр- 
тæ, æцæг йæ къæхтæ æддæмæ-фæрсмæ дардта æмæ бынтон 
148 

дæргьмæ нæ, фæлæ цæхгæрмæгомау æрхуыссыд. Куыд æх- 
сызгон æруæззау сты йæ уæнгтæ, уый уайтагъддæр фæхатыд 
æмæ, кæй æрфынæй уыдзæн, уый дæр ма бамбæрста, фæлæ 
ма уæддæр фидарæй скарста, зæгъгæ, цы сын загьта, уый 
загьта, æмæ — фаг фæуæд. Цæмæй сын æууæнчы зæрдæ рат- 
та, уый фаг сты, цы сын радзырдта, уыдон. Науæд, мацы 
зæгь, æмæ гуырысхо кодтаиккой, цы дæ, чи дæ, зæгъгæ, ууыл. 
Суанг ма дæ, наседкæ-къуырттыбадæг дæр фенхъæлдзысты, 
стукач, сексот, сука — æмæ уæд... уæд Суликъойы зарæг кæн, 
мæ ингæн кæм ис, уый дæр мын ничи базондзæн, зæгъгæ... 
Фæлæ уал мæнæ ныр та... Нæ йæм мæсты кæны Мæхæ- 
мæтмæ дæр, нæ йæ ’вдæлы уымæ, нæ йæм цæуы, алы хылтæ- 
хъаугъатæн æвгъау сты йæ хъарутæ, йæ зæрдæйы тыхтæ... 
А-гъа... Мæнæ ныр та цы хорз у... куыд хорз къуырма кæны 
йæ сæр... хорз уыдзæн, хорз, иучысыл куы афынæй уа, куы 
арæдзæ-мæдзæ кæна... ацы хъæрмуст сæрдыгон изæр... сæ 
тулдзы бын хъуынджын нымæтыл, уæд... уæд... цы хорз у 
фынæй кæнын, хъæрмуст дунейы тулдзы бын фынæй кæнын... 
æмæ атайын... атайын хæхты рухсы рухсау... рухсимæ рух- 
сау схæццæ у æмæ... æмæ уый... уый... уыйау уæд, тæхуды 
æмæ, лæгæн йæ мæлæт... 
Диссаг куыд нæу, диссаг: лæгмарды тыххæй мæнæ ахæс- 
тоны бад, уыйбæрц тугтæ бацахсæнт дæ зæрдæйы, фæлæ ма 
дæ уæддæр æмæ уæддæр уый дæр æндавæд, уыцы ницæйаг 
цыдæр... цыдæр йед... 
Алийæн тамако куы радта, æмæ йæ уый куы сдымдта æмæ 
дзы куы схуыфыд, уæд йе ’ртæ ’нгуылдзы ’хсæн аууæрста тама- 
койы судзгæ фындз, æмæ уый æртхутæг зæхмæ куы ’ркалд, 
æртхутæджы тæпп! — уæд ын куыд хъыг уыд, куыд зын ын 
уыд! Уæуу, мæнæ æцæг диссаг у адæймаг: æндæра ма куыд ис 
йæ мидæг ахæм ницæйаг хъыг-зынæн дæр бынат? Хорз, уый 
ныммæрзы, уый æфснайы. Æмæ — цы? Цы ’рцыд, уыцы æртху- 
тæджы тæпп, тамакойы фындзы фæнычы мур зæхмæ кæй акал- 
дта Али — ноджы æнæбары, æнæрхъуыдыйæ, уымæй цы ’рцыд? 
Ницы. 
Фæлæ уый ууыл дзурæг у, æмæ ма цыфæндыйæ дæр адæй- 
маг у, бынтон нæ сарыд йæ риссаг-дудаг миддунейы къуым, 
хуымæтæг рис дæр ма йæм хъары... 
Уырысхан йæ цъылынæй мæрзын фæуагъта æмæ кæсы Али- 
мæ. Æмбойны тарф фынæй баци, хъазгæ-хъазын чи бафæл- 
149 

лад, ахæм сабийау аныгъуылд йæ адджын, уды фæлладуа- 
дзæн фынты. 
Лæг бонæддæдæр фæкæны, фарны ’рцыдæн фæкувы, æнхъæл- 
цау бæлццонау фæллад нæ фæзоны — цæры, хæры цардбарæй, 
йæ хорыссæнтæ дæр æмæ хордзæуæнтæ дæр æнæкъуылымпыйæ 
фæкусынц, æппын дзы ницы фæриссы, æппын ницæмæй фæ- 
хъæрзы, цæмæ фæкувы, уый йæхи цæстæй фæуыны — Хуыцау 
ын, иудзырдæй, къæрцхъусæй йæ фæндæттæм фæхъусы æмæ 
йын сæ æвæстиатæй æххæст кæны. Фæлæ уæддæр уый, джа- 
уыр зæххон лæг, æнцой нæ зоны, æфсис нæ зоны, æххæст амонд 
нæ зоны æмæ йæ фарст хъамайау æмдзæхгæр æрсадзы: 
— Циу цы, цард? Цы у цард, цы? Цæй номыл цæры лæг, 
цæй номыл? Цы йæ хъæуы адæймаджы, цы? Емынæ? Æмæ 
йын емынæ та, цард ын чи радта, уымæ — Хуыцаумæ! 
Æцæг, æцæг: дæ райгуырды размæ дæ ничи зыдта, ничи 
дæм арвыста, æрбацу-ма ацы рухс дунемæ, зæгъгæ; ничи ныл- 
лæгъстæ кодта цард Раттæг æмæ Сфæлдисæгæн, уæртæ-ма 
йæ мад æмæ йæ фыды гуыбын æмæ гуырдзæй, уый æмæ уый, 
номæй номмæ рацæуæд, зæгъгæ. Фæлæ — рантыстæ дæхи 
амондæй. Æмæ — æгас цу. Ай дын цæрынæн бæззон дуне: 
хуылыдз дон, хоррæдау зæхх, хорфыцæн æмæ миттайæн хур, 
уарынтæ, къæвдатæ, сæрдтæ æмæ зымæджытæ... 
Ма лæмар дæхи, ма, адæймаг! Цы дын æнтысы адæмимæ 
хæларæй æмæ Хуыцауимæ фидыдæй цæрын, уымæй цæр, 
уыййеддæмæ дæхи кæдæм тугдар кæныс, кæдæм тугагур цæ- 
уыс, кæдæм дæхи ’лгъитын кæныс?.. 
Цымæ цал хатты ныммарзта ацы бетонбын уат — ахæстоны 
сыгъдæгдзинадмæ цæстдарæг сылгоймаг — ахæм дæнгæлтæ у, 
ахæм, æмæ сæ фæтæн дуарыл дæр куыд æрбацæуы, уый дис- 
саг у, фæлæ йæм уымæй диссагдæр та уый фæкæсы, æмæ йын 
æфсæддон дарæс кæм ссарынц, кæд ын йæхицæн сæрмагон- 
дæй нæ хуыйынц, уæд — æмæ уыцы уæрæх сæвджын сылгой- 
маг сæ къамырæмæ куы ’рбацæуы, уæд алы цыдæн дæр иугæн- 
дзонæй уыцы иу ныхас фæкæны: 
— А-а-а, Уырысхан ам куы ис, ам, — нырма ам куы ис... 
Уæдæ уæд ам сыгъдæг уыдзæн, махæн ардæм цæугæ нæу — 
ам махæн зæрдæхсаинагæй ницы ис... 
Мæрзгæ-мæрзын, бетонбын астæрд хæудтытæ кæмыты у, 
дзыхъгæндтæ-хæудтытæ, уырдыгæй кæддæриддæр мæлдзыджы- 
ты хуызæн зæххы муртæ æнæ схаугæ нæй. Æмæ та сæ мæнæ 
ныр дæр куы ауыдта, уæд уыцы хурбоны ныв йæ цæстытыл 
ирдæй, удæгас æххæстæй ауад... 
150 

Сау бабызтæ тынг æрæгмæ рауадзынц къуыртт, дыууæ мæй- 
мæ æввахс цыдæр фæбадынц æйчытыл. Фæлæ сын ахæм цæр- 
дæг пумпуси лæппынтæ рацæуы, æмæ — диссаг. Сæ цæстыты 
кæрæттæй сын сæ фæскъæбутырдæм та кæд вæййы сау хæх- 
хытæ — мæнæ чызджытæ фæстаг рæстæджы Нефертитийы цæс- 
тытау сæ цæстытæ куыд райдыдтой ахорын, афтæ. Худæгæй 
цы кæныс! Ноджы ма сын кæфойдзыхтæ, кæфой, — кæрдæджы 
халыл исты бындзыхъæр абадæд, æндæр æй бабызы цъиу тъæ- 
бæрттæй басуры æмæ йæ йæ чыссæком дзыхæй ацахсы, кæф- 
хъуындары байзæддаг! 
О, æмæ дын сæ хæдзары къулы рæбын хуынкъæй хъомыл 
мæлдзыджытæ фæдисæттау уæлæмæ куы гуылф кæниккой. 
Æнæнтыст бабызы цъиутæ дын хуынчъы алыварс сæ бур гуы- 
бынтыл куы сбадиккой æмæ дын сæ кæфой дзыхтæй хъазуа- 
тæй фæллойгæнæг мæлдзыджыты хæлофæй мидæмæ куы сси- 
виккой. Искуы-иу мæлдзыг ма сын аирвæзы йæ фæдисон 
фæндагыл кæрдæджы пыхсмæ, кæрдæджы джунглитæм. 
Æмæ уæд цы дæ, цы, цард, зæгъгæ, уæд дæр — сæ тута 
бæласы бын бадгæйæ æмæ бабызы цъиуты æбуалгъы цуанмæ 
кæсгæйæ — уæд дæр афтæ ахъуыды кодта, дзуапп та йæ нæ 
хъуыд, уымæн æмæ дзы ницы рыст, йæ уд дæр йæ иудадзы- 
гон бынатæй иртæст нæ уыд мæнæ нырау. Æрмæст ын уæд- 
дæр уыцы ныв йæ зонд æнцой нæ уагъта, хъыгдардта йын 
æй: ау, мæлдзыгæй ма æнæхиндæр æмæ æнæзæрдæхудтдæр 
цæрæгой-хилæгой цы ис Хуыцауы хæдзары, уымæй фæллой- 
уарзагдæр, æхсæны царды фидыддæрæй цæрæгдæр куы нæй, 
уæд сын цæмæн афтæ карз тæрхон рахаста, ау, уæд та дзы сæ 
иу фæзилæд фæстæмæ æмæ губаккæн фехъусын кæнæд, нæ 
саджы фисынтыламад фæсивæды нын уæлæ цыдæр æнаккаг 
хъоргъдзыхтæ уидзынц-ссивынц, зæгъгæ... Ау, исты ахæм туг- 
дар азым та ис уыдонмæ дæр, æмæ сын афтæ хъуыдаид?.. 
Цыфæндыйæ дæр хæрам хъуыддаг цыд дунейыл, æмæ йæм 
дуне æнцад-æнцойæ каст: уымæй размæ дæр æврæгътæ куыд 
æвдæлонæй ленк кодтой арвы уæрæхы, афтæ ныр дæр нæ 
къуылымпы кодта сæ рог ленк; хур дæр уымæй размæйы æдзоп- 
пай хур уыд; æрмæст Уырысханæн йæхицæн йæ зæрдæйы ахаст 
фæхъынцъымджын, фæсагъæссаг, кæд ын афтæ тынг нæ нык- 
кæрзыдта, уæддæр. Хъыг та йын куыннæ уыд, куыннæ, уый- 
æндæра уæд йæ мидæг ныры онг уыгардæй баззадаид?.. Нæ 
баззадаид æмæ йæ ныр дæр не ’рымысыдаид. Æмæ кæд амон- 
дау истæмæ бабæллы — раст йæ цæссыг уадидæгæн хъуырмæ 
схæццæ вæййы, — уæд уыцы кæддæрыккон хурæхсад, хурæх- 
151 

сæрдзæн бонты уарзон цæстæнгасмæ, дунейы уæды сконд æмæ 
уагмæ, — Уырысхан йæ мæрзын фæуагъта. Бамбæрста йæ, 
йæхицæй цы мысинаг фæтæры, уый йæм йæ тыхджынæй кæй 
фæзынд. Йæ тыхджынæй, зæгъгæ, уæд ирдæй, æххæстæй — 
цæстытæ дæр æй уынынц, зæрдæ дæр æй кæддæрау риссаг 
æхсызгонæй æнкъары — иуæй, мæнæ цы хорз у, мæнæ цы 
хæлæггаг æмæ тæхудиаг æнусон ныв у, иннæмæй та, æнусон 
нæу, царды иу фæзынд у, иу ивгæ ныв, æндæр ницы... 
Фæскъæвда æхсад, ногнадхур сæрдыгон изæр. Дуне фæ- 
уæнгрог, ныррайдзаст арв, цъæх-цъæхид быдыртæ æмæ хуым- 
зæххытæ тыбар-тыбур кæнынц, хæхтæ раст паддзахы æртти- 
ваг æрыгон афицертау сты — цæхæртæ калынц, цы сты, уымæй 
ныфс æмæ æнæбасæттон æхсидгæ тыхы хицау, цардбæллон 
æмæ амондагурæй амонды аккаг. Чонкыры къуыбырмæ сæ 
хъулон хъуджы размæ рацыд, науæд нартхормæ йæ хъус дары 
æмæ, куы баирвæза уыцы æд барæг бæх ныгъуылæн хуыммæ, 
уæд æй нал ссардзæн. Æмæ... Æмæ, хорз куы бафсада йæхи, 
уæд кæнæ йæхæдæг æрцæудзæн, кæнæ та искæй амæддаг фæ- 
уыдзæн — нурытæм ма, дам, уæм æрæрвитдзысты, нуры- 
дзæхдонимæ мæлæты дзæбæх цæуы уæ хъуджы нардгомау 
дзидза, зæгъгæ... 
Æгомыг фос, дам, у — ницы, дам, æмбары... Цыппæрва- 
дæй, сæ уæззау фæздæттæ дыууæрдæм раппар-баппаргæнгæ, 
тындзынц хъуццытæ — хæдзарахуыртæ — сæхимæ, сæ хицæ- 
утты сидæг хъæлæстæм дардмæ бауасынц. Фæлæ дзы иутæ та 
сæ ных нартхоры ’рдæм сарæзтой — хæдзары цы ис, уый дæр 
сын никæдæм аирвæздзæн, фæлæ, йæх-мардзæ, уартæ уым 
дæ зæрдæйы фаг фæхиз æмæ хъуыдыды нартхорæй дæ мон- 
дæгтæ суадз! Æмæ дæ уæд æхсыр дæр агурæнт, уæд, æндæр... 
О, æмæ, дам, æгомыг фос у, фосау, дам, ницы ’мбары... 
Куыннæ стæй! 
Куыддæр æй сæ хъуг ауыдта, афтæ дугъонвадæй уыцы сир- 
гæ æрлæвæрдта йæ тæхудиаг хизæнуаты ’рдæм. Уырысханæн 
йæ лæф-лæф ссыд, цалынмæ йын йæ развæндаг аргæвста, уæд- 
мæ — стæй йæм ахъаззаджы æхсæрлæдзæг нæ фæцис, зæгъгæ, 
уæд ын нæ бакуымдтаид раздахын — фехсгæйæ йыл куы сæм- 
бæла, уæд ын хъуамæ йæ хафты уæз æмбара, исты къæцæл, 
мыййаг, нæу, зæгъгæ, æмæ йыл дзы куы ’рцæуа, куы... 
Æртардта йæ, уæдæ цы уыдаид. Æмæ... Æмæ... Æмæ... — 
Цæссыг хъуырмæ æвналы, хурхыуадындзтæ адымсынæввонг 
фесты, фындзы базыртæ бакатайаг сты... 
Нæ уарзы, блатнойтæ сæ фæсус кæуын хъæлæстæй цы зар- 
152 

джытæ фæкæнынц, уыдон — мамæ, я хочу домойтæ-йедтæ. 
Фæлæ мады коймæ... 
Нæ йæ фæуадзы йæ мысинæгтæн мысын, йæ цæстытæн 
уынын — æдзухдæр уыцы иу нывы бын кæнынц иннæтæ: «во- 
ронокæй» рахызт, тæрхондоны агъуыстмæ йæ фæкæнынц æмæ 
иннæтæй иуварс, иппæрдæй лæууæг сылгоймаджы ауыдта. 
Тынг зонгæ йын куы у, тынг адджын чи уыд йæ уд, йæ зæр- 
дæйæн, йæ туджы цæфæн, ахæм чидæр куы у бæлвырдæй, 
уæд æй цæуылнæ базоны æвиппайды?.. 
Чи у?! Уæртæ куыд ныссау йæ цæсгом цыдæр бæллæхаг 
хъизæмарæй!.. Йæ цæстыты та туг цыма фæбадт... Кæс-ма, 
бахудт æм мæрдтыбæстæй бахудæгау. 
Мама... 
Иуцасдæр нæдæр сулæфынæн уыд, нæдæр уыцы хурæх- 
сад стыр сæрдыгон изæры стыр амонд дарддæр уынынæн. 
Фæлæ йын уæддæр фенцон. Алийы дынджыр къухмæ ма каст, 
æмæ йæ ахæм тынг фæндыд, ахæм тынг, йæ сæр ын дзы куы 
’рлæгъзытæ-æрсæрфтытæ кæнид æмæ йын æй йæ ныхвæйнæ- 
гыл куы сæвæрид, уый — хорз къух ын ис Алийæн, æхсызгон 
сатæг æмæ æхсызгон дæрзæг фæлмæн уыдзæн... 
О, æртардта хъуджы, уæдæ цы. Мама, цæхæрадоны нарт- 
хæртты ’хсæн цы лебæда æмæ футæджы цъæх хæмпæлгæр- 
дæг æртыдта, уый нартхоры æмбайлæгтимæ хъугæн йæ разы 
æрæвæрдта, гыццыл бандоныл æрбадт, сыгъдæг хуылыдз 
хæцъилæй йын йæ фæздон асæрфта, тымбыл къухæй йын æй 
сцæвтæ кодта æмæ йæ дуцын райдыдта. Куыддæр уымæй раз- 
мæ къæртайы уынæр фæцыд, афтæ кæцæйдæр фæзынд Сæ 
гæды йе ’ртæ лæппынимæ. Иуварс, æцæг сæ мама хорз куыд 
уына, афтæ сæ фæстæгтыл сбадтысты цыппарæй дæр æмæ 
æнхъæлмæ кæсынц, дыгъд кæд фæуыдзæн, уымæ — сæ къусы 
сын æркæндзæн хъæрмуст адджын æхсыр, æмæ та цард цы 
хорз уыдзæн, цы!.. 
Мæнæ куыд диссаг дæ, куыд, Хуыцауы сконд дуне! 
— Диссагæй цы кæныс, алы изæр дæр афтæ разгъорынц 
æмæ, цыма сæ алкæмæн дæр йæ бынат рагацау амынд у, уыйау 
æдзухдæр хистæрæй кæстæрмæ бадæгау рабадынц сæ бæрæг 
бынæтты æмæ кæсынц æнхъæлмæ. Кæд сæ мæхимидæг не 
стæрсын, иу изæр мæм дзыхæй куы сдзурой, цæй-ма, рæвдз- 
дæр дуц, зæгъгæ... — Фæстæмæ йæм нæ кæсы мама, афтæмæй 
йын дзуры... 
Мама... 
Цыфæнды куы зæгъа, цыфæнды хуызы куы хæра йæхи уый 
153 

тыххæй, цыфæнды фæсмойнаг куы уа йæ цуры, азымджын, 
хæсджын, фиддойнаг, уæддæр алцы дæр уыдзæн æнæхсæст 
ми, ихсыд, иударон, æууылд æнад, æдзæхх... 
Æмæ уæдæ уымæн никуы уадзы йæхи мадимæ ныхас кæ- 
нын, уый мысыны бар нæ дæтты йæхицæн, йæ цæстытыл дæр 
цæмæй ма уайа, ууыл архайы, уымæ тырны гæнæн æмæ ама- 
лæй — ома йæ кæд уый адыл мад дæр стæмдæр хатт мысид, 
зæгъгæ. Фæлæ сæйрагдæр уый нæу... 
Худинаг ын у, худинаг, стъæлфгæ кæны йæ мады раз ар- 
дыгæй уырдæм дæр, ахæстонæй сæрибармæ, иу дунейæ ин- 
нæмæ. Кæйфæнды раз дæр йæхи сраст кæндзæн, никæй раз 
ныкъкъæмдзæстыг уыдзæн — йæ фыд æгас куы уыдаид, уæд 
ма суанг уый цур дæр — уый лæг у, æмæ уымæй дæр ницы 
æфсæрмыйаг хуыдтаид йæхи, фæлæ мама æндæр хъуыддаг 
у... Стæй ма уыцы æлгъыст гуырды æнамонд ныййарæджы раз 
дæр йæхи рæстытæ кæныныл не схæцыдаид, фæлæ зылынджын- 
аххосджын-азимагау сæркъулæй лæууид. Уымæн æмæ иу ма- 
дæн дæр йæ хъæбул уыйбæрц, уыйас, уыйонг — ахæм аххос- 
джын фыдгæнæг никуы уыдзæн, æмæ йын æй исчи кæй амар- 
дта, уый йæм æмбæлгæ хъуыддаг фæкæса, афтæ басæтта йæ- 
хицæн, зæгъгæ, уыцы кæмæндæр æндæр гæнæн нал уыд, йæ 
хъæбулы йын амарын йеддæмæ... Уæдæ иннæрдыгæй дæр... 
Мад чи у, Хуыцауы арфæйы тæф æмæ тугæй конд мад, уый 
дæр йæ лæгмар фыртæй никуы ныббузны уыдзæн, никуы йын 
зæгъдзæн, зæгъгæ, уыцы æнаккаг æмæ цъаммарæн цы хъуыд, 
уый йын лæгау лæджы хуызæн фæдæ, уый йын бакодтай; цы 
агуырдта, уый ссардта; лæг циу, лæг, уый йын фенын кодтай... 
Мад æнæуи адæмæй, æвæццæгæн æмæ, уымæн хицæн кæны, 
æмæ Хуыцау дæр, чи зоны, æмæ... Тобæ, тобæ, табу дæхи- 
цæн, Иунæг Хуыцау, тæригъæд ныхас-хъуыды дæм ма фæкæ- 
сæд йæ хъуыды-хатдзæг, фæлæ Хуыцау дæр кæд нæлгоймаг 
Сфæлдисæг у, царддæттæг æмæ хъысмæттæ аразæг у, уæд- 
дæр ма цымæ уыцы рæстæг Ныййарæг дæр у, æппæты Мад 
дæр у... Æмæ чырыстæттæ афтæ хъуамæ кувиккой уæд: во 
имя Отца-Матери, Сына и Святаго Духа, аминь! 
Зæгъæм, иу мад тугдар разынд. Уæд тугагур дæр мад хъуа- 
мæ уа?.. — Нал ын бантыст йæ фарстыл асагъæстæ кæнын, 
æцæг ма йæ зилæнтæ кæронмæ ахæццæ кодта. 
— Ай дæ хицау! — Сергей та уыциу тæррæст ракодта дыккаг 
уæладзыгæй æмæ иу гæпсанчъехæн Рачикы уæлхъус алæууыд, 
йæ чиныг ын йæ къухтæй раскъæфта, бафæлдæхта йæ æмæ 
йын æй йæ базы бын фæцавта. — Цæст циу, цæст? И, Армян? 
154 

Ай дæ хицау, куыд æй счындæуыд, куыд? Мæнæ дзы ды дæр 
цæуыс, мæнæ дзы иууылдæр æд сынтæджытæ цæуæм, къамы- 
рæ иууылдæр, цас æххæссид цæст сæрибары, цæуыл æххæссид, 
уыдон дзы иууылдæр цæуынц. Уæд цæмæй конд у, цæмæй? 
Хуыцауæн кæм уыд ахæм æрмæг, цæст цæмæй скæна? И, Ар- 
мян, дæу нæ фæрсын? — æмæ йæ йæ хуыссæнмæ бауыгъта. 
— Айс-ма дæхи иуварс! Æз ын цы зонын? 
— Век свободы не видать! Был бы чаловек, а статья найдет- 
ся! Зæгъ-ма мын æй, уæдæ ма чингуыты дæ фындз цы ныс- 
садзыс, и? Чи дæ ды — ды трио дæ, ома три о, æртæ о-йы: 
особо опасная особа? Æмæ дын вышка уыдзæн, нæ, мæ дуне? 
Цæст цæмæй конд у, зæгъын? — ныр та Николаймæ куыд 
фæцæйцыд, афтæ йæ цъилау ныззилын бахъуыд: кæд æм фен- 
хъæлмæ кæсынц, уæддæр сын алы хатт дæр зæрдæхауæн 
æнæнхъæлæджы рауайы æддæрдыгæй сæ дуары æфсæйнаг 
хæцæныл дынджыр æфсæйнаг дæгъæлы дзæгъст — тезгъомæ 
цæуын афон æрхæццæ... 
Æрцавта дуары хæцæн йæ дæргъæй-дæргъмæ дæгъæлæй 
цæстдарæг æмæ æрбахъæр кодта: 
— На прогулку! Приготовиться на прогулку! Эй вы, кони с 
яйцами! 
Æмæ уæд Сергей дæр йæ мидбынаты цъилау ныззылд, — 
Николай дзы фервæзт, — æмæ дуармæ батахт, тымбыл къу- 
хæй йæ бацавта, цыма искæй риу мыхъ кæны, уыйау, стæй йæ 
мукъу гуыдыры ’рдыгæй тарвазмæ хæстæг бахаста æмæ адзырд- 
та æддæмæ: 
— Ты, шнырь, сучье вымя! Цал хатты дын загътам, дæгъæ- 
лæй дуар ма хой, зæгъгæ?! Ауыстæн, науæд дын дæ хойæн 
йæ зæрдæ рæхойын! — æмæ ма исты мæсты хуызæй куы ’лгъы- 
стаид, уæддæр ма фæуæд, фæлæ афтæ, йе ’фсæртæ ууыл дæр 
ахафа-адауа-рацæгъда... 
Цæстдарæг дуары хæринагдæттæн мæнгдзæст фегом код- 
та, йæ сæр дзы мидæмæ ’рдæгмæ æрбадардта: 
— Сесо, дæхи дæ карцеры æруазал кæнын бафæндыд? — 
Пикуль уыциу тъæпп æрбакодта цæстгонд. 
Сергей дуармæ йæ чъылдым фездæхта æмæ йæ фæстæр- 
дæм йæ къахæй ацæлхъ ласта, — йæ маст ма дзы уымæй систа, 
уæвгæ та йын цæй маст уыд фæлæ... 
Цæстдарæг-хъусдарæг дæр йæ уæлæ æфхæрд нæ ныууагъта, 
фæстаг ныхас-рæйд-хæпп йæхи хъуамæ уа: 
— Ды та дæ мады мæ фыдимæ ссар, стæй... — Æмæ йын 
афтæ ’взæр загъта, æмæ ма раст Сергей дæр хæлиудзыхæй 
155 

аззад, — ныр ацу æмæ уый амбул, бонцухæй уал къамырæимæ 
кæрæдзи æлгъитыны ерысты чи бахсыст æмæ сфæлтæрдта, 
уый. Æмæ, æцæгдæр, кæрæдзиуыл куыйты уæгъды рæйынау 
у сæ уæлæнгай, æнæзнæт загъд-замана, æмæ цæстытыл ныв 
уайы: иу æнæхæдзар фист дынджыр куыдз уынджы сыллынк- 
сыллынкгæнгæ ссæуы æмæ та йыл алы кулдуары мидæгæй 
дæр баст куыйтæ сæ хæдзарыхицæутты цæстмæ къæбæрса- 
йæн рæйдæй сгъæйтт-гъæйтт кæнынц, дзæгъæл куыдз дæр сыл 
мидæмæ бæзджын хъæлæсæй барæйы... 
Кæмæ сæ цы ис æмбæхсинаг, уый рæбындæр æмбæхсы, мый- 
йаг та шмон-джигул куы уа, зæгъгæ. Уырысхан сабыргай Алийы 
райхъал кодта, хъуыддаг цæй мидæг ис, уый йын загъта, ха- 
тыр курæгау. 
— Æз нæ цæуын! — Рачик фестад, смамазила дыууæрдæм, 
йæхи ныккука кодта, цыма къуыззитгæнæг дымгæмæ баргъæвст, 
уыйау. Йæ мæллæг цæнгтæ æддæгуæлæ стыхта æмæ сгаргæ- 
хъавгæ Сергейырдæм йæ егъау цæстытæ базилы, мæгуыртæг. — 
Нæ цæуын! Мæ зæрдæ хæццæ кæны мæнæн сыгъдæг уæлдæ- 
фы! Мæ сæр дзы зилы! Нæ цæуын! 
Йæ сынтæджы къахыл дыууæ къухæй ныддæвдæг, уæдæ 
ма мæ исчи бафæлварæд атонын, зæгъгæ. 
— Уый гамбургаг уасæг фæуæд, мæн тыхæй чи акæна! Ацу 
уырдæм æмæ та дыл хурмæ дæ раздæры цард æртæфсæд æмæ 
та фæстæмæ ардæм ног ахстау æрбацу... 
Сергей йæм февнæлдта, йæ цъында хæдон ын йæ галиу 
къухы армыдзаджы æрыздыхта, афтæмæй йын йæ рахиз тым- 
был къух йæ роцъомæ схаста: 
— Де ’фсæр дын ныссæтдзынæн! Фаршманутый! 
Рачик йæ къухтæ æнæбон хæцъилуагъд æркодта: цыфæн- 
ды дæр ын кæн, куыдфæнды дæр æй æфхæр, уымæн уæлдай 
нал у — тас циу, уый йæм нал хъары, иугæр ыл хъысмæт йæхи 
кæм атигъ кодта, уым; ды та йæм, Сергей, де ’ргом кæй аз- 
дæхтай, цæрæг удыл ма йæ кæй банымадтай, суанг ма йæ кæд 
нæминаг-маринаг дæр дæ, уæддæр дæ Хуыцау фæбузныг уæд: 
кæд уый тыххæй дæр паддзахады номæй тæрхондоны раз дзуап- 
дæттæг фæуид... Науæд ын йæхи ацы æнæкæрон егъау пад- 
дзахады номæй куы акъæрцц кæной, уæд сæ иу фæрсæг нæ 
фæуыдзæн, ау, афтæ йын хъуыд-æмбæлд æнæмæнгæй, искуы 
йæ тайгайы дæр цуанæтты зымæгон хæдзаргонды дæр нал уыд 
ныууадзæн, Хуыцауæй дæр æмæ адæмæй дæр рохуаты, зæгъ- 
гæ... Æрмæстдæр маргæ? 
— Цæв, Сесо, цæв! Не мохай... 
156 

Сергей йæ ныууыгъта. Рачикы сæр цыма тулæнтыл конд 
уыд, уыйау дыууæрдæм сдзедзырой — лæг нал ис, стæгдарджын 
лæг, фæлæ бынтондæр ныххæрог, ныххыссæ, ныууаллон-цы- 
дæр, æнæфæлгæт-æнæастæустæгæй ныммедузæ. 
— Æз дын ахæм мохаешь... Козел вонючий! Афтæ ма дзы 
ныттæллæх уыдзæн удмидæгæй! — Сергей йæ къух Ленины 
цыртдзæвæнтау дуары ’рдæм айтынг кодта, бардзырд дæттæ- 
гау фæтъæлланг ласта. — Мæ тæккæ разæй! Банцай æмæ — 
банзай! Ам дæу тыххæй æнуды куыднæ фæхуыдуг уыдзыстæм — 
нæ йæ зоныс, смаггæнаг цæу, ам дæ иунæгæй кæй нæ ныууадз- 
дзысты, уый? Æнхъæлыс, дæу йеддæмæ никæуыл ницы æр- 
тæфсы йæ сæрибары цардæй æддейы хурмæ?.. 
— Нæ цæуын! Фæлтау мæ уыцы сахаткарцеры фæдарæнт... 
— О! Рифмæ: карцеры — кард цæры! Дæ цæфхæдтæ дзы 
аппардзынæ уым, дундук! 
Куыд та йæм фæцæйæвнæлдта ногæй, афтæ йын Уырыс- 
хан йæ уæхск æрдаудта хион тызмæгæй. Сергей дæр Рачик- 
мæ нал бавнæлдта, иуварс ацыд. 
— Æцæг схæццæ вæййы мæ зæрдæ, æцæг. Мæ сæр дæр 
фæзилы... — къæмдзæстыгæй загъта Рачик. 
— Мæнæн дæр, — Уырысхан сразы йемæ. — Тамако фыл- 
дæр дымдзынæ, æмæ дæм кæд уыйас нæ хъарид сыгъдæг уæл- 
дæф... 
— Æхсынмæ мæ куы ракæной, Студент, уæд мæ цуры куы 
уаис... 
— Ма дзæгъ-дзæгъ кæн, нырма бæрæг нæу, цы уыдзæн æмæ 
куыд уыдзæн, уый... Стæй дæхæдæг дæхицæн куынæ уай лæг- 
быцæу, уæд дын исчи... Цæй, æгъгъæд у... — Йæармы тъæ- 
пæн уæлгоммæ фæлдæхтæй бадардта Рачикмæ, уый йын æй 
æнæбарыгомау, гъа, фæуæд, зæгъгæ, æркъуырдта-æрцъыкк 
ласта, стæй йæ цъында хæдон ласынмæ фæцис — тæнæгдæр 
исты скæндзæн... 
Али ма ныр дæр йæ цæстытæ раууæрд-баууæрд кодта: кæ- 
дæй-уæдæй фæстаг рæстæджы фынæйау бафынæй, ноджы ма 
цыдæр адджын фын уыдта, фæлæ йæ мæнæ куыд æрбайрох... 
Сæ тулдзы бын сабийæ цыма хъазыд, уый ма дзы хъуыды 
кæны, æндæр ницуал... Й-йæх, уæд та иу къуыри ма фæфы- 
нæй кæн афтæ! 
— Дæ цæстытæ мауал æууæрд, Али. Тезгъо кæнынæй куы 
’рбацæуæм, уæд дын æз дæ чобæтæн сæ чарличаплины зæвæттæ 
ахауын кæндзынæн, æмæ ахæм прохорятæ-дзабыртæ Марчелло 
Мастрояннийæн дæр нæй! О! Рифмæ: Марчелло Мастроянни — 
157 

торчилло постоянний. Ха-ха-ха! — æмæ йæхæдæг хъустæн дæр 
æмæ зæрдæйæн дæр æнад худтæй ныххудт. 
— Æз къуылых дæн, цæй тезгъо-мезгъо мæ хъæуы. А-гъа... — 
Али хихсæнмæ бацыд, йæ дыстæ æвдæдз исæгау уæлæуæз 
стылдта æмæ йæхи æрæхсадта, бисмыллагæнгæ. Хисæрфæнæй 
йæ цæсгом нæ ныссæрфта, загъта: 
— А-гъа... Афтæ куы фæхус кæны мæ буар, лыстæг æлхыс- 
чъытæгæнгæ, уæд мæ зæрдæмæ уый цæуы, — уæддæр йæ 
фындзы тигъ йæ цонгыл дыууæрдæм адаудта, стæй йæхи Ни- 
колаймæ хæстæгдæр байста. — Николай-Микъалай, ды хорз 
лæг дæ, куыд дæм кæсын, афтæмæй... Гъæй-хуыцауыстæн! 
Кæд йед... уырыссаг дæ, уæддæр... Ис? Ис! 
— Ых-ха, уæдæ! — Николай йæм уæлейæ бынмæ — æнæхъæн 
сæрбæрзонддæр дзы уыд, стæй æнæуи дæр бæрзонд хæрзаив- 
тæ лæг у, кæд ма Уырысхан у йе ’мйас, йе ’мкæндтытæ, — 
æмæ Алимæ уæлейæ бынмæ æнæнхъæлæджы зæрдæхæлар худт 
бакодта. — Уый та дын ног диссаг: кæд, дам, уырыссаг дæ, 
уæддæр, дам... 
Гуыдыры мидæг та дæгъæлы удласæн дзыгъал-мыгъул ссыд. 
Алийæ фæстæмæ иууылдæр рæнхъ алæууыдысты тезгъомæ- 
гæнæджы æрбацыдмæ. 
— Уым аныхас кæндзыстæм, — Алийæн ма зæрдæ бавæрдта 
Николай, йæ бæрæг бынатмæ цæугæйæ. 
— А-гъа, — сразы Али дæр æмæ æппæты фæстæ æрцахста 
йæ рад. 
Дуар уæрæх байтыгъдæуыд æмæ дын мæнæ сæхи хъазæн- 
хъул — Пикуль. Дзержинскийы ’нгæсæнтæ дæргъæй-дæргъ- 
мæ арврæхойæн ацæргæ лæг. Чысыл фæкъæлæт, фæкъæдз- 
гонд. Нозтуарзаг, цæлуарзаг — ахст адæмæн хæринаг æрбала- 
сынц, зæгъгæ, уæд уырыйау разгъоры фæскъуымæй йæ алю- 
мин къусимæ æмæ агæй дзидзайы кæрстытæ рауидзы... Фæлæ 
йыл уæддæр уымæй уæлдай хуыз не ’рхæцыд цæргæбонты, 
уыцы цъыууиттæй, ног хуымгонды æнтъæрд рувасæй лæууы 
гуыбынхаудæй. Стæй дзураг у, йæхи стауаг. Ракъах æй, æн- 
дæр дын сæдæйæм хатт дæр уыцы иу хабар ракæндзæн. Хъа- 
зæнхъул, зæгъгæ, уæд æй æгæр хорз дæр ма ’мбары, хъазгæ 
дзы кæй фæкæнынц, уый, фæлæ йæм нымады дæр нæу — 
Хуыцауæй разы, æгайтма йæ истæмæй фæрсæг ис æмæ йæм 
æгайтдæрма зæрдиагæй хъусæг ис. Чи сæ кæмæн у æцæджы 
хъуыддагæй хъазæнхъул, йæ зæронд хынджылæггаг, уый та 
нырма дыууæйыл у... 
Цы сæм мæсты кæна, æрдзæй дæр æмæ закъонæй дæр æф- 
158 

хæрд сты: къуындæг у сæ зонд, æндæр сын не ’ххæсы, æмæ 
сæхи уыцы хуызы ирхæфсынц, минæм хатт дæр ын цæттæ 
сты йæ аргъæуттæ-биргъæуттæм хъусынмæ, нæ дзы уæзæгджын 
кæнынц сæ хъустæ, уæлдайдæр та ацы хъуынджын иблис, 
ацы сау хæйрæг Сесойæн. Йæ мады гуыбыны дæр куыд лæу- 
уыд, уый диссаг у. Нæ, ахæм цъиладæймагæй ахæстоны ку- 
сæг никуы рауадаид — ам хиуылхæцгæ, хъуына чи нæ кæны, 
фаджысы дæр чи не ’мбийы, ахæм быхсаг æмæ фæразон — 
згæйы ныхмæ чъырæйдзагъд адæм хъæуы. О! 
— Ас-салам-налейкум, Отто Брунович, ома нæхи Пикуль! — 
Сергей йыл цингæнæг скодта йæхи æмæ йæм дардæй басмыс- 
тытæ кодта. — Ис та дæм дзы, нынцъыхтай та дзы! Дæ усы 
сусæгæй, нæ? Ныр дыл куыд нæ фæгуырысхо вæййы, ныр, и? 
Пикуль йæхи ницыхъусæг скодта, йæ куысты хъуыддаг кæны: 
— Тезгьогæнгæйæ иннæтимæ ма дзурут! Фыстæджытæ ма ’ппа- 
рут! Хъæрæй уæхимидæг дæр ма ныхас кæнут, стæй бонгæсмæ 
дæр дзæгьæл дзырдæппарæн ма кæнут! Ма кæнут! Ма кæнут! Ма 
кæнут! Науæд уæ æмгьуыдæй раздæр ракæндзынæн! И — все! 
— Ой-йо! Напугал тещу зятем, — Рачик фæхъæлдзæг, уымæн 
дæр та кæйдæр фелхыскъ кæныны фадат фæцис. — Æз, дам, 
мæ тещæйы фыддæрадæн мæ цæст къахын, уадз æмæ йын 
сохъхъыр сиахс уа! — Стæй сæ тезгъомæ æппындæр куынæ 
акæнид, уæд йæ хъуыддаг бынтон фæндиаг ацæуид. 
— Дæуæн бар ратт, уæд ды фæлтау къамырæйы схъуына 
уаис, уæддæр боны рухсмæ нæ рацæуис, — Рачикæн дзуапп 
раттыны кад скодта Пикуль æмæ сæ нымайын райдыдта. — 
Иу. Дыууæ. Æртæ. Цыппар. Фондз, — æмæ йæхи Алийыл 
сцавта, фæкъуыхцы йæ нымадæй. — Ай та чи у, ног у? Æх- 
сæз... Афтæ уæдæ: æхсæзæм къамырæйы — æхсæз! — сæ цур- 
мæ надзиратель-цæстдарæг-хъусдарæг æрбацыд — æмæ Пи- 
куль уый раз бынтондæр ныхъхъуыддагхуыз, ныннæл гогыз 
кодта йæхи — паддзахадон лæг у, паддзахадон, мачи дзы уа 
Эльхоты милицæйæ! 
Тыргътæм рацыдысты, æмæ цæстдарæг дуар багуыпп ласта — 
нæй йын, æвæццæгæн, гомæй уадзæн, науæд йæ хъылмайы 
æнуд тæф куы ссæуа... 
Куыддæр цалдæр санчъехы адарддæр сты, афтæ Пикулы 
дæр равдæлд Сергеймæ: 
— Сесо, хомбыл-хъуымыздзых, дæуæн ус нæма уыд æмæ, 
цард куыдæй цæрынтæн у, уымæн ды цы зоныс... Уæвгæ сы- 
махмæ, ирæттæм, æндæр æгъдæуттæ ис — уæ устыты скаст нæ 
уадзут æмæ сын тынг раст кæнут. Кæд уæм фæстаг заманты, 
159 

сæ лæгты ардæм чи æрбамидæг кæны, ахæмтæ дæр фæзынд, уæд- 
дæр... Фæуырыссаг кæнут цадæггай, фæуырыссаг... И — все! 
— Уыцы хъуыддаджы, ома сылгоймагæн йæ бынат амоны- 
ны хъуыддаджы, мæнæ мæхъхъæл æмæ цæцæн лæгдæр сты 
махæй. Гъо, гъо, фæлæ дæ уæхион уæддæр нæ базоны? Ома, 
куыд аназыс, уый? 
— Мацы басусæг кæнай уымæй! — мæнæ хъал у йæ биной- 
нагæй Пикуль. — Фæлæ хитер бобер, но дядя Семен тоже 
умен! — стауы йæхи дæр. — Мæ аходæн тагъд-тагъд ахуыл- 
лупп кæнын, иу бæгæнынуазæн къус цай ныддымын, ныссæр- 
фын мæ былтæ, стыр бузныг — спасибо, спаси тебя Бог, зæгъ- 
гæ, фæзæгъын мæ къæбæргæнæгæн æмæ, мæхихъуыдыйы цыма 
цæуын, уыйау нæ уазæгдонмæ бауайын уынгмæ рацæуыны 
хæдразмæ. Ныр мæ дзыппы рагацау иу цæхджын джитъри 
æмæ нурыйы дæндаг æмбæхст! Уым та мын мидæгæй донæм- 
бырдгæнæн бæлæгъгонды дзæбæх уазалæй лæууы «Зубров- 
кæ»-йы авг. Хъуырæй зын нуазæн у, фæлæ йæ фембис кæ- 
нын. Йæ фæстæ джитъри зæрдиагæй ныххæмц ласын ахæм 
хорз у, ахæм, æмæ йын зæгъæн дæр нæй. Стæй тæфсафынæн 
нуры дæр ахæмц-хæмц кæнын, мæ былтæ та ныссæрфын æмæ, 
дæхи-мæхи загъдау, ассалам-налейкум! Нæхион мыл кæд уай- 
тагьддæр фæгуырысхо вæййы, уæддæр цы йæ бон у хъæхъхъаг 
нурыйы смаджы ныхмæ?.. — Пикуль йæ ныхас талф-тулфæй 
куыд аууилы æмæ аныхъуыры, афтæ тыргъты кæронмæ ны- 
хæццæ вæййынц, уым та иу фæрссаг тыргъмæ фæзилынц, æмæ 
ма фæстаг дуар куы байгом кæна, уæд ахæстоны кæртмæ ра- 
хиздзысты. Уый агъоммæ ма Сергеймæ иу курдиат вæййы: 
— Гражданин начальник Отто Брунович, æнус сæрибар ма 
фенон, зайчатник-тæрхъусдонмæ ма нæ ма бакæн! Никуы дын 
ферох кæндзынæн уыцы хорздзинад. 
— Сымах лæгмартæ стут, сымах æндæр ранмæ уадзæн нæй. 
Инструкция! И — все! 
— Цæй о! Мæхиуыл дын уыцы хæс нæ ныууадздзынæн, куы 
суæгъд уон, уæд. Кæд дын дæхи нал раййафон уæлæуыл, уæд- 
дæр дын æй дæ чызгæн бафиддзынæн. Мæ мадæй сомы кæнын!.. 
— Сæрхъипп! Мæ чызг дæуæн мадæн бæззы... Хорз. Мæхи 
хатырæй... Æцæг уæхи хорз дарут. Хъусыс, Студент? 
— Ис, æмбал-гражданин началнык! — хъазгæйæ йын загъта 
Уырысхан дæр. Сергей æмæ Пикулы дзæнгæдацагъдæй сын 
уыцы пайда кæй сæнтыст, уый дæр мæнæ нæй: зайчатник- 
тæрхъусдон, зæгъгæ, уымæн хуыйны тезгъогæнæн бынат, æмæ 
йæ сæр æфсæн каутæй, кæнæ та телтæй быд хызæй æхгæд у, 
160 

иннæтæн та — гом. Æмæ уыцы сахат дæ сæрмæ сыгъдæг вæййы 
арв, æнæкъуылымпыйæ йæм кæс, дæ цæстытæ куы сæхгæнай, 
уæд дын дзы стыр цæстджын æфсæн каутæ — решеткæтæ — нæ 
лæудзысты, къамырæйы бадгæйæ æмæ тæрхъусдоны тезгъо- 
гæнгæйæ куыд вæййы, афтæ. 
Кæртмæ рахызтысты. 
Кæртмæ... 
Кæртмæ нæ, фæлæ, æцæгдæр, иу дунейæ иннæмæ. Зындо- 
ны талынг æмæ ’нуд уатæй хæхбæстæджын дзæнæтмæ — сæ 
зонгæ ирбæсты дзæнæтмæ, фæлæ дзы цыма никуы цардыс- 
ты... Нæ дæ уырны, кæддæр сисы фале сæрибар зæххыл æх- 
хæстбарджынæй кæй цыдтæ, уый... Сæрибар дæ: кæцырдæм 
дæ фæнды, уыцырдæм цу. Кæд цæлхдымбыл зилæнтæ кæныс 
дæ мидбынаты, уæддæр — бар дæхи. Æцæг макæй хъыгдар... 
Мæнæ цы лæвар дæ, дунейы рухс, мæнæ! Уæдæ цы цы- 
рагъ дæ, Хур, цы цырагъ!.. Цыма дæ ног чындз фæныкимæ 
ныхсадта, уыйау цæхæр калыс! Цы хорз у уæддæр: иу бон 
сæрибарæй райгуырдтæ, иу бон сæрибарæй ацардтæ, иу бон 
сæрибарæй амардтæ... Æмæ уæдæ дунейы рухсыл, рухс ду- 
нейыл дзæгъæлы ма зыд кæн — бафсис дзы нæй. 
Нæ фæсайдта Пикуль йæ ныхас, Хуыцау ын хорз ракæ- 
нæд, кæд ма йæ Хуыцауы хорзæх истæмæн хъæуы, уæд — 
гомарв тезгъогæнæнмæ сæ бакодта, дуар сыл бахгæдта. Али 
йæхи хæстæгæй-хæстæгдæр ласта Николаймæ, фæлæ йæм 
ницыма дзырдта — уыдта йæ, уый дæр нырма йæхимидæг 
иннæтау сагъæссаг цин кæны рухс хурыл, хуры рухсыл, уымæ 
йæ нæма ’вдæлы... Рачик хурварс къулмæ бацыд, йæ фæсон- 
тæ хурмæ сарæзта, йæ ныхæй банцой кодта дæрзæг штукатур- 
гонд сæрстыл — шуба-кæрцгондыл — æмæ ныр ерыс-хъазуа- 
тæй тамако тамакойы фæдыл æндзардзæн. Иерусалимы кæм- 
дæр ма фæлæууынц афтæ — Стена Плача—Кæуæн Сисы цур 
уырнæг адæм, æцæг кувгæ фæкæнынц, тамако нæ дымынц. 
Тезгъогæнæны къул афтæ дæрзæг сæрст уымæн у, цæмæй йыл 
ахстытæн фыссæн мацы уа — нæдæр исты гæххæттыл фыс- 
сæнгарзæй, нæдæр æфсæйнаг цыргъагæй... Царды мидæг 
фыдракæндтæн æппындæр бынат цæмæй ма уа, ууыл дæр-иу 
ахæм зæрдиагæй тыхсæг куы уаид!.. 
Мæхæмæт къулрæбынты хурæмзилдух кæны, сабыргай æмæ 
уæззаугай цæугæйæ. Пиры йæ хъуыдытæ, æлвисы сæ, йæ 
фæсмойнæгтæ иуварс цьуппамад кæны, кæд, цы ’рцыд, уый ’рцыд 
æмæ йын раздахæн дæр æмæ исты аивæн дæр нал ис, уæддæр. 
Фæлæ кæд лæг уæддæр æмæ уæддæр йæ дарддæр царды 
11 Гусалты Барис 
161 

мидæг йæхи дыккаг хатт иу рæдыд фæстæмæ æруадзынæй 
хизид, йæ-Аллах!.. 
Николай астæуты сдыууæрдæм йæ ахсджиаг хъуыддагхуыз 
фадыварцæй, цас гæнæн ис аивæй, уыйас дарддæр иргъæвы 
йæ фæстæ фæчепп-фæчепгæнгæйæ цæуæг Алиимæ ныхас — æм- 
бары уый тыхст уавæр дæр, уæддæр та сæ кармæ гæсгæ ин- 
нæтæй кæрæдзимæ хæстæгдæр сты æмæ хъуамæ æнувыддæр 
уой иу иннæуыл, æрмæст ын нырма зын у, æвæндон ын у 
Алимæ йæ зæрдæйы дуар гом нæ, фæлæ иу чысыл базыхъхъыр 
кæнын дæр... 
Уырысхан æнцад слæууыд дондзæуæн хæтæлты цъайы сæр 
уырынгтæ нывæфтыд æфсæн æхгæнæныл æмæ йыл узгæ-узын 
дзедзырой кæны, хатгай æфсæйнаг æфсæйнаджы уæлæ 
скъæрцц—къæрцц ласы. Бынæй дзы, зæххы бынты дзы, чи зоны, 
дондзæуæн ставд хæтæлтæ æвæрд уыдзæн, кæнæ та газы... 
Фæлæ ацы тымбылæг куыд нæ ныффидар кодтой ныронг, уый 
диссаг у... Уымæй диссагдæр та уæдæмæ уый у, æмæ йæ ахс- 
тытæй ныронг кæй никæй сæр æрцахста ам бамбæхсын æмæ... 
æмæ... Йæ зæрдæ исдуг ауазал: ссардзысты йын йæ фыстытæ 
æмæ уæд... уæд хъæуай кæн, ацу æмæ сæ баууæндын кæн, уый 
аивадон æгъдауæй радзырдгондæй уæлдай кæй ницы у, ууыл... 
Сæ тæрхон та уæд рæвдз цæттæ у: склонный к побегу — 
лидзынмæ æргомздæхт у! — æмæ дын дæ Хъуыддаджы æддаг 
цъарыл цæхгæрмæ сырх тæлм сæвæрдзысты, ома, Сесойы загъ- 
дау, три о сдæ — особо опасная особа, цух æй ма уадзут, уæ 
цæст дзы ма исут иуварс... 
Гъæй кæнæнт! 
Æрдæбон цæуыл хъуыдытæ кодта, уыдон вазыгджындæр 
сты... Фæлæ йын уæддæр куынæ ссариккой йæ фыстытæ, кæд 
афонмæ джигул кæнынц, уæд... Нæ, ууыл куы хъуыды кæна, 
уæд ацы хуры рæвдыдæй йæ фарсыл ницы бахæцдзæн, фæл- 
тау ын æрдæбон йæ зонд цы хъуыдытæ фæцагайдтой æмæ 
йын сæ ног рухсæй, сæ ног хуызæй йæ зæрдæ цы хъуыдытæ 
сызмæстой, уыдонмæ раздæха... 
Али фæлæууыд, банхъæлмæ каст, цалынмæ Николай йæ 
фæндаджы тын фæстæмæ уый цурмæ æрбанывæнда, уæдмæ 
æмæ йын загъта, сæ ныхасы скъуыд хал ногæй бæттæгау: 
— А-гъа, уырысмæ дæр ис бæззон хорз лæгтæ. Ис. Гъæй- 
хуыцауыстæн!.. 
— Стæй цæцæнмæ дæр иннæ ахæм, — худæнбылæй йын 
фæкодта Николай дæр, æрлæууыд æм, бафæсвæд кодтой, цæу- 
джытæй куыд никæй хъыгдарой, афтæ. 
162 

Сергей та уæдæй нырмæ скъуымзил. Иу лыстæг хуынкъ, 
иу дыдагъгонд, иу къулфаст æнæсгæрстæй нал ныууагъта: кæд 
та, чи зоны, исчи исты фыстæг-æрвыстæг бамбæхста, кæнæ 
алмасийы саст, науæд кърандасы хъапп, йе та æнæхъæн спич- 
кæ дæр фæуæд æппынфæстаг — уæддæр та иу ахст лæгæй 
иннæмæ уый салам у, се ’хсæн бастдзинады нысан у, æфсы- 
мæрон ахастыты нысаниуæг; чи сæ хъахъхъæны æнæсцухæй, 
уыдоныл уæлахизы бæрджытæй иу æууæл... 
Фæкаст сæ алкæмæ дæр Уырысхан, стæй та йæхи хъуыды- 
тыл фæцис. 
Уалæ сæрибары хур... Уалæ сæрибары арв... Æнгуырстаны 
дзаг дын дзы фæхай кæнынц иу ацафонæй иннæ ацафонмæ. 
Уалæ ис хур, уалæ — уыцы иу хур йеддæмæ нæй. Фæлæ 
уый дæр æцæджы хур нæу, уый, — нæй йын сæрибар хуры 
ад, нæ дæ тавы, кæд дæ судзы, уæддæр... Йæ рухс дæр æх- 
сæрдзæнтæй кæд кæлы, уæддæр уæды, хурæхсад сæрдыгон 
изæры рухс нæу, уыйау зæрдæйы æхсызгон мысинагæй нæ 
баззайдзæн... 
О, æмæ æрдæбон мидæгæй куы рацыдысты, иу дунейæ ин- 
нæмæ, зындонæй цыма хæхбæстæджын дзæнæтмæ, уæд та 
æрымысыд уыцы изæр... 
Цыппæрвадæй згъорынц хъуццытæ, сæ дзаг дымст фæз- 
донтæ куыд не ’ртонынц уыцы тыхджын хъеллауæй, ууыл 
дис кодта. Стæй нартхормæ куы алидзынц хъом, уæд... Цы 
хорз æфсон ис сæхи хæдзарон бирæгътæн, цы хорз: сæ хъæу 
æмæ мæхъхъæлон хъæу æмарæн сты, се ’хсæн æрмæст быди- 
раг надвæндаг цæуы, кæнæ та кæрæдзийы хуымзæхх быдыр- 
тæ æууæнкагæй æрмæст алы хоргæндтæй дæр фæхицæн-фæ- 
нысан кæнынц — махырдыгæй, зæгъæм, нартхоргонд, уыдо- 
нырдыгæй — мæнæу, кæнæ æхсынæн — иутæн нартхор æн- 
цондæр давæн куыд уа, иннæтæн та ’хсынæн, афтæ. Æмæ та 
искæй гуыбындзæл хъуг фесæфт, уæд уайсахат тæрхон хаст 
вæййы: 
— Уæлбылæй кæсынц мæхъхъæл Дермецыччы тъæпæнмæ, 
алцыдæр сæм сæ армытъæпæнау зыны, æмæ та хайуан уыдо- 
ны амæддаг бацис, æндæр æм уæдæ дардæй æрцыдысты... 
Давынц уыдон дæр дзæгъæл фос дæр æмæ æфснайд фос 
дæр, уæдæ нæ. Фæлæ дзы нæхи бирæгъты хъæлæсы фылдæр 
йеддæмæ къаддæр нæ аирвæзы. Ноджы ма алы къæрныхтæн 
хæрзгæиджытæ дæр нæхионтæ сты... Цæй, уыдæттыл хъуы- 
дыгæнинаг нæ уыд, æндæр хабар æрымысыд... 
Се ’рвадæлты лæппу ус Кантысæй хаста — уæд ма уым 
163 

ирæттæ цардысты. Уырысханæн йæхиуыл иу дыууадæс азы 
цыдаид. Æмæ дын йæ цахъхъæнтимæ цалдæрæй ма фæраст уой 
уыдон дæр чындзхæссæг. Чындзхасты-хъазты хабæрттæй йæ 
зæрдæйы уадиссагæй ницы баззад, фæлæ уæд цы ’нахуыр уазал 
бахъардта йæ удмæ, уый дзы ныр дæр нæма ферох: кæд мæхъ- 
хъæлон хæдзары ирæттæм чызгæрвысты цин уыд, хъазт, кафт, 
æмдзæгъд, фæндырдзагъд сæ тынгæй уыдысты, сæрдыгон 
цæхæрарт бон уыдис, уæддæр хæдзар дæр æмæ хъæу æнæхъæ- 
нæй дæр мæрдон уазал ад лæвæрдтой, хорз нæ уыд йæ уæл- 
дæф, æцæг цин нæ уыд йæ цин, йæ хур, йæ арв — зæрдæ дзы 
райын ницæмæй куымдта. Уыцы æнкъарæнæн барæй æрымы- 
сæн нæй, дæхæдæг æй дæ удæй куынæ бавзарай, уæд. Æмæ 
уый фæстæ дæр цал хатты æфтыд Кантысмæ, уал хатты æв- 
зæрста уыцы уавæр — хаст хъæу нæ тæфст, нæ цардхуыз код- 
та, æцæгæлонæй лæууыд, нæ рæвдыдта ироны зæрдæ — æр- 
цæуæг ироны зæрдæ. Кæйдæр мидæггæгтæ цыма скодтай дæ 
уæлæ æмæ дæ дæ буар хæры, уыйау уыд уыцы æнкъарæны 
æвджиды бахауын. Чи дзы райгуырд æмæ йæ райгуырæн къона 
кæмæн сси уæдæй фæстæмæ кæйдæр хæдзар, уымæн та йе 
’нкъарæнтæ бынтон æндæр уыдзысты... 
Сæ уæлмæрдтæ дæр цыма цыдæр æнахуыр æнгас лæвæрд- 
той уæд мæхъхъæлæн, сæ уæлмæрдтæ — цыма æцæг уæлмæрд- 
тæ не сты, фæлæ мæнæ кæй сыздæхынмæ ’нхъæлмæ кæсынц, 
уыдон куы фæзыной, уæд адон дæр, уæлмæрдтæ дæр, сæхиуыл 
схæцдзысты æмæ уæд уыдзысты æцæг... уæлмæрдтæ, абоны 
æфхæрд сидзæрæнгас сын нал уыдзæн. 
Уæдæ! Дзæгъæлы загътой скифтæ дæр, кæй лидзынц, уый 
тыххæй сын фидис чи кодта, уыцы знагæн: 
— Уæдæ-ма нын нæ мæрдты бахъыгдар, цыма йæ нæ фенис... 
О, æмæ уæд йæ сонт зæрдæйы ныххаудта адæмы æмхъæ- 
лæсæй тæрхон: 
— Фыдгæнджытæ сты рагæй-æрæгмæ дæр ацы мæхъхъæл. 
Сталин дæр сæм раздæр йæ хъæдын цæстæй каст, стæй, куынæ 
æмæ куынæ сабыр кодтой, уæд сæ иу æхсæвмæ рауыгъта æмæ 
сæ фæхаста... 
Хуыцауы æваст хъуыддаг кæй æрцыд, уый та уæдмæ никæй- 
уал сæр ахста — ахæм зондджын сæртæ раздæр къуырд æрцы- 
дысты... 
О, æмæ-иу бирæ азты фæстæ дæр сæ сыхаг мæхъхъæлы 
хъæутырдæм куы каст, уæд æм афтæ дзырдта йæ зæрдæ, цыма 
уыдон абон дæр ма советон хицаудзинадæн ницы бавæййынц, 
фæсарæнтæ цыма сты, æцæгæлон фæсарæнтæ. Кæд сæм сырх 
164 

тырысатæ дæр ис, советон чингуыты дæр кæсынц, уыдонмæ 
гæсгæ ахуыр кæнынц, уæддæр цæстмæйæ, зæрдæйæ нæ фæлæ — 
сæ зæрдæтæ их сты, салд. Кæд сæ хæдзæрттæ, сæ уæлмæрдтæ 
бахуызæнон сты, стæфстысты, уæддæр адæмæн сæ зæрдæтæ, 
суанг коммунизммæ куы бацæуæм, уæддæр нал стæфсдзысты 
сæ зæрдæтæ, нал схионтæ уыдзысты советон хицаудзинадæн 
уыцы æфхæрды фæстæ... 
Коммунизм... 
Алы хатт дæр йæ цæстыты раз — диссæгтæ! — уыцы иугæн- 
дзон æмæ æнæивгæйæ ахæм ныв сысты-слæууы: у хурбон, 
кæмдæр æнæзонгæ ран — цæугæдоны былгæрон змисджын 
тъæпæн фæз, йæ астæу цæлхдымбылæй лæууынц бæрзонд 
чызджытæ æмæ лæппутæ хинайынарæзтæй, цæуылдæр зæр- 
диаг ныхас кæнынц — ахсджиаг цæуылдæр, ахсджиаг, æмæ 
сты амондджын, стæй тынг сæрибар, тынг! Тынг сæрибар та 
йæм уымæн кæсынц, æмæ алцыдæр зонынц, ома ахуыргонд 
сты, стæй сæ бæстæ дæр, се ’хсæндзарды фæтк дæр ныр ахæм 
у, æмæ дзы æдылы, æнæуаг куы уай, уæд сæм уый нæфæтчи- 
аг у, худинаг, фидисæй тынгдæр, карздæр, уæззаудæр æф- 
хæрд та сæм уæвгæ дæр нæй. Уый кæмæ нæ бахъара, уый та 
рынчын у, низæфхæрд, зондхъыгдард æмæ йæ дзæбæх кæ- 
нын хъæуы. Æмæ уæд се ’ппæтæн дæр, адæм-дзыллæйæн се 
’ппæтæн дæр хъыг у, маст у, мæты хос у, уый æмæ уый уыцы 
уавæрмæ кæй æрхауд, йæ царды бонтæй кæцыдæр рæстæг 
царды æцæг цинæй цух кæй уыдзæн, цы амонд æм каст, уый 
йын æнæхъæнæй, æнæ кайгондæй кæй нæ баззад — ома, дзæ- 
бæх æй цы рæстæг кæндзысты, уый сæм сæфтыл нымад цæуы... 
Коммунизмы, давд циу, сайын, фæливын, хинæй цæуын, 
мæнгард æмæ мæнг дзурын, мæнг æвдисæн цæуын, гæртам- 
хор, козбау, гадзрахат, фæлитой, æппæлой, дам-дум, хахуыр, 
чъизи митæ, æнæгъдау, æнæджелбетт, æнæчетар, æнæуаг, 
æнæхъола, дымысдæр, дзырдхæссын-нымудзын-ардауын, 
стигъын, лæбурын, хыл кæнын, æлгъитын, æфхæрын — иу 
цыбыр дзырдæй, æппæт уыдæттæ цы амонынц, уый ничиуал 
зондзæн. Зæронд чингуыты ма-иу сæ куы бакæсой, уæд та 
дис кæндзысты, ау, адæм афтæ худинаджы цардæй куыд цар- 
дысты, зæгъгæ. 
Стæй... 
Хорз, авд костюмы никæй бахъæудзæн, сæ райсыны бар 
ын куы уа, уæддæр. Фæлæ сæ чи уара, уый йæхи дæр æмæ 
йæ хæстæджыты дæр нæ хъулон кæндзæн, хуыздæр уæлæда- 
рæс уа, хæрд-нозт уа, уыдон йæ хион-хæстæджытæ-зонгæтæн 
165 

æмæ йæ зонгæты зонгæтæн по блату нæ дæтдзæн чъылдым- 
ты? Ай де сфыссæг мацуал сфысса, æмæ ма уæд та цæй хион 
хæстæджытæ-йедтæ уыдзæн?! Стæй уæд, куы йæ загъта, сæ 
зондахаст бынтон æндæр уыдзæн адæмæн. Чи цы аккаг уа, 
кæмæн цы ’мбæла, кæмæн цы уа йæ фæтчы, уый йын уыдзæн 
æхсæны къæбиц æмæ æфтауцуатæй, æмæ иу иннæмæ нæ хæ- 
лæг кæндзæн, хæлоф та, Марксы загъдау, æрмæст æдылытæ 
кæндзысты, æдылытæ та дзы куыдфæстæмæ нал баззайдзæн... 
Цы рухс дзы кæлы коммунизмæй! 
Цы цин! 
Æмæ йæхи уды хорздзинæдтæм гæсгæ, йæхи зæрдæйы æнæ- 
хæрам уагмæ гæсгæ Уырысханы бауырны æмæ йæ фæуырны 
кæцыдæр хорз сахат, коммунизм æцæгдæр кæй æрцæудзæн, 
кæй ралæудзæн, уый. 
Цы хорз уаид! 
Æмæ йын цы хъыг вæййы, цы тугхалæн хъыг, исты ахæм... 
анекдоттæ-частушкæтæ исты куы фехъусы, антисоветонтæ, уæд! 
Сæ авторы-иу сын мæлæтдзаг фæкæнид фырнадæй, уый йын: 
Мой миленок, болыие лопай: 
Будет всем нам клизма — 
Призрак бродит по Европе, 
Призрак коммунизма! 
Фæлæ... 
Фæлæ бæстон æмæ уазал зондæй, цардуынæг æмæ адæй- 
маджы хъæд-уаг-миниуджытæ зонæг зондæй куы ахъуыды 
кæны, уæд та цы худæг у коммунизм, цы худæг!.. 
Хæрзаг дзолгъо-молгъо суаид бæстæ, хæрзаг! Се ’фсарм сæ 
сæ маст райсын кæй нал уадзы, дæ тугмондаг монцты фæдыл 
цæуын æвæтчиаг кæй сси, уыцы царды уавæрæй сын æнæуы- 
нондæр ницуал уаид адæмæн, уымæн æмæ искæмæй дæ маст 
райсынæй адджындæр æнкъарæн цы ис æрдзон лæгæн, æмæ 
дын дæ фыдгулы ахæстоны куы фæмидæг кæной, уæд ма 
уымæй бæрæгбондæр цы ис тугмондаг зæрдæйæн! Фыдгултæ 
та — хæрх, æнæуынонтæ. Уымæн æмæ хæлæг кæндзысты 
цыфæндыйæ дæр: уартæ дзы уый фылдæр хай æмæ хуыздæр 
хай фæцис! Уыдон та ныхæстæ сты, алы хионтæ, зонгæтæ, 
блаттæ нал ис, зæгъгæ. 
Ныр та йæ зындоны ’мбæлттæн, мæнæ сæ хъуынадзæф удтæ- 
стджытæ хурмæ тавджытæн, се ’ппæтæн дæр сæ ныры уавæры 
амæй-ай тæхудиагдæр, хуыздæр æмæ бæллиццагдæр арфæ уый 
уаид — чи ссæрибар вæййы, уымæн æй фæзæгъынц йæ зонгæтæ: 
166 

— Дæ бакæнæг дæ рауадзæджы фæхъхъау фæуæд! 
Сергейæн сæ куы зæгъид уыцы ныхæстæ, уæд та, хæрзаг, 
фæкæнид: 
— Дæ бакæнæгæн дын æй дæ ракæнæг... 
Æмæ æцæгæй дæр афтæ кæй ралгъитид, уый йæ афтæ тынг 
уырныдта æмæ йын, йæхи бафæлварынæй, Сергейы ома цас 
хорз зоны, уый бафæлварынæй уæлдай æндæр хос нал уыд. 
Загъта йын: 
— Сесо, уæдæ нæ уавæры ’ппæтæй тæхудиагдæр цы ирон 
арфæ уаид, уый-ма зæгъ? 
Уымæн йæ цæстытæ фæсæнтдзæф сты: куынæ сарæхса дзуап- 
мæ, уымæй старст, æмæ уæд та фæтчыгъæдæн цы зæгъа, уый 
дæр куынæ зоны... Мæнæ йæ Уырысхан-Студент кæдæй- 
уæдæй цыдæр хорз хъуыддагæй фæрсы æмæ... æмæ, ау.*.. Цины 
уылæн схъазыд йæ цæсгомыл: 
— Зонын, куыд нæ йæ зонын, уæдæ ма ацы арфæйæ 
хуыздæр цы зонын: фылдæр дæ чи уарзы, уыдоны фæндиаг 
у! Лæг йæхæдæг кæй уарзы, уыдоны нæ, фæлæ — уымæн 
æмæ ды кæй уарзыс, уыдонæй дæ, чи зоны æмæ, афонмæ 
чидæртæ ’рбауæй кодтой, фенæуынон сын дæ... 
— Кæд бирæ ралæхурдтай, уæддæр хорз загътай, фæлæ 
хорз зæгъын æдзух раст зæгъын нæ амоны... Чи ссæрибар 
вæййы, уымæн ирæтты арфæ ахæм вæййы: — Дæ бакæнæг дæ 
рауадзæджы фæндиаг фæуæд! 
Сергейы цæстытæ бæрæгбоны цæхæр скалдтой, æмæ йæ 
Уырысхан развæлгъау бамбæрста, йæ фæлварæн кæй фæрæст- 
мæ, уый. 
— Оппа! Æз та йæ афтæ аивин уыцы замманайы арфæ, — 
æмæ нылгъыста. 
Кæд æм Уырысхан æнцад æмæ æдзынæгæй каст, уæддæр 
Сергейы нал уыдта — йæ хъуыды та ’нæнхъæлæджы бынтон 
æндæр цæуылдæр йæхи сцавта-скъуырдта æмæ, хъуыдыйæн 
риссаг ных куы уаид, уæд зæгъид, зæгъгæ, хъуыды ахæм цæ- 
уылдæр йæхи афтæ тыхджын скъуырдта-сцавта, æмæ раст йæ 
ныхы пырх акалд, йæ цæстытæ фыррыстæй атартæ сты... 
Уырысхан йæхæдæг Сергейы хъуыдыты здæхт, йæ зон- 
ды авналæнтæ æмæ йын донвæдтæ-зондвæдтæ куыд бæстон 
хорз зыдта, куыд æнæрæдийгæ йын сæ хатыдта-зыдта раз- 
вæлгъау-рагагъоммæ дæр, афтæ та... афтæ та... раст ын афтæ 
та æндæр чидæр уымæн, Уырысханæн, йæхи зондахаст, йæхи 
удысконд æмæ йе ’ппæт уæхы миниуджытæ, йæ зонды авна- 
лæнтæ-гæнæнтæ, йæ хъуыдыйы арæнтæ зыдта развæлгъау æмæ 
167 

йæ... æмæ йæ... æмæ йæ — уæ, Хуыцау, уый дæр та де ’вас- 
тæй нæу, дæ барвæндæй та у уый дæр?! — æмæ йæ уыцы 
чидæр йæхицæн сцагъайраг, схъазайраг кодта! Раст ма йæхи- 
мæ амондджын дæр æркаст, амондджын! Амондджын цагъай- 
раг! Цингæнгæйæ коммæгæс-уисæнгæнæг-цумайы лæдзæг 
æмæ... æмæ амондджын сæркъуыр! Уымæн æмæ уыцы ’ндæр 
чидæрæн (цы йæ ’мбæхсы, цы? — партийæн! — уыцы ’ндæр 
чидæр ын уый у: Парти) — знаг чи уа — Страна Советовæн та 
йе знæгтæн ныккæнæн дæр нæ уыд! — уый Уырысханæн дæр 
знаг у... Нæ, уæдæмæ афтæ дæр нæ: Советон Бæстæйæн, 
Партийæн, йæ уд кæй исбон у, уыдонæн знаг чи уа, уымæй 
йын афтæ куы зæгъой, мæнæ ай дæ уарзты номыл, дæ уарзты 
сæраппонд — мæ сæрвæлтау, мæн! — амар, зæгъгæ, уæд æй 
уый... уæд ын уый, Уырысхан, йæ куыдзы сæр атæхын кæн... 
акъуыр ... дзæн. О, о! Акъуырдзæн! Йæ куыдзы сæр! Уый 
йын мæлæтдзаг над!.. 
Уымæн æмæ йын Парти йæ зондахаст зоны. Куыд нæ йын 
æй хъуамæ зона, кæд æмæ йын æй йæхæдæг скодта ахæм, 
йæхи цы хуызæн зонд хъæуы, ахæм. Йæхи нывтыл ын æй 
скарста. Æмæ — цы? 
Советские писатели, дам, пишут по указке партии. Æмæ 
уыцы буржуазон фыдгойгæнджытæн-злопыхательтæн Шоло- 
хов цы дæсны æмæ рæсугъд ныхæстæй дзуапп радта, цы: 
— Мы пишем по указке наших сердец! А сердца наши при- 
надлежат Партии! 
Æмæ ацы ныхæстæй разæнгард уæвгæйæ ноджы фидар- 
дæр уаид йæ къух, хъæбæрдæр уаид йæ зæрдæ, æнауæрдон- 
дæр æмæ... æмæ сын акъуырид сæ сæртæ йæ Уарзон Бæс- 
тæйы знæгтæн, кæд кæмдæр, бынноз кæмдæр йе ’фсарм гыц- 
цыл чызгау æнæуæндонæй кæуид-тъизид, уæддæр. 
Фæлæ та мæнæ йæ рагон хъуыды дæр æрбалæууыд йæ 
зæрдыл, уæвгæ дæр дзы никуы рох кодта, æцæг ын-иу йæ 
сæр сдарын нæ уагъта... 
Йæхиуыл-иу æрхудт, худинаг æм-иу æркаст йæ къуымых, 
йæ примитивон зондахаст, фæлæ-иу ыл чингуытæ-газеттæ-ки- 
нотæ-Шолоховты ’ххуысæй дурхæццæ сыджыт рæвдз бакалд- 
та, фæхуыдуг-иу æй кодта... Фæлæ та-иу уыцы хъуыды скаст, 
фæрæхуыста-иу æй ногæй. 
Кино, документалон кино «Обыкновенный фашизм» федта 
уæд. Михаил Роммы конд документалон кино, нæ хуыздæр 
кинорежиссертæй иуы — бирæ йын уарзта йæ «Девять дней 
одного года» дæр. О, уыцы ныв, йæ хъуыды агайæн ныв... 
168 

Германи. Фашистон Германи — немыцы, дунейы адæмты 
’хсæн культурондæр адæмтæй иу — немыцы бæстæ. Фашис- 
тон бæстæ. Æмæ чысылæй-стырæй, нæлгоймагæй-сылгойма- 
гæй, фæразонæй-æнæфæразонæй уынгтæм рагуылф кодтой 
уыцы немыц. Ныххæррæтт кодтой, рабырстой уынгмæ, бад- 
гæ-хуысгæ чи кодта, уый сыстад, лæугæ чи кодта, уый нал сбадт- 
нал схуыссыд: Гитлер цæудзæн уынгты! 
Явление Гитлера немецкому, принявшему на ура его фа- 
шизм, народу! 
Æмæ мæнæ гомсæр машинæйы Гитлер фæцæуы адæмы денджы- 
зы ’хсæнты къæртт уынджы. Машинæйы. Лæугæ-лæууын. 
Фашистон салам сын дæтты — йæ къух хæрдмæ-размæ айтынг 
кодта: Зиг-хайль! 
Адæм феррадзæф сты. Стырæй-чысылæй, ногæй-зæрондæй, 
нæлгоймагæй-сылгоймагæй, мæгуырæй-хъæздыгæй, дзæбæхæй- 
рынчынæй, зондджынæй-æдылыйæ йын хайль! кæнынц. 
Дзæбæхæй-рынчынæй... 
Иу зæронд усы йæ инвалидон калацкæйы ратылдтой æп- 
пæты размæ, йæ бон йæ дзыхмæ цайцымæн уидыг схæссын 
дæр нал уыд, фæлæ ма суанг уый дæр хайль Гитлер! кæныны 
фаг ссардта йæхимæ фæстауæрц тыхтæ-хъарутæ. Немыцы 
æгæрон цинæн æмæ дунеты фыдæнæн... 
Æмæ Уырысхан немыцы бæсты сыгъд æфсæрмæй. Адæй- 
маджы бæсты фæлтау исты... исты куыдз у: уый хайль! кæ- 
нын нæ хъуыд! 
Фæлæ уалынджы йæ хъуыды цъилау ныззылд æмæ йæхæ- 
дæг йæхи фæрсæйкæсæгау федта. 
Æмæ уæд Уырысхан йæхимæ уыцы хæлддзаг зæронд усау 
æркаст, советон адæм та йын уыцы немыцаг адæмы хуызæ- 
нæй агæпп ластой. 
Уымæн æмæ уый дæр, йæхæдæг дæр, стæй æппæт советон 
адæм дæр АФТÆ уарзынц Сталины! Ес лебе геноссе Сталин! 
Уымæн æмæ уымæн дæр æппæт советон адæмимæ АФТÆ 
æнæуынон сты Сталины знæгтæ — сæ сæртæ сын йæхи къу- 
хæй акъуыр... Нæ, акъуырид нал зæгъы, фæлæ: акъуырдта- 
ид. Раздæр. Ныр йæ мидæг цыдæр ахæм къæйдур фенкъуыст 
йæ бынатæй æмæ йæ бынæй мæрдон фæлурс зайæг халтæ 
сзынд — хуры рухсмæ сбæрæгуыдзæн, цас хорз зонд сты, уый... 
Фæлæ уæддæр æмæ уæддæр Сталин иу хъуыддаг у, Гитлер — 
иннæ. Стæй кæд сæ дыууæйы дæр сæ адæмтæ æмхуызон зонд- 
талынггæнæг æмæ удрухсгæнæг уарзтæй уарзтой, уæддæр сæ 
уарзт дæр фæйнæхуызон у — иуты уарзт Хуыцауæн дæр ар- 
169 

фæйаг, иннæты уон хæраймаг Уæллагæн дæр. Иуты уарзт — 
дзыллæйы хæрзæбонæн, рухс фидæнмæ цæуæг адæмы уарзт, 
иннæты уон — тæссармæ фæндагыл чи адзæгъæл, уыдоны 
фæсмойнаг уарзт, фæстаг бон ма сæ сæр хойдзысты, мæнæ 
куыд рæдыдыстæм æнæхъæн дзыллæйæ, зæгъгæ... Æгæр дæр 
ма рæдийынц дзыллæтæ дæр, æгæр!.. 
Сталин æм хатгай пылау фæкæсы, стыр пылау — йæ рухс 
нысанмæ ’нæбауромгæ тындзыдта æмæ бар-æнæбары йæ дын- 
джыр къæхты бын ссæста къутæртæ, зæгъай, гæккуыриты, 
мæлдзыджыты æмæ... æмæ... Маршæлты зæгъай? Тухачевс- 
китæ—Егоровтæ—Блюхерты? Уыдон дæр ын мæлдзыджытæ 
уыдысты? Бухарин — мæлдзыг? Æмæ хуымæтæг зæхкусæг 
лæг мæлдзыг у? 
Фæлæ... 
Нæ, бынæй уæлæмæ, хохы дæлфæдтæй хохмæ уæлæмæ 
куы кæсай, уæд хъуамæ цы хуызы фенай, уæлхох фæзы — 
Къобы стыр фæзы паддзахады лæгтæ цы дугътæ уадзынц, уый? 
Куыд сын хъуамæ уай тæрхонгæнæг? 
Æмæ уæдæ уæд раст афтæ нæу дæ бон ныллæгæй бæрзонд- 
мæ тæрхон кæнын дæр — цы дын зæгъынц сæ зонаг зондæй, 
уымæ хъус: — Лес рубят — щепки летят. 
Щепкæйы æлгьыстаджы бон та кæуылфæнды дæр акæндзæн! 
Иугæр дæ сæр фæрæтмæ хаст кæм цæуы, уым. 
Æмæ уæд... 
Фæлæуу-ма, фæлæуу!.. 
Æмæ уæд йæхи уыцы уæлхох фæзы дугътæ уадзæг, уыцы 
сæркъуыр лесоруб-хъæддзау йед... йед... Гитлер дæр схондзæн, 
уыцы лæгæрдгæйæ тындзæг егъау пыл Гитлер дæр у æмæ... 
æмæ уый дæр йæхи рæстытæ кæндзæн Историйы тæрхондо- 
ны раз, йæ тугамæст къухтæ фæныкимæ æхсдзæн, йæ рыгтæ 
цæгъддзæн æмæ дзы уæдæ æнæтæригъæдты тугагур дæр мачи 
уæд! 
И? Афтæ у уавæр æцæджы хъуыддагæй? 
Нæй, не ’ххæссы йæ хъуыдыйы рухс афтæ уæрæхтыл æмæ 
дæрдтыл, сæтты йыл, æрмæст уæддæр йæ уды хорзæхтæ Ста- 
лины-Ленины фарс сты, Партийы, Страна Советовы фарс. Уы- 
дон азимаг никæддæр уыдзысты хъуыддаджы ’цæгдзинадæй, 
азымы даринаг йæхи цыбыр зонд у — нæ йын фаг кæны Рево- 
люцийы Большевикон Рæстдзинад бамбарынæн. Цæмæдæр 
гæсгæ йæ удæн хæстæгдæр сты большевиктæ коммунисттæй, 
ома дзырд, ном — большевичы ном æм бæрзонддæр кæсы, 
табугæнинагдæр. 
170 

Сергей йæ æххæстæй, кæронмæ не ’мбæрста, ахæм кады 
аккаг цæмæн фæцис уæддæр Уырысханырдыгæй, уый — ома 
зондæй йæ, цы хъуыды кæны, уымæй йæ цы дымæгмæ бафар- 
ста, цы?.. 
— Студент, уæддæр мæ цæмæн бафарстай, цæмæн, ирон 
арфæйы тыххæй? Дæ бакæнæг дæр æмæ мæ бакæнæг дæр 
мæрдты мæ тъæнгты магъз хæргæ фæцæуæнт! Ме ’взагыл 
сынкъ æрзайæд, сынкъдзых куыд суон, кæд æз... Зæгъ мын 
æй æргом, æз никæмæн ницы... 
Уырысхан ын тъæнгты магъзы тыххæй йæ ныхæстыл ба- 
худт, фæлæ йын дзуапп ницы радта — йæ зонды нæ фæндыд 
дарддæр уыдæттыл хъуыды кæнын æмæ йæ уæдæ лæмарын 
дæр, тыхлæмæрстæй хъуыды кæныныл амидин дæр нæ 
хъæуы. 
Æмæ афтæ куы загъта йæхицæн, уæд фæсæрибар. Æмæ 
йын фенцон. Раст цыма, йæ сæр цæуылтыл хоста, уыдон цар- 
ды уæвгæ дæр нæ уыдысты. 
Æрмæст та йын уыцы зæрдæрухс æмæ ирд миддунеджын 
уавæр дæр бирæ нæ ахаста, уымæн æмæ йын йæхи цæхгæрæй 
æнæ бафæрсгæ нæ уыд: 
— Хорз фæуæнт уыдон дæр, фæлæ-иу уæддæр цæмæй 
ссыгъд, цæмæй, цавæр хъуыды-æнкъарæнæй-иу ссыгъд дæ 
мидæфсарм, кино «Обыкновенный фашизм» куы федтай, уæд? 
Цы уыд бæлвырд бæрæг æргомæй дæ къæмдзæстыджы хос? 
Ие ’взаджы дæлбынты иу хъæугæ дзырд рауай-бауай код- 
та, иу дзырд-фидис, фæлæ... фæлæ... Йед уа — манекен? Нæ, 
уый æндæр цыдæр амоны, стæй æцæг, æцæг, зæгъгæ, рогæн 
æмæ ’хцонæй не сулæфыд, мæнæ дæ дæ кæрдзыны ном куы 
ферох уа æмæ уый уалынджы дæ зæрдыл куы ’рбалæууа, 
уæд куыд вæййы, афтæ — æмæ нæу уыцы дзырд манекен, 
нæу... Ма... Ма... Марионеткæ! Бæндæнылхъазæг! 
Уымæн йæ зонды тæгтæ-æндæхтæ-амонæнтæ кæйдæр къух- 
ты сты (кукловод-кæйдæры) æмæ йæ йæхицæн æмдзæгъд 
кæнын æмæ ура! хъæр кæнын кæны, цыфæнды куы зæгъа 
æмæ цыфæнды куы сараза, уæддæр. Уымæн, æмæ, дам, цы- 
дæриддæр дзурын æмæ цыдæриддæр аразын хъуыддагæй, 
уыдон иууылдæр советон фæллойгæнæг адæмы хæрзæбонæн 
сты, коммунизмы ’нæхæрам рухс фидæны сæрвæлтау. 
Æмæ уый Уырысханы дæр уырны! Уырны йæ йæ сыгъдæг 
рæстзæрдæйæ! 
Æмæ йæ сау маст социалистон цардарæзты знæгтæм фыцы, 
уыцы хытъынджын æмæ къæпсырджын-ссырджын — мæнæ 
171 

Кукрыниксы æмæ Борис Ефимов кæй скарикатурæ кæнынц, 
уыцы ’нæфсарм, гæлдæрджын æмæ тугдзых империалисттæм. 
Æмæ кæд бынтон æдылы не сты — сæ каст ма цæмæ у, 
цæмæ? — уæд, æцæгдæр, æппæт бæстæты пролетартæ куы 
баиу уаиккой æмæ коммунизм куы фæуæлахиз уаид Зæххы 
къорийыл, уæд ма йын йæ зонд дæр цæмæн хъæуид искæмæ 
фыдæх кæнын... Нал ис знæгтæ — нал ис фыдæх зонд! Нæ, 
бирæгъ æмæ уæрыкк фидыды къухтæ куы радтой кæрæдзи- 
мæ, уæддæр, дам, бирæгъ йæ кæнон зæнгыл нæ ныууадздзæн, 
фæлæ адæмæн та, рæстзæрдæ адæмтæн та.... Цас уарзы Пах- 
мутовайы зарæг: «Если бы парни всей Земли!» — йæ буар 
ныддыз-дыз кæны уымæ хъусгæйæ, æмæ йæ бауырны, хорз 
зондыл, æнæхæрам зондыл хæст дзыллæтæ кæй баиу уаик- 
кой, уый. Адæмыл фыдуарæн, уымæн йæхиуыл, фæлæуу, туг- 
уарæн æркæндзæн — æркæндзæн та! 
О, рæстытæ дзуры йæхицæн, бæргæ, фæлæ уæддæр æмæ 
уæддæр хъыг у зæрдæйæн, хардзау æм кæсы, марионеткæ- 
кукла-бæндæнылкафæг-хъæдын лæг кæй у кæйдæр къухты, 
уый: ницы хъауджыдæр кæны уыцы мæрдтæйдзæуæг къалац- 
кæджын немыцаг зæронд усæй, сæ дыууæ дæр сæхи зондæй 
нæ цæрынц... 
Стæй ма ныр та иннæрдæм дæр ссудзы йæхимидæг, иннæр- 
дæм: уымæн, лæгмарæн, ныр бар нал ис йе ’фсармырдыгæй, 
йæхи ма строитель коммунизма хона, уымæн — фæчъизидзæс- 
гом, фæкъахырæфсармджын, дæлæ кæна, уæлæ кæна, уæд- 
дæр... 
Фæлæ-иу, цымæ, ирæттæй кæддæр лæг чи амардта, уый 
дæр-иу йæхи æхсæнады раз ахæм хуызы къæмдзæстыгджы- 
ныл нымадта, йæ уд-иу фелхъывд? 
Æвæццæгæн: туджы хæс уды хардзæй дæр фидинаг у, цы- 
фæнды ’нæтæригъæд-æнаххос куы уай дæ амæддаджы раз, 
уæддæр... 
Фæлæ цыма æппæтæй худæгдæр коммунизмы æрцыд, ком- 
мунизмы нысан цæцæн-мæхъхъæлмæ кæсы, афтæ йæм дзуры 
йæ зæрдæ. Уымæн æмæ йæ уыдон хорз зонынц, цард циу 
æмæ адæм дæр цы сты, уый. Уыдонæн нырма сæ фыдæлтык- 
кон зонд æнæкæлмхæрдæй сæхимæ ис, æмæ сæ дæ аргъæут- 
тæй нæ асайдзынæ. 
Æхсæны фос, æхсæны исбон циу, уый иры фыдæл дæр 
куыд нæ зыдта! Суанг, дам, ма йæ хæрæг дæр куы ’мбары. 
Цæвиттоны хъуыддагæн, мад-хæрæг йæ къæлæуæн царды фи- 
лософи — политэкономийæ лекци кæсы: 
172 

— Хъусыс, мæ къона, дæ гуыбын бафсадын дæ куы фæнда, 
уæд-иу æхсæны хуыммæ бацу: цалынмæ адæм кæрæдзийæн 
афтæ кæной, цу-ма ды йæ атæр, ды йæ раздах, зæгъгæ, уæд- 
мæ ды бафсæддзынæ. Фæлæ комкоммæ кæйдæр хуыммæ ба- 
цыдтæ, зæгъгæ, уæд дын æнæ дзæгъæл айтæ-уыйтæй де рагъ 
ныххойдзысты! 
Фæлæ уæддæр уый, Уырысхан, уыцы зондимæ никуы сра- 
зы уыдзæн, уымæн æмæ йын ахæм зонд фæстæзад зонд у — 
æнæбазыр маргъы зонд, йæ арынгæй, йæ тæбæгъæй дарддæр 
чи ницы уыны, ахæм мæгуыр лæджы бонзонгæ зонд æмæ, 
дам, цы æнусон фæлгæттæ æмæ арæнтыл ахуыр у, уыдон ын 
мачи халæд, уæ хорзæхæй, уæ Хуыцауы хатыр бакæнут. Йæ 
дзуæртты ’хсæн фыдæлты байзæддаг лæгæн нæдæр Маркс 
ничи хуынд, нæдæр Йæнгæлс, нæдæр — о, бахатыр кæн, Ле- 
нин-Сталин-Брежнев... 
Кæмдæр уыцы цыбырзонд адæмæн дæр сæ ныхæсты, сæ 
зонды цыдæр бæрæг рæстдзинад кæй ис, уый йæ зæрдæйы 
зæронд, фыдæлтыккон скондæй æмбары, фæлæ сæ фарс фæуа, 
йæ уырнæг зонд, йæ зæрдæмæ æнахуыр рухс цы зондæй кæлы, 
уый аива æмæ йæ коммунизмы уæлахиз мауал уырна, уый 
æрцыд — нæ! Худинаг æм кæсы уый. Цыма уæд дардмæуы- 
иæг, адæмы хорзæх кæй уырны, уыдонимæ нæ уыдзæн, фæлæ 
фæстæзонд адæмтимæ... 
Цы ма йæ фæсагъæссаг кæны, йæ дзæбæх хъуыдытæ ма 
йын цы фæкъуылымпы кæны, уый... Фæцæуы, зæгъæм, Шал- 
доны, кæнæ Молоканкæйы уынгты. Æмæ дзы уыны куырм- 
дзаст ныллæг хæдзæрттæ-ахстæттæ. Иу хæдзары, иу уынгæг 
кæрты цæрынц дæсгай бинонтæй, цæрынц, æвæццæгæн æмæ, 
советон хицаудзинад куы фæуæлахиз Ирыстоны, уæдæй фæ- 
стæмæ. Æмæ уыцы хæдзæрттæм... Цæй хæдзæрттæм, цæй! 
Хæлынбыттырты бадæнтæм куы фæкæсы, уæд æй зынтæй 
фæуырны, адоны цæрджытæ дæр искуы коммунизмы райдзаст 
уæттæм аивдзысты сæ худинаджы цæрæнуат, уый. Горæтæн 
йæ алыварс аразынц ног бæстыхæйттæ, астæуæй та ацы хæлд- 
дзæгтæ лæууынц æмæ лæууынц... 
Фæлæ йæм уыцы сагъæстæ дæр уæлæнгай æркæсынц, ис- 
тæмæ дарыны аккаг чи нæу, ахæмтæ... 
Æмæ йæм мæнæ ныр дæр, ныр — тезгъогæнæны, ахæстоны 
кæрты цыппарырдыгæй бæрзонд къултæй æмырæхгæд тезгъо- 
гæнæны дæр афтæ дзуры йæ хорз, йæ сонт, йæ саби уырнæг 
зæрдæ: 
— Мæнæ ма суанг ацы хур дæр æвдисæн у, коммунизм кæй 
173 

æрцæудзæн, уымæн! Уымæн æмæ адæм цыфæндыйæ дæр хорз 
сты. Коммунизм та зæрдæты хæрзтыл æнцайдзæн, алкæмæн 
дæр йæ зæрдæйы хорзæй цы ис, ууыл — лæджы сыгьдæг æф- 
сармыл... Кæд дзы бынтон худæг та уый нæу, уый — сыгъдæг 
æфсармæй фундамент, — уæд!.. 
Али та фæлæууыд йæ цыд-хъæдурсадзынæй, йæ мидбына- 
ты та банхъæлмæ каст, цалынмæ та Николай йæ цыбыр фæн- 
даджы тын уый цурмæ фæстæмæ æрбанывæста, уæдмæ æмæ 
та загъта — æнæхудгæйæ: 
— А-гъа, уырысмæ дæр ис, гъæй-хуыцауыстæн, хорз лæг- 
тæ! Кæй дæ фæнды, уый бафæрс... 
Уæд ын Николай дæр та худгæбылæй фæкодта: 
— Стæй, дам, цæцæнмæ дæр цыма ис адæмы ’хсæн равди- 
сынмæ бæззон лæгтæ... 
— А-гъа, хорз мæ атъыстай мæ кæрддзæмы! Фæлæ æнæ- 
хъæн Цæцæны мæнæй æддæмæ гуырысхойаг ничи у, бæззы лæ- 
гæн æви нæ, зæгъгæ. Æз се ’взæрдæртæй дæн, фæлæ уæддæр 
æндæр искæй хорз лæджы аккаг дæн, йе ’мсæр дæн уæддæр. 
А-гъа, хи фæздæг искæй артæй хуыздæр. Федтай, Николай, 
дзырдагур никæмæ цæуын, ноджы ма мын æнцон у дзурын, 
уымæн æмæ, цы ис, уый зæгъынæй уæлдай мæ ницы дзурын 
хъæуы, мæхицæй мæ зондлæмарын æмæ дзырдлæмарын нæ 
хъæуы. А-гъа... Уый уал афтæ фæуæд, фæлæ ма мæнæ адо- 
нæн, — йæ къух фæйнæрдæм цыбыр фезмæлдæй уæрæх ахас- 
та, — адонæн ма сæ цардцæрæнбоны рæстæг амоны къуыхцы- 
тæ æмæ рæдыдтæ кæнын дæр æмæ сæ фæстæмæ сраст кæнын 
дæр. Нæ дыууæйæн та нæ царды хур æгæр фæкъул... Ис? 
Ис! Цал азы дыл цæуы? 
— Иу аз кæстæр дæн дæуæй, — æмæ йæ фæбæлвырддæр 
кодта. — Æхсай æмæ мыл æртæ сæххæст... 
— Уыныс, цæй цард ма кæсы махмæ, искæдбон куы ссæри- 
бар уæм, уæддæр... 
— Æмæ ныр дæр цæр, Али, ныр — дæ царды бонтæй не 
сты, ам кæй æрвитыс, уыдон дæр? Сæ сæрмæ дын æндæр 
бонтæ ничиуал ратдзæн, æнæихсыд ног бонтæ, æнæдæрд- 
джынтæ ома... 
— Уый та куыд? Ам у æмæ — цæр цардæй? А-гъа, æддæ 
мын куынæ уыд цардау цард, уæд ныр ам... 
— Нæ дын уыд, æмæ дын уæдæ цы хъауджыдæр у? Куыд 
сидынц алы лозунгтæ-транспаранттæ ахстытæм лагырты? «На 
174 

свободу с чистой совестью!» «Честный труд — дорога к дому. 
Запомни сам, передай другому!» 
— Уыдон та кæцæй зоныс? Цæмæй зоныс? 
— Фехъуыстон сæ... 
— Бадгæ ма кодтай? 
— Кодтон. Фынддæс суткæйы. Æмæ мæ уыдон байсæфтой! 
Уæвгæ та... Цæй, ныууадзæм уый тыххæй, æндæр хатт, ам 
тезгъо хъæуы, стæй уалæ уый дæр сæ куыйты куыйтæй у, — 
æмæ, сæ сæрмæ къулты уæлæты чи рацу-бацу кодта, уыцы 
бонгæсмæ йæ сæры фезмæлдæй ацамыдта. — Кæддæр, дам, 
йæ хæрзæфсымæр ам бадт, æмæ афтæ куы тезгъо кодтой, уæд 
лидзынвæнд скодта уалæ уый ныфсæй, уæдæ мæ цы цæсгомæй 
бауромдзæн, зæгъгæ. Уый йæ уромгæ нæ, фæлæ амардта... 
Али лæгмæ скаст, сдзырдта йæм сабыргай: 
— Куыдз! А-гъа, — æмæ ату кодта. Æнхъæлдта æмæ йын 
ныр, ахæм разныхасы фæстæ, Николай бавдæлдзæн йæхи ха- 
бæрттæ дзурынмæ, фæлæ уый йæ былтæ бангом кодта, цыма йæ 
дзыхыл цъутта æвæрдта æмæ йæ дзуринæгтæ арф аныхъуырд- 
та, уыйау — æцæг, æцæг: раст ма цалдæр хатты йæ ту ныхъуы- 
рæгау дæр акодта, æмæ та фыццагау æнæдзургæйæ, сæвджын 
санчъехтæгæнгæйæ, цыд. Али дæр та фæчепп-фæчепгæнгæ уад, 
йæ фæд-йæ фæд, йæ ныфс нæ хаста йæхи æндæр искæмæ 
бакъул кæнын æмæ йæхи æндæр искæимæ ныхæстæй ирхæф- 
сын. Уæвгæ та сæ æгæр хорз дæр ма ’мбæрста. 
Куыддæр ахстыты ’хсæнмæ ног лæг æрбахауы, афтæ йæ 
кад — уазæджы кад, йæ цин зæрдиагæй, сæ базыртæ æхсызго- 
нæй бацæгъдынц, баузæлынц ыл, сæ арм, сæ гæнæнтæ куыд 
амоной, уымæ гæсгæ. Цы уадиссаг хорз сын ракæны ног ахст- 
лæг, фæлæ та уæддæр сæ иугæндзон æгъуыз рæстæг цæмæй- 
дæр фæхъулон вæййы, ног лæг — ног хабархæссæг, сæрибары 
тæф ма фæкæны, йæхи хъуыддаг дæр сæм цымыдисаг куыд- 
нæма фæкæсы! Фæлæ уыцы уавæр уайтагъд байсысы, мæнæ 
цъымарайы дур куы баппарай, æмæ йын уый раздæр йæ хъуы- 
набын доны уæлцъар куыд базмæнты, цардхуыз æй куыд 
фæкæны цъус уадидæгæн, стæй цъымара фæстæмæ йæ цъы- 
мара царды гаччы куыд сбады, куы ’рынцайы фæстæмæ æмæ 
йæ хуыз афтæ куы ’вдисы, цыма æппындæр ницы ’рцыди, 
ницы аивта — нæдæр æм дур æфтгæ бакодта, нæдæр йæхицæй 
цъыфы мур фæхъуыд... Æмæ уыйау ног æрбацæуæг дæр ног 
нал вæййы, йе ’рцахсты хабар куыддæр ракæны, афтæ. Ноджы 
ма йæ цард дæр æмæ йæхæдæг дæр, куыд лæг, афтæ куы 
ницы ахæм уадиссаг вæййы, мæнæ дзы исты цымыдисаг ха- 
175 

бæрттæ, царды цаутæ, æрыхъусæггæгтæ, чингуыты бакæси- 
нæгтæ-йедтæ фехъусын æмæ базонынæй зæрдæвæрд, æнхъæл- 
цау куынæ вæййынц, уæд та уæлдайдæр — уæд та уæлдай 
тагъддæр аныгъуылы се ’хсæн æвæдæй, нал æй фæфиппа- 
йынц, мæнæ йын исты хъулон буцдзинад скæнæм, зæгьгæ. Стæй 
ма уый дæр нæ, уый, фæлæ ма бар-æнæбары йæ ныхмæ мид- 
хæрамы дæр бацæуынц, йæ ныхмæ сæ зæрдæты æмбæхст хæ- 
рам райгуыры: кæс-ма йæм, æрбалæгæрста ай дæр та мидæ- 
мæ, йе ’дылы сæрæй æрбатыдта дуæрттæ, цымæ ма уый хъуаг 
уыдыстæм, сæ хæлаф ма сыдзæг хъуаг уыд, фадыг, сæ хæдон — 
дыс, — мах ам нæ былыцъæрттæ цы сæрибармæ хæрæм, нæ 
быцъынæг цы сæрибармæ ивазæм, тонæм, кæдæм бæллæм, 
тырнæм саубонизæрмæ, æхсæв-бонмæ æнæрынцой-æнæсцу- 
хæй, суанг ма фынæйæ дæр, ды та уым у, уыцы сæрибары, 
æмæ йын аргъ кæнын ма зон, дæ масты фæдыл фæраст у æмæ — 
æгас цу! — ардæм æрбасхъæл у, ардæм уал æмæ уалæмæй, 
милуан æмæ фыццæгæм æдылы къоппайæ! Гъемæ нæм уæдæ 
æгас цу, Джамботт, Хъамботт, Темботт, Хъызылбег, дæ фæрв- 
сугтимæ, æгас! Дæ хъуаг ма уыдысты Урс ахæстæттæ, дæу ма 
мысыдысты, дæ фендмæ ма бæллыдысты, дæ тугæй ма куы 
фæхъæстæ уаиккой нæ хæрзхаст тугдыппыр буржуазон хъæды- 
сыстытæ-кълопитæ! 
Сæрибар у, дæхи бар сæрибар, æмæ ма сарæхс йæ бахъахъ- 
хъæнын! 
Ахæстæттæ сæ былтæй кæй кæлынц, сæ тæккæ дзаг кæй 
сты дæу хуызæн мастисæны фæндаггонтæй, уый зон, уый, 
æмæ уæддæр иннæйы бæллæхæрцыды рæдыд дæхицæн зон- 
дæн ма ис, фидар зондæн, фæлæ ныббындз у Терчы æртæх- 
дзагъд былгæронмæ де ’дылы масты фæдыл! Ныббындз дæ? 
Гъемæ æгас цу, гæлæбу! Нæ базыдтай, нæ сарæхстæ сæрибар 
уарзынмæ? Иттæг хорз! Ам дæ ногæй-ногмæ ахуыр кæндзыс- 
ты! Æгæр дæр ма! Æмæ дæм уый тыххæй пæлхъ-пæлхъæй 
рафыхт Мæхæмæт дæр, æндæр цы. Кæд æмхуызон уавæры 
сты, сæ алчидæр æмхуызон цъысымгонд у, уæддæр сæ сæ иу 
се ’ннæйы зылындæр хоны, афтæ йæм кæсы, цыма уымæн 
уыд йæ маст бауромынæн амал, йæ масты сæрты ахизынæн 
гæнæнтæ, йæ фадæттæ амыдтой, зондджындæрæй куыд ар- 
хайдтаид, уый. Стæй иннæйы маст ахæм мæстаг-хъæхъхъаг 
цыма нæ уыд, йæ рыст афтæ цæхгæр æмæ куырмгæнаг, зонд- 
талынггæнаг, зæрдæрæмудзæн. Сæ алкæй дæр фæндыд, иннæ 
уымæй зондджындæр куы разындаид, уазалзонддæр, хиуыл- 
хæцгæдæр, уый. Нæ разындтæ иугæр ахæм, уæд ныр быхс, 
176 

фæраз, ма тъиз, ма нæт, ма ниу, ничи дын райсдзæн дæ тæ- 
ригъæдтæ, дæ рыстытæ йæхимæ, алкæмæ дæр сæ искæмæн 
дæр ма æфстау раттыны фаг дæр ис йæхионтæ. Дæ нæтын 
сын мæнæ галы нæтынау уыдзæн раст: хъуг, дам, зайгæ код- 
та, гал та, дам, нæтгæ... 
Æмæ йæ тæккæ зындæр уыцы рæстæг у: басæтт ыл, ды 
дæр æнæбар, æбар ахст лæгæй уæлдай кæй ницы дæ, кæй 
ницæмæй хъауджыдæр кæныс иннæтæй, исты хъулон цæс- 
тæнгас, уæлдай ныфсæвæрæн, хицæн кад-саламтæн дзы бы- 
нат кæй нал ис æмæ кæй нал уыдзæн, уыдæттыл дæхицæн 
басæттын у æппæтæй зындæр. Дæхицæн басæттын. Æмæ — 
æрныгъуылын. 
Дурæн уд куы уаид, уæд-иу уый дæр хъизæмар кæнид, 
мæнæ дур куыд нал дæн, фæлæ мæ цъымарайы цæрæг куыд 
рауад, зæгъгæ — цъымарадур, ахстлæг. Цъымарамæ æвзылд 
ахстдур... 
Фæлæ уыдæттыл, ууыл, уыцы ног уавæрыл, йæхи царды — 
мид-зæрды ног уавæр æмæ æууæлтыл йæхицæн куы басæтты 
лæг, семæ куы сразы вæййы, абон-райсом хæстæг-æввахс фи- 
дæны сын аивæн кæй нал ис, уый йæм кæронмæ куы бахъа- 
ры, уæд — диссаг макæмæ фæкæсæд! — уæд ахæстоны мидæг 
ссæрибар вæййы. Æнæбасæттон удахастджын свæййы. Уымæн 
æмæ бæлвырд-бæрæг æмгъуыдæй раздæр хуыздæрмæ ницæ- 
мæуал фенхъæлмæ кæсы. Æмгъуыдæй раздæр! Чи ма 
фенхъæлмæ кæсы лæварæмхасæнты хуыздæрмæ, лæгъстæтæ 
æмæ æндæр истæйты фæрцы — кæм козбау миты, дзырдхæс- 
сыны (стукачество), ардауыны, уæйкæныны, хицауадимæ 
сусæг æмгуыстады (сексот) æмæ афтæ дарддæр — уый та 
æнæмæнгæй йæхи уырдыгхъæдæй баныгæны, йæ удæгасæй 
сау сыджыт бахæры æмæ иннæтæм — ахстытæм дæр æмæ сæ 
удты бардуæгтæм дæр — уый амарын, уый мæлæт, уый цард 
адæймаджы амарын, адæймаджы мæлæт æмæ адæймаджы 
цард нал фæкæсы, се ’фсарм сын иуырдыгæй дæр нал фæца- 
гайы, уымæн æмæ адæймагæн йæ мидæг æппæты фæстагмæ 
ныфс нæ, фæлæ æфсарм амæлы. Ома последней умирает не 
надежда, а совесть. Æмæ дæ фæстæмæ цæрæгой, фос рауайы... 
Хайуан-фертон... 
(Сырдтæ кæрæдзийæн фидистæ куы кæниккой, уæд иу 6и- 
рæгъ-шакал иннæ шакал-бирæгъæн афтæ бакæнид, æвæццæ- 
гæн æмæ: 
— У-у-у, адæймаг чи у, уый!..) 
12 Гусалты Барис 
177 

Фæлæ Николайы дæр нæ фæндыд, æргом йæхи Алийы 
курдиатыл атигъ кæна, уый. Иу хорз, æмæ йæм, комплекстæ 
кæй хонынц, химæ хъусынтæ, кæйдæр цур ныгъуылдтытæ, 
сæркъулæй лæууынтæ, уый йæм никуы уыд. Никуы йæхи 
хордта ахæм мидхъуырдухæнтæй: кто я, человек или тварь 
дрожащая? Йæхи цæсты кæддæриддæр лæг уыд, æнæрцæф 
лæг, æмæ иу лæджы фыртæй дæр дæлдæр не ’рлæууыдаид. 
Куыд бакæнынц, сæдæ азы мæ ма бахъыгдар æмæ дæ дыууæ- 
сæдæ азы нæ бахъыгдардзынæн. Йæ иу уадул ын куы ныдз- 
дзæхст кæнай, уæд дæм кæд иннæ нæ бадардзæн, уæддæр 
дæм хæцаг куыдзау дæр нæ фæлæбурдзæн, аныхъуырдзæн 
йæ фыцгæ маст, уымæн æмæ дын тæригъæд кæндзæн, дæ зонд 
лæджы æххæст зонд кæй нæу, уый тыххæй — стæй ма йæ зæр- 
дæ ууыл дæр дардзæн, æмæ кæд райсом бон дæхæдæг дæхиуыл 
æрхудис, дæ туг куы æруазал уа, куы ’рбада йе змæст знæ- 
тæй, уæд æмæ ма йæм кæд хатыргур дæр æрбацæуис. Фæлæ йæ 
нæ бамбæрстай, зæгъгæ, æмæ, афтæ хиуылхæцгæ, хиуромгæ 
кæй у, уый йын йæ лæмæгъы ’фсон скодтай, мыййаг, зæгъгæ, 
æмæ ма йын ноджы йæ иннæ æхсæрварс дæр ныддæнг код- 
тай, уæд... уæд та-иу хъаст ма ракæн: русский долго запрягает, 
æрæгмæ ифтындзы, фæлæ иугæр баифтыгъта, уæд та йæ уро- 
мæг уромынвæнд мауал кæнæд, цалынмæ йе знагæн йæхион- 
тæ йæхи фæкæнын кæна, йæ маст байсыса, уæдмæ! Æмæ ма 
ныр цы — æнæхъæн бинонтæй уый азар, уый фыдæхæй, уый 
тыххæй куы бабын, бабытъайлаг — бындурзылд куы бацис, 
уæд... Куыдзы хъæвдын! — йæ амонæн æнгуылдз йæ дæндæг- 
ты ’хсæн акодта. — Уый насхафæнæй ныххафын хъуыди, нас- 
хафæнæй, стæй йæ цары бахус кæн фæздæгмæ, бахус æй кæн, 
бахус, æмæ йæ æрысс, æрысс æй къухæйзилгæ, ирон æрми 
куыройæ, ныммур, ныррыг æй кæн æмæ йæ дымгæйы ’вджид 
бакæн, дымгæйы! Дæрддзу дымгæйы!.. 
Николайы къахдзæфтæ афтæ сæвджын нал уыдысты, фæлæ 
уый хыгъд фæуæззау сты, фæзивæгджын цыма сты. Йæхигъда- 
уæй рафыцы мæнæ афтæ нырау йæ маст, æнæнхъæлæджы сног 
вæййы, сног вæййы йæ рыст, сцæхгæр, ссудзаг, æрмæст æй 
æддæмæ нæ рауадзы, айдагъ йæ цæсгомы хуыз фæтар вæййы, 
асæст хуыз ратты, йæ нуæртгæ фæдуркъуырд хъæбæр вæййынц — 
æцæгдæр æй дурæй бацæв, уæд ын йæ рыст цыма нал бамба- 
рид... Цалдæр хатты фæд-фæдыл арф ныуулæфы, мæнæ ны- 
рау æмæ йæхицæн бардзырдау фæзæгъы, фенцондæр мын уæд, 
мæ маст мæ суадзæд рогæй улæфын, зæгъгæ, æмæ йын — о, 
фенцондæр вæййы, йæ масты тæлыты æлхъывд æрлæмæгъ 
178 

вæййы, дзаг риуæй æхцон сулæфы — йæ уæззау уаргъ æрисы 
цыма йе ’ккойæ... 
Æмæ йæм ахæм сахаты тæккæ цæфыл зæрдæбынæй хъусæг 
кæд фæуа, уæд сразæнгард уыдзæн йæ хабар ракæнынмæ — 
йе сæфт дзы фена йæхæдæг дæр та йæ фыдракæндæй, йæ 
хъуыддагæй. Уымæн æмæ йæм уæдмæ афтæ кæсын райдайы, 
æмæ та йæ хъуыддаг, йæ фыдракæнды хабар искæмæн куы 
дзура, уæд цыма уый бæллæх нал вæййы, цыма йæ æндæр 
чидæр бакодта, Николай та йын æрмæст æвдисæн уыд, æп- 
пæтдæр йæхи дыууæ цæстæй фенæг æвдисæн æмæ дын сæ 
мæнæ кæмæддæрæгоны æнæцудгæ-æнæкъуызгæ хъæлæсыуа- 
гæй дзуры сæрæй бынмæ, куыддæриддæр сæ федта, афтæмæй. 
Æнахуыр цин бацæуы уæд йæ мидæг, æнахуыр цин — æвæт- 
чиаг, Хуыцауы ’вастæй рантысгæ цин куыддæр: æз сæ мæнæ 
дзурын нæ дыууæйы хабæрттæ-хъуыддæгтæ, æз, ды та уым, 
сыджыты бын... Сукарно!.. Фæлæ дын никæй аххос у, расыг 
хуыйы ’хсырæй хаст чи уыд, уый — уыныс, уыныс, цы фидистæ 
дæр ма базыдта йæ зæронды бонты бæрзæйсæттæн фæндагыл 
алы Сесотæ æмæ Хæйрæджыты Бардуагтæй-йедтæй, ды та уал 
уым, дæлсыджыт, лыгтæ-къуыхтæй æмби, хæрæджы къæлæу... 
Фæлæ сæ кæд искæмæн афтæ фæдзуры, уыцы хуызы, ома 
цыма уый хъуыддæгтæ-хабæрттæ нæ уыдысты, фæлæ бынтон 
æндæр кæйдæр фыдракæндтæ сты, зæгъгæ, уæддæр... Уæд- 
дæр дзырд куыд фæцæйвæййы, хабæрттæгонд, афтæ йæм 
хæфсы буарау уазал тас бавналы, стыхсæгау кæны: фаг хорз, 
фаг арæхстджын нæ дзырдтон, нæ кодтон мæ хабæрттæ. Æмæ 
уый адыл уæд, — уынгæджы бон ыл цы бон акодта, — уæд цы 
тыхст-уырыды бахауд йæ уд, цы ныхстуаты, уый равдисын 
йæ хъару нæ бацис æмæ уый тыххæй нæ бахъардта йæ уæды 
уавæр, лæмбынæг æмæ йæм зæрдæбынæй чи хъусы, уымæ. Æмæ 
та уымæ дæр уый адыл... 
Йæ уæдыккон тыхст-рыст йæ ног хъусæгмæ куы нæ бахъара, 
уæд та йæ уый дæр мæнæ иннæтау, зæрдæ кæмæн нæй, тæ- 
ригъæд чи нæ зоны, ахæм лæгсырд-сырд лæг куы схона, уæд йæ 
маст дывæр кæны, дывæр!.. Æмæ тынг стæм лæгтыл баууæн- 
дыд — кæд иу-æртæйыл... Фæлæ Али цæмæйдæрты лæджы зæр- 
дæ ’лхæны, цæмæйдæрты... Ис ыл цыма баууæндæн. Баууæн- 
дæн, зæгъгæ, уæд дзы бавдисынæй-дзырдбахæссынæй нæ тæр- 
сы, ахæмæй йæм зæгъинаг дæр ницуал баззад, иууылдæр сæр- 
гом сты йæ сусæгтæ, фæлæ лæгыл æдзæлгъæдæй чи нæ бахуд- 
дзæн, чи дæ бамбардзæн, ахæмы каст у йæ бакаст. 
Уæлсисæй цæстдарæджы-вертухайы дæр уыцы сахат йæ хæй- 
179 

рæджы хай Алимæ сардыдта, уæддæр та ног æрбафтæг уыд, 
йæ сæрибары тæф нæма фæбынæй ахæстоны хъылмайы бын — 
æмæ цы куыдз, цы хæрæг у, уымæй йæ ракъахын хъæуы. Фæ- 
сус, тамакодомд хуыфæгхæццæ хъæлæсæй йæм æрдзырдта: 
— Гъей, къуылых, цæцæн-чечен дæ, нохчи вуй? 
— Æмæ ды та <р,осиска страхуй дщ йед дæ... почечуй? 
— Ай, куыдз æцæг куынæ мæлы къуылыхæй, æцæг. 
— А-гъа... Гъæй-хуыцауыстæн, æз та иу хæрæг дæр нæма 
федтон къуылыхæй амæлгæ. Ис? Ис! 
— Дæ къах нæ, дæ къах, фæлæ ма дын дæ сыкъа дæр асæт- 
дзынæн æз! 
— Уыдис ма дзы дæу хуызæн æртхъирæнгæнджытæ. Й-йæх! 
Рухсаг уæнт... 
Дзæгьæлы йæ схордта уæлæуæзæй гæсы йе ’взаг, цы ма зæгъа, 
уымæ нал фæцарæхст йæ цæфыл æмæ иннæ тезгъогæнæнтыл 
зилгæ ацыд. 
Николай æндæр цæстытæй æркæстытæ кодта Алимæ — нæ, 
бузныг дзы ома нæ фæцис, афтæ уæндонæй кæй дзырдта бон- 
гæсимæ, уый тыххæй, уым лæгдзинадæй ницы ис. Фæлæ йæ 
бамбæрста: ацы лæг æцæг дæр ауад уайæнты, хæтæнты ахатт, 
дзæгъæлы нæ загъта Мæхæмæтæн дæр, æз, дам, хæстæгмæ 
цы федтон, уый ды дардмæ дæр нæ фендзынæ, зæгъгæ. Ныр 
бирæ азты дæргъы цæры Николай Ирыстоны, ирон æвзаг 
æмбары, кæд ыл нæ дзуры, уæддæр, стæй ирæттæн сæхи дæр 
иннæ кавказæгтæй хуыздæр æмбары, уымæн æмæ ир тынг- 
дæр, зынгæ фæуырыссагæнгæсдæр сты, иронæн сæм ироны 
хатыр уыйас нал ис, кæд тугагур сæ тугдары фæдыл хъазуа- 
тæй нал зилынц, уæддæр. Адоны та, цæцæн æмæ мæхъхъæ- 
лы, ныр дæр хорз нæма ’мбары. Сæ алы æгъдауæй дæр кæуыл- 
ты дæрддзæфдæр сты уырысмæ, фæлæ кæд ирæттæй тæвд- 
тугдæр сты, уæддæр сæ кæрæдзи стæмдæр хатт марынц. Кæд, 
чи зоны, æмæ уый тыххæй, æмæ ма сæм тугисыны æгъдау 
фидар æвæрд у... Фидар цы хоныс, фидар: куы сæ ахастой, 
уый размæ сæ чи фæтуджджын, уыдон куы сыздæхтысты 
фæстæмæ, уæд та ногæй сæ кæрæдзиуыл тугдзуан райдыдтой. 
Чидæртæ та, дам, сæ туг суанг паддзахы заманæй нырмæ дæр 
нæ хатыр кæнынц. Дардыл æй цы дзуры, дардыл: тæккæ фа- 
рон йемæ бадтысты дыууæ ’фсымæры — Хъасболат æмæ Мæ- 
хæмæт Хадзиевтæ (алы æртыккаг лæг та мæхъхъæлмæ Мæ- 
хæмæт у, пехуымпары æмном). Сæ тугагуримæ æнæнхъæлæд- 
жы хæрхæмбæлд фесты ’фсымæртæ. Уый сæ хъамалвæстæй 
йæ разæй айста. Адон, дыууæ зæронд лæджы — мæнæ раст 
180 

Али æмæ йæхæдæг цы кары сты, афтæ уыдон дæр — æмæ 
дыууæ зæронды лидзынц, нал сæ фæнды, се ’хсæн тугфиддон 
сног уа, уый æмæ йын макæ-макæ кæнынц, лæгъстæ йын кæ- 
нынц æрыгон тугдомæгæн, фæлæ сæм хъусæг куынæ уыд, 
иргъæвæг сæ куынæ уыд, уæд æм æрлæууыдысты æмæ уыдон 
дæр сæ дыдагъ иукомджын стыр кæрдтæ сластой — æнæ хæцæн- 
гарз хохаг цæй хохаг у, ноджы ма дæ уæлæ туг куы уа, уæд. 
Бауагътой йæ фыццаг цæфтæ, стæй йæ фæйнæ барæхуыстæн 
уым амардтой æмæ сæхи къахæй бацыдысты милицæмæ. Фондз 
æмæ ссæдз азы размæ цы туг дардтой, уый сног дывæрæй... 
Николай йæхи тæрхонгæнæг никæмæн кæны, сæ иуы хъуыд- 
дагимæ дæр æй ницы хъуыддаг ис, ницы гуыбынниз æй тилы, 
фæлæ кæд Уæлладжы раз, лæгмар чи у, уыдонæй æмбæлы 
æмæ фидауы афтæ зæгъын, зæгъгæ, æгъдауджын, уæздан æмæ 
хæдæфсарм лæгтæ сты, уæд уыцы дыууæ мæхъхъæлон æфсы- 
мæры дæр хоны ахæмтæ. Бадгæ иумæ Мæхæмæтимæ кодта, 
дыууæ-æртæ хатты та Хъасболатимæ фембæлд æнæнхъæлæджы, 
иу къамырæй иннæмæ рарвит-барвитгæнгæйæ. Æмæ Мæхæ- 
мæт æрмæст йе ’ддаг уагæй дæр, йæхи куыд дардта, уымæй 
дæр лæгыл удæнцой æфтыдта, ныфсвидар æй кодта, ноджы 
ма йæ дины æгъдæуттæ дæр æнувыдæй кæй æххæст кодта 
къамырæйы дæр, уымæй дæр лæджы уды хорз тых уагъта, 
хорз тых — æхсызгон-иу кæй уыд, уымæ гæсгæ йæ хоны хорз 
тых. Иу диссаг та ма уый уыд, æмæ кæстæртæн балæггад 
кæнынмæ дæр зивæг нæ кодта. Исчи æфсоны хъæрзт скæ- 
нæд, уæддæр-иу Мæхæмæт йæ уæлхъус алæууыдаид, цы дæ 
хъæуы, цы кæныс, зæгъгæ... Æмæ уæд... Æмæ уæд афтæ ’нцо- 
нæй мæхъхъæл æмæ цæцæн уæддæр, цымæ, цæмæн амарынц 
искæй?.. 
Лæджы номы кад сæм бæрзонд кæй у æмæ сын æфхæрд 
зын быхсæн кæй у, уый адыл уа?.. Цыфæнды уæд, нæ йыл 
хойы йæ сæр, æрмæст уый хаты мæнæ ныр, æмæ йæ зæрдæ 
Алимæ кæй фæтасыд, цæмæйдæр ын уыцы зæронд Мæхæмæ- 
ты ад кæй скодта — радзурдзæн ын йæ дзуринæгтæ, кæд уый 
фæстæ, фæсныхас — зоны йæ! — æнады удлæмæрст уыдзæн, 
æнады зæрдæафтид, уæддæр: разделенная радость — двойная 
радость, разделенное горе — полгоря... 
Николай йæ цæстытæ арвмæ систа. Бæрзонд æгъуыз арв 
хурфæлмæцыд у, æмæ йæ хуыз фæмигъбадт цыма, фæфæ- 
лурс-цъæхбын. Зæрватыччытæ дзыгуыртæ-дзыгуыртæй бындз- 
дзуан цъыгъгьуыттæй тæхгæ куы иуырдæм, куы иннæрдæм 
ленчытæ кæнынц, цъæхснаг хъæлæсæй цъыбар-цъыбур сисынц. 
181 

Стæй ма цуаны уæлæмхасæн се ’вæлтæрд базыртæ нуарджын- 
дæр кæнынц дард балцы агъоммæ. Уыдоны, сæ бонæй уой, 
берег турецкий дæр хъæуы æмæ сын Африкæ дæр нужна у — 
зæхх сын иу у, арв сын иу, хур дæр, мæй дæр... Николайæн 
та сæм йæ зæрдæ кæсын дæр нæ комы — арвмæ дæр, хуры 
цæстмæ дæр, зæрватыччытæм дæр: дæу цыма не сты, дæуæн 
цыма нæу арвы цъæх, хуры рухс, зæрватыччыты зард æмæ 
цъыллинджытæ, нæфæтчиаг дын цыма сты, афтæ дзуры лæг- 
мæ йæ зæрдæйы мидæнкъарæн. Уымæн æмæ сыл куы бацин 
кæнай, уæддæр дæ цин авджы бынмæ сæкæр асдæр-асдæрау 
уыдзæн, сæрибар кæй нæ дæ, уымæ гæсгæ — нæ дæ сæрибар, 
æмæ дæ зæрдæмæ нæ хæццæ кæны иу цин дæр, нæ йын æнкъа- 
рыс йе ’цæг ад. Маст та... Нæ, ныр дæм, ам дæм алы мæстытæ 
се ’ппæт масты аккаг нæ кæсынц, сæ мастад, сæрибары куыд 
у, афтæ хъæхъхъаг æмæ зынныхъуырæн нæу. Фæлæ æппæт 
уыцы ницæмæдаринаг мæстыты æхсæн йæхи уæдыккон маст 
дæр кæй ис, уый йæ ’ргæвды, уый! 
Фæрсырдыгæй йæм æрбахъуызы дзæгъæлдзу хъуыды æмæ 
та йын йæ тæккæ зæрдæсæр фæрæхойы-фæрæтъузы, йæ хур- 
хыдудгæтæ йын сдудын кæны, тæвд уылæнæй йын сæ аца- 
рауы: нæ уыд, нæ уыд дæ маст ахæм стыр, афтæ æнæныббар- 
гæ, æмæ ды цæмæй АФТÆ смæсты уай æмæ АХÆМ æвир- 
хъау мардæй амарай уыцы сæнтдзæфы!.. Нæ дын уыд ахæм 
егъау маст, æмæ цæмæй дæ зæрдæ афтæ басауæвзалы уа... 
Уæдæмæ дæ зæрдæ цавæр у, уымæ ма æркæсын хъæуы... 
Куы бабыхстаис, куы йын бафæрæзтаис, уыцы сонтхела цы 
аккаг уыд, афтæ йæ куы ницæмæ æрдардтаис, уæд афонмæ, 
мæнæ-иу ахæм сæрдыгон æнуд бон куыд уыд, афтæ та афонмæ 
дæ дыргъдоны, дæ цæхæрадоны сатæг аууоны бадис, дæ фæл- 
лад нæрст къæхтæ тасы мидæг æхсызгонæй уазал доны дарис, 
кæсис дæ фæллæйттæм, дæ бинонты фæллæйттæм — алы цъæх- 
хал, алы халсартæм, уæлдайдæр дæ уарзон пъæмидортæ — бычье 
сердце — галы зæрдæмæ, куыд та ныддымстысты, куыд уæззау, 
куыд фидæрттæарæзт сты, кæсис дæ алыварс, æмæ дæ зæрдæ 
æнцад-æнцойæ рухс кæнид, Хуыцау кæй ис, уый дæр дæ уыр- 
нид — цы дæ хъыгдары, мæнæ дын замманай сæрд не скодта, 
нæ дын ралæвар кодта сойджын сау зæхх, сыгъдæг дон, алы 
дзæбæх зайæгой, дæ хай дын хорз бинойнаг нæ фæкодта, хорз 
æнæсахъат фырт дын нæ балæвар кодта? Уæд дæ цæуыннæ 
хъуамæ уырна, кæй ис Æппæтысфæлдисæг Иунæг Хуыцау, 
уый — уый дæр æмæ ма суанг хæйрæджытæ дæр, хæйрæджы- 
тæ... Хæйрæгыл — урс базыртæ, зæдыл — цыргъ сыкъатæ! 
182 

Куыдзæй чи рай... 
Нал æй æлгьиты, цы пайда ис йе ’лгъитынæй, кæй йæ амард- 
та, йæ зæрдæйы фаг æй кæй амардта, кæй скъуыхтæ кодта, 
уымæй куынæ ссыд йæ маст, уæд ма æлгьитынæй... Нæ, маст 
æцæг маст куы уа, уæд ын сисæн нæй, нæй йын райсæн, нæй 
йын суадзæн, чи дæ бауагъта маст, уымæн йæхиуыл цыфæн- 
ды карзæй куы акалай дæ пырх, уæддæр — дардыл та йæ цы 
дзура, мæнæ сæхи цардæй арвæй бæрæгдæр нæу: фыдæй, 
фыртæй, бинойнагæй иууылдæр ам бадынц, хæдзар Николай- 
æн йæ хойы æвджид баззад — цы ма уа уымæй хæдзархæлд- 
дæр? Йæ амæддаг Судаков æй цыфыддæр æлгъыстытæ куы 
ракодтаид, уæддæр ыл уымæй фыддæртæ не ’рцыдаид. Кæд 
уый ныр мард у, уæддæр ыл уый фæуæлахиз, уымæн æмæ 
уый фæндиаг фæцис, цы фыддæртæ ма йын федтаид йæ цæст, 
цы хуыздæр ма йын райстаиккой йæ туг, зæгъæм, уырыссæг- 
тæм дæр тугисыны æгъдау ис, зæгъгæ, уæд — ницы, кæд ма 
йæ маргæ акодтаиккой, кæд ма йын йæхи, комкоммæ йæхи, 
маргæ акодтаиккой, æндæр — æмæ йæ амарæнт, уый мæт æй 
нæй, мæлæтæй кæд искуы тарст, уæд æрыгонæй, хæсты, ныр 
та... Йæ фыртæй йын куы райсиккой сæ туг Судаковтæ, уæд 
уаид, уæд, йæ уд æцæг кæмæй басауæвзалы, баæдзæрæг, баæд- 
зард-бауазалфæнык уаид, ахæм судзгæ бæллæхæрцыд... 
Адæмæн хæлæггаг фидыд бинонтæй цардысты. Кæд йæ зæр- 
дæйы исты сындз уыд, уæд уыцы мидтыхст, æмæ йын йæ 
фырт Мишæйы исты фæсвæд ракетон хаймæ куы акæной, уым 
оператор исты куы уа ракетæмæ хæстæг, уæд æм æххæст лæ- 
гæй æнхъæлмæ мауал кæс, ныссахъат уыдзæн, йæ лæджы хъа- 
руйæ-миниуджытæй фæцух уыдзæн радиацийы азарæй, æмæ... 
Й-йæх, Али, дæ загъдау, й-йæх!.. Уыцы йед... уыцы гусо- 
гон-хъазгæс, дуролом-æнæсæр, уыцы халявщик-гуыбындзæ- 
лы фыдæхæй дæ цæттæ дзæбæх цард байхæлæд... Æз, дам, 
ма уартæ фæскомцæдисон куы уыдтæн, суанг уæдæй фæстæ- 
мæ ме ’сæфт уынын алы гадзрахатæйцæуджытæ-пъæлицæй- 
æгтæй, немыцы фæсдзæуинтæ-зæвæтсдæрджытæ-йедтæй. 
Мæнæн, дам, суанг абон дæр мæ цæссыджытæ æргæр-гæр 
кæнынц, мæ улæфæнтæ, дам, ахгæнынц, уартæ кулаччытæ 
Павлик Морозовы куыд амардтой, уый мæ зæрдыл куы ’рба- 
лæууы, уæд. Æз, дам, рагæй дæр уымæ куы бæллын æмæ, 
гъæй-джиди! — хæст ногæй куы рацæуид, цæмæй, дам, æз 
уæд гадзрахатæйцæуджытæ-пъæлицæйæгтæ-йедты марон, 
ауындзон сæ от имени Родины-Сталина, советского народа! 
— Æмæ дын чи у пъæлицай, чи? — заводæй та йæ фæд-йæ 
183 

фæд куы рацыд агъуыд фæдсмудæг куыдзау æмæ та куы рай- 
дыдта йæ ихсыд пластинкæ здухын, уæд æй Николай бафар- 
ста. Йæ маст уромгæ йæ бафарста: хорз бакуыста, сæххæст 
кодта йæ боны хæслæвæрд уæлдайджынтæй, хорз фæллад уыд, 
фæскуыст бæгæны куыд æхсызгон-адджынæн баназдзæн æмæ 
ацы дзæбæх сæрдыгон изæр сæхимæ куыд рог цыдæй цæудзæн, 
зæрдæрог цыдæй, стæй уым цæхæрадоны йæ зæрдæйыдзæбæ- 
хæн, йæ удулæфынæн куыд змæлдзæн, уыдæттыл зæрдæрух- 
сæй хъуыды кодта æмæ та дын ай йæ къæдзилыл... 
— Ды, æндæр чи? Пъæлицайыл ма сыкъатæ... 
— Федька! Цал хатты дын загътон хорзæй, æнцад-æнцойæ, 
мæ мæгуырыл мæ ныууадз, зæгъгæ? Йарæбын, уæдæ ахæм 
бынтон æдылы дæр куынæ дæ, нæ чертежникты хуыздæр куы 
дæ! Ау, хъазын хъазын у, фæлæ ды цытæ лæхурыс уæгъдæф- 
сæрæй æмæ хæцъил æвзагæй, уыдон хынджылæг кæй не сты, 
уый не ’мбарыс? 
— Æмæ чи хъазы? Æз — нæ хъазын. Цы уыдис, цы уыдтæ, 
уый дæ комкоммæ зæгъын: пъæлицæйы куыстай... 
— Æз уыдтæн маршевый ротæйы, идиот! Маршевый! Æмæ 
хæцыдтæн Сталинграды бынмæ! Бафæрс военкоматы... 
— Бафарстон, — загъта цæттæйæ æмæ йæ хом былтæ йæ 
армытъæпæнæй дыууæрдæм асæрфта. — Бафарстон. Фæлæ 
йæ нæ зонынц, цавæр номыр ын уыд дæ ротæйæн, уый... — 
Æмæ йæм, йæ размæ базгъордта, афтæмæй ныккаст циндзаг 
цæстытæй, а-гъа, хорз дæ куы багæды кодтон, зæгъгæ. 
— Дурак! Маршевый ротæтæн номыртæ нæ уыд. 
— Йæ тæригъæдтæ советон хицауады раз йæ тугæй чи ’лхæд- 
та, ахæмтæ дæр дзы нæ уыд? 
— Нæ уыд! Уыдон штрафбатты уыдысты. 
— Маршевый ротæйæн сбæрæг кæнæн кæй нæй, уый зыд- 
тай рагæй дæр æмæ дæ тугвæдтæ ’мбæхсыс! 
— Банцай! Мауал бæр-бæр кæн дын зæгъын дзæбæхæй! — 
Николай æрлæууыд. 
— Науæд цы? — æрлæууыд Федька дæр, мæстæймаргæ- 
къахгæ йæм дæндагзыхъхъырæй худы: стæлф-ма, стæлф, ома, 
цымæ дын, цы цъысымы бахаудтæ, уый дын де уæнгтæ тын- 
гæй-тынгдæр не ’лхъивид! Ахæм цуанон дзы ис ам дæр, ахæм 
цуанон! 
— Науæд дын дæ пъири хойæг, де ’фсæр иннæрдæмгæнæг 
уыдзæн. 
— Мæнæ ды? — æмæ йын йæ амонæн æнгуылдз здухгæйæ 
йæ фындзмæ-цæстытæм схаста. — Ды мæнæ? 
184 

Ныццæвид æй æмæ... æмæ æгæр тæф кæндзæн, æгæр смаг, 
йæ къухтæ фаджысы чи тъыссы. Дзых дзурынæн у æмæ — 
дзурæд, ды та йæм, Николай, дæ къух систай, зæгъгæ йын 
зонд амондзысты, йæхицæй кæм цы æдылыдæр ис, уыдон. 
— Æмæ цы — æз? Дæ фаг ма суыдзынæн — мæнæй кæд 
ссæдз азы кæстæр дæ, уæддæр! 
— Æмæ уый мæнæ у? Ссæдз азы? 
— Нæу. Фæлæ нуазгæ та фылдæр кæныс, æмæ асаст дæ 
хъару... 
— Æз ныр дæр баназин. Замманай наливкæ, дам, скодтай 
балтæй. Ницы зæгъыс? — бакаст æм. 
— Цæсгом дыл нæй? 
— Ома? 
— Пъæлицай мæ хоныс, афтæмæй ма уæддæр дæ цæсгом 
хъæцы... 
— Æмæ дын уæ бинонты цардмæ дæр æркæстытæ кæнон. 
Кæд мæм нæхи советон фæкæсат, уæд дæ, чи зоны, æмæ мауал 
хонон... 
— Æ-гъи уæдæ! Уый та дын хæдзарон джигул, и? Афтæ у? 
Разведка боем? 
— Цæй ма, бынтон æй ма карз кæн. Зæгъыс еблуагъæ æви 
нæ зæгъыс? 
— Зæгъын! Ирæтты загъдау, цæрæг хæдзармæ хъуамæ йе 
знаджы хай дæр уа... 
— Цæй-ма, цæй знаг дын дæн? Пъæлицай кæй уыдтæ æмæ 
дæ тугæй дæ рæдыд кæй балхæдтай, ууыл басæтт æмæ — 
фæцис. Уæддæр дæ ногæй нал æрцахсдзысты, амнисти сын 
раджы уыд. Æцæг, кæд дæ уæлæ нæхионты æнæтæригъæд 
туг нæй, уæд... Басæтт ыл, æмæ мæнæн дæр æнцон уа, мæ 
куыдзы зæрдæ мæ нæ фæсайдта, зæгъгæ. Æгæр уазал æмæ 
æгъатыр сты дæ туагцъæх цæстытæ — кæд пъæлицайæн нæй 
ахæм цæстытæ, уæд ма хуыздæр кæй хъæуынц? — æмæ зæр- 
диагæй ныххудт. 
Æргом æдылы йæ схуыдтаид, æмæ нæ уыд æдылы дæр, 
нæ. Шпиономани кæй хуыдтой, уымæй фæрынчын уыдаид, 
æви йын исты павликоморозовщинæ у — куы никæй банымудза, 
йæ рагон рæбинаг бæллиц — голубую мечту голубого идиота — 
куынæ сæххæст кæна, уæд ын йæ цард ад нæ кæны?.. Ныр 
амæн цы æрхъуыды кæна, цы йын бачындæуа, куыд ма дзы 
фервæза æвыд-æнæ мастæй, уымæн йæ сæр куы ницы хос 
ары... Дæ цæстытæ, дам, кæд пъæлицайы цæстытæ не сты, 
уæд хуыздæр кæй хъæуынц — ныр уый æцæг нæу, æцæг, ра- 
185 

сыг хуыйы ’хсырæй хаст, æндæр искуыдæр ма афтæ зæгъ, дæ 
сæры уый фегуырæд!.. Ныр йæ цæстытæ ивгæ акæна? 
— Ныууадз мæ мæ мæгуырыл Хуыцауы хатырæй, дæ мад- 
дæ фыды хатырæй. Мæнæ хæйрæджджын! Нæ дæ хонын — 
цы зæрдæйæ дын æрæвæрдзынæн дæ разы мæ хойраг? Мæ 
цæстытæ дæ кæд рæхойынц, уæд сæм ма кæс — бегара дыл 
куы нæй... 
— Цæй-ма, æппындæр хъазын не ’мбарыс, æви, — нал дæ 
хондзынæн пъæлицай, мæ партбилетæй сомы кæнын! 
Цы йæ сардыдта, цы йæ сразы кодта, цы, ахона йæ, ууыл?! 
Кæд йæхи дæр фæндыд кæмдæр, стæ-ма, цы уаид, цы кæнид 
дарддæр та, зæгъгæ? Уæуу, мæнæ цы куырмæлхынцъытæ у 
цард, мæнæ, ай дзы лæг йæхи дæр хорз куынæ зоны, уæд ма 
иннæтæн цы бамбара... 
— Омæ — фæуæд, цом! Æххæст дæлæ бæгæныдоныл нæ 
фæндаг акæнæм. 
— О: пивка для рывка! — бацин кодта Федька-дуролом. — 
Уый дын мæ зæрдæмæ цæуы! 
Цалдæр азы йæ зыдта Николай, фæлæ цы хуызæн уыд ба- 
кастæй, уынд-цæсгомæй, уый ныр ахæстоны бæрæг нывæй 
йæ цæстыты раз нæ фæкомы сыстын, æрмæст æм урсцагъд 
æндæргæй разыны, цъæх мигъвæлмæй зынæгау. Æмæ ноджы 
мардæй... Къах, къух, гуыр, сæр — уæнггай къуыхтæ мар- 
дæй. Кæрæдзиуыл æй йæ мидхъуыдыйы, йæ зæрдæйы уынæн- 
ты тыхтæй-амæлттæй баныхасы, фæлæ та йын уайсахат мигъы 
къуыбылæйтты цадæггай бацæуы, йæ сурæты фæлгонц цæс- 
тытыл фæлмбадтæй баззайы, раст цыдæр хæрвау... 
Никæй хъыгдарыс, никæй фæндагыл лæууыс, дæхи, амал 
æмæ гæнæнæй, хизыс искæй зæрдæхудты бацæуынæй; кæд 
ды, Алийы загъдау, хæстæгмæ цы федтай, уыдон æндæртæ 
дардмæ дæр нæ федтой, уæддæр, йарæбын, дæхи никæмæй 
уæлбикъондæр кæныс, афтæмæй дын дæхицæн та... дæхимæ 
та бæллæх кæцæй нæ кæсы... Цалдæр азы зыдтой кæрæдзи 
Федькаимæ, фæлæ йыл фæстаг дыууæ азы цавæр бындз цеце 
фæхæцыдаид: «пъæлицай» æмæ «пъæлицай» йеддæмæ ницуал 
хауд йæ дзыхæй алы фембæлдæн дæр. Хъазынмæ дæр ын 
здæхта йæ ныхæстæ, йæхи-иу ницымбарæг, ницыхъусæг, йæ 
ныхæстæ йын ницæмæдарæг дæр скодта, быхста йын, лæгъс- 
тæ йын кодта, мæсты дæр æм-иу рацис æмæ йæм-иу бартхъи- 
рæн кодта, ногæй та-иу хынджылæджырдæм здæхта ныхас — 
никуы æмæ ницы! 
Фаг стыр нæ уыд йæ маст, цæмæй мастгуырмæй искæй 
186 

амара, зæгьгæ, уый та... Кæддæр æй бакаст æмæ дзы ферох, 
фæлæ йæхиуыл фыдбон куы акодта, уæд æй ногæй æрымы- 
сыд. Цæвиттоны хъуыддагæн, иу студент иннæйы, æмдзæрæ- 
ны йе ’мдзæрин студенты амардта. Тæрхондоны йæ сæрылдзу- 
рæг æвдакат уыд Плевако-чидæр — паддзахы заманы зынд- 
гонд æвдакаттæй сæ кæцыдæр, иудзырдæй. Æмæ Плевакой- 
æн тæрхоны сæрдар ныхасы бар куы радта, уæд уый сыстад 
æмæ загъта: 
— Господин Председатель! Господа присяжные заседатели! — 
загъта афтæ æмæ фæстæмæ йæ бынаты сбадт. Сæрдар та йын 
ногæй ныхасы бар радта. Уый та сыстад, кæм ын æмбæлы, уым 
слæууыд æмæ та загъта æнæвдæлон хъуыддагхуызæй: 
— Господин Председатель! Господа присяжные! 
Загъта та æрмæстдæр уыцы ныхæстæ æмæ та йæ бынат 
æрцахста. 
Фæлæ та æртыккаг хатт дæр афтæ куы бакодта, уæд ыл 
сæрдар йæхи сцагъта: 
— Ды кæм дæ, уый дæ рох фæцис? Ды кæмæй æмæ кæм 
хынджылæг кæныс, и? Æви... Æви? И? 
Тæрхонылæгтæ дæр сæ бынæттæй фæгæппытæ ластой æмæ 
ма, гыццыл бахъæуа, æмæ йæм ма ралæбурой. 
Плевако, цыма æппындæр ницы æрцыд, йæхи афтæ дары. 
Стæй куы ’рсабыр сты, уæд сыстад, размæ та рацыд æмæ сæм 
дзы уæд æрлæвæрдта: 
— Уæздан Сæрдар! Уæздан тæрхонылæгтæ! Мæнæн мæ 
фыдракæнд уыдис æрмæстдæр уый мидæг, æмæ уын фæд- 
фæдыл æртæ хатты загътон уыцы иу аив ныхæстæ. Фæлæ 
сымах афтæ рафыхтыстут фырмæстæй, æмæ мæ акъабæзтæ 
кæнынмæ цæттæ уыдыстут.Уæд, уæздан Сæрдар, уæд, уæз- 
дан тæрхонгæнджытæ, æз кæй сæрыл дзурын, уымæн та цы 
гæнгæ уыдис, цы, кæд æмæ дзы, кæй амардта, уый æнæхъæн 
æртæ азы æнæсцухæй бонæй уа, æхсæвæй уа хынджылæг 
кодта, йæ уд ын ласта, мæстæй йæ мардта, хъазыд дзы. Æмæ 
йæ хъазын дæр хъазæгау куы уыдаид, хъазæг-хынджылæгау, 
фæлæ: куы йын йæ цайы мизгæ кодта, куы йын йæ хæрина- 
гыл сапон карста, куы йын йæ хуыссæнгæрзтыл ссад зæрста — 
цыдæриддæр ахста æмæ карста йæ сæр фыдæвзарæнæй, уый 
йын æвзарын кодта. Алчидæр ма уæ ныр йæхи мæ хъахъхъæ- 
нинаджы бынаты сæвæрæд æмæ рахæссæд йæ тæрхон. Хуы- 
цау уын æххуысгæнæг уæд! 
Тæрхонылæгтæ ацыдысты уынаффæ кæнынмæ, раздæхтыс- 
ты æмæ загътой сæ вердикт: 
187 

— Не виновен! Азым æм нæй! 
Фæлæ уый — паддзахы заман уыд. Уартæ ма Верæ Засу- 
лич инæлар Треповы дæр куы бахста дамбацайæ æмæ ма уый 
дæр куы суæгьд кодтой, хъуыддаг тæрхондоны æвзаргæйæ! Инæ- 
лар, дам, фыдлæг уыд... 
О, æмæ бæгæны банызтой. Сæ иумæйаг зонгæ дæр ма сыл 
æрбамбæлд, æмæ ма дын уый дæр Федька, цыма йæ йæхи 
хæдзармæ йæ гуырæн бонмæ хуыдта, уыйау рахуыдта семæ. 
Сразы. Николай дæр ма цы загътаид — иуæн цы хъæуы уазæ- 
гæй, дыууæйæн дæр уый. Фæлæ сæ зонгæ семæ стыр хиды 
онг фæцыд, стæй ныоцани, нал сын куымдта размæ, сæфсон 
кодта, мæ туфлитæ, дам, дыккаг хатт йеддæмæ мæ уæлæ нæма 
сты æмæ, дам, мæ зæвæт стугдæппал... Аздæхт фæстæмæ. 
Сæхимæ куы бацыдысты, уæд æм Настя аивæй фæдзагъул 
кодта, ай кæй æрбакодтай, зæгъгæ, фæлæ дзыхыныхасæй та 
куыд æмбæлы, æгъдау куыд амоны, афтæ зæрдæхæлар салам 
лæвæрдта, мидæмæ табуафси загъта, уайтæккæ сахат сын кæр- 
ты сæнæфсиры бын сарайы æхсызгон сатæджы дзæбæх фынг 
ацарæзта, Федькайæн раст цыма йæ мадыадгæнæг мадыхо у, 
уыйау ын йæ разы хуыздæр комдзаг æвæрдта, узæлыд ыл 
ахсджиаг æмæ адджын уазæгау. 
— Ирон сидтытæгæнгæ бадæм, æви? — афарста йæ Николай. 
— Æндæр ма цы?! Чучмекты дзæгъæл дзæнгæда ма нæ код- 
тон! — Федька йæм йæхæдæг бадардта йæ нуазæн къуырц- 
кæнынмæ. — За хозяйку! Быть добру! Дай Бог не последний 
раз! — æмæ йæ фæдæлæ кодта, раппæлыд нозтæй. Афтæ «ну, 
будем», «дай Бог не последний разтæ» иуцасдæр куы баисты, 
уæд дын Федькайы цыргъ цæсгом бакæуынхуыз-æнцъылдтæ, 
басидзæртæнгæс æмæ цæссыгæргом хъæлæсæй йæ хъæстытæ 
кæныныл схæцыд: 
— Ды йæ не ’мбарыс, ды, Никола, æз цы æнамонд дæн, 
уый, æз мæхи цæуылтыл хæрын æмæ æргæвдын, мæ зæрдæ 
цы мæстытæй халын, мæ цард мæхицæн цæмæйты æнад кæ- 
нын, уый ды нæ зоныс, ды, куы йæ зонис, уæд та мыл худгæ 
кæнис, худгæ. Нæ мыл кæнис худгæ? — æмæ йын йæ уæхсчы- 
тæм фынджы сæрты йе ’нахуыр даргъ къухтæ æрбаппæрста, 
ныккаст ын фæлварæгау йæ цæстытæм. 
— Зæгъ уал æй, циу, уый. Æмæ, кæд худæг уа, уæд ыл 
худдзыстæм, кæд кæуинаг уа, уæд ыл кæудзыстæм. Дæу куыд- 
дæриддæр фæнда, афтæ кæндзыстæм, — кæд Федькайы æм- 
нызт кодта Николай, уæддæр æм донæй уæлдай цыма нæ хъард- 
та, афтæ йæм каст. Стæй, нозты карз кæй не ’нкъардта, уый 
188 

ма фæуæд, фæлæ ма суанг йæ уарзон цæхджын кæфы ад дæр 
нал æнкъардта, балыкы ад — раст цыма мæнæ къухтæсæрфæн 
гæххæттæй конд аслам тахынæг-къалбас хордта, уыйау. 
— Мæ маст мæнæ маст нæу, мæнæ... Ма та мæм смæсты у, 
фæлæ алы кулакты, алы недобитый кулакты аххосæй, пъæли- 
цайты, давджыты, сайджыты, фæлитойты, партийы æууæнк- 
хæрджыты азарæй коммунизм афтæ тагьд нæ сараздзыстæм, 
цæмæй ма дзы æз дæр... æз дæр... Цæмæй ма дзы мæн дæр... 
мæн дæр мæ амонды хай фæуа. Цæй æстайæм аз æмæ цæй 
хæрæджы дымæг, кæд æмæ уæ алкæй дæр æппæты разæй 
уæхи хæдзары, уæхи бинонты мæт ис, алчи дæр уæ йæ хала- 
мæрзæн къухтæй йæхирдæм ссивы, уæд! Частно-собственни- 
ческая мелкобуржуазная распроклятая неизживаемая, невы- 
ветриваемая, никакими растворителями не выводимая психо- 
логия! Гуыбыны æмæ уæлæйырагъы цагъартæ! Æз та бинон- 
тæ дæр нæ кæнын... — Йæ къухтæ та йæм фæцæйæппæрста, 
фæлæ йын сæ Николай æрдæгфæндагыл ацахста æмæ йын сæ 
йæхирдыгæй фынджы тигъыл æрæвæрдта. Æмæ йæм уæд 
Федька йæхи баивæзта сусæгвæндгæнæгау. — Æмæ йед та... 
Зæгъæм, ды цы чызджы бауарзай коммунизмы бонты дуджы, 
уый, зæгъæм, дæу нæ уарзы, уæд та куыд — æхсæнад дæ сæ- 
рыл не сдзурдзæн, нæ зæгъдзæн чызгæн, ма йæ æнамонд кæн, 
коммунизмы хъуамæ æнамонд мачи уа, зæгъгæ? 
— Æмæ уæд уыцы чызг нæ уыдзæн æнамонд, кæй нæ уар- 
зы, уымæн æй æвæндонæй куы раттой, уæд? Æви коммунизм 
дæр домострой у: стерпится — слюбится?. 
— Æмæ уыцырдыгæй, ома чызджырдыгæй, æз куынæ ахъуы- 
ды кодтон... Дæу нæ фæнды, цæмæй коммунизм тагъддæр 
саразæм, уый? 
Николай, цыма йæ дæндагрыст уромы, уыйау тыхамалæй 
бахудызмæл: 
— Мæн æнæ коммунизмæй дæр, кæй бауарзтон, уый бауарз- 
та, — уæдмæ хорз, æмæ Настя сæ цуры нал уыд: сæ фырт 
Мишæ фæзынд кафтизæрæй æмæ йын æхсæвæры мæт кодта. 
— Дæу кæй нæ хъæуы коммунизм, уый ма, гъа, æмбæрст у, 
фæлæ... — Æмæ та дзы йæ цæстытæ æрвонгæй ныссагъта, цыма 
йæ, схъæр мæ кæндзынæ, сардаудзынæ мæ æви нæ, зæгъгæ, 
уымæй фæлвæрдта, уыйау. — Ды æндæр хъуыддаг дæ, ды — 
ма та мæм смæсты у, уæзæгуаты дæм дæн, — фæлæ ма дæуау 
коммунизмы мæт æппындæр кæй нæй, уый куы зонис, уый! — 
йæ хъæлæс æрныллæг, фæсусу-бусу. — Нæ парторджы... О! 
О! — фæхъæр кодта. — О! О! Æппындæр æй нæ уырны, нæ! 
189 

Дывæлдах цардæй цæры — дзургæ иухуызæн кæны, æцæгдзи- 
надæй та... Фæлæ уал хъуыддæгтæ фæбæлвырддæр кæнон... 
Стæй уæд комкоммæ — ЦыКамæ, науæд ам райкомы дæр æмæ 
обкомы дæр сæ фылдæр ирæттæ сты... Мæ бар куы уаид, мæ 
бар, уæд æз партийы сыгъдæг рæнхъытæм иу чучмечы дæр!.. 
Адоныæмхуызонæй дæр... Цы, æмхуызонæй дæр? Мемæ разы 
нæ дæ? 
— Цæуыл? 
— Æмхуызонæй дæр сæ кæй хъæуы, уый? 
-Цы? 
— Сталин сæ хъуамæ æмхуызонæй дæр ахастаид... — Æмæ 
дын æнæнхъæлæджы куы базарид: 
Колыма ты, Колыма, 
Чудная планета: 
Двенадцать месяцев зима, 
Остальное — лето! 
— Æмæ уый дæр сæхицæй куы уыд, йед... чучмек... куы 
уыд... 
— Фæлæ уал раздæр хъуамæ Хрущевы фехсын хъæуы, 
науæд та сæ фæстæмæ суадздзæн... Цы загътай? Чи уыд Ста- 
лин, загътай? 
— Ничи... 
— Сталин дæуæн ничи уыд? — æмæ фестад. — Сталин дæр 
дæуæн чучмек уыд?! 
— Сбад, æрфæтъæн у. Рухсаг ын зæгъæм, иугæр йæ кой 
кæм рацыд, уым. 
— Хрущевæн та Æлбегаты Харитоны бур нартхоры стыр- 
дæр æфсир йæ... йæ... йæ... Йæ тæккæ дæлармы æрзайæд! — 
æмæ æрбадт-æрхауд йæ бынаты. 
— Фынгыл æлгъитæн нæй... 
— Сталин ма куы ацардаид, уæд афонмæ коммунизмы сыз- 
гъæрин фæззæджы æз дæр ус... Настяйы... Ракуырдтаин иу 
Настяйы... Уæдæ ма мын ма бакуымдтаид мæ уыгардгонд 
чызг!.. 
Æппынæрæджиау, раст æмбисæхсæвмæ хæстæг уыдаид, 
афтæ сæ фынг балхынцъ кодтой, кæрæдзимæ куынал хъуыс- 
той æмæ сæм къогъойæ, бындзæй, хъæндилæй нымады дæр 
куынал уыдысты, уæд. Федькайæн ма цалдæр хатты нурыйы 
сыфты æнгæс ирис дидинæджы бæзджын сыфтæ дæр цæх- 
хæвдылдæй куы ахæрын кодта æмæ сæ куынæ раиртæста, уæд 
кæддæр-кæддæр сыстадысты. Федька йæхи ба кæнынмæ куы 
190 

Николаймæ ивæзта, куы Настямæ, куы Мишæйæн нуазын 
кодта, ныр æххæст лæг дæ, ноджы хæстон лæджы, сгуыхт 
хæстон — Сталинграды хæстыты хæцæг лæджы фырт, зæгъ: 
гæ, фæлæ уæддæр иуафон хæдзар æрымысыд, æмæ йæ Нико- 
лай рафæндараст кодта, æвзæр фысымау йæ фæдыл суанг стыр 
хиды онг рацыд — Теркæй уыцы æхсызгон сатæг уддзæф хас- 
та, раст зæрдæ æнхъæвзта, уд æхсадта, улæфæнтæн афтæ 
хæрзад уыд, æмæ йæ кæрæф-хæлофæй ныхъуырдтой. Æцæг- 
дæр ахæм дзæбæх уæлдæф уыд, ахæм сабыр талынг æхсæв 
уыд, хæстæг ныллæг арвыл стъалытæ дæр райгондæй сæ цæ- 
стытæ фæныкъул-фæныкъул кодтой, æмæ раст уыцы хæрзад, 
бафсис кæмæй нæ уыд, уыцы уæлдæф къæртгай-хайгай кæн 
æмæ йæ къæбæры уæлæ сæрд, дзаджджын комдзаг æй кæн... 
Фæстæдæр-иу куы ’рымысыд уыцы ’хсæв, уæд æм-иу стъалы- 
ты фæныкъул-фæныкъул, тыбар-тыбур афтæ каст, цыма йæ 
уæд разæнгард кодтой, цæй-ма, цы ’рцæуа, уый ’рцæуинаг у 
рагæй дæр, афтæ йын хъæуы, мах та ницы федтам æвдисæнты 
хуызы, æрмæст уæддæр цы федтам, уым та хæрамæй ницы ба- 
фиппайдтам, уæ иу цы агуырдта тыхагуырдæй, йæ хæйрæгар- 
дыд агуырдæй, йæ фæлдурæджджын зонды уыст-уыстæй, уый 
ссардта; уæ иннæ та, ома ды та, Николай, рæстуд уæвгæйæ, дæ 
сæрæн ницы зонгæйæ, скатайаг дæ, уæдæ мæ фæдтæ куыд хуыз- 
дæр, куыд æвæддæрæй фесафон, зæгъгæ, æмæ... æмæ... 
— Цом-ма, нæхи ныуудайæм! Цы ’хсæв и! Цы дон и! Терк 
хъæрмуст уыдзæн, — æмæ йын Федька йæ цонг аивæзта. 
— Дæ зонд фæцыд? Цафоны над ма у? Терк цы у, уый нæ 
зоныс? Исты хуыдымы дæ... ацы хуыдалынджы... 
— Настяйæн басидзæрæй тæрсыс? — æмæ йæ ’нæнхъæлæ- 
джы цæхгæр былæй дæлæмæ ассыдта. Хорз, æмæ йæ бæрзæй 
нæ асаста, нызгъордта бынмæ, суанг доны цур хуылыдзбын 
змисмæ. Дон сау догъытау мынæг æмæ уæззау æрттывта, йæ 
талынг æрфытæ, æвæццæгæн æмæ, зæххæн йæ дæлдзæхтæм 
хæццæ кодтой. 
Николай уæлбылмæ скаст. Федька йæ фарсыл æрхуыссыд 
æмæ дын уырдыгыл тыхтонау куы ’ртулид. Фестад, йæ рыг- 
тæ æрцагъта. 
— Настяйæн басидзæрæй тæрсыс? — бафарста йæ ногæй 
æмæ йæм хæстæг бацыд, йæ цæстытæм ын мæстæлгъæд худ- 
гæйæ ныккаст, цыма нозты хъæстæ æппындæр нæ фæцис, цыма 
йæм смудгæ дæр нæ бакодта, смудгæ, уыйау уыд йæ бакаст, 
йæ иу æууæлыл дæр бæрæг нал дардта, æрдæбон дæр ма ахъаз- 
заг нозтджын кæй уыд, уый. Терчы дымгæ йын æй фæхаста- 
191 

ид, æви уæдæй нырмæ дæр йæхи кæд барæй афтæ æвдыста, 
уæддæр ын чи цы зоны... Æмæ ма йын ныр чи цы базондзæн... 
— Мæнмæ гæсгæ та Настя дæуæн æвгъау у. Уыцы кары 
дæр... — Фæлæууыд, цыма ахсджиаг цыдæр æрымысын фæл- 
вары, уыйау. — О, куыд бакæнынц: бабий век — сорок лет, в 
сорок пять — баба ягодка опять! Æмæ уыцы кары дæр Настя 
цы ’рыскъæф у, цы — зæрдæмæдзæугæ, цыбæлгæнæн... Уый 
дын æмæ йе ’лвæст гуырыконд, уыцы лæгъзбуар, чызгон буар 
раст, чызгон! Уæдæмæ афтæ дæр нæ! Чызгон буарæй адджын- 
дæр, мондаггæнагдæр, цыбæл-мыррытгæнагдæр — баба в са- 
мом соку! Уыцы нарæгастæу, фæтæнсин тасгæ-узгæ куы фæ- 
цæйуайы... Æмæ, зæгъыс, ахæм æрыскъæф-гага дæумæ æнæ 
коммунизмы æхсæнады иумæйаг курдиатæй дæр æрхаудта, 
нæ? Æмæ æвгъау та нæу, æвгъау... пъæлицайæн? Пъæлицай 
куынæ уыдаис, уæд дын куыд бакуымдта? Æнæхъæн æвддæс 
азы кæстæр дæ куы у, уæд... Æви, усгуртæ хæсты фæцагъды 
сты, æмæ... æмæ... И, афтæ зæгъдзынæ? Мæнæн та ме стыр- 
дæр маст, мæ зæрдæхалæн маст уый у, æмæ мæнæ дæ хуы- 
зæтты азарæй коммунизмы уæлахиз фæстæдæрмæ æргъæвд 
кæй цæуы, æстайæм азы нæ, фæлæ йæ бирæ раздæр кæй не 
скодтам, мæныл ма, зæгъæм, иу-фондз æмæ ссæдз азы куы 
цыд, уæд. Æмæ цы акæнон, куыд акæнон, цæмæй тагъддæр 
ралæууа, уымæн... уымæн куы ницы зонын, куы ницы у уый 
тыххæй мæ бон, æмæ мæ бон кæй ницы у, уый мæ куы ’ргæв- 
ды, куы судзы мæстæй, уæд... уæд... Æмæ дæуæн та, пъæли- 
цай, Настя дæр уа, стæй дын ахæм хорз наливкæ дæр уа, 
дымгæмæ хус цæхджын кæф-балык дæр дын уа, Мишæ фырт 
дæр, æз та мæстæй хæлон, хæлæгæй дæм тайон? О, æмæ дын 
кæф та кæм уыд, кæд браконьер нæ дæ, уæд? Пъæлицай кæй 
дæ, уый нын фаг æфхæрд нæ уыд, фæлæ ма браконьер дæр 
дæ, коммунизмы экономикон бындуртæ халыс, цæмæй нæ 
зæйц-фæстагæттæм æрдзы хъæздыгдзинæдтæй куыд мацуал 
афта, куыд ницыуал ахæццæ уа, афтæ... 
Æмæ ма дзуры, дзуры, лæхуры, лæхуры, мæстæймаргæ 
зыхъхъырдæндаг схъæлхудтгæнгæйæ дзæнгæда цæгъды Федь- 
ка, Николайы сæр та гуыв-гуывæй байдзаг, ныддымст, йæ риу 
дурдæвдæг, дурцæндау ныууæззау, йæ зонд та цыма ахсгæ 
бакодта æмæ ницуал æмбары, ныкъкъуырма къæмисæнты 
дзæхст-дзæхстæй. Иæ цæстытæ дæр уынынхъом нал сты, талынг 
сæ байдзаг цыма, æмæ Федька дæр цыма уыцы бæзджын та- 
лынг у, æндæр ницы, æмæ йæ... æмæ йæ куы фæцæф-фæкъæртт 
кæнай, уæд цыма ницы уыдзæн, йæ цæфтæй цыма туджы бæсты 
192 

талынг хъардзæн, хуыдалынг-сау мæйдар, æндæр ын мæлæ- 
тæй тæссаг цыма нæу... 
Йæ слесыры алмасиау цыргъ кард куыд сласта йæ хæлафы 
дзыппæй, куыд æй байгом кодта, куыд æй дзы нырриуыгъта, 
стæй йæ куыд рацахста йæ тæрттæй æмæ йæ куыд цавта, цав- 
та æмæ цавта-сыхырна кодта, уый куыд æрдеда, æрлæмæгъ, 
куыд ныххыссæуæззау æмæ йæ куыд суагъта, æмæ уый куыд 
æрфæлдæхт дыдæгътæгæнгæ дондзæстытæ змисмæ — куыд ыл 
лæууыдысты змисыл, афтæ сæ къæхты бынæй уæдæйсармæ 
дон схъардта, — æппæт уыдæттæ нал уыдта, нал хатыдта æмæ 
нал æнкъардта, цалынмæ уæлбылæй Мишæйы фæсусгонд тарст 
хъæлæс нæ айхъуыста, уæдмæ. 
Доны хæдуæлхъус цыма талынг саудæр уыдис, саугуырм 
æхсæвдардæр, уымæн æмæ цыма Терчы æрфыты-хуыдымты 
талынг дæр былгæронмæ ранхъæвзта, уыйау. Уæле та, уæлбыл 
та арв зына-нæзына фæрухсдзæф, фæтæнæгцъар йæ талынджы 
хъæццул-цатыр æмæ дзы дардæй, зæххы дæлбылæй хуры рухс 
æрбахъардта, æмæ уыйадыл уалæ хохлæгау стыртæй талынг 
æмæ рухсы арæнæй зыны Мишæ. 
— Папа, папа! Кæм дæ? Уый ды дæ уым? 
Иуæй, тарст, иннæмæй, хъæбулы уарзæгой хъæлæс Нико- 
лайæн йæ зæрдæсæр ныццавта, фæлæ уæддæр йе ’муд æх- 
хæст нæма ’рцыд, нæма æрæмбæрста йæхи, нæма æруазалтуг — 
нæма æрчъицыдта. 
— Рауай бынмæ, рауай, — кард йæ фæсчъылдым амбæхста. 
Уый та ма кæцæй фегуырд йæ сæры, стæй уæвгæ дæр цæмæн 
фегуырд йæ сæры, æртæккæ йæ йæ фыртæн дæр ныццæвын 
кæндзæн, зæгъгæ? Бирæгъ у, æмæ йæ фырты дæр тугдзуаныл 
ахуыр кæны, æви йæхи тæригъæд сæ дыууæйыл уары Хуы- 
цауы раз? Нæ йæ ’мбæрста йæхæдæг дæр йæхи фæнд-хъуы- 
ды, фæлæ иугæр афтæ сфæнд кодта, уæд ма кард та цæмæн 
амбæхста, кард? Аффекты уавæры архайдта уыцы дуг-рæстæг, 
аффекты, гражданин начальник слестгæнæг! 
Аффекты! 
Цы куыста, цы кодта, уый не ’мбæрста, нæ! 
Он не отдавал отчета своим действиям! 
Куыннæ стæй, бауырныдта йæ слестгæнæджы — худæг дæр 
ма йын уыд... 
— Мамæ мæ рарвыста... æрæгмæ куы... цыдтæ... куы зынд- 
тæ... уæд... уæд, — Мишæ фыццаг ахъуыды кодта, зæгъгæ, 
Федька расыгæй æртылд ардæм æмæ йемæ тухитыл ныффæс- 
тиат йæ фыд, фæлæ Федька куыд хуыссыд, цы хуызы хуыс- 
13 Гусалты Барис 
193 

сыд, уый йын йæ зæрдæ риссын кодта æмæ, цы уыдта йæхи 
цæстытæй, уый йæ нæ уырныдта, уымæн æмæ цы ’рцыд, уый 
æцæг уа, уый йæ нæ фæндыд. Дуне цæхгæр фецæгæлон, йæ 
папа дзы æмбойны адард, стæй та йæм, кæй фæнадтой, кæй 
бафхæрдтой, ахæм гыццыл, æнахъом лæппу фæкаст — æмæ 
цыма ныр Мишæ йæхæдæг уый фырт нал уыд, фæлæ папа 
цыма Мишæйæн йæхи лæппу у, йæ сæрыл радзурын кæмæн 
хъæуы, ахæм æфхæрд лæппу. Фæлæ мæнæ цы уæззау у та- 
лынг, йæ уæзæй æлхъивы лæджы, дуне та фецæгæлон æмæ 
æнахуыр тынг бакъуындæджытæ, сæрибарæй дзы сулæфæн 
нал ис... 
— Папа... 
Николай йæм сау кард, дынджыр, æвирхъау дынджыр сау- 
сауид хæрынкъа кард бадаргъ кодта: 
— Гъа, цæв æй ды дæр! Цæв æй. Ма дзы тæрс, уый адæймаг 
нæу, уый... уый... Уый пъæлицай уыд! Цæв æй дын зæгъын! 
Гадзрахатæйцæуæджы! Йæ райгуырæн зæхх уæйгæнæджы! 
Цæв æй налат цъаммары... 
Мишæ йе ’нæхъару къухæй кард айста, æрбадт дзуццæджы 
æмæ, цыма зыгуымæй дзаг голлаг цæвы-рæхойы, уыйау дыууæ 
хатты Федькайы мард риу æррæхуыста. Уомын æм цыд, æн- 
дæр ницы банкъардта. 
Æмæ уæд Николайæн дæр йæ рагон ахуыр йæхион бадомд- 
та: иугæр исты хъуыддаг ис, уæд аразинаг, уæд бæстон æмæ 
биноныгæй кæнинаг у. Хæствæлтæрд лæг æртæфст, йæ нозт 
та раджы æрбацыдæр, зонд, кæцырдæм æй ардыдæуыд ныр, 
уыцырдæм йæ куыст кæнын райдыдта, цæмæй дзы мацы фе- 
рох уа талф-тулфæй, ууыл уыд йæ сæйрагдæр тыхст, ууыл 
хъардта ныр йæхи. 
— Тагъд! Æвæстиатæй! Дыууæрдæм дæр тъæбæрттæй згъор- 
гæ! Бел, раст бел æмæ стыр фæрæт, сугсæттæн стыр фæрæт 
ардæм! Дæ мадæн мацы ской кæнай... Уæвгæ дæ уæд нæ рауадз- 
дзæн. Зæгъ ын-иу, мæхæдæг ын, зæгъ, алцыдæр радзурдзы- 
нæн. Ныр та рухсытæ ахуыссын кæнæд æмæ мидæгæй талын- 
джы бадæд! Фæсвæдты згъор! 
...Мишæ дзыхъхъытæ къахта, йæхæдæгмарды къуыхтæ код- 
та. Диссаг: кæд æмæ йын тарсти, æнæбары йын йæ сабигæ- 
нæнтæ куы ахауын кæна, уымæй. Уæд дзы цыма хынджылæг 
кæны, мардæй дæр ма дзы йæ маст исы, афтæ дæр уайы, 
фæлæ йын æрмæст уый тыххæй нæ тарст йæ цотгæнæн ахсджиаг- 
дæр дзаумайæн — кæмдæр зæрдæйæн зын уыдаид, æбуалгъ 
хъуыддаг æм кастаид... Алы рæтты йын баныгæдта йæ къæх- 
194 

гæ, къухтæ, гуыр, стæй уæд Федькайы сæры къуыдыр йæ 
дыууæ къухæй систа æмæ йæ доны астæумæ нывзылдта æмæ 
нал бабыхста, нал фæлæууыд, загъта: «Ды сæр куы уыдаис, 
уæд...» 
Настя ныддур, ныкъкъодах, багомыг — знагыл уый мæгуы- 
ры бон акæнæд. Æхсæвæй ма цы аззад, уый йыл сæ гæрстæ 
æхсгæйæ ахицæн, уæдæ сæ искæуыл туджы æртах куы баз- 
зайа, зæгъгæ, æмæ сæ æндахгай-къуымгай сапонæй фехсадта- 
феууæрста уазал доны — уазал дон, дам, туг хуыздæр æхсы, 
тæвды ахсгæ кæны. Зонд ма йæхигъдауæй уыдæттыл дæр 
хъуыды кодта. О, æмæ сæ удæста доны дæр æмæ йæ судзгæ 
цæхджын цæссыджы дæр. 
Николай дæр йæхи базмæ нал æркъул кодта. Бон æмæ 
æхсæв кæрæдзийæ хицæн кæнынмæ, байуарынмæ куыд бахъа- 
выдысты, афтæ Терчы был балæууыд æд æнгуыртæ, æд бел, 
æндæр бел, æндæр — ома уаллæттæ дзы скъаха æмæ кæфах- 
сын райдайа. Хорз кæфы фарс æм не скаст ламийæ — дысон 
Федькайы гуыры къуыдыр кæм баныгæдтой, уый æгæр дон- 
дзæст лæхъир разынд æмæ алæсæнтæ кодта донырдæм, æмæ 
далæ лæгæн йæ чъизи фарс сзынд. Йаллæх, зæгъгæ, йыл ба- 
кæлдтытæ кодта хус зæххæй æд кæрдæг, æд хæмпæлтæ. Хорз, 
æмæ фæсвæд ран у, нæдæр дзы хинайæг вæййы, нæдæр кæса- 
гахсæг, æндæра... Æмæ ныффæнд кодта, науæд куыд вæййы- 
цы вæййы, зæгъгæ, марды хæйттæ æндæр рæтты, былгæро- 
нæй дарддæр бафснайын тæккæ сомæхсæв, кæд æй бонæй нæ 
рацъипп ласой, уæд. 
Йæ сурхид акалд, сулæфыд æмæ йæхи, цыма æцæгдæр уал- 
лæттæ къахы, уыйау скодта — сфæйлауы зæхх, æргуыбыр æм 
кæны æмæ консервы къопмæ цыдæртæ ныппары. Æртæ урс- 
урсид уаллоны æцæгæй дæр ссардта. Стæй хидмæ ссыд, æх- 
хæст ма уырдыгæй дæр ракæса, цымæ, ницы зæрдæхсаинаг 
сты былгæрæттæ уæле бынмæ кæсгæйæ, зæгъгæ, кæннод бо- 
нæй дæсгай адæймæгтæ хидыл дыууæрдæм цæудзысты æмæ 
дзы искæй дзæгъæл цæст исты ахæм куы ацахса... исты... 
ахæм... исты ахæм... 
Ай дæ мæрдты былтæ фесафæй, иу бæлвырд кæйдæр загъ- 
дау! 
Сæр! 
Сæр! 
Фæцæйцыд хиды дæллагвæрсты, æмæ дын, далæ астæук- 
каг могоры аууон Терчы астæу цы змисджын сакъадах рав- 
зæрд, уый тæккæ донбылгæрон йæхи уылæнтыл рауз-бауз 
195 

кæны Федькайы сæр. Æмæ цыма худы. Худы! Худы, кæдæм, 
дам. мын лидздзынæ, пъæлицай, зæгъгæ! 
Йæ буар ауазал. Йæ сæрыхъуынтæ базмæлыдысты. Æнхъæл 
дæр нал уыд, йæ царды бонты ма искуы афтæ фæтæрсдзæн, 
афтæ ма фæудаист, фæзæрдæхауд уыдзæн, уый æнхъæл. Бел 
æмæ æнгуыр къудзиты бамбæхста æмæ цыппæрвадæй хæдзар- 
мæ атындзыдта. Мæнæ-мæнæ бынтон æрбарухс уыдзæн æмæ 
уæд... 
Тракторы цалхы камерæ йæм сарайы рæбын дымстæй лæуу- 
ыд. Ратылдта йæ. Цæугæ-згъоргæ ’рбахæццæ фæстæмæ. Дуне 
йыл ногæй бынтон бакъуындæг, æнæхъæн дунемæ уый сулæ- 
фыны фаг уæлдæф нал уыд. Хуыцау æй, цыдæриддæр у, уæд- 
дæр фесафыны фæнд скодта — Федькайы фæндиаг кæны, йæ 
бинонты быныхъæр цæудзæн ацы дзæбæх, дзæнæтон сæрдыгон 
бон: уалæ Хъаспы денджызы арфæй афонмæ хур стулы æмæ 
ногнадæй дун-дунетæ йæ рухсы банорддзæн — йаллæх! Æмæ 
уæд адæмы уынаг цæстытæ ноджы суынагдæр уыдзысты... 
Уæлдæр ссыд дон-дон æмæ банымадта, йæ бон кæцæй бауы- 
дзæн Терчы астæумæ баленк кæнын, уый. Тындзгæ-бырсгæ 
дон æй куыд нæ ахæсса сакъадахы иувæрсты, афтæ камерæй- 
ыл цæхгæрмæ ’рхуыссыд, йæ къæхтæй йæхи донмæ арфдæр 
бассыдта æмæ, дыууæ къухæй фыййæгтау архайгæйæ, ленк 
кæны, йæ ных сакъадахмæ сарæзта. Уфф-уфф! Баирвæзт. 
Систа сæры къуыдыр. Йæ дзыккутыл ын ныххæцыд, ныз- 
дыхта йæ æмæ йæ доны гуылфæнмæ фехста... 
Уæ, Хуыцау, цæмæн ын сарæзтай уыцы фæлварæнтæ та ма 
йæхицæн дæр æмæ йæ бинонтæн дæр — цы боны хорзæн, цы 
зонды хорзæн?.. Йæхи уæд фæрсырдыгæй фыццаг хатт фед- 
та: дынджыр егъау мæйдар сæрдыгон æхсæв йæ алыварс æр- 
тыхст, стъалытæ сæ цæстытыл не ’ууæндынц, æмæ сæ асæрф- 
асæрф цыма кæнынц, уыйау сын стъæбæртт сты, ай уыцы лæг 
йæ фыртимæ хъуыддагхуызæй æндæр лæджы уый куыд хæйт- 
тæ-къуыхтæ кæны, уый... 
Дæхи дæр афтæ бабын кæн, куыдзы хъæвдын, æмæ кæй- 
дæр цард дæр афтæ... афтæ... байсаф, уæд дын уый цавæр 
æнæхайыры коммунизм у, кæцæй йæ ’рхъуыды кодта йæ зæр- 
дæнизы хаттæн, кæцæй, куыдзæй чи... Нæ, цыфæнды куы 
’рцæуа, уæддæр уыдонæн ской кæнæн нæй, Федькайы ком- 
мунизмы сæнттæн, науæд ыл политикон азым куы баххуыр- 
сой, уæд цæргæцæрæнбонты дæ тъымы-тъыма дæр æнцад нал 
’рбаддзæн. 
Йæхæдæг дæр никуы ницæмæй райста советон хицаудзи- 
196 

нады зæрдæхудт, стæй йæ хæстæджытæй дæр цыма никæй 
зоны ахæмæй, уæд ын Федькайы цы хæйрæг бафтауын кодта 
йæ фæдыл?.. 
Уæ, Хуыцау, мæнæ куыд ницы ’мбары зæххон лæг дæ тæр- 
хоны ратæдзæнтæн, мæнæ! Нынныгъуылынæй йын хуыздæр 
ницы мадзал ис ныртæккæ, кæд ма йæм цардвæндтæ кæй ис, 
уый стыр диссаг æмæ худинаг у, уæддæр... Куыд нæу диссаг, 
куыд нæу худинаг, куыд нæ: лæджы ныффæркгай кæн, йæ 
сæр ын йæ гуырæй фæхицæн кæн æмæ йын æй цæугæдоны 
æвджид бакæн, дæхæдæг та ма цардвæндты бацу... 
Фæлæ иугæр афтæ кæм рауад, уым ратъиз-батъиз дæр нæ 
кæндзæн, цы амал уа, цы гæнæн уа, уымæй йæ фыццагон 
зæрдæйы уагимæ цардæй цæрыныл архайдзæн суанг йæ ин- 
гæны къæсæры онг, Хуыцау ын хуыздæр тæрхон-фæлварæн 
кæм не скодта, уым! 
Бон æххæст парахатæй нæма ’рбарухс, фæлæ хур уыцы 
тугсырх-сырхидæй куыд сцæйдардта йæ тымбыл сæр, афтæ 
фæстæмæ йæ цалх сæхимæ батылдта — уыцы хъахъхъæд фæ- 
кодта алырдæмты дæр, фæлæ йæ, йæ амондæн, цыма иу уынæг 
дæр нæ фæцис, йæ циркыл бадисгæнæг: ай æхсæвыцæстыл 
йæ цалхимæ кæм уыд, кæд кæсагахсæг уыд, уæд та цæй раджы 
раздæхт, ныр йæ тæккæ хæргæйæ куы хъуамæ уа, зæгъгæ — 
ахæм ныв чи фена, уый йæ цасфæндыйы фæстæ дæр æры- 
мысдзæн, æмæ йæ хъустыл исты æрцæуæд, æндæр хатдзæгтæ 
кæндзæн, фæрсæг æй куы ничи ницæмæй уа, уæддæр... О, 
уæдæ йыл хæрхæмбæлд дæр ничи фæцис — æвæццæгæн æй 
Хуыцау бынтон байсафыны фæнд нæма скодта, æмæ уал уы- 
мæй дæр разы. 
Йæхи уазал донæй астæумæ ныхсадта, хæрын йæ зæрдæ 
нæ бакуымдта, æрмæст цæхджын джитъриты дон агуывзæйы 
дзаг банызта æмæ афойнадыл йæ куысты уæлхъус уыд. Рези- 
нæ лыг кæнын æй куы бахъуыд иу заман, уæд йæ кард йæ 
зæрдыл æрбалæууыд æмæ ауазал, бакатайаг йæ зæрдæ: йæ 
дзыппы куы ис, уæд æй ныр куыд сиса, куыд æм æркæса, 
архайгæ дзы кæна, ууыл та ма чи дзуры... Йæхихъуыды цыма 
цæуы, уыйау акаст кæртмæ æмæ йæ кард, кæсгæ дæр æм не 
’ркодта, афтæмæй пысунæйы ныппæрста, æмæ цыма ныр æп- 
пæт фæдтæ дæр бамбæхста æмæ йын иуырдыгæй дæр æппын- 
дæр тас ницæмæйуал у, уыйау ын фенцон, йæ зæрдæ бахуы- 
зæнон, адæмы ’хсæн фыццагау æнæтугдар сыгъдæгæфсарм- 
джынау цыма сфидыдта — мæнæ уый дæр æнцад йæхицæн 
кусы, уый дæр æппæт адæмау æнцад йæхицæн цæры, цæры æмæ 
197 

коммунизмы тæхудиаг цæхæр-тæмæнтæкалгæ фидæны ’рцы- 
дæй ныфсджын у, æвæллайгæ зæрдæрухс у... 
Федька иу бон нæ уыд, дыккаг нæ уыд — ничи фæфæдис, 
уæлдайдæр иунæгæй цард. Куы фæдæлдзæх, уымæй æртык- 
каг бон куыд-цы, зæгъгæ, фæстагмæ рафæрс-бафæрсгæнгæ Ни- 
колайы дæр бафарстой, фæлæ сын загъта, о, уыдис махмæ, 
фæбадтыстæм, далæ ма нæ ногтуфлиджын æмбал дæр æвди- 
сæн — зæгъгæ дæр уын æй уый кодтаид, иумæ нæ кæй федта 
махмæ ацæугæ, æндæр чи, — æмæ уый дæр æвдисæн, куыд 
сабыр æмæ хæларæй ацыдыстæм нæхимæ, уымæн. Фæлæ 
Федька æхсæвы махæй иуæндæсæм сахатыл-цыдæр рацыд, 
æз ма йæ стыр хидмæ дæр рахæццæ кодтон, фæлæ уый фæс- 
тæ цы бацис, уымæн та... 
Æрмæст сæ ууыл кæй нæ ныууадздзысты æнæхъæн бинон- 
тæй дæр, сæ зæрдæ уыдонмæ кæй æхсайдзæн йæ агурджы- 
тæн, уый дæр æмбæрста. Настя йæ иу-цалдæр мæйы йæхимæ 
æмгæрон нал уагъта — суг цы у, суг, уазалхост суг, уый уыд, 
сылгоймаджы удтæфсæн ад нал лæвæрдта. Уæдмæ Мишæйы 
æфсадмæ афæндараст кодтой, фыццаг къамтæ дзы райстой, 
къамоды сæрыл сæ сæвæрдта йæ мад, фæлæ уыдоны уындæй 
дæр йæ зæрдæ нæ рад, сусæгæй-иу йæ цæстытæ асæрфта... 
Сæрд дæр та ралæууыд. Уыцы бæллæхы афæдзы бон дæр 
аивгъуыдта. Лæг байрох, агурæг æй нал уыд нæдæр хиуæт- 
тырдыгæй, нæдæр закъонырдыгæй. Æмæ сæ уырнын райдыд- 
та: батад сын лæджы сæфт. Æмæ сæ уд удыл фæхæцыд, сæ 
удты сыгъдæттæй цардныфсы цъæх кæрдæг хъавгæ-тæрсгæ 
йæ фæлмæн фæлурсбын судзинтæ сдардта. Фæлæ Николай 
иу сахат дæр, иу афон дæр йæхи æдылыйыл никуы банымад- 
та æмæ йæ уымæ гæсгæ нæ уырныдта кæронмæ, йæ хъул сах 
абадтис, уый. Фыдбылызмæ цы миниуæг ис, уый та ма йын 
ацы сау бæллæхæрцыды фæстæ дæр амонын хъуыд: дæ хуыз- 
дæр, дæ бæрæгбондæр сахатыл куы уай æмæ æппындæр дæ 
фæсонырхæджы дæр куынæ уа, раст дыл афтæмæй арвæй 
уæззау дур æрхаудзæн — рагæй дæм дзы хъавдзæн дæ хæрам 
арв, æмæ куыддæр дæхи амонды æвджид бакæнай, исты фы- 
дæнæн хъуыддагæн æрцæуын æнхъæл мауал уай, афтæ дыл 
æй æррæцугъдзæн бæрзæйсæттæн цæфæн. Зæгъæм, мæнæ 
кинойы куыд вæййы, раст афтæ, раст: дæ чызг моймæ цæуы, 
кæнæ дæ фырт йæ амонд ссардта æмæ дæ кæрт циндзинадæй 
йæ былтæй кæлы, амонд æнхъæвзы æппæт зæрдæты, афтæ 
куыдзахсджытæ дæр фæзынынц сæ... цонгдарæнтимæ-наруч- 
никтимæ. 
198 

— Ды уый æмæ уый дæ? 
— О. Цы хабар у? — кæд æппæт дæр бамбары, уæддæр ма 
хъæбæрдзыхæй афæрсы йæ рагон азым зонæг лæг. 
— Махимæ саккаг кæн, дæ хорзæхæй. Дæ къухтæ ма ’рба- 
дар. Нырæй фæстæмæ цыдæриддæр зæгъай, уыдон дæ ных- 
мæ здæхт уыдзысты... 
Фæлæ кинойы дæр, царды цы ’рцæуы, бынат дзы цæмæн 
ис, уый вæййы кинойы дæр, уæдæ ’ндæр цы... 
Æмæ сын кæд иугæр нæ батайдзæн Федькайы хæрам туг, 
кæд йæ куыдзы мæлæт-сæфт нæ басусæг уыдзæн, уæд, куыд 
раздæр гæнæн ис Хуыцауы уынаффæйæ, афтæ рахъæр æмæ 
раргом уæд, æндæр кæдмæ хæрдзысты сæхи, кæдмæ фесхъиу- 
фесхъиу кæндзысты... 
Фæлæ цыма... пронесло... иувæрсты аивгъуыдтаарвæй рас- 
хъиугæ бæллæхы дур. Лæг уыд æмæ, о, нал ис. Æрмæст, тæ- 
ригъæд загъд ма уæд, тæригъæд: цæй лæг уыдис, цæй лæг — 
цы ’рцыд адæмыл дæр æмæ паддзахадыл дæр, кæй нал ис, уый 
фыдæй? 
О, афтæ куы хъуыды кæнæм, уæд... уæд рагæй-æрæгмæ 
дæр лæджы цард мæлæты нымад куынæ у Уæрæсейы. Царды 
аккаг чи нал у, уый равзарын, дам, паддзахадмæ хауы... суанг 
Хуыцаумæ дæр нæ фæлæ... 
Фæскуыст изæрæй та иннæ хæттытау йæ фæндаг — уынут, 
фæдагурджытæ, уынут, йæ рагон ахуыр нæ халы — бæгæны- 
доныл ракодта. Бæгæны йæ дзыхмæ куыд схаста, афтæ йын 
йæ цонджы цыргъ иу чидæр, цыдæр æнæзонгæ расыгдзæф 
лæг — æнæбарыгомау скъуырдта. Йæ хатыр бакæтæ дæр æй 
нал æндæвтой: уæззау бæгæнынуазæны тигъы цæф ахæм ахъаз- 
заг рауад, æмæ раст йæ дæндæгтæ кæд нæ фæцæйсастысты 
схъис састæй. Айтæ-уыйтæ нал фæкодта Николай дæр, фæлæ 
йæ бæгæны уыциу сæххæттæй лæджы хæмхуттыл бакалдта, 
нылгъыста йæ, æмæ ма йæ ныццæвыны мæнг æфсон-бынду- 
рæн уый хъуыд, æмæ ма йæм исты тызмæг куы сдзырдтаид 
уый фæстæ. Нæ йæм сдзырдта, æнæдзургæйæ йыл йæхи 
андзæрста, æмæ уæд кæрæдзийы ахъаззаг бацæфтæ-бамыхъ- 
хъытæ кодтой æнæзонгæ лæгимæ. Æмæ милицæ зæххы бы- 
нæй сæ уæлхъус фегуырдысты — цыдæр гуырысхойаг цæт- 
тæйæ февзæрдысты сæ цуры, фæлæ ма дын дызæрдыджытæ- 
зæрдæхсайынтыл уыдис!.. 
Цыбыр уыд тæрхонылæгты тæрхон: фæйнæ фынддæс сут- 
кæйы. Иу цавæрдæр æнæхæдзар лæгимæ йæ иумæ бакодтой. 
Æвæлтæрд адæймагыл куыддæр ахæстоны дуар бахгæнынц, 
199 

афтæ ма, цымæ, уымæй мæгуырдæр æмæ æнамонддæр лæг 
вæййы зæххы уæлцъар æмæ арвы бын! Уыцы сахат йæ цуры 
чи фæуа, уый — йæ зæды хай, уый — йæ ныфсы цæджындз, 
уый — йæ хуыздæр æууæнчы лæг — дæ уд дæр ыл баууæнд- 
дзынæ! Фæлæ дын уыцы лæг йæхæдæг цæссыджы суадон куы 
фестид, кæуын-тъизын-æрдиаг кæнын куы райдаид уайсахат. 
Ныр, дам, нæхимæ куы арвитой, Уралмæ, Мæздæгмæ кæцæй 
ссыдтæн, уырдæм, афтæ æмæ уфтæ, фынддæс суткæйы æмгъуы- 
дæй нæм æрфысым кодта за мелкое хулиганство, зæгъгæ, уæд 
æй уым базондзысты, фарон колхозæй картофы голлаг дæр 
ай кæй рамырхта, æмæ йын уæд йæ фæстагыл аз-дыууæ азы 
ныххуыфдзысты, æмæ уæд йæ бинонтæ куыд уыдзысты æмæ 
цы уыдзысты, йе ’рыгон ус дын æнæ лæгæй уыйбæрц ма ба- 
фæраза, сæ гыццыл лæппуйы дæр æмæ йын йæ зæронд мад- 
фыды дæр куыдзы хъуыды дæр нал æркæндзæн, æмæ... æмæ... 
Мауал тъиз, ныхъхъус у, хæффындзæй конд, зæгъгæ йыл 
фæтъæлланг ласта Николай, æз, дам, фарон ацафон иу хъаз- 
тæрæг-дуроломы куы бахъуыддаг кодтон æмæ уæддæр куы 
никуы ницы хъуысы, уæд ды дæ картофы голлагимæ цы сфæ- 
дис дæ æмæ афтæ дарддæр. Уый дæр фæгæмæлхъус ис, ин- 
нæмæй та, цыма тæрсгæ дæр фæкодта Николайæ, уыйау йæхи 
къуыммæ нылхъывта æмæ тæрсгæ-ризгæ хъæлæсæй афтæ: 
— Уый дын гъе, лæг амардтай æмæ йед... æмæ дын басу- 
сæг? Лæг чи амары, мæнмæ уыдонæй лæгдæр ничи кæсы... 
Хæлæг сæм кæнын раст, хæлæг! Мæ усмæ мын иу джир цæуы 
рагæй дæр... æмæ йед... амарин æй æз дæр, фæлæ... 
Цæмæдæр фехсайдта уæд Николайæн йæ зæрдæ, цæмæ- 
дæр, фæлæ ахæм цыдæр ницæйаг чъырттымлæгæй тæрса, уый 
йæм сæрмæхæссинаг не ’ркаст æмæ сонтæй фæкодта: 
— Лæг амардтон, лæг, уæдæ исты мæнæ иу дæ хуызæн 
фаджысы рагъ амардтон?! Мæ усмæ, дам, рагæй... Æз дын 
ын йæ цыдæр йæ тæккæ рæбынæй атæхын кæнин æмæ йын 
æй... — ахæстоны æгомыг цыппар къулы йæ расыг хъæбатыр 
кодтой, дзых ыл базади. Чи зоны, æнæхъæн афæдз цы ауазæн- 
тæ арæзта, уыдон бафæлладысты æмæ ныр сæ фырхæрогæй 
фæкъæртт сты. Æмæ ма йæхи фæдзæхсæгау уæддæр лæгмæ 
бартхъирæн кодта: 
— Фæлæ ды исты срæдыдтæ, зæгъгæ, уæд Уралы дæ гыц- 
цыл лæппу сидзæрæй баззайдзæн, дæ ус та уыцы джиры фыц- 
цаг бауыдзæн! Ныууыгард кодтай дæ фындзыл? Æз дæ, дура- 
лей, Уралы нæ, фæлæ, кæм нæ уай, уым дæр ма ссардзынæн! 
Усек? 
200 

— Æз ницы ахæмæй фехъуыстон æппындæр... — Загъта æмæ 
та тъизын-нæтын райдыдта. 
Уынгæй уынæр куынал хъуыст, куы ’рфынæйгонд сты дыу- 
уæйæ дæр, уæд иуафон дуар байгом æмæ лæгмæ фæсидтыс- 
ты. Сахатырдæг цыдæр рауадаид, афтæ фæдзырдтой Нико- 
лаймæ дæр. Æмæ дын мæнæ райдзаст уаты стъолы уæлхъус 
бады милицæйы майоры фæлысты йе ’рдæбоны тохæмбал! 
Ницы йæм сдзырдта. Йæ размæ магнитофон лæууыд. Æркъæпп 
æй кодта. Æмæ: 
— Мауал тъиз! Æз фарон ацафон... 
Цæуыл ма бадис кодта Николай, уый ууыл, æмæ йæ хъæлæс 
йæхи хуызæн кæй нæ уыд. Йæ хъæлæс дæр уыд, йæ хъæлæс 
дæр нæ уыд. Уæвгæ та йæ магнитофоны æргъуыныл* фыстæй 
фыццаг хатт фехъуыста. 
Дарддæр та цы... 
Дарддæр та, куыд фæзæгъынц, дело техники... Мишæйы 
дæр йе ’фцæгготæй схæццæ кодтой-сдавтой æфсадæй, Настяйы 
дæр æрбамидæг кодтой, дзырд сыл кæй нæ бахаста, сæ дарæс 
сын кæй цæхсадта фæдсафæны охыл, уый тыххæй... Уæд ма 
исчидæр æмæ искуыдæр йæ хъæбул æмæ йæ лæджы, йæ хъæ- 
булы фыды нымудзгæ кæны!.. Æмæ ныр æнæхъæн бинонтæй 
дæр ам сты... 
Раст у Али, сæ кар нал амоны, цæмæй искæд бон фæсахст 
сæрибарæй сæ цард ногæй райдайой, куыд фæзæгъынц, сыгъ- 
дæг сыфæй, уымæн. Æмæ йæ уæдæ ныр дæр цæрын хъæуы, 
ахсты рæстæг дæр лæгæн йæ царды рæстæджы фæлхас у, 
æмæ уæдæ цæрын хъæуы ам дæр дæ лæджы фадæттæм гæс- 
гæ, мæнæ дæ суанг топпыдзыхмæ куы слæууын кæной, уæд- 
дæр ма царды фæстаг хуыппытыл хъуыды кæнын хъæуы, мæнæ 
цы адджын сты, зæгъгæ. Фæлæ зæрдæуынгæгæй афтæ куыд- 
дæр зæгъай дæхицæн, мæнæ-мæнæ мæлдзынæн, аскъуыйдзæн 
мæ царды уидаг, зæгъгæ, афтæ лæг нал ис дæуæй, дæ фæстаг 
сулæфты ма дын де ’ппæт цард дæр тæвд лауызæй фесафын 
бантысдзæн, иу уысм-æнус ма æххæст лæгау лæгæй ацæрыны 
бæсты... 
Сагъæстыл куы фæвæййы, уæд æм хъæрæй ахæм ныхæстæ 
фæкæнын æрцæуы: 
— О, æз амардтон лæджы. Фæлæ мæ мастæй ныддымста! 
Фырмæстæй мæхи нал æмбæрстон. Уыцы фыдракæнд рага- 
цау нæ цæттæ кодтон. Стæй йæ куы цæттæ кодтаин, уæддæр — 
*Æ р г ъ у ы н — хъуымацы уаццаг, лент. 
201 

о, æз фыдгæнæг дæн, мæ царды уавæртæм гæсгæ сфыдгæнæг 
дæн. Фæлæ ды та, ды, паддзахад, æцæг лæгмар дæ, æцæг! Туг- 
дар! 
Ды дæ зондджындæр, æмæ сæрмагондæй ахуыргонд адæ- 
мæн бахæс кæныс, амæй-ай фыддæр, æбуалгъдæр æфхæрæн 
мадзæлттæ куыд æрхъуыды кæной, уый. Æмæ æфсæстæй, æнæ- 
низæй, сæ устытæ æмæ сæ хæзгулты рæвдыдæй æрбадынц 
уынаффæйы æмæ стæрхон кæнынц паддзахады номæй мæ- 
лæт, марыны бар раттынц сæ сæрмагонд сæркъуыртæ-палач- 
тæн! Цыма сын рагацау сæ тугдары тæригъæдтæ сисынц, сæ- 
химæ сын сæ цыма райсынц, уыйау. 
Æмæ... 
Бирæ адавта — мæлæт! 
Гадзрахатæй рацыд йæ бæстæйыл — мæлæт! 
Æфсиртæ æруыгъта дыууадæсаздзыд саби — мæлæт! 
Искæй амардта — мæлæт! 
Æнахъомæн батых кодта — мæлæт! 
Искæй æхсæрварс ныццавта — мæлæт! 
Искæй дзыпп къахы — мæлæт! 
Уынджы ату кодта — мæлæт! 
Нозтджынæй машинæ скъæры — мæлæт! 
Хъылма уæй кæны — мæлæт! 
Искæмæ зулмæ бакаст — мæлæт! 
Кæддæр ахæм чидæр цыма уыд немыцаг къаролтæй — Фрид- 
рих цыма хуынд, афтæ чи загъта, зæгъгæ, дам, китайаг немы- 
цагмæ æрмæст зулаивмæ дæр куы ’рбакæса, йæ цæстытæ йæм 
куы фæдзагъул кæна, уæд æй æрмæст уый тыххæй дæр амарын 
æмбæлы — ма уæндæд! Уый йын! 
Æмæ, зæгъæм, кæмæндæр йæ тъæнгтæ цæгъды, исчи йæм 
зулмæ куы бакæсы, уæд уый. Раст æм цæрын нал фæцæуы, 
цæрын! 
Æмæ — мæлæт йæ тæрхон! Мачи макæмæ кæсæд зулдзас- 
тæй, мачи кæнæд иннæимæ зулдзых, науæд — марыны тæрхон! 
Фæлæ та уæддæр ма иу иннæмæ зулдзастæй кæсдзæн. 
Кæндзысты зулдзых! Кæндзысты, цъаммар æгоммæгæс адæм, 
кæндзысты! 
Уымæн, æмæ сæ алкæй дæр ахæм ныфс уыдзæн, зæгъгæ, 
æмæ мæнæн мæ зулдзаст не схъæр уыдзæн, басусæг мын уыдзæн, 
зæгъгæ. Иннæйы та ныфс уыдзæн, куы сæргом уа мæ фыдра- 
кæнд, уæд мæхи балхæндзынæн, науæд сæм мæ сæрылхæ- 
цæг-бæрзондылбадæг тилифонæй æрдзурдзæн, æмæ... æмæ, 
зæгъгæ... Науæд та... 
202 

Æмæ уæдæ ныр цы чындæуа? 
Ницы, зынаргъ советон адæм æмæ дунейы иннæ æнамонд 
фæстæзад адæмтæ! 
Ленин æй тынг раст æмæ бæзджын бахахх кодта: неотвра- 
тимость наказания. Невзирая на лица! 
Æппæтæй дæр мæлæты æмæ адзалы раз куыд æмбар-æмхуы- 
зон стæм, куыд æмсæр-æнæхъауджыдæр, афтæ хъуамæ уæм 
закъоны раз дæр. Закъоны нывтæ æппæтæн дæр карст хъуа- 
мæ уой — æмхуызонæй! Уымæн, закъонæн, адæм хъуамæ хъу- 
лæттæ ма уой, чи — уарзон, чи — æнæуынон. 
Уый — сæйрагдæр у, æмбæлттæ-хæлæрттæ! 
Фæлæ — хорз, иу зулдзаст дæр нал ирвæзы æнæ аккаг æфхæр- 
дæй. Æмæ, зулæй кæсын чи уарзы иннæтæм, уыдоны нымæц 
кæд дæлæмæ æрхауд, уæд лæгмартæ та бынтон сарæх сты. 
Чи мын æй зæгъдзæн, цæмæн цымæ афтæ рауад? Ничи? 
Ничи. 
Уæдæ йын мæхæдæг дзуапп дæттын мæхи фарстæн... 
Уымæн афтæ рауад, мæ зынаргъ æмдугонтæ, æмæ-иу кæд 
раздæр зулæй кæсæг йæ амæддагмæ æрмæст зулæй бакаст æмæ- 
иу ууыл йæ фыдракæнд ахицæн, уæд ныр та, зулдзастæй кæмæ 
бакæсы, уый та ма ноджы маргæ дæр акæны, уæдæ мын мæхи 
дæр маргæ кæндзысты мæ зулæй бакасты тыххæй æмæ ма 
мын цы уæлдай у, зæгъгæ! 
Гъе афтæ, мæ хуртæ, иу фыд-зæрдæдзинады бынæй гуыры 
стырдæр фыд-зæрдæдзинад, нæхирдыгон уырыссагау дзур- 
гæйæ та, жестокость порождает ответную, еще большую жес- 
токость, одно зло — большее зло... Ома, сау кард куы байтауай, 
уæд дзы фæтæнком сау хъама ’рзайдзæн. 
Æмæ уæдæ... 
Æмæ уæдæ Николайы закъонтæ кæнын æмæ аразынимæ 
ницы ис хъуыддаг, фæлæ хинымæры бакувы, сæ бинонты тæр- 
хонылæг æнæниз, æнæмаст, æфсæст, сылрæвдыд — йæ хорз 
зæрдæйыл куы уаид, уымæ. Йæхицæн ын фехсыны тæрхон 
кæй скæндзысты, уый бæлвырд у: Федькайы кæй скъуыхтæ- 
хæйттæ кодта, уый сын сæ маст фыцын кæны, кæд сын закъон 
афтæ нæ амоны, уæддæр — фыддæрагæн, йæ мастисыны охыл 
ын нæ бакодта ахæм фыдмитæ!.. 
Фæлæ йæ кæй нæ фехсдзысты, уый дæр зоны. Æмæ ма иу 
хъуыддагмæ батæхуды кæны: Мишæйы йын йемæ куы уадзик- 
кой, арвитæнт сæ далæ тундрæмæ газ æмæ нефтсгарджытæ 
æмæ цъирджытæм. Хъазуатдæр нæй зæгъæн æмæ скæнæн, 
афтæ кусид. Æмæ ма кæд, чи зоны, исты хатырæй йе ’мгъуы- 
203 

дæй раздæр ссæрибар уаид æмæ йæ хæдзары схъиссаст астæу- 
цæджындз исты амалæй бараст кæнид — уæдæ бынтон фæс- 
мойнагæй дæр, йæ хъысмæт æмæ амæндтæгæнæг-уарæг Хуы- 
цауы ’лгъитгæйæ дæр куыд амæла... 
Арвмæ систа йæ цæстытæ. Арв йæхицæн йæ ахуыр æнусон 
æнцад уыд. Цыма йæ ацы хуылфхæлд адæм æппындæр не 
’ндавтой, уыйау. Æмæ зын уыд лæгæн, йæ ном дæр æмæ йæ 
цард дæр æнусон рæстæг-тыгъдады цæсты кæй ницы ахадынц, 
уый... 
— Николай, — йæ размæ хæстæгдæр басанчъех кодта Али. — 
А-гъа, дæхицæн дæхимидæг цыдæртæ дзурыс, фæлæ мæнæн... 
Нæ мыл æууæндыс? Гъæй-хуыцауыстæн, æз... 
— Æууæндын дыл, Али, æууæндын, фæлæ ма нын ныхæс- 
тæн æмæ кæрæдзимæ бакъултæгæнынæн æгæр бирæ рæстæг дæр 
уыдзæн. Нæ куыстытæ нæ куынæ домынц, мыййаг. Ныр та тез- 
гъо хъæуы... 
Сергей къуымтæ-хуынчъытæ, къулты сæрстыты дыдæгътæ- 
скъуыдтытæ куы басгæрста æмæ куы ницы ссардта, уæд та йæ 
йæ иблис Рачикмæ ацардыдта. Уый тæргайау хурмæ чъыл- 
дымздæхтæй куыд лæууыд æмæ тамако тамакойы фæдыл куыд 
æндзæрста, афтæ лæууы уæдæй нырмæ иу ран æмæ йæ фæз- 
дæг калы. Сергей йын йæ цонгыл фæхæцыд: 
— Дзырд смелый цы зарджытæ æмæ ’мбисæндты зоныс, 
уыдон-ма ранымайæм ерысæй. Чи фæхæрд уа, уый мидæгæй 
уасæджы уаст кæндзæн. 
— Смело, товарищи, в ногу, — цыма дзы куы ферох уа, 
уымæй тарст, уыйау уайтагъд фæкодта Рачик. 
— Смело мы в бой пойдем... — загъта Сергей дæр æмæ, 
Рачик тагъддæр дзуапп куы дæттид, уый йæ фæнды — уæд ыл 
ныккалид, рагацау цы цæвиттонтæ ’рхъуыды кодта, уыдон 
æмæ йæ амбулид. Æмæ йын йæхи амбулдзæн, уый уадиссаг 
æнтыст нæ уаид, фæлæ йын кæд йе ’нтъыснæг, йæ уды къæдз- 
низ фæсурид, науæд æм лæджы зæрдæ куы нал фæразы кæ- 
сын — нæмид æй, æмæ уæд та мард нæмæгау у, стæй Студент 
дæр уайтагъд йæ сæрыл рагæпп ласы... 
— Смелого пуля боится, — æрлæууыд йæ зæрдыл Рачикæн. — 
Смелого штык не берет! 
— Смелость города берет! 
— Кто смел, тот и съел! 
— Кончил дело — гуляй смело! 
204 

Рачик бакатайаг. Уырысханмæ ныккаст: 
— Цы кæныс? 
— Мæнæ ма дзырд смелостимæ... смелыйимæ... 
— Искæй æххуысмæ сидæн нæй! — фæхъæр ыл кодта Сергей. 
— Æмæ уæдæ дæхæдæг дæр нал зоныс. 
— Зонын: трус умирает тысячу раз: а смелый... 
Рачик ын аскъæфта йæ ныхас: 
— А смелый один раз. Æмæ æз тæппуд дæн, нæуæндаг... 
Хъуыддаг уыцырдæм фæзила, уый йæ нæ фæндыд Сер- 
гейы æмæ ма йæхицæн дзурæгау фæкодта: 
— Нæуæндаг, нæуæндаг! Хæфсы дзыппы дæ дæндаг! Йед... 
Дæуыл нæ цæуы ныхас! 
— Нæ хъазын! Нæ хъазт нымады нæу — нæ уасдзынæн 
уасæгау. 
— Уæдæ чызджы афтæ куы бафæрсай, дæ дзыппы ЗППП-ы 
нæй, зæгъгæ, уæд уый циу? 
— Нæ зонын, — ацы рухс-талынг дунейы та ницуал тавы 
Рачикы гæвзыкк зæрдæ. 
— ЗППП у, дурак, заболевания, передаваемые половым пу- 
тем! Путем? 
Ницуал æм сдзырдта. Рачикы тынг уырныдта, тынг, Хуы- 
цауæн чъылдым кæй нæй, уый — нæй йын чъылдым, æмæ 
йæм æй уæдæ здахгæ дæр не скæндзæн. Æмæ йæхицæн ахæм 
хуызы дæр зæрдæтæ-ныфсытæ æвæрдта, зæгъгæ, цас тынг- 
дæр йæхæдæг йæхицæн тæригъæд кæна, уыйас тæригъæддаг- 
дæр уыдзæн æмæ йæм Хуыцау дæр фæтасдзæн, фæфæлмæн- 
дæр æм уыдзæн æмæ йæ фыд-зæрдæ адæмы фæндиаг, йæ 
фыдгулты фæндиаг нæ бауадздзæн бабын-байсæфын. Нæу 
уæдæ Хуыцауы æлгъыст, нæу Хуыцауы ’васт дзæгъæлгæра- 
хæй сфæлдыст, уымæ дæр хæццæ кæны Хуыцауы комытæф, 
уымæн, æмæ йыл, цы ’рцыд, уый йыл йæ уарзты мастæй æр- 
цыд, йæ уарзæгой зæрдæйы рыстæй, æндæр æдзæстуарзон 
никуы уыд, никуы никæмæ дардта фыдæхдзæст — æмæ уый 
адыл сафинаг кæй нæу йе Скæнæг-Сфæлдисæгæн, уый йæ 
мæнæ ахæм хурдзæф, зæрдæйы рухсдзæф сахат ныууырны 
æмæ, æцæг афтæ нæу, зæгъгæ, уæд уыцы хъуыдыйы æндзæв- 
дæй йæхиуыл кæуид æмæ кæуид, ай цавæр æгъатыр дурзæр- 
дæ дунесконд у, зæгъгæ... 
Тезгъогæнæн кæрты дуар фегом, æмæ Пикуль, мидæмæ не 
’рбакаст, афтæмæй æрбадзырдта: 
— Рацæут! Иугай! Кæрæдзи фæдыл! Къухтæ синысæртыл 
æвæрд! 
205 

Сергей æппæты разæй федде, Пикулы цур алæууыд, уый- 
ырдæм уæлдæфмæ басмыста: 
— Æркодтай та дзы. Йарæбын, махмæ дæр ма дзы иу хатт 
фæкæс. 
— Дæ хлеборезкæ сæхгæн! И — все! 
— Мæсты-ма ма кæн. Ирон-уырыссаг рифмæтæ дын зæгь- 
он? Æз бафарстон комиссары — дæ ус кæм ис, цары? Мæ 
лæг, дам, кусы коммивояжерæй, æмæ, дам, кæм-иу вæййы 
изæрæй... Ничего от меня не таите, а то сошлю на Таити! Или 
— Гаити! Иди в ГАИ ты! 
— Сæхгæн дæ поддувалæ! И — все! — Пикулæн цыма йæ 
нозт фегæр, æргом ыл фæзынд... 
Дыууæ сыхаг куыдзы кæрæдзиуыл къæбæрсайæн рæйд куыд 
кæной, афтæ уыд сæ ныхас адонæн дæр, æмхуызон сыл фи- 
дыдта: Пикуль хъуамæ йæ куысты уæлхъус ахæм уа, æмæ 
хъуамæ Сергей дæр ахæм ахст лæг уа. Бонтæ цæудзысты, 
рæстæджытæ ивдзысты, фæлæ æдзухдæр ахæстоны уыдзæн 
пикультæ æмæ сергейтæ... 
Уырысханы зæрдæ æнæнхъæлæджы срыст: мидæгæй йæм 
цыдæр маст кæсы! Æмæ цы уа, баджигул кодтаиккой æмæ 
йын йæ гæххæттытæ ссардтаиккой, æндæр. Уый дæр у, уый, 
ахст лæджы æфхæрæнтæн сæ сæйрагдæртæй иу: дæхи бар 
кæй не сты дæ ацыд æмæ ’рбацыд, де ’рбадт æмæ сыстад, уый — 
о, фæлæ дæхæдæг дæр — ома дæ хъуыдытæ дæр дæхи бар не 
сты, æрмæст дæхи не сты æмæ сыл æрмæст дæхи бон нæ цæуы. 
Уый нæ, уый, фæлæ ма дæ уды фæллæйттæ, дæ зонд-курдиа- 
ты тухийаг æнтыстытæ-сгуыхтытæ дæр дæуæй раздæр пад- 
дзахады сты, дæуæн та уый цæсты æйчытæфтауæг карчы кад 
дæр нæй... Чи фæнды куы уай, цы фæнды куы уай, уæддæр 
иугæр ахст лæг дæ, уæд ничиуал дæ, дæ сæрибар кæй къухы 
ис, уый цæсты. 
Æмæ уыцы хъуыды куыд удмарæг у, афтæ йæ ницы ’фхæ- 
ры Уырысханы. Фæлæ æцæг диссаг у, æцæг диссаг, лæгæн 
бынтон æнæнхъæлæджы йæ цæстытыл йæ ивгъуыд царды 
нывтæй ныфс-хосæн, исты ныв кæй ауайы, кæнæ та хорз лæг- 
ты куыд æрымысы, уый. Мæнæ халгондæй ахæстоны уæрæх 
кæрты ирд бæстæй мидæджы æнуд бæстæмæ фæцæуынц, Пи- 
куль-Дзержинский паддзахадон лæджы карзхуызæй, йæ 
арахъы тæфкалгæ, сæ иувæрсты цæуы, æмæ Уырысхан та 
уартæ кæдыккон ныв уыны йæ мид-зæрды, кæдыккон! Æл- 
лæх, кæдыккон, зæгъгæ, уæд фенхъæлæн ис, æмæ йыл æп- 
пын къаддæр нæуæдз фараст азы цæуы, уый та, уæлæмæ дæр 
206 

æмæ дæлæмæ дæр, уыд æртæ сæрды размæ, фæлæ уæддæр 
æндæр дуг кæй уыд, зæрдæхур æмæ удрог дуджы, уымæ гæс- 
гæ йæ ис схонæн кæдыккондæр незамантаг ныв. Цæвиттон, 
Сочийэа Туапсемæ цыд таксийы. Денджыз дæр — о, рæхснæг 
чызджытæ дæр хурарыдæй — о, фæндаджы диссæгтæ дæр куыд 
нæ уыдысты зæрдылдаринаг бæлццоны æнæфсис цæстытæн, 
фæлæ цът мæнæ иу цæхгæр фæзилæны фæстæ хъæдастæуты 
асфаль^ фæндаг фæуырдыг кодта æмæ цавæрдæр æнæном чы- 
сыл дойы сæрты бауад. Фаллаг былгæрон фæндаг тæккæ хи- 
дыхъусыл фæуæрæхдæр — иуварсмæ фæзилын æмæ æрлæу- 
уыны фаг уыд. Æмæ дын ам, хъæды астæу фæндаггæрон, урс 
чъырдуртыл бадынц зæронд ус æмæ чызг-сылгоймаг, сæ разы 
фæйнæ дыууæ къæртайы фæткъуытæй цъупдзагæй уæй кæнын- 
мæ лæууыдысты. Уыдон бадынц æмæ зæрдиаг ныхасы бацы- 
дысты. Ныр машинæтæ сæ цурты сыххуытт кæнынц — кæд 
исчи баурома æмæ балхæна фæткъуытæ, уæд хорз куыд нæу, 
фæлæ уæддæр ахсджиагдæр сæ зæрдиаг ныхас у, уымæн æмæ 
уыцы сахат арвы бын сæ дзуринагæй вазыгджындæр æмæ ахад- 
гæдæр ницы уыд. Уырысханмæ та диссаг каст, куыд цæрынц 
адæм денджызы былгæрон æмæ сæ денджызыл цинтæ æмæ 
дистæ кæнынæй куыд æвдæлы æнæуи цардмæ, æнæуи хъуыд- 
дæгтæм, æнæуи ныхæстæм, зæгъгæ — уæллæй, адæймаг Хуы- 
цауы æмкъул, æмцæхæрадон сыхаг куы уаид, уæддæр æм йæхи 
мæт æмæ сагъæстæй Хуыцауы хъуыддæгтæ дæр ахсджиагдæр, 
тыхстагдæр, цымыдисагдæр æмæ бæрнондæр нæ кæсиккой. 
Фæлæ ныр уыцы зæронд ус æмæ чызг-сылгоймагмæ уæлдай 
хæлæг бакодта: афтæ хъæды астæу доныбыл фæндаггæрон ма 
бад æмæ дæ хъыгдарæг ма уæд... Стæй ныр уыцы зæронд усы 
фæллад уæрджытыл дæ фæхты хостау сæр ма ’руадз æмæ са- 
бийау адджын ма ’рфынæй кæн, науæд... науæд уыцы дзæбæх 
чызг-сылгоймаджы дзаджджын тæвд хъæбысы дæ уды сау цъæх- 
тæ ма ссæуæнт, ма ныййамондджын у уый узæлдæй... 
Æндæр дуджы æндæр бæстæ... 
Дзæринæ, Дзæринæ... 
Кæд та йын ацы цæхгæр рæхойгæ рыст дæр ды уыдтæ, 
æмæ йæ дæ аудæг зæрдæ-ирвæзынгæнæгæй уартæ кæдæмты 
æмæ кæйонг асайдта... 
Дыккаг бон цы куыстой Дзæринæимæ, цы? Æрæфы змис- 
был — иу стыр дуры фæстæмæ йæ уылæнтæ ивылдысты, æмæ 
уырдæм змис хастой, — æмæ уым змисбылгæрон дынджыр 
хъулон гæлæбу æрцахста. 
Цы цин, цы дис ыл кодта Дзæринæ!.. 
207 

Стæй зæйуатмæ ссыдысты æмæ уым хъуынадзæф къæ- 
дзæхдурты ’хсæн мæнæргъытæ хордтой. 
Уыцы сырх-сырхидæй æрттывтой хурмæ, æмæ та-иэд йæ дис 
нал баурæдта Дзæринæ, мæнæ куыд рæсугъд сты, куыд æвгъау 
сты æртонынмæ, фæлæ сæ уæддæр æмæ уæддæр цъаммар лæг- 
мæ æнæфсис-æнæрхъæцæй ахæрын дæр куы цæуы, зæгъгæ. 
Стæй цайгæрдæг æртыдтой... 
Стæй дидинджытæ... 
Стæй уæлæуæз æмдзæхгæр айнæг къæдзæхы былх^уæнæй 
дæллоз кæмдæр хъуырдухæнгæнæг Æрæфмæ кастысты, æмæ 
та дзурæн ницуал уыд, æвæтчиаг уыдаид суанг кувын дæр, 
табу кæнын дæр, æрмæст дæ цæстытæй кæс æмæ дæ уд уыцы 
æнусон уысмы бар-æвджид уадз. I 
Кæмдæр Хуыцау дæр Дыгургомы сæрмæ йæхицæн ирхæф- 
сæн бынат æрцæттæ кодта æмæ та йæ удвæлладæй, адæмы 
æнæрай хъуыддæгтæй зæрдæцъæхæй уырдæм æрбайсы йæхи — 
хъыг æм ма фæкæсæнт ахæм ныхæстæ... 
Фæлæ цæуыннæ ис, цæуыннæ, фæндон дын куы уа, уæд 
уыцы æнусон уысмы рухсы дыууæ удæй дæр атайæн, иугæр 
уын зæххон амондхæццæ фыдæбойнаг цард иумæ бавзаринаг 
нæу нывгонд, уæд?.. 
Æмæ йæ цæмæй базыдта Дзæринæ та, цæмæй, сæ ныхфыс- 
ты уыцы амонд кæй нæй, уый — сæхимæ куы здæхтысты, уæд 
Æхсæрысæры раз кæмдæр, афтæ бакодта, фæстæмæ комыр- 
дæм азилгæйæ: 
— Никуал æрбаздæхдзыстæм ардæм... Иумæ... Ома æз ни- 
куал фендзынæн ацы зæдбадæн-дзуартæхæн ком... Нал мын 
æй уарзы Хуыцауы зæрдæ... 
Æмæ йæ сау рæсугъд, стыр дунеджын цæстытæ доны ра- 
зылдысты... 
Ма атон, мæ къона зæрдæ, ма атон, — балæгъстæ кодта 
Уырысхан йæ зæрдæйæн æмæ йæ рахиз къух йæ риуыл авæр- 
дта. Пикуль æй федта, фæлæ йын ницы загъта. Йæхæдæг æй 
æнæ уый тъæлланг-бардзырдæй фæстæмæ йæ синысæртæм 
æриста. Уæдмæ кæрæдзи фæдыл талынг тыргъмæ бахызтысты. 
Къамырæйы дуар иугæр се ’рбацыдмæ æхгæд разынд, уæд 
уый зон, æмæ сæм кæйдæр æрбаппæрстой. Æмæ та ныр уыцы 
хъылма æнудмæ бацу, дæ риуы мидæгæй та æрдæбоны хур- 
бæстæ ралæмар, адæймаджы та ралæмар æмæ та сзек у... 
Фæлæ куыддæр сæ дуарæй мидæмæ бахызтысты, афтæ сæ 
алцы дæр ферох: баджигул сæм кодтой, бæстæ сфæйлыдтой, 
базæй, гобанæй, скъаппæй — иннæрдæм сæ рафæлдæхтой. 
208 

Уый га дын, цы маст мæм каст, уый, зæгъгæ, ахъуыды 
кодта Уырысхан, уымæн æмæ ма йын æй цы бамбарын хъуыд, 
йæ фыстытæ йын кæй ссардтой æмæ йын сæ кæй ахастой, 
уый. Ашэнмæ сæ кæсынц æмæ ныффæдис сты, хицаумæ ар- 
выстаиккой, мæнæ цытæ ссардтам, зæгьгæ. Йæхи афтæ бан- 
къардта, раст цыма бирæ дзыллæйы ’хсæн йæ лæбырдтæ-скъуыд- 
тæ мидаитаг хæлафы гом фæстагæй лæууы, уыйау. Ныффæ- 
дис уæн^: цæй о, дам, дальше Чукотки не пошлют, две лопаты 
не дадут... А на Севере, дам, соблазню белого медведя и со- 
шлют обратно... 
Алчи сæ хъуыр-хъуыргæнгæ æмæ æлгъитгæ йæ хуыссæнтæ 
æфснайдта, æрмæст Рачик æнæсымæй алы къуымты йæ гæх- 
хæттытæ уыгъта, сæ рыгтæ сын сæрфта æмæ сæ бæстон кодта — 
раздæр-и^ ын сæ ахастой, фæлæ уый ногæй ногмæ фыста æмæ 
фыста йæ хъæстытæ, рæдыдтæй бæз-бæзгæнгæйæ, æмæ йын 
сæ кæсынæй дæр æмæ хæссынæй дæр сфæлмæцыдысты, алыр- 
дæмты м& йын сæ ныззывытт кæнынц, æнæбайрайгæ сæ фæу, 
зæгъгæ, цыма фæдзурынц, уыйау. Кæд ын сæм исчи æгæр 
смæсты вæййы, уæд ын сæ йæ къæхты бын бассæнды, йæ 
цырыхъыты уыгард фæдтæ йын сыл ныууадзы, ныскъуыдтæ 
йын сæ кæны. Æмæ та уæд Рачик æмбисæхсæв дæр рабады, 
йæ хиконд кърандас райсы — кърандасы хъапп спичкæты ми- 
дæг æндахæй тыхтæй, — йæ уæрджытыл лæугæйæ ныггуы- 
быр вæййы, мæгуырæг, æмæ, чиныджы хъæбæр цъарыл тет- 
рады сыф исты сæвæргæйæ, фыссы æмæ фыссы йæ курдиæт- 
тæ, йæ хъæстытæ, йæ хъуыддаджы йæхи пайдайæн ахсджиаг- 
дæрыл цы фæзилæнтæ фæнымайы, уыдон. Æмæ ма дæс къла- 
сы-исты астæуккаг ахуырад уæддæр куы райстаид, фæлæ йæм 
фондз къласæй фылдæр нæ уыд, æрмæст йæ зæрдыл алцы- 
дæр хорз дардта, фысгæйæ иу рæдыд дыккаг хатт нæ уагъта, 
цы бирæ чингуытæ бакаст ахæстоны, уыдоны мидис дæр дзы 
нæ рох кодта. Стæй æнæуи дæр æнæкурдиат лæппу нæ уыд: 
уымæй хуыздæр хæлафхуыйæг горæты не ссардтаис — гали- 
фе уа, æддæтыуадзгæ фадыгджын хæлаф уа, æви цы уа — 
суанг бриджи дæр фæуæд! 
О, æмæ иууылдæр сæ хуыссæнуæттæ ’фснайдтой æмæ сæ 
ног ахстлæгмæ нæма æвдæлд. Уый тыххæй уыд сæ дуар се 
’рбацыдмæ æхгæд, уый тыххæй — фæсджигул æй æрбакодта- 
иккой. Фæсдуармæ хæстæг йæ гобан байтыдта зæххыл æмæ 
йæ тæнæг хъæццулы бын сæрæхгæдæй хуыссыд. Стæй сын, 
цæй, уæвгæ дæр кæдæм ирвæздзæн, фæстæдæр базонгæ уы- 
дзысты йемæ — æцæгдæр, ууыл нæма сты... 
14 Гусалты Барис 
209 

Рачикæн цы фыдмитæ кæнынц джигулгæнджытæ,\уый дæр 
иннæтæм диссаг нал кæсы, цыма йын афтæ æмбæлы, уыйау 
уайы. Æрмæст цыфæндыйæ дæр Рачикы раз æнæкъæмдзæс- 
тыг нæ уыдысты, кæмдæр сæ сæ мидæфсарм тыхсь н кодта, 
рæхуыста сæ. Ницæмæй хæлæггаг-тæхудиаг æмæ фæзминаг- 
табуйаг уыд уыдонæн сæхи хъысмæт дæр, фæлæ уæддæр æмæ 
уæддæр Рачикæн йæ алы абон дæр, чи зоны, æмæ фæстаг 
абон у, чи зоны, æмæ йæ иннæ абонмæ йед... йед... Мæскуыйы 
йын йæ марыны-фехсыны тæрхон сфидар кæндзысты, æмæ... 
æмæ... 
Нæ! 
Никæй хъуыды сæ куымдта уый фенын, мæнæ йæ куыд 
фæцæйкæндзысты Новочеркасскы ахæстоны нарæг тыргъты 
æмæ йæ цалдæрæй фæсте куыд фехсдзысты — йæ марджытæн 
æрмæст сæ иумæ уыдзæн нæмыгджын гилдз, цæмæй сæ алчи- 
дæр афтæ ’нхъæла, æз æй нæ амардтон, зæгъгæ. Æмæ уыцы 
нæмыг Рачикæн йæ мæллæг къæбутыл куыд сæмбæлдзæн, 
æмæ... æмæ... 
Нæ! 
Никæй хъуыды сæ комы уый фенын, мæнæ лæг йæхи адза- 
лыл куыд нæ сæтты йæхицæн кæронмæ, топпы дзыхмæ йæ 
куы цæуын-лæууын кæниккой, уæд йæхи куыд дарид, цытæ 
кæнид, бæлвырд ма цæуылтыл ахъуыды кæнид, цы ма æры- 
мысид царды адæн, æппæт уыдæттыл бæстон-биноныгæй куыд 
нæу лæгæн йæ бон ахъуыды кæнын, афтæ сæ ныр дæр никæй 
зæрдæ куымдта йæхи Рачикы уавæры авæрын, уый цармы 
бацæуын, фæлæ йæ бынаты уыдон цыма уæддæр сæхи лæг- 
дæрæй æвдисиккой, уый сæ уырныдта. Фæлæ уый хъуыдда- 
гæй, царды æцæгдзинадæй бафæлварой, уый та сæ нæ фæн- 
дыд æмæ йæ разы сæ мид-зæрдæты стъæлфыдысты, йæ цуры 
сæхимæ æназымæй уæддæр æмæ уæддæр цыдæр æбæрæг азым- 
джын кастысты, уый хал кæй схауд æнæфæивгъуыйгæ æмгъуы- 
ды мæлæтæй, уымæ гæсгæ... Дæ адзалы нысангонд бон-сахат 
рагацау зон, уый кæуылты хъизæмар у, кæуылты! 
Адæм, дам, раздæр æртæ сæдæ азы цардысты. Æмæ се ’мгъуыд 
бæрæгæй кæй зыдтой, бæлвырдæй, уый адыл сын сæ цард 
царды ад нæ кодта, цас ма сын баззад цæрæнбонтæ, æдзух 
уый нымадтой æмæ. Се ’ртæ сæдæ азыл отказ ныкъкъуырдтой 
æмæ сæ Хуыцауы хаймæ ’рхатыдысты, мауал нын зонын кæн 
нæ цæрæндуг, зæгъгæ, дæхæдæг нæ алкæмæн дæр цы радих 
кæнай, уый йæ ныхыл фыст уæд, йæ адзалы бон та мачи зо- 
нæд. Хуыцауы ракæнд — Хуыцауы сой! 
210 

Æмæ кæд мардæн рухсаггæнгæйæ дæр афтæ фæзæгъæм, 
цæй, иууылдæр уым уыдзыстæм, не ’ппæты дæр уырдæм 
хъæуы, зæгъгæ, уæддæр ма нæ ныфс вæййы, мах мæлæт, мах 
мардæрцыд цыдæр амалæй амондджындæр цыма уыдзæн, 
уымæй. Цыма æбæрæг дард кæдæмдæр æргъæвд цæуы мах 
зианы бон... 
Мæлын та æнцон кæмæн у... 
Мæчъыдойнаг Алыксандр, дам, маргхъæстæ сæн куы ба- 
нызта æмæ, йæ адзал кæй æрцыд, уый куы бамбæрста, уæд 
йæ мадмæ фыстæг арвыста. Æмæ йын, æмбисондæн хæссинаг 
чи фæцис, ахæм ныстуан бакодта. Стыр фынгтæ, дам, сараз 
æмæ адæмæй æрмæстдæр уыдоны фæхынц, йæ тугхæстæджытæ 
æмæ хион ахсджиæгтæй кæмæн никуы ничи амард. Арвыстой 
хонджытæ, фæлæ йæ ахсджиаджы зиан чи нæ бавзæрста, ахæм 
не ссардтой. Ома Алыксандр дæр йæ ныййарæгæн уыцы хуы- 
зы рагацау йæ зæрдæ хъæбæр кодта, æнæмæлгæ дуне нæй, 
зæгъгæ, стæй æнæрыстзонгæ адæм дæр кæй нæй а зæххыл... 
Рачик æруыгъта йæ гæххæттытæ æмæ ахъаззаг тохвæллад- 
хуызæй æрбадт йæ фæйлыд хуыссæнтыл. Цыма йын царды 
куыд кæнгæ у, йæ ныртæккæйы сахаты уавæры йын куыд 
архайгæ у, уый йæм нырма ныр бахъардта, уыйау дын уыцы 
разæнгард æмæ хъæддыхæй куы зæгъид, цæмæндæр уæндон 
зынгцæстытæй Сергеймæ кæсгæйæ, раст цыма уый фыдæнæн- 
фыддæрагæн абадт йæ хъул сах, уыйау: 
— Æз тæккæ ацы сахатыл корпусноймæ бадзурын кæндзы- 
нæн æмæ, комкоммæ Подгорныйæн йæхимæ цы хъаст ныф- 
фыстон, уый йæм ратдзынæн, æвæстиатæй йæ тæккæ райсом 
куыд арвита, афтæ! 
Йæ уд йæ цуры куы сиса, уæддæр дын ыл Сергей ахæм, 
ахъазынæн агургæ æмæ æнаргæ фадатджын, сахат ма бацауæр- 
да Рачикыл: 
— Æмæ Подгорный, Ираны-Персы-Хъызылбасы кæй ис пад- 
дзахадон хуынды, уый дæ рох фæцис? 
— Æмæ — цы? Нæ мæ ферох æмæ — цы? 
— Куыд цы, куыд? Дæ хъаст Мæскуымæ ныххæццæ уыдзæн 
дыууæ-æртæ бонмæ, æмæ уæд тел ныццæвдзысты Подгорный- 
мæ, мæнæ хъаст æрцыд æмæ æмгъуыдæй раздæр раздæх, зæгъ- 
гæ. Уый та уым шах æмæ шахинкъаимæ афонмæ физонджы- 
тæ дасы. Смæсты дæм уыдзæн æмæ дæ хатыркурæн-помилов- 
кæйæ дæр ницуал рауайдзæн, цай дæ сæрымагъзы фæуа!.. 
Æдылыдзæф, исты хъуаг бæргæ нæ уыд Рачик, фæлæ æцæг 
мæгуыр у цардбæллонæй йæ сæфты къахыл лæуд лæг, æцæг 
211 

мæгуыр æмæ тæригъæддаг — йæ зонд сдзæгъæлтæ вæййы, 
хъæмпыхалæн дæр Эльхоты быран фенхъæлы, æндæр æй уæ- 
дæ цы хуызы хъуамæ бауырныдтаиккой Рачикы ахæм æргом 
хынджылæг ныхæстæ?.. Æмæ зæрдиагæй афарста: 
— Сесо, скъæргæ нæ кæныс? Мæн тыххæй Подгорный æцæг 
раздæхдзæн Иранæй æмгъуыдæй раздæр? 
— Ау, уæдæ цы ’нхъæлдтай?! Ма раздæхæд, æмæ йæм По- 
литбюройы къæдзæй æрдæттой! Кæцы бæстæйы ма зарынц афтæ: 
Каждый человек нам дорог, 
Каждый человек нам интересен. 
Иу ран дæр нæ! Уымæн æмæ капитализм æмæ империа- 
лизм, уартæ Студенты дæр бафæрс, фæллойгæнæг адæмы туг- 
цъиртæ сты. Йæ туг ын хъæмпы халæй бацъирынц æмæ йæ 
стæй цары бахус кæнынц социализмы æрцыдмæ. Социализм 
та, зæгъæм, мæнæ дæуæй цы бацъира, туджы æртах дæ куы- 
нал баззад, уæд! 
— Сесо, де ’взагыл хуыйы къæдзил æрзайæд! — Рачик ара- 
кæс-бакæс кодта йæ алыварс, уæдæ йыл цы фехса, зæгъгæ, уый 
агур. 
— Цæй о, Хæйрæджыты Бардуаг, уæдæ дæхи бынтон цы 
ныгъгъæла кодтай? — Æмæ Сергей сæрæмбæрзтæй хуыссæг 
лæгмæ куыд фæцæйцыд, йæ хъæццулыл ын иуварс ахæца æмæ 
йæм æркæса, стæ-ма, ды та дзы кæцытæй фæдæ, зæгъгæ, афтæ 
йæ цыдæр тых фæурæдта йæ фыдбылызы фæндагæй. Хуыцау 
ис, нæй, уыдæттыл Сергей никуы фæсагъæссаг, стæй йæ бæл- 
вырдæй куы зыдтаид, Хуыцау ис, зæгъгæ, уæддæр йæхионтæ 
кодтаид, кæд мæ нæ базонид, куы мæ базона, уæд та мын 
хатырæй кæд ницы кæнид, зæгъгæ, ахæм зæрдæйæ. Фæлæ 
йæ уæддæр никуы бафæндыд цæхгæрæй Хуыцауæй нæй зæгьын, 
уымæн æмæ-иу æй йæ мид-зæрды фембæрста: куыддæр афтæ 
зæгъа, уыцы тæккæ сахат йæ уд ахъаззаг хорз цæмæйдæр 
фенæхай уыдзæн, фæкъахыр æмæ фæсахъат уыдзæн, фæуа- 
залдзæф, амæй размæ йын ныфсы хос цы ’нахуыр, æнæзонгæ 
тых уыд, мидæхсар, мидтых, мидхъару, уый йыл фæтæргай 
уыдзæн æмæ йæ ’нæбон-æвадат иунæгæй ныууадздзæн. Æмæ 
йæ мæнæ ныр дæр цыма æбæрæг аудæг тых фæкъуылымпы 
кодта, бахызта йæ, нæ йæ бауагъта сæрæмбæрзтæй фынæйгæ- 
нæг фæллад лæджы хъыгдарын... 
Уыцы лæг ахæм æнгас лæвæрдта хъæццулы бын норстæй 
хуысгæйæ дæр, æмæ йæ алыварс царды уынæр нæ, фæлæ 
Хуыцауы цар иууылдæр гыбар-гыбур куы суыдаид, уæддæр, 
212 

мæнæ ныр куыд тымбылдзæг норстæй хуыссы, дун-дунетæм 
чъылдымзылдæй, цыма афтæ æнцад хуыссид. Стæй ма ахæм 
хъуыдыйыл дæр æфтыдтой, йæхи цы хуызы дардта, уый 
æууæлтæ, æмæ йыл цыма, Хуыцауæй рагæй дæр цы хорзæх 
куырдта, уый мæнæ ныр æрцыд: кæдæм æй хъуыд, уырдæм 
кæдæй-уæдæй бафтыд, æмæ йыл ныр йæ цардцæрæнбонты 
фæллад æруæз кодта, къæйдурау ыл æрфæлдæхт, фæлæ йын 
йæ быны зын нæ, фæлæ æхцон у — куы афынæй кæна, уæд 
иоггуырдау фæуæрыкзæрдæ æмæ фæуæнгрог уыдзæн... 
Ныр та, кæд æнæмæнг фыдбылызы лæг у уый дæр сыма- 
хау — дзæгъæлы йæ не ’рбаппæрстой æхсæзæм къамырæмæ, — 
уæддæр рыст æмæ æфхæрд у, æмæ æнцад йæхицæн тымбыл- 
дзæгæй хуыссы æмæ йæ мачи бахъыгдарæд, мачи сфæнд кæ- 
нæд йæ хæйрæджы ардыдæй ууыл йæ хъал акалын, науæд 
æлхъывд цъæтау æлвæстæй фесхъиудзæн æмæ дæ балгъитæг 
дæр афтæ: дæ царды гагуы дын акъахдзæн, чифæнды дæр у... 
Æмæ, Хуыцау хорз у, æмæ ахæм рæдыдæй Сергей хызт 
æрцыд, йæ амонд — йæ хъахъхъæнæг, фæлæ ма æндæр хуызы 
дæр бакъуылымпы уыдаид, нал бахæццæ уыдаид æнæзонгæ 
лæгмæ — уыцы тæккæ минутыл та сæ дуары мидæг дæгъæлы 
удласæн хъинц-хъинцгæнгæ дзыгьал-мыгъул ссыд. Æмæ фæхъус 
сты, сæ улæфт фæкъуыхцы, уæдæ та чи уыдзæн, йæ сæрибар 
цард та кæй гуыбыны нал цыд, адæмæн фаг цы у, уый та кæй 
дæргъ-уæрхæн нæ разынд, æмæ та йæ фыдбылызы къуындæг 
фæндаг ардæм кæй æрбатардта, зæгъгæ. Дуар уæрæх байгом — 
суанг йе ’вдузæнты фæрæзтæ цас амыдтой, уыйас, æмæ раз- 
дæр цæстдарæг йæхæдæг æрбазынд — кæмæндæр хынджы- 
лæггæнгæ, йæхи ирхæфсгæйæ, йæ сæрæй ныллæг акуывта, 
стæй йын, книксен-реверанстæгæнгæ, йæ рахиз къухæй зæх- 
хæмвæз быннозты æмæ дæрдтыл ацамыдта: 
— Табуафси, Уæ Бæрзонддзинад, саккаг нæм кæнут, фы- 
сым уын уыдзыстæм! 
Чидæр ма цæмæндæр дуаргæрон фæстиат кодта. Куы æр- 
бамидæг, уæд ма йæ цы бамбарын хъуыд, цæуыл уыд йæ фæс- 
тиат, уый: ахæм фæтæнтæ æмæ сæвджын стыртæ лæг дын, 
ноджы ма æд хуыссæнгæрзты æргъомимæ, æнцонты куыд ба- 
хиза хуымæтæг лыстæг адæмæн конд дуарыл!.. Сæ къамырæ 
багыццылтæ, бауынгæджытæ, фæныллæджытæ-нарджытæ. 
Бампылæгау. 
Хох-лæг аракæс-бакæс кодта гал-дзæбидырау æмæ уæд йæ 
тымбылтыхт æргъом рудзынджы бынмæ бахаста æмæ йæ уым 
хус зæххыл къулæнцой хъавгæ-арæхстгай æрæвæрдта, ам мын 
213 

тынг хорз дæр ма уыдзæн хуыссынæн, зæгъгæ. Æмæ фæстæмæ 
дуарырдæм рацыд, стæй сæм æргомæвдыстæй æрлæууыд хæ- 
бæц лæудæй, цыма сæ фæлваргæ кодта, цæй, цы зæгъут-цы уæ 
фæнды, уый-ма уæ, лæгдæр чи у, уый зæгъæд, æмæ уæд мах 
дæр фендзыстæм, зæгъгæ. Фæлæ йæм чи цы сдзырдтаид, кæд 
æмæ йæм иууылдæр сагъдауæй кæсгæйæ баззадысты, уæд. 
Уый дын дзы лæг! Ныфсы æнæхъæн кæрдих! Саджилзæр- 
дæты ирвæзæн хос! 
Йæ ныййарæг мад-иу æй куы федта, уæд ма-иу æй уырныд- 
та, цымæ, мæнæ ацы уæйыджы фырт уымæй кæй райгуырд, 
уый?.. 
Ахæм домбæйттæ-фидæрттæконд уæйыг лæг уыд, ахæм тых- 
джын, æмæ мæнæ раст афтæ кæмæй бакæнынц, хохæй сой 
цъиры, къæдзæхæй æхсыр цымы, зæгъгæ. Айдагъ йе ’ддаг 
бакастæй дæр, йæ уынд-йæ ахастæй дæр, йæ дæргъ æмæ уæр- 
хæй дæр лæджы зæрдæ катайаг кодта, уæдæ ай зæрдæ цы 
хуызы балхæнон, йæ хъыджы æнæбары дæр цы хуызы ма 
бацæуон, зæгъгæ — мæнæ шифанер-гардероб кæй хонынц, йæ 
дæргъ æмæ йæ уæрхæй хъауджыдæр кæмæн нæй, тых æмæ 
æнæдомд хъаруйы къуыртбадæн чи у, раст тæккæ уыдонæн се 
’взаргæдæртæй уыд, сæ тæккæ ’взаргæдæртæй — мæнæ хъæд- 
даг къамбец-зубры нуарзылд фисынтыл амад, нæртон тыхгæ- 
нæг-тыхагурау дæм фездæхт, зæгъгæ, уæд лæгæн йæ уд йе 
счъилты смидæг уаид, хæрзаг. Йæ булкъдаст егъаугомау сæ- 
рыкъуыдыр уыцы фидарæй лæууыд домбæйттæ бæрзæйыл 
фæтæн, стæй фæтæнæй дæр фæтæндæр, мæкъуыстæгджын 
къуызыртæ уæхсчытыл, цæсгом зæрдæмæдзæугæйæ фæтæн 
æмæ тæлфаг нуарджын, мæнæ дзаг кæмæй фæзæгъынц, ахæм. 
Суанг ма йын йе стыр тъæпæнбазыр фындзæй дæр зæгъæн 
уыд, фидар у, зæгъгæ. Домбай, æнæбасæттон хуыз лæвæрдта 
йæ уæззау сæвджын роцъо дæр, йæ дзых дæр стыр, аив тæ- 
нæгбыл, хус тæнæгбыл нæ, фæлæ æцæг аив, фидаугæ; йæ 
домбай нæрст æнгуылдзтæн уыд рæсугъд фæтæн цъæхбын 
къуыбыр ныхтæ, йæ къухтæ уæздан сæ фыртыхджынæй, фæлæ 
уæддæр дынджыр дзæмбытæ, æнахъинон дынджыр, — дæ къух 
дын куы райса, уæд дын æй лæджы арм фæхона, уый æнхъæл нæ 
дæ; стæй йе ставд цæнгтæ та тулдз хъæды лыггæгтæ; йæ риу 
уæрæх, къуыприу — дурхъæбæр, дурнуар риутæ йын, мæнæ 
хæндыджы дыууæ цыхтау сты раст; æлвæст бæзджын гуыбын 
дæр цыдæр домбайхуыз лæвæрдта — ома ахæм хæринаг-нозт 
нæй зæххыл, æмæ уымæн цы нæ батайа; йе ставд цæджындз 
къæхтæ зына-нæ зына къæлæтгонд уыдысты, кæм сæ ’рсадза, 
214 

кæм ныффæрск уа, æз ардыгæй санчъех дæр нал акæндзы- 
нæн, зæгъгæ, уырдыгæй йæ дыууадæс цæды галтæ дæр нал 
фенкъуысын кæндзысты — иу цыбыр дзырдæй, ахæм уынд- 
бакаст-сконд ын уыд, æмæ дзы лæджы зæрдæ бар-æнæбары 
дæр ради, рухс æмæ дзы хъал кодта. 
О, æмæ та, ау! — ацы цыппæрдигъон айнæг къæдзæхлæг 
дæр та, ау — ! — ацы лæугæ хох æмæ цæугæ мæсыг дæр та 
йед... уымæн фæцудыдта æмæ уымæн фæиртæст йæ царды 
зæронд надвæндагæй, æмæ та а нæхионы дæр СЫЛ-ГОЙ-МА- 
ДЖЫ азар баййæфта? Æмæ та кæд амæн дæр шерше ля фам 
у, ищите женщину та кæд у амæн дæр, уæд æцæг хæйрæджы- 
тæ куы сты нæ сылыстæджы хъæстæтæ, æцæг! Фыдсыл чи у, 
уый цъынайыл дæр дур куы фæкæна, уæддæр æнæ исты фыд- 
былыз расайгæ нæ фæуыдзæн. 
Ай дæ мæрдтæ рабадой фæдисмæ, кæд æцæг афтæ у, уæд! 
Фæлтæу уыцы сахат йæ сины бын дур куы фæуыдаид... 
Æмæ уæд уый цавæр Хуыцауы бæллæхæвæрд, бæллæх- 
цавд цыбырзонд-даргъхилджын уыдзæн, уый, æмæ раздæр 
мæнæ аимæ æруатон уон, зæгъгæ, йæ ныфс чи бахаста — зæр- 
диагæй, йæ тæккæ цыренæй куы ’рбалхъива сылгоймаджы, 
уæд ын йе стджытæ æддæг-мидæг нæ уайын кæны, нæ! — 
æмæ уæддæр уымæ йæ ныфс чи бахаста, стæй та йæ истæмæй 
ракъахын чи бауæндыд, чи дзы нæ фæтарст, уый чи у æмæ 
уый цавæр у? Исты зæрдæхабарæй, исты зæрдæхсаинагæй 
йæ зæрдæхудт райсынæй чи нæ фæтарст æмæ уый адыл зон- 
гæ-зоныны ацы ирон гориллæйы хъыджы бацæуын, уый ца- 
вæр даргъдзыкку æмæ цыбырзонд бауæндыд, уый — æви дзы 
сылгоймагæн йæ кой дæр нæй æмæ бынтон æндæр хуызы 
ныззылдаид ацы сау хъæды къалабæлас-тулдз лæгæн йæ тæк- 
кæ дзырддзæугæ кары йæ сау бындур?.. Азтæй та йыл æхсай 
азæй къаддæр нæ цæудзæн, кæд ма лæгæн йæ бакаст исты 
амоны, уæд... 
Æнæдзургæйæ та зæххуарæджы-барæджы сæвджын сан- 
чъехтæй фæстæмæ рудзынджы цурмæ бацыд, стæй та раздæхт 
йæ фыццаг бынатмæ, æркаст æмбæрзтсæрæй хуыссæгмæ, стæй 
æппæтыл дæр радыгай йæ дзагъул цæстытæ аргъгæнгæ-æв- 
заргæ ахаста-ахафта, фæлваргæ сæ ахаста, фæлваргæ, æмæ 
сын уæд йæ фæсусбын бæзджын хъæлæсæй сæ зæрдæтæ уигьын- 
тилын райдыдта: 
— Цæлхъ! Дæнг! Гуыпп! Стæй уæд йæ хæдфæстæ нæхи 
ирон рыпп! Рыпп æмæ — хæрд ахицæн! Лалымбæттæн — нал 
уын дæттæм! Хабар-хыбуры — Умар Дыгуры! Æмæ дæ урс 
215 

уæрджытæ — мæ сау хъаймæт! — æмæ дын арсы уынæргъгæ 
хъæрзын æнахуыр мыртимæ уыцы дæргъвæтинæй куы ауа- 
дзид. — А-та-оу-и-у-у-ох-х-хо-ха-тох-тах-йохъ-мохъ! Цæлхъ! 
Дæнг! Гуыпп! Стæй уæд нæхирдыгон ирон рыпп! Æмæ — хæрд 
ахицæн! Цы изæр уыд уæд, уыцы изæр цы изæр уыд, цы 
изæр — арв æмæ зæхх кæрæдзимæ тæхуды кодтой, тырныд- 
той фембæлдмæ, бандзæвдæй, туджы тæвдæй кæрæдзи чидæ- 
риддæр æмæ цыдæриддæр уарзы, уыдон уарзондзинады хъæз- 
тытæй хъазыдысты уыцы изæр! Æхсныф, дам, æхсныфы æккой- 
мæ хылд — щепа лезла на щепу... Фарон. Æмæ — хæрд ахи- 
цæн! Æмæ йыл сæмбæлдтæн. Фæлтау мæ бæрзæй куы асаста- 
ид! Æз чи у, æз, — йæ домбай цæнгтæ бауыгъта, хæрдмæ сис- 
гæйæ, — æз чи у, уый уын ард хæры, ард, ууыл, æмæ ме 
уæнгты тæккæ æндæрæбон дæр ма ахæм тых уыд æмæ Зæххы 
къорийæн, ацы зæххæн, — зæхх йæ къахæй æрцæлхъ ласта, 
æмæ се ’фсæйнаг хуыссæнтæ бадыз-дыз кодтой. Али й-йæх, 
зæгъгæ, фæкодта. — Ацы зæххы тымбылæгæн мæнæ нæхимæ 
хæндыджы дурынау дзæбæх фидар хъустæ куы уаид, уæд ын 
сыл æз ’рхæцыдаин, уæд æй афтæ ныууыгътаин, афтæ, æмæ 
Зæххы къорийæн йæ хуылф сбыламыхъ уыдаид. Фæлæ мын 
мæхи та уый ныллæхъуг кодта... Ирон бæстыл æртæ гацца 
сылы уыд, хъуытазхъæлæс, айкбуар, æлутонад, зæхх æмæ 
доны йаргъ сæ рухсæй, сæ азмæлд-симдæй, æмæ... æмæ... Æмæ 
дзы мæн та дурæххæлы хай фæцис. Сæ фыддæр... Æмæ уый 
адыл мæ дун-дунейы фыдæлтыккон мæсыг хæлд æрцыд! Æх- 
сырджын, сылыджын, зылынджын æмæ ма бирæ джын- 
джынтæ сыл-гой-маг мæ ныккуыйдур-ныккуыйхъæд кодта! — 
размæ иу санчъех фефсæрста. — Æз дæн, æз чи у, æз, уый у 
Геге. Георги уыдтæн æмæ куыдфæстæмæ бынтондæр ныггеге 
дæн, — ныххудт кæл-кæлаг æхсызгон худтæй. — Заманхъуй- 
лаг анекдот, æцæг Бускайы уонтæй нæу. Заманхъуйлагæн йæ 
фырт хæстмæ ацыд Хасæхъойæ, фæстæмæ та Михайлойæ 
сыздæхт. Æмæ йæ йæ фыд æлгъыста, дæ мадæн афтæ æмæ 
уфтæ, адæмы фырттæ, дам, майортæ-йедтæй сыздæхтысты, 
хæрзиуджытимæ, ай та хæстмæ Хасæхъойæ ацыд æмæ дзы 
Михайлойæ ссыд! — йæ хуыз аивта, йе ’нгæс фæасæст. — Мæ 
мыггаг та у... Æнамæндтæй! Дуррæччытæй! Родтæмдзæуæ- 
гæй мадагасгайраг байраг! Кæд ацы хъусджын дурыны ми- 
дæг, — зæхх та æрцавта йæ къахæй, — искуы дыууæ ’намонд 
зæронд мутаканы ис, уæд сæ иу æз дæн! Æз, дам, ахæм æна- 
монд дæн, æмæ Джеоргуыбайы дæр æмæ Куадзæны дæр мæ 
гуыбын фæриссы. Цы уын дзурон, уый уæ уырнæд, тынг уæ 
216 

уырнæд, тынг, стæй уæм хъаргæ дæр тынг кæнæд, тынг, ит- 
тæг тынг, науæд мын тынг зын уыдзæн, стыр хъыг зын! Дзу- 
рын дæр æмæ улæфын дæр нал фæраздзынæн, куы ахауон 
æмæ мæхи зæххыл куы хойон, уымæй дæр тас у. Тас æмæ 
хъуывгъан. Æмæ хабар-хыбуры — Умар Дыгуры! Æмæ — хæрд 
ахицæн! Уыцы изæр!,. Уыцы изæр... Ма ныххæц зæххы-ду- 
рыныхъустыл, ма йæ æрыздух фæстæрдæм, сыдзмыдзы йæ 
ма æрзил уыцы изæры онг æмæ уæд æндæр фæндагыл ма ацу! — 
йæ дынджыр егъау сæр цæваг галау фæгуыбыргомау кодта 
æмæ та, бынты кæсгæйæ, йæ цæст æппæтыл дæр сгаргæ ахас- 
та. — Зæрдиагæй мæм хъусут? 
Чи дзы не ’рбахауы ахæстонмæ, цы хуызæн лæг дзы не сми- 
дæг вæййы-не стæлфы! Æмæ алцæуыл дæр æмæ алкæуыл дæр 
сахуыр сты ахæстоны ссыртæ-ссæнтæ, йæ куыройы фыдтæ, 
фæлæ ма йæм уæддæр хъусын фæцæуы йæ ног уазджытæм. 
Кæрæдзимæ сусæгвæнды бацæуæг лæгтау æмбаргæ цæсты- 
тæй бакастысты, ома нын ай та Хуыцауæн цы мæрддаг лæвар 
у, фæлæ иугæр йæхи хъæппæрисæй самидин дзурынмæ, но- 
джы ахæм цымыдисаг диссаг хуызы — кæд скъæрæг-сæнттæ- 
цæгъдæг нæу, уæд — уæд æм æцæгдæр зæрдиаг æмæ лæмбы- 
нæгæй байхъусын хъæуы, æндæр цы! Æмæ йæм æрыхъуыс- 
той — æппæтæй цæттæдæрæй Рачик, уæдæ йæм къæрцхъусæй 
хъуыста Сергей дæр — гæппæвонгæй хъахъхъæдта, исты хъа- 
зæн ныхас фæцæвæн ын кæд уыдзæн, уыцы сахат; Николайы 
цур æнцад лæугæйæ баззад Али дæр, сæ ныхас æрдæгкондыл 
фæсыкк; йæ къæхтæ йæ быны батымбыл кодта, афтæмæй йæ 
хуыссæны бадт Мæхæмæт æмæ лæвар киномæ кæсæгау уæрæх 
дзагъыр цæстытæй каст æнахуыр лæгмæ; кæд йæ гæххæтты- 
ты хъысмæтмæ йæ зæрдæ ’хсайдта Уырысханæн, йæ зæрдæ 
семæ дзырдта æмæ йæм мæнæ ныр, мæнæ уæд фæдзурдзыс- 
ты, зæгъгæ, йæхимидæг стъæлфгæйæ, æнхъæлмæ каст, уæд- 
дæр уый дæр Георгимæ зæрдæргъæвдæй хъуыста — куыд сыгъд 
йæ масты æмæ куыд æмпылдтæ-здыхтытæ кодта арыдау, уый 
йæм йæхи цæстæй уынæгау хъардта æмæ æрымысыд, ногæй 
та æрымысыд иу цау, иу хабар — йе ’рымысынæн ын мæнæ 
ахæм æфсон дæр нæ фæхъæуы, æппындæр ын ницавæр æф- 
сон вæййы, уæддæр та æнæнхъæлæджы йæ зæрдыл æрбалæууы 
æмæ та кæйдæр мастæй смæстджын вæййы, кæйдæр маст ын 
хъыг æрхæссы, фæриссын æй кæны. Кæйдæр, зæгъгæ, уæд 
Дзарасаты Саукуыдзы маст. Уый дæр æцæг къæдзæхлæг, æцæг 
хох-лæг — суанг Хъаныхъуаты Болайы фарсмæ дæр нæ ба- 
гыццылтæ уыдаид. Æмæ цыма ахæм уæйыг лæгтæн сæ маст 
217 

дæр æнæуи адæмы мастæй зындæр уромæн вæййы, ахадгæ- 
дæр вæййы, стыр вæййы сæхи асмæ гæсгæ, стæй иннæ адæмы 
цæсты дæр стыр лæджы, ноджы ма номдзыд лæджы маст 
ахсджиагдæр вæййы... Æнæуи та сæ цы хъауджыдæр ис — 
уый дæр лæппынуд адæймаг æмæ иннæ дæр. О! Æхсайæм 
азы Ромы Олимпиадæйы Саукуыдз туркаг домбай богал Кап- 
ланы абырста æмæ ма йæ олимпаг чемпионы ном райсынмæ 
хъуыд немыцаг Дитрихимæ ничья скæнын, хæрæгсаст фæуын — 
æрмæстдæр хæрæгсаст! Æрмæстдæр хæрæгсаст, зæгъгæ, та 
уымæн афтæ дзырдтой иууылдæр, æмæ дзы Саукуыдз дзæв- 
гар тыхджындæр уыд. Фæлæ хæцгæ-хæцыны Дитрихæй куыд 
хъазыд æмæ йæ йæ сæрты куыд фæцæйæппæрста, афтæ йæ- 
хæдæг йæ уæнтæй гауызыл андзæвыд, уысмы бæрц дæр нæ 
ахаста уыцы андзæвд, фæлæ — иугæр андзæвыдтæ, уæд — 
фæхæрд дæ! Дитрих фырцинæй хæрдмæ хауд, хъæддаг лæджы 
кафт кодта, феррамæ йæ бирæ нал хъуыд раст, феррамæ! 
Саукуыдзæн та уый æрвдзæфау куыд нæ уыд — афтæ 
фæкъуыхцы у, афтæ фæкæл дæ тæккæ стырдæр æмæ кад- 
джындæр уæлахизы къæсæрыл! Дæ кард æцæгдæр къæдзи- 
лыл асæттæд! Æцæг богал нæ, хъæбысæйхæцæг æмæ тыхæн 
тыхгæнæнæг нæ, фæлæ хинæн хингæнæг куы уыдаид, цы- 
фæндыйæ дæр æз хъуамæ фæуæлахиз уон, зæгъгæ, уымæ куы 
тырныдтаид, уæд... уæд... Уæд Роммæ дæр нæ ахæццæ уыда- 
ид — кæд ын тыхгæнæг тых нæ ардта, уæд ын, хин æмæ кæ- 
лæнæй куы архайдтаид, уæд ын æндæр исчи йæ хинæн хин 
ссардтаид, уымæй дæр тынг раджы... 
— Мады гуыбынæй ма дзы мæн хуызæн æнамонд рантысгæ 
уа, уый мæ нæ уырны, — дзырдта Саукуыдз иу сæрдыгон изæр 
проспекты кæрон цавæрдæр хицауарæзт лæгæн. Сæ ныхасмæ 
хъусæг сын Уырысхан æнæбары фæцис — уыцы тæккæ сахат 
тезгъогæнгæйæ сæ цурмæ ныххæццæ æмæ Саукуыдзæн афтæ- 
мæй айхъуыста йæ марой ныхæстæ. — Æндæр Дитрих мæнæн 
цы уыд, — загъта та дарддæр æмæ йæ дынджыр æрвцъæх цæс- 
тытæй йæ маст ахæм сау фæздæг уагъта, æмæ йын кæд Уырыс- 
хан сабийау нæ фæтæригъæд кодта! Дуне куы ссыгъдаид æмæ 
куы басауæвзалы уыдаид, уый дæр ын æмбæлд, Дзарасаты уæ- 
йыг сабийы ахæм æвирхъау маст бауадзыны бæсты... 
Ныр мæнæ ацы айнæг къæдзæх лæджы додой дæр цыма, 
Саукуыдзы мастимæ абаргæйæ, ницы у? У, у! 
Æнхъæлдæн, йæ цард базгъæлæнтæ, ныффæркгай æмæ йыл 
æрдиаг кæны, йæхи ма йыл фæсмонгондæй æргæвды. Куы 
йæм æй бауадзиккой хъусын, куы нæ йæм фæдзуриккой, джи- 
218 

гулгæнгæйæ йæм цы фыстытæ ссардтой, уыдоны тыххæй... 
— Зæрдиагæй хъусут сымах Гегемæ? Хъусут мæм уæ зæр- 
дæйы бæгæныфыцæн æрхуы аджы-цæджджинаджы дзагæй? — 
логæй сæ бафарста. 
— Дæнг! Цæлхъ! Æмæ — ирон рыпп! Тынг зæрдиагæй дæм 
хъусæм, тынг, — Сергей йæм хæстæгдæр балæууыд, цыма йæм 
куынæ зына, уымæй тарст, уыйау — ома, чи дæм дзуры, уый 
мæнæ æз дæн, ам дæн. — Дæ ныхæстæ дæр ма дын сфæзмыд- 
тон. Дæ ном Геге у, загътай? 
Исчи йæ цуры уæлмонц, сыгъдæг æнкъарæнтыл, адæймаджы 
сыгъдæг дзуары рыстыл куы фæдзуры, науæд сылгоймаджы 
сыгъдæг зæрдæйæ уарзыны уарзты кой куы фæкæны, уæд 
Сергей уайтагъд нынкъард вæййы, æндæр æвзагыл цыма фæ- 
дзурынц, уыйау стыхсы, йæ уд скуынæг вæййы, йæ мидтыхст 
сцæнд вæййы, æмæ кæуылты ацæуа йæ мидæгæй, уыцы ердо 
йын нал вæййы — искæуыл худын уа, æви иннæтимæ иумæ 
истæуыл худын уа, уæддæр уыцы худыны фадат йæхæдæг 
йæхицæн йæ тыхст уды ердо схуыдта, фæлæ йæ цæстыл хорз 
нæ уад — уый та куыд уайы — уды ердо? — æмæ йæ иннæтæн 
нæ дзырдта. Æмæ мæнæ ныр батыхст — иуæй йын дæлæ сæ- 
рæмбæрзтмæ ’ркæсын нал бантыст, йæ зæрдæ та йæм æхсайы, 
иннæмæй та йæ ацы къобор лæгæй ахъазын дæр æрфæндыд, 
фæлæ дзы æдас дæр нæу, æдас, æмæ йæ уды тыхстдзæуæн 
ердо дæр фаг уæрæх нæу, йæ уды æнуд тыхст дзы нæ федде. 
Зæрдиаг хорз ныхæстæ, сыгъдæг дзырдтæ, мæнæ удæхсæн, 
удирвæзæн сатæг дзырдтæ дзурæг чи басгуыхы, дуне адджын- 
гæнæн ныхæстæ — иу цыбыр дзырдæй, хорз адæмы хорз дзы- 
хыуаг Сергейæн та йæ удмарæгау у, йæ сæрзилæны хос, — 
Рачикæн сыгъдæг уæлдæф куыд у, афтæ. 
Ницæмæ йын æрдардта Георги йæ ныхæстæ, нырма æндæр 
искæй нæ — æрмæст йæхи хъуыста: 
— Уыцы изæр... фæлтау... Цы апрель уыд, цы ныууалдзы- 
гои дзæнæтбон уыд, куыд сæм сарæхсы се скæнæг та скæнын- 
мæ?.. Æмæ фæлтау... Дæнг, зæгъгæ, дзы мæныл цы æнæнхъæ- 
лæджы бæллæх сæмбæлд, æз дзы, цæлхъ, зæгъгæ, куыд æм- 
бойны æрбахæдзархæлд дæн, æз, афтæ... Иу бæллæх дæр йæхи 
бæллæх ма хонæд мæ бæллæхы раз! Рыпп æмæ — хæрд ахи- 
цæн! Бабын, бабын мæ къона! Æмæ та кæй тыххæй? — лæджы 
фырт ын йæ цæстытæм кæсын нæ бафæрæзтаид, ахæм хъизæ- 
мар дзы ныммæйдар, ныссаутугбадт. — Сыл-гой-ма-джы! Ду- 
неуромæг, дунефидауынгæнæг — уый у! Фæлæ! Дунесафæг, 
дунеæнадгæнæг дæр уый у! О! 
219 

Сергей атъæпп кæндзæн, арæмудздзæн, æппынфæстаг, фæ- 
сур уыдзæн, ацы тæккæ цæфыл куы ницы зæгъа, уæд. Кæнгæ 
худтæй, нæуæндгæ худтæй ныххудт, ныллæмæрста йæхи: 
— Цы та фæминоватт стæм иунæг Хуыцауы раз, æмæ... 
æмæ та... Цы ныл æрцыд, цы? 
Георги йæм фæрсмæ æнцад кæсы, гогыз бындзмæ куы кæса, 
уыйау, æмæ Сергей дæр йæ тыппыртæ ердойæ уадзы, улæфы. 
— Кæд æцæг ахæм бæллæхæрцыд у, дорогие товарищи, уæд 
советскæй народ дæр теснее, еще теснее сплотится скæндзæн 
вокруг нашей родной Коммунистической партии и ее Цент- 
рального... Центрального... 
Афтæ ма центральноготæ кодта, æнæ уæлдай ныхасæй йæ 
Георги йæ комдæл, йæ хæдон æмæ æд гуыбыныцъар куы ацах- 
ста, йæ дзæмбыйы сæ куы æрбампылдтæ кодта армыдзагæй 
æмæ йæ, цыма дзы хъæмпæй рогнад голлагæй уæлдай уæзы 
мур-цъыртт нæй, уыйау иу къухæй, йæ рахиз къухæй хуыс- 
сæны дыккаг уæладзыгмæ куы сæппæрста, уæддæр ма цент- 
ральноготæ кодта, уæд! Худæгæй куыднæ амæлдзынæ, фæлæ 
æфсоны худт дæр ничи скодта, æрмæст æмхуызонæй ахъуы- 
ды кодтой: амæн, цымæ, ахсгæйæ йæ къухтæ куы здыхтой 
милицæ, уæд ын сæ, цымæ, цалæй здыхтой æмæ сын кæдмæ 
бакуымдтой здухын, кæд сын уый уæвгæ дæр бантыст, уæд?.. 
Йæ хуыз æндæр хуызон дæр нæ фæцис, афтæмæй Сергей- 
æн бафæдзæхста: 
— Хистæр куы дзуры, уæд, мæ къона, кæд гадзайы хуыл- 
фæй нырыккон рæйæг къæбыстæй нæ фæдæ, уæд — дæ был- 
тыл æгънæг хуыд. Науæд иу ахъаззаг дæнг, æмæ — хæрд ахи- 
цæн! — йæ дыууæ къухæй иумæ, цыма зæххы кауы мих сагъ- 
та, афтæ æрцавта, ома ацы хатт уал ууыл фæуæм нæ хъаугъа. 
Æмæ та йæ дзурæн бынатмæ раздæхт. Йæхимидæг афæлтæ- 
рæнтæ кодта дарддæр йæ ныхас ахæццæ кæнын, фæлæ йын 
йæ уаг-нывæст нал ахста, йæ коммæ нал каст йæ хъæлæсы 
арæзт, æмæ схъуырдухæн йæ миднымæры. Æмæ уый йæ хуы- 
зыл дæр фæбæрæг: фæтар, фæмигъбадт, ныхъхъуынтъыз йæ 
цæсгом, æлхынцъæрфыгæй та йæ дынджыр цæстытæ ногæй 
фæхъизæмайраг сты — йæ маст йæ хуылфы кæмæн нал цæуы, 
фæлæ йе ’фхæрд йæ бон райсын кæмæн нæу æмæ ма фыра- 
дæргæй цы акæна æмæ куыд акæна къуындæг дунейы, уый чи 
нал фæзоны, ахæм лæгау ссæст уыд... 
Ныр æррадзæфы цъæлхъæр хъæлæсы уагæй нал, стæй 
уарийы ахст æмæ цæргæсы знæт хъæргæнгæйæ дæр нæ, фæлæ 
йæ афтæ дзурын фæндыд, æмæ йæхæдæг дæр дис куыд кæна, 
220 

ау, цытæ дзуры, уыдон æцæг дæр ууыл æрцыдысты æмæ сæ- 
хæдæг дæр æцæг сты, нæ сæ мысы, фыдфынтæ не сты æмæ 
мæнæ ацы тæккæ уысм-сахатыл уый лæууы æлгъыстаг лæг- 
марты ’хсæн æмæ сын уый кæны йæ хабæрттæ, зæгъгæ, хъуа- 
мæ йæхæдæг дæр дзургæ-дзурыны йæ хъæлæсы уаджы фæр- 
цы ууыл дис кæна, фæлæ — куыд? Куыд æй æрцахса уыцы 
тæхудиаджы ныхасы уаг?.. 
Æмæ йæхæдæг йæхи иуварсæй кæсæгау федта, æмæ уыд 
мард, йæ фыртæвдæй йæ чи нæ фембары, мард кæй у, ахæм 
цæф мард — йæ уд ма йæ мидæг вæййы, фæлæ йæ цардæй 
цæринагæн ницуал баззайы, амæлын, йæ уд сисын ма йын 
баззайы йæ уæлæуон хъуыддæгтæй, æндæр ницуал. Йæ зæр- 
дыл йæ зонгæ Мураткæ æрбалæууыд, богал Саукуыдзы хæр- 
зæрвад, Дзарасаты Саукуыдзы, æмæ йын Мураткæ айфыццаг 
диссæгтæ-æмбисæндтæ куы дзырдта. Цæвиттон, Беслæ- 
ныхъæуы дургæнæн заводы куыста æндадзæгæй. Æлыгзмæн- 
тæны дыууæ фæтæн сæмæны ’хсæнмæ, дам, иу лæг куыддæр 
æгъдауæй бахауд, ныцъцъист æй кодтой, цъист дæр ахæм цъист 
рауад, мæгуырæг, æмæ астæуæй дæлæмæ йæхи нал уыд — 
куыддæр æй феуæгъд кæной, афтæ дзыхъмард фæуыдзæн. 
Фæлæ, дам, лæг ницы ’мбæрста, худгæйæ дзырдта Мурат- 
кæйæн: 
— Къах циу, Мураткæ, ницы сты дыууæ къахы дæр, адæ- 
мæй далæ бирæтæ æнæ сæртæй куы цæрынц, ноджы ма сæр- 
джынтæй дæр хуыздæр, хуыцауыстæн, зæххардыстæн! Куыдз 
къуылыхæй нæ мæлы, Мураткæ, цæй, ма тæрс, лыг кæн дæ 
лыггæнинаг. Уый бирæгътæ бахæрынц се ’мбалы, куы фæкъуы- 
лых уа, уæд: къуылых бирæгъ бирæгъ нæу... 
Æмæ — худы. Мард — худы! Мард у, астæуæй дæлæмæ йæ 
буар йæ уæлæ нал ис, йæхæдæг ма сæмæнты ’хсæн æлхъыв- 
дæй цæры, уымæн æмæ ма дзы тугæй цы баззад, уымæй кусы 
йæ зæрдæ, фæлæ куыддæр сæмæнтæ кæрæдзийæ фæиртæсой, 
се ’лхъывд фæлæмæгъ уа, афтæ... Мураткæ лæгæй йæ цæсты- 
тæ ’мбæхсы, нæ уæнды æгас, йæ фыццагон дзыхæй дзурæг 
мардмæ комкоммæ кæсын — æфсæрмы дзы кæны: ды ныри- 
дæгæн мард дæ, дæ цард ма халыл хæцы, æз та æгас... Æмæ 
ма ноджы уыцы хал дæр æз... æз ахауын кæндзынæн... 
Ток куы рауадзой, уæд та йæ цæлхытæ бынтондæр баууил- 
дзысты, ныллæмардзысты йæ. Мураткæ иу сæмæн куынæ алыг 
кæна автогенæй, уæд та кæдмæ афтæ æгасæй-мардæй лæу- 
дзæн мæгуыр лæг, æмæ сæхæдæг дæр йæ алыварс цы кусдзыс- 
ты-архайдзысты... 
221 

— Кæд мæ сæры уæды онг дæс хилы уыд урс, уæд уыцы 
цалдæр минуты сæдæ баисты, — дзырдта йын Мураткæ æмæ 
та-иу æнæбары, тæфсæгæй рынчынау ихæнризæй барызт. 
Æмæ йын уæд, тæфæрфæс ын цыма кодта йæхицæн йæ 
ахсджиаджы зианы тыххæй, лæгæн йæ судзаг зианы сынты 
уæлхъус цыма лæууыд, уыйау ын цыдæртæ дзырдта æмæ 
уыциу рæстæг лыг кодта ставд æфсæйнаг сæмæн æмæ... лæджы 
царды хал: 
— Ды хорз лæг дæ, Хаби, хуыздæр зæгъæн нæй, ахæм хорз 
лæг. Æмгарджын. Хистæртимæ хистæр, кæстæртимæ кæстæр. 
Æнцондзард. Чи дæ зоны, уыдон дæ иууылдæр уарзынц, æм- 
хъæлæсæй дæ фæзæгъынц, йæхицæй уæздандæр лæг нæй, 
зæгъгæ. Æрмæст дæ дзыхыныхас дæр бирæйы аргъ уыд... у... 
Дæ фарн дæр демæ ма ах... демæ ма ис... — фæлæ цæлхыты 
æлхъывд æрлæмæгъ уæдмæ, æмæ лæг раздæр цикъæйау афæ- 
лурс, стæй дзагъырдзастæй аззад, æмæ уæд Мураткæ дæр ба- 
уæндыд зæгъын, цы зæгъинаг ын уыд, уый. — Дæ фарн демæ 
ма ахæсс мæрдтæм... 
Æмæ ныр Георги йæхæдæг дæр цыма уыцы Хабийы уавæ- 
ры ис — куыройы фыдты ’хсæн бахаудта... 
Цæй, райдайа уал исты амалæй дзурын, стæй кæд йæ ны- 
хасы уаг, куыд æй фæнды, афтæ бахуызæнон уаид. Æмæ загъта 
хъæрæй: 
— Æз дæр Хабийы уавæры... А, сымах æй куынæ зонут, 
уый чи уыд, уый... Хабийы диссаг дæр зæрдæфæйлауæн у, 
стæй сымах хабæрттæ дæр æнæцымыдисаг кæм уыдзысты. 
Фæлæ — дæнг! цæлхъ! — хæрд ахицæн, фæлæ дзы уæддæр 
æнусæй-æнусмæ æппæтæй цыбæлгæнагдæр диссаг уый у, уый, 
æмæ нæлгоймаг сылгоймагимæ куыд æруатон вæййынц. Уæд — 
цæмæн? Цы ис уым ногæй дæр æмæ диссаг-цымыдисагæй дæр? 
Æмæ мæ цардæн та сылгоймаджы тыххæй — дæнг! цæлхъ! 
гуыпп-рыпп! Æмæ мæ цардæн та йæ астæустæг дих! Мæнæ 
куыдз машинæйы бын куыд бахауы æмæ йе ’рдæг куыд фæцьист 
вæййы æмæ ма йæ йæ фæдыл куыд фæласы, афтæ æз дæр мæ 
ныронджы цард мæ фæдыл мæ салау мæнæ ардæм æрбалас- 
тон... О... Æмæ, — хъæлдзæг, сонтдзæф хъæлдзæг цæстытæй 
сæм акаст, — æмæ уын æхсидгæ салам! — Цыма йæхи худтæй 
нæ худы, фæлæ йæ зонгæтæй искæй фæзмы, уыйау уыд йæ 
бахудт. — Æрмæст сымахмæ нæ, фæлæ мæхимæ дæр, цыма 
театры дæн, афтæ кæсы, — йæ амонæн æнгуылдз — похцийы 
къæбæлæй бавзыста Сергеймæ. — Мауал сдзурай исты мæ 
къухыбынмæ! Бауадз мæ æмæ мæ дæнгæлтæ — дæнг-дæнг- 
222 

гæнгæ! — суадзон, скалон мæ мæстытæ, æмæ кæд мæ игæры 
рæсыд æрбадид. Ныр æртыккаг-цыдæр бон æгъуыссæгæй куы- 
нал фæразын... — Йæ мидбынаты лæугæйæ дзой-дзой кæнын 
райдыдта, йæ цæстытæ æрдæгцъынд, йæ галиу къухæй йæ 
роцъойыл хæцы. Хъуамæ дун-дуне дæр йемæ æмдзедзырой 
кæнид, æмдодой æмæ йе ’мхуызон марой, фæлæ нæдæр æн- 
къуысгæ кæны дуне, нæдæр хъынцъым — далæ уынджы фæс- 
фисын ахæстоны хабæрттæй вазыгджындæр хабæрттæ цæуы: 
чидæр йæ усы ауагъта... Фæлæ адонæн та, иуæй, æнæ хъусгæ 
дæр нæ уыд, иннæмæй сæ лæвар цирк-театрæй дæр чи фенæ- 
хай кодтаид, уый се знагыл банымадтаиккой!.. 
— Цæлхъытæ кæнай, рыппытæ-гуыппытæ, дæнджытæ æмæ 
гæрæхтæ кæнай размæ-фæстæмæ, уæддæр дзы, мæ хуртæ, 
нæхи ирон сивыры хуынкъ куы суадза йæ цæсгом, уæд дзы, 
мæ къонатæ, уый æрдон митæ-хабæрттæн амбулæн нал уы- 
дзæн, уый мондæгтæн бафсис амал, джыртмæдзæугæйæ Багъ- 
дадмæ дæр афтдзæн уырсагур, къамбецагур, мæ уды гагатæ, 
мæ цæсты гагуытæ... Æмæ æз та, æз, мæнæ мæхæдæг æз та, 
мæ сау рондз мæ хъæлæсæй фæкæла æмæ мыл мæ иунæг ма- 
дызæнæг хо йæ урс дадалитæ йæ фæлмæн къухтæм æриса, 
кæд æмæ æз та ахæмы, — зæронд хæрæг! — ахæмы бауарзтон, 
судзгæ-дудгæ уарзтæй ныууарзтон, аныгъуылдтæн йæ фур- 
ды, йæ рухсы фурды, йæ уалдзæджы рухсы! Мæ хæйрæджы- 
хай мыл зæрыбонырдæм фæтых, — Георгийы мидæг цыренæй 
гуыппарт сыгъд æмæ йæ хъæлæсæй судзгæ-араугæ дзырдтæ- 
æхсидæвтæ æнахуыр уæздан, хъисфæндыримæ зарæгау, ны- 
вæстысты. Ахæм лæг сæ афтæ зæрдиагæй куы нæ дзырдтаид, 
уæд æндæр искæй дзыхы нæ фидыдтаиккой æмæ та худæг 
дæр уыдаиккой, худæг. — Бауарзтон! Ирон уарзтæй дæр ма 
куы уыдаид, фæлæ... фæлæ... Мæгъа, кæцон уарзт æй схо- 
нон... Дыууадæс æмæ мыл дыууиссæдз азы цыд æмæ фæстæ- 
мæ февзонг мыррытт лæппу дæн, — йæ ныхасы уаг та фæив- 
та, зарæгау ын нал уыд. — Æцæг суалдзæг, æцæг, мæ фæллад 
дуне. Уыимæ уыцы изæры сæмбæлды размæ æз бар-æнæбары 
цæрдтытæ кодтон, уæлбылæй дæлбылмæ тулгæйæ цыма бо- 
нæддæдæр кодтон, мæнæ истæй номыл нæ, фæлæ дæхигъдауæй, 
инерцийæ куы тулай-цæрай, уыйау. Æмæ мыл уалынджы уарз- 
ты уалдзыгон рухс зæйау рацыд, рухсы зæйтæ! Мæ сæрмæ 
арв арвы къуырфы нал цыд, дуне дунейы мидæг. Уымæн æмæ 
æз, мæнæ æз, мæнæ, — йæ роцъо фæуагъта æмæ йæ къух йæ 
риуыл тъæпæн авæрдта, — æз мæ уарзт цы фæкодтаин ацы 
стыр дунейы, уый нал уыд. Ме ’рыгон дуне ма кæд разында- 
223 

ид уый фаг, фæлæ... Мæ уд бадзæкъулы йас уæдмæ, мæ уарзт 
та гобаны цъары дзаг уыд... — Ныуулæфыд. — Куыд аивы 
лæг йæ царды дæргъвæтины, цы фæливæнтæ скæны! Сылгой- 
маг циу, уый куы бамбæрстон, мæнæ æз дæр, æз искуы æцæг 
уарзтæй бауарздзынæн, зæгъгæ мæм уый куы бахъардта, уыцы 
хъуыды æмæ рагацау куы хъал кодтон мæхицæй, уæд загъ- 
тон, зæгъгæ, йæ былтæ чи ахоры, йæ дзыккутæ цыбыркъуырд 
чи кæны, уый — нæ, ахæмы никæддæр бауарздзынæн. Стæй 
æвнæлд кæмæ уа, æууæрст риу, уæлдайдæр та ахæмы. Дис-иу 
кодтон, раздæр кæйдæр ус чи уыди, уый куыд ракурынц, куыд 
вæййынц семæты, кæд æмæ уымæн æдзух йæ зæрдыл æндæр 
чидæр куы лæууы, йæ фыццаг уарзон, кæнæ та йæ фыццаг 
лæг, уый куы вæййы йæ цæстыты раз æмæ уый куы фæмысы, 
науæд та дæу уыимæ куы фæбары, уæд дын ад куыд кæны, 
чидæр ма уе ’хсæн куы уа, уæд?! Мæхæдæг дын æз искæй 
уæлдайыл барвæссон — никæддæр! Фæлæ дзæгъæлы нæ бакæ- 
нынц, нæ, худæджы хал хауаг у, над чем, дам, посмеешься, 
тому послужишь, зæгъгæ. Фæлæ йæ бауарзтон. Ахæмы... 
Ахæмтæн сæ бынæйласгæйы! Экстра-класс! Супер секс-бом- 
ба! Æмæ йæ зыдтон, ахæм у, уый, фæлæ мæм нæ хъардта, 
нымады дæр мæм нæ уыд, уымæн æмæ ахæм гæлæбу у уарзт, 
удирдгæнæн æмæ зонд талынггæнæн хос. Дуне мын уымæй 
фидыдта, райгонд дзы уыдтæн, райгонд, уæддæр ма йыл кæй 
сæмбæлдтæн мæ царды, кæй йæ базыдтон, уымæй. Суанг ма 
мæм цыма Хуыцау дæр худæнбылæй каст. Цытæ нæ кодтам, 
цынæ-иу æрымысыд!.. Фæлæ не ’хсæн худинаг ницы уыд, 
æфсæрмыйаг... Æцæг-иу уый фæстæ уынгмæ куы рацыдтæн, 
уæд мæм-иу адæмы цæстытæм комкоммæ бакæсыны ныфс нал 
уыд, мæ цæстæнгасæй исты ахæм æнæуаг хъуыддаг куы бам- 
барой, зæгъгæ. Иннæмæй та-иу афтæ дæр ахъуыды кодтон, 
искæмæ кæсгæйæ, зæгъгæ, æмæ далæ уыцы зæрдæмæдзæугæ 
æрыгон сылгоймаг æмæ уыцы лæппулæг сæ дзæнæтон хиба- 
рæй цы хуызы фервитынц сæ уарзты сахат, уымæн та мæнæй- 
уый ды исты зоныс?.. 
Стæй ма иу диссаг та ахæм раиртæстон, фыццаг хатт æм 
уæд фездæхтон мæ хъуыдыйы æргом: Екатерина Вторая лæг- 
тæ кæй дардта, уый зыдтой йæ рæстæджы дæр, стæй уый 
фæстæ дæр. Уæддæр уый Великая у. Уæдæ-иу мæ уарзонимæ 
дæр кæдæмфæнды дæр куы бацыдтæн, йæ зонгæтæй кæмæ- 
фæнды дæр — хорз зонгæтæ та йын хæрх, дзæбæх адæм, цæ- 
рæг æмæ æгъдауылхæст адæм, бинонтæ. О, уыди дзы йæхи 
’нгæсæнтæ дæр, уыйау лæгæйуæрстытæ — бацу сæм æмæ-иу ыл 
224 

ахæм зæрдиагæй бацин кодтой, цыма зæды къабуз у, зæххон 
сыгьдæг зæд, къæм абадæн дæр кæуыл нæй. Кад, ном, цыт, 
фарн æмæ намысы тырыса, иудзырдæй. Æмæ — хæрд ахи- 
цæн! Æз дæр къæмдзæстыг — диссæгтæ! — нæ кодтон, нæ, нæ 
кодтон æфсæрмы мæхицæй, не стъæлфыдтæн, бинонты хицау 
уæвгæйæ, АХÆМИМÆ кæй хæтын, уый тыххæй! Уымæн æмæ 
йæ иууылдæр уыдтой, æмбæрстой, зыдтой сæ зонаг зонд æмæ 
зæрдæтæй, уарзт мын кæй суадзын кодта мæ цæсгом, уый. 
Уарзт! Дунеадджынгæнæг! Нæй уарзт, уæд та цæй мæгуыр 
æмæ æгъуыз у дуне, цæй. Раст хур бон дæр — асæст æмæ 
химæхъус адзалы рынчынау. О, æмæ-иу уæд хъуыды кодтон, 
цæмæн ыл афтæ цин кæнынц йæ зонгæтæ, сæхи йыл цæуын- 
нæ тигь кæнынц, цæуыннæ йæ æддæсон кæнынц, ауæдзы фале 
йæ цæуыннæ æвæрынц, зæгъгæ, æмæ-иу æрцыдтæн ахæм хат- 
дзæгмæ: сæ зæрдиаг хъуыддаджы йæ нæ бацагурдзысты, мæнæ 
хъулон хуындæй æвзаргæ адæм кæм уа, ахæм ахсджиаг хъуыд- 
даджы — уый дын иу. Иннæмæй та, кæд æй зыдтой, хæтгæ 
кæй кæны, ногæй-ногмæ лæгты кæй раив-баив кæны, уый, 
уæддæр ыл æлгъ нæ кодтой, уымæн æмæ æхсæнады йæхи 
дарын хорз зыдта, уыд дзырдарæхст, хъæлдзæг, зæрдæмæдзæу- 
гæ, фæлæ, сæйрагдæр та, сæрибар уыд, сæрибар, кæнæ та 
йæхи афтæмæй æвдисын зыдта, æцæгдзинадæй йæ мидуавæр 
цы саумылазон уыд, уымæн та йе ’мбæхсын зыдта — æмæ йæ 
зонгæтæ дæр йемæ æхсызгонæй улæфыдысты, нæ сын уæз 
кодта нæдæр сæ зондыл, нæдæр ое ’фсармыл, чи зоны, æмæ 
ма уыдоны сæхи цæсты ноджы кадджындæр, уæлдæр кодта, 
мах АХÆМТÆ не стæм, не ’хсæнмæ дæр ын фæндаг уымæн 
ис, æмæ ныл йæ лакъон нæ фæзындзæн, мах сыгъдæг фурдæн 
ахæм тæдзынæджы чъизитæ ницы сты... Стæй ма афтæ æнхъæл 
дæр дæн, æмæ сын-иу уый сæ цардмæ æндæр царды кому- 
лæфт æрбахаста, уыдонæн фæдзæхст дунейы минæварау сын-иу 
уыд. Уыцы цардæй ацæрын, йæ фæсмойнаг мыдæй æрмæст 
фæхъæстæйы бар дæр уыдонæн нæ уыд нæдæр сæхи æфсар- 
мырдыгæй, нæдæр сæ уавæрмæ гæсгæ, ай та цагъардзинад нæ 
зоны, уæгъдибар-сæрибар у, йæ удæн удыбæстæ уынын кæны, 
йæ буары æрдзон монцты тæригъæды нæ цæуы... Стæй йæ 
мæнæйуый лæджы уарзтæй, мæнæ дон кæй нæ ласы æмæ арты 
чи нæ судзы, нæлгоймаджы уыцы æхсидгæ уарзтæй кæй уар- 
зтон, уымæй дæр ын йæ тæригъæдтæ сыгъдæг кодтон. Уарзт 
та йæ комæй кæуыл баулæфа, уый зæд фесты, зæд, сыгъзæ- 
ринау ын æмбийæн нал вæййы, чъизигæнæн! 
Фæлæ уый та йæхæдæг уыдонмæ хæлæг кодта, уыдонмæ! 
15 Гусалты Барис 
225 

Йæ зонгæтæм. Уымæн æмæ уый йе ’нæрай хъысмæты æмæ 
Хуыцауы фыддæрадæн суагъта йæ рохтæ!.. 
Дæнгау дæнг! Цæлхъау цæлхъ! Гуыппау рыпп æмæ рып- 
пау гуыпп! Æмæ — хæрд райдыдта! Æмæ йæ афтæмæй æз 
та... æз та йæ нæ бамбæрстон, æрмæст æй æнæфсис... бæгьду- 
лæджы æнæфсис агрегат-станок схуыдтон æмæ йæ... æмæ йæ... 
Лæг! 
Лæг уæвгæйæ... 
Хабар-хыбуры — Умар Дыгуры!.. 
Ирон лæг уæвгæйæ сылгоймагмæ дæ къух... кард... хырх... 
сис... — Йæ къухтæ здыхт æмæ хуылыдз хæцъилтау æруагъта, 
уæззау хæцъилтау æнæбон-æнæхъару-зæрдæсаст лæджы уагъ- 
дæй æмæ йе ’ргом цармæ систа, тæхудиаг хъæлæсæй ныннæ- 
рыд: — Уæ æрдынджын-фатджын Хуыцау! Дæ зынг цæхæр- 
калгæ зылын-мылын фат мын мæ тæккæ сæры тенкайы астæу 
цæуыннæ ныссадзыс? — раст та слæууыд, йæ роцъомæ та си- 
ста йæ къух, йæ хъæлæсы уаг дæр та фæтаурæгъон, фæфæл- 
мас, фæцæссыгдзæф-уынгæг. — Афтæмæй цы нæ федтон, цы 
нæ бавзæрстон мæ хæтгæ-цæугæ царды, цы нæ! Иу мæ сæрыл, 
чи загъта, бæлас не ’рзад, къодæхтæ мын ыл нæ састой, куы- 
ройы фыдтæ нæ зылдысты мæ риуыгуыдырыл, стæй, дам, 
сылгоймагау нæ ныййардтон, уый æндæра цы фыдгæнды нæ фæ- 
дæн, æхæм дзы нал баззад. Хæсты та танкист уыдтæн, тридцать- 
четверкæйыл... — Георги иучысыл æнæдзургæйæ алæууыд, хъу- 
сæй, дургомæй, стæй дарддæр йæ ныхас кодта раздæры уагыл. — 
Уæлахиздзаутæ... Æз цал немыцаг усгур лæппуйы банай код- 
тон мæ танчы цæлхыты-рæхысты бын Сталинградæй Киевмæ, 
Киевæй Варшавæмæ, уыдон сæхæдæг — дивизия «Мертвая 
голова»! Цæлхъ-цæлхъ æмæ дæнг-дæнг! Æмæ — хæрд ахи- 
цæн! Æмæ адæмы ’хсæн ныронг нымад лæг у, гуыдырты про- 
фессор у, дæхи цæсты дæр ахад, æмæ афтæмæй ахæмы... ахæ- 
мы... ахæм уарзтæй бауарз! Æмæ мын-иу куы базарыд: 
Цом-ма Хъæнимæ 
Хьæлæрдзымæ - 
Уарзынæн та 
Кæлæн æрдзмæ! 
Загътой мын æй, базыдтон æй, ирæй-кæсæгæй йемæ чи нæ 
фæцис, уый, фæлæ мын æнад нæ кодта, æлгъ ыл нæ кодтон. 
Уый нæ, уый, фæлæ ма йæ афтæ бауарзтон, афтæ, æмæ... 
æмæ йын амарыны хос йеддæмæ ницуал уыд! Уымæн æмæ 
уый уарзынæй бафсæдынæн иу цард, лæджы тыхы дуг фаг 
226 

нæ уыд. Стæй йæ мæнæй размæ чи уарзта æмæ йæхæдæг дæр 
кæй уарзта, уыцы уарзтытæ дæр иууылдæр мæн хъуыдысты, 
уыцы кæйдæрты уарзтытæй дæр æй æз хъуамæ уарзтаин!.. 
Лхæм диссаджы цыдæрхуызон уыдтæн, æмæ йæ куыд схо- 
пон, мæгъа... Уæз мæ цыма нал уыд, схæрог дæн, хур мæ 
цыма иннæрдæм хъардта... Уымæн та кæд йæ буарæй адджын 
рухс лæдæрсти, адджын рухс! Æмæ-иу дис кодтон: мæ размæ 
иæ чи базыдта, уыдон-иу æй куыд ныууагътой, ома куыд-иу 
сæм разынд ахæм зæрдæйы тых, ахæм ныфсы хъару, цæмæй 
æнæ уыцы бур цыллæхуыз рухсгæнæг буар цæрой?! Æнæ уыцы 
сиргæ фадыварц — йæ бæрзонд сæрæй авдсион сагау хъазгæ 
куы фæцæйцæуы... куы-иу фæцæйленк кодта — уырнгæ дæр 
мæ-иу нал кодта, ацы худгæ-райгæ зæххы фидыц æмæ хурæн 
хæлæггаг райдзаст зæд-иу мемæ æруатон, уый. Цæй мæгуыры 
бон уыд нæхионыл дæр, цæй: уый цур ма мæнæн æндæр сыл- 
гоймаг дæр сылгоймаг уыд, исты зæрдылæмбæлгæ ад ма мын 
скодтаид сылыстæгæй чифæнды дæр!.. Фæлæ мæхæдæг та 
нæхионы цæсты, æнхъæлдæн æмæ, цыдæр æнæсæр, лæппын 
фæсусхъæлæс уасæджы хуызæн бадæн... лæгмондаг хъахпай 
сылы хъазæнхъул... — Æмæ та цæф арсы хъæддаг хъæрзтæй 
дæргъвæтин уынæргъгæ ныхъхъæрзыд. — Ай-йæ-уа-уый-йых- 
хъа-йа-хъихъ-ы-ы! Нæ дзы уыд бафсис, нæ! Бафæллад-иу 
йæхæдæг дæр, фæлæ та-иу æй чысыл фæстæдæр ногæй 
бахъуыдтæн... Æз, дам, уартæ дыууæ мин азы размæ цы ца- 
вæрдæр Мессалинæ уыд, уый хо дæн: лæгтæй бафæллайын, 
фæлæ сæ нæ бафсæдын. Æмæ, дам, уый низ нæу, фæлæ цар- 
ды циныл хæлоф у! Æмæ-иу куы ныххудтис йæ куыдзæй- 
гуырд рæсугъд зыланггæнаг хъæлæсæй, йæ мыдхуыз хъæлæ- 
сæй... О, цы уыд, уымæй иууылдæр, æнæхъæнæй дæр цыма 
мыдхуыз уыд: тарбын мыд — гречихæйы, сауфагæ цыдæр куы 
хуыйны иронау, уый мыдхуыз йæ сæрыхъуын, бæзджын уæз- 
зау дзыкку; йæ буар та урс, фæлæ уалдзыгон тæнæг мыды 
рухс уадзы, бур цыллæйы рухс. Йæ ад дæр уæдæ, æлгъæд 
кæмæй нæ кæныс, ахæм сатæг мыд. Йæ хъæлæс дæр мæм кæд 
æмæ каст мыдхуыз хъæлæс — уынут зонды хъæр мæ нал баз- 
зад, æндæр искуыдæр ма хъæлæсæн хуыз ис... О, уыдæттæ 
уæ цæстытыл нæ ауайдзысты, фæлæ йæ гуырыконд та... 
Бæрзондæй ахæм бæрзæндтæ нæ уыд, фæлæ йын дæ цæст æрæ- 
вæрдтаис йæ аивтыл. Дæргъæлвæс зæрдæздахгæ цæсгом — ногæй 
ногмæ йæм дæ фæндыд кæсын; сæгуыты къубалау фæлмæн 
къубал — рæвдауын дæм æй цæуы æдзухдæр; фæтæн фæлмæн 
уæхсчытæ, чысыл сæ дуруæззауæй зæбул риутæ, уды фæлладуа- 
227 

дзæн риутæ, — мæ мады тæригъæд фæхæссон! — æндæр цытæ 
дзурын зæронд хæрæг-уырсæй; нарæг астæу æмæ фæтæнсин — 
цæугæ-цæуыны-иу ын мæстæймарæгау, лæгты æмæ зыддзæст 
лæппуты мæстæймарæгау, схæц-æрхæц кæнын куы райдыд- 
той, схъиугæ кафт кæнын, уæд та-иу мæхæдæг дæр æрхъæц- 
мæ нал хъæцыдтæн, кæд та судздзæн мæ хъæбысы, цъæх арт 
та кæд уадздзæн, зæгъгæ... Æмæ йæ къуыбыргонд рагъджын 
зæнгтæ та куыддæр пæлæхсæр фæлдæхт фæйнæрдæм, ны- 
вæрзæн арæзт лæнкау — рауай, рауай, зæгъгæ, цыма сидынц 
лæгмæ, зæрдæ йын æвæрынц дзæнæтæй... Фæлæ ахæм дзæ- 
нæты аргъ — зындоны дывыдон арт, дывыдон хъизæмар у... 
Йæ дзаджджын стыргомау уымæл сырх былтæ дæр уыцы мон- 
даггæнæн, уæлдайдæр йæ бинаг фæлдæхт был йæ артæндза- 
рæн бакастæй лæджы мæгуыр зæрдæ къахта. Цы хорз у цард 
æмæ — цы зындон! Фæлæ ма мын æндæр хуызы куыд цæргæ 
уыд, кæд æмæ... кæд æмæ... Кæд æмæ-иу уыцы... уыцы судз- 
гæ-араугæ ’хсызгонæй куы æруатон стæм, баиубуар, уæд-иу 
мæлæт дæр ма сæдых, ницуал-иу уыд, иугæр зæххыл ахæм 
амонд кæм ис, уым. О, о, уый дæр мæлæтæй тарст, æнкъардта 
йын йæ хæстæг уазал комулæфт, æмæ нæ зыдта æфсис, хæ- 
лоф кодта, райсом æм цы амонды хай хауд, уый дæр ма абон 
йæхирдыгæй фæуа, зæгъгæ. Уæд-иу æз та ницуал уыдтæн, 
ома мæхи цæсты-иу ницуал ахадыдтон, ницуал-иу кастæн 
мæхимæ, уымæн æмæ-иу æз уымæн æрмæстдæр йæ ахсджиаг 
тыхст саразæгæй уæлдай ницуал уыдтæн, уый-иу цы ’хсызгон 
цин бавзæрста, ахæм мæнмæ никуы ’рхауд. Æмæ уæд загъ- 
тон: нæй, æххæст уарзондзинад нæй зæххыл, цыфæндыйæ 
дæр иуырдыгæй къахыр вæййы, дыууæ уарзонæй сæ иу ин- 
нæйы ’хсызгондæрæй фæхъæуы, ахсджиагдæр ын вæййы æмæ 
уæд... уæд сфæнд кодтон, стæ-ма, зæгъын, ай фæстæ та æн- 
дæримæ мæхи куыд æнкъарин, ау, зæгъын, æндæр чидæр мын, 
æцæгæйдæр, сылгоймаджы ад нал скæнид... Стæй, зæгъын, 
йæ уацарæй куы рагудзи кæнин, уый алыварс, уымæй фал- 
дæр цы дуне ис, уырдæм, æндæр мæ ай йæ цыллæйы цыллæ- 
калмы тыхт куы бакодта... 
Æмæ — дæнг! Æмæ — цæлхъ! Æмæ — хабар-хыбуры — Умар 
Мызуры! Æмæ — хæрд ахицæн! Æмæ лæгæн дæр дæлимон 
уыцы рæвдзæй йæ фыдбылызы хай йæ размæ фæкæны, кæд, 
дам, дæ амонды хайыл нал æрвæссыс, уæд. Æмæ дын мыл 
Хуыцау Графы куы рауадзид... Мæнæ цы фæсмойнаг фæн- 
дæгтæм адзæгъал вæййы лæг, æфсарм, ирон æфсарм йæ цы- 
рагъдарæг куы нал вæййы, уæд!.. Граф, дам... 
228 

Рачик фестъæлфыд, кæрæф цæстæй йæм ныккаст, йæ дзых 
сдзурынæввонг ныххæлиу, фæлæ йæ бафæрса, уый дæр нæй — 
уæд та бынтон æндæр Графы кой кæны, ахæм фæсномыг иу 
æмæ дыууæйæн ис... 
— Фæлæ мæн ам нæ адæнг ласдзысты, нæ мæ ныццæлхъ- 
ныррыпп ласдзысты, уымæн æмæ æз... О, производственная 
характеристикæ на... на... на старого ишака... Уыцы сейф нæма 
скодтой заводтæ, æмæ æз кæй нæ байгом кæнон гитарæйы 
хъистæ-телтæй æмæ ма цæйдæрты æххуысæй. Искæцы банчы 
сейф нал гом кæны, искæцы кассæйы сейф, уæд та — рауай, 
Геге, æмæ... Медвежатник нæ дæн, æз сæрмагонд хыгъды 
уыдтæн йæмвыдымæ дæр æмæ кыгыбымæ дæр. Суанг ма мæ-иу 
Ростовмæ дæр бацагуырдтой! — Йæ къухтæ размæ æнгуылдз- 
хæлиуæй ракодта, раздух-баздух сæ кæны, кæсы сæм. — Æмæ 
та адон дæр, мæ гæрзарм-арæхстджын-зондджын къухтæ дæр 
та сау сыджыты хай бауыдзысты... Æмæ мæ тугдадзинты, мæ 
уды цы арт уыдис, уый дæр... Æмæ не ’ппæты хъизæмæрттæ 
дæр, сыджыты амæддаг куы бауой, уæд ныл уæллæгтæ, уæл- 
зæххон уæлимонтæ худдзысты!.. Уæдæ мæ... Тынг раст мыл 
худдзысты! Уæдæ мæ ирон æфсармы рæхыстæ цæуылнæ урæд- 
той? Цæуылнæ уал кæсы лæгмæ йæ худинаг худинаг æмæ йæ 
кæуинаг кæуинаг? Лæджы нæм, йæ ирон лæджы уæз — йæ 
ирон лæджы номы уæз цæуылнæ уал æлхъивы йæ кæрддзæм- 
мæ æмæ нæм зæронд лæг йæхи уæд та карджын лæг хонын 
цæуылнæуал комы? Хорз, бауарзтон, бакуырм дæн уарзты цæ- 
хæр æмæ тæмæнкалгæ æрттывдæй, йæ адджын хъæбысы аны- 
гъуылдтæн, фæлæ ма уæддæр хъуамæ мæ рæбыны æфсармы 
цæсгомахорæнтæ баззадаид æмæ, адæмы раз æфсæрмæй куы 
ныссырх уон, уымæй тарстаин! Фæлæ — нæй! Нал ис къæмдзæ- 
стыг. Ничиуал тæрсы фидисæй, ирæтты нæргæ хотыхæй. Æмæ 
нæм лæг лæджы кадджын кæрддзæмы нал бады, сыл сылгой- 
маджы намысджын агъуды — сæрибар-уæгъдибар у! Лæг та 
хъуамæ æфсармы цагъайраг уа! Æмæ нал у, уымæн æмæ... 
уымæн æмæ хохы фæстаг кæд быдырмæ нæма ’рцыд, нæма 
базмис, уæддæр ирон дзыллæйы фæстаг æрхæццæ уырысмæ! 
Æмæ — дæнг! Æмæ — бузныджы бæсты, спасибо дын фæуæд, 
саламы бæсты æхсидгæ привет! 
Нæ ирон фæнычы къæрмæг нын дымгæмæ ныддардæуыд! 
Николай йæ мидбынаты базмæлыд, сбустæ кодтаид, фæлæ 
йæм бынтон аив нæ фæкаст ахæм уæлæнгай хатдзæгимæ йæ 
адæмы сæрыл быцæу кæнын æмæ æгъуыз хъæлæсы уагæй 
загъта: 
229 

— Кæмæн нæ фенцон вæййы, кæмæн, йе ’взæр искæй аххос 
куы фæкæны, уæд! Мах, уырыс, алцыдæр дзуттæгтыл æх- 
хуырсæм, иннæтæ та — махыл. Фæлæ, иугæр чъыр куы уай, 
уæд дын уарынмæ æнæ хæлгæ цы ис... Ирæттæн дæр се ’гъдау, 
æвæццæгæн, афтæ фидар нæ уыд, уый æндæра... Уæдæмæ 
алчидæр йæхи цъутхал кæйдæр сынкъæй риссагдæр хоны... 
1 еорги йæм æнцад фæхъуыста æмæ дзы разыйæ цыма баз- 
зад, уыйау уыд йæ хуызæвдыст: 
— Бынтон раст кæд нæ дæ, уæддæр уыйбæрц зылын дæр 
нæ дæ! Æмæ— хæрд ахицæн! Нæ иронÆас уæ борщимæ схæц- 
цæ æмæ сдонджахъи! Чи дзы хуыпп кæны, уый йæ ’мбары. 
— Мясоруб, дæ хавало-хлеборезкæ сæхгæн! Æз дын ахæм 
чъыр зæгъдзынæн, æмæ!.. — Сергей Георгимæ йæхи фæхæс- 
тæгдæр-фæхиондæр кодта, æрхатыд æм. — Æгъдæуттæ-йед- 
тæ, æфсæрмытæ-йедтæ нырыккон фæлтæры нал хъæуынц, 
æфсармы ахорæнтæй сырх-сырхид нал афæлдæхынц, æмæ ма 
уый бæсты, уыцы изæр уæддæр цы уыд, цавæр дæнг æмæ 
цæлхъ уыд, уый зæгъ... 
— Кæцы уыцы изæр? 
— Мæнæ ’лгъитгæ цы изæр кæныс, æви табу цы изæрæн 
кæныс, уый. Цыма кæимæдæр уæд фембæлдтæ... 
— А-гъа... Ды та йæ цæмæй зоныс, Хуыцау мæ уæд æр- 
дæнг-æрцæлхъ ласта, уый? Йæх, йæх, мæнæ мæстджын цы 
дзураг у! Мæнæ цас æхсидæвтæ ис мæ хуылфы æмæ мæ мæнæ 
куыд судзынц, арауынц, мидæгæй æддæмæ физонæг кæнынц... 
Уыцы изæр... Уыцы дзæнæтон, мæ хъаймæтмæ, мæ зындон- 
мæ фæндаджы дзæнæтон изæр та... Куыд рæсугъд уыд, куыд 
уæрæх уыд дуне, куыд æвгъуаг фæуынæн, æхсæвæн ратты- 
нæн æвгъуаг! Иæх, йæх, дæнг, дæнг, æмæ ахæм изæр дæ цард- 
амондыл амбæл, кæнæ та дæ мæлæты адзалыл — хъауджыдæр 
нæу. Æдзæф лæг бирæ нæй, æвæрæз лæг сындзы къутæрыл 
баст у, хох — дзуарджын, быдыр — æлдарджын, ома сылгой- 
маг æлдарджын, иугæр æй ныууарзтай æмæ йæм райхæлдтæ, 
уæд. Дæнг! Зыпп-рыпп! Æмæ — хæрд ахицæн! Зных æмæ, 
дам, схонау æнгомæй фæцæрут, фæлæ мæ амонд та — мæ 
куыдзы къæдзилы бын! Æз, дам, гуыргæ дæр ме ’намондæн 
ракодтон. Лæг сылгоймаджы зæрдæйыл ауыгъд у. Батавы дæ, 
ныррæвдауы дæ, æмæ куы фенæстæгджын вæййыс, куы фæ- 
хыссæ, уæд дæ бæндæнтæ бийын райдайы. Фæлæ æнæ уый 
дун-дунетæ нал фæфидауынц, нал, æнæ хæйрæг-зæд сыл. Нæ- 
230 

химæ цыдтæн, здæхтæн куыстæй райгондæй: æфснайæн кас- 
сæйы иу зæронд, паддзахы заманы сейф, байгом кодтон, йæ 
дæгьæл йæ мидæг асаст... Æмæ цыдтæн хъæмæ, мæ бинонтæм — 
рыст стæм, тыхст, мæт ныхст, фæлæ уæддæр бинонтæ бинон- 
тæ сты. Цыдæр æнахуыр фæдисы уавæр уыд мæ зæрдæйы, 
цыдæр æнхъæлмæгаст... Æндæр цард æй фæндыд, уартæ йын 
æрыгонæй цытæ нæ бантыст, ахæм уарзты ахасты бахауын, 
ахæм уарзтдзаг цин банкъарын, ацы стыр рухс изæрау стыр 
рухс амонды бахауын. Афтæ тынг фæндыд мæ лæппын сонт 
зæрдæйы искæй бауарзын, искæй самондджын кæнын æмæ 
дæхæдæг дæр уыцы цæфыл куыд самондджын уай, æмæ йæхи 
риуы къултыл хоста, æрхъæц нал зыдта, цыма йын йæ мидхъæ- 
лæс ахæм фембæлдæй зæрдæ бавæрдта æмæ мæнæ йе ’мгъуы- 
ды рæстæг æрхæццæ кæны, уыйау. Æмæ йæ мидæг æрыгон 
бонтæй фæстæмæ фæстауæрцæй цы хорз монцтæ баззад, ныр- 
ма йын цы нæ бантыст уды хуыздæр цинтæ æмæ рæвдауæнтæ 
бафæлхас кæнын, уыдон ныр уыцы кæуылдæр схардз кæн- 
дзæн, йæ дзæбæх мондæгты тыппыртæ суадздзæн. Ахæм изæр 
ма уыд мин фарастсæдæ цыппор æвдæм азы. Æфсады ма уыд- 
тæн уæдмæ. Германы. Иу чысыл горæты. Æрбацæуын дын 
иунæгæй. Изæргæрæттæ. Ахæм изæртæ арæх нæ вæййынц. 
Дзæнæт мæрдтыбæстæй уæлæумæ раивылы, цæмæй адæм сæ 
удæгасæй феной, циу дзæнæт, уый. Хъæрмуст хур, къæм- 
дзæстыггæнаг чызджы хуызæн — æрдзы бакаст. Уæнгтæ рог, 
тых æмæ æхсарæн ныккæнæн дæр нæй. Уарзтмондаг. Афтæ 
фыхти мæ туг, афтæ, æмæ мæ сæрмæ уæлдæф, æвæццæгæн 
æмæ, тыбар-тыбур кодта, мæнæ сырхзынг пецы сæрмæ куыд 
вæййы, раст афтæ. Мæхæдæг та чызджытæм дæр нæ кастæн — 
нæ уыд мæ бон сдзурын, фæхурх уыдаин, мæ мидæг цы арт 
сыгъд, уый мæ хъæлæсæй сирвæзтаид. Стæй цы загътаин, уæв- 
гæ дæр — тыхмиты рæстæг та раджы аивгъуыдта, куыддæр 
немыцы зæхмæ бахæццæ стæм, афтæ сын сæ сылгоймæгтæ æмæ 
чызджытыл æнæхъæн æфсадгай иæхи андзæрстам, æмæ сæ 
хъыллистæй арв бакъуырма. Уый сын... дæнг æмæ дранг нах 
остен! О... Стæй ма цæмæдæр æнхъæлмæ кастæн, цæмæдæр. 
Цы уыдзæн уыцы цæмæдæр, уый нæ зыдтон, æмбаргæ дæр 
æй нæ кодтон, фæлæ æнахуыр цыдæр, æхсызгон цыдæр кæй 
уыдзæн, уый мæ уырныдта æмæ мын мæ зæрдæ рухс кодта, 
рагацау æй бæрæгбонхуыз кодта. Ай-гъайдæр, афицер кæй 
уыдтæн, уый дæр мæ рох нæ уыд — советон хæстон афицер, 
танкист ноджы! Æмæ цæуын. Комкоммæ мæ развæндагмæ 
кæсын. Раст цыма нурыхойæн аныхъуырдтон, уыйау æмраст 
231 

хъандзал хъæдæгæй: дуне, цы у, уымæй мæн у! Æмæ дын 
уалынджы хъæрмуст, зæрдæйы арæнтæ халæн хъæлæс уæлар- 
вæй дзуры æмæ мæ хъусты æвзист дзæнгæрджытæ цæгъды, 
дун-дунетæ мын рохуаты уадзын кæны: 
— Майор! Товарищ майор! 
Иу санчъех ма акодтон размæ, цæмæй дзыхълæуд ма рауайа 
ме ’рлæуд, уый тыххæй, уæздан-уæзбын разылдтæн фæрсмæ 
æмæ зулаив, стæй хæрдмæ скастæн. Дыккаг уæладзыджы 
балкъонæй йæхи йæ риуты æмбæрц размæ-дæлæмæ рауагъ- 
та... О, уыцы риуты налат урс рухс, урс рæвдыд, урс фæдис, 
урс знæт мæстæймард æмæ урс зындон æмæ урс дзæнæт! 
Уырны уæ, рæсугъд уыд, нæ уыд, уый нал хъуыды кæнын. 
Йæ сыгъдæг риутæ мæм кæсынц, йæ хъæлæс мæм мидбыл- 
худгæ дзуры — абон дæр ма зæлы мæ хъусты: 
— Æз немыцаг нæ дæн, советон дæн, афицеры бинойнаг. Мæ 
уд иунæгæй схауы, майор, къамæй хъазын нæ зоныс? Мæнæ нæм 
шнапс дæр ис. Нæхион æмбисæхсæвæй раздæр... Æмæ уæдмæ 
мæнæй иунæгæй фыртæссæй ницуал баззайдзæн... Æмæ ды... 
Æмæ æз та... æз та дурдзæфау æнцад лæууыдтæн æмæ 
йæм æнцад кастæн æмæ йæм ницы дзырдтон, уымæн æмæ 
йæм куы бацыдаин, уæд æмбисæхсæв нæ, фæлæ мæ дзы къуы- 
римæ дæр мæ къах нæ рахастаид, мæнæ йæ дзæдæл лæг фæ- 
зындзæн æмæ, зæгъгæ, æз та мæхи айсон, уый мæ рагагъом- 
мæ æгад кодта, уæды онг æз никуыма никæй сылисбон- 
хъæздыгдзинадмæ фæныхылдтон зонгæ-зонын æмæ мæхицæй 
фефсæрмы дæн, хорз мæм нæ фæкаст æмæ дзы тыхтæй-амæлт- 
тæй мæхи атыдтон, зыдтон æй, фæсмойнаг кæй уыдзынæн, 
кæй йæ никуы ферох кæндзынæн, уый зыдтон, мæхимæ кæй 
хæцдзынæн, кæй æлгъитдзынæн мæхи, мæ къухы фыдтæ ма 
’хсындзынæн, уый фæстæ кæимæ уон, уыдонæй мын се ’ппæ- 
тæй дæр адджындæр кæй уыдзæн, уымæ кæй бæлдзынæн, мæ 
былыцъæрттæ ма йæм кæй хæрдзынæн, уый зыдтон, æмбæр- 
стон, æмæ рагацау мæ зæрдæ хæлд мæхицæн тæригъæдæй дæр 
æмæ уымæн тæригъæдæй дæр — кæд йæ лæг æцæг исты дзæ- 
дæл у, уæд та, зæгъгæ, æмæ йæ фыртыхстæй йæ цæсгом суагъ- 
та, æмæ... Нæ бахастон мæ ныфс, ме ’фсарм мын цæлхдурæн 
ныццæхгæр мæ размæ. Æмæ ма уыцы дзæнæтон изæры рухс 
дæр раст фендæр, нырхæндæг цыма... Æмæ йæ мæнæ ныр 
дæр, ныртæккæ дæр мæнæ къамырæйы астæу лæууын æмæ 
’ппæты адджындæрæн мысын. Æмæ, мæ хай кæй нæ фæцис, 
уый адыл мæм афтæ кæсы, цыма мæ цард удæгас цард нæ 
уыд, фæлæ айдагъ мысинаг у... 
232 

— Ай дæ хицау! — Сергей йæ хуыссæнуаты уырдыг слæу- 
уыд. — Фæлæуу-ма, фæлæуу, уый у дæ Клеопатрæ? 
Георги йæ фембæрста, ацы иблисгонд æй цæмæй фæрсы, уый. 
— Мессалинæ загътон æз... Нæ, уый нæу, куы йæ загътон, 
Германы ма уыд кæддæр ахæм хорз изæр, зæгъгæ... 
— Дæнг! Цæлхъ! Æмæ дын нæ базондзысты немыц та хорз 
изæртæ кæнын, и! — йæхицæй йын ныхасæмбал кæны Сергей. 
— Бауадз-ма йæ дзурын! — æнæнхъæлæджы йыл фæхъæр 
кодта Рачик. Йæ мид-зæрдæйы загъта, æмæ йæ Сергей нæ 
базондзæн, йæ фæсонæрхæджы дæр нæ уыдзæн, цæмæн афтæ 
цыбæл у Георгимæ хъусынмæ, уый — цымыдисаг хабæрттæ 
кæны, ноджы ма уыцы ’нахуыр зæрдиаг æмæ æргомæй æмæ 
йæм хъусы, стæй мын æй зæрдиагæй хъусынмæ йæ хæдзары 
куыстытæй не ’вдæлы, цы... Фæлæ — фæрæдыд: 
— Циу, Бог Чертей, дæ зæрдæ фæкъæпп ласта æрдæбон 
Графы коймæ? Дарддæр цы уыдзæн, уый базонын дæ фæнды? 
— Дæ хъуыддаг нæу! 
Георги сын сæ ныхæстæм кæд байхъуыста, уæддæр сын 
ницы рахатыд æмæ та, уый размæйау йе ’фсæрыкъæдзыл 
æрхæцгæйæ, тæхудиаггæнæг хъæлæсы ныхасыуагæй дзырдта 
дарддæр, кæд, йæ дзуринæгтæ дзырд кæй никуы фæуыдзæн 
æмæ афтæ кæй никуы зæгъдзæн, цæй, ныр хорз фæуæд, æгъ- 
гъæд у, мæ уавæр сæм бахъардта, зæгъгæ, кæд уый зыдта, 
уæддæр. Стæй йыл йæ бæллæх куы ’рцыд, уæдæй нырмæ 
йæм афтæ кæсы, æмæ нырæй фæстæмæ кæмдæриддæр куы 
уа, уæддæр цыма дунейы бæстастæу лæудзæн æмæ зындзæн 
алкæмæ дæр дунейы равзæрдæй, йæ фыццаг хурыскастæй йæ 
фæстаг хурныгуылдмæ. Æмæ мæнæ ныр дæр къамырæйы ас- 
тæу — дунейы бæстастæу — лæууы ирон æнамонд уæйыглæг 
Георги æмæ йæхи удæргом, зæрдæвæлдæхт кæны дунейы но- 
мæй мæнæ ацы йæхи хуызæн æлгъыстытæ æмæ ’намæндтæн. 
Æмæ йæм ныр дæр йæ худинаг худинаг нæма кæсы, кæд йæ 
кæуинаг фердиаггæнинаг сси, уæддæр: цы йыл æрцыд, уыдон 
ыл уарзондзинады базыры бын æрцыдысты, йæ уарзт æцæг 
сыгъдæг уарзт уыд, стыр уарзт æмæ йæм худинаджы чъизи 
æмгæрон нæ уадзы... 
— Къоста фæскъæвда хурбонæй æппæлыд æмæ у бæгуы- 
дæр æппæлинаг, фæлæ мæнæн та мæ фæскуысты изæргæрон 
фæскъæвдайау ирд, ногæхсад хуризæр уыд, цæхæркалгæ дуне. 
Ныннусон вæййы адæймаг, ома цыма-иу алы æнусы дæр сфи- 
дауид, базонид-иу цыма алы æнусты цæрджытимæ дæр хæлар 
æмæ фидыцæй цæрын, афтæ йæм фæдзуры йæ парахат æмæ 
233 

хорз зæрдæ. Æмæ уыцы изæры рухсæй ахæм дзаг уыдтæн, 
æмæ раст мæхæдæг нæ цыдтæн, мæхæдæг, фæлæ мæ уыцы 
рухс, мæ мидбацæугæ рухс хаста. Стæй мæм ноджы афтæ 
дæр каст, цыма зæххыл цыдæриддæр сылыстæг уыд æмæ ис, 
уыдоны æмхуызонæй уымæй стырдæр амонд нæ хъæуы, æмæ — 
гъæй-джиди! — æмæ мæнæ мæнæйуый кæй бауарзы! Идио- 
тыл ма сыкъатæ вæййы? Уæд мæ цæуыннæ æрдæнг-æрцæлхъ 
ласта Уæллаг, цæуыннæ, уыцы дзæбæх сахат æмæ ме ’дылы 
амонды рухсимæ амардаин, æмæ... æмæ... Нæй: царды амонд, 
цæрыны амонд кæмæ не ’рхауд, уымæ адзалы амонд дæр хæ- 
стæг нæ цæуы. Æмæ йæ уæд цыма мæ алыварс уæлдæф дæр 
æмбæрста, уый мыл мæнæ-мæнæ кæй æрбамбæлдзæн, кæй 
бамбæлдзыстæм кæрæдзиуыл æмæ, цыма ныхасгонд уыдыс- 
тæм, уыйау æнæ уæлдай митæй иумæ фæраст уыдзыстæм, 
цæмæй æз табугæнинаг æмæ тæхудыгæнинаг амондджын суон, 
стæй фæсхæрд та æлгъыстыты æлгъыстдæр! 
Уæ хуыцæутты хуыцауы Стыр Хуыцау! Æмæ дын уартæ 
мæ размæ æрбацæуы... Æмæ дын хур ныххурдзæсгом... Æмæ 
дын дуне ныффæдисхъус... Æмæ дын мæ зæрдæ ныстдæсаздзыд 
лæппу... Рагон хорз зонгæйау дын мæм йæ мидбылты бахудт — 
æмæ мæ сонт уды мидæг цæргæцæрæнбонты цы тухиты-хъи- 
зæмæртты фæзгъæртæ уыд, уыдон атадысты, зæрдæйы ихтæ 
æртадысты, æмæ нын исчи афтæ куы загътаид, уымæй размæ 
зонгæ куы нæ уыдыстут, уæд ныр афтæ кæдæм узæлут кæ- 
рæдзиуыл, зæгъгæ, уæд ыл дыууæйæ дæр æмхъæлæсæй фæхуд- 
таиккам: уый та, ау, куыд нæ уыдыстæм уый та зонгæ?! Æмæ 
мын уыцы тæккæ уысмыл кæй ад не скодта, кæй: хойы... мады... 
уарзоны... къайы... цоты... хæзгулы... æнæхъæн сыл-дунейы... 
Бахудти мæм. Бахудтæн æм. Æмæ ууыл — нæ салам ахи- 
цæн, мин азы размæ дæр æмæ уымæй фæстæмæ дæр зонгæ 
кæй уыдыстæм, уый нæ зæрдыл æрлæууыд æмæ баныхæ- 
стыстæм, кæрæдзийы удмидæг ауадыстæм æмæ раст фæзæр- 
дæцæгтæ, фæзæрдæхæрдог стæм... Тынгдæр чи бауарзта, уый 
йæ уавæр мæнæй дæсныдæр зæгъæд... 
Кæдæм цæуы, цæмæ цæуы, уымæй дæр æй нæ бафарстон, 
афтæмæй йемæ фæфæндаггон дæн. Уый дæр мæ нæ фæрсы, 
мемæ та дæ чи хоны, зæгъгæ, — куы йæ загътон, рагацау цыма 
ныхасгонд уыдыстæм, афтæ алцыдæр æнæ уæлдай ныхасæй 
йæ нывыл карст цæуы, æмæ йыл фендджын дуне дæр нæ дис 
кæны, хур дæр, цы ахуыр у, уыцы ахуырыл райы. Райы хур. 
Райы дуне. Райы... къудзиты бынæй ме ’намонд... Кæмæн- 
дæр, дам, йæ топп хæстæгмæ не ’мбæлди æмæ йæ дардмæ 
234 

’хста... Чидæр, дам, сæрак кодта æмæ-иу ын æрчъиаг уади... 
Уалæ стыр банк кæм ис, уырдыгæй йемæ аздæхтæн про- 
спектмæ, тигъыл дуканийы цыдæртæ балхæдтам, стæй дæл- 
давр» суадон-родничок цы дукани хуыйны — директоры хæ- 
дивæг дзы, йæхицæй уæздандæр нæй, ахæм хорз лæг у, Гуы- 
диаты Солтан, — уырдæм ныццыдыстæм. Дыууæ шампайна- 
джы æмæ дзы, фæсарæнтæм кæй фервитынц, ахæм фæрсыгъд 
водкæ иу авг райстон — дуканигæстæ дæр мæ зыдтой. Æз 
шампайнаг æмæ водкæ æмбисгай хæццæйæ уарзын... 
— Æз дæр, æз! Коктейль Северное Сияние! 
— Молодец, иблис! Дæнг! Цæлхъ! Мыхъхъ! Æмæ — хæрд 
ахицæн! Хабар хыбуры — Умар нын Гуры. Æцæг афтæ хуый- 
ны, æцæг: Северное Сияние, о... Фæлæ ма цы зæгъинаг уыд- 
тæн?... Бæлвырдæй цыма ницы, фæлæ цыдæр бæллиц уыд... 
О! Уырдыгæй кæдæм ацыдыстæм, стæй-иу уый фæстæ кæмы- 
ты уыдыстæм, уымыты ныр нæ фæд-нæ фæд фæзил æмæ зæх- 
хæн фæхъæбыстæ кæн, дæ армæй йæ фæлмæн фæрæвдау, стæй 
нæ-иу чидæриддæр федта, уыдоны дæр ныр фæрафæрс-бафæрс 
кæн, куыдæй лæууæм уæ зæрдыл, зæгьгæ, æмæ та уæд уыцы 
изæры амонды мæхи ныннаин, баудаин, ныннордин мæхи... 
Мæнæ хурмæ хъармгонд доны куыд найай дæхи куыствæл- 
ладæй, афтæ дзæнæтон сахат та уаид уæд. Хурмæ цы дон стæвд 
вæййы, уый æнæуый пецыл тæвдгонд донæй æхсызгондæр 
цæмæн у, цымæ, буарæн, цæмæн? О, фæлæ та уæд... Æмæ та 
уæд мæ маст дæр ног сабухид, бæстæтæ мæйдаргæнгæ. Æмæ та 
йæ ногæй... ногæй сæргæвд æмæ йæ райгас кæн, цæмæй та йæ 
фæстæмæ аргæвдай æмæ та йæ райгас кæнай... Æмæ йæ кæд 
уæд бауырнид, æз æй цас уарзтон, æз уый куыд уарзтон, уымæй 
фылдæр, уымæй тыхджындæр сылгоймаджы уарзæн кæй нæй, 
нæлгоймагæн уымæй тыхджындæр уарзын Хуыцауæй загъд кæй 
нæй, лæвæрд кæй нæй, уый. Уый йæ кæд бауырнид, уый, æмæ 
кæд æппынфæстагмæ фæсмойнагæй райгас уаид! Æндæр... Æн- 
дæр уымæн гæнæн куыд ис, уымæн уæвæн куыд ис, æмæ уый 
райгæ дунейы мауал уа, дуне уымæй мауал райа?.. Уый æгас 
ма уæд, афтæмæй куыд ис зарæн, рай, бæстæ, рай æмæ рай, 
зæгъгæ? Искуыдæр ма уый уыдис, æмæ хур цæлхыдзагæй сыгъ- 
дæг арвæй кæсы, рухс та — нæ кæны, нæ райы? 
Æмæ уæдæ уæд куыд хъуамæ бабыхстаин, бафæрæзтаин 
уыцы мастæн, æмæ-иу мæнæн рæвдауæн митæ куы кодта мæ 
буарыл уым дæлæмæ, уæд мыл-иу цы дзыккуты сау æхсæр- 
дзæн æркалдта, уый æндæрыл дæр афтæ æхсызгон зæй ракæ- 
на? Мæнæн афтæ цы рухсуафæг, рухсуадзæг буар садджын, 
235 

сзынаргъ, уый ма æндæр чидæр дæр йæ нывæрзæны æрфæлда- 
ха, æрытауа, æрнымæт кæна, ныффæлмæнхуым æй кæна? Æмæ 
йæ удмаройы хæрздæф та? Дуне мын уый тæф скодта, сылгой- 
маджы тæф, уый тæф у, дуне дæр мын уыйау, сылгоймагау, ад 
дæттын райдыдта, уыйау мын сси. Æмæ иугæр уый нæй, уæд 
дуне дæр хæрзад нал у, райдзаст нал у, нал райы, йæ рухс дæр 
куырм у... Уый мæ куы уаид, куыд уарзон мын уыд, афтæмæй, 
уæд та сохъырæй дæр цæстджын дæн... Æмæ, дам, æндæри- 
мæ... Уу-ыы-гъгъ-дыгъгъ-хъи-хъа-дыгъгъ-ийа! Фæлæ аххос — 
мæхи уыд! Афтæ куы сфæнд кодтон, стæ-ма, зæгъын, куы мæ 
ферох, иннæтимæ та-иу куыд уыд, зæгъгæ, уæд фæцудыдта мæ 
хорз бон уырдыгмæ... Искæд дуджы уæддæр æмæ цыфæндыйæ 
дæр хицæн кодтаиккам, йæ гыццыл фырт уæдмæ бахъомыл 
уыдаид, мæнмæ та мæ бинонты ныууадзын æмæ йемæ бацæры- 
ны зæрдæ нæ уыд, æмæ искæд бон уæддæр байуæрстаиккам 
нæ фæндаг, фæсаджилæг æй кодтаиккам, фæлæ ныр та ахæм 
хуызы... Куы ма йæ загътон, зæгъгæ, лæгæн йæ амонды куыв- 
дыл нæ, фæлæ йæ фыдбылызы тæхудиагыл фенувыд вæййы 
Хуыцау дæр æмæ... Ай, уыцы бонæн та цы загъдæуа! Дæнг! 
Цæлхъ! Æрвдзæфы зæхфадæн рыпп! Æмæ — хæрд ахицæн! 
Фæцис йæ цард Отелло æмæ æдде лæуу! Æфсæддон хайæн, 
уалæ Суворовскийы уæле чи ис, уыдонæн сæ сейф ныццæхгæр 
æмæ нал гом кодта, иу тъæпæн чысыл сейф. Дыууæ минутмæ 
сын æй бакодтон. Уыцы Граф та дзы арс — мыдгæс, сæгъ — 
къабускагæс, тæрхъус — уырыдзыгæс æмæ бирæгъ — мæрд- 
гæсæй кусы, сейф дæр уый æхцадон уыд. Æмæ ма мын фыр- 
бузныйæ цы акодтаид, уый нал зыдта. Дæрдтыл мæм æрбахъуы- 
зыд, гуырдзиаг анекдот мын радзырдта: гуырдзиаг, дам, йæхи 
хорз федта рестораны, уæлдайджынтæй сын бафыста æмæ йæ 
фæрсынц, дæ зæрдæ ницыуал зæгъы, зæгъгæ. Ницыуал, дам. 
— А девятнадцатилетнюю не желаешь? Æмæ, дам, пъри- 
неси, пъопъробуем... Æмæ мæнæн дæр иу ахæм цъæхæй рæгъæ- 
дæй мæ зæрдæ ’лхæны Граф. 
— Леляйæ, нæ? — Рачик ын йæ дзуапмæ дæр нал банхъæл- 
мæ каст, ныддæлгом йæ хуыссæны. 
Георги фæджих, йæ цæстæнгас Мæхæмæтыл æрæнцад: 
— Ай та Леляйы ардыгæй уырдæм цæмæй зоны? Æви дзы 
Граф мæ разæй ацы лæппуйы дæр хорз федта? 
Мæхæмæт, мæгъа, зæгъгæ, йæ уæхсчытыл схæцыд, кæд 
уый дæр æмæ, Алийæ фæстæмæ, иннæтæ дæр хъуыддаг уай- 
тагъд фембæрстой, уæддæр. 
—Дæнг! Цæлхъ! Гуыпп! Хабар хыбуры — Умар дарддæр 
236 

дзуры. Æмæ дзы куыд нæ ис, куыд нæ, Иры хъæдбын æмæ 
туацъæ-атагъаджын дзыхъхъы дæр бæгъдулæджы дæснытæ, 
фæлæ ацы цъæхæй рæгъæд хъæццулы бын хъæбысхæстæй 
спорты дунеон къласы мастыр-дæсны куы разына, уымæй 
тæссаг у! Мæ хæйрæджы ном мын зæгъын кодта, мæнæ уыцы 
уæрцц былдыхъхъау фæдæн, раздæр мыд хорз у, мыд хорз у, 
зæгъгæ, чи кодта, стæй дзы куы фæсæлæф, уæд та ма тых- 
амæлттæй нæу, нæу зæгъын дæр чи нал фæрæзта, уый æмби- 
сонд мыл æрцыд... Фæлæ мæ æппæлгæ дæр ракодта æмæ — 
йæ дзых бамыр уа! — æмæ мæ, чи зоны, уымæй байсæфта, 
уымæй... Дуне амондджынгæнæг дæр сылыстæг, дуне сафæг 
дæр уый... Æмæ, дам, дæуæн дæр — ницы у, фæлæ, дам, дзы 
уæддæр Графæн æмбал нæй. Хорз, æмæ мын уыцы господин 
æнæ дин Граф рагацау загъта, батæ йын-иу ма кæн, зæгъгæ, 
æндæр æй куы бамбæрстин, кæцытæй у, уый, уæд ын йæ лы- 
стæг астæу мæ хъримагæй нæ асастаин... Фæлæ та уый дæр 
исты хæдзарон лæппуйы асайдзæн æмæ, чи зоны, йæ амонд 
дæр ацæудзæн... Рыпп! Зыпп! Дæнг! Æмæ, дам, дын, мæнæ 
чызг, æз ахæм мыхъхъ-цæф-дауд ныккæндзынæн, æмæ дæ рæ- 
сыд раст фараст мæйы не ’рбаддзæн! Æмæ-иу уыцы хъазæн 
ныхæстыл куы бакъæцæл худæгæй уыцы цъæхæй æмбыд!.. 
Рачикы æмыр кæуын райхъуыст. Тæригъæд кæнынæй йын 
бафæлладысты æмæ сæм ныр йæ зын уыйас нымады нæ уыд — 
уадз æмæ акæуа, кæд ын фенцондæр уаид... Уымæн та йæ 
риуы дзæкъулы уыйбæрц æнæуынондзинад байдзаг ацы хæ- 
рамгæнаг дунемæ, æмæ, зæгъгæ, йæ бон у, уæд ыл срæмудзы- 
нæй нæ бацауæрдид — ныффæнык æй кæнид æмæ йæ дымгæ- 
мæ ныддарид... Æндæр дзы уый дæр æгас удæн куы райгуырд, 
риссаг, мастзонаг, цинбæллон, уарзтмондаг зæрдæимæ куы 
равзæрд, уæд ай циу, ай? Иу лæг цас мæстытæн хъуамæ фæра- 
за? Леля... Уый басудз, уый, иугай спичкæгай! Фæлæ — куын- 
нæ! Хæстæг дæр æм æй нæ бахæссид... Мæнæ йыл цы бæл- 
лæх и: ныр дæр ын не ’над кæны, æртæхы йæ цынаид, сæумæ- 
раджыйы судзаг уазал сыгъдæг æртæхы æмæ йæ уарзид, уар- 
зид ацы уæййаг дунейы фыддæрагæн! 
— Афтæ мын... афтæ нын хъæуы! Афтæ! Налатæн! Лæг- 
тæн! — Георги иуцасдæр Рачикмæ кæсгæйæ куы афæстиат, 
уæд ма йæ ныхас фæбирæнымæцон кодта. — Нынцъух æмæ 
де ’взаг уынджы ферох кæн! Уый та де ’вастæй,— æнæстæг- 
джын! — лæхурæд! Искуы-дæр ма, цы сылгоймаджы уарзыс, 
уымæн дæ зæрдæ æргомгæнæн ис?! Де ’мбæхсинæгтæ, дæ 
сусæгтæ хъуамæ уымæй дæ мидæг авдæддæгуæлæдуарджын 
237 

сейфы æфснайдæй дарай, йæ дæгъæл та йын... Фæлæ... Нæй 
лæгмæ ахæм сейф, æмæ сылыстæг йæ узæлæнтæ-рæвдауæнтæй 
цы нæ байгом кæна! Фæлæ — цæлхъ! Фæлæ — дæнг! Фæлæ — 
ницы ис æлгьагдæр тъизæг лæгæй царды, æмæ дæм де зно- 
ныккон уарзон сыл куы фæбирæгъ уа, уæд уымæй та цъæх 
бирæгъдæр! Æмæ дын куыддæр дæ лæгон тыхыл, дæ æрдон- 
нæлон хъарутыл бахуда, афтæ — бабын дæ дæхи цæсты... О, 
æмæ дын хорзæргъæвдæй æз дæр —у-у-у, идиот!—мæ дуне- 
ноггæнæгæн куы раппæлин, куы йын рафæзмин Леляйы ны- 
хæстæ Графы сгуыхты тыххæй. Æмæ дын æм кæсын, æмæ уартæ 
йæ цæстытæ уадидæгæн ныммыдадзтар сты: мæнæй йын 
æмбæхсинаг цы хъуыдытæ фесты, уыдоны фæдыл ын адзæгъæл 
сты, фецæгæлон сты. Куы æруатон стæм, уæд йæ буар дæр 
рухскалгæ нал уыд, фæлæ цыма фæуазалдзæф, февæндон... 
Фæлæ уыдæттæ мæнæй дыккаг бон ферох сты, мæ расыг ны- 
хæстæ дæр, уый хъырдыгæнæг, тæхудыгæнæг цæстыты ахаст 
дæр. Стæй дын рацæй-рабон, æмæ дын мын афтæ... афтæ дын 
мын, зæгъгæ, дам... йед, дам, йед, нал, дам, мæ фæнды демæ, 
фæлтау, дам, мæ амар, аргæвд, скъуыхтæ мæ кæн, æз, дам, о, 
æвзæр дæн, хæтаг, налат, лæппутус, хæлд, æнæфсис сыл гæды, 
гадза, цыфæнды дæр, дам, мæ схон æмæ мæ сæнад кæн дæхи- 
цæн, уымæн æмæ, дам, мæн нæ уырны, искуы дæ уарзтон, 
уый — æз, дам, йедимæфæдæн... уыцы Графимæ... Æз дæр... 
мæнæн дæр дæлæ уыйау, — ацамыдта Рачикмæ, — кæуыны 
бар куы уаид, уæд афтæ ныббогъ-богъ кæнин, æмæ сау хъæды 
æрсытæ иууылдæр иумæ куы фæцæф уаиккой æмæ иумæ куы 
ныббогъ-богъ кæниккой, уæддæр сæ æз фæбынæй кæнин! Цы 
зын мын уыд, цы зын! Мæ хуылфыдзаумæттæ ссыгъдысты, мæ 
уд нычъчъизи, скæуынмæ мæ бирæ нал хъуыд, мæ мад дæр 
мын афтæ цыма загъта, нал мæ хъæуыс, ды мæнæй нæ дæ, 
зæгъгæ... Цы æнæбон, цы æвадат ран уыдтæн, уый та цы æцæ- 
гæлон æмæ тыхджын уыд, — Георги йæ къæмисæнтыл æрхæ- 
цыд æмæ, харбыз æлхъивæгау, цæттæ у — нæу, йæ хъыс-хъыс 
цæуы — нæ цæуы, уымæ йын цыма хъусы, уыйау йæ сæр ныл- 
хъывта, бадзой-дзой кодта, йе ’нахуыр алымырон дæргьвæтин 
уынæргъгæ хъæрзтæй та ныхъхъæрзыд йæ дынджыр риуы дзаг 
æмæ загъта: 
— Ацы дуне-зæххæн, зæхх-дунейæн мæнæ дурынау хъус- 
тæ-хæцæнтæ куы уаид, уæд æй æз... æз афтæ... Æмæ — хæрд 
ахицæн! Графиадæ, дам... Загъта мын уый, цы, афтæ мæ сæры 
рухсыл, мæ зонды рухсгæнæныл цыдæр ауазæн æрхауд, бамæй- 
дар, саугуырм бацис. Ау, мæнæ ай, мæ удæй мын адджындæр 
238 

æмæ зьи^аргъдæр чи сси, мæн ногæй цæрынæн чи райгуырын 
кодта, цæрыны ныфс мæ чи бауагъта, мæлæт мын мæ цæсты чи 
схæларзæрдæ кодта, мæ туджы чи атад, мæ улæфæнты чи ахъар- 
дта, мæнæн афтæ уарзон æмæ адджын цы буар ссис, — айчы 
буары хуызæн кæмæй бакæнынц, лæгъз, сатæг, — цы хъæлæс, 
цы цæстытæ, цы уæлдæф, цы хæрздæф, цы мыд, цы... Графи- 
мæ, дам!.. Дун-дунетæ мыл тутæ кодтой, фелгъаг дæн ме ’ппæт 
цардæн, сницæййаг дæн, хæлын айкау æз дæр хæлын лæгæй 
уæлдай лæг нæ, лæг, фæлæ цыдæр лæхъир цъыф, — æмæ уымæй 
уæлдай цыма ницуал уыдтæн — бассæста мæ! 
Ныр æм æз та уыцы æнæрхъæц цъæхартуадзгæ бацыдтæн, 
цы дзæнæт та мæм кæсы, цы цинтæ, ууыл рагацау цин код- 
тон. Æмæ — дæнг! Цæлхъ! Гуыпп! Æмæ — хæрд ахицæн! 
Æмæ мæ базгьæлæнтæ кодта... Йæхæдæг дын гауызыл æрхуыс- 
сыд мæ къæхты бын, йæ къухтæ фæйнæрдæм аппæрста, йæ 
зæнгтæй зæрватыччы къæдзилау саджилæг акодта æмæ... æмæ, 
иуæй, мæ уд сцæйхауд, ахæм мондæгтæ агайæн уыд, иннæ- 
мæй йын йæ уæлæ уыдтон... Графы! Йæ сæр дын фæрсмæ 
æрзылдта æмæ мæм йæ сæгуыты лыстæг къубал сдардта, гъа, 
дам, сæргæвд мæ, уымæн æмæ, дам, не ’хсæн цы уыд, уый 
никуал уыдзæн... Нæ йæ уырныдта, æз æй æцæгдæр... æз æм 
мæ къух сисдзынæн, æцæгдæр, уый. Уый дæр ын, нырмæ цы 
нæма бавзæрста йæ царды дæргъы, фæлæ йæ бавзарын та тынг 
цы фæндыд, ахæм тæссаг æмæ йын адджын æнкъарæн уыд. 
Нæ зонын. Нæ йæ уырныдтаид кæронмæ, нæ, æз æй... Уымæн 
æмæ мæхи дæр нæ уырныдта, мæхæдæг дæр æй не ’мбæр- 
стон, æнустæм æй кæй... Цыма йын нæ фæрисдзæн, цыма 
йын ницы уыдзæн, афтæ мæм дзырдта ме ’фхæрд зæрдæ, мæ 
саумæр зæрдæ, мæ саусыджыт зонд... Цыма уый æцæгæй нæ, 
æнусмæ-мыггагмæ нæ, фæлæ æмгъуыд рæстæгмæ уыдзæн, ца- 
лынмæ мæ маст ссæуа, нæ уарзт æрыздæха, уæдмæ... Æмæ — 
диссаг! — йæ туг дæр цыма мыдхуыз уыд. Мæ уарзон туг! 
Фæлæ йæ дзых хæлиуæй — мæрдон хæлиуæй куы аззад, йæ 
цæстытæ мæрдон дзагъырæй, йæ туг куы бацахста æмæ куы 
ныссау, уæд мæм æппæт дæр бахъардта æмæ ферра дæн! Фер- 
ра! Æмæ йын йе ’нгуылдз дæр æд дыууæ къухдарæнимæ аха- 
уын кодтон æмæ йæ нæхионмæ æрбахастон, гъа, зæгъын, нал 
ис а дунейыл де ’нæуынон æмыджыр, стæй уыимæ æз дæр 
нал дæн! Æз æй амардтон, фæлæ мыл уæлахиз та уый фæцис, 
уымæн æмæ уый мæ къухтæй йæхи дæр амардта æмæ мæн 
дæр. Нæхион дын æнгуылдз æд къухдарæнтæ — тæригъæд- 
даг æрттывд кодтой, тæригъæддаг, афтæ цыма дзырдтой, мах 
239 

сызгъæрин куы стæм, зынаргъ дуртимæ куы стæм, куы ницы 
азым зонæм нæ сæрæн, уæд мах та цæмæн сафут, зæ1|ъгæ, — 
фæлæ нæхион цыдæр хæцъилæй — ма йыл андзæва!;— систа 
æнгуылдз, йæ рæсугъд æнгуылдз ын æлгъгæнгæйæ, тæ^сгæйæ, 
удаистæй систа стъолæй æмæ йæ уазæгдоны хъоргъы уынæр- 
гъгæ ауагъта. Æмæ — хæрд ахицæн! Æмæ дыууæйæ, Мад æмæ 
чызг дыууæйæ кæрæдзиуыл къултæ кодтой, сæ арвы хай сыл 
æрфæлдæхт æмæ сæ ныннуд кодта, æрдиаг систой, сæ сæ- 
рыхъуын бындзыггай сæ къухтæм истой, ай бынты бын куы 
баистæм, нæ фыдгулы фæндиаг бынтон куы фæхæдзархæлд 
стæм, кæртæлгъыст куы фестæм, нæ быныхъæр куы райхъуыст 
æмæ йæ адæмæн зæгъын дæр нæ бон куынæ у, стæй хæстæг 
æмæ хионтæн дæр, нæ мыггаг ныл куы бахъоды кæндзысты, 
адæм ныл куы тутæ кæндзысты, чызджытæ æмæ идæдз усты- 
ты мойтæ, зæгъгæ. Æмæ æз дæр удхурхæй, зæрдæскъуыдæй, 
зондкъуырмайæ мæхи зæххытыл хостон, мæ сæрæй дуæрттæ 
састон, къултæ афтæ цавтон тымбыл къухæй, æмæ нæ хæдзар 
згъæлæнтæ кодта. Æмæ — хæрд ахицæн! Адзырдта нæхион 
тилифонæй зондцухты рынчындонмæ, бирæйæ, дам, рацæут, 
науæд æй иргъæвæг иргъæвын нæ бафæраздзæн, æмæ дыууа- 
дæсæй цæмæйдæр æрцыдысты, бæнди-бæстытæ мæ скодтой, 
æмæ уый мæхи дæр фæндыди, æндæра сæ æз дыууадæсæй 
дæр кæрæдзиуыл куысыфтæджытау фæхостаин, фæлæ мæхи 
дæр фæндыди æмæ мын исчи исты зын, быхсæн кæмæн нæй, 
ахæм зын куы скæнид, буары рыстæй мын мæ уды рыст куы 
ныббырсид, æмæ мæ афтæ бæстытæй аластой æмæ мын, æцæг- 
дæр, ахæм рыст ралæвар кодтой, ахæм рыст, æмæ раст мæ 
астæуыстæг дыууæ дихыл фæцæйсаст — уый, дам, дын маг- 
незийы цæйдæр укол. Æз та скъолайæ фæстæмæ уколæй тынг- 
дæр ницæмæй тæрсын, æнæуи судзины уындæй дæр афæлурс 
вæййын — фæлтау мæ хъамайæ барæхой... Дыууæ боны фæ- 
фынæй кодтон æррадоны, стæй мæ милицæ дысон нæхиуыл- 
ты раластой, æмæ ныр мæ бинонтæ цыппарæй дæр ам æрфы- 
сым кодтам... Цыппæрæймагтау мæ фырт — уый, тагъд дыууæ 
азы, афтæ йæ фæллад ам уадзы. Æмæ уымæн афтæ хъæуы, 
йæ бынат ам ис! Фæлæ мæн та... Мæн ницуал хъæуы Хуыца- 
уæй, æрмæст ма уымæн мæ фæстаг амонды амондæн дæ судз- 
гæ былтæй кæддæрау йæ тæнæг урсцъар дæллагхъуыртыл бан- 
дзæв, йæ уæззау дзыккутæ ма дын дæ цæсгом хъыдзы кæ- 
нæнт, сæ адджын тæфмæ ма йын фæулæф, йæ къухты фæта- 
сæнты дзыхъхъытæн ма йын абатæ кæн, æмæ... æмæ дæ арв 
æрцæвæд! Сæ агъуысты фарсмæ уынджырдыгæй къалабæлас 
240 

кæрз зайы, арвмæ фæцыд, кæрдæгцъæх арв у йæ пæлæхсар 
сæр дарр, кæрдæгцъæх бæрзонд аргъуан! Нæ йæм-иу æфсæс- 
тæн хæрдмæ кæсынæй... Йæх, йæх, ныр уый ставд зæнгмæ 
ма балкъив дæхи, йæ хъæрмуст, дæрзæг ставд зæнгмæ, уæд 
мын цыма зынгæ фенцондæр уаид, ног тыхтæ мæ цыма бацæ- 
уид, кæнæ та уæд цыма мæхи фæстаг хъару дæр уый зæнгыл 
зæхмæ ахъарид, æз та æхсызгон æрлæмæгъ уаин æмæ æнцад- 
æнцойæ... æз дæр зæхмæ... бауин зæххы хай... Фæлæ ма æз 
мæнæ куы дæн, цыфæнды хуылфхæлдæй дæр, удæууылдæй 
дæр ма æз æгас куы дæн, мæ буар ма рис куы ’нкъары, судзи- 
нæй дæр ма куы тæрсын, рæзинаг гыццылæй дзы куыд тар- 
стæн, афтæ æмæ, кæд мæ риу фыррыстæй ныкъкъозо, ныкъ- 
къодах, уæддæр ма æгас куы дæн, уæд уый, ау, куыд у мард? 
Куыд?! О, афонмæ йыл куыд дæр æмæ æрдиаг дæр фесты, чи 
йын тæригъæд кæндзæн, чи та йæ фæдыл худæнбылæй зæгъ- 
дзæн, зæгъгæ, ай мæрдтыбæсты дæр йæ кæнон нæ ныууадз- 
дзæн, уымæн æмæ, лæгæфсис циу, уый нæ зыдта, æмæ кæд 
исчи æцæг мæгуыр у, уæд йæ лæппу — йæ фидис æй, цъус 
искæй бахъыгдарæд, æндæра йæ фидис йæ разæй згъордзæн, 
гаццайы хъыбыл, зæгъгæ. Æви мæнæн дæр мæ фырт мæ кæ- 
нон кодта? Ау, ау, æз, æз дæр... æз дæр... стæй ма сылмар 
дæр... лæгмар ма фæуæд, фæлæ ма уымæй уæлдай сылмар 
дæр дæн? Æз æй амардтон?! Æртæ азы размæ дын фæцæй- 
цыдтæн мотоциклыл. Æмæ дын карчы цъиу, ногуагъд цъиу 
кæртæй куы разгъорид. Æз цæхгæр фæзылдтон иуварсмæ, ма 
йæ фæцъист кæнон, зæгъгæ, æмæ мæхи æфсæн-бетон телыхъæ- 
дыл сцавтон. Мæ сæры пырх акалд, дыууæ къуырийы рын- 
чындоны фæдæн. Карчы цъиуы сæрвæлтау! Æмæ ныр — 
адæймаджы марæг? Цы ма у мæ цард? Цы ныфсæй ма цæ- 
рон? — Георги Уырысханы цурмæ комкоммæ бацыд, йæ уæл- 
хъус æрлæууыд. Уый дæр рабадт, хæрдмæ йæм æнцад кæсы. 
— Æз мæ фырты фæдыл никуы уыдтæн тæрхондоны. 
Мæхæдæг дæр кæд уымæй хуыздæр нæ разындтæн, уæддæр 
сылгоймагæн тыхмигæнджыты æз сæ мæхстæттæй ауындзин. 
Ды Уырысхан дæ? Дæ, дæ, уæдæ нæ дæ... 
— Æз æй бамбæрстон, дæ фырт чи у, уый. 
— Дæ ныхмæ... алцытæ дыл мысынц æмдзыхæй, нæ? 
— Нæ ауæрдынц. 
— Мæнæн ныббар, бахатыр мын кæн, — йæ къух Уырыс- 
ханы уæхскыл æрæвæрдта. Уый ахæм уæззау къух йæ уæлæ 
никуыма банкъардта, фæлæ йæ уæз æхсызгон уыд, буцгæнæг. 
— Ды та мын цы кодтай? Цы дын ныббарон?.. 
16 Гусалты Барис 
241 

— Мæ чызг та-иу йе ’фсымæрыл нæ, фæлæ дæуык куыд- 
та, — уæнгмард, æнæбон тæригъæддагæй бахудт. —] Æнхъ- 
æлдæн æмæ дæ уарзгæ дæр цыма бакодта... \ 
— Хуыцау æй бауарзæд, Хуыцауæн макуы сæнад у|æд. Дæ 
ус æмæ уымæн ницы кæндзысты ахæмæй... 
Георги иуварс алæууыд, йæхицæн дзурæгау загъта: 
— Æз та... Æз та сæнад дæн Хуыцауæн дæр æмæ адæмæн 
дæр, сæнад сын кодтон мæхи. Æмæ — хæрд ахицæн! — æвип- 
пайды тæвдгæнæн бæтæреймæ сгæпп кодта, æмвæтæнæй æр- 
хæцыд уæлæмхасæн лыстæг æфсæн каубыдыл æмæ йæ рарæ- 
мыгътаид, æвæццæгæн, фæлæ цæстдарæг дуар йæ дынджыр 
дæгъæлæй ныххоста, хæринагдæттæн мæнгдзæст фегом кодта: 
— Æрхиз бынмæ! Ныртæккæ дæм бæрæг уыдзæн! 
Георги æргæпп ласта, йæхи дуарыл бауагъта, фæлæ цæст- 
дарæг уæдмæ хæринагдæттæн ахгæдта. Георги дуар сынæгæй 
ахæм цæф ныккодта æмæ, дуар хъæрзын-дзурын куы зыдтаид, 
уæд загътаид, йæ фæрсчыты сæстытæ сгаргæйæ: 
— Ме скондæй нырмæ мыл ахæм мыхъхъ нæма сæмбæлд!.. 
Къамырæ бандзыг. Йæ ныхæстæм хъусгæйæ дзы сулæфæн 
нал уыд уæдæй сарæй дæр, ныр та уæлдайдæр. Иууылдæр æй 
æмбæрстой, Георгийы æвыдæй кæй нæ ныууадздзысты, йæ 
хъуыддаг дæс боны карцермæ кæй цæуы, уый. Фæлæ йæм, 
цымæ, цалæй æрбацæудзысты, цалæй йæ кæндзысты-нæмдзыс- 
ты... Фырнад æй куынæ фæкæниккой, исты сахъат, уыргхæлд, 
игæрмур... Искæмæ сæ йæхæдæг æфсоны æвнæлд дæр куы 
бакæна, уæд-иу уый йæ гуырæй райгæ уæд. 
^- Макæмæ сæ бавнал, ма сæ ракъах. 
— Бузныг, Уырысхан. Дæ хуызæн лæппутимæ фембæ- 
лыны охыл ма уæддæр хъæуы иу чысыл ацæрын. Диссаг: 
æлгъаг мардæй амардтон адæймаджы æмæ... æмæ мæ риуы 
та, мæ зонды та, хорзæй мын цыдæриддæр рардæуыд æр- 
дзæй, уыдон райгас сты. Цы хорз у, хæдзарон адæймаг куы 
уай, уæд уый. Мæнæ мæм нырау уый амæй размæ афтæ ни- 
куыма бахъардта. Хæсты фæстæ дæр суанг. Уæд, æгасæй 
кæй аирвæзтæн, ууыл цин кодтон, къæмдзæстыг цин, фæлæ 
уæддæр расыг цин. Нæ сæм бавналдзынæн, кæд мæм уыдон 
сæхæдæг нæ бавналой... 
Дуары хæр-хæр, дзыгъал-мыгъул ссыд, уыциу тъæппæй 
байгом. Æмæ цæстдарæджы иувæрсты урс халаты иу фыдцъы- 
лыз лæг, йæ рахиз къухы размæ уколгæнæн судзин ныттынг 
кодта, афтæмæй йæ фæрæтъузынæввонг Георгимæ фæхæссы. 
Уый цикъæфæлурс афæлдæхт, уымæ ма сарæхст, æмæ йæ 
242 

къухтæ йæ уæхсчыты æмбæрц сдардта, лæгъстæйаг хъæлæсæй 
сæм æрхатыд: 
— Ма кæн! Сабыр æмæ коммæгæс дæн, кæдæм зæгъат, 
уырдæм ацæудзынæн... 
Æхсынчъы йас лæг ын судзинæй йæ хуыссæнгæрзтæм аца- 
мыдта: 
— Дæ хуыссæнтимæ! Сылбырс, сылмар, сылты богал! 
Систа сæ. Йæ дæлармы сæ бакодта. Æппæтыл дæр йæ цæст 
ахаста. Зæрдæбынæй загъта: 
— Кæмæ цы ’взаринаг кæсы, уый ничи зоны. Чи зоны, 
æмæ ма мæнмæ дæр разæй амæй фыддæртæ кæсы, фæлæ уæ 
курын æмæ мæ ацы фæндагыл бынтон ма ауæй кæнут. Мæ- 
хæдæг куы уаин, мæхæдæг, æрмæстдæр цæрæгой адæймаг куы 
уаин, ирон куынæ хуындаин, мæ ном йæ чъизи аууон куынæ 
’ппарид ироны номыл, уæд мын, зæгъæн куыд нæй, афтæ 
æнцондæр уаид. Мæхимæ иуварсæй кæсын, æмæ мæ зæрдæ 
хæццæ кæны... Æмæ— хæрд ахицæн! Цæй, кæд ма фембæ- 
ликкам, науæд дæр... Мæнæ цы ихæн у ме ’взæр хорз удæн, 
мæнæ... — Æмæ ацыд фидар санчъехтæй, лæгæрдгæ ацыд. 
Ахæм уæззау уæз æркодта æгуыппæг уæлдæф, æмæ сæ иу- 
цалдæр минуты никæй ницы бон нæдæр сдзурын, нæдæр баз- 
мæлын уыд, æдзæмæй лæууыдысты, æлхъывд æндзыгæй. Æмæ 
ма кæд иннæтæ ноджыдæр быхсыдаиккой, уæддæр Сергейы 
гæнæнтæ уый нал амыдтой — хъуыддаг тыхамæлттæй дæр исты 
худæгмæ куынæ аздаха, уæд ай бодзæн кæрц нæу. Æргæпп 
кодта дæлæмæ, Георгийы бынаты алæууыд æмæ фæкодта: 
— Тихо! Мæ удæн у ихæн! Не поминайте лихом! Ай дæ 
хицау! Зыгуымы дзæкъулау мæ куыд сыхста! — йæ хæдоныл 
схæцыд æмæ йæ гуыбыны цъармæ кæсы, æууæрды йæ, стæй 
Рачикмæ бацыд, йæ уæлхъус æрбадт æмæ йын йæ къух йæ 
сæрыл æрæвæрдта, рæвдаугæ йын æй лæгъзытæ кæны. 
Кæд ын йæ ныхæстыл ничи схудт, уæддæр цыма сæ дур- 
дзæфы кæлæнтæ ссыдысты, уыйау банкъуыстысты, схуыф- 
тытæ-сулæфтытæ кодтой. 
Мæхæмæт уынæргъгæ ныуулæфыд, бацыд йæхихъуыды 
чъылдыммæ, стæй йæхи æрæхсадта. Али цы къуылых уыд, 
уымæй къуылыхдæрæй арауай-бауай кодта, иуцасдæр æнæдзур- 
гæйæ сæрæмбæрзтæй хуыссæгмæ фæкаст, й-йæх! зæгъгæ, загъ- 
та æмæ тамако сдымдта, стъолы фарсмæ æрбадт. Æмæ йын 
кæд бынтон зын нал уыд куыдфæстæмæ, уæддæр фæсмон 
243 

кодта, зæгъгæ, Георгимæ раздæр куы байхъуыстаид, уæд йæ- 
хæдæг йæхи тыххæй, йæхи рысты тыххæй афтæ æргом æмæ 
бæлвырд нал дзырдтаид... Фæлæ ма ныр — цы... 
Николай дæр та, йæ цæфхадджын фидар цырыхъхъыты 
зыхъ-зыхъгæнгæ цæугæйæ, зæхх барын-тын нывæндын рай- 
дыдта. Рачик фыццагау дæлгоммæ фæлдæхтæй хуыссы, æмæ 
Леля мæстæймаргæ хъæлдзæг худгæйæ йæ цæстытыл уайы. 
Фæлæ та-иу Георгийыл куы ахъуыды кодта, уæд та йæм-иу 
уый бæллæхты раз йæхи сæфт ахæм бæллæх нал каст, адæ- 
мæн нымаинаг цыма нал уыд, зæрдæрысты аккаг сын цыма 
нал уыд æмæ йыл йæхæдæг дæр, йæхæдæг йæхи сæфтыл кæй 
тъизы, кæуы, æрдиаг кæны, дзыназы, бирæгъ йæ сæфт къæ- 
былатыл арвараугæ куы ниуа, уыйау кæй ниуы, уый та у ху- 
динаг, уый та у йæ ницæйагыл комдзог цæуæг æмæ ма ныр цы 
акæна, йæхи куыд дара дарддæр, уый нал зыдта æмæ уыцы 
хъуыдыты уæззау къæйты бын æлхъывдæй дæлгоммæ хуыс- 
сы. Сергей йын йæ сæр рæвдаугæ куы лæгъзытæ кодта, уæд 
æм йæ сабибонты хæкъуырццæг куыдæй кæуын æрцыд, йæ 
мадæн-иу йæхи куы буц кодта, йæхæдæг-иу йæхицæн куы 
тæригъæд кодта æмæ йын-иу кæугæйæ куыд фенцон, йæ тæвд 
цæссыджытæ-иу ын цыма йæ гыццыл зæрдæйы маст æрæхсад- 
той æмæ аластой, афтæ йæ ныр дæр бафæндыд скæуын, фæлæ 
йæхи ныхъхъæддых кодта. Æмæ фæбузныг йæхицæй. Тамако 
дымын æм рагæй цыд, фæлæ уымæн дæр фæрæзта, æмæ йын 
уый дæр цины хос уыд, кæй быхсы, уый. Æмæ йын куы баха- 
тыр кæниккой æмæ ма иу-дæс азы куы ’рдауид мидæгæй, йæ- 
хæдæг йæхи хæргæйæ, йæхи куы хъомыл кæнид афтæ, уæд 
адæмы ’хсæн адæймагæй цæрынмæ, ау, нал сбæззид?.. 
Уырысханæн дæр йæ мидæг нал цыдысты йæ ивылд æмæ 
хæлбурцъ хъуыдытæ, æгæр дæрдтыл æмæ йын сæ æгæр бирæ 
цæуылдæртыл ныммамазила-зилдухгæнæг фæкодта Георги. 
Æнхъизы, фыцы дунейы цард, æмæ та дзы цы стъæлфæнтæ- 
хъысмæты сæстытæ-схъистæ атæхы фæйнæрдæм!.. Æмæ та йæ 
фырадæргæй цъылын райста — мæрзгæ-мæрзыны йæ удтыхст 
сагъæстæй куыддæр хибарæй цыма аззайы, цыма сæм иувар- 
сæй æддагоны цæстæй кæсын райдайы, афтæ фенкъары йæхи. 
Лæджы ирвæзынгæнæн хисайæнтæ... Фæлæ куы ныммарзта, 
куы ныссæрфта уымæл хæцъилæй стъолæй, скъаппæй, бандо- 
ны къахæй-къухæй алцыдæр æмæ фæстæмæ йæ хуыссæнуаты 
куыд æрцæйуагъта йæхи, афтæ фестъæлфыд-фесхъиудта: 
æрбайрох дзы! Уый дзы куы ’рбайрох, уый! Афтæмæй йæм 
мæнæ ныртæккæ фæсиддзысты! 
244 

Æмæ йæм æцæгдæр фæхæрзæггурæггаг йæ зæрдæ: дуары 
дзыгъал-мыгъул та фæдисонæй ссыд. Æмæ Уырысхан цæуын- 
маз цæттæйæ къæсæргæрон слæууыд. Цæуыл нæма сахуыр 
æмæ, æвæццæгæн æмæ, цæуыл никæд сахуыр уыдзæн, уый 
æлгьитыныл, хуымæтæджы, æнæ мастæфхæрдæй, афтæ уæгъ- 
ды, хи иргъæфсæгау кæрæдзийы мад-фыды дæхицæй æлгъи- 
тыныл, мæнæ уырыссагау для связки слов кæй хонынц, ахæм 
хуызы кæрæдзийæн алывыд калыныл. Ахæстоны кусджытæ 
дæр, стæй дын милицæйы кусджытæ дæр алцыдæр зæгъдзыс- 
ты, алыхуызы дæр дæ ралгъитдзысты худæнбылæй, ома дыл 
сæ маст нæ калдзысты, бафхæрой дæ, зæгъгæ, уый охыл дæ 
не ’лгъитдзысты, фæлæ уый сæ æрдзон ныхасы уаг у, афтæ 
йыл фæцалх сты, æмæ сын æнæ ’лгъитгæйæ дзурын тынг зын 
свæййы, æндæр адæмы ’хсæнмæ куы бахауынц, уæд, æвæц- 
цæгæн æмæ, тынг фæтæрсынц исты ахæм срæдийынæй, сæ 
хæрд-сæ нозт дæр сæ фарсыл нæ фæхæцы, исты ахæм дыууæ- 
æртæуæладзыгон æлгъыст сын бахъуаджы сахат ныккæнæн 
куынæ вæййы, уæд. Ма сæм хæрам кæи, сæхæдæг дæр дæм 
нæ фæхæрам уыдзысты сæ хорз зæрдæйы уагыл, куы сæ рал- 
гъитай се ’лгъыстмæ дзуаппæн ды дæр, уæд. Æцæг сæ исты 
æфсон куы хъæуа сæ пырх акалынæн, уæд дын дæ хуымæ- 
тæджы фæстæмæ дзурын дæр æвирхъау фыдракæндыл баны- 
майдзысты. Æмæ сын уыцы уагыл, се ’лгъыстмондаг ныхасы 
уагыл куы ахъуыды кæны Уырысхан, уæд та йæ зæрдыл уай- 
тагъд Ахмет æрбалæууы — иу-ссæдзаздзыд мæхъхъæлон лæп- 
пу. Фехсыны тæрхон ын рахаста æфсæддон трибунал, æмæ 
уартæ ныр æртыккаг мæй æнхъæлмæ кæсы, Мæскуы цы зæгъ- 
дзæн, уымæ. Нæ йын ныххатыр кæндзысты, уымæн æмæ йæ 
командиры амардта. Маргæ та йæ уымæн акодта, æмæ дзы 
хынджылæг кодта, уæлдайдæр та йын æппынæдзух йæхицæй 
йæ мады кæй æлгъыста, уый тыххæй. Æмæ уый дæр, коман- 
дир дæр, фондз æмæ ссæдзаздзыд бердзенаг лæппу дæр фе- 
сæфт, йæ ныхасыуаг мидбылхудгæ æлгъитыны æрдзон уаг кæй 
уыд, уый фыдæй æмæ Ахметы дæр, йæ чысылæй фæстæмæ 
йын йæ туджы уыцы æгъдау кæй бауагътой, дæхæдæг дæр 
макæй мады æлгъит æмæ дæхи мады æлгъыст дæр макæмæн 
хатыр кæн, зæгъгæ, уый бабын кæндзæн. Бамбарæн æй ис, 
фæлæ йæ чи сраст кæндзæн, чи йын схондзæн йæ хохаг лæджы 
лæгдзинад адæмтæн æнæхæрам æмæ нымаинаг лæгдзинад?.. 
Дуар байгом æмæ — Костолом. Йæ бакастæй Георгийау 
фидаркæндтытæ, фæлæ фиуфыд, гуыбынджын, стæй æдзух- 
дæр йæ хиды цъæхснаг тæф калд, йæ кæрдæгцъæх æфсæддон 
245 

хæдоны дæлæрмттæ хид-сау. Тыхæй та, раст зæгъын хъæуы, 
хъару хъуаг нæ уыд, йæ фæсномыг дæр ыл дзæгъæлы не сбадт. 
Йæ къухы гæххæтты гæбазмæ æрцæйкаст, фæлæ, Уырысхæ- 
ны цæуынмæ цæттæйæ куы ауыдта тæккæ дуаргæрон-къæ- 
сæргæрон, уæд бахудт-базыхъхъырхуыз æмæ мæллæг далы- 
сы хъæлæсæй фæкодта: 
— А, гулена, киска-сучка, знаешь, чье сало съела? 
— Сам ты вонючая котлета, окорок тухлый, — йæ ныхасы 
хъæдмæ гæсгæ йын загъта Уырысхан дæр, кæд-иу йæхицæн 
ныффæдзæхста, сæ дзырдмæ сын дзырд ма ’ппар, зæгъгæ, 
уæддæр. Куынæ сæм дзурай, уæд сæ цыма тæрсгæ кæныс, 
сулæфын дæр нæ уæндыс, куы сын дæттай сæхи хуызæн ак- 
каг дзуапп, уæд та лæгæн йæ маст дывæр цы кæны, чъизи ма 
цы свæййыс, семæ иу цъымарайы бассæндæгау, æндæр дæ маст 
мынæг нæ кæны. 
— Сейчас посмотрим, кто будет котлетой, а кто получит 
отбивные по ребрам! Выходи, пи-са-тел-иш-ка! — æмæ йын 
йæ уæхскмæ фæцæйлæбурдта, æддæмæ йæ разыввытт кæно- 
ны зæрдæйæ, фæлæ Уырысхан йæхи фæсайдта æмæ йæхæ- 
дæг ахызт. Костолом дуар, цыма дуар æмæ тарвазы ’хсæн 
искæй ацахсынмæ, фæцъист кæнынмæ хъавыд, уыйау уыциу 
тъæпп бакодта. 
Йæ къухтæ йæ синты сæрыл сæвæрдта Уырысхан æмæ 
Костоломы разæй цыд, уый йын кæдæм амыдта, уырдæм æм- 
раст! рахизмæ! уæлæмæ дыккаг уæладзыгмæ! рахизмæ! æм- 
раст! галиумæ! Æмæ —стой! 
Костолом йæ разæй фæцис, дуар бакодта, бацыд мидæмæ, 
стæй йæм, мидæгæй чысыл афæстиаты фæстæ, фæдзырдта, 
заходи, зæгъгæ. Иунæгæй йæ кæй фæуагъта уыцы цъус рæс- 
тæг дæр, уый ууыл дзурæг уыд, æмæ йæ сæхæдæг æнæууæнк 
фыдгæнæгыл кæй нæ нымайынц, лидзынхъусыл... 
Уæрæх райдзаст уаты иу къордæй бадтысты. Уырысханы 
æппæты фыццаг дисы райдзаст уат бафтыдта, йæ сæрибар 
хуыз, цыма ахæстоны хатæнтæй иу нæу, уыйау... 
Иууылдæр æм се ’ргом раздæхтой, стæ-ма, абонсарæй кæй 
кой кæнæм, кæуыл дзурæм, уый ай у, мæнæ ай, зæгъгæ. Стыр 
стъолы уæлхъус — бандонырдыгæй нæ, фæлæ стъолæн йæ 
разæй лæууыд ахæстоны хицау, ныллæджытæ, рæстæмбис- 
кар ирон лæг, дæлбулкъон — куы сбулкъон уа, уæд йæ рæз 
дæр схæсдзæн, зæгъгæ, ахъуыды кодта Уырысхан æмæ йæхи- 
мидæг бахудт. Тымбылтæконд, цы уыд, уымæй: тымбыл æнæ- 
хин цæсгом, тымбыл нард æдых уæхсчытæ, тымбыл къуыпгуы- 
246 

бын, тымбыл, пух, цыбыр æнгуылдзтæ. Йæ цæсгом иудадзыг- 
дæр уыд сырххъулæттæ, æмæ йæ нæ базыдтаис, мæстæй хъу- 
лон кæд афæлдæхы, уый. Уæдæ йæ хъоппæг цæстытæ дæр 
хъуыдыйæ цух дзагъыргондæй кастысты, нæдæр ын худгæйæ 
куымдтой сæ хуыз ивын, нæдæр мæстыйæ тызмæг кæнын — 
уыцы иугæндзон фæрæтамад дзагъырдзастæй лæууыдысты. 
Æнæбары ма йын йæ удыхъæдыл, йæ удыскондыл Уырысха- 
ны дарддæр дæр хъуыды кæнын фæндыд. Чи -зоны, æмæ йе 
’рдзон тугæй æвзæр лæг нæ уыд, фæлæ, æвæццæгæн æмæ, йæ 
цæргæ-цæрæнбонты йæхæдæг дæр не ’ууæндыд, чи у æмæ цы 
у уыцы сахат, ууыл — ома лейтенант кæй сси, капитан, майор, 
дæлбулкъон æмæ мæнæ ныр ахæстоны хицау. Ирыстоны адæ- 
мы иу кæцыдæр хайæн зындгонд лæг кæй у, ууыл ома не 
’ууæндыд. Стæй йæм афтæ дæр каст, æмæ йæ алыварс хицау- 
адæй иу дæр, суанг, далæ Генсек чи у, уый дæр, уый, — сæ 
иу дæр, цы бынат ахсы, уый аккаг нæу, се ’ппæт дæр сæхи 
ныддымстой — надули щеки æмæ сæ рольтæ хъазынц, ефрей- 
торæй маршæлмæ, стæй... стæй генералиссимусмæ... Уымæн 
æмæ Хуыцауы тæфæй хайгонд паддзахы куы раппæрстой, стæй 
та Рæстæгмæйы Хицауады, уæдæй нырмæ сæ иуы дæр нæма 
бауырныдта, йæ рад фæткы æгъдауыл, æнæхæрам хуызы кæй 
æрцыд, уый — хиконд куыддæр цыма уыд сæ алыварс цард, 
æрымысгæ. Æмæ дзы æрмæстдæр фыдгæнджытæ уыдысты 
æцæг æмæ цардæгас, царды æнгæсæнтæ... Æмæ сын цас фыл- 
дæр уыдаид знæгтæ, фыдгæнджытæ цас арæхдæр уыдаид, 
уыйас сæхæдæг дæр æмæ сæ цард дæр цыма царды æнгæсæн- 
тæдæр уыдзæн, афтæ хъуыды кодтой... 
Хицауы иуварс стъолы уæлæ Уырысхан йæ фыстытæ ауыд- 
та æмæ иннæрдæм азылд. Æмæ йæ цæстæнгас хицауы хæди- 
вæджы цæстæнгасимæ сæмбæлд — Гасситы Майрæмы цæст- 
æнгасимæ. Уый дæр дæлбулкъон, йæ бæрнон бынаты ном та 
ризæг æфтауæг: заместитель начальника по режиму... 
Уырысханæн скъолайæ фæстæмæ фенад уыцы дзырд: цар- 
ский кровавый режим, соблюдайте режим дня — уæд уый 
цавæр режим дня у ирон хæдзары æд фос, æд карк, æд цæхæра- 
дон, æд сугамал, æд куыройдзау, æд цума-марадз-ма?.. 
Æмæ хъуамæ Майрæмæн ныр йæ бæрнон бынатмæ гæсгæ 
йæ цæстæнгас сындз æмæ судзинтæ уаид, рæхойгæ, лæджы 
иннæрдæм хизгæ. Æппындæр нæ — уæзданæй æмæ ма йæм 
раст цыма цыдæр арфæйаг хуызы дæр каст. Æмæ Уырысха- 
ны мидтæлытæ се ’лхъывд æрлæмæгъ кодтой, ныр ын цы- 
фæнды куы дзурой, цыфæнды æртхъирæнтæ йæм куы кæна 
247 

хицау, уæддæр æм нал хæццæ кæндзысты, тас нæ, фæлæ ма 
йыл кæд мидхудæг æфтауой: æцæгдæр ма куы у афтæ, æцæг- 
дæр, — донласты хуылыдзæй цыма тæрсын кæныс, уыйау 
уый дæр, Уырысханы дæр истæмæй тæрсын кæнын... 
Майрæм ма йæ кæцæй хъуыды кæндзæн, стæй дзы ахæ- 
мæй дæр ницы уыд, æмæ йæ нырмæ йæ зæрдыл бадара, зона 
йæ... Иу-дыууæ азы размæ уыдаид уый. Ай дæ хицау! Æрдæ- 
бон ма йæ Георги дæр уæлдай дисы бафтыдта, Гуыдиаты Сол- 
танæй куы ’ппæлыд, уæд — Солтан уыд сæ хæстæджыты 
хæдзары хæрæфырт. Æртæ æфсымæрæй дæр — Шамил æмæ 
ма Бекырби дæр, — адæмуарзон кæмæй фæзæгъынц, кæрдзын- 
дæттон хæдзар, ахæмтæ. Сæ фыд Зауыры ныхæстæ та æмби- 
сондæн баззадысты, йе ’рцахсæг угротæн, дам, афтæ: 
— Теуа йæ уæрджытыл куы ’рлæууа, уæддæр цыфæнды 
куыдзæй дæр бæрзонддæр уыдзæн! 
О, æмæ дын дыууæ азы размæ иу сæрдыгон хурдзаг изæр 
Проспекты сæ хъæуккаг лæппу, йæ хорз æмгар Беккуызарты 
Гукъулийы кæстæр æфсымæр Æхсарбегимæ хæрхæмбæлд куы 
фæуиккой. Æмæ дын ын хъазгæмхасæнты Æхсарбег афтæ: 
— Цæй-ма, горæтаг, ницы зæгъыс? 
— Бæгуыдæр зæгъын! — Солтаны дуканимæ хæстæг уыды- 
сты, раст Айдæнджын дуканийы цур. — Цом-ма, уалæ уым 
иу авг райсдзыстæм æмæ уартæ Æфсæддон хæрæндонмæ ба- 
цæудзыстæм, æмæ... 
Солтанмæ йæхи равдисын йæ зæрды кæрон дæр нæ уыд, 
фæлæ дын водкæйы авгæн бафыста, æмæ йæ куыд рацæйис- 
та, афтæ дын дуканимæ фæсчъылдым уатæй Солтан йæхæдæг 
куы ’рбауаид. Æмæ йæ ауыдта: 
— Уый та дын циу?! 
— Мæнæ, зæгъын... 
— Ратт æй фæстæмæ! Йе ’хца йын фæстæмæ раттут, — йе 
стыр æнгуылдзæй йæ уæхсчы сæрты фæстæрдæм йæ уатмæ 
ацамыдта. — Уырдæм уал-ма ацу... 
— Мæнæ ма мемæ ’мбал ис... 
— Уырдæм-ма уал ацæут — æз ныртæккæ... Уæвгæ та мæм 
уынджы иу цъус банхъæлмæ кæсут... 
Цыбыр ныхасæй, йемæ сæ Дыргъдон-ресторанмæ акодта. 
Фæсвæд стыр уаты бадтысты. Иу заман куы уыд, уæд дын 
чидæр газеты лотерейы тиражмæ фæкомкоммæ. Кæмæ дзы 
иу, кæмæ дыууæ, кæмæ дæс билеты разынд. Иууылдæр сæ 
Майрæммæ лæвæрдтой, уый сæ уыдта — никæмæн ницы рам- 
былдтой. Уырысханмæ дæр иу билет уыд æмæ йæм æй æппæ- 
248 

ты фæстæ радта, ай дæр ма æххæст фен, зæгъгæ. Æмæ — 
рамбылдта! Туман! Фехсызгон се ’ппæтæн дæр. Æмбисбадт 
куы уыдысты дзаджджын фынгтыл, уæд ма сæм дыууæйæ 
æрбацыдысты. О, фынгыл иу-авдæй бадтысты, Уырысхан дзы 
уымæй размæ лæгæй-лæгмæ æрмæстдæр Къолайы зыдта, са- 
хатгæнæджы, стæй фæсаууонмæ та Майрæмы, Ленины райо- 
ны милицæйы хицау уый æмæ уый у, зæгъгæ. Ногæрбацæуджы- 
тæй иу уыд бæрзонд уæнгджынтæ хæрзконд лæппулæг, сырх- 
дзæсгом, йæ алы фезмæлд дæр хиуылхæцгæ, æнæцоппай, йæ 
кад æмæ йæ номæн кæмфæнды дæр фæцудынæй чи нæ тарст, 
кæмфæнды дæр — кæимæфæнды дæр — паддзахимæ дæр! — 
æмвынг чи сарæхстаид æмæ кæмæнфæнды дæр æгъдау рат- 
тын йæ бон кæмæн бауыдаид, ахæм лæджы æууæлтæ йыл 
æргом бæрæг дардтой. Йæ иунæг бакаст дæр цæстырухс уыд, 
ныфсдæттæг уыд, алкæмæн дæр цыма афтæ дзырдта, ды дæр 
ирон лæг дæ æмæ хъæддых лæуу, дæ кад æмæ рад зон, ма цуд, 
иу лæджы фырты дæр дæхицæй лæгдæр ма хон, кæм бахъæуа, 
уым ды дæр фæндагæмбал, тохæмбал, фынгæмбал æмæ алцæ- 
мæн дæр бæззыс, зæгъгæ, цыма алкæй дæр йæ сæрæн, уæз- 
бын, лæджыхъаруджын бакастæй сæрыстыр кодта, сæрыс- 
тырдзинад æм гуырын кодта, уыйау уыд йæ уынд-йæ бакаст. 
Иууылдæр æмхуызон хъæлдзæг æхсызгонæй сæ базыртæ 
сцагътой: 
— О! Макс! Макс! Æмбæлæггæгтæ! 
Æхсарбег Уырысханмæ йæхи æрбаивæзта æмæ йæ хъуыз- 
гæ хъæлæсæй афарста: 
— Мырзаганты Макс нæу? 
— О. Уый у... 
Æрбацæуджытæн æмбæлæггæгтæ æмæ куывдтыл оммен 
зæгъинæгтæ баназын кодтой лæугæйæ, стæй сæ бадын куы 
бауагътой, уæд ма сын фынджы хистæр сæ уазæггæгтæ дæр 
рауадзын кодта, сæхи номыл сын хæрд рахастой. Æмæ уæд 
Макс сæрæй йе ’мбалæн ацамыдта, афон у, зæгъгæ. Уый ха- 
тыр ракуырдта, сыстад æмæ буфетырдæм ацыд. Куы ’рбаздæхт, 
уæд уымæ бакæсын æнæ диссаг нæ уыд: мæнæ цыма пецмæ 
сугтæ хаста, уыйау йæ галиу къухы хъæбысы дзаг кæд æмæ 
æрбахаста водкæйы æвгтæ — фæсарæнтæм кæй фервитынц, уыцы 
сыгъдæджытæй æмæ суадоны донау æнцон нуазæнтæй. 
— Уæ алкæй номыл дæр — нуазæн! — загъта Макс, æмæ сæ 
уæд йе ’мбал дæр иугай рæгьæй-рæгьмæ фынгыл равæрдта... 
Цас ма фæбадтысты, куыдæй ахицæн сæ фынджы ’гъдау, 
уыдæттæ-йедтæ ахсджиаг не сты, фæлæ йæхи куыд хатыдта, 
249 

уый хорз хъуыды кæны: иуæй йын хорз уыд, иннæмæй, æф- 
хæрдау хъыг, уымæн æмæ йæ зыдта, зæгъгæ, йæ ахуыргæнæ- 
джы, кæнæ уацхæссæджы улупа-гонорарæй уый уал лæджы 
бахонын никуы бафæраздзæн, ахæм æгъдау раттын... Хæлæг 
та сæм нæ кодта — бынтон сæрибар кæй не сты уыцы цæрæг 
лæппутæ дæр, бынтон æнæмаст, æдас адджынæй кæй нæ хæ- 
рынц сæ сойджын къæбæр, уый æмбæрста. Фæлæ сæм кæцæй 
цы цæуы, ууыл биноныг ныссагъæс кæна, уый та йе ’фсарм 
нæ куымдта, хъуыддаг дæ кæм нæй, уым дæ фындз куы тъыс- 
сай, уыйау кæй уад, уымæ гæсгæ... 
Цас рауадаид сæ фынджыбадтыл, мæгъа, фæлæ дын иу 
заман Ирыстон хæрдмæ фæхауд: Максы, дам, æрцахстой... 
Сусæг цехтæ йын уыд, болонкæ плащтæ хуыдтой, уæй сæ 
кодтой сæхи пайдайæн, стæй ныссуйтæ сты, æхца йæ хъуыд 
æмæ йæ иу ’мбал дуканигæсæй æвæстиатæй агуырдта, уымæ 
та уыйбæрц нæ разынд æмæ, дам ыл уæд дамбаца ныххуыр- 
ста... Иуныхасæй, бæстæ иууылдæр сусу-бусу æмæ цъиах-цъиах 
сси. Фæлæ Уырысханы зонгæтæй иуæн дæр æхсызгон нæ уыд, 
фыддæрады цин сæ ничи кодта, Максы кæй æрцахстой, ууыл. 
Хъыг уыд йæхицæн дæр, ахæм лæг кæй фæцис цъысымы, 
уый, æвгъуаг уыд ахæм лæг... ахæм зонды, ахæм лæджы хъа- 
руты хицау лæг сæфынæн. Сæ давд сын давдыл нымайын 
нæдæр зæрдæ куымдта, нæдæр зонд: плащтæ, дам, хуыдтой 
давæггаг хъуымацæй... Куыд æй уыд давæн? Куыд сæ уыд 
сусæгæй хуыйæн? Æмæ паддзахад йæхæдæг фаг хуыйæд, 
цæмæй... Цæй, о, æмбæрст у, лæгæн цы зондджын демагогон 
(демæ гогон!) ныхæстæ зæгъиккой, уый. Чидæр давы, зæгъ- 
гæ, уæд зын у раст зæрдæйæн, уæдæ нæу, фæлæ æппæт дав- 
джытыл кæй нæ худы зæрдæ дæр, уый дæр æрымысгæ нæу. 
Макс кæимæ бадт сæ къамырæйы, уыдонæй ма иуы — Зюкы — 
баййæфта. Æмæ йын уый куыд дзырдта, афтæмæй, дам, Макс 
йæхи бахордта, комдзаг йæ дзыхмæ нал иста, йæхи цыма æр- 
цауындзынмæ дæр хъавыд хисæрфæнæй, фæлæ-иу æй йе 
’мхъиамæт æмбæлттæ базыдтой æмæ-иу æй нæ бауагътой, 
къæдзæхы йас лæг, дам, батад æмæ тæрхоны бонмæ дæр нал 
ацард — Максы ном хæссæг стæгдар ма баныгæдтой, мæрдты 
ма фестъæлфæд, ма схъæрзæд... 
О, æмæ уæртæ уыцы Майрæм бады, Солтаны ’рдхорд, Мак- 
сы... Чи йын уыд Максæн, мæгъа, фæлæ кæрæдзийæн æцæ- 
гæлон, ай-гъайдæр, нæ уыдаиккой, æрмæст ын, куыд, цы, зæгъ- 
гæ, уæддæр Максы кой скæнын ницæмæн хъæудзæн: ахæс- 
тонмæ дæр æй кусынмæ уый фæстиуæгæн ма рарвитæнт, уый — 
250 

æфхæрды хуызы, ома Максимæ æрдхорд-æмбал кæй уыд, уый 
адыл! Æндæр уæдæ хæххон цæргæсæн уартæ ахæм хæрзхаст 
бæдулæнгæстæ лæг — ахæстоны хицау, — куыд æгъдауæй 
хъуамæ уа йæ разамонæг?.. 
Æмæ та, æвæццæгæн, Майрæм дæр ахæстоны хицауæн 
æнæнхъæлæджы фæлварæн-тыхсты хос ссис, æндæр уæдæ, 
йæ къахыныхы аргъ дæр кæмæн нæ дæ, уый дæ дæлбар уæд 
æмæ дыл адæм дæр худæнт æргом-сусæгæй... 
Хицау йæхи æмдымбыл нард сырддонцъиуау сцагъта, ба- 
уыгьта йæхи, йæ рыгтæ цæгьдæгау, цыма хъазы айк æрæфтауи- 
наг у, уыйау, стæй, йæ амонæн æнгуылдз Уырысханырдæм 
здухгæ-тилгæ бахæсгæйæ, йе ’мбæлтты бафарста: 
— Ай махæн кæм ысйед ис, кæм? — йæ дзагъыр цæстытæ 
ма ноджыдæр цæмæй фæдзагъыр уой, ууыл архайы, фæлæ 
йæ фæлтæрæнтæй ницы рауад — нæ йын фæдзагъырдзаст- 
дæр сты... — Дæу нæ фæрсын: кæм нын ысйед дæ? 
Майрæм Уырысханмæ æнцад худæндзастæй кæсы, йæхи 
къæлæтбандоныл фæстæуæз ауадзгæйæ, иннæтæ хицауы цæ- 
стмæ кæнгæ хъæлдзæгæй ныххудтысты, кæд уый, «кæм нын 
ысйед дæ», зæгъгæ, цы хоны, уый сæ ничи зыдта, уæддæр, 
фæлæ хорзæй кæй ницы уыдзæн, уый та æмбæрстой æмæ худ- 
тысты тыхлæмæрст хъæлдзæгæй. 
— Дæу нæ фæрсын? 
Уырысхан дæр Майрæмы ныфсæй йæхимæ «Коммунист 
на допросе» æркаст — нæ фæтасдзæн, нæ фæтæрсдзæн, стæй 
уый нæ, уый, фæлæ ма йе знæгтæй хъазгæ-хынджылæг дæр 
кæндзæн, æппындæр сæ, партийы сæрыстыр хъæбул, ницæ- 
мæ дардзæн: 
— Цæмæй мæ фæрсыс, цæ, æмбал гражданин началнык? 
Фæбæлвырддæр, ма кæн дæ фарст... 
— Кæм мын ысйед дæ? О! Стæй æз дæуæн æмбал нæ дæн — 
тамбовский бирæгъ дын æмбал! 
— Раст у: гусь свинье не товарищ... 
— Мæлæты хъаз! Мæлæты мæлхъ! Æз дын ахæм свинья 
дæхи фæкæндзынæн, æмæ! 
— Æз никуы ысйед дæн... — Цæмæй йæ фарста, уый та 
йын цы бамбарын хъуыд Уырысханæн: Костоломы йæм куы 
’рвыста, уæд ын, ай-гъайдæр, афтæ загътаид, цу-ма, уыцы 
писателишкæйы ракæн, зæгъгæ... Æмæ йæ ныр фæрсы, кæм 
иын ысйед... ысписателишкæ дæ ома... 
— Уæдæ мæнæ адон цы сты? Ды махæн ам хуыртæ ’хсæ- 
251 

дын æнхъæл дæ? — фæстæрдæм нæ акаст, афтæмæй йæ къух 
фæстæмæ акодта æмæ Уырысханы гæххæттытæ райста, уæллаг 
сыф хæстæг йæ цæстытæм схаста, бакаст: — Цæхгонд фæд. 
Радзырд. Ома лæг ахæстонæй алыгъд æмæ ма йын ныр йæ 
фæдыл цæхх кæн, нæ? Дæу нæ фæрсын, кæм нын ысГорький 
дæ? Костолом! 
— Есть, товарищ подполковник! — Костолом уаты астæу- 
мæ басанчъех кодта, хъæдæг-хъандзалæй алæууыд. 
— Сколько это... ребер у этого... Чернышевского? — ныр- 
тæккæ æнæхъæн дунейы дæр ацы ахæстоны хицауæй хицау- 
дæр ничи уыд, уымæй режиссердæр æмæ актердæр, уымæй 
цыргъзонддæр æмæ муссолини-франко-гитлер-сталин-салазар- 
стресснер-чанкайшидæр, генералиссимусты генералиссимусдæр! 
Сырддонцъиу! Сывæрджын, хæстбойнон сырддонцъиу! 
— Разрешите пересчитать, товарищ подполковник? 
Майрæмæй фæстæмæ иннæтæ артæнхæлдтæ кодтой фыр- 
худæгæй. Хицау дæр йæхæдæг нæ худт, иннæты æмвæзадмæ 
дын йæхи уадзы — афтæ дæллоз... 
Æмæ дын æнæнхъæлæджы цьæхснаг хъæлæсæй куы фæтъæл- 
ланг ласид: 
— Ай радзырд нæу! — гæххæттытæ тилы. — Ды махæн хæн- 
къæлтæ дымсын æнхъæл ма у ам, мугæты цъæрттæ хæрын. 
Æмæ радзырд нæу, фæлæ ахæстонæй алидзыны мадзæлттыл 
ныхас у! Æмæ дын æз дæ делойыл-хъуыддагыл цæхгæрмæ 
сырх хахх сæвæрын кæндзынæн! Уый та цы амоны, уый зо- 
ныс? Дæу нæ фæрсын? 
— Склонный к побегу... 
— Иронау ма йæ стæлмац кæн... Къоста! 
— Лидзынхъус... Лидзынмæ æмхиц... Бирæгъæн йæ каст 
æдзухдæр хъæдмæ... сæрибармæ у... 
— Æмæ уæд, уыцы сырххахджынæй, расконвойкæмæ дæр 
кæй никуы бахаудзынæ, уый дæр зоныс? 
— Зоныс... Фæлæ уæддæр æмæ уæддæр Зæххы къори 
зилгæ кæны, уый та радзырд у... 
— Æмæ ма демæ лидзинаг чи у? Дæу нæ фæрсын? — 
Хæстæг æм бацыд æмæ йын бынæй хæрдмæ йæ цæстытæм 
кæсы — бынтон ныссырддонцъиу. 
— Къуылых Али... Къуылых дзынга у, æмæ... 
— Æмæ мæн къуылых дзынга фæразы, гъери-гъа, дзæбæх, 
нæ? Æмæ уæд йед та чи у — Кульпин? Чи ’рбацæуы расыгæй 
йæ куыстмæ æмæ кæй ис ныхæстыл дарæн йæ дзæнгæдауар- 
загæй? Ныхæстыл æй дардзысты, иу та уæ... ды та тезгъогæнæн 
252 

кæртгонды дондзæуæны цъайы бамбæхсдзынæ, нæ? Кульпинæй 
та ахстыты банымайын ферох уыдзæн æмæ не сфæдис уыдзæн, 
нæ? Ды та æхсæвы дæ къуылых дзынгайыл абаддзынæ, æмæ... 
æмæ ма дын дæ фæдыл цæхх кæн, нæ? Дæу нæ фæрсын — чи 
у уыцы хæлиудзых надзиратель-цæстдарæг Кульпин? 
— Радзырдгонд у. Аивадон уацмысгонд... Ничи дзы никæ- 
дæм лидзы, фантазитæ сты, æрымысæггæгтæ... Сфæлдыста- 
дон сæнттæ... 
— Фантазии Чайковского! Æз дæ уымæй нæ фæрсын, ра- 
дзырд у, роман у, хуымгонд у, йед у... поэмæгонд! Фæлæ 
Кульпинæн йæ йед чи у... — адæммæ аздæхта йе ’ргом, йæхи- 
мидæг схъуырдухæнхуыз. — Цы хуынд, цы, мæнæ, зæгъæм, 
Павка Корчагин, Павел Власов, Верæ Павловнæты-йедты бæ- 
сты царды чи уыд æцæгæй, уый? — йæ сæр цыма æмзылд нæ, 
фæлæ дæндаггай йеддæмæ здухын нæ куымдта, уыйау æй æцæг 
дæр сырддонцъиуы сæрау схъиугæ здæхта сæ алкæмæ дæр. 
Уырысханы цæстытыл та зарæгаразæг рагон ирон лæппутæ 
уадысты, сæ зарджытæй сын хицæн рæнхъытæ мысыд, мæнæ 
куыд хорз сты, зæгъгæ-иу кæуыл ныццин кодта, уыдон, æмæ 
ахæм рухс уыд йæ удмидæг, ахæм æнахуыр ныфсвидар уыд 
йæ зæрдæйы ахаст æмæ йæ, зæгъæм, ныр карды фындзæй 
куы фæрæхой- фæрæхой кæниккой, уæддæр æм цыма рыст 
нæ хъардтаид, уæддæр æм адон худæг æмæ цыдæр дзиглотæ 
кастаиккой, ирон зарджыты раз бынтон ницытæ æмæ мацы- 
тæ, ахæстоны уырытæ, Хуыцауæй æфхæрд цæмæнхъуыдтæ... 
Дзырдæй та айдагъ ирон дзырдæй фалæмæ мацы у, æмæ 
дæ уыйбæрц тых æмæ фарн уæд, афтæ ныфсдæттæг, удфи- 
даргæнæг у! 
...Тугуарæн ныккодтпа, тпуглæсæн рацыд... 
...Хъуыоадтæ фæлмæн æвзаг сгпы æмæ сындззæрдæ... 
...Мардзæ йæ кард уыди, тох-тох йæ топп уыди... 
...Мигъæй æврагъы ухсæн айста йæхи... 
...Дæ сау хъæды фæндæгтæ сау сындзæй куы бахгæдтой... 
...Кард дæр æй нæ кæрды, топп дæр дзы нæ хизы... 
...Сæ туг куыройы дæттау калди... 
...Сæ уæлæ царм, буар нал ныууагътой... 
...Хæрисы къутæр æхсæры хуызæн, 
Сау мигътæ æхсæвы хуызæн... 
...Уыналы аргъуанæн дурæй дзæнгæрæг, 
Габантæм чи фæуыдзæн хурæй хъæргæнæг? 
253 

...Горæты, дам мын тасы куырдтæ 
æмæ æрхуыйы цæгъдæнтсе, 
Æмæ æз Габанты хьалты куы ныккодтон 
арсы къуыхтæ æмæ нæл хуыйы кæрдæнтæ. 
...Уыналы сæрмæ 
Гæбисы сæргыæнæг, 
Ой, чи мын фæуыдзæн 
Фæдисы хъæргæнæг?.. 
...Вагзалы фæндагыл нартхæрттæ æмæ 
æхсынæнтæ ныккодтой! 
Сæ адзалы фæндагыл æрдхæрдтæ æмæ 
æфсымæртæ ныккодтой!.. 
...Арвыкомы Цæрæчы дæндаггаг. 
Дæ мад æмæ дæ фыды фæллой дын дзæнæты фæндаггаг... 
...Сау хъæды бæлас фæрæтæй нæ тæрсы, 
Гаглойты Сала мæлæтæй нæ тæрсы!.. 
Стыр ныхас, лæг йæхæдæг йæхиимæ куы дзура, уæддæр 
нæ фидауы, зæрдæ дзы хæссы, фæлæ йæ уæддæр æмæ уæд- 
дæр йе ’нкъарæнтæй æнкъардта, йæ лæджыхъæдæн худинаг 
кæй уаид, ды дæ ирон фыдæлтæн аккаг байзæддагæн нæ бæз- 
зыс, зæгъгæ йын, йæ ныхас байхъусын-банымайынмæ кæмæн 
бæззы, ахæм исчи афтæ куы зæгъид, уæд. Цард ын нырæй 
фæстæмæ тымбыл хæстау уыдзæн æмæ дзы куынæ фæцудид, 
уымæ йæхимидæг зæрдиагæй кувы, ирон уидагджын дзырд 
та йын фидар æнцой у — зоны йæ, æнкъары йæ... 
Уды сагъæстæй нæ, фæлæ йæ гуыбыны æмæ йæ рагъы 
сагъæстæй чи цæры, уымæ, ай-гъайдæр, худæг фæкæсиккой 
йæ хъуыдытæ, стæй мæнæ адонмæ дæр, фæлæ, зæгъæм, за- 
рынмæ арæхсы æмæ сын ныр куы ныззарид Хазбийы зарæг, 
уæд æм хъырнгæ бакæниккой æви йын Костоломы йæ хурхыл 
бахæцын кæнид ацы сырддонцъиу хицау? 
Йæ ирон уидаг æхсызгон нæ базмæлид, ау? Æвæццæгæн, 
базмæлид, нынкъуысид: кæм ис иронæй ахæм фиуæвæрд, на- 
уæд хъуынахгæд зæрдæ, æмæ йæ уды тæрттæ ирон зарæгмæ 
ма байтындза?.. 
Фæлæ ма йæм иу хъуыды айфыццаг æрбадзæгъæл... 
Æдзух ирон-ирон куы кæнай, уæд цымæ, мæнæ дæ хъама 
йæ кæрддзæмы куынæ дарай, фæлæ йæ алырдæм куы ратил- 
батил кæнай æмæ дæ дæ алыварс адæм сæхицæн ныццæвынæй 
254 

куы тæрсой, сæ цæст дæ хъамайы фындзæй акъахынæй, уыйау 
цыма уайы. 
Æмæ хæцæнгарз куыд нæй æппæтыл баууæндæн, афтæ ирон- 
ирон кæнынæй дæр бирæты фæдзæхсын хъæуы: иу дæр ирон 
æмæ дзы уый дæр ирон, зæгъгæ, ныкъкъæмдзæстыг вæййыс... 
Фæлæ уæддæр ма зон æмæ сæ ма бафæлвар цæлхъ зардæй — 
уадз æмæ ацы хæрзхаст сырддонцъиу дæр фæхъæрццыгъа уа: 
...Тменыхъæуы ,дам, хуыргарчы сабæтптаг, 
Хуыргарчы сабæддаг. 
Гъæ, уæууæй, дам, Ботас, 
Дæ иунæг сæр, дам, куы бацис Куырттаты амæддаг, 
Куырттаты амæттаг! 
...Уой, Беслæныхъæу, дам, Зилгæйæ баззад! 
Уæй, Ботас, дæ иунæг мад ниугæйæ баззад. 
Стæй, цыдæр радзырдгонд кæй у, уый йæ кæй нæ уырны, 
уый фæдыл дæр ын ма базар: 
Далæ доны нæл уыры, 
Уæддæр ма йæ нæ уырны!.. 
— Чи у, цы хуыйны ома радзырдгонды уа, æви романгон- 
ды герой царды мидæг? Сымах нæ фæрсын? Æви иууылдæр 
къæдзилджынтæ истат, двойкæджын губындзæлтæ уыдыстут? 
Се ’ппæтæн дæр сæ ныхтæ нылхынцъытæ сты, сæ сæртæ 
ныхынц, сæ хуыз ахæм тыхстхуыз у, æмæ йын дзуапп куынæ 
ссарой, уæд сæ цыма фронты размæ ракæндзысты æмæ сын 
сæ пъагæттæ рарæдувдзысты... Майрæмы уыдæттыл хъуыды 
кæныны мæт не ’вдæрзта — йæ хуыз æнæ фæливгæйæ бадт, 
фæлæ йæхимидæг ма сфæлмæцыдаид ацы маймулиты хъаз- 
тæй, уымæн та гæнæн нæ уыд... 
Уалынмæ афицертæй иу, йæ цин раст йæ хъустæй калд, 
афтæмæй фæкодта: 
— Прототип! Уый прототип хуыйны! 
— Цы? — Хицау æм æнæууæнк цæстытæй фæдзагъыр, 
ай сæр та исты куыд æрцахста, зæгъгæ, цыма дис кодта, 
уыйау. — А, прототип? О, о, æцæг афтæ куы хуынд! — 
Фæзылд Уырысханмæ, сырддонцъиуы тæссармæ кастæй йæм 
къулбæрзæйæ кæсы. — Чи у Кульпины про-то-тип? Дæу нæ 
фæрсын? Чи у уыцы куыдзæй-хæрæгæй гуырд тип? — Æмæ 
дын йæхицæн дæр йæ тымбыл цæсгомыл цины уылæн схъа- 
зыд: базыдта йæ, райхæлдта анаграммæйы уæлæнгай куыр- 
мæлхынцъ: Кульпин-Пикуль! 
255 

Цыдæр хорз кæй æрцыд хицауыл, уый бамбæрстой иннæ- 
тæ дæр — Костолом фæлæбурынмæ уыцы рæвдзæй лæууыд, 
мæнæ ахуыр куыдз йæ хицауы алы фезмæлд дæр къæрцхъу- 
сæй куыд хъахъхъæна, афтæ. 
— Мæлæты шифровальщик! Æз дын æй мæхæдæг зæгъон, 
чи у Кульпин, уый? Дæу нæ фæрсын? 
Уырысханæн æцæг хъыг уыд, кæй йæ базыдта, уый, уымæн 
æмæ йæ нæ фæндыд, Пикуль æфхæрд баййафа, уый — дзырд 
ыл цыма бахаста, бар-æнæбары йæ нымудзгæ цыма бакодта, 
афтæ уайы... 
Хицау мызыхъхуыз хъандзалæй йæ мидбынаты æрзылд 
æмæ, йæ къæхтæ садзгæ, хъæддых санчъехтæй йæ бадæн бынат- 
мæ бацыд, гæххæттытыл Майрæмырдæм рахæцыд йæ къухы 
тигъæй: 
— Дæ бæрны фæуæнт дыууæйæ дæр... 
Майрæм уæззаугай сыстад, йæ сæрæй разыйæ цыбыр акуыв- 
та, гæххæттытæ райста æмæ иударон, фæлладæнгæс хъæлæсы- 
хаттæй загъта: 
— Сержант! Отведи его в мой кабинет... 
Уырысхан йæ къухтæ йæ синысæртыл æддæгуæлæ сæвæрд- 
та æмæ Костоломы разæй дуарырдæм фæраст. 
Майрæмы кусæнуат къаддæр уыд, фæлæ уыйхыгъд йæ 
рудзгуытæ хуссармæ, хурварс хæхтырдæм. Ахæм ирд хæстæ- 
гæй æмæ рæсугъдæй зындысты, æмæ Уырысханы зæрдæ рæ- 
хойгæйæ срыст, йæ бон сæм кæсын нæ уыд æмæ уаты къуым- 
тæм кæсæг скодта йæхи. Кæд йæ зæрдыл æрлæууа Майрæ- 
мæн æмæ йæм, Солтаны ном хъуыдыкæнгæйæ, хорз цæстæй 
ракæса, фæлмæндæр цæстæй, уæд ын балæгьстæ кæндзæн, 
Пикулы цæмæй карз ма бафхæрой, уый тыххæй — дæлæ кæ- 
най, уæлæ кæнай, уæддæр æм уый ардыдæй æрхаудзæн ны- 
хас, æгæр уæлæнгай йын бамбæхста йæ мыггаг. Уæвгæ йæ йæ 
миниуджытæм гæсгæ дæр базыдтаиккой... 
Майрæм æрбацыд. Костоломæн йæхимæ нæ кæсы, афтæ- 
мæй йын бардзырд дæттæгау нæ, фæлæ хорз æмбалау загъта: 
— Сержант, оставь нас, я вызову тебя... 
Уый нæдæр есть, товарищ подполковник, нæдæр хуымæ- 
тæг слушаюсь загъта, фæлæ æнæ хъыпп-сыппæй феддæдуар. 
Кæс-ма, уый дæр æй æмбары, сæ хицауы æмæ йæ хæдивæджы 
’хсæн цас быдыртæ ис, уый: хицау — устав-командир, Май- 
рæм — отец-командир. Ахæмимæ та, дам, и в огонь, и в воду... 
Майрæм йæ бынаты сбадт æмæ Уырысханæн йе стъолæй 
иуварсырдыгæй æвæрд табуреткæмæ ацамыдта: 
256 

— Табуафси, бадгæ нæм скæн... 
— Æмæ уæм æнæуи дæр куы бадын, — фæкодта къахæнхуы- 
зы Уырысхан: кæд ын йæ хъазæн ныхас айса, уæд... уæд...— 
Ахæстоны, дам, бирæ фæбадтæ, æмæ, дам дзы дзæвгар фæ- 
бадтæн, фæлæ, дам дзы-иу лæугæ дæр акодтон, — бандонмæ 
æрæвнæлдта, чысыл æй фæиуварсдæр кæнон, зæгъгæ, зæр- 
дæйæ, фæлæ йын фенкъуысын куынæ бакуымдта, уæд ма йын 
æй цы бамбарын хъуыд, ацы уаты дæр слестгæнæн уæтты 
бандæттау пъолмæ фидаргонд кæй сты, уый. Æрбадт æмæ йæ 
цæстæнгас æмбæхсы Майрæмæй — раздæр уал ын йæ хъæ- 
лæс куы фехъусид йæ хъазæн-къахæн ныхæсты фæстæ, цæ- 
мæй йын йæ зæрдæйы уаг-равг бамбара. 
— Уагæвæрд афтæ домы, — загъта йын табуреткæйы тых- 
хæй хатыркурæгау, æмæ йæм уæд Уырысхан дæр йæ цæсты- 
тæ систа. Майрæм æм, хистæр йæ арфæйаг кæстæрмæ разыйæ 
куыд кæса, уыйау æм цыма рухсдзæстæй кæсы. — Уæдæ, 
зæгъыс, Кульпин? 
— Гражданин начальник... 
— Тæрхонгонд дын цалынмæ нæй æмæ закъонмæ гæсгæ 
цалынмæ фыдгæнæгыл нымад нæма дæ, уæдмæ дын алчидæр 
æмбал у... Иннæмæй та... Дæ рагон зонгæтыл нал æрвæссыс? — 
æргом хæларæй йæм бахудт. — Йарæбын, кæд ма исты зо- 
нын, уæд мæ ном цыма Майрæм хуынд... 
Уырысханы уæнгты æхсызгон уылæн ацыд, йæ риу ссу- 
дзæгау кодта, хурхы уадындзтæ тæвд уылæнæй хъыдзыгæнгæ 
ахгæдтой, къæмисæнты дзæнгæрджытæ цины дзæхст-дзæхст 
скодтой. Дуне ныххорз. Адæймаг ныххуыцау. Æмæ уый та... 
Уый та йæхæдæг... Тугдар... Лæгмар... Æрдæбон ын рудзын- 
гæй хæхтæ дæр цыма уый дардтой йæ цæстмæ, хъыгзæрдæйæ 
йын хионы уайдзæфгæнæгау афтæ цыма дзырдтой: уый æн- 
хъæл та дын чи уыд, ахуыргонд лæппу, æмæ ды искæд бон 
ахæстоны стæлфдзынæ — æмæ уæд цæй тыххæй? — Лæгмар- 
ды тыххæй... Афтæмæй дæхæдæг адæмæн зондамонæгыл куы 
сахуыр кодтай фондзазон уæлдæр скъолайы!... Исты ма зæгъа 
Майрæмæн, уый йæ нал фæндыд. Куы йæ ауадзид йе ’нуд 
къуыммæ — куыд диссаг у, куыд ыл сахуыр, раст цыма дæ 
уарзон бинонты ’хсæнмæ бацæуыс, афтæ вæййы слестгæнæ- 
гæй рацæуыны фæстæ дæр æмæ тæрхондонæй æрыздæхыны 
фæстæ дæр: дæ ахуыр хъузджы дæ, дæ абоны удæн адджын 
æмæ зынаргъ хъузджы, уымæн æмæ дын æддæйы дуне хæра- 
мы бæстæ æмæ æцæгæлон дуне у, кæмæддæрæгон паддзахад, 
æндæр адæмы æндæр цардæй цæрæн æхсæнад. 
17 Гусалты Барис 
257 

— Дæ билет уæд туман рамбылдта, фæлæ, Уырысхан, уый 
фæстæ дæ хал хорз не схауд: уый рагæй маринаг уыд, æр- 
мæст, бæргæ, дæумæ куынæ æрхаудтаид Хуыцауы тæрхон 
сæххæст кæнын. Фæлæ иугæр, цы ’рцыд, уый æрцыд, уæд 
хъæддых, хæбæцц лæуу! Ам дын мæ бон ницы у баххуыс 
кæнын?.. Исты курдиат дæм ис дæхимæ? 
— Пикуль ницы... Уый ницы аххосджын у... 
— Ма йын тæрс Пикулæн, иууылдæр æй зонынц, чи у æмæ 
цы у, уый — абоны Пикуль нæу. Фæлæ ды цы мадзал æрхъуы- 
ды кодтай алидзынæн, уый... Æрмæст уый тыххæй дæр дын 
исты хæрзиуæг æмбæлы, сырх хахх нæ фæлæ... Нырмæ дзы 
куыд ничи фæпайда кодта, уый дæр диссаг у... О, нæй дæм, 
ницы курдиат дæм ис? Ма ’фсæрмы кæн, зæгъ æй... 
— Ис... Элениум мæ иу чысыл куы уаид, кæнæ седуксен... 
Мæхицæн æмæ Рачикæн, сомихаг лæппуйæн... Тæригъæд у, 
æнæмæнгæй йæ æхсгæ кæндзысты... Нервытæ... 
Майрæм бадгæ-бадыны йæхи æд бандон фæфæстæдæр код- 
та æмæ уæд йе стъолы лагъз раласта, ацагуырдта дзы æмæ 
дзы тæнæг сыкъайæ къопп систа — йæ мидæгæй кæрдæгцъæх- 
бын элениумы хосы гагатæ зындысты. 
— Мæнæ уал дын иу æнгуырстуаны дзаг «цæлхытæ»... 
Седуксен дæр фендзыстæм... Цы ма? 
Ницуал ракурын бахъæцыд йæ цæсгом, æмæ мæгъа, зæгъ- 
гæ, йæ рахиз уæхскыл схæцыд. Æрмæст ма ууыл хъуыды кодта 
æмæ йын, ау, Солтаны кой уымæй уæлдай не скæндзæн, ау, 
уæдæ йæ йæхæдæг æнæ Солтаны зæгъгæйæ — профессио- 
нальная память! — бадардта уæдæй нырмæ, уыцы æмвынг 
бадтæй фæстæмæ йæ зæрдыл, æмæ йæ ’рдæбон хицаумæ куы 
федта, уæд базыдта?.. 
— Солтан дæр дæ фарста... 
Æмæ, дам, Хуыцау нæй! 
— Бузныг... Солтанæн æз æрмæст йæ коймæ дæр рæзгæ 
кæнын, афтæ бирæ йæ уарзын чысылæй фæстæмæ... 
— Лазаретмæ дæ сивон? Уартæ дæ хуызыцъыртт, хуызæр- 
тау куы нал ис. Дæхиуыл фæхæцдзынæ. Стæй уым хурварс 
у, бонырухсджын... О, хæдæгай, иу хъуыддаг ма... Нæ хицау- 
гонд кæд фаджыс у, уæддæр бынтон лæхъир тæвд лауыз нæу 
æмæ, æнхъæлдæн, разы у, хурварсмæ дæ цæмæй раивæм, ууыл. 
Зулдзæст та дæм кæйдæрты цæстмæ у... О, Бекмæрзты Ми- 
хал дæр цыма йемæ ныхас кодта... Уый чи у, уый зоныс? 
Уæвгæ та йæ куыд нæ зондзынæ... 
— Ау, æмæ йæхимбарынхъом адæмæй Михалы чи нæ зоны, 
258 

ахæм дæр исчи ис Ирыстоны? Иннæ богæлттæ хин æмæ кæ- 
лæнтæй фæархайынц, гауызы кæрæтты ралидз-балидз фæкæ- 
нынц, уый та æдзух гуырæй-гуырмæ цæуы... 
— О... Æмæ ныр та... Ам ис уый дæр, дæлæ бынæй дык- 
кæгæм къамырæйы бады. 
— Михал?! 
— Бекмæрзты. Æнæхин кæй у, раст лæг, стырзæрдæ æмæ 
æхсарджын, уый йыл фыдæй разылд. Хъус-хъус ахæлиу, дыу- 
уæ мины цыдæр, дам, гæртам райста олимпаг чемпион Цалко- 
ломинидзейæ, зæгъгæ, æмæ... 
— Мельбурны сси уый, æнхъæлдæн, олимпаг... 
— О, æвæццæгæн... Æмæ, дам, ын йæ хойы лæппуйы 
цæмæй сельхозы мехфакмæ райсой, уый тыххæй йын феххуыс 
кодта Михал — уый та уым спорты кафедрæйы сæргълæууæг 
уыд... Æмæ йæм обыхэсэсы хицау Ленкар йæхимæ фæсидт, 
æрæууæндын æй кодта йæхиуыл, ау, мæнæй, дам, тæрсыс, 
ды чи дæ æмæ цы ахадыс Ирыстонæн, уый æз нæ зонын, 
зæгъгæ, æмæ афтæ дарддæр. Æмæ йын басаст, æцæг, дам, 
гæртам нæ уыд, фæлæ, дам, мын сæ мæ дзыппы нысхуыста, 
гъа, ахуыргæнджытимæ мæ номæй фæйнæ баназут ... Нуа- 
зы... Ам хъыцъыдæттæ... О, Михал дын дæ кой фехъуыста 
иннæ ахстытæй æмæ нæм æрхатыд, цæмæй дæ уымæ баивæм, 
кæд, дам, мын Къæбæлхойæгмæ курдиат ныффыссид... 
— Табуафси, фæлæ йын Кабалоев дæр исты баххуыс кæна, 
уый мæ нæ уырны... 
— Уæд — цæуыннæ? Тилифон æрыздухдзæн æмæ, и? — 
Майрæм æй уыцы хуызы фарста, йæ фарстæн дзуапп йæхæдæг 
дæр чи фæзоны, фæлæ ма æндæр исчи дæр куыд хъуыды кæны, 
уый базонын дæр кæй фæфæнды, ахæм лæджы хуызæн. 
— Михал кæд уыцы ’хца æцæгæй дæр райста, уæддæр 
ныридæгæн дæр цы ’фхæрд баййæфта, ома йæ ном ахæм хуы- 
зы кæй ахъæр, уый дæр ын фагæй фылдæр у. Фæлæ махмæ 
искæй хъуамæ фæзминаг æфхæрд кæной, иннæтæн зонды хосы 
æфхæрд — ома, дам, иугæр Михалæн кæм нæ барæм, уым... 
Политикæ! Нывондæн æй æрхæсдзысты... дæсгай минтæ чи 
лухы, уыдонæн. Не умеешь, дам, не берись, науæд, дам, дæхи 
иыццæвдзынæ — уый дын йæ тæрсæн зонды хос!.. 
Майрæм æм зæрдиагæй байхъуыста, йе ’мраст фæтæн уæхс- 
чытæ базмæлын кодта: 
— Ахæм ахсджиаг сын куы уыдаид уæллæгтæн, хуымæ- 
тæг адæмæн куыд уарзон у, афтæ, науæд исты партион бодз 
куы уыдаид, хицаугонд, уæд ын йæ фæстагыл выговор с зане- 
259 

сением батъæпп ластаиккой, æмæ — хæрд ахицæн, Георгийы 
загьдау... 
— Уый та цы бауыдзæн? 
— Ницы... Цы бауинаг ма у уыцы богъоли? Æндæр къа- 
мырæмæ йæ баппæрстам... О, куыд зæгъыс Михалы тыххæй? 
Раивон дæ уымæ? 
Куыд нæ йæ фæндыд боны рухсмæ, куыд нæ: сæхи къа- 
мырæйы æхсæвæй-бонæй Ильичы цырагъ нæ хуыссы æмæ раст 
куы бакуырм — спичкæ куы ссудзы, сдымон, зæгъгæ, уæд æм 
йæ бон кæсын нæ вæййы, цæстытæ судзгæ спичкæмæ кæсын 
нæ фæразынц, фæлæ иннæрдыгæй та... Искæмæ йын, чи зоны, 
æмæ худæг дæр фæкæсдзæн, фæлæ куыддæр къæмдзæсты- 
гæй æнкъары йæхи, йе ’мбæлтты раз, уæлдайдæр та, Рачикы 
куыд ныууадза, зæгъгæ. Стæй йæм ныр та Али дæр цыма йæ 
тыхсты æрбакъулвæнд скодта, йæ сусæгтæ-судзæгтæ йыл бау- 
уæндинаг у... Æмæ дзы диссагæй дæр ницы ис — мæнæ ныр 
йæхæдæг Майрæмыл цы нæ баууæндид, уымæн цы нæ сæр- 
гом кæнид, ахæм, цымæ, йæ рæбыны исты ис? Гыццыл, тынг 
гыццыл хъæуы лæджы зæрдæ балхæнынæн, уæлдайдæр рыст 
æмæ æвадат лæджы зæрдæ... 
Чи у, цы у æмæ кæм ис, уый дæр ма дзы уадидæгæн йæ 
фырбуцæй ферох æмæ Майрæмы æдылы фæрстытæ кæны, 
йемæ ’мсæр ныхæстыл схæцыд. 
Æмæ йе ’мбæлттæй дæр къæмдзæстыг кæй у, сæ цуры 
æппын ницы азымджын уæвгæйæ, уый дæр ма фæуæд, фæлæ 
уымæй диссагдæр та уый у, уый, æмæ æхсæзæм къамырæйыл 
дæр сахуыр, хи хæдзарон къонайау ын сзынаргъ... сзынаргъ сты 
йæ чъизи къултæ æмæ цар, йæ рыгæйдзаг æнæхсад рудзынг, йæ 
бетонбыны хæудтытæ-дзыхъхъытæ, йæ уд кæй хъинц-хъинц 
æмæ дзыгъал-мыгъулæй ныррæсыд, уыцы дуар — алцæимæ 
дæр дзы йæ зæрдæйы тæгтæ-мысинæгтæй баст у... Æмæ афтæ 
куы бакæнынц, зæгъгæ, тюрьма — дом родной, уæд уый дæр 
дзæгъæлы нæ вæййы: лæгæн йæ ахуыр зын халæн у — раздæр 
сæрибар цардыл ахуыр, стæй та ахст лæджы бæрæг æмæ 
бæлвырдгонд уавæрты цæрыныл ахуыр. Лæгæн ма суанг йæ 
удласджытæ-хурхгæнджытæ дæр схион вæййынц, схæдзайраг 
ын вæййынц... Уыцы синдром та, дам, афтæ хуыйны: чувство 
сострадания к своему палачу, мæгуыр йæ бон, дам, фæрæтæй 
дын дæ сæр куы тæхын кæна, уæд цы зæрдæхæлд фæвæййы, 
цы зæрдэехæлд!.. Æмæ нæй æгас царды Царциаты диссæгтæ- 
æмбисæндтæ-æрдхæрæнтæн кæрон, нæй. Æмæ удрæсыд, зæр- 
дæрæсыд-хъуыдырæсыдæй дæр! — цæрын хæс у. Мæнæ иу 
260 

ахæм фембæлды сæраппонд, æнустæм ахæм лæджы, Майрæ- 
мы хуызæн лæджы рухсы иу тын фæхæссыны сæрвæлтау, 
уый номыл, гъе... 
— Куыд бакæнæм — раздæр уал лазаретмæ, æви Михалмæ? 
— Михалмæ. Фæлæ та лазареты фæстæ нæхимæ... 
— Нæхимæ, зæгъыс? А-а-а, афон дæр дын у, цæмæй дæ 
къамырæ нæхимæ хонай, уымæн... 
Сæ ныхас ууыл кæй ахицæн, уый бамбæрста Уырысхан 
æмæ сыстад. Майрæм стъолы бынмæ бавнæлдта æмæ дзæнгæ- 
рæг радта æдде æнхъæлмæгæсæг Костоломмæ — уый уайтагъд 
фæзынд... 
Куыддæр фыццаг уæладзыджы кæртырдыгæй æрбацæ- 
уæнмæ ныххæццæ сты, афтæ æфсæн дуар байгом, хуры рухс 
дзы мæрдтыбæстæм кæлæгау хæлофæй æрбакалд — æмæ дын 
мæнæ иу æрыгон сылгоймаг, иннæ, уый фæдыл та бынтон 
æрыгон чызг, зæдæнгæс чызг, раст зæдæнгæс — урс диди- 
нæгджын къуыприу уæлгуыр-кофтæ, сау хæрзцыбыр мини 
дæлгуыр-ибкæ æмæ, ай дæ хицау-хъæуыхицау! Æмæ хъал 
зæнгтæ. О, дæ уд макуы схауа, ахæм ма дзы хæрзконд æмæ 
рæсугъд чызг уыдзæн ацы мидæгон дунейы! Уыдон дзы къæх- 
тæ-зæнгтæ сты, уыдон! Æмæ йæ егъау æрвцъæх даргьхауджын 
худгæ цæстытæ та? Æмæ йæ пух дзаджджын, тæргайхуыз 
былтæ та? Дæ уд макуы схауа, кæд цы чызг дæ! Йæ дзыкку- 
тыл та мын уый цавæр сæвджын фæтæн æмæ сырх-сырхид 
ленты баст у, уый! Кæд мын ногдзау чызг нæ дæ, мæ къона 
бандæршæ, æмæ дæ кæд дæ мад торжественная линейкæмæ 
нæ кæны, æмæ уын уым исты ветеран партии, революции æмæ 
труда афтæ куы зæгъа: 
— К борьбе за дело Ленина и Коммунистической партии 
будьте готовы! 
Уæд мын кæд дæ рахиз къух цæхгæрмæ æмæ хæрдмæ нæ 
фехсдзынæ æмæ нæ айзæлдзæн дæ ногдзауы цъæхуис хъуы- 
таз хъæлæс-голосочек-звоночек: 
— Всегда готовы! 
Тезгъойæ здæхæг сылгоймæгтæ дæр раздæр фæкуыддæ- 
рау сты, стæй йæм хъæлдзæгæй бахудтысты. Чызг та дын уыцы 
æгæронцингæнгæйæ куы фæкæнид: 
— Студент! Я Валя Стерлинг! А ты, вижу, ничево-о-о... Я бы 
с моим удовольствием с тобой пару пульманов разгрузила!... 
— Ты сама великолепна, бандюга... 
Дзур æмæ дзур лæгæн, амон æмæ йын амон зонд, фæдзæхс 
æй, ныстуантæ йын кæн, цæвиттонтæ йын хæсс, сылгоймаг 
261 

ахæм æмæ ухæм куы у, зæгъгæ, хæйрæджыты сфæлдыст, нæй 
йыл æууæнк, бæх æмæ сылгоймагæй хъауджыдæр нæй уыцы 
хъуыддаджы, баууæндын дæ кæндзæн йæхиуыл æмæ дын дæ 
уд-зæрдæ баууилдзæн, йæ сойтæ, йæ адджынтæ дын рацъир- 
дзæн, стæй дæ ату кæндзæн, æмæ сæ дæхи хъахъхъæн, хиз, 
науæд... науæд... Æмæ — куыдзы къæдзилы бын дæ зонд- 
джын ныхæстæ, мæнæ дæм иу Валя-Валентинæ йæ уарзты 
цинтæй зæрдæтæ-ныфсæвæрæг цæстытæ куы ферттивын кæна, 
йæ тымбыл нарæг астæу дæм куы аратас-батас кæна, йæ хæр- 
замад синысæртæ куы араппар-баппар кæна, йæ уæззау риу- 
тæ дæм куы бауза, дæ сонт зæрдæмæ дын йæ мидбылхудт 
хæстæг куы бахæсса, уæд дæ зондджын ныхæстæ... 
Дæлæ цы фæцæуы!.. Цы хæстæг дæ æмæ цæй дард дæ, 
амонд... 
Фæлæ хатыр, Дзæринæ... 
Диссаг: Георги афтæ мæстæйфыцгæйæ æмæ зæрдиагæй куы 
дзырдта, уæд Уырысхан та, уымæ хъусгæйæ, йæхицæн ард 
хордта, зæгъгæ, уый йæ уарзты тыххæй хъæрæй кæй никуы 
ницы зæгъдзæн, сылгоймагимæ йæ ахастыты тыххæй — иу 
стыф-мыр дæр нæ! 
Валяйы фæдыл кæсгæйæ кæй баззад, амонд æй кæй схуыд- 
та, уый та... 
Дæхи удæгасæй нæ баныгæндзынæ, фæлæ уæддæр лæг иу 
уарзтæй уыйау куы фенæхай вæййы, уæд ма кæд ног уарзтæн 
сбæззы йæ домд зæрдæ, уæддæр йæ ног уарзт сусæны хурау 
араугæ тыхджын æмæ ныфсджын нал вæййы, фæлæ рагвæз- 
зæджы динылхæст хурау æруæздан вæййы, удтавæг хъæр- 
муст æмæ фендджын свæййы — фендджын, зæгъгæ, уæд æй 
фæзоны: дæ ныфсджынæй дæ ныфс ма хæсс, амонд дæр æмæ 
уарзт дæр лæгдзинадæй не сты, уымæн æмæ æппæтыл дæр ис 
аудæг тыхтæ æмæ, сæ хъыджы цæмæй ма бацæуай, сæ фыдæх 
сын цæмæй ма райсай, ууыл дæхи хъар, уымæн кув! 
Хуыцау æнæ хæрамджынæй, сыгъдæг цæсгомджынæй 
сфæлдыста ацы дуне. Хæрамæй дзы цы ис, уыдон æбузны 
адæмæн сæхицæй цæуынц. Фæлæ та уæддæр лæг тæрхонгæ- 
нæгæн Сфæлдисæджы бацагуры: искуыдæр ма афтæ уыдис, 
æмæ сылгоймаг ахæстоны бада?.. 
Сылгоймаг цы адæмæй бады ахæстоны, уыцы дзыллæ нæма 
бæззынц адæмæн. 
Стæй уыцы æхсæнад дæр, фынæй циу, баз-сынтæг циу, 
уый хъуамæ ма зона, мæнæ ма цы хъæддаг æмæ ’лгъыст дæн, 
зæгъгæ. Суанг коммунизм куы уа æмæ дзы иу сылгоймаг дæр 
262 

ахст куы уа, уæд уый дæр, суанг коммунизм дæр, йæхицæй 
хъал ма уæд! Æви коммунизмы ахæстæттæ уæвгæ дæр нал уы- 
дзæн? Цы хорз аргъау уаид, уый... Фæлæ йæ уæддæр уырны 
уыцы дунейы ’рцыд æмæ йæхимæ идиот нæ кæсы... Æви у?.. 
Костолом дæр фенарæхст, адæргæй ма йæм æрæджиау 
дыууæ къухæй-хъадамантæй фæлæбурдта æмæ йæ къулыр- 
дæм фæзылдта, фæхъæр кодта чызг-сылгоймæгтыл: 
— Проходите! Быстро! Не разговаривать! 
Сылгоймæгтæ цъыбар-цъыбургæнгæ дыккаг уæладзыгмæ 
фæхæрд кодтой. Сæ цæстдарæг сылгоймаджы сын ахстытæ 
тынг цъаммар, налат æмæ æгъатыр хуыдтой, ном та йыл Ры- 
жая Свинья сæвæрдтой — æмæ мæнæ фæзынд æрæджиау, 
æцæг дæр бурдзалыгахуырст, иу-дæс æмæ ссæдзаздзыд уыдаид, 
уыцы æлхынцъæрфыг æмæ æлхъывд-æлвæст тæнæгбыл, лæ- 
гой сылыстæг, лæгой. Æфсæддон дарæс та йыл мæлæты дзæ- 
бæх фидыдта. Цымæ, цæмæн афтæ дæрзæг уыд, æнæуынон- 
дзинадæй ифтыгъд — ничи йæ уарзта, никæй уарзта, рæвдыд 
циу, уый никуы базыдта? Æмæ уæд чысылæй фæстæмæ, цымæ, 
йе стырдæр бæллиц уый уыд: над-зи-ра-тель-ни-ца? 
Костоломмæ дзургæ ницы скодта бурдзагъд ус-хъусдарæг, 
фæлæ йыл ахæм цæстæнгас бахста, æмæ йæ йæ судзинтæ куыд 
нæ ныссыхырна кодтой, уый диссаг у; хъуамæ Костоломæн 
йæ цъуй цыхцырджытæй ныллæууыдаид... 
Пошли, зæгъгæ, йын куыд загъта, афтæ Уырысхан дыууæ 
санчъехы дæр нæма скодта, æмæ та сæ ныхмæ æндæр ахст 
лæджы æрбацæйкодтой. Уырысхан æй базыдта: Ходы Беслæн! 
Ног Бæтæхъойыхъæуæй. 
— Беслæн! Салам! Æз æхсæзæмы дæн! 
— Заткнись! — Костолом та йæм фæлæбурдта æмæ йæ 
дыдагъы фæрссаг тыргъ-къæлидормæ басхуыста, фæлæ ма йæм 
Беслæны хъæлæс æрбайхъуыст уæддæр: 
— Салам, Уырысхан! 
Базыдта йæ уæдæ уый дæр! Æхсызгон ын уыдзæн сæ фем- 
бæлд, уæдæ нæ — мæнæ йæ нырма ныр æрбакодтой мидæмæ, 
удаист у, æмæ дын æнæнхъæлæджы дæ размæ дæ хорз зонгæ 
фæуа... зындоны. Æстæм къамырæмæ йæ кæй кæнынц, уый 
дæр ма бамбæрста — ницы уыйас фыд ракодта Беслæн, æвæц- 
цæгæн... Фæлæ йын йæхи та Костолом кæдæм басхуыста, уый 
æрæджиау фæхъуыды кодта: мæрдты-цæрдты ’хсæн фехсын- 
мæ ’нхъæлмæкæсæг дзедзыройгæнджытæм! 
Æхсыны тæрхон кæмæн рахастой, уыдон ам фæбадынц — 
ацы фæрссаг къуырма тыргъы цы цыппар иубынатон къамыр- 
263 

æйы ис, уымыты. Уырысханы буар сонт ауазал: йæ дыууæ 
уæны астæу кæйдæр цæстæнгас нындæгьд, нынныхсæгау! Йæ 
сæр цæхгæр фæзылдта фæстæрдæм — цымæ йæ дзы уый афтæ 
кæй цæст рæхойдзæн уартæ йæ тæккæ бакомкоммæ «волчок»- 
хуынкъæй? Мæскуы цы зæгьдзæн, аивдзæн сын сæ фехсыны 
тæрхон фынддæс азæй, æви сын æй сфидар кæндзæн, уымæ 
ныр æртæйæ æнхъæлмæ кæсынц — Зюк æртыккæгæм хатт, 
иу æмæ йыл ссæдз азы-цыдæр цæуы æмæ йæ сæр ныридæгæн 
урс-урсид афæлдæхт; иннæ — Ахмет Богатырев, Зюкæй дæр 
æнахъомдæр мæхъхъæлон лæппу, йæ хæлддзых командиры 
чи амардта, уыцы æфсæддон, æртыккаг та Сокаты лæппулæг. 
Æмæ йæм уый кæсы, уый! Иннæтæ йæ лæгæй-лæгмæ зонынц 
æмæ йæм йæ номæй сдзуриккой... 
Ахæм ма дзы цæстæнгасæй рæхойгæ уыдзæн!.. Лæджы цæст 
афтæ æнахуыр сау-сауидæй æрттивы авджы мидæгæй, æмæ йæ 
цæсты гагуы дæр хуымæтæг гагуы цыма нал у, фæлæ дзы йе 
’гæрон удхар сау фæрдыг рауайын кодта, сау рухсæй рухсгæ- 
нæг фæрдыг. Хæлæггæнгæйæ, тæхудыгæнгæ мæрдтыбæстæй 
чи кæсид ацы дунемæ, уый цæст дæр раст ахæм сау зынг уаид... 
Мæрдон уазал хаста, мæрдон уазал, уыцы гагуы-цæстæй. 
Æнæкæрон дард дунейæ, хур дæр кæдæм не ’ххæсы æмæ 
лæджы хъуыды дæр кæдæм нæ хæццæ кæны, ахæм дард æдзæ- 
рæг дунейæ йæм æххуысагур каст ирон лæджы хион цæст, 
хъарм узæлд æмæ дзы лæгъз ныхас агуырдта, удтавæн уæз- 
дан ми, фæлæ йын йæ бон ницы уыд æмæ, удæгас кæй у, 
цæргæ ма кæй кæны уымæй хъауджыдæр, уый йын къæмдзæ- 
стыджы хос уыд. Смертник кæй нæу Сокайы-фыртау, фæлæ 
æрмæст хуымæтæджы лæгмар кæй у æмæ уыйадыл, Сокаты 
æнамондимæ абаргæйæ, стыр амондджын, уый йын йе ’фсарм 
къахыр кодта. 
Æмæ йын стæй цыма йæ марой хъуыды хъуыста, уæлæуыл 
дæр æмæ дæле дæр дзуапп кæмæн не ссардзæн, уыцы фарст: 
«Цы мыл æрцыд, уый мыл цæмæй æрцыдаид, уымæн мæ цар- 
ды уаджы бындур куы нæ уыд, æфсон, уæд мыл цæмæн æр- 
цыд, цæмæн, æмæ уый куыд у, уый, æмæ мæнæ æз, æз мæнæ 
ахæм лæгмар сдæн, йæ тугныккалд ныххатыр кæнæн кæмæн 
нæй?.. Уæдæ ма уæд лæгдзинад та циу, уæд — цавæр тæраз- 
тыл баргæ у æмæ кæцæй кæдæмты амоны?..» 
Лæгдзинады кой кæнын та, лæгдзинадыл дзурын та уый 
уавæры дæр йæ бон уыд... 
Ирон æфсарм цы домы хæдзарон лæгæй, уымæй æххæст, 
æнæфау. Фæлæ йæ уарзт дæр фæлгæттæн куыд нæ быхста, 
264 

ома йæ зæрдæйы хорзæхтæ цыфæнды стыр æмæ цæхæр уарз- 
ты фаг дæр кæй разындаиккой, уымæ гæсгæ, — афтæ йæ маст 
дæр зæрдиагæй уыд, сыгъдæг лæгæн куыд вæййы, афтæ 
æнæкъуызгæ зæрдиагæй, æмæ йын иугæр йæ маст рафыцын 
куы бантыстаид искæмæн, уæд ын йæ абухгæ пæлхъ-пæлхъæй 
дæ хылæргом сæр хиз, дæ хæстæмхиц сыкъатæ дзы хъахъхъæн! 
Ахæм адæмыхъæд сты уыцы адæм. Истæмæн дæ бахъуыд, 
уæд амал æмæ гæнæнæй — табуафси, йæ уд дæр дын ратдзæн, 
пæ дын æй бавгъау-бахæлæг кæндзæн, уымæн æмæ йæ ирон 
туг, йæ ирон цæсгом йæ зæрдæйæ нæ цух кæнынц, райс-ба- 
вæрды дзаума йын не сты, иударон ын сты — æмæ æппын 
куы ницы уа йæ бон, æппын, уæд та дын хуымæтæг цумайы 
лæдзæгæй дæр ныллæудзæн, æнæзивæг кæстæриуæггæнæгæй, 
гъа, уый дæр нæ амонынц йæ гæнæнтæ, нæу йæ фадат, зæгъ- 
гæ, уæд та æппынфæстаг дæ фарсмæ нымæцы номыл дæр лæу- 
дзæн. Æмæ, гъе, ахæмты фæрцы æххæссы æфсармылмард ирон 
лæг йæ бирæ хъуыддæгтыл, ахæмты руаджы баззайы æнæкъæм- 
дзæстыгæй, æфсæрмыйаг кæмæй у, æгъдауæй хæсджын, уыцы 
адæмы раз. Æмæ, ау, утæппæт миниуджытæ æгъгъæд не сты 
лæгæн, цæмæй йæхæдæг дæр йæхи зæрдæмæ цæуа æмæ дзы 
адæм дæр райгонд æмæ буц уой, стæй йæм семæ уыцы хуызы 
цардæй цæрын цæмæй цæуа, уымæн? Сты. Фæлæ ахæм уæз- 
дантуг, уæзданахаст, пысмил лæгæй тых æмæ налат æхсары 
фæрцы исты фæфоскæнынвæнды бацыдтæ, мæнæ дзы хуы- 
мæтæг салам дæр дæхицæн кадфæлгъаугæйæ агурыс, уæд та 
хъæуай кæн, дæхи уд дын стондзæн, уымæн æмæ йæм уый 
адæймаджы уд нал фæкæсы йæ фырмæстджынæй. 
Æмæ уæвгæ афтæ дæр рауад... 
Йæ хабæрттæ йын Зюкы ныхæстæм гæсгæ зыдта, иу заман 
мæрдтæн фæлдыстыты цыппар къамырæйæ иу дæр æвдæлон 
нал уыд, æмæ сæ Зюкимæ иумæ бакодтой, кæд æхсыны тæр- 
хонгæндтæн иумæ бадæн нæй, уæддæр. Æмæ, дам, Сокаты 
лæг сæхицæй айдагъ фæлладуадзæн уæлæдарæсы рацыд, хæ- 
дзарыдаргæ дзабырты æмæ соса фæндаджы иннæ фарсмæ ад- 
джын дон нуазынмæ бахызт, æви æхсынæнтæ-морожени æл- 
хæнынмæ цыдæр уыд, фæлæ дын æм æртæ нозтдзуангæнæджы 
бауырдыг сты, иу сом ма нын нæ фаг кæны æмæ нын æй 
бафтау, зæгъгæ, — йæ хæлафы фæстаг æнæцæппузыр комхæ- 
лиу дзыппы йын дыдæгътæгонд æхцатæ уыдтой. 
Уый сын, уæхи ардыгæй дзæбæхæй айсут, зæгъгæ, загъта, 
æмæ йæхæдæг æхсынæнтæ уæйгæнæг зæронд усы агуывзæ- 
мæ, æд æхсынæнтæ агуывзæмæ куыд æргуыбыр кодта, афтæ 
265 

дын æй уыцы æртæйæ иу кардæй куы æрцæйцæвид. Искæй 
хъæрмæ фæкастаид афтæ арæхстджын цæттæйæ, æви йæ йæ 
Хуыцауы хай хъахъхъæдта æмæ йæ уый фæрæвдзкъух кодта 
афтæ, фæлæ дын цырд хæрдмæ фæкаст æмæ — кæуылты дом- 
бай, дам, у, кæуылты! — æмæ лæппуйы кардæлвæст къух 
ацахста, цы! Фездыхта йын æй, хуылыдз хæцъил лæмарæгау, 
астыгъта йын йæ кард æмæ йын дзы йæхи æрфаста, иннæмæ 
фæзылд æмæ та уымæн дæр — дæ балгъитæг афтæ. Бæргæ, 
уыцы сахат куы æрчъицыдтаид, йæхи куы æрæмбæрстаид, йæ 
туг куы фæсабыр уыдаид æмæ истæуыл куы ахъуыды кодтаид, 
уæд та йе ’нахъом цот йæ зæрдыл куы ’рбалæууыдаиккой, 
уæд-ма, аффекты уавæры уыдис, зæгъгæ, чи зоны, æмæ йæ 
хъуыддаг ацыдаид, исты амæлттæй ма йæ срæстытæгæнæн 
уыдаид, фæлæ йе ’фхæрджыты æфхæрд дæр æгæр куырм- 
гæнæг, зонд куырмгæнæг æфхæрд уыдис, уыцы гаврикты 
æфхæрд — дæ сæрæн æппын мацы зон æмæ дыл чъылдымыр- 
дыгæй кард æрцæйуадзæнт! — æмæ ферратуг, цы кодта, уый 
йæ фырмæстæй нал æмбæрста, йæ мастæн арæнтæ, ауазæнтæ, 
систæ-цæлхдуртæ нал уыд æмæ, æртыккаг ханыга цыппæр- 
вадæй куыд ныббындз, афтæ ма уый дæр йæ фыдбылызæн, 
йæ сæфты хабарæн асырдта, фæндаджы фале кæмдæр æй баййæф- 
та æмæ та уый дæр... 
Уый дын дзы æртæйæ йæ къухæй фондз минутмæ-цæмæ- 
дæр мæрдтæм баивгъуыдтой, кæд æгæсты æхсæн дæр тынг 
тыхстæй нæ хъуыдысты, уæддæр, дам, адæймæгтæ уыдысты... 
Чи сæ ныййардта æмæ сæ чи не схъомыл кодта уарзæгой зæр- 
дæйæ, уымæн та... бахуыскъ уæнт ахæм ныййарджытæн та 
сæ хъæстæйы цотгæнæнтæ, зæнæгдæттæ!.. 
Æмæ йæхæдæг та — цыппæрæм, æцæг лæджы мард! — 
нæ йын бахатыр кæндзæн Сæйраг Советы Президиумы сæр- 
магонд къамис, нæ... 
Æртыккаджы ма куынæ асырдтаид, уæд ын уыцы дыууæйы 
тыххæй, чи зоны, æмæ уæвгæ дæр ницы кодтаиккой, йе та 
йын фондз азæй фылдæр нæ раттаиккой... Суанг ма æртык- 
каджы дæр уым куы амардтаид, сæ фембæлды бынаты, йæ 
тæвдæй, уæддæр ма йын йæ хъуыддагмæ æндæр хуызы бацæ- 
уæн уыд, фæлæ ма ныр алы тæрхæттæй цы пайда ис?.. 
Æрмæст, цыфæнды дæр кæд у, уæддæр ацы дуне йæ разы 
тæригъæдджын уыдзæн, тугдар ын уыдзæн йæ сидзæр цотæй — 
нæ йæ комы лæджы зæрдæ азымы дарын, цæмæй уыцы æр- 
тæйы туг йæхи тугæй бафида, ахæм тæрхон рахæссын ын нæ 
фæразы лæджы зонд... 
266 

Æмæ, — Хуыцаумæ йын тæригьæд ныхас ма фæкæсæд, — 
фæлæ уыцы лæг-хæмпæлгæрдæджыты тыххæй ахъаззаг гуырд 
бабын уыдзæн... Чидæртæ та, фыдгулы къухæй мæрдтæ, зон- 
гæ-зоныны доныкъусы сæфт фæкæнынц, доныкъусы! Зюк цы 
дамбацайæ амардта кæйдæр... Уæвгæ та йыл нæ сæтты, æз, 
дам, нæ уыдтæн, фæлæ мæ мадырвадæлты лæппу уыд æмæ, 
дам, дамбаца мæнмæ радта, бамбæхс æй, зæгъгæ. Уымæн та 
алиби ис, йæ хæстæгæн, уыцы сахат æмæ уыцы бон йæ хæз- 
гулмæ кæй уыд, уый тыххæй æвдисæнтæ — æмæ та Мæскуы 
дæр Зюкы æхсыны тæрхонæй ног слестмæ раивы... О, æмæ 
уыцы дамбацайæ, æнхъæлдæн, чысыл раздæр Аветисяны амар- 
дæуыд, зындгонд самбисты — милицæйы афицеры. Чи йæ 
амардта, уыдонимæ та уыд цавæрдæр Левченко — æмæ уый 
Аветисянæй гыццыл раздæр дыууæйы амардта Хъантемыра- 
тæй-кæмæйдæр æмæ йын не стæрхон кодтой, æназым растыл 
æй банымадтой... 
Цæвиттон, Шалдоны дыууæ ’фсымæримæ фæхыл, ирæт- 
тимæ. Уыдон-иу æхсæв йæ размæ бабадтысты, нæ маст дзы 
райсæм, зæгъгæ — уый та боксер уыд æмæ сæ уæд хылгæн- 
гæйæ фæнадта... Фæлæ сын ныр та сæ кард байста æмæ сæ 
дыууæйæ дæр... Афтæ карчыцъиуты сæфт фæкодтой: само- 
оборона! 
Майрæм, Беслæн æмæ сылгоймæгтимæ фембæлдæй, Ва- 
ляйы ныхæстæ æмæ уындæй бахъæлдзæгзæрдæ, фæцардхуыз, 
фæлæ та ныр ферхæндæг, фæуæззаузæрдæ. 
Куыддæр къамырæмæ бахызт, афтæ сæрæмбæрзтæй æмæ 
тымбылдзæгæй хуыссæгмæ фæкомкоммæ æмæ йын фенцондæр, 
уымæн æмæ йæ зæрдыл æрбалæууыд — ома абонсарæй ту- 
хитæ кодта, уæдæ мæ цы рох кæны, цы мæ рох кæны, зæгъ- 
гæ, æмæ йæ йæ бон æрхъуыды кæнын нæ уыд: мæнæ дзы, 
Майрæмы амæй бафæрсын, чи у, чи, зæгъгæ, ферох!.. 
Сергей йæ размæ рауад, цыма сæ хæдзардарæг Сыбырæй 
йе ’нæбары балцæй дзагармæй раздæхт, уыйау. 
— Исты дæм бавнæлдтой? 
— Ницы. Ай, — хуыссæг лæгмæ ацамыдта, — ай уæдæй 
нырмæ йæхихъуыдыйы дæр нæма сыстад? Фырхуыстæй ма 
ныффæрсхъæд уæд... Кæнæ та, дам, сывæрджын дæр бавæййы. 
.— Сыстад... Дон банызта æмæ та ныффæлдæхт. Мæрдтæй 
ралидзæджы хуызæн у, лæгуын бирæгъау... 
Уырысхан йæ сынтæгмæ куыд фæцæйцыд, афтæ йæхи 
Алийы цæстытыл скъуырдта. Хуыцауæн та йын тæригъæд 
ныхас ма уæд, фæлæ ма раст уарзон куыдз фæкæсы лæгмæ 
267 

ахæм лæгъстæйаг æмæ тæригъæддаг цæстытæй — бирæ йæ 
нал фæхъæуы адæймаджы дзыхæй сдзурынмæ. 
— Али, бахатыр кæн... Фæстæдæр аныхас кæндзыстæм... 
Майрæмы лæвар хостæй гæххæтты гæбазы æркодта, ба- 
тыхта сæ æмæ сæ Рачикы нывæрзæны фæцавта — уый йæм 
скаст æмбаргæ цæстытæй, фæлæ йæ фæрсгæ ницæмæй бакод- 
та, кæм дын уыд, уыимæ мæ ницы хъуыддаг ис ома. Фæстæ- 
мæ йæ хуыссæнуатмæ куы баздæхт, йæхи куы ’руагъта, уæд 
йæ мидæфсарм ссыгъд раздæры хъуыдыйæ — кæс-ма, нæ дзы 
ферох, æрдæбон Сокаты лæджы хъысмæтыл куы тыхст, уæд 
бар-æнæбары йæхи тыххæй та цингæнгæйæ афтæ ахъуыды 
кодта, æмæ, зæгъгæ, уæддæр йæхи амонд — мæлдзыджы тох- 
сийы йас — ацыд, æндæр дзы йæхæдæг дæр ма куы баййæф- 
таид искæй, уæд æй æнæмæнг амардтаид æмæ... æмæ ныр 
уартæ уым, мæрдонты къамырæйы уый дæр иннæтау... 
Уæдæ: дæлæ кæнай, уæлæ кæнай, разуæзæн бæззай, кæнæ 
фæсуæзæн, йе та æппындæр мачи уай уæлбылы дæр æмæ дæл- 
былы дæр, уæддæр, уыныс, лæгæн йæхи уд зынаргъдæр куыд 
у æмæ куыд цин кодта, бынтон сæфты бæллæхы кæй нæ баха- 
уд, ууыл... 
Йæх, Дзæринæ, Дзæринæ... 
Уыцы мæрдонтæн æвирхъау у сæ уавæр, зæгъгæ, зæгъид 
æмæ æгæр уæлæнгай уайы йæ ныхас — лæджы зонд ыл хъуыды 
кæнын дæр нæ комы, æхсыны тæрхонгондæй мæлæтмæ бонæй- 
бонмæ чи ’нхъæлмæ кæсы, уый йæхи куыд хаты, ууыл. Дæ хъа- 
ру ма дæхимæ уæд, дæ цард ма разæй уæд, дæ зондæй ма цух ма 
у, афтæмæй дæхи мардыл нымай, цардæй иппæрдыл, дæ рæдыд 
сраст кæныны бар дæр дын нæй — нæй дын фæсмойнагæй, 
дæхиуыл æрхудгæйæ ногæй цæрыны бар, дæ тæригъæдтæ сисы- 
ны бар, ног хуызы цæрыны бар. Дæ хуыздæр хос — мæлæт! 
Уымæн, æмæ ды кæй амардтай, уымæн дæр ды дæхæдæг 
йæ рæдыд сраст кæныны мадзал нал радтай, ахæм фадат ын 
нал ныууагътай... Ноджы макæд бынтон ницæй тыххæй, кæнæ 
та исты мулчы фæдыл ныккалдтай искæй туг, уæд та... Нæ, 
уыдоны тæригъæд æм нæ хъары — искæй зонгæ-зонын, хорз 
фæуынаффæйы фæстæ уазал зондæй чи амары, уыдоны тæ- 
ригъæд. Хуыцауы бар уæнт, чи фæзæгъы... 
Сæрымагъз цыма сбæзджын — хъуыды кæнын æм уæвгæ 
дæр нал цыд. Æмæ уæд Сергей æмæ Рачикы ерысæй хъазтмæ 
йæ хъус æрдардта — уæддæр та ацы Сесо иблистæн сæ хæрз- 
тæй у: нæ уадзы Рачикы бынтон йæхимæ хъусын. Иннæмæй 
та йæхи уд дæр аулæфы алы ирхæфсæнты фæрцы... 
268 

— Ереван, — уæлдай цингæнгæдæрæй фæкодта Рачик: 
кæцы сомихаджы зæрдæ нæ барухс кæны уыцы горæты ном! 
— Нальчик, — загъта Сергей. — Налцыкк! 
— Краснодар. 
— Ростов. 
— Воронеж! Не догонишь! Проворонишь! 
— Воронеж, загьтай? — Сергей фæкатайаг, æвиппайды 
ж-йыл цы горæт зæгъа, уый нал зоны, стæй барухсцæгом, 
ныййазæлыд йæ уæлахизы урс тырысаджыны хъæлæс: 
— Житомир! Жданов! 
— Р-йыл зæгъон, æви в-йыл? Дуплетæй куы райдыдтай 
’хсын фырцинæй... 
— Р-йыл... 
— Россошь, — Рачик тыхджындæр у Сергейæ географи 
зонынæй дæр æмæ истори зонынæй дæр — цы бакæсы ам, 
уыдон тынг хорз бадары йæ зæрдыл. ноджы ма историйы чин- 
гуытæ хъулон уарзтæй уарзы... — Йæ кæроны ш. 
— Ш-йа? Шан-хай! Ай дын мæ хай! 
— Йошкар-ола! 
— Ашхабад. Хæрæгыл абад! 
— Душанбе. 
— Елец. 
— Цы? — ныр та Рачик февадат, фæцыбыркъух: цы го- 
рæты ном райдайы ц-йæ, уый йæ сæр афойнадыл нал ахсы 
æмæ уæд хæрды кæны. Фырадæргæй фæкодта: 
— Цеце! 
Сергей ныххудт: 
— О, о! Муха Цокотуха! 
— Царицыно, — дызæрдыггæнгæйæ загъта Рачик. 
— Уый раздæр хуынд афтæ! 
— Раздæр? Раздæр уæдæ Акмолинск, ныр та — Целиног- 
рад, — бæрæгбон скодта Рачикыл. — Æмæ ма ноджыдæр 
зонын: Цюрих. 
—. Æз та — Цейлон. Хæдæгай, уый горæт куы нæу... Йæд, 
хорз... Хæрæгсастыл разы дæ? Дæ! Ныр та, дзырд сердце 
кæм ис, ахæмтæй ахъазæм — зарæджы ныхæстæ, чиныджы 
ном... Æз райдайдзынæн: «Сердце Бонивура». 
— «Сердца трех». 
— Спасибо, сердце, что ты такое! 
— Комсомольское сердце пробито, — зарæгау загъта 
Рачик æмæ йæм йæхи ныхæстæй кæцыдæр худæг фæкаст. — 
А партийное сердце пуленепробиваемое? А как называется сер- 
дце кандидата в члены партии — кандидатское? 
269 

— Мæ рад у, нæ? Вместо сердца пламенный мотор! 
— Сердце в груди бьется как птица! 
— Сердце не камень... 
Рачик йæ къух ауыгъта: 
— А-а, уый ницы хъазт у, уыдон чи хъуыды кæны се ’ппæт! 
Фæлæ ма æз иу зонын: Ричард Львиное сердце. 
— Æз дæр ма: сердце Бонивура. 
— Уый уый размæ загьтай! 
— Ай та йе ’фсымæр у! Йæ кæстæр æфсымæр! О, анекдот: 
гуырдзиаг йæ цæхæрадоны уæрм къахта æмæ дзы лæджы 
сæрыкъуыдыр ссардта. Бахаста йæ музеймæ æмæ сын афтæ 
зæгъы, ай, дам, Руставелийы сæрыкъуыдыр у æмæ йæ балхæ- 
нут. Балхæдтой йын æй. Уæд та сæм æндæр хатт дæр бацыд 
ног сæрыкъуыдыримæ, ныр — сывæллоны сæримæ. 
— Ай та циу? 
— Руставелийы сæрыкъуыдыр. 
— Æмæ нæм æй иу хатт не ’рбахастай? 
— Но этъо жэ Рустъавели в детствэ! 
Рачик хъæлдзæгæй худт, бахъæлдзæгзæрдæ Уырысхан дæр. 
Али сæм хæлæггæнгæйæ каст, ома адоны цы бацардхуыз код- 
та, адæймагхуыз сæ цы бакодта, уыцы худæг мæнæн худæджы 
хос цæуыннæ у, зæгъгæ. Мæхъхъæл дæр æмæ цæцæн дæр 
цыма анекдоттæ нæ уарзынц, уыдон дзурын цыма сæ сæрмæ 
нæ хæссынц, лæджы аккаг хъуыддагыл нæ нымайынц анек- 
доттæ дзурын æмæ уыдоныл худын, цæмæндæр афтæ кæсы 
Уырысханмæ. 
— Цæй, ныр та алы сидтытæ æмæ лозунгтæй ахъазæм, — 
загъта Сергей. — Ды райдай, Бог Чертей. 
— Учиться, учиться, учиться, учиться и учиться! 
— Æгæр бирæ хæттыты йæ загътай. Ме сæфт сæ уынын 
рагæй дæр — не скъолайы къулыл иу мин азæй къаддæр нæ 
лæууынц æмæ мын мæ цæстытæ къахтой. Кæд мын уыцы ло- 
зунджы тыххæй фенад ахуыр кæнын, уæддæр... О, ныр та 
мæ рад куы у... Йед... На горе всем буржуям мы мировой 
пожар раздуем! 
— Æмæ йæм нæхи батавдзыстæм, нæ? — худгæйæ йæ афарс- 
та Рачик, стæй сидæн хъæлæсæй загъта. — Юноши и девуш- 
ки! Храните деньги в Сберегательной кассе. Это надежно, вы- 
годно и удобно! Фæлæ кæмæн у удобно æмæ выгодно, уый 
нырма цыганка надвое гадала! 
Сергей ныппыррыкк ласта: 
— Ай дæ хицау! Æмæ юнæшæтæ æмæ девушкæтæм кæцæй 
270 

æрбырыд æхцатæ? Стæй иннæ лозунг та ахæм куы у: Труд — 
дело доблести, совести, чести и славы! Æхцайы кой дзы æп- 
пындæр куы нæй! 
— Раст æй нæ загътай... 
— Цы, ис дзы æхцайы кой? 
— Нæй, фæлæ йын йæ ныхæстæ сæмтъеры кодтай. 
— Цæй — о. Дарддæр исты зæгъ. 
— Искусство принадлежит народу! Мæнæн та гыццылæй 
фæстæмæ уыцы ныхæстæ фенад сты — нæ клубы къулыл фыст 
уыдысты... Æмæ искусство циу æмæ адæмы куы уа, уæд дзы цы 
кæнынц, цы пайда сын у, уый та не ’мбæрстон. Уæвгæ, цыдæрид- 
дæр адæмы хонæм, цæмæйдæриддæр, адæмы сты, зæгъгæ, 
зæгъæм, уыдон иууылдæр... къæбæр сайæн ныхæстæ сты, — 
æнæнхъæлæджы рамæсты Рачик. — Землю — крестьянам, фаб- 
рики — рабочим, вся власть — Советам, все вокруг — колхозное, 
все вокруг — мое! Ма дын ахауæд, дыууæ къухæй йыл хæц. 
— Сæрхъæн, политикæйы ма быр! Кæннод дын раздæры 
пидисят восьмой дæ мæллæг фæстагыл бакъуырдзысты æмæ — 
раз, два! — Мордвайы лагырты балæудзынæ! 
— Науæд та дурдомы... æррадоны... психушкæйы — æз 
дзы политическийтæй дыууæйыл амбæлдтæн. Стæй худæг дæ, 
Сесо: мæн ма лагыртæм куы арвитиккой æмæ мыл цыфæнды 
контрæ дæр куы ныххуырсиккой. Æхсыны суд кæмæн рахас- 
той, уый не ’рцауындздзысты... Кæнæта — иннæрдæм. Анти- 
советский частушкæ дын азарон? — Рачик рабадæгау кодта 
йæ хуыссæнуаты, йæ цæстытæ баирд сты — мæнæ йын, йæ 
маст кæд райсдзæн æнæхъæн паддзахадæй, уыцы фадат ын 
цыма фæцис, уыйау. Стæй — кæмæн фыддæр хъæбæрдæр, 
æгайтма уæд уый кълассон знаг уаид, цыдæр зæронд усы æдзыт 
марæг, цыдæр хæтаг сылтæ æмæ нæлты цæгъдæг æмæ уыцы- 
иу рæстæг амæддаг нæ, фæлæ... — Азарон? Радзурон? 
— Уæддæр та дæуæн дæр дæ хордзæуæн хъæдæй конд 
нæу: зым-зым дын кæны, нæ? Азар, азар, мæ дзиба... Ам дзырд 
чи нæ ахæсса, ахæм нæй... Цæй, райдай! 
Уæддæр Рачикы хъæлæс нæуæндаг зыр-зыр кодта, фæлæ 
цыфæндыйæ дæр бауæндыд, цыма, цы кодта, уый æнæхъæн 
дун-дунеты фыддæрагæн кодта, уыйау — кæд йæ сæфты хъæр 
цæуы, уæд истæй номыл, æдæрсгæйæ: 
Слева молот, справа серп — 
Это наш советский герб! 
Хочешь жни, а хочешь куй, 
Все равно ...отсюда дуй! 
271 

Сесо йын, мæнæ хицæуттæ куыд æнæкъæрцц фемдзæгъд 
кæнынц сæ уырзтæй, афтæ амдзæгъд кодта. 
— Ныр та — лозунгтæ æмæ сидтытæ дарддæр... 
— Нал мæм цæуы... 
— Цæуы, цæуы! Науæд фенхъæл уыдзынæн, дæ хæлаф æцæг 
байдзаг кодтай, зæгъгæ. Сæркъуырд æлхыскъæй нал тæрсы. 
— Хорз, — сразы Рачик. — Æцæг чи фæхæрд уа, уый 
уасæджы уаст кæндзæн... Дæуыл фæкъуыхцы стæм... 
— Ды дæр искусство, æз дæр: из всех искусств для нас 
важнейшим является кино — ахæм лозунг та мах кинотеатры 
уыд. 
— Слава КПСС! Требуйте отстоя пива! 
— Слава Метревели! — худгæйæ фæкодта Сергей. 
— Уый тыххæй дæр та цы анекдот ис, æххæст-ма уый дæр 
радзур... 
— Нæ йæ дзурын. Мæнæ та лозунг: газета — это коллек- 
тивный агитатор и индивидуальный пропагандист! 
— Аивтай та йæ! Советское — значит отличное! Советские 
часы самые быстроходные в мире! 
— Хлеб — в закрома Родины! Уберем урожай без потерь! 
— Хлеб — всему голова! Голова всему хлеб! Ха-ха-ха! — 
ныххудт Рачик. 
— Хлеб не тот, что в полях, а тот, что в закромах! 
— Хлеб наше богатство! Береги его! 
— Не хлебом единым жив человек! 
Иннæтæ сæ фæллад уагътой — сæ маройаг сагъæстæй цъус 
ирвæзтысты, адоны ерысмæ хъусгæ-кæсгæйæ. Ахæм ныв дæр 
уад цæстытыл: хæхтау фендджын хистæртæ Ныхасы бадынц 
хъæрмуст хуризæр-бонсысæны, сæ цуры та хурдæвд бæзджын 
рыджы хъазынц дыууæ фыдуаг лæппуйы. Æмæ хаттæй-хатт 
сæ кæрæдзийы цæстыты рыг дæр бакалынц, схылмæ сæ бирæ 
нал фæхъæуы, фæлæ сæм ничи тагъд кæны иргъæвынмæ: 
сæхæдæг бафидаудзысты... 
— Дзул æмæ хоры бын фестæм... — Сергей фæхъуыдыдзаст, 
цы зæгъа, уый агуры йæ мид-зæрды. — Претворим в жизнь 
решения двадцать такого-то съезда! И Пленумов ЦК КПСС по 
всем месяцам! 
— Пятилетке качества — рабочую гарантию! 
— Партия — наш рулевой. 
— Партия — ум, честь, совесть и здоровье нашей эпохи! 
— Ныр та дзы ды аивтай цыдæр, Бог Чертей. Партия и 
народ — едины! Но разный хлеб едим мы! 
272 

— Партия прикажет, комсомол ответит: «Есть!» Кæнæ: 
«Жрать хочу!» 
— Хочу харчо! Æмæ, йед, махæн нæма у хæрын афон, 
азви?.. Æз зæгъон, нæ? Ницуал ис партийы тыххæй, цымæ... 
О! Ленин и партия — близнецы-братья! Чем тяжелее в лече- 
нии, тем легче в гробу! Не откладывай на завтра то, что мож- 
но сожрать сегодня! Партия —наш кормчий! 
— Партия ведет нас от победы к победе! К обедне! 
— Тебе, Родина, наш труд! 
— Мы придем к победе коммунистического труда! 
— Ацы лозунг та лагырты ис: честный труд — дорога к 
дому! Запомни сам, передай другому! Действуй быстро и шу- 
стро, как говорил Заратуштра! 
— Наша цель — коммунизм! 
— О! Ног стыр уæладзыгджын хæдзар дын сарæзтой. Йæ 
сæрыл ын неоны цырæгътæй ныффыстой: «Мы придем к по- 
беде коммунизма!» Фыццаг уæладзыджы та сывæллæтты уни- 
вермаг байгом кодтой. Æмæ уый та афтæ схуыдтой: «Сказка». 
Æмæ иу-дыууæ къуырийы адæмы худæгæй фæхастой, стæй 
дуканийы ном аивтой. 
— Уый дæр хорз у, фæлæ дæ лозунг зæгъ. 
— Нынешнее поколение советских людей будет жить при 
коммунизме! Æмæ — хæрд ахицæн! 
Рачик мæллæг худтæй йæ мидбылты бахудт: 
— Иуæндæс азы фæстæ... Уыцы цардмæ дуары хуынкъæй 
уæддæр ма бакæс... Стæй мæ лæвархорты коммунизм лæвар 
дæр бæргæ нæ хъæуы, фæлæ мæ... 
Йæ тъизыны цæссыджытæ та фемæхсынæввонг сты, зæгъ- 
гæ, йæ фæхъуыды кодта Сергей æмæ йæм ног хъазтыл ами- 
дингæнынмæ фæцис — се ’ппæтæй дæр ныронг цалдæр хат- 
ты хъазыдысты, фæлæ дзы къамтæ æмæ дамкъатæй хъæзты- 
тæй уæлдай алы хатт дæр ногæй исты разыны æмæ сæ афтæ 
нæ фæлмæцынц — уыныс, цы частушкæ дзы ныццæлхъ ласта 
Рачик абон... 
— Ныр та партион фидистæ-ярлыктæй ерыс кæнæм. Ды — 
анархист куы дæ! 
— Ды та — троцкист! 
— Дæхæдæг бухарик... бухаринец! Лишенец! 
— Оппортунист! 
— Ды та... Ды та ренегат Каутский! Перерожденец! Обо- 
ротень! Эсеровец! 
— Иугæйттæй дзур, æнæхъæн очередь мыл куы ауагътай 
18 Гусалты Барис 
273 

дæ фидисты автоматæй, — Рачик дæр фæхъуыдыдзаст. — 
Меныыевик! Стæй эсеровец нæ фæдзурынц, фæлæ эсер... 
— Ды та генератор! Злопыхатель-провокатор! 
— Ахæм дзы нæй, Сесо! Белогвардеец! Петлюровец! Гене- 
ратор, зæгьгæ, уæд та ды дегенерат зæгьинаг уыдтæ. 
— Уæд та... Уæд та ревизор! 
— Ревизионист хуыйны уый та, ревизоры хицау... Ды та, 
кæд афтæ у, уæд буржуазный прихвостень! 
— Политический прости — тут какая улица! 
— Ага! Ды та хунвейбин! 
— Ды та кулачье отродье! 
—Дæхæдæг недорезанный единоличник, подкулачник! 
— Дыта... Зиновьевско-бухаринский ублюдок! Реваншист! 
Отрыжка капитализма! 
— Гадина империалистическая! Наймит международного 
империализма! 
— Гидра империализма! Родимое пятно капитализма! 
— Ды та... Ды та... Черносотенец! 
— Ах ты, фашист! Гадюка! Чернорубашечник! 
— Дæхæдæг йед... йед... Антипартийный элемент! Примк- 
нувший к ним... штык Шепилов! Все хорошо в меру: и куку- 
руза, и Неру! 
— Ды та — сионист! 
— Дæхæдæг антисемит! Расист! 
— Кæс-ма ацы шовинистмæ, кæс! 
— Ды та Ку-клукс-клановец! 
— Дæхæдæг Ку-кры-никсы! Джамботт! 
— Темботт! Низкопоклонник перед Западом! 
— Марионетка! Обыватель! Мещанин! Барахольщик! Тря- 
пичная душа! 
Йæ фидистæ ихсийын кæй байдыдтой, Сергей уый æмба- 
ры æмæ йæхимидæг иу-цалдæр бацæттæ кæны, æмæ йын дзы 
куы никæцы ферох уаид, зæгьгæ, сæ уæддæр фæд-фæдыл 
ауадзы. Цы хорз у, хъазт йæ тынджы куы бацæуы, уæд уый — 
йæ зæрдæ сулæфы, фенцондæр ын вæййы. Уæдæ Рачикæн 
дæр йæ уднизы рæхуыстæн чысыл æнæрсабыргæнгæ кæм ис... 
Æндæр, æцæгдæр, лæг у æмæ ма дæ айдагъ лæгуат баззайæд, 
мæнæ ма хъæуæй хъæууаты хæлддзæгтæ куыд баззайа, уыйау... 
Æмæ ныр йæхицæн дæр йæ цард æппынæдзух уымæй адджын- 
гæнинаг, цæрынæн бæззон уымæй кæнинаг уыдзæн, быхсы- 
ны фаг бæззон — исты ирхæфсæнтæй: нозт уа, сылгоймæгтæ 
уой, алы азартон хъæзтытæ уой, æхцайыл, кæнæ... хъылма... 

Исты æнæхæраймаг хъуыддагыл фæхæст уа фынддæс азы 
фæстæ сæрибар царды, уый та йæ ардыгæй уырдæм дæр нæ 
уырны. Фæлæ уæддæр цыфæндыйæ дæр амондджындæр у 
рачикæй, уымæн æмæ уый æнæмæнгæй акъæрцц ласдзысты. 
Æмæ тæригъæд у, сæ коммунизм дæр мæ нæ хъæуы иуæндæс 
азы фæстæ, æрмæст мæ удмидæг ныууадзæнт, зæгъгæ дæр 
уымæн загъта æрдæбон. Фæлæ йæм æй хатгай ахæм нæмын- 
дæрæн кæнын æрцæуы, ахæм, æмæ йæ раст аскъуыдтæ кæ- 
нид æмæ йын йæ алы скъуыд-гæбазы дæр фæрсид, ау, дæуæй 
дæр исты риссы, ды дæр, рис чи ’нкъары, ахæм цыдæр удгой- 
маг-цæрæгой дæ, зæгъгæ... Æмæ уæд Сергей йæхицæй стæр- 
сы, мæнæ цы тугдзых, цы æгъатыр садист, цы сукарно уаин, 
зæгъгæ... 
— Ды та сталинист æмæ волюнтарист-хрущевист! 
— Дæхæдæг Берия — агент империализма! Бабник! 
— Ды та врач-вредитель! Жидовская морда! 
— Дæхæдæг космополит Гагарин! 
— Уый космонавт уыдис, дурак! Власовец! 
— Культ личности! Разложенец-многоженец! 
— Ды та неверный ученик Ленина-Сталина! А не еврей ли 
Марк Аврелий? 
Æмæ кæд дыууæйæ дæр æмхъæлæсæй ныххудтысты, уæд- 
дæр сын бынтон зæрдиаг æрдзон хуызы нæ рауад. Æмæ йæ 
дыууæйæ дæр æмбæрстой, хъуызгæ-къуызгæ, мидстъæлфаг 
худтæй цæмæн худтысты, уый. Сайгæ кодта Рачик, мæнæн 
уæлдай ницуал у, зæгьгæ, куы дзырдта хъæбæрдзыхæй, уæд — 
хорз æй зыдтой сæ дыууæ дæр: нæ, политикон хуызы æф- 
хæрд æнæуи фыдгæнæджы мæлæтæй дæр тæссагдæр уыд! Уæд 
бинонтæ дæр цъысымгонд цыдысты — ЧСВНытæ уыдысты: 
член семьи врага народа... Æмæ уæд дæ туг, де стæгæн дæр 
сæ фæндæгтæ ’хгæд. Ахуырмæ, куыстмæ, фæсарæнтæм балцы... 
Николай æнцад уæлгоммæ хуыссыд æмæ куырм, æнæ- 
рухс цæстытæй цармæ каст æмæ лæппуты быцæу-ерысмæ 
хъуыста. Æмæ йæм фыццаг хатт бахъардта æмæ фыццаг хатт 
ныддис кодта: цас уыдысты, цас, æцæгдæр, алы знæгтæ, цы 
номæй-иу сæ нæ хуыдтой! Æмæ кæд ахæм хорз цард уыд со- 
ветон ног цард, уæд ын уыйбæрц фыдгултæ цæмæн уыд, цæ- 
мæн — адæм æдзæстуарзон кæй сты æмæ сæ сæ кæрæдзийы 
хорзæх кæй нæ фæнды, уыйадыл, æви ног цард уæддæр ахæм 
хорз нæ уыд, стæй йæ сæ бон фæхуыздæр кæнын дæр нæ уыд 
æмæ алцыдæр знæгты аххос кодтой, алцыдæр на происки вра- 
говыл æххуырстой?... Æмæ та-иу иуты куы ныццагътой æмæ 
275 

та-иу уæддæр цард куы ницы хуыздæр кодта, уæд та-иу ног 
знæгты æрхъуыды кодтой, уый дæр партийы знæгты — цент- 
рист, уклонист, левоуклонист, правоуклонист, перерожденец- 
тæ-йедтæ — æмæ сæ-иу адæмы знæгтæ схуыдтой... Æмæ адæй- 
маг хуынкъ суарийы аргъ дæр нал кодта, æхсæв-бонмæ-иу 
æвæдæй æрбайсæфт: десять лет без права переписки æмæ — 
все! — мауал æм æнхъæлмæ кæс и никто не узнает, где могил- 
ка моя, стæй уын, милуангай суликъотæ, æрмогилкæ кодтой, 
иу знагон дзыхъхъы уæ — æви æфсымæрон ингæны? — къæ- 
бутырдыгæй мæрдтæй нысхойдзысты, æмæ... 
Диссаг, цас хъуыддæгтæ ферох вæййынц, цас, адæмæй! 
Цы хъæдгæмттæ байгас вæййынц! Ныр ын уæдæ йæ мадыфы- 
ды цæмæн схуыдтой кулак æмæ йæ æд бинонтæ — йæ ус, йæ 
дыууæ зæдæргом чызгимæ — цæмæн байсæфтой? Дидинджы- 
тæ уæй кодта, дидинджытæ, алыхуызон дидинджытæй бай- 
дзаг кодта йæ цæхæрадон æнæхъæнæй дæр æмæ уыдоны фæр- 
цы сцæрæг хæдзар... Æмæ бабын. Фæлæ æрдæбон адон раст 
нæ загътой разложенецæй, цыдæр многоженец æй схуыдтой... 
Йæхиуыл дæр не схæцыд, афтæмæй, цармæ кæсгæйæ, загъ- 
та: 
— Разложенец хæлд адæймаг нæ уыд, моралон æгъдауæй 
æнæуаг адæймаг, фæлæ, дам, колхозты арæзтады ныхмæ чи 
архайдта, ахæм... Адæмы зонд, дам, зыгъуыммæ кодтой, тæс- 
сармæ сæ ардыдтой... Мæскуыйаг анекдот та уæд, æртынæм 
азты, ахæм уыд: 
— Как жизнь? 
— Как в автобусе: половина сидит, половина трясется. Стæй 
ма афтæ дæр дзырдтой, зæгъгæ, дам, на каждого мосье есть 
свое досье... 
Сергей та йæм гæппæввонгæй кæд нæ лæууы, кæд: 
— Ахъазæм демæ, Мясоруб. Æз зæгъын: полицай! 
— Æз та: наркошæ... анашист... плановой... 
— Чи? 
— Цы чи? 
— Чи у дæуæн плановой? Ширявой? И? 
— Мæнæн нæ, фæлæ партийæн... 
— Цавæр партийæн? Бандеровец! Æз дын, Шкуро, де шку- 
рæ-царм!.. Кæс-ма ацы Колчакмæ! Ацы Деникинмæ! Ацы Враг- 
нелмæ! Цы? Врагнел? Врагнел загътон? Нæ, æндæр цыдæр 
хуындис... Барон Враг... Враг... Врангел! Я устрою тебе Си- 
ваш. Бамбæрштейн? — Сергей боксæйхæцæджы хуызæн алæу- 
уыд, йæ къухтæ атымбыл кодта æмæ, тæссармæ гæппытæгæн- 
276 

гæ, йæхи цыма йæ ныхмæлæууæджы цæфтæй тылиф кæны- 
сайы, уыйау ратас-батасгæнгæ фæцæуы Николайырдæм. 
Уый фæфæсмон кодта, кæй сæм сдзырдта æмæ та Сергейы 
кæй ракъахта, йæ хæйрæджы та йын йæхиуыл кæй сардыдта, 
ууыл æмæ къулырдæм азылд, ома дæ ныхæстæ-æртхъирæнтæ 
дын мурмæ дæр нæ дарын, зæгъгæ... 
Сæ хъазты ерыс ууыл аскъуыйа, уый нæ фæндыд Сер- 
гейы, цыдæр ын æрдæгхæрд, æрдæгнызтæй цыма баззадаид, 
зæрдæйыл æнæ сæмбæлгæйæ, уыйау. Николайæн ма исты 
зæгъа, уымæ дæр фæзивæг кодта, стæй йæм æвгъуаг дæр каст, 
ныр цы хорз зæрдæйыл уыд, уый халын, æцæгæй фæхыл уа, 
уый та йæ Уырысхан нæ бауадздзæн. Æмæ та Рачикæн загъ- 
та, ныр та фылдæр дзырдтæ чи æрымыса, уымæй ахъазæм, 
зæгъгæ... 
— Хъусыс: далæ тæбæгъты дзыгъал-мыгъул ссыд, сæ хæри- 
нагласæн лæгуæрдоны гыбар-гыбур цæуы. 
— Цæй, цалынмæ махмæ хæццæ кæной, уæдмæ уал... Гуы- 
дынхъусæй дæ куынæ зыдтон... Зæгъæм, дзырд ментовка... 
Уый дамгъæтæм гæсгæ... Æри-ма мæнæн дæр иу гæххæтт. 
Уырысхан дæр уарзта ацы цымыдисаг хъазт æмæ уый дæр 
фыста дзырдтæ, цымæ, цал дзырды фылдæр æрхъуыды кæ- 
нин адонæй, зæгъгæ. Диссаг вæййы: дæ цуры хуымæтæг дзырд 
лæудзæн, æнцон æрхъуыдыгæнæн, фæлæ йæ лæгæн йæ сæр 
не ’рцахсы... 
Али фæрауай-бауай кодта, цæугæ-цæуыны фæдымдта, йæ 
мидхъуыдытæм гæсгæ та-иу й-йæххытæ загъта, гъæй-хуыцау- 
ыстæнтæ, фæлæ ныр куы ’рбадт, уæддæр ахæм хуызы æруа- 
гъта йæхи, цыма йæ быны къæй нырма æгæр тæвд у æмæ йыл 
бирæ бадын нæ бафæраздзæн, тагъд та фестдзæн æмæ та дыу- 
уæрдæм сцоппайагуыдзæн, цоппайагæй сдыууæрдæм уыдзæн... 
Мæхæмæты рад уыд абон кæстæриуæггæнын æмæ уый дæр, 
æвдæдз исæгау, йæ дыстæ йæ рæмбыныкъæдзтæй уæлдæр стылд- 
та, ссапон кодта йæ къухтæ æмæ сæ хорз ныхсадта пысылмон 
æхсадæй — ома рæмбыныкъæдзтæй дæлæмæ нæ уагъта дон, 
фæлæ армытъæпæнтæй къухы фæтасæнтæм. Дохтыртæ дæр 
ма фехсынц афтæ сæ къухтæ операци кæныны размæ... Стæй 
Мæхæмæт стъол хуылыдз хæцъилæй расæрфта æмæ йыл къус- 
тæ, уидгуытæ, цæхх, нæлхæ, сæкæр, дзулы кæрстытæ гæх- 
хæтты гæбæзтыл хицæнмæ-хицæнмæты аив равæрдта. 
— Сесо, райдай кæсын. Æндæр ницуал ахсы мæ сæр, — 
загъта Рачик. — Цыппар æмæ ссæдз дзырды цыдæр æрхъуы- 
ды кодтон... 
277 

— Мæнæн фылдæр цыма сты, — æмæ хинæвдылд цæстытæй 
худы, фæлæ йæ хин кæй нæ ацæудзæн, кæй йын сæргом уыдзæн, 
уый рагацау зоны.— Æз дзурдзынæн, ды дæхимæ хахх кæн... 
— Цæй, о, зонын æй — фыццаг хатт хъазæм исты! 
— Мент. 
— Ис. 
— Мета. Мат. 
— Ис. 
— Мот. Мак. 
— Ис дыууæ дæр. Ахахх сæ кодтон. 
— М-йыл мæм нал ис. Ныр та е-йыл... Емынæ! 
— Цы?! Æмæ уый иронау цыдæр куы у — иронау хъуыд- 
даджы нæ цæуы! 
— Цæуы, цæуы! Ахæм хъуыддаг нæй, æмæ дзы иронау ма 
цæуа! 
— Нæ цæуы, нæ! Æз та уæд сомихагау дзырдтæ фысдзы- 
нæн. Кæс дарддæр. 
— Нота. Навет. 
— Ис. 
— Нока. 
— Уый та ма дзы циу — нока? 
— Ау, куыд циу? Къах у! 
— Уым г хъæуы — но-га! 
— Мæ къахæн к дæр æгъгъæд у, Алийы къах мын у, къуы- 
лых къах! Хорз. Тон. Ток. Том. 
— Сты. 
— Тема та? 
— Нæй. 
— Твен та? 
— Ома Марк Твен? 
— О. Ис дæм? 
— Нæй. Нæмттыл дзырд не стæм. Ахахх кæн уый дæр! 
— Гъа, хахх æй кæнын. Ныр та к-йыл. Кент. Кант. 
— Ис. 
— Кат. Кот. Кон. Ком. 
— Сты. 
— Кета. 
— Нæй. 
— Кома. 
— Нæй. Хорз æй æрхъуыды кодтай, Сесо. Ма-ла-дес! 
— Зондджын дæн, зондджын, фæлæ мæ зондæй фæрсæг 
нæй! Ныр та о-йыл. Оммен! 
278 

— Уый дæр та иронау у! 
— Уæд та ом. Физикæйæ... Географийæ та — океан. 
— Ис. Дарддæр. О, океан мæм нæй. 
— Вена. Век. Веко. 
— Веко нæй. Мæ цæст мын акъахтæуа, куыд æй не ’рхъуы- 
ды кодтон, дæ тæккæ цæсты уæлæ уæд, афтæмæй! 
— Иу дамгъæ ма дзы баззад — а. Æмæ — акт. Дыууæ... 
Наы! Æртæ акты: театры акт, половой æмæ, исты куы байсæ- 
фа, уæд уый тыххæй цы акт саразынц, уый. 
— Цал ранымадта! Иу дзырдæй æртæ кæны! 
Сергейæн æнæнхъæлæджы йæ туг схъазыд, йе ’ххормаг 
мондæгтæ сабухтой-сæнхъызтысты æмæ йын ныр сылгоймаг 
цы тæхудиаг у, цы адджын, цы дзæнæт у, цы дзæнæт! Амæ- 
лид йæ разы, атаид, мæнæ миты гæлæбу хъарм къæйзæххыл 
куыд атайы æнæ цъыс-цъысæй, афтæ. Иæ къахыбынтæй йын 
райдаид батæ кæнын æмæ йæ иууылдæр баты бын фæкæнид 
æмæ, цы амондджын у, куыд амонды хайджын у, уый йæхи 
дæр нæ уырнид æмæ никуал — никуал! — фенæхай кæнид 
йæхи сæрибарæй, сылгоймагмæ йæ сæрибарæй хонæг фæн- 
дæгтæй — никуал ницуал фыд ракæнид! Мæнæ куыд судзы йæ 
туг, мæнæ — ныртæккæ йæ хъустæй раст фæйнæрдæм арт 
куы ныццæвид, уый дæр ыл æмбæлы, æмæ йæм уый дæр дис- 
саг нæ фæкæсид. Ныхъхъæрзыд, ныууынæргъыдта хъæрæй, 
ныддодой- ныттæхуды кодта: 
— Аба йын кæн! Ба чылауийы бын! Уæ бонæй уат, сæри- 
бар лæппутæ! Уæгъдибарæй сау сæракгæнджытæ! 
— Йарæбын, уæд та ма хæрды размæ дæхи фæуром. Уыцы 
æнæхсад дзыхимæ куыд бахæрдзынæ? — Мæхæмæт иуварс 
бацыд æмæ ату кодта. — Рац æмæ де ’нæхсад дзых цæхс... 
— Цæй, мæлæты пысмил пысылмон, ныхæстæ йеддæмæ 
ма исты сты? Хорз, анхъæвздзынæн æй хæрды размæ, — сра- 
зы Сергей, фæлæ йын уæддæр фæхъыг, уæлдайдæр та йын 
мæхъхъæлон кæй амыдта зонд, Мæхæмæт ын кæй уайдзæфтæ 
кодта, уый. — Уæвгæ та дæ ницы хъуыддаг ис! Мæлæты 
моладзан! Стæй дын ай моладзандон нæу, фæлæ... Стæй, дам, 
уый уартæ уæхи Дзæрæхы комы кæмдæр куы ис фаллосæн 
цырт. Æмæ, дам, æм, зæнæг кæмæн нæй, уыцы æрыгон сыл- 
гоймæгтæ цæуынц æмæ йын батæ кæнынц, сæ бæгънæг мæхъ- 
хъæлон урс риутæ йыл рахаф-бахаф кæнынц лæгъстæмæ, цот 
нын ратт, зæгъгæ! 
— Уый кæд æмæ кæд уыдис! Фæлæ дын уый та ма цавæр 
279 

мæхъхъæлон риутæ сты? Уыдон дæр та фидиссаг урс сты, 
æви циу, цæй мидæг ис сæ фидиссаг хабар? 
— Мæгъа... Æз никуы федтон бæгънæг мæхъхъæлон чызг, 
фæлæ, дам, — Сергей хынджылæг скъæры, — уæ лæгтæ сырх 
цырыхъхъытæ куыд уарзынц, уæ сылгоймæгтæ та афтæ... 
— Сæрхъæн ныхæстæ ма кæн! Уæвгæ, сæрхъæн мæхæдæг 
дæн, дæуимæ зæрдиагæй чи дзуры... Мæнæ уый дæу хуызæн 
фыддзыхæн фæлæгъстæ кæны йæ мæгуыр сæр, ма мæ фæнæ- 
мын кæн, зæгъгæ... — Мæхæмæт иннæрдæм азылд, гъа, дзур- 
гæ дæр дæм нал кæнын æмæ хъусгæ дæр ома. 
— Дарддæр кæс, Сесо, — æрхатыд æм Рачик. 
— Ай дæ хицау! Ацы мæхъхъæл æппындæр цырагъ нæ 
хуыссын кæнынц, цоты куыст кæнынц æхсæвæй-бонмæ. Уæд- 
дæр ма уыцы фыдæлтыккон цыртæн дæр кувынц! А, о! Йæд... 
Актев! 
— Цы? Актев? Скъолайы къæсæрæй дæ хъустæ дæр нæ 
базындысты мидæмæ? Е нæ, фæлæ дзы и хъæуы: ак-тив! 
— Гъемæ фод! Дæхимæ та ма цы ис? 
— Мена. Мова. Ома украинаг ныхасыздæхт. Стæй дынджыр 
дзырд: монета. Куы йæ ’рхъуыды кодтон, уæд ахæм цин код- 
тон, ахæм цин! 
— Ай дæ хицау! Молоток, Армян! — Сергей бауад æмæ 
Рачикы сæр æрбахъæбыс кодта, йæ тенкайæн ын аба кодта. — 
Тынг дзырд у: мо-не-та... 
— Н-йыл та мæм немка ис... 
— Мæнæ ГегеТеоргитæ Германы æнæхъæн æфсадгай кæй 
хъыллист ссæуын кодтой, уыцы бурдзалыг немкæтæй? Хæс- 
ты нæхионтимæ куы фæуыдаин, немыцмæ куы бахæццæ сты, 
уæд! Æз сын сæ фраутæн фырау-бодзау, — й-йæх! — бæргæ 
фæуыдаин! Дружба народов! Индия и Россия — бхай, бхай; 
хинди — руси, бухай, бухай! Пихай, пихай! О, ис ма дæм? 
— Замманай: е-йыл енот! 
— Оу, мæнæ та йæ куыд нæ федтон æз! Дæумæ дзырд 
енот нæй, Студент? 
— Ис... 
— Стæй ма мæм н-йыл нота дæр ис, нота, — загъта сæр- 
бæрзонд хъалæй Рачик. — Музыкæйы нота нæ, фæлæ... 
— О: фæлæ нота енота ежу! 
— В-йыл та мæм венок ис. 
— Иу гуырдзиаг мемæ бадт кыпызыйы æмæ афтæ дзырд- 
та: «Адвакъат для зекъа, что венокъ для търупа!» Ис ма дæм? 
— Атом а-йыл. Ныр мæм ницуал ис... 
280 

— Уæдæ ма мæнмæ та вено баззад. Фæлæ циу, уый мæ 
ферох æмæ йæ уымæн нæ загътон раздæр. 
— Ницы дæ ферох, уымæн æмæ йæ никуы зыдтай, — худ- 
гæйæ йын фæкодта Уырысхан. — Басæттын лæгдзинад нæу, 
Сесо. 
— Зыдтон, зыдтон! 
— Вено зæронд Уæрæсейы ирæд хуыдтой, стæй чындзы 
дзаумæттæ дæр, йæ приданое ома. Ныр дæр ма зæгъдзынæ, 
зыдтон æй, зæгъгæ? 
— Нæ зыдтон... Фæлæ мæм уæд цы каст, цы? Вено... Цы 
йæ ’нхъæлдтон?.. 
— Цы йыл дызæрдыджы тæрхæттæ кæныс, цы — исты 
нынцъухинаг æй æнхъæлдтаис, æндæр цы, — Рачик æм нык- 
каст, гъа-ма, уымæн та мын цы зæгъдзынæ, зæгъгæ. Ницы йын 
ссардта аккаг зæгъинаг Сергей. 
— Кæд уæ дыууæмæ дæр уымæй уæлдай нал ис, уæд ма 
мæнæ цалдæр дзырды... 
Сергей Уырысханы хъуыры фæбадт, ныффæдис: 
— Ай дæ хицау! Æз сæ цæуыннæ базыдтон, æз? Кæмдæр 
хими ис, физикæ ис, астрономи ис, математикæтæ-йедтæ, фæлæ 
сын æз та ницы зонын, ницы ’мбарын, цыма зæххон адæй- 
мæгтæй нæ дæн, уыйау. Ай дæ хицау, æмæ куы амæлай æмæ 
дæ исчи куы фæрса дæле ахæстоны, рухс дунейы ахæстоны 
алгебрæтæ-геометритæ-тригонометритæй æмæ алы търитæй, 
уæд цыма уæле никуы уыдтæ, уыйау... уыйау... И? Раст æз 
дæр та уæлдайæн райгуырдтæн, чепухайæн. 
— Мæнæ лагыры скъоламæ бацæудзынæ æмæ сæ уым са- 
хуыр кæндзынæ, — райдыдта Уырысхан, фæлæ йæ ныхас 
цæхгæр фæзылдта, раздæр цы зæгъинаг уыд, уыцырдæм — 
Рачикы цур фидæны кой кæнын, сомбоны царды нывтыл дзу- 
рын фæдзæхст æмæ нæфæтчиаг уыд. — Мæнмæ ма цалдæр 
дзырды ис: метан, нотка, ном... Уый ирон ном нæу, фæлæ 
афтæ хуындысты Рагон Мысыры æмæ Бердзены сæрмагонд 
зæххы хæйттæ. Стæй ма макет, метка, некто, кант, квант, кво- 
та немота æмæ комета. Ис ма вента дзырд дæр — Испанийы 
фæндаггæтты фысымуат афтæ хонынц. О, Рачикы монета æмæ 
мæ немота-комета хорз сты — фæйнæ æнæхъæн æхсæзгай дам- 
гъæйы сæ ис, ментовка дзырды æдæппæт цы аст дамгъæйы ис, 
уыдонæй. О-йыл ма октан, а-йыл та амвон. Æмæ уæдæ ерыс 
кæнын дæр уыцы хуызы хъæуы, зæгъгæ, фылдæр дзырдтæ 
æмæ даргъдæр дзырд чи ’рхъуыды кæнид... Фæлæ уал ныр 
хорз фæуæд, нæ къухтæ цæхсæм хæрды размæ... 
281 

Уырысхан сыстад йæ бынатæй, хисæрфæн æмæ сапон рай- 
ста æмæ хихсæнмæ куыд бацыд, афтæ та йæм æрдæбоны хъуы- 
ды ногæй æрбаздæхт — уый хæдразмæ Сергей дзырд нем- 
кайы коймæ Георгийы куы ’рымысыд, уæд æм фегуырд уыцы 
хъуыды, зæгъгæ йын æхсызгон нæу, иу мисхал дæр нæ, Ге- 
оргийы бинонтæ æнæхъæнæй дæр мидæгæй кæй стæлфыдыс- 
ты, уый — йе ’лгъыст сыл, мыййаг, не ’рцыд, нæ сæ ралгъыс- 
та стæй ахæм судзаг æлгъыстæй. Стæй уый дæр нæ, уый, фæлæ 
ма йын хъыг дæр у, стыр хъыг, сæ хæдзархæлд, уымæн æмæ 
йæ уый кæцырдыгæйдæр æфхæргæ кæны, ныллæг, бар-æнæба- 
ры йыл æгады къуыбар æппары, ома, дам, де знæгтæ дæр 
дæхи хуызæн сты... Æмæ ныр уымæ кув, тæхуды кæн, гъæй- 
мардзæ, йæ фыдгул дæр, йе знаг дæр адæмы мыггаг кæмæн 
вæййы, зæгъгæ... Иннæйы фыд дæр, кæд цыдæр хицаугонд у, 
уæддæр йæ четар æмæ джелбеттæй Георгийæ ницы бæллиц- 
цагдæр у, Георги ма, уыимæ абаргæйæ, фылдæр дæр бавæййы 
адæймаджы ном æмæ намысæн, æнæхин уæддæр у... Фæлæ 
йын мæнæ æцæгæй куыд æнад, куыд хъыг у, йæ фыдгулты 
бинонтæ ахæм фидиссаг, ахæм дзыхы радавинаг кæй сты, уый... 
Георгийæн цыфæндыйæ дæр тæригъæд кæны, æвгъауаг æм кæсы 
богъагонды фæндагыл бабынæн... 
Фæлæ, чи зоны, æмæ Дзæринæйы тæригъæдтæ исæг æн- 
дæр зондыл хæст у... Æмæ та Дзæринæйы номимæ баст хъуы- 
дыйæ бадон сты йæ хъарутæ, фегуыппæг йæ тугдзавд: мæнæ 
цы ’нæбон у лæг адзал-мæлæты раз! Мæнæ йын цы бæллиц- 
цаг у уыцы дунейы цард, Дзæринæ æгас куы уыд, уыцы зно- 
ныккон, уыцы дард-хæстæг æнусы дуг, уыцы дунейы рухсæй- 
дзаг цард... Куыд аныгуылд ахæм стыр хур, ахæм стыр дуне 
куыд амард йæ мидæг æмæ ма куыд цæры — цы рахизмæхæ- 
цæг амонды номыл ма цæры йæхæдæг, йæ уд ма æгас цæй 
номыл у?.. Цас хур ис уым, цас рухс дзы ис, уым цас амонд 
ис, уым — уым дæ Хуыцау йæ зæрдыл дардта, хъулон хай 
дын бакодта йæ амæндтæ уарæн бон, ныр та дзы рох дæ... 
рæстæгмæ дзы ныр та цыма рох дæ... Ау? Нæ. Нæ дæ: хорз 
адæм — дæ Хуыцауы хай, йæ салам, йæ рæбинаг цæджындз 
дæ уды æнцæйттæн... Дæхи Сергейау уæлдайæгтæй ма схон, 
уæлдайæн чи рантыст дунемæ, уыдонæй. 
Фæлæ цыфæндыйæ дæр мæнæ ацы сæрæхгæдæй хуыссæг 
лæг хорз ад нæ дæтты, фыдвæнд масты фæндаггон у, рухсы 
цъыртт нæй йæ сæрмæ, йæ фæзуат-æгæрон быдыры, ома йæ 
алыварс — зæрдæ уазал кæны йæ уындæй. Цы уа, цымæ? 
Уырысхан йæхи æрæхсæдтытæ кодта, се ’цæг цинтæй ма 
282 

ахст адæмæн сатæг доны æхсызгон цин вæййы, раст зæрдæйыл 
сæмбæлы — æрдзы хъæбулæн æрдзы лæвар. Æрдзæн та йæ 
хъæбултæй иу дæр уæлдай бæргæ нæу... Дуне, дам, æхгæд 
чырын. 
Къусты хус дзыгъал-мыгъул тæккæ дуаргæрон куы ссыд, 
уæд Николай зæхмæ æргæпп ласта æмæ, цыма ныртæккæ хъа- 
зуат лæджы аккаг куысты сæргъы æрлæудзæн, уыйау цинæр- 
гом хъæлæсы уагæй загъта, йæ къухтæ æууæрдгæ: 
— О, попкартæ æрбахæццæ сты! — Фæлæ йæ цин хæр- 
дыл нæ уыд, хытъыны бæрæгбоныл — сæ иугъæдон рæстæ- 
джы ивæн фисын-фæзилæныл цин кодта, бæрæг ауæдзыл, бæл- 
вырд нысан-æмгъуыдыл: æнхъæлмæ йæм кастысты æмæ мæнæ 
’рхæццэб, сæрæгасæй сæ æрæййæфта... сæ сихор. 
— Цæуыл цин кæныс, скъæтгуыбын? — фæзылд æм Сер- 
гей. — Чус! Махимæ фынджы уæлхъус ма сбадай! Уартæ чъыл- 
дыммæдзæуæны хæр! Пысунæйы! Дæ амондæн парашæ — Прас- 
ковья Петровна нал ис, уый æндæра дæ фынг уым уыдаид... 
Николайы цæстæнгас та фæсындзбын, фæсудзинджын: 
— Уæд цæмæн ома? Цавæр фæткмæ гæсгæ? 
— Уымæн æмæ ды Мясоруб дæ! Демæ иу фынгыл бадын 
западло у! Ды фаршманутый дæ! 
— Ды та табугæнинаг лесоруб дæ? 
— Ды лæджы йæд... Ныкъкъуыхтæ кодтай! Цыдæр хæд- 
мæлы тæф кæнынц дæ къухтæ... хæдмæлхоры, мæрдхоры... 
— Æмæ ды æрыгон лæппуйы æппынницæй тыххæй куы 
амардтай! Ныддымдтай хъылма, æмæ... Æмæ нæл бындзæй 
рогдæр сдæ! Æдылыдæр... 
— Сæхгæн дæ самангæрдæн, науæд! 
— Цы — науæд? 
Сæ хыл дæр алы хæрды иу хай уыд, мæнæ къустæ æмæ 
уидгуытæ æнæ дзыгъал-мыгъул куыд нæ уыдысты, æнæхъæ- 
лæба, афтæ. Æмæ сæ хъаугъа æцæг хылмæ куы асайа, зæгъ- 
гæ, уымæй ничи тарст æмæ сæ уымæ гæсгæ иргъæвгæ дæр 
ничи кодта. Диссаг æндæр хъуыддаг уыдаид, æмæ Сергей Ни- 
колаймæ куы ницы сдзырдтаид, уæд уый. Фæлæ ныр æгæр 
ратæвд, рафыхт: багæпп ласта Николаймæ æмæ йын йæ риуы- 
гуыдыр тымбыл къухæй бамыхъхъ кодта, æрмæст йæ цæф 
ахæм тыхджын æмæ знæт цæф нæ уыд, æмæ цæмæй Нико- 
лайæн уадиссаг фæхъыг уа. Æмæ йæм уæлейæ бынмæ, мæнæ 
гогыз бындзмæ куыд кæса дисгæнгæйæ, ай та цæуыл схъиуд- 
тытæ кæны, зæгъгæ, уыйау каст, стæй йæ йæхицæй ассонæгау 
кодта. Æмæ йæ фæлтау ахъаззаг куы ныццавтаид, уæд ын уый, 
283 

уыцы гогызы каст ын куыд фæхъыг, куыд фæтъæнгтæдзæгъ- 
дæн, афтæ хъыг нæ фæуыдаид. Сæр фæгуыбыр, къухтæ риу- 
æмбæрц сæхи хæстдзæттæ фелвæстой, æмæ мæнæ ныр хафт- 
хафтæй ралæууа, зæгъгæ, афтæ Мæхæмæт се ’хсæн алæууыд: 
— Ныхъхъуытты-ма йæ уадз! Æдзух дæ дæ хæйрæг уымæ 
цы сардауы, æдзух? Дæ фыды æмгар куы у... 
— Дæуырдæм дæр мæ фездахдзæн, кæд дæ афтæ фæнды, 
уæд! 
— Ма мæм æртхъирæнтæ кæн, науæд мын фыртæссæй исты 
уыдзæн, æмæ та дæ уый тыххæй дæр дзуапп дæттын куы 
бахъæуа, мыййаг... — Мæхæмæт Уырысханмæ фездæхта йе 
’ргом. — Студент, исты йын цæуыннæ зæгъыс, исты? 
— Цы исты, цы? Мæнæн ахæм уæлæнгай сты мæ истытæ? 
Стæй ам институт благородных девиц дæр нæу, — нæ йæм 
цыд дзурын æмæ, фыццагдæр йæ сæры цы фæкуыси, уый загъта. 
Æдзух Сергейæн фыййау лæууын æмæ уый иргъæвын дæр уæдæ 
йæхицæн бæрнон хæсыл куыд банымайа... Уадз æмæ йæ дымст 
уадза. Иннæмæй та Сергей раст дæр у, раст: кæд се ’ппæт дæр 
тугамæст, тугæйдзаг къух сты, уæддæр зæрдæ схæссы, Нико- 
лай лæджы куыд къуыхтæ кодта уыцы хуыдалынджы, ууыл 
хъуыдытыл куы фæвæййыс, уый дæ цæстытыл куы ауайы, уæд — 
кæд сын сæхицæн æцæгæй дæр афтæ бафидисгæнæн ис, зулкъ 
æлгъæй мард, зæгъгæ, уæддæр. Лæгмартæ дæр — куыннæ, 
куыннæ — мыггаггай сты. Фæлæ цалдæр хатты йæхи ахæм 
мидуавæры фæхатыдта, зæгъгæ, æмæ искæд иу хур бон куы 
суæгъд уа, куы ссæрибар æмæ йын адæм арфæтæ куы кæной, 
дæ бакæнæг дæ рауадзæджы фæндиаг фæуæд æмæ афтæ дард- 
дæртæ-йедтæ, æмæ йын йæ къух куы исой, уæд-иу уыцы ар- 
фæгæнджытæн дæр кæмдæр сæ зæрдæтæ æнæ ныккæрзгæ нæ 
уыдзысты, мæнæ лæгмары къух исын, зæгъгæ. Æмæ йын рага- 
цау хъыг уый уыд, æмæ йæ нæ зыдта ныр, уæд ын йæхи куыд 
даргæ уыдзæн, уый— иса-иу искæй къух, æви нæ... Фæлæ ма- 
иу æндæр æнахуыр хъуыды дæр фегуырд йæ сæры: чидæртæ 
та йæм хæлæг кæндзысты, лæг кæй амардта, лæг амарын циу 
æмæ куыд у, цытæ бавзары лæгмар, уыдæттæ кæй базыдта, 
кæй бавзæрста йæхиуыл, уый тыххæй, уый! Уымæн æмæ нæ 
алкæй мидæг дæр арф лæгæты йе ’мгъуыды сахатмæ æххормаг 
тугдзых сырд бады, тугмондаг-чидæр. Æндæр уæдæ 
хæстæрхъуыдыгæнæг цæмæн ракъахы, цæмæн расиды хæст? 
Уымæн, æмæ йæ развæлгъау фæзоны: сардаудзæн йæ коммæ- 
гæс сырддзæф æфсæдты æмæ иннæ сырддзæфты разæнгардæй 
мардзысты, хæрзиуджытæ дæр ма исдзысты, алы дзæбæхдзи- 
284 

нæдтæй рæвдз кæндзысты сæ хæргæ-цæугæ-хуысгæ цард, кæд 
ма сæхæдæг сæрæгас-уддзæбæхæй аирвæзой, уæд... Фæлæ ма 
уæдае хæстæй йæ ныфсхæссæг, йæ хъуыддæгтæгæнæг-йæ хæдза- 
раразæг чи у, уыцы лæг уый зонид, æмæ адæймагæн йæ мидæг 
хъæддаг сырд нал ис, бынтондæр садæймаг æмæ йæ бон нал 
бауыдзæн иннæ адæймагмæ йæ фатджын мæлæтхæссæг къух 
сисын, уæд, цымæ, алчидæр айдагъ зондæй нæ архаид?.. Фæлæ 
тæккæ æндæрæбон дæр ма скифтæ сæ фыццаг амæддаджы туг 
дойныйæн нызтой, се знæгты сæрыкæхцытæй сæхицæн сæн 
нуазæн кæхцытæ арæзтой, сæ сæрыцъарæй та къухмæрзæнтæ, 
сæ сойджын былтæсæрфæнтæ сæхицæн, æмæ сæ фылдæр кæмæ 
уыдаид ахæм скальптæ, уый — мæ богал! Стæй фарон цы, 
фарон æмæ æндæрæбон — абон дæр Герой Советского Союза! 
Цæмæй сгерой? Хъæбатырдзинад равдыста, ныссæрфта знæг- 
ты, адæймæгты нæ, фæлæ знæгты! Цæцæйнаг Ханпаша Нура- 
дилов-чидæр дзы немыцæй æнæхъæн фараст сæдæйы цыдæр 
барвыста йæ разæй Барастырмæ! Æмæ — патриотон хъомы- 
лад! Æмæ Уырысханы цæсты та — уый дын метаморфоза! — 
хъæбатыртæ хъæбатыртæ нал сты, фæлæ сæ зонд æххæст кæ- 
мæн нæу, сæ удтæ къахыргонд кæмæн сты, ахæм тæригъæдджын 
æмæ тæригъæддæгтæ сты, æппæлинаг æмæ фæзминаг нæ, фæлæ 
рынчынтау аудинаг æмæ рæдау-фæлмæнæй дзæбæхгæнинаг. 
Æмæ йæ бон куы уаид, уæд аивады искæй марыны одæнгæс 
нывтыл — гимнау нывтыл, гимнау! — фæдзæхсты нысан сæ- 
вæрид, цензурæ. Æндæр, дам, уæм уæдæ хур та кæцырдыгæй 
скæсы, æмæ Батрадзы фæринк карды цæфæй сæр атахт! Æн- 
дæр, дам ын уæдæ йæ кард йæ фистонмæ йæ риуы ныссагъта; 
йæ фæтæн сау хъама йæ артæнты бацыд æмæ йæ чъылдымæй 
акаст; æхсаргардæй лæджы æрриуыгъта æмæ йæ йæ уæхскæй 
йæ астæумæ æрфаста; йæ болат цирхъ арвырттывдау цæхæр- 
тæ калдта æмæ дзы рахизырдæм уынг лæгæрста, галиумæ къуыр- 
ма сых, фæстæрдæм дыдагъуынг... Уæй, æмæ, дам, къул бай- 
сæрд хъæдæнгом амадæй, уæй, æмæ, дам, нæ туг райсæм фæ- 
тæнком хъаматæй! Фæлæ нæй, нæма ’рлæууыд царды йæ рад 
Ацæмæзы уадындзæн, æмæ... Ау, цымæ коммунизмы бæстæйы- 
дунейы дæр исчи искæй мардзæн, иу сæ иннæмæ коммунизмы 
цæрджытæй дæр уыйбæрц смæсты уыдзæн, хæлæг æм кæн- 
дзæн, йе ’нæуынон уыдзæн, цæмæй йæм топпы кæсæнæй акæ- 
са, карды комæй бавнала?.. — Уырысхан йæ цæстæнгас йе 
’мбæлттыл ахаста, æмæ йæ зæрдæ нырхæндæг-нынкъард-ным- 
мæгуыртæ. Раст ахæм уавæры æрфæсмон кæны лæг, кæй рай- 
гуырд уæвгæ дæр, ууыл. 
285 

Цытæ стæм, цытæ, адæмы номхæсджытæ?.. Æмæ та нæм 
мæнæ хæрын дæр цæуы... 
Кæдмæ тугдар уыдзæн адæймаг æмæ дзы кæдмæ агурдзæн 
тугфиддонтæ æнæтæригъæдты тугагур Хуыцау?.. Кæд нал 
уыдзæн лæгмæ мæрдтырдыгæй æвзидæг æмæ кæд нал уыдзæн 
зынудисæн?.. 
Фæлæ йын ахæм хъуыдытæ дæр нæфæтчиаг кæй сты, хи 
фæдзæхсæгау, мæхæдæг мæ рæдыд зонын æмæ йæ сраст кæн- 
дзынæн, зæгъгæ, уый дæр мидстъæлфгæйæ æмбæрста Уырыс- 
хан, æрмæст уыцы æнæрай хъуыдытæн кæнгæ дæр цы акодта- 
ид, иугæр йæ сæрмæ кæм цыдысты æмæ дзы хъуыдыты но- 
мимæ кæм фæстиат кодтой, уым. Нæфæтчиаг хъуыдытæ та 
йæхимæ дæр уымæн кастысты, уымæн сæ афтæ хуыдта, æмæ... 
æмæ советон зондахастыл хæст, партийы амындтыл æнувыд 
лæджы хъуыдытæ нæ уыдысты, цыдæр мистикæйы тæваг сæм 
хæццæ кодта... Стæй ма-иу уымæй размæ царды, йæ сыгъ- 
дæгцæсгомджын бонты хатгай цы хъуыды февзæрд йæ сæры: 
«Ныр фæсарæнты та куыд ис, куыд, хорз адæм, уæздан æмæ 
æгъдаудджын адæм, кæд æмæ сæм Ленин махау бæрзонд нæу, 
нæй сæм мах зæрдæхæлар, æнæхин, адæмы сæрхъуызой сове- 
тон хицаудзинад æмæ сæм лæг лæгæн æфсымæр нæ, фæлæ 
бирæгъ у, уæд? Худгæ та куыд кæнынц, худгæ, куыд сæм цæуы 
худын, сæ зæрдæ куыд агуры худын, кæд æмæ тугцъир капи- 
тализмы цæрынц, уæд? Куыд сæм ис хъæбатыртæ дæр, алы 
спортсментæ-рекордсментæ, кæд æмæ уыдон мах, социалистон 
системæйы хъомылгæнинæгтæ не сты, уæд? Стæй, цымæ, хæс- 
ты рæстæг немыцмæ мах хуызæн сыгъдæгзæрдæджын хъæба- 
тыртæ уыд? Стæй — диссæгтæ, диссаг! Ленины амындтытæ 
цæттæйæ райсæнт æмæ сæ цард мах нывтыл аразæнт, æндæр 
ма сæ историон фæндагыл дзæгъæл тухитæ цы кæнынц, йæ 
адзалы къахыл лæуд капитализм-империализмы зынудисæн кæд 
фæуыдзæн, уымæ цæмæн æнхъæлмæ кæсынц?..» 
Æмæ æцæгæй, тынг зæрдиагæй афтæ кæй хъуыды кодта, 
уый тыххæй уыдысты йæ иннæ хъуыдытæ та галиу, æвæткон, 
коммунистон хъомыладæн тынг æцæгæлон, адæймаджы хорз 
ном ныллæггæнæг ницæйаг хъуыдытæ Хуыцауы æмæ хъыс- 
мæты тæрхонтæ-йедты тыххæй. Æмæ фыдгæнæг дæр кæд ис- 
кæцы æхсæнады бынтон æвидауц у, хъæддаг фæзынд, кæ- 
цæйдæр æрбафтгæ, уæд — нæхи советон бæстæйы, мæнæ сыгъ- 
дæг цъæхнæуу æрдузы дидинджыты ’хсæн хъоло куы ’рзайа, 
цъæх кæрдæджы зæлдаг гауызы бæстастæу бæхы фаджыс куыд 
уа, афтæ. Æмæ-иу фырæфсæрмæй ссыгъд: фæахуыр дæ код- 
286 

той, фæхæрдзтæ дыл кодтой, Ленин дыл æууæндыд, парти 
дæ цæрайæ цæры, адæймаджы æрдзысконды хуыздæрæй цы 
ис, уымæ дæ разæнгард, тырнын кодтой, ды та... ды та... Лæг- 
мар. Кæд фыдвæндæй фыдгæнд нæ дæ, уæддæр. 
Æмæ-иу æй хаттæн ахæм тынг бафæндыд, ахæм тынг, Бреж- 
невмæ писмо-курдиат ныффыссын, йæ зæрдæйы фæтевзæ ра- 
фæлдахын, йæ уды къуымтæ байтындзын, æмæ ма-иу тых- 
хæйты баурæдта йæхи... Уырнгæ та йæ тынг кодта, æмæ йыл 
Брежнев куы баууæндид, куы йын раттид рекомендаци æмæ 
йæ йæхи номыл куы скоммунист кæнид, ома мæ хъомылгæни- 
наг ме ’ууæнчы аккаг у, зæгъгæ, уæд ын йæ цæсгом никуы 
фæчъизи кæнид, уæд коммунисты номыл къæм абадын дæр 
никуы бауадзид! 
Фæлæ уый æрымысгæ-цыдæр кæй уаид, хиконд цард-цы- 
дæр, æрдзон адæймаг нæ, фæлæ бахудыны охыл цæвиттонæн 
хæссинаг, кæйдæр намысы цагъар, кæйдæр æууæнчы руаджы 
æмæ фæрцы цæрыны бар кæмæн ис, ноджы æрмæстдæр урс- 
базыр зæды цардæй цæрыны бар, ахæм чидæр-цыдæр... Æр- 
мæст ын уæддæр исчи куы загътаид, исты партион кусæг лæг, 
ныффысс ахæм курдиат, ахæм писмо, уый Брежневæн дæр 
æмæ партийæн дæр æхсызгон уыдзæн, махæн нæ лæгмартæ 
дæр нæхи сты, нæхи советон, зæгъгæ, уæд мисхал дæр ды- 
зæрдыг нал кодтаид — ныффыстаид! 
Фæлæ куы æрчъицыдтаид дыккаг бон, уæд æй бамбæрста- 
ид, кæй амардис, уый — нырæй фæстæмæ йæхæдæг йæхи нал 
у, йæхиуыл йæ бон нал цæуы, фæлæ мæнæ хуымæтæг дзау- 
майау кæйдæр исбон сси... Æмæ ма тæхуды кодтаид, зæгъгæ, 
фæлтау ахæстонæй ахæстонмæ, иу ахстæй иннæмæ фервит дæ 
цард, æрмæст ма дæ уд дæхи бар уæд хорзæй дæр æмæ æвзæ- 
рæй дæр, макæй бæрныгонд дын уæд, ноджы бархийæ, зæр- 
дæрайгæ, æдылыйæ зæрдæрайгæ барвæндонæй!.. 
Йæ цæст та мидæгырдæм кæсынмæ æмæ мидæгырдæм 
уынынмæ фæрæвдз æмæ та... 
Ау, уæдæ адæмæн сæ сæрибары цард дæр мæнæ ныры, 
къамырæйы цардау у, ахæм æууæлты æлхъывдæй сын бонæд- 
дæдæр кæны: кæд дыл ницы ’рцæуа, кæд дæ нæ фехсой, уæд 
искæдбон, иу дзæбæх хуыцауæйдзаг — амондæй йæ тæккæ 
былтæй кæлгæ хорз бон суæгъд, ссæрибар уыдзынæ — ссæ- 
ри-бар! — æмæ та дын, чи зоны, æмæ дон дæр фыццаджы 
доны ад скæндзæн, сæкæр — сæкæры, цæхх — цæххы, хур — 
хуры... Адæймаг — адæймаджы: маринаджы нæ, фæлæ уар- 
зинаджы ад. 
287 

Фæлæ уал быхсын хъæуы. Æмæ — быхсынц. Æмæ сæ 
уырны, сæ сындзсæр быхсынæн йæ бын, æцæгæй дæр, сой 
кæй у, бæллиццаджы сæрибары сой, уый. 
Æрмæст та йæ ныр дæр, мæнæ ныр дæр йæ мидæмæ уынæг- 
кæсæг цæст бынтон нæхирдыгонау советон хъуыдытыл не 
’фтауы, нæ ардауы, нæ амидин кæны ома. Зæгьæм, мæнæ 
ныр сæхæдæг ам, сæ сур хиды цæхджынгæнгæйæ æмæ тама- 
койы фæздæгмæ хусгæнгæйæ, куыд бæллынц — иу фæсарæй- 
наг уазæг, дам, экскурсовод-гиды афарста, Урс ахæстонмæ 
амонгæйæ, ай та уын циу, зæгъгæ, æмæ, дам ын уый дæр 
афтæ: «Завод по засолке и копчению... людей!» — о, æмæ 
сæхæдæг ам куыд бæллынц передачæтæм-хуынтæм æмæ уæд 
куыд фæхъыртхъом вæййынц æддейæ ’рбафтгæ амонды рух- 
сæй, афтæ сæрибар адæм дæр иу революцион бæрæгбонæй 
иннæмæ цыма цæрынц, сæ царды бирæ зынтæ-тухитæ-фыдæ- 
бæттæн быхсгæйæ. Æмæ се ’рвылбон царды сæ бон, ахстытæй 
уæлдай, аивын кæй ницы у, æбар кæй сты, æхсæнады къуын- 
дæг фæлгæтты уæнгæлвæст кæй сты, уый йæ куы бауырна — 
йæ комдзыргъ цæст цы уыны, уый йæ йæ тæссармæ здæхт 
зондæй куы бауырна, уæд... уæд йæхæдæг дæр уыцы «вра- 
жеские голоса»-тæй уæлдай циу?.. Ахæм рæдыды комы æх- 
сæнбæлттæ нæ, фæлæ къæбутырдыгæй æхсæг æмбæлтты ссар- 
дзынæ! 
— Цы исты йын зæгъон, Мæхæмæт, цы исты? 
— Исты... Уæд та дзы, æппын мацы, фæлæ Николай дыууæ 
боны хистæр уæддæр у, уæддæр стæм мах... 
Уæд Али дæр загъта: 
— А-гъа! Й-йæх! Гъæй-хуыцауыстæн, нæу хорз, хорз нæу 
хыл кæнын, загъд кæнын. Иу ингæны бадæм æмæ — хыл? 
Нæу хорз. Ныр нал у хорз... Кæддæр — уыд. А-гъа... Зонд- 
джын цæцæн зæгъы: «Иу хатт дæ хыл кæнын кæй хъæудзæн, 
уый охыл иудадзыг мæстыгæр ма у». Ис? Ис! 
— Хъусыс, Сесо, хуымæтæг фæллойгæнæг адæм æмдзы- 
хæй куыд зæгъынц, уый? 
— Хъусын, Студент. Фæлæ уæддæр Мясоруб немæ æм- 
вынг нæ уыдзæн! 
— Кæм мæ фæнда, уым баддзынæн... Алчи йæхицæн куы 
зонид — гæнæн ис, æмæ мæн та демæ нæ фæнды иу фынгыл 
бадын... 
Мæхæмæт рæвдз-рæвдз хæринагæй дзагхъуаг къустæ сæ 
дуары мæнгдзæстæй мидæмæ иста æмæ сæ стъолыл алкæй 
размæ æвæрдта. Сæрæхгæд-сæрнорстæй хуыссæджы хай дæр 
288 

куы райста, уæд æм бацыд, йæ уæхскæй йæ бауыгьта, гъæй, 
исты скомдзаг кæн, фæлæ уымæн йæ мæстæлгъæд уынæргъын- 
хъуыр-хъуыр куы ссыд, уæд ыл йæ къух ауыгъта, кæд афтæ 
у, уæд — бар дæхи, зæгъгæ. 
Мæхæмæты зæрдæ дæр ацы æнахуыр лæгмæ æхсайдта, 
адæймаджы сусæг æмбудæнтæй дæр æм цæмæндæр афтæ каст, 
цыма сæхирдыгон у, мæхъхъæлон кæнæ цæцæйнаг, фæлæ фы- 
нæйгæнæг лæджы — науæд та йæхи фынæйы æфсон дæр 
кæнæд, — истæмæйты куыд ис хынцфарстгæнæн... Стæй хуы- 
мæтæг лæг дæр нæ уыдзæн, ахæстонмæ кæй бахаудта, уымæй 
удаист чи фæуыдаид, чи фæсонт, ахæм, иугæр суанг лæгмар- 
ты къамырæйы дæр йæхи афтæ хиваст-хивæндæй кæм дары, 
уым — уайæнты ауайæг, æууæрстыты бахауæг, дурхостытæ 
бавзарæг у сыгъдæгæй дæр. Кæд паддзахы фидæрттæ йæ зæ- 
вæтæй чи сæтты, мæйдары боны цыд чи кæны, дардыл хæтаг 
æмæ хæстæгмæ хæссаг мæсыгамад лæгтæй кæд у, уæддæр ын 
цы бæрæг ис — ахæстонæн алыхуызæттæ дæр тайынц. Стæй 
сæ, æвæццæгæн æмæ, йæхионтыл нымайы уый дæр, йе ’мсæр 
адæмыл æмæ йæ уырны, уæгъды йæ кæй нæ хъыгдардзысты, 
уый — йæхи сæ уæздандзинады æвджид бакодта, сæ лæджы 
номыл йæхи ныффæдзæхста, баклантæ-фидиссаджы хулиган- 
тæ куы не стут, мыййаг, зæгъгæ. Стæй, иннæмæй та, йе ’нæ- 
рай хъысмæтæй, йæ хауæггаг тулгæ-цæугæ цардæй афтæ фæл- 
лад у, афтæ удфæлмæцыд, рæсыдхъуыды, æмæ раст рæстæ- 
гимæ хуыссынтæ-фынæй кæнынтæй хъазид, ерыс кæнид æмæ 
мæнæ афтæ сæрæхгæд-сæрæмбæхст-хъуыдынорстæй хуыссид, 
фæлдæхтæй лæууид ног дуджы, хуыздæр заманты-рæстæджы- 
ты ’рцыдмæ. Уæ-æллахи, биллæхи!.. 
Æнæ цъæм-цъæмæй, æнæ уидгуыты къуырццытæй, æнæ 
хъуыллупп-тъыллуппæй — раджы сахуыр кодтой кæрæдзи 
уайдзæфтæ æмæ фидисты руаджы,— сæ хæрды куыст кæ- 
нынц. Уалынджы дын Мæхæмæт Алийы къусмæ куы фæком- 
коммæ уаид — цы донджахъи кас сын радтой, уым, уарыны 
донæй уæлдай, сойы хъæстæ нæ уыд — айдагъ ахæстоны хæ- 
ринæгтæй куы уыдаид сæ цард, уæд сæ, иуæй, хæрын нæ 
фæрæзтаиккой, афтæ зæрдæцъæх сæ фæуыдаиккой цыбыр 
рæстæгмæ, иннæрдыгæй та, сыдæй мардаиккой, уымæн æмæ 
дзы лæг къæсæрмæ хæрдджын дæр нæ кодта, кæд-иу йæ гуы- 
бын ныддымст, уæддæр-иу уайтагъд фæстæмæ сæххормаг. 
Æмæ сæ алкæй раз дæр Мæхæмæт фæйнæ лæхурæг сæкæры 
къæртт æмæ нæлхæйы муры æрæвæрдта — кæйдæр хæдзарон 
хуын-передачæйæ ма сæм цыдæртæ фæстауæрц-фæстæдæрмæ- 
19 Гусалты Барис 
289 

хæцгæйæ аззад. Алчидæр сæ йæ касимæ азмæста, фæлæ Али 
йæ хæйттæм нæ бавнæлдта, тыхныхъуырдæй хæры йæ уарын- 
дон-быламыхъ. 
— Али! Уый дын циу? Дæ цуры нæлхæ æмæ сæкæрмæ 
цæуылнæ ’вналыс? 
Али уидыг йæ дзыхмæ куыд сцæйхаста, афтæ йæ фæстæ- 
мæ æруагъта, цъæлтæ алюмин къусы былыл æй дæлгоммæ- 
вæлдæхтæй æрæвæрдта. 
— Æви тæргай фæдæ? 
Алийы тымбыл цæстытæ та мидхъизæмары цадтæ фестадыс- 
ты, сау чысыл цадтæ, бацахстысты æмæ та сæм лæджы бон 
комкоммæ кæсын нал уыд. 
— Куы, дам, сæххормаг уай, уæд дæм афтæ кæсдзæн, цыма 
никуал бафсæддзынæ; куы бафсæдай хорз, уæд та иннæрдæм 
хъуыды кæндзынæ, цыма никуал сæххормаг уыдзынæ, афтæ. 
А-гъа... Й-йæх! Æз... Мæнæн пъиридачæ никуы ничи æрба- 
дæтдзæн æмæ æз... Ам сымахæн хæссинаг æмæ даринаг уон, 
уыйта... Баркалла, бузныг, Хуыцау уын раттæд, фæлæ... Цæй, 
хæцæны цæцæн хæрыныл тыхст не сты. 
Æмхуызонæй йыл схор-хор кодтой, уый цытæ æмæ куыд- 
тæ дзурыс, мах мæнæ Николайы дæр куынæ хъулон кæнæм 
нæ сойагæй æмæ адджинагæй, уæд та ды уый... Мæхæмæт ын 
йæхæдæг ныппæрста йæ къусы сæкæр æмæ нæлхæ æмæ йын 
сæ сызмæста, йæ уидыг æм, цыма йæм хæцæнгарз лæвæрдта, 
гъа-ма хæц æмæ цæв, зæгъгæ, уыйау радта: 
— Хæргæ кæн, цы дын ис æмæ дын цы дæттынц, уый, 
науæд ныхъхъæмп уыдзынæ!.. 
— Й-йæх! Куынæ-иу райгуырид лæг, уæд... уæд... Фæлæ 
дæ чи фæрсы, райгуырай-ма райгуырай, уымæй? А-гъа, ничи... 
Иу — хъизæмарæн, иудадзыг удхарæн гуырд, иннæ... 
Хæры, ныхъуыры йæ комдзаг Али, фæлæ йын нæ фæхæр- 
заддæр йæ быламыхъ — раст цыма целлофаны мидæг ис йæ 
кас æмæ йæ афтæмæй, æд целлофан ома цыма æууилы, уыйау 
дзы ады мур нæй. Зæрдæйыл дзы хæринаджы адæн ницы 
’мбæлы, стæй уый дæр нæ, уый, фæлæ ма зæрдæмарæн æнад 
дæр у, хæринаг уæнгæлгæнæн æнад. Æмæ цалынмæ сæриба- 
рæй æнæ хай уа, уæдмæ йын цæхх цæххы ад, цывзы цыв- 
зыйы ад, дон доны ад нæ ратдзæн — целлофан æууилæгау 
уыдзысты... 
Фæлæ йын æндæр хъуыддаг стыр æхсызгон фæцис, рыст- 
мынæггæнæн æхсызгон: адæймæгты ’хсæн ис, аппаринаг, афæс- 
вæдгæнинаг сын нæу, адæймаджы хæбырæгьыл æй нæ баны- 
290 

мадтой, кæд ын йæ цардæн æцæджы хъуыддагæй ницы зо- 
нынц, уæддæр — лæгæй ма цæй лæг у, фæлæ йын йæ цæцæй- 
наг ном, цæцæйнаг кæй у, уый фæндагдæттæг у, фæндаггæ- 
нæг, æмæ та йæ уый дæр хæсджын кæны, цы чысыл дуг ма 
йын баззад рухс уынынæн, уым аккагæй цæрын, номы бын 
цæугæйæ цæрын — ныр йæхицæй Али цы сæрыстыр у, уымæй 
сæрыстырдæрæй паддзах дæр нæ фенкъары йæхи!.. Уд—иу. 
Цард — иу. А-гъа... Мæлæт дæр уæдæ иу у, æмæ йæ цыфæн- 
дыйæ дæр æгады бынаты, æгады номимæ нæ баййафдзæн, 
æнæуи та йæ цæсты ницы у мæлæт, уымæн æмæ цард уый 
аккаг нæу, æмæ йын адзалæй тæрсай, дæхицæй йæ уæлдæр 
æвæрай, дæ лæджы номæй уæлдæр ома — куыдфæндыйæ 
цæрæн нæй. Фæлæ йын Хуыцау йе знаджы дæр ахæстоны ма 
амарæд, а-гъа... Æмæ — хæрын хъæуы. Й-йæх, нæй æндæр 
гæнæн, æфстау уал цæрын хъæуы... 
Уырысхан æй фæфиппайдта: Али фæстæмæ фынгмæ куы 
’рæвнæлдта, уæд йæ мидрухс йæ цæстытæм ранхъæвзта æмæ 
сын сæ хъизæмар фæтардта. Æмæ фенцон Уырысханæн дæр, 
æнæнхъæлæджы та, йæ фæсонæрхæджы.дæр чи нæ уыд, ахæм 
хурвæлыст ныв йæ цæстытыл ауад, æмæ йæ риуы арфæй тæвд 
уылæн араугæ ссыд — иуæй йын æхсызгон уыд, иннæмæй, 
фенкъард, фæрæхуыстзæрдæ: адард уыцы бон дæр, нал, ни- 
куал раздæхдзæн йæ хур, йæ уынæр, йæ цин, йæ уæлдæф, 
фæцис, амард уыцы боны дуне, уыцы дунейы бон — æндæр 
дуг, æндæр цард, æцæг рогуæнг æмæ сонтзæрдæ-рæузонд уал- 
дзæг, царды исты маст ис, уый кæй нæ уырны, стæй кæд ис исты 
маст, уæддæр æй истæмæ чи нæ дары, уыцы ирон уалдзæг... 
Уæвгæ та афæдзы афонтæм гæсгæ фæззæг уыд, сæрды 
æрвад фæззæг, хуры хъару зына-нæзына куы фæтасы, уæд. 
Фыццаг хатт ахуыргæнæджы номимæ бахызт хъæууон скъо- 
лайы къæсæрæй. Æстæм къласонтæм. Студенттæ ма уыдыс- 
ты, фæлæ цыппар мæйы дæргъы хъуамæ зæрдиагæй ахуыр- 
гæнæджы фæлтæрæнты ауадаиккой, хуымæтæг дзургæйæ та — 
куыстадон практикæйы ацыдысты. О, æмæ урок цæуы, цы- 
дæртæ амоны, цæуылдæртыл дзуры, цы зоны, уыдон иууыл- 
дæр куы ракалид æмæ скъоладзауты дисы куы бафтауид, ууыл 
йæхи хъары, афтæ гæнæн кæй нæй, уый раст кæй нæу мето- 
дикон æгъдауæй, уый кæд зоны, уæддæр. Фæлæ алцыдæр 
лæгъз цæуы, æрмæст æй цыдæр хъыгдары, цыдæр, тыхсын 
аей кæны, катайаг ын кæны йæ мидуавæр, фæлæ циу, уый 
291 

бæлвырд нæ зоны, нæ йæ ’мбары. Разылд-иу скъоладзаутæм, 
æдзынæг сæм-иу ныккаст, фæлæ сæ хицæнтæй нæ уыдта, хицæн 
лæппутæ æмæ чызджытæй. Æрмæст — скъоладзаутæ, ахуыр- 
дзаутæ, æстæмкъласонтæ. Æнцад æм хъусынц, иу сыбыртт 
нæй, суанг сусу-бусу дæр нæ акæнынц къæбæда чызджытæ, 
уарзтмондаг фæрдыгбыл, уалдзыгон къуыбарриу чызджытæ, 
цæссыгæргом чызджытæ. Сæ уарзт тæссонд, сæ маст дæр иннæ 
ахæм, фæлæ афтæ дæр рауайы, æмæ бауарзтой, зæгъгæ, æмæ 
сын хъал лæппуйырдыгæй дзуаппæн та уарзт нæ, фæлæ исты 
былысчъил цæстæнгас фæцис, уæд сæхиуыл дæр нæ бацауæр- 
дынц, науæд та мыггагмæ сæ зæрдæйы хæлд нал барæвдзытæ 
вæййы, нал фервæзы йæ уæдыккон рæхойгæ рыстæй. Йæ чызг- 
фæсивæдæй æнамонд, æнæрайгонд адæм амондджын никæд 
уыдзысты — уый ныридæгæн дæр уыны ардыгæй уырдæмы- 
ты, ома фидæнмæ. Зæрдæхæлд чызджытæ æмæ зæрдæхæлд 
мадæлтæй уæлдай нæй — сæ цард нывыл нæ уыдзæн æнæхъæн 
адæмæн дæр! О, фæлæ та-иу азылд фæйнæгмæ, афыста-иу 
цыдæртæ, фæлæ уæддæр йæ чемы нæй, цæй тыххæй нæй, цы 
йæ хъыгдары, цы йæ тухиаг кæны, цы йæ тыхстаг-утæхсæй- 
наг кæны, уый не ’мбары æмæ ноджы тынгдæр стыхсы, схъуыр- 
мæ вæййы йæхимидæг. 
Æмæ дын уалынджы... 
Хуыцау йæхæдæг йæхиимæ ерысы бацыд, стæ-ма уæдæ, 
цымæ, амæй-ай рæсугъддæр цæстытæ куы скæнин, уæд, цымæ, 
цы хуызæн уаиккой, куыд фидауиккой ирд æмæ тæнæщъар, 
урс æмæ фæлмæн тымбыл цæсгомыл, зæгъгæ. Æмæ та-иу скод- 
та, æмæ та-иу сæм исты аиип æрхаста, æмæ та — ногтæ. Æмæ 
афтæ куы загъта, адонæй рæсугъддæр цæстытæ нал скæндзы- 
нæн, кæд ма иннæтæ дæр адоны нывтыл конд уой: аив стыр 
æмæ хъоппæг, аив рухс æмæ арф, аив фæлмæн, рæвдаугæ 
фæлмæн — уарзоны фæлмæн цæстытæ, мады фæлмæн цæс- 
тытæ, мадымады рæвдауæг, фæллад цæстытæ; аив æрвцъæх 
сæ сау гагуыты алыварс, аив урс сæ урсытæ, аив даргъ сæ 
хаутæ, аив бæзджын æмæ къæлæтбазыр се ’рфгуытæ, аив се 
’ддаг бакаст, сæ нымд каст, сæ фæныкъуылд, сæ худын, сæ 
асæст дуг, сæ хъал, сæ фынæй — аив, аив цы у ирон туг æмæ 
зондæй, уымæй. 
Скодта сæ. Цы æнæрцæф лæппумæ бахудой, уый йæ гуы- 
рæй райгæ уæд. Зæрдæ сæ уындæй рухсдзаг кодта, уæнгтæ — 
базыртæм тæхудыгæнæг рог. Нæ, ахæм цæстыты хицау чызджы 
амæй-ай саджы нывтыл-фисынтыл карст-амад усгур лæппу дæр 
ехсы бырынкъæй не ’взардзæн! 
292 

Ныббузныг Хуыцау йæхицæй. Æмæ цæстытæ уыцы чыз- 
гæн радта. Æппæты разæй бадт, ахуыргæнæджы стъолы тæк- 
кæ ныхмæ. Фæлæ йæ Уырысхан иуцасдæр нæ уыдта. Афтæ- 
мæй йæ уый тыхсын кодта, уый йæ хъыгдардта, уый дзы ныхст 
йæ цæстытæй! Æмæ йын сæм куы фæкомкоммæ, уæд æнæба- 
ры фесхъиудта, дзургæ-дзурын хæлиукомæй аззад, фæдзагъыр- 
дзаст, фæдургом цыма, йæ улæфæнтæ ахгæдтой. Скъоладзау- 
тæ æхсызгон ныххудтысты. Афтæ ныххудтысты, ахæм хуы- 
зы, цыма рагæй дæр, æрдæбонсарæй дæр уымæ æнхъæлмæ 
кастысты æмæ йæ развæлгъау дæр зыдтой, афтæ кæй уыдзæн 
Уырысханы уавæр, уый æмæ ныр цин кодтой, кæй нæ 
фæрæдыдысты, се ’мбалы кæлæнгæнæн цæстытæ та сæхи 
уæлахизгæнæгæй кæй равдыстой, ууыл — нæ фæмæнг се 
’нхъæлмæгаст. 
— Цæуыл дзырдтон?.. Цæуыл дзырдтам?.. 
Æмæ та ноджыдæр ныххудтысты. Æмæ æнустæ фидыдтой 
сæ худынæй, цард цæрынæн стæхудиаг, сбæззыд стыр амон- 
дæн. Æмæ уæд уæндонæй бакаст йæ фындзы бын бадæджы 
цæстытæм æмæ ахъуыды кодта: «Мæрдтæйздахæг цæстытæ. 
Куы дæ уарзой, уæд. Мæрдтæмгæнæг цæстытæ, куынæ дæ... 
Нæй йыл дисгæнæн, нæй йыл цингæнæн — æвзонг у æмæ 
сæрра уыдзæн, фæхъал, фæсæлхæр — æмæ фæстагмæ чызджы 
мæйттæн фæхолыйаг уыдзæн. Æмæ — æвгъуаг у уымæн. Зын 
у, фыдуынд куы уа чызг, уæд уымæн быхсын, зæрдæйæ, удыс- 
кондæй хорз кæй дæ, уымæй дæхицæн ныфсытæ ’вæрын, мит 
дæр рæсугъд у æмæ дзы къæхтæ сийынц æмæ афтæ дарддæр- 
тæ-йедтæ. 
Иннæ бæллæх та уый у, æмæ чызг рæсугъд куы уа, адæм 
уайтагъд сæ цæст кæуыл æрæвæрынц, ахæм, уæд та дæ рæ- 
сугъд фæлгонц кад æмæ намысимæ, æнæ фæчъизийæ фæхæс- 
сын вæййы замана. Æмæ ныр ацы æнæнтыст рæсугъды ма 
бахъахъхъæ, раст æй дæ хъæбысы-æнувыды ма банорд æмæ 
йæ йæ бирæ ныхилджытæй ма бахиз, цæмæй, кæй амонды 
хай у, Хуыцауæй кæмæн нывгонд у, уыимæ сыгъдæгдзæсго- 
мæй куыд сæмбæла... 
Сагъдауæй лæугæйæ æгæр фæстиат кодта, исты зæгъын 
æй хъуыд, исты хуымæтæг ахæм, ома рæсугъд кæй дæ, уымæй 
уал — де скæнæг æрдзæй разы, фæлæ дæу та ахуыр кæнын 
хъæуы æмæ афтæ дарддæрты иударон ихсыд ныхæстæ, зæр- 
дæцъæхгæнæн зондамонæнтæ-йедтæ, æндæр куы ныццирк уай, 
уæд æцæг федылыдзæф уыдзæн, кæд нырмæ дæр, ныридæ- 
гæн дæр нæ фæзыгуымсæр, уæд. 
293 

— Цы мæм ныцъцъæхзынг кодтай дæ гæккуыри цæстытæ? 
И, Цъæхдзаст? — æмæ йын афтæ куы загъта æмæ йæм ныр 
комкоммæ куы бакаст, хурмæ комкоммæ кæсæгау, уæд æй 
федта: ацы чызгыл абон, нырмæ цы нæ зыдта, цы нæма бав- 
зæрста, ахæм цыдæр æрцыд. Иннæтæй йæ хъуыста, дунейы 
мидæг кæй ис, уый зыдта, фæлæ циу, цы ’нахуыр цыдæр у, 
уый та нырма ныр райдыдта æнкъарын — бауарзта, уарзты 
къæсæр ын байгом. Æмæ — фæкъуырма. Уырысхан уымæ 
кæй дзуры, уый дæр æм цыма нæ хъардта, нæ йæм хъуысти, 
уыйау æм кæлæнгондау æнцад каст æмæ йе ’рвцъæх цæстыты 
æгæрон рæвдыд дун-дунеты æппæт сидзæр удты фаг уыдис. 
Йæхи зæрдæмæ дæр фæцыдысты йæ ныхæстæ æмæ та сæ 
ног сфæзмыдта-сфæлхатыдта: 
— Дæу нæ фæрсын: цы мæм ныцъцъæхзынг кодтай дæ 
арвыхæрæфырт цъæх цæстытæ? И, Цъæхдзаст? 
Кæй фæрæхуыстзæрдæ, уый сывæллæттæ дæр, — нырык- 
кон цъæхæй рæгъæд иблистæ! — бамбæрстой æмæ тынгæй- 
тынгдæр чыр-чыр кодтой, цыдæр ахæм кæй æрцыд мæнæ ныр 
сæ цæстыты раз, уый сын се ’взонг удты, ныронг цы ’нкъа- 
рæнтæ нæ зыдтой, ахæм сæрзилæджджын тæф бауагъта, куыд- 
дæр сæ фæсонт кодта, æнæнхъæлæджы сын цыма царды рæби- 
нагдæр сусæгтæй иуы дуæрттæ уæрæх байгом сты, уыйау. 
Æмæ æвзонг чызджытæ уыцы сахатыл ахæм рæсугъд æмæ 
зæрдæхорз уыдысты, стæй сæ алы æууæлæй дæр хæлæггаг, 
æмæ сыл, куыд фæзæгъынц, быдырты фæндыртæй цагътой, 
хохы уадындзтæй. 
Фæлæ Уырысхан Дзылаты рæсугъдæн уымæй фæстæмæ 
никуал ницы загъта, ницæмæй уал æй хъулон кодта иннæты 
’хсæн — нæдæр уæлдай уарзæгой-бузныггаджы цæстæнгас æмæ 
ризæг хъæлæсыуагæй, нæдæр уæлдæр бæрæггæнæнтæй — ома, 
цас зыдта, куыд дзуапп ын лæвæрдта йæ фарстытæн æмæ йын 
æцæгæй цы аргъ скæнын æмбæлд, уымæй йын уæлдæр бæ- 
рæггæнæнтæ не ’вæрдта. Уыйхыгъд æм йе ’мбæлттæ, Уырыс- 
хан сæ куыд хъуса, афтæ хъæрæй дзырдтой: 
— Цъæхдзаст, дæ цъæх зынгтæй-ма мын авæр! Æз дæр 
дзы искæуыл бандзарон! 
— Цъæхдзаст, дæ арвыхæрæфырт цæстытæ-ма мын иу бон 
æмгъуыдæй авæр — а изæр нæм усгуртæ ’рбацæудзысты!.. 
Афæдзы размæ хъуамæ фæуыдаиккой скъола уæды æстæм 
кълас æмæ кæм ис, цымæ, афонмæ уыцы сомыгæнæн рæсугъд 
цæстыты хицау чызг?.. 
Æрдæбон нырыккон цъæхæй рæгъæдтæ, зæгъгæ, йæхи ра- 
294 

гон ныхас йæ зæрдыл куы ’рлæууыд, уæд æй æндæр мысинаг 
цæхгæр фæрæхуыста: цæй нырыккон цъæхæй рæгъæдтæ, цæй, 
ай та уыцы хъуыддаджы дæр нæхи Нартæн æмбал куы нæй, 
уæд! Чиныгмæ æркæсыны сæр дæр æй ницæмæн хъуыд, Бедзе- 
нæджы фырт чысыл Арæхдзауы кадæджы райдайæн æгæр хорз 
дæр ма хъуыды кодта — чысыл къуыхцытæ æмæ ивæнтæ та 
нымады не сты. 
— Дæллаг Нартæн, дам, зæгъы, уæд лæппу райгуырди, 
Уæллаг Нартæн та, зæгъы, уæд чызг. Æмæ сæ дыууæ дæр 
уыцы иу афон, иу æхсæв бонырдæм. Лæппу-иу йæ авдæнæй 
сбырыд æмæ-иу Уæллаг Нартмæ ссыд æмæ-иу ноггуырд чыз- 
джы авдæнмæ бахъуызыд. Æхсæв-бонмæ-иу, джауыр-куы- 
дзæйгуырд, гуырдзæй-билцъæй рæгъæд! — йемæ фæцис. Уый- 
адыл саби чызгыл йæ авдæнбæттæнтæ нал æххæссыдысты — 
иуныхасæй, бахæстбойнон! Стæй йын сызгъæрин цокораджын 
лæппу райгуырд. 
— Уæуу-дæ-хицау! Цымæ ма æндæр адæммæ дæр ис ахæм 
кадæг-таурæгъ?..— йæхимидæг бадис кодта Уырысхан æмæ 
та йе ’мбæлттæм тæригъæдгæнæг-рæвдауæг цæстытæй бакаст: 
не ’ппæт дæр, абон уа-райсом уа, уæддæр кæй амæлдзыстæм, 
æрмæст уый тыххæй дæр нæ алкæмæн дæр аргъ кæнын æм- 
бæлы, исты рæвдауæн, уарзон ныхас зæгъын, фæлæ æппæ- 
тæй хъыгдæр та уый у, æмæ лæджы мидæг Нарты кадджыты 
фæрцы, ирон дзырды фæрцы цы диссаджы рухс бацæуы, цы 
хорз ныфс, уый дæр лæгæн йемæ кæй амæлы — цы бирæ 
зæрдæхæлар хурджын дунетæ ис дæ мидæг, уыдон дæр кæй 
аивгъуыйынц демæ... 
Ахæм дунейау ын у, уартæ скъолайы цы цыппар мæйьг 
акуыста æмæ Цъæхдзасты кæм базыдта, уыцы дуне дæр — йæ 
ивгъуыд бонты цас фылдæр хуртæ базона зæрдæ, уыйас дын 
дæ тыхст æмæ къуындæг сахат цыма æнцондæр уыдзæн бых- 
сын... Æмæ йæм ныфсдæттæг худтæй дардмæ худынц уыцы 
æмбисонды цæстытæ дæр — бузныг сын... 
Авдæны лæппу æмæ чызджы таурæгъ цы адæм æрхъуыды 
кодтой, уыдон та хъуамæ цивилизацийы раззагдæртæй уой, 
фендджынты фендджындæр, фæлæ... фæлæ ирмæ дæр иннæ- 
тау тынг цымыдисаг кæсы, чи кæй уарзы, чи кæимæ æруатон, 
чи кæй хæзгул у, чи кæимæ ахицæн нывæрзæн уæрстæй æмæ 
кæимæ баиу, кæмæн балæбурдта йæ ус йæ хæзгулмæ æмæ 
йын Абелы æмбисонды митæ бакодта — партбюромæ йæм ба- 
сидтысты æмæ... æмæ... за аморальное поведение... 
Сихоры хæрд фесты. Цай дæр бацымдтой. Уæвгæ та, цæй 
295 

цай, цæй — фыхдон æнæ исты кæрдæджы халæй, фæйнæ 
стыр сау алюмин къручкæйы банызтой, стæй сæ алчи йæ 
уидыг цæхсадта æмæ йæ бафснайдта. Мæхæмæт æппæты къус- 
тæ дæр рамбырд кодта, æддæг-мидæг сæ самадта, æмæ сæ 
æддæмæ нымадæй алæвæрдта. Сæрæмбæрзтæй хуыссæджы хай 
æнæвнæлдæй баззад — никæй бахъуыд, æмæ уый дæр афтæ- 
мæй алæвæрдта. Акал æй, зæгъгæ, йæм чидæр сдзырдта, фæлæ 
йæ уый нæ акалдта уазæгдоны, йæхимæ уыцы тæригъæд нæ 
райста, уæддæр та хæринаг-хойраг у, зæгъгæ. 
Алчи сæ йæ хуыссæнуаты уæззау батылд, сæ сагъæсты 
къæйдуртæ та сыл ныффæлдæхтысты, ныцъцъист та сæ код- 
той, ныммур-ныцъцъæл, сæ бон та фенкъуысын нал уыд, стæй 
сæ змæлын фæндгæ дæр никæй кодта, мæнæ фæрсксасты арф 
улæфын дæр æмæ худын-хуыфын дæр куыд нæ фæфæнды, 
афтæ, фæлæ уæддæр уынæргъгæ куы сæ иу ныуулæфы, куы 
се ’ннæ; сæхимидæг кувынц, табу, тæхуды кæнынц хуыссæ- 
гæн, сидынц æм, фæлæ — нæй, æмгæрон нæ цæуы, æвæццæ- 
гæн æмæ, хуыссæг дæр семæ бафæллад фынæй кæнынæй. Ин- 
нæрдыгæй та, сихорхуыстыл чи бафынæй кæны, уый бынтон 
æгъуыссæгæхсæв фæвæййы, суанг боныцъæхтæм рафт-бафт 
фæкæны æмæ йæхимæ фæхæцы-фæзагъд кæны, сихорыл цæ- 
мæн бахуыссыдтæн, зæгъгæ. 
Æрмæст иунæг Али фæчепп-фæчепгæнгæ рацу-бацу кæны, 
хъазуатонæй дымы, рынчын фысау схъæрзы нæтгæйæ, йæхи- 
мидæг цыдæртæ сдзуры, нылгъиты кæйдæр нанайы-мады. Зоны 
йæ, бæргæ, йæхи куы ’руадзид, уæд ын кæй фенцондæр уаид, 
уый, фæлæ йæ афтæ дæр нæ фæнды, уымæй дæр тæрсы, куы 
йын фенцондæр уа, уымæй. Уымæн, æмæ йын уый хисайæн, 
рæстæгмæ, хæрз цыбыр рæстæгмæйы æнцойы сахат уыдзæн, 
дывæр удхарæй фидинаг: йæ хæдфæстæ та йыл йæ бирæ бæл- 
лæхтæ разæй кæндзысты, æмæ та сæ уæд ды ногæй-ногмæ 
æвзар дæ удæй. Нæ. Фæлтау афтæ иугъæдон æмæ иугæндзон 
уæд йæ рыст — уæд дзы рох нæ кæндзæн æмæ та-иу æм æнæн- 
хъæлæджы не ’рбахъуыздзæн, æдзæттæйæ, худгæ-худыны, 
науæд хорз фынтæ фенгæйæ зæрдæбуцæй-иу æй не ’рбаййаф- 
дзæн... Й-йæх, куы йæм байхъусид ацы хорз лæппу, ахуыр- 
гонд хорз лæппу, уæд хорз уаид, гъæй-хуыцауыстæн, хорз — 
дæ сусæгтæ, де ’мбæхсинæгтæ искæмæн куынæ зæгъай, искæ- 
уыл сæ куынæ баууæндай æмæ искæмæй дæхицæн æууæнчы 
æнувыд æмбал куынæ скæнай, уæд бынтон ныддыдæгътæ уы- 
дзынæ, ныххæцъилтæ, иунæгæй нæ бабыхсдзынæ уыйбæрц 
дæнгæлгæнæг мастæн... 
296 

Дуары цур исты змæлд, исты архайд куы вæййы, уæд 
сын кæддæриддæр уый æнæнхъæлæджы рауайы. Æмæ та афтæ 
æнæнхъæлæджы хæринагдæттæн мæнгдзæсты лæппын дуар 
фегом æмæ дзы Рачикы мыггаг æрбадзырдæуыд — йæ мад та 
йын хуын æрбарвыста. 
— Фæсхæрд — хъыцъы-горчицæ! — фæкодта Сергей æмæ, 
Рачик цытæ исы йæ зыр-зыргæнаг къухтæй, йæ хъарæггæ- 
нæг-додойгæнæг къухтæй, уымæ кæсы. Кæсы æмæ дис кæны: 
далæ фæткъуытæ, сæ иуы къæдзил-къалиуыл ма дзы сыф дæр 
баззад, бур-бурид сыф — сæрд-сæрды дæргъы йæ мидæг цы 
хур бацыд сыфæн, цы хуры рухс, уый йын ныр рахъардта 
æддæмæ, æмæ цы хорз у уымæ кæсын, стæй цы хорз лæг у 
ахæстонмæ абон передачæтæ-хуынтæ исæг, фæткъуы афтæ æд 
сыф кæй æрбауагьта, уый тыххæй дæр, æрмæст уый тыххæй 
дæр; фæлæ Сергей дис ууыл кæны, æмæ æрдæбон дæр ма 
мæнæ ацы цæхæркалгæ удæгас фæткъуытæ уынджы уыдыс- 
ты, сæрибары, ныр та мæнæ ахæстоны фегуырдысты, æмæ 
сæм уый æппындæр нæ хъары, нымады дæр сæм нæу, сæ 
бонæй уой... Фæлæ уæддæр æмæ уæддæр цыма æвгъау сты 
ахæстонмæ æрбахауынæн, сæ бынат цыма искуы чындзхасты, 
исты цины куывды фынгтыл хуыздæр уаид, ныр та цыма сæ 
рæсугъд уындæй-кондæй фыдæнхъæл фесты... Æмæ йæм уыцы 
æнкъарæнтæ æмæ хъуыдытæ кæй фæзынд, уыцы хуызы кæй 
дис кодта, ууыл дæр дис кодта Сергей æмæ йын дывæр дис 
рауад æмæ та йæ мидкъæйы уæзæй иучысыл феуæгъд, фæсæ- 
рибар... 
Исы Рачик сæкæры къопп, нæлхæйы кæрдих, хус къалба- 
сы-тахынæджы лыггаг, стæй целлофан дзæкъул æд тамакоты 
пырхæнтæ — сигареттæ ныммур кодтой, сæ мидæг сын мас- 
тыркæтæ-косяктæ агуырдтой, ома анашайы æууæрддзæгтæ, 
хъылмайы къуыбæрттæ. Æмæ — диссæгтæ! Æмбисæндтæ: 
наркошæтæ нæм кæй ис, наркомани нæм кæй ис, уый тыххæй 
та газетты фыссæн нæй. Йедтæ дæр нæм нæй — прости, тут 
какая улицæтæ... Афтæмæй та... Куйбышевы æви Саратовы 
кæмдæр, дам, милицæ иу хæдзары кæд æмæ баййæфтой стрип- 
тиз — лæппутæ уыдысты айдагъ сау галстукты, чызджытæ та 
æрмæст сау цъындаты æмæ афтæмæй кафыдысты, кайф код- 
той. Æмæ, гъæй-джиди, уыдонимæ ма фæу!.. Æмæ та йæм 
ахæм æвгъау фæкастысты йе ’рыгон бонтæ, æнæ пайдагæн- 
гæйæ, æнæ исты бæрæгбæттæ æмæ бæрæгæхсæвты хардзгæн- 
гæйæ сæ ам кæй æрвиты, уый та йæм ахæм хардзау æркаст 
Сергеймæ, æмæ та йæ чызгдзуан уарзаг уд йæ бындзарæй 
297 

ссыгъд, срыст. Ахæм рæвдыдæй рæвдауид йемæ æруатоны, 
ахæм зыд æмæ йæм адджынæй æвналид, афтæ фæлмæн æмæ 
’нæфсисæй, æмæ йед уаиккой, йед — амондджын раст... 
Рачик йæ хуын иумæйаг къæбицы бафснайдта, фæткъуы- 
тæ та, хорз, æмæ фараст уыдысты, æппæты фаг дæр кодтой 
æмæ сæ иугай алкæмæн йæ хуыссæнмæ ’ппæрста, уыцы æв- 
заргæ нæрст цъæхбын сырхфарс-сырх тыппыррус фæткъуы- 
тæ, фырдонджынæй раст сæ сой æддæмæ хъардта. Сæрæхгæ- 
дæй хуыссæджы нывæрзæны цур дæр хъавгæ иу дзæбæх фæт- 
къуы æрæвæрдта, фæлæ йын иннæты уонтæй уæддæр чысыл 
цауддæр хуыз кæй рауад, Рачикæн йæхимæ дæр уый æфхæр- 
дау æркаст, æрмæст йæ цыдæр урæдта йæ баивынæй, уæддæр 
дзы уыйбæрц æфсæрмыйаг нæ дæ ацы æнæзонгæ æмæ æнахуыр 
лæджы раз, зæгъгæ, нырма бынтон æцæгæлонау у, кæд уемæ 
иу æнæрай цары бын æрбынатон ис, уæддæр. Йæхæдæг дæр 
фæстæмæ æд фæткъуы йæ хуыссæнуаты куы æруагъта йæхи, 
куы йæ ныррус кодта æмæ йæ æнæбарыгомау куы аууылдта, 
уæд йæ зæрдæ сонт æрбауынгæг, йæ армыдзыхъмæ йе ’рдæ- 
гæууылд комдзаг аивæй æркалдта, комдзаг къахыр фæткъуы 
йæ базы бын фæцавта æмæ дзагъырдзастæй хуыссыд иу дзæв- 
гар рæстæг, стæй сыстад æмæ, йæ армы цы æрдæгæууилæнтæ> 
уыд, уыдон бырондонмæ аппæрста, фæстæмæ та æрхуыссыд, 
йæ кæуындзæг тыхтæй-амæлттæй ныхъуырдта, быхсыд ын — 
йæ мад йæ цæстытыл уад æмæ йын уый йæ сабидуджы зæрдиаг 
цæссыджыты кæуындзæг агайдта... 
Се ’ппæт дæр хъазуатæй хæмц-хæмц кодтой, цыма кæдæй- 
уæдæй сæ тæхудиаджы хæс арфæйагæй æххæст кæнынц, 
уыйау. Суанг ма Али дæр сынтæджы тигъыл фæрсмæ сбадт 
æмæ, ног чындзау чысылгай комдзæгтæгæнгæ, хордта. Фæт- 
къуыйы дон-иу йæ донгæмттæй æруад, æмæ-иу уæд йæ ды- 
салгъæй йæ былтæ асæрфта. Хæрд куы фæцис, уæд хатдзæг- 
гæнгæ загъта, цыма йын иууылдæр йæ тæрхонмæ æнхъæлмæ 
кæстыты, уыйау: 
— Баркалла, фæлæ, а-гъа, се ’цæг ад сæ нæй, нæ хæццæ 
кæны сæ ныры ад зæрдæмæ. Й-йæх, дыргъты аххос нæу, лæгæн 
ам йæ мидæгæй мастæй фæрсудзæнтæ конд ис, æмæ уыдон 
нæ уадзынц, уыдон, зæрдæйыл хойраджы æцæг ад æмбæлын. 
Гъæй-хуыцауыстæн... Ис? Ис! Æнæуи та куыд рæсугъд фæт- 
къуытæ сты, æз кæй уарзын, ахæм сойджын æмæ чысыл туаг- 
гомау, тæнæгцъар, æнцон æууилæн... Ныр тамако дымæн нæй 
298 

фæткъуыфæсхæрд — хъæлæс слæгъз æмæ хуыфдзынæн... — 
Æмæ уый дæр цыма дунетæн исты ахсджиаг хъусынгæнинаг 
у, Къуылых Алийæн фæткъуыфæсхæрд тамако дымæн нæй, 
зæгъгæ, уыйау бакаст Уырысханмæ. 
Уырысхан зæхмæ æрхызт, йæхихъуыды рог уадæй 6а- 
уад, цæхсадта йæ къухтæ, ныссæрфта сæ æмæ скъаппы сæ- 
рæй дамкъаты-шашкæты чырынтæ дзыгъуыр къопп æриста — 
йæ дзыгъал-мыгъул ссыд, — æмæ стъолы уæлхъус æрбадт, зæ- 
рондмæ разылд: 
— Али, уæд та дамкъатæй ахъазиккам? 
Куыд нæ ис Хуыцауы æвæрæнты æнæнхъæлæджы амонд, 
куыд нæ! 
Алийы цæсгом ныррухс, йе ’нцъылдтæ дæр цинты тынтæ- 
ауæдзтæ, кæнæ та — тынтæ бадæн ауæдзтæ фестадысты, йæ 
цæстыты цæхæрæй амонды стъалытæ стыбар-тыбур кодтой. 
Раст æй цыма йæ удхæссæг амæддагæн фæцæйкодта æмæ йæ 
раздæр иу уынæг куынæ уыд, уæд ыл дуне æцæг баталынг, 
фæлæ йæ мæнæ ныр та æрмæст уынæг нæй, æрмæст æвдисæн 
ын нæй йæ сæфтæн, фæлæ ма йæм йæ ирвæзынгæнæг дæр 
цыма фæзынд, Хуыцауæй æрвыст ирвæзынгæнæг, уыйау бай- 
амондджын, барад, ныххур-ныррухс, мæгуырæг... Фырцинæй 
афтæ фæныфсвидар, æмæ раст сурыл наутæ ацæуын кæнд- 
зæн. 
Æмæ та — диссаг! Йæ уынд, йæ бакаст, йæ алы æууæл 
дæр Алийæн ирон цыма уыд — йæ рухс уынд, йæ райдзаст 
бакаст, йæ цæстыты цæхæр — ирон цæхæр! 
Уый — циу?.. 
Æмæ ма-иу уыд амæй размæ дæр афтæ уартæ сæрибар 
царды дæр: лæг хорз у, æгъдауджын-æфсармджын, зæрдæ- 
хæлар хъæлдзæг, хион æмæ хæстæг, фæлæ ирон нæу. Æмæ- 
иу Уырысхан дисы бацыд: куыд нæу ирон, куыд у уый та, 
æмæ мæнæ ацы дзæбæх, ацы хорз лæг ирон нæу, йе ’ппæт 
æууæлтæ дæр нæхи ирон уæздан куы сты, уæд?.. 
Уæд уый — циу?.. Лæгмæ афтæ кæсын цæмæн райдайы, 
алцы ирон барæнæй цæмæн райдайы барын?.. 
Алчидæр сын сæ хъуыддаг æмбæрста: цæй дамкъатæй хъазт 
æмæ цæй æндæр — Уырысхан æмæ Али сусæг ныхас кæндзыс- 
ты, æмæ сæм исчи йæ хъус бахъил кæна, исчи сæм йæ хъус 
æрдара, уый бар никæмæн ис, стукач-къуырттыбадæг-насед- 
кæ кæд нæ дæ, уæд... 
299 

Кæд сусæгæй нымудзæг сдæ æмæ дæ базыдтой, зæгъгæ, 
уæд та дæ цард цардыл мауал нымай, дæ лæджы ном лæджы 
номыл, иугæр де ’мбæлттыл дзырдхæссыны аргьæй дæхицæн 
рæвдауæнтæ æлхæныны фæнд кæм скодтай, уым. Фæлæ 
хъæбатырты, сыгъдæгзæрдæ адæмы мыггаг куыд нæ сысы, 
афтæ тæппудты, хъуынаудты таг дæр не скъуыйы... 
Алчидæр сæ йæ рахизфарсырдæм азылд æмæ йæ сагъæсты 
йæхи банорста, хорз фынæйæн, хорз фынтæн куывта, удулæ- 
фæн фынæйы сахатæн. 
Али Уырысханы ныхмæ стъолы иннæ фарс æрбадт. Уымæ 
саутæй хъазыны рад æрхауд. Куыд æвæрдтой шашкæтæ сæ 
бынæтты, афтæ йын Уырысхан сабыр хъæлæсыуагæй — су- 
сæгæй ныхасгæнджытæ куыд нæ уой, стæй сын æгæр хъæрæй 
дæр цæмæй ма уа, ахæм нывыл сабырæй — загъта: 
— Али, зоныс æй дæхæдæг, лæг искæмæн йæ зæрдиаг 
ныхæстæ куы ракæны, уæд фæстагмæ йæ риу сафтид вæййы, 
бар-æнæбары фæсныхас йæхиуыл æрхуды, ныр мæ дзыхыл 
цæуыннæ хæцыдтæн, зæгъгæ, чи мын цы фæахъаз уыдзæн, 
лæджы мæт æмæ маст йæхийау чи бамбардзæн — иунæгæй 
райгуырыс, иунæгæй дæ уды хъизæмæрттæй дымстдзаг риф- 
таг царды æфцгуытыл хæссыс, цæмæн, уый дæхæдæг дæр нæ 
зоныс, афтæмæй. Уæдæ мæлгæ дæр иунæгæй амæлыс. Æмæ 
мын ахæмæй цалынмæ ницыма загътай, дæ сусæгтæй мын 
ницыма схъæр кодтай, уæдмæ бæстон ахъуыды кæн, æмæ... — 
йæ шашкæ фæразмæ кодта æмæ Алийы цæстытæм бакаст. 
Ныронджы Алийы цæстытæ нæ уыдысты, раст ма цыма афтæ 
цæппузыр-æмдымбыл дæр нал уыдысты, фæлæ йын фæдæр- 
гъæццон цыма сты — æмæ цыма Али уымæй размæ æндæр 
кæйдæр цармы бацыд æмæ йе ’цæг хъуыдытæ дæр арф норст 
уыдысты, авд æддæгуæлæ гуыдырæхгæдæй æмбæхст, ныр та 
цы у, уый уыдзæн æмæ йæ цæстыты конд дæр æмæ æнгас дæр 
уымæн аивта; бирæ фенæг æмæ йын бирæтæ бавзарæг, цæуæн- 
ты ацæуæг, хæтæнты ахæтæг, лæсæнты алæсæг æмæ бырæнты 
абырæг æвзыгъд лæджы арф хъуыдыджын цæстытæ сты уæр- 
тæ. Æрдæбоны цин дæр ын амондæмсæр, амонды æмкад уымæн 
сси, æмæ йын фадат фæци, цы у æцæгдзинадæй, уымæй Уырыс- 
ханимæ ныхасы дæргъвæтин цъусдуг — æууæнчы сахат! — ацæ- 
рын, йæ удæлхъивæг хъузг сисыны фадат ын ралæууыд. 
Али шашкæты фæйнæгыл иуварс ахæцыд, йæ сæр додо- 
йагæй банкъуыста: 
— Й-йæх, хорз лæппу Уырысхан, куыд амонд у хорз лæ- 
гыл сæмбæлын, уый куы зонис дæ цардæй, уый! Зондæй нæ, 
300 

фæлæ — цардæй. Зондæххæст цæцæн афтæ зæгъы: «Йæ хæр- 
зæфсымæрæй дæр æртæ сусæггаджы цы лæгмæ нæй, уый 
нырма лæг нæу». А-гъа... Гъæй-хуыцауыстæн, æз та мæ ны- 
хæстыл фæсмон нæ кæндзынæн, уымæн æмæ ды... Ды мын 
дæ уæздан ныхасæй ме ’нцонæлхæнæн зæрдæ дæхирдыгæй 
фæкодтай, æмæ уый адыл мæ судзаг дзуринæгты дуар уæрæх 
байтыгъд. Райсом та цы уыдзæни, уый æрмæст иунæг Аллах 
зоны, æндæр ничи, фæлæ дын уæддæр цы бафæдзæхсинаг 
дæн, — фестад сонтæй, æрбадт, сигарет сласта гом къоппæй — 
стъолыл æппæрстæй лæууыд парахатæй дымынæн, — сдымд- 
та. — Й-йæх, нæ хъæуы, не ’мбæлы мæлæтыл, лæгæн йæ адза- 
лыл стыр ныхæстæй дзурын, фæлæ кæмæ цы кæсы, уый бæ- 
рæг нæу. Кæмæ цы хуызæн мæлæт кæсы, æз, а-гъа, уымæй 
зæгъын. Мæн нывыл царды мæт уыйбæрц нæ уыд, нывыл 
мæлæт мæ цас æндæвта. Цæцæн кæд хорз цæрын нæма зо- 
нынц, уæддæр лæджы аккаг мæлæтæй амæлын та рагæй зонæм. 
А-гъа... Лæджы цард та халыл хæцы кæддæриддæр — санчъе- 
хæй санчъехмæ, сулæфтæй сулæфтмæ, æхсæвæй бонмæ дæр 
нæу. Адзал иудадзыгдæр халæй халмæ, сыфæй сыфмæ нæ 
фæдыл хъуызы. Йед... Уырысхан, ды Ирыстон уарзыс, нæ 
уарзыс, зæгъгæ, дæ уымæй нæ фæрсын — куыд дæ фæрсон, 
улæфгæ кæныс — нæ кæныс, уымæй... Æз та... Иу ныстуан, 
иу курдиат, иу фæдзæхст дын дæ быгъдуан кæнын... Æз ма 
ардыгæй... ахæстонæй... ахстæй ссæрибар уыдзынæн, уый 
мæнæ ам, — йæ галиу къух йæ зæрдæсæр авæрдта, — ам нæ 
уырны, нæ уынын мæхи сæрибарæй, æмæ ды... Ды искуы, 
мыййаг, Цæцæнмæ куы бафтай, уæд... Йæ уæлдæфæн дæр, 
йæ арв-зæххæн, йæ хæхтæн, йæ дуртæн, бæлæстæ-хæмпæл- 
тæн, кæрдæджытæн, къамбецтæ æмæ-иу йæ мæлдзыджытæн 
дæр... Ды-иу дæхимидæг уым се ’ппæтæн дæр афтæ зæгъ, 
Къуылых Али уæ уарзта, нæ уыл рацыд сайдæй никуы, гадз- 
рахатæй, зæгъгæ... Тынгдæр та... Уым хъæу ис... Комы дымæ- 
джы... Тулдз дзы ис... А-гъа, зæгъ-иу афтæ, искуы уым куы 
уай, уæд... 
— Али, — Уырысхан ын йæ къухыл йæ арм æрæвæрдта, — 
ма уынгæг кæн дæ зæрдæ. Дæу ма бирæ цæрын хъæуы, чы- 
сыл сабитæ дын ис... Стыр хæс у дæуæн цæрын. Ахсджиаг 
хæс, ахсджиаг! 
— Хорз... Зæгъ-иу искæд бон афтæ. Мæ сабитæ та... Илим 
та... — Йæ хъæлæс ын масты къæрмæг ахгæдта, иннæмæй та 
ахæм ныстуантæ кæй кодта кæйдæр лæппуйæн, æндæр туг — 
æндæр стæг лæппуйæн, уый дæр ын йæ дарддæры ныхасæн 
301 

хурхæлхъивæн æрвæдзæгау фæцис, йæ мидæфсарм æй къуых- 
цытæгæнгæйæ дзурын кодта, йæ дзурæн хъæлæс цудыдта. 
Уырысхан ын æгæр хорз дæр ма æмбæрста йæ уавæр æмæ 
йæм æрхъæцонæй æнхъæлмæ каст, нæ йæ схуыста. Чидæр ыл 
йæ рæбинаг сусæгтæ кæй æууæнды, уый та йын ницы æхсыз- 
гон уыд — уæлдай удуаргъ ма иста йæхимæ, хъуыддагæй та 
йын йæ бон ницæмæй уыд баххуыс кæнын... 
Али фестад æмæ, йæ рæдыдыл чи сæтты, ахæм лæджы 
хатыркурæг мидбылхудтæй бахудт, бавнæлдта Уырысханы 
уæхскмæ, стæй стъолы алыварс æрзылд æмæ йæ фарсмæ æн- 
гом-хæстæг æрбадт. 
— Арæны сæрты нæ комы мæ дзуринаг дзурын. А-гъа... 
Æрдæбон æз, æнхъæлыс, цæмæн фæтæргайгонд дæн.мæнæ 
уын уæ нæлхæ хæрын куынæ куымдтон, уæд? Й-йæх! 
Æртæфстысты мыл ме ’ппæт бæллæхтæ, æртыхстысты мыл 
мæ тæккæ æнæбон-æнæхъаруйæ, æвадат æмæ цыбыркъухæй, 
æвæрæз аемæ æдыхæй, — фæлваргæ цæстæнгас æм баздæхта, 
ома дзура ма йын исты, æууæнда йыл, æви ныхъхъус уа, зæгъ- 
гæ. — Мæ тæккæ лæгуынæй æрбакуыси дæн фæстæмæ ам — 
чи мыл батыхса, уый мын нал ис... нæма сты уыйхъом мæ 
цот... Рачикæн дæр та æрбацыд хуын — кæйдæр æхсызгон 
æмæ зæрдæадджынæн хъæуы уый дæр... Уазал у мæ мидæ- 
гæн, — йæ риу тъæпæн къухæй сабыр бахоста. — Ам хур аны- 
гуылд. Зымæгон æдых хур. А-гъа... Фæлæ, гъæй-хуыцауыс- 
тæн, цалынмæ цæрон, уæдмæ цæрдзынæн, æцæг, хъаст кæй 
кæнын, удæгасæй мæхи мæрдтæм хæстæгдæр кæй æвæрын, 
уый тыххæй та — хатыр. — Али ахæм хуызы фæхъуыдыдзаст, 
цыма йæ зардыл дард бонты — æнæраздахгæ бонты — мыси- 
нæгтæ æрлæууыдысты, уыйау. Æмæ — ацæгдæр афтæ рауад: 
— Нæ зонын зарын нæдæр цæцæйнагау, нæдæр уырысса- 
гау, æндæр дын сæ азарин... А-гъа... Кæдæй лæууынц мæ 
зæрдыл, кæдæй! Гъæй-хуыцауыстæн, уый æнхъæл нал уыд- 
тæн, æмæ ма сæ зонын. Фæлæ... Ахæм уавæры та стæлфыд- 
тæн, æмæ уыдон дæр сæхи сæвдыстой, мæнæ стæм мах дæр, 
зæгъгæ. Даргъ зарæг у, æнкъард, «Ваняйы порт», зæгъгæ, йæ 
ном. А-гъа... Æз дзы иу хай бадардтон мæ зæрдыл — мæнмæ 
дзы тынгдæр чи хауд, уыцы ныхæстæ, чысыл ивдæй. Кæй- 
дæр хъуыдысты афтæ ивдæй, а-гъа, мæн дæр: 
Будь проклята ваша турьма, 
И приоумавший кару мне эту. 
Сойдешь поневоле с ума, 
Отсюда возрата уж нету! 
302 

Прощай, моя мать и жена, 
Прощайте, любимые дети! 
Знать, горькую чашу до дна 
Придется мне выпить на свете! 
Уæд — аирвæзтæн, фæлæ ныр мае сæфтджытæ ам аппар- 
дзынæн. Ис? Ис! 
Й-йæх, цас федтон, цас бавзæрстон, æмæ та — мæнæ ам 
дæн... Ногæй... Мæ зæронд фистытимæ... Куыд хорз загъта 
рагон зонынджын цæцæн, зæгъгæ, дæ развæндагмæ куынæ 
акæсай, уæд ма асанчъех кæн, стæй, дам, цалынмæ фæстæр- 
дæм нæ ракастæ, уæдмæ мацы зæгъ. А-гъа... 
Æвæццæгæн та Сергейы сæры цыдæр смидæг, исты анек- 
дот, рифмæ, кæнæ истæуыл дис — цæст куыд æмбисонд у, 
дон хуылыдз цæмæн у, хур кæдмæ афтæ тавгæйæ-судзгæйæ 
фаг у, стæй зæххæй цас бæрзонддæр кæныс æмæ хурмæ та 
хæстæгдæр, афтæ уазалдæр цæмæн у æмæ æндæр исты ахæм 
ницытæ-мацытæ... Æмæ æрсæррæтт ласта йæ сынтæгæй, гуы- 
быргомауæй — мæнæ цыма искæй сæрæй бацæвынмæ хъавы, 
уыйау рауай-бауайыл сси, катайгæнæг хъæдгæсау, стæй йæ 
къухтæ кæрæдзиуыл æрцавта: 
— Ай дæ хицау! Сомнамбула — сом нæ амбула! Уый дын 
дзы рифмæ! Куынæ сæрра уаин, куынæ! Æндæр ай циу, кæ- 
цæй фегуырынц мæ мæгуыр сæры алы сæрхъæн рифмæтæ 
æмæ мын æй æвирхъау риссаг рухс ныккæнынц! Мæнæ, Сту- 
дент, дæ иу зарæджы рæнхъæн æмдзæгъдгæнæг рæнхъ: «Даргъ 
ауæдз æмæ фæтæн хуым — Маргъ ауадз æмæ фæтæхы уым!» 
Ныр йæхæдæг дæр сомнамбулæйы хуызæн уыд, фынæйæ чи 
сысты æмæ æдæрсгæйæ сæрсæфæны былтыл чи фæрацу-бацу кæны, 
уыдоны хуызæн: никæй уыдта, ницы йæм хъардта ацы сахат. 
— Эх, Воронина ты, Воронина! Жизнь проворонена! Æмæ, 
Ирод, бафид ирæд! О ирæттæ — иродтæ! — зæгъгæ, ма загъта 
æмæ уыциу гæппæй йæ бынат фæстæмæ ссардта — къулырдæм 
азылд æмæ батымбылтæ. Йæ мæллæг лæппын удæн та иу чысыл 
ирхæфсыны фаг уыдзысты йæ ног рифмæбыдтæ — Хуыцау æвæ- 
гæсæг дзæгъæлæй никæй уадзы, алкæмæн дæр йæхи аккаг удир- 
вæзæн хос ратты... Æмæ йæм Уырысхан дæр уый адыл ницы 
сдзырдта, нæ ныхас нын цæмæн хъыгдарыс, зæгъгæ... 
Алийы та уый æрфæндыд, æмæ — йæ-йæх!— ныр ацы 
хорз лæппу Уырысханимæ сæрибарæй искуы сæрдыгон цæу- 
гæдоны был сатæджы ма бад æмæ, ахæстоны иумæ куыд уыды- 
303 

сты, уыдæттæ иумæ ма мыс, ьа цин кæн, дуне сабыр кæй у 
дзæнæты майрæмæхсæвау, ды сæрибар кæй дæ, ууыл! Фæлæ 
йæ мæнæ ныр та, мæнæ ныр алцæуыл дæр ацы ирæтты сконд- 
сфæлдыст лæппуйæн басасттын хъæуы, йæ тыппыртæ йæ суа- 
дзын хъæуы, æмæ цæмæй удæй удмæ бахæстæг уой, иу цудгæ 
уд — æвзонгæй, æвæл^æрдæй — иннæ къуылых удимæ... 
— Й-йæх, й-йæх! Д-гъа... Æз ма амæй размæ дæр амыты 
кæй фæдæн, ацы уа^æнты кæй ауадтæн, уый ды, ахуыргонд 
зондджын лæппу, бамбæрстай, нæ? Ис? Ис! Уыдтæн ахст, 
уыдтæн... Фæлæ мæ слестгæнæг Бондаренко уый куы базона, 
уæд, уæд, уæд... Зонгæ та йæ, ай-гъай, бакæндзæн, чи йын 
æй радзура, уый йын ис — МУР... МУР-æй мурдæр ницы 
басусæг кæндзынæ, гъæй-хуыцауыстæн: Московскæй Уголов- 
нæй Розыск зоны, мæ сæры раздæр цал хъуыны уыд æмæ ма 
дзы ныр та цал баззад, уый. А-гъа... Æмæ уæд, уæд...— Али 
Уырысханы цæстытæм комкоммæ бакаст, афтæ лæмбынæг сæм 
бакаст, афтæ æдзынæг, цыма сæ йæ сомбон фенын фæлвæрд- 
та. — Уæд æз чи дæн? Уæд æз дæн рæцæдевист! Иу зонд зонд 
кæмæн нæу, ахæм карзæй æфхæринаг фыдгæнæг... Й-йæх! 
Мæ хæсгæ мард... Сыбырæй ласгæ-хæсгæ... 
— Кард дæр дæхи кард уыд, нæ? — афтæ кæй у, уый куыд 
нæ зыдта Уырысхан, фæлæ йæхи нал баурæдта æмæ ма йæ 
уæддæр бафарста. Али фестъæлфæгау кодта, йæхимæ хинтæ- 
гæнæг сывæллоны æнгæсæн æркаст, ома ныр кæй сайынмæ 
хъавыс, ныр, зæгъгæ. — Кардыл къæпсыр кæй ис, æвиппай- 
ды фегомгæнæн бызычъи, уый куы загътай, дæ хъуыддаг дзур- 
гæйæ, уæд æй бамбæрстон, кард дæхи кæй уыд, уый, — йæ 
ныхас фæбæлвырд кодта Уырысхан, ома кæд слестгæнæгæн 
дæ хабæрттæ афтæ биноныг лыстæгæй нæ дзырдтай, уæд æй 
уый нæ базондзæн, кæй кард у, уый... Иуныхасæй, зæрдæтæ 
ма æвæрдта Алийæн, уæлæнгай ныфсытæ. 
— А-гъа, мæхи уыд, мæхи... Стæй мæ ус дæр ахæм дзып- 
пыдаргæ кард у — йæ бызычъи йын балхъив æмæ фегом уы- 
дзæн... Ис? Ис! Фæлæ цæй ус, цæй, стæй цæй бинойнаг — 
базары йæ куыд ссардтон а уалдзæджы, афтæ мын ныр дæр 
базары фесæфт... — Али фемраст, йæхи йæм хæстæг баивæз- 
та æмæ фидарæй загъта: — Хъаст ныффыссын хъæуы, Студент. 
— Цавæр хъаст? Кæуыл? 
— Слестыл. Прокурормæ. Кæд дыууæ халоны сты æмæ иу 
къалиуыл бадынц, уæддæр. А-гъа... Слестгæнæг мыл, ныф- 
фысс прокурормæ ды афтæ: хъæртæ кæны, æртхъирæнтæ мæм 
кæны, фехсыны тæрхон дын скæндзынæн, зæгъгæ. Æлгъиты 
304 

Хручовы, кæй нæ суагъта, уый тыххæй, Берия, дам, хорз 
фæндон бахаста, Хъаспы денджызы сæ бакалын хъæуы, зæгъ- 
гæ, фæлæ, дам, Сталин не сразы йемæ... Ермол дæр, дам, уæ 
хорз сæрфта æмæ сыгъта, фæлæ йæ урс паддзах баурæдта... 
— Ницы дын феххуыс уыдзæн ахæм хъаст. 
— Нæ фæуыдзæн, а-гъа. Зонын æй. Фæлæ уадз æмæ сле- 
дывытыл дæр истæмæй тæрса, уадз æмæ йын йæ куыстыл 
гуырысхо кæной, ахстытæ дыл хъæстытæ фыссынц, зæгъгæ... 
Фатер ын нæ ратдзысты, уæлдæр бынатмæ йæ нæ сивдзысты, 
æмæ йæ уадз æмæ уæд йæ ус дæр хæстæг нал уадздзæн йæхи- 
мæ... А-гъа... Советскæй власт дам-думтæ, нымудзынтæ, ар- 
дæуынтæ, дзыххæссынтæ, алы хъæстытæ бирæ уарзы... Сле- 
дывытылæн дæр йе ’мкусджытæй знæгтæ-фыдгултæ уыдзæн, 
хæлæггæнджытæ-исчитæ æмæ сын йæ цæсткъахæн мæ хъаст 
басгуыхдзæн, æмæ уадз æмæ стъæлфа æмæ йæхи мемæ хорз 
дара... Æмæ, нымудзæнтæ-дзырдхæссæнтæ тынг кæй уарзы 
советскæй власт, уый адыл æй бабынгæнæн ис: йæ хуыздæр- 
тыл ын мысгæ ныхæстæ йæхимæ æвдис, æмæ сæ уый мардзæн 
æмæ æнæ сæрджынтæй баззайдзæн. Гитлер, дам, раст афтæ 
бакодта, тугтæ æрымысыд амæй-ай маршалдæртыл, æмæ сын 
уый ардыдæй Сталин секир башкатæ акодта. А-гъа... 
— Дæ бакаст куыд у, бынтон ахæм хуымæтæг нæ дæ, — 
йæ сæр æнкъусгæйæ бахудт Уырысхан. — Уæлæмæ дæ, ихын 
хохау, де ’стæм хай йеддæмæ нæ зыны. 
— А-гъа, нæ дæн, нæ дæн гугын фыс, — сразы Али дæр 
æмæ та тамако сдымдта. — Гъæй-хуыцауыстæн! Мæхæдæг кæд 
æдылы уыдаин, уæддæр амбæлдтытæ кодтон алы дзæбæх адæм- 
тимæ æмæ мæ, сæхæдæг хорзæй цы зыдтой æмæ цы фехъуыс- 
той, уымæй фæхайджын кодтой. Ис?, Ис! Фæлæ, дам, фыс 
йæхицæй куы фæхъал вæййы, уæд бирæгъ дæр йæ уæлхъус 
фегуыры. Афтæ, о... 
— Али, иннæтæ фынæй куы фæкæнынц, уæд тамако ды- 
мæн нæй — афтæ бадзырд кодтам... 
Али йæ армыдзыхъхъы æрту кодта æмæ дзы тамако фæцав- 
та, йæ пыс-пыс ссыд. 
— Й-йæх, МУР куы зæгъа, чи дæн, уый, уæд зебрæ халат 
скæн æмæ особæй режиммæ тю-тю... Сабитæ та цардæгас фы- 
димæ æнæ фыд, сидзæр. Мой собакскæй жена та... Цы уыд 
уыцы ус мæнмæ ’рхауыны размæ, уымæй баззад — хæтагæй, 
шалашовкæйæ. Сабитæн æй мад рахуыдтон, хæдзар, къуым ын 
уыд. Сыдæй нæ мард. Уæдæ нозтхъуаг дæр... Фæлæ... Й-йæх! 
Нæ зоны сылыстæг арфæйаг-бузныйæ уарзын. Йæ кæнон нæ 
20 Гусалты Барис 
305 

уадзы, зыгъуыммæ-тæссармæ куы фæцалх уа, уæд. Æмæ раст 
уыд абоны домбай лæг. Георги йæ ном, нæ?.. Й-йæх, нæй 
лæгæн сылгоймаджы уды фæливæнтæн, йæ туджы раивылæн- 
тæн бамбарæн, æндæр уый хуызæн лæджы дæр æндæрæй баив, 
афтæ дæ чи уарзы, уый асай!.. Æмæ мах, цæцæн дæр æмæ 
мæхъхъæл дæр, уымæн цыбыр бастæй дарæм йæ рохтæ не 
’мтугсылгоймаг-стæгæн. А-гъа... Фæлæуæддæрæнæуитасыл- 
гоймаг тæригъæд у, лæмæгъ у цинæн, рæвдыдæн нæ быхсы. 
Гъæй-хуыцауыстæн! Æппæтæй тынгдæр тæригъæд та мæ са- 
битæ сты... Æмæ йын загътон, цæмæй сæм фæстæмæ ацæуа — 
кæд йæ сылгоймаджы æгъдау-æфсарм йæхимæ фидар не ’лхъи- 
вы, уæддæр сын фæлмæн æмæ рæвдаугæ мад у... уыд... Ма 
мыл фæхудæд дæ хохаг лæджы зæрдæ! Й-йæх, — Али йæм 
къæмдзæстыг æмæ æфхæрд цæстытæй фæрсмæ бакаст, стæй 
иннæрдæм азылд. Фæлæ Алийы æфсæрмдзаст æнгасæй, йæхи- 
мидæг афтæ кæй схъиуы, уымæй Уырысханыл та царды хъæр- 
муст ад сæмбæлд, мæнæ зымæгон бон æнæдымгæ хуссарвар- 
сы хъарм зæрдæйæн куыд æхсызгон вæййы, раст æм ахæм 
уылæн æрбакалд. Уæздан хорз зæронд устытæ æмæ зæронд 
лæгтæй ма банкъары зæрдæ ахæм удтавæг хъарм. Стæй ма 
йæм афтæ дæр сдзырдта йæ зæрдæ Уырысханмæ, æмæ мæнæ 
ныр Алийы дæрзæг арм йæ ныхыл куы сæвæрид, уæд дзы 
цыма йе ’ппæт зæрдæнизтæ дæр, йæ уды рынтæ дæр æрбай- 
рох уаиккой иуцасдæр дуг, цыфæндыйæ дæр цардæй райгонд 
уаид, бузны йæ хъысмæтæй, уæддæр æмæ йæ уæддæр ахæм, 
Хуыцауæн бынтон уæлдай чи нæу, æвæццæгæн, ахæм лæги- 
мæ кæй фембæлын кодта йæ зын сахат, уый тыххæй. 
— Æз дыл, Студент, фыццаг бакастæй дæр сразым баууæн- 
дыдтæн. А-гъа... Ис? Ис! Æмæ дын цыбырæй, фæлæ сæрæй 
ракæнон хабæрттæ — чи зоны, æмæ æцæгдæр... Искæд бон 
мæ бæсты Цæцæнæн... йæ уæлдæфæн... йæ алы кæрдæджы 
хал æмæ дурæн... йæ бындз-мæлдзыг-хъæндилтæн... Куы ницы 
сын зæгъай, уæддæр-иу сæм кæс, цыма сæм мæ цæстытæй 
дæр кæсыс, уыйау... Диссаг ныхас, а-гъа, загъта фендджын 
цæцæн, афтæ куы загъта, уæд: «Искæй зын хъыг кæмæн нæу, 
уый йæхи хорзæрцыдыл дæр нæ цин кæны». 
Æвæццæгæн æмæ, сауджын сахуыр вæййы, исчи йæм йæ 
тæригъæдтæ сыгъдæг кæнынмæ кæй бацæуы æмæ йæ разы йæ 
зæрдæ кæй сæргом кæны, кæй байтындзы, ууыл, фæлæ æн- 
дæр лæгæн зын у искæй удвæлдæхт ныхæстæм хъусын. Æмæ 
Уырысхан дæр куыддæр йæ чемы нæ уыд, кæйдæр бæрны 
цыма æвæндонæй цæуы, бегарайау, афтæ æнкъардта йæхи. 
306 

Али йыл афтæ кæм æууæндыд, ахæм мæлгъæвзаг ныхас кæм 
кодта — кæд æй йæхирдыгонау здæхтæй кодта, уæддæр, — 
уым æм йæ дзуары уæх-равг, йæ уавæр, æмткæй сæ ныхасы 
хъæд цыдæр барæйкæнгæ-хиконд каст, æдзæлгъæд театралон 
цыма уыд, афтæ. Уæвгæ та ахстыты дзæвгар фылдæр хай уымæ 
фæтырнынц, цæмæй сæ мидуавæр, сæ мидæнкъарæнтæ зæр- 
дæхъыдзыгæнæн, цæссыгызгъалæн-лæмарæн рæсугъд ныхæ- 
стæй æвдыст цæуой. Æмæ сентименталон зарджытæ — ома 
цæссыгдзагъд, цигайнаг фæсусбын хъæлæсыуагæй заргæ «же- 
стокий романс»-тæ, — æмæ æвирхъау уарзты хабæрттæм хъу- 
сын дæр уымæн уарзынц, алы рбмантæм... Ахæм аивад сын 
сæ абоныккон хъизæмайраг царды иу кæцыдæр цыбыр сахат 
сæ удты кæддæрыккон æнæхин, сыгъдæг æнкъарæнтæ райгас 
кæны, басаби сæ кæны, садæймаг. Æмæ сæм лæмбынæгæй 
хъусæгæн, сæ зынæй сын кæрдих хай исæгæн ахæм зæрдиа- 
гæй байтындзынц сæ удтæ, сæ зæрдæйы къуымтæ, æмæ сыл 
уыцы сахат схъæл-æнæрвæссонæй чи бахудид, ууыл суанг 
амарынæй дæр нæ бацауæрдиккой, стæй уæд цард æмæ адæй- 
магæй та бынтон се сæфт фениккой. Æмæ уæдæ ахæстоны 
дæр, æнæуи царды чи цы уыд, уымæй æвзæрдæр, фыд-зыкъуыр- 
дæр йеддæмæ хуыздæр, сыгъдæгдæр уымæн никуы ничи кæны, 
æмæ ахст удмæ, йæ хорз сахатыл куы вæййы, уæд зæрдæбы- 
нæй хъусæг кæй нæ разыны йæ бæрнон æфхæрæг-хъомыл- 
гæнджытæй — стæй уый дæр нæ, уый, фæлæ ма йын йæ уды 
ноггуырд дзæбæх дунеарæзтыл бачъыртт кæнынц. Æмæ ахæ- 
стонмæ фистхъуын хæмпæлæй чи бахауы, науæд исты знæт 
туаллаг налат пысырагондæй, уый дзы сындзджын къутæрæй- 
уаддзалхæй рацæуы, хус топпыхос æмæ æрдæгласт цыргъ 
кардæй... Æрмæст Уырысхан, уыдæттæ хъуыдыгæнгæйæ, 
уыдон йæ зæрдылдаргæйæ, лæмбынæг уый охыл нæ хъусдзæн 
Алимæ — цы йыл бæрн ис, цы хæс? — фæлæ зæрдæвæндон 
разæнгардæй, уымæн æмæ йæхи зæрдæ дæр нылхъывта, ауын- 
гæгдзæф зæронды адзалы сахаты фæстагмæйы ныстуан-фæ- 
дзæхстæй. Æмæ йæм, — йæхимæ дæр æнахуыр фæкаст, — уын- 
гæг зæрдæйы зыр-зыргæнаг хъæлæсæй сдзырдта: 
— Али, мæ фыды хай, ды мæнæй дæр æмæ не ’ппæтæй 
дæр кæуылты фылдæр федтай, кæуылты фылдæр бавзæрстай! 
Ирон лæг афтæ фæхъаст кæны йæ фыддзæрдтытæй, зæгъгæ, 
дам, мæ сæрыл куыройы фыдтæ нæ зылдысты æмæ мын ыл 
къодæхтæ нæ састой, æндæр цы нæ бавзæрстон, ахæм фыдæв- 
зарæн зæххон царды нæй. Æмæ дын зонд нæ амондзынæн, 
дæхæдæг дæр æй æгæр хорз дæр ма зоныс: цалынмæ лæгмæ 
307 

цæрыны ныфс уа, уæдмæ у лæг, удæгас, науæд ныфссастæй — 
пиши пропало, уырдыгхъæдæй ма куы лæууа, уæддæр æнæ- 
ныгæд мардæй дарддæр ницуал у... Цал æмæ цал зæронды 
бафæрæзтой ахæстоны фыдæбæттæн, фыдбонтæ æмæ фыдæх- 
сæвтæн, æппæтæн дæр æмæ алцæмæн дæр, цæмæй иуахæмы 
уæддæр æмæ уæддæр фехъусой: сæрибар дæ! фæндараст у! 
дæ хæдзарыл дзæбæхæй сæмбæл! де ’рбакæнæг дæ рауадзæджы 
фæхъхъау фæуæд! 
Али раздæр туагхудт бакодта, цыдæр сдзуринаг уыди, фæлæ 
йæхи ныхæстæ, цыфæндыйæ дæр сæрибарæй амæлын дæр 
амонд у, зæгъгæ, йæ зæрдыл æрбалæууыдысты, æмæ йæ был- 
тæ ахсыдта, ницуал загъта, æнæдзургæйæ сразы Уырысхани- 
мæ. Йæ зæрдæ йын кæй æргом кæны, уый дæр уымæн, æмæ 
амæй-ай фыддæргæнæджы дæр нæ фæнды, цæмæй йæ худи- 
наджы æмæ æлгъыстаджы номимæ ацæуа æцæг дунемæ æмæ 
ма йæ уырдæм дæр цæмæй æлгъитой, уый. 
Алкæй дæр уый фæнды, æмæ йын цæмæй адæм йæ уды 
æмбæхст хорздзинæдтæ базоной æмæ йæ цæмæй, зонгæ-зоны- 
ны фыдгæнæг чи ссис, ахæмыл ма нымайой, фæлæ æнæрай 
хъысмæты амæддагыл, ноджы ма рæдыды комы æхсæмбæлт- 
тыл дæр чи нæ бамбæлд æмæ уый адыл уæлдай батæригъæд 
кæныны аккаг чи у, иу ахæм æнамонд гуырдыл. 
Алийæн иугæр ныхасæмбал фæцис, уæд æдзæмæй æмæ 
къуыттыйæ бирæ нæ фæрæзта, æмæ сразы Уырысханимæ. 
— А-гъа... Ды зондджын дæ æмæ хорз загътай лæджы ныф- 
сы тыххæй. Гъæй-хуыцауыстæн, ды мæн фондз сомыл ауæй 
кæндзынæ æмæ мæ уыцы цæфыл, кæмæн ауæй кодтай, уымæй 
фæстæмæ фондз хуынкъ суарийæ балхæндзынæ. Й-йæх, фæлæ 
зонд йæхæдæг дæр æнæ ныфсæй ницы у, — Али йæ мидбына- 
ты базмæлыд, фестæгау кодта æмæ, тамакотæм куыд фæцæй- 
æвнæлдта, афтæ йæ къух фæстæмæ раскъæфта, Уырысханы 
ныхас фæхъуыдыгæнгæйæ, стæй уæддæр æдæрсгæ бавнæлд- 
та къопмæ, æрзылдта йæ, æппынæрæджиау дзы иу тамако 
сласта, аууæрста йæ йе ’нгуылдзты ’хсæн æмæ йæм дзадж- 
джын сысмыстытæ кодта. Æмæ ныр, ахæм хъырдыгæнæджы 
сдымын куынæ бауадзай, уæд лæг Хуыцауы раз йæхи, стыр 
тæригъæдджын цы уа, уый нæ кæны, уый!.. 
— Сдым æй, Али, сдым. 
Уый дымы, Уырысхан та йын йæ алы змæлд хъахъхъæны, 
хизы æмæ хъуыды кæны: «Уартæ йæ амонæн æнгуылдзæй 
тамакойы фындзы æртхутæг æрцагъта æмæ — æгас у, æгас 
адæймаг. Искæд куы амæла æмæ, зæгъæм, Уырысхан йæ 
308 

уæлхъус куы лæууа, цалынмæ йæ мæрдон тыхтæй нæма ба- 
тыхтой , уæдмæ, уæд... уæд ын кæсдзæн йæ къухтæм æмæ 
мысдзæн, мæнæ ныр тамакоимæ куыд архайдта йæ амонæн 
æнгуылдзæй, уый. Куыд арф нынныхъуыры фæздæг, куыд 
арф! Æвæццæгæн, зæгъы, зæгъгæ, цас æй арфдæр нынныхъуы- 
ра, уыйас дзы æддæмæ къаддæр раулæфдзæн æмæ йын йæ 
фæздæгæй фынæйгæнджыты уыйбæрц нæ бахъыгдардзæн. 
Уыдон та цæй фынæй кæнынц, уæртæ та мæрдвæлдæхтау 
лæууынц сæ хъизæмæртты мидæг куырмæлхынцъ бæндибæс- 
тытæй... Кæсыс, кæсыс, Али дæргъвæтин куы сцъиры фæз- 
дæг, уæд тамакойы гæххæтт дæр судзгæ куыд сызгъоры æмæ 
иу спъæрттæн цас фæцыбырдæр вæййы! Йæх, йæх, лæгæн йæ 
цард цынæ хъуыддагыл, джихæй цæмæ нæ кæсгæйæ нæ хардз 
кæны, цæмæ!» 
— А-гъа... Хабар сæрæй хъæуы дзурын. Дард уыд уый, 
уыцы рæстæг — советскæй власт адæмы саджилтæ кæнынмæ 
куы бавдæлд, алы адæмы дæр дыгай дихтæ куы кодта, уæд 
уыцы замана заман. Ис? Ис! Ды — махон, ды — знагон. Ды — 
сырх, ды — урс. Ды — мæгуыр, ды — кулак. Махæн — 
Хуыцау нæй, дин нæй, дæуæн — ис æмæ нæ бæззыс! А-гъа... 
Мæ фыдыфыд Мовлади-хадзы молло уыд, Хуыцауы комы- 
тæф æм хæццæ кодта æмæ бирæ зыдта, абонæй знонмæ, або- 
нæй иннæбонмæ уыдта. Æмæ йæ адæм уарзтой. 
А-гъа, уарзтой йæ, стæй дзы бар-æнæбары тарстысты, афтæ 
бирæ кæй зыдта, афтæ дард кæй уыдта, уый тыххæй. Æмæ 
афтæ загъта Мовлади, арв нын йæ сырхзынг æхсаргардæй нæ 
тулдзы куы фæсаджил кодта, уæд бон-дыууæ боны фæстæ, 
зæгъгæ, дам, нæ цæцæйнаг адæм дæр афтæ саджил кæнын 
куы бакомой, саджил хæсгард æвзагæй дзурын куы райдайой, 
саджил зондæй хъуыды кæнын, уæд цæцæн цæцæн нал уыдзы- 
сты, фæлæ... фæлæ советскæй собакский сын. Æрмæст æй 
махæн загъта, уынгмæ, адæммæ уыцы æвзагимæ нæ цыд, 
уымæн æмæ уæдмæ махмæ дæр советскæй власт йæ тæрхон 
загъта: молло-хадзы-дин — нæ хъæуынц. Й-йæх! Нæ тулдзы 
нын арв куы ’рцавта... А-гъа, тулдз зад нæ кæрты, æз кæм 
райгуырдтæн, уыцы кæрты, Цæцæны бæсты тæккæ кæрон, 
чысыл фалдæр, доны фале Дагъыстан райдайы. Æмæ ахæм 
дымгæ уыд, æмæ хæхтæ æнкъуысыдысты, нæ тулдз йæ лыс- 
тæг æндах уидæгты онг хъæрзыд. Стæй арв йæ дынджыр егъау 
риуы дзаг ныннæрыд æмæ нын йæ тесмел æхсаргардæй нæ 
тулдзы йæ сæрæй йæ астæумæ æрфаста. Æмæ уæд мæ фыды- 
фыд загъта, тагъд, дам, нæ хæдзарыл бæллæх цæудзæн, туг- 
309 

фиддон кæндзыстæм, тугдар, — æмæ дын мæнмæ куы ’рбакæ- 
сид, цыма мын афтæ дзырдта, фыдбылызхæссæг ды уыдзы- 
нæ, фæлæ дын мæ бон ницуал у, уымæн æмæ Хуыцау йæ 
тæрхон алыг кодта, зæгъгæ. Хорз, фæцыбыр кæнон мæ ныха- 
сы бæндæн, кæннод мæ бафæллайдзынæ, стыхсдзынæ мын 
мæ ницæйаг хъуыдытæ æмæ мæ тъизын-хъарджытæй, — фæс- 
таг ныхæстæ худæнбылæй загьта æмæ Мæхæмæтырдæм йæ цæс- 
тытæй ацамыдта, ома уый мын бафидис кодта абон афтæ, зæгъгæ. 
— Лермонтовы ныхæстæ дын афæзмон, Али... Мæнæ «злой 
чечен ползет на берег» æмæ «злая пуля осетина» чи ныффыс- 
та, уыцы поэт у Лермонтов æмæ афтæ загъта, зæгъгæ, амæй-ай 
мæгуырдæр, хуымæтæгдæр лæджы уды хабæрттæ дæр, дам, 
цымыдисагдæр æмæ ахсджиагдæр сты æнæхъæн адæмы исто- 
ри-цардæй. 
— А-гъа, гъæй-хуыцауыстæн, раст загъта. Æмæ ма мæнæй 
мæгуырдæр æмæ хуымæтæгдæр чи уыдзæн... Æмæ æз, й-йæх, 
фæрсын мæхи мæхæдæг, мæ уды мидæг мæхицæн ахæм ны- 
хæстæ кæнын, зæгъæм, ахæм: æз — цæцæйнаг, уый — цæ- 
цæйнаг, иумæ — цæцæны адæм. Æмæ нæ уадз цæцæнæй, 
цæмæн нæ кæныс советскæй, и? Й-йæх! Фæлæ — нæй. Кæ- 
нынц нæ. Хæрæгыл кæд дарийæ рон фидауы, уæд махмæ дæр 
æлдар фидауы, колхоз-совхоз фидауы, сæрдар-пырсыдатыл. 
А-гъа... Нæ бæззы, дам, айдагъ цæцæйнаг — хъуамæ уа со- 
ветскæй, сырх, Сырх Цæцæн. Стæй Сырх Мæхъхъæл, Сырх 
Ирыстон... Сырх кæм уа, уым та молло нæ хъæуы, дин нæ 
хъæуы, Хуыцау-Аллах нæ хъæуы. Æз уæд тынг æрыгон уыд- 
тæн, тынг. Сыгъдæг нуар уыдтæн, бирæгъы нуæрттæй конд, 
тынг фидар, тынг фыцгæ тæвдтуг—уый, а-гъа, мæнæ ныр фæ- 
цæмджын, фæиххæццæ мæ туг æмæ цæм ласы, цæм. Туг нал 
у, туг, фæлæ æрсдон. Й-йæх, Студент, цыдæртæ дæуæн дзу- 
рын, дæуæн æрмæстдæр цыдæртæ дзурын, ныхъуыргæ та, 
фæсте та цас уадзын, цас! Мæ фыд — мадзура, мæ мад — 
дыууæ хатты мадзура. Хадзы нæ уарзы дзурæджы, уарзы 
хъусæг æмæ хъуыддагкæнæджы. А-гъа... Ныр арф ныуулæ- 
фон, — загъта Али æмæ фæхъус, цыма арф ныуулæфынæн йæ 
тыхтæ æмбырд кодта, уыйау, стæй æцæгдæр риуы дзаг арфæй 
ныуулæфыд. — Æрцахстой, акодтой Мовлади-хадзыйы. А-гъа... 
Ныр æз тынг æрыгон, тынг, тыхджын æрыгон. Хъæусоветы 
пырсыдатыл дæр æрыгон, тынг æрыгон, уый дæр фидар. Æз цæ- 
цæйнаг. Уый дæр. Фæлæ æз æрмæст айдагь цæцæйнаг. Й-йæх! 
Уый та ма, уæлæмхасæн, советон дæр дæн загъта йæхицæй. 
Ау, уæдæ куыд нæ: хъæусоветы пырсыдатыл! Æрвæсгæ ма 
310 

кæны, айдагь цæцæйнаг цæмæй уа, ууыл — советон цæргæс, 
дам, бындзытæ ахсын йæ сæрмæ нæ хæссы, цыма искуы ахæм 
йед дæр ис, ахæм цæргæс — бындздзуангæнæг. Ис? Ис! А-гъа... 
Афтæ йæм дзуры йæ ног хъал зæрдæ пырсыдатылмæ, цыма 
советон дуне сæрмагондæй уый номыл конд уыд Ленин æмæ 
Сталинæн. Й-йæх! Нал ис фыдыфыд нæ хæдзары, æмæ дуне 
ныууазал, ныннуд, хорз тæф æмæ смаг нал кодта. Адæм мæ 
цурты цæуынц, сæ цæстытæ рынчын сты, æмбарынц алцы- 
дæр, фæлæ уал тыхст сахаты нæма баныхæстысты сæ кæрæдзи- 
уыл, нæма бангом сты. Нæ цæуынц хъуыддæгтæ сæ зæрдæ- 
мæ, не сразы уыдзысты, цæмæй цæцæйнаг дæр уой æмæ сове- 
тон дæр, ууыл. Фæлæ уал риссаг, удхайраг цæстытæй хъуын- 
тъызæй кæсынц. А-гъа... Гуыдырмесы мын иу хорз уырыссаг 
загъта: уæ хъæусоветы хицау дын ахæм гæххæтт раттæд, дæ 
фыдыфыд адæмы молло кæй нал уыд, фæлæ æрмæст йæхи- 
цæн, айдагъ йæхицæн молло кæй уыд, къолхозырдæм, йæ 
ныхмæ ома иу санчъех дæр кæй никуы скодта нырмæ, иу хъæм- 
пы хал дæр ыл кæй нæ фехста, советскæй власты иумæйаг 
тъейп æвзæр кæй никуы схуыдта, ахæм фыст гæххæтт. А-гъа... 
Тохъхъыл æрбаластон уыцы уырыссагæн. Ахæм гæххæтт, дам, 
уæд æмæ уæ зæронд лæг уæ хæдзары уыдзæн. Нæ хæдзары 
уæлдæф æмырæй куыдта, нæ хæдзары къултæ дзынæзтой, нæ 
тулдз бæласы урс стджытæй бур туг хъардта: кæм ис хадзы?.. 
А-гъа, афтæ хъуыды кодтон уæд æз. Цард уыд, хуылыдз гол- 
ладжы мидæг куы уай, уыйау — нæй улæфт, ис æгады ран. 
Й-йæх! Мæ мад æмæ фыд нæ кæуынц. Кувынц æрмæст. Ныг- 
гуыбыр сты æрмæст. Мæ ус кæуы. Мæ дыууæ лæппуйы ницы 
’мбарынц. Дада сæ хъæуы, æмæ сын дзурынц, тагъд, дам, 
æрбацæудзæн... Æз мæ мады сусæгæй мæ уæйлаг нымæты 
бын австрийскæй кæрæбин бамбæхстон, куыд вæййы-цы 
вæййы, зæгъгæ; армы дзаг урс паддзахы дарихуыз сызгъæрин 
æхцатæ æмæ иу тыхтон советскæй тумантæ райстон — уымæй 
размæ хъæздыг хъуымыхъхъагæй бæхтæ адавтам æмæ сæ 
мæхъхъæлонæн ауæй кодтам. А-гъа... Сау саргъ авæрдтон 
бæхыл æмæ кæдæм? Æмæ комкоммæ къæнцылармæ. Бады 
дзы пырсыдатыл Умарханов Умар. Тынг бады, тынг! Тынг ыл 
бады, тынг, тынг ыл фидауы, афтæ кæй бады стъолы уæлхъус, 
уый дæр. Й-йæх! Æз дæр сæ дзæбæх зонды хицæуттæй нæ 
уыдтæн уыцы сахатыл, уымæн æмæ йæ зыдтон, куы бахъæуа, 
уæд лæг амарыныл кæй нæ бафæстиат уыдзынæн, уый. Нæ 
тарстæн нæдæр Хуыцауæй, нæдæр ме ’фсармæй, нæдæр, 
фæсмойнаг куы фæуон, уымæй; нæдæр, æппынфæстаг, тугис- 
311 

джытæй. Умар æнæуи дæр хорз лæг нæ уыд, хъал уыд æдзух- 
дæр, хъæбæрдзых. А-гъа... Фæлæ адæмæй гыццыл уæлдæр 
бадын куы райдыдта, уæд та бынтон фезгæхæрд, фæхъуына, 
йе ’взæры смаг бынтон скалд. Йæ дыууæ цæстæй иу авгæй 
конд уыд, йæ мады лæвар цæст ын чидæр хылгæнгæйæ скъах- 
та. Чындзахсты. Умар йæхæдæг уыд хылкъахæг. А-гъа... Мæ 
бæх бабастон æмæ йæм бацыдтæн. Æмæ бады: галиу къухæй 
дæрдтыл стъол æрбахъæбыс кодта, йæ сæр дæр уыцырдæм 
ауæз кодта, рахизæй йæ тых-йæ бонæй тагъд-тагъд гæххæтт 
хуым кæны. Иудадзыгдæр афтæ.фыста. Цæмæй йæ æрбацæуæг 
йе ’ддаг бакастæй дæр зона, чи цы у, уый — ды, зæгъæм, 
афтæ бадын, стъол афтæ бахъæбыс кæнын æмæ афтæ тагъд- 
тагъд, ноджы хъазуатæй хуым кæнын нæ зоныс гæххæтт. Уый 
та — дæхæдæг æй уыныс... Æз ын, куыд æмбæлы, афтæ йæ 
зæрдæйы цур мæ салам-малейкум æрæвæрдтон. Куыдзы хъуы- 
ды дæр мæ не ’ркодта, йæ хыртт-хыртт нæ уадзы, йæ сæр 
хæрдмæ нæ исы. Æз ын цæцæйнаг нæ дæн, уый мын цæцæй- 
наг нæу. Саджил стæм. Афаз ис нæ цæцæйнаг ном, асаст. 
Й-йæх! А-гъа... Æз дæр уымæн кълассон знаг, уый дæр 
мæнæн кълассон, тынг кълассон, тынг. Йæхи афтæ кæм дард- 
та, уым ыл басаст, мæ фыдыфыды æрцахст ын хъыг кæй нæу, 
чи зоны, æмæ ма йын æхсызгон дæр кæй у, йæ кълассон стыр 
хæс кæй сæххæст кодта æмæ йæхицæй хъал кæй у, советскæй 
властмæ уый адыл исты арфæйы хорздзинадмæ кæй æнхъæл- 
мæ кæсы, ууыл ныр мæнæ æргом сæтты. Цытæ-иу ныффыста 
афтæ тагъд-тагъд, уыдон Грознайы дæр никæй бон уыд бакæ- 
сын — расыг карк азгъордта гæххæттыл... А-гъа. Ма стыхс, 
ма сфæлмæц, Студент. Цыбырæй дзурын. Бирæ дзуринæгтæн 
сæ сæр æркъуырын, æмæ та мæ хуылфы нынныгъуылынц... 
— Зæрдиагæй дæм куы хъусын, Али... Уæртæ дæ бинаг 
былыл тамакойы сыфы мур баныхæст æмæ уый акъах дæ 
ныхæй, науæд мын мæ цæстытæ хъыгдары... 
Али йæ амонæн æнгуылдзы ныхæй йæ был ныхæгау ахъы- 
дзы-хъыдзы кодта, йæ был Уырысханмæ рацъупп ласта. 
— Нал ис? 
— Нал. Хабар-хыбуры, дарддæр дæ Умар цы дзуры? 
— А-гъа... Æппынæрæджиау мæ мæ Умар бафарста, цы мæ 
хъæуы, уымæй. Æз ын бæлвырд æмæ бæстонæй иу хатт, стæй 
та дыккаг хатт дæр бамбарын кодтон, мæн уымæй цы хуызæн 
гæххæтт хъæуы, уый. Æцæг æй, зæгъын, сындæггай æмæ ар- 
æхстгай ныффысс, æвронг æмæ хъомыл, æнæсахъат дамгъæ- 
тæй. Стæй, зæгъын, дæ мыхуырыл дæр иу-æртæ хатты дæр- 
312 

гьвæтинæй баулæф, ирдæй дын куыд зына йæ ныв, афтæ. 
Ныхас куы фæдæн афтæ хиуромгæ æмæ уæзданæй, уæд ын 
йæ разы советскæй гæххæттын æхцатæ æрцамадтон. Æмæ та 
дын ныр дæр куы ницы дзурид, уыцы саджилзонд — цæй 
цæцæйнаг ма уыд уымæй! А-гъа... Æз та йын уæд йæ цæрдуд, 
йæ удæгас цæсты комкоммæ сызгъæрин æхцатæй дæр кæри 
куы æрæвæрин, сæ зæрин зæлланг дæр фæцыд, фæлæ кæд 
бур-бурид цæхæр калдтой, æмæ фылдæр куы уаиккой, тынг 
бирæ, тынг, уый фæндыд лæджы, уæддæр цыма сæ рухс æн- 
къард уыд, нæ сæ фæндыд Умары цур тыбар-тыбур кæнын... 
Гъæй-хуыцауыстæн, а-гъа... Ис? Ис! Загътон та йын, цæмæй 
мын æвæстиатæй ахæм ахсджиаг гæххæтт ратта, науæд мын 
рæдыдæй мæ фыдыфыды фехсдзысты, кълассон знаг æй схон- 
дзысты æмæ, афтæмæй уый та сыгъдæг цæцæйнаг у æрмæст. 
Мæ фыд дæ, зæгъын, куы сдзæбæх кодта, Умар, гыццылæй 
дæ быны куы мызтай, уæд. Ацы ныхас ын, æвæццæгæн, фæхъыг, 
цанæбæрæг дзы барухс уыдаид йæ зæрдæ, фæлæ дзы дисса- 
гæй дæр цы уыд — æнахъомæй та йæ бын чи нæ бахуылыдз 
кæны... Фæлæ уый уæдæй нырмæ дæр уый агуырдта, цы йын 
фæхъыг уа мæ ныхæстæй, уый — æфсон æй хъуыд йæхи 
мæныл сцæгъдынæн. А-гъа... Æмæ дын Умар фемраст, ныс- 
хъæлсæр, стæй дын мын советскæй къанцылары бæрнон ку- 
сæджы тъæлланггæнаг хъæлæсæй афтæ: 
— Ды дæр уым уыдзынæ, дæ фыдыфыд йæ бын кæм феса- 
фы, уым! Æмæ дын иу гæххæтт дæр нæ бахъæудзæн! Моула- 
ди у знаг — советскæй уласты знаг, колхозон уласты знаг, 
цæцæны адæмы уласты знаг, — загъта афтæ, стъол йæ армы 
цыргъæй хойгæйæ, æмæ дын сызгъæрин æхцаты бур кæри йæ 
лагъзмæ йæ дыууæ къухæй куы ныссивид, цыма алы бон дæр 
æндæр ницы куыста, уыйау. — Адон та гæртамы охыл нæ, 
фæлæ сæ советон домбай сырх паддзахады пайдайæн кæн- 
фискацæй кæнын... 
Й-йæх! 
Æз цы тынг æрыгон уыдтæн уæд, цы тынг! Ног хъуынуа- 
дзæг лæппу раст. Тынг цæрдæг уыд мæ туг дæр — уыцы ’нæ- 
зивæг мæ сæрмæ ныццавта, æмæ мæ сæрымагъзы иу стъæлф, 
иу гыццыл мур сакъадах дæр нал аззад уымæй размæйау уæз- 
данæй хъуыды кæнынæн. А-гъа... Колхозы, советскæй удлас- 
ты-власты знаг кæй схуыдта мæ фыдыфыды, уымæн ма ба- 
быхсæн уыд, ныббарæн: уæд æппæтæн дæр ахæм фæсномыг- 
тæ лæвæрдтой, фæлæ, дам, хадзы цæцæны знаг дæр у! Й- 
йæх! Æз уæд тынг цæцæйнаг уыдтæн, цы уыдтæн, уымæй 
313 

иууылдæр æнæмхæццæ фыдæлтыккон цæцæйнаг уыдтæн, цы- 
дæриддæр цæцæнмæ цæцæйнагæй уыдис, цæмæйдæриддæр 
цæцæйнаг цæцæйнаг уыд, уымæй æз дæр тынг цæцæйнаг уыд- 
тæн. Æмæ зын у цæцæйнагæй цæрын — бирæ ныфсы хардз 
ын хъæуы. А-гъа... Æмæ фырцæцæйнагæй уæд æз уымæн схуы- 
цау дæн æмæ йын тæрхон рахастон: ай тугдар у, æнæтæригъæд- 
ты тугдар; æз та сæ тугагур дæн, сæ тугисæг! Æмæ мæ нымæ- 
ты бынæй мæ кæрæбин фелвæстон. Умарæн йæ мады лæвар 
цæст дæр иннæйау фæавг, ныдздзагъыр, рагацау амард. Ис- 
тæуыл æрфæсмон кæна, уый дæр ын нал бантыст. Ис? Ис! 
Фæлæ йæ сразым нæ бахстон — уадз æмæ, зæгъын, мæ ны- 
хæстæ йемæ мæрдтæм ахæсса æмæ сæ уым, чи йæ фæрса, 
уыдонæн фæзма: 
— Ды дæ кълассон сырх хæрæг, Умар. Æнхъæлыс, Умар, 
æмæ дын дæ гæбæр рагъыл советскæй уласт йæ тугæйдзаг 
сырх саргъ кæй бафтыдта, ды уыйадыл араббаг сырх дугъон 
бæх сдæ, æви дæм æлдариуæг кæнын æрцыд? Нæ, æппындæр 
нæ дæ дугъон, уæллæхи-биллæхи, нæ. Нæ, гъæй-хуыцауыс- 
тæн! Сызгъæрин дæ нæ хъæуы? Мæнæ дын уæдæ зды! — Æмæ 
йæ бахстон. Æмæ æд бандон асхъиудта. Фæлæ дын уыцы 
тæккæ сахатыл тыргъты кæйдæр фæдисон къæхтыхъæр куы 
ссæуид. А-гъа... Æз дуары фæстæ амбæхстæн. Чидæр батахт 
Умармæ. Уымæн ма йæ уд зындоны сæрмæ цыдæр къалиуыл 
дзедзырой кодта, хæцыд ма цыдæр халыл. Æмæ дын мæлгæ- 
мæлыны куы зæгъид: 
— О, Умалат! Мæ марæг... Али у... Моллойы фырт. 
Йе ’фсымæр дын ын зæрдæтæ куы авæрид — Умалат та йе 
’фсымæр уыд, йæ кæстæр æфсымæр, — ард дын ын куы бахæ- 
рид: 
— Æз дын дæ туг райсдзынæн! 
Æмæ уæд æз дæр фæсдуарæй расанчъех кодтон размæ æмæ 
загътон: 
— Гъæй-хуыцауыстæн, нæ райсдзынæ. Стæй уымæн йæ 
туг туг нæу, уый цъæй у, — загътон афтæ æмæ уый дæр бах- 
стон. Систон стъолы лагъзæй мæ сызгъæрин æхцатæ, райстон 
гæххæттынтæ дæр æмæ, нæхимæ дæр нал баздæхтæн, афтæ- 
мæй хæхтæм хъæдмæ алыгътæн. Æмæ æртæ азы абырæг бан- 
диты ном фæхастон. Ис? Ис! А-гъа... Умалат та мард нæ, 
фæлæ рог цæф фæцис. Æмæ уый дæр æмæ милицæ дæр зыл- 
дысты мæ фæдыл. Иуахæмы милицæ мæ фæдыл бафтыдыс- 
ты, æмæ мæ сæ хицау фехста, мæ уæраджы чъил мын нып- 
пырх кодта — уæдæй нырмæ дæн къуылых дæр. Стæй ма 
314 

мæнæ кæс, — Али йæ сæр фæгуыбыр ласта æмæ йæ Уырысха- 
нырдæм бакъул кодта, йæ тенкамæ амоны. — Уыныс, нæ? Куы 
ахаудтæн æмæ мæм куы схæццæ сты, уæд мæ уыцы хицау йæ 
дамбацайы хæцæнæй æрдаудта. А-гъа, мæ сæр, дæр æвæццæ- 
гæн, уæдæй фæстæмæ фæкъуылых... О, хорз, æмæ Умалат 
нæ фæмард, уæд мын дыууæйы тыххæй æхсыны тæрхон дæр 
скодтаиккой... Æмæ — хуыздæр уыдаид, уæд ма цас бæллæх- 
тæ нал федтаин, цас зынтæ нал бавзæрстаин... Æнæхъæн æх- 
сæрдæс азы дзы æрдаудтон, мæ царды хуыздæр азтæ. Й-йæх! 
Фæлæ уый дæр, Сталин куы нæма амардаид, уæд... Берияйы 
амнисти... А-гъа... Цытæ федтон, цы куырæйттæ зылд мæ 
сæрыл, цы судзинтæ мын къахтой мæ зæрдæ, уыдон радзуры- 
нæн ма иу цард хъæуы. Фæлæ та мæнæ ам дæн ногæй... Й-йæх! 
Цæмæн хъуыд Хуыцауы, æмæ æз аирвæзон, уый? Æппæты 
фыццаг хъуамæ цы базона, бирæ рыстытæ æмæ фыдæбæттæ 
чи федта, уыцы лæг? Быхсын. Хатыр кæнын. Хи уромын. А-гьа... 
Æз та нæ базыдтон, ногæй смæсты дæн, къаннæг лæг дæн — 
нæ мæм разынд бынат, мæ маст кæдæм аныхъуырдтаин, кæм 
æй бануд кодтаин, кæдæм æй бафæсвæд кодтаин, ахæм бы- 
нат... Стыр худинаг мын вæййы мидæгæй, ам, — йæ гуыбы- 
ныл йæ къух авæрдта, — арт вæййы æмæ риумæ фæцæвы, 
зæрдæмæ... А-гъа... Мæ фыдыфыды, фæстæдæр куыд рабæ- 
рæг, афтæмæй Ростовы фехстой... Ламазгæнгæйæ... Æз лагы- 
ры иу ироныл амбæлдтæн — уый та алы райсом дæр хурыс- 
кастæн куывта. А-гъа, афтæ кувут сымах? 
— Мах дæр Хуыцауæн кувæм, фæлæ уый, æвæццæгæн, 
йæ фыртыхстæй афтæ куывта, ахæм куывд уыд йæ ныфсгуы- 
рæн... 
— А-гъа... Чи ’ууæнды, уыцы адæм фидар сты ахæстоны, 
сæхи сæ хъизæмæрттæй, хъизæмарæй сæ чи мары, уыдонæй 
уæлдæр сисынц, Хуыцаумæ хæстæгдæр... О... Ис? Ис! Æмæ 
суæгъд дæн. Фæлæ нæй райгуырæн хæдзар, нæй райгуырæн 
бæстæ — Сталин æмæ Берия бауынаффæ кодтой æмæ нын 
Цæцæн, Кавказ Казахстанæй баивтой. А-гъа... Æмæ цæуын 
уырдæм æмæ фæрсгæ-фæрсын агурын нæхионты... Æппын- 
æстагмæ ссардтон мæ фыд, мæ мад, мæ ус æмæ мæ сабиты... 
-йæх! Ссардтон сæ... Уæлмæрдты... Мæ мад æмæ фыд 
фæндагыл поезды амардысты, семæ сæ фæластой мардæй 
дыууæ боны... Иннæтæ та уым... Уазал æмæ стонгæй... Цæ- 
мæн афтæ бирæ фæразы адæймаг, цæмæн? Нæ та атыдта мæ 
зæрдæ, цæрынвæнд ма скодта. Умалат мæн амара, уый дæр 
мæ нæ фæндыд. Мæхæдæг ма искæй амарон, уый дæр нæ 
315 

куымдта зæрдæ... А-гъа... Æмæ ацыдтæн, мæхъхъæлы кæдæм 
ахастой, уырдæм — бæгъæмвадæй æртæхдзæгъдæн, сындз- 
нæмæн-ссæндæн фыййау уыдтæн, ног бинонтæ скодтон. Уалын- 
джы Хручов загъта, гъæйдæ марш обратно домой, зæгъгæ. 
Мæнæн нæй æргомæй здæхæн, фæлæ, зæгъын, уæддæр мæ 
райгуырæн хæдзар фенон, нæ тулдзы — мæ уд семæ йæ баст 
нæ райхæлдта, æдзух уыдоны мысыд. Æмæ — мысдзæн! 
Мæрдты дæр. А-гъа... Гъæй-хуыцауыстæн. Ис? Ис! Й-йæх! 
Нæ тулдзæн æрвдзæф цыма фаг нæ фæцис, уыйау ма... Хъуы- 
мыхъхъ-чидæр, гуыбецæгтæ-чидæр цард нæ хæдзары. Æмæ 
тулдзы тæккæ æмбуар сæ сæрдыгон пец самадтой — йæ фарс 
ын афтæ басыгътой, æмæ басаумæра. Фæлæ — цæры! Ног 
талатæ дæр ма суагъта. Мæ цæссыг бирæ фезгъæлд уым, мæ 
зæрдæ та фидар фæцис: уымæн æмæ мын тулдз афтæ бафæ- 
дзæхста, зæгъгæ, удæгас цалынмæ дæн, уæдмæ цæрын хъæуы, 
худинаг у удæгасæй нæ цæрын. Кæд æрвдзæф уыд нæ тулдз, 
уæддæр Хуыцауы æлгъыст нæ уыд... нæма у... А-гъа... Туг- 
дар куынæ уыдаин, уæд никæдæм ацыдаин уырдыгæй. Рауад 
аз, дыууæ, фылдæр. Умалат, дам, ахсты фæцис. Барæй, дам, 
ракодта фыдбылыз, цæмæй йæ æрцахсой, уый тыххæй: афтæ, 
дам, фехъуыста, æз дæр та ахст дæн, зæгъгæ. Æмæ, дам, мæн 
лагыры амардзæн, зæгъгæ, уыд йæ фæнд. Æз мæ цæрæнтæ 
ивтон — кæм нæ уыдтæн, цы нæ уыдтæн — куы фыййау, куы 
хъомгæс, куы быдыргæс-харбызгæс. Уый дын æмæ Хъал- 
мыхъы, Сталинграды, Астрахæны, ныр та цалдæр азы Мæз- 
дæджы фале... Æмæ мæ ус Дзула куы амард... Хорз ус уыд, 
хорз мад... А-гъа... Уæд ай базары ссардтон... Тæригъæд у 
сидзæр саби, мад æй хъæуы, рæвдауæг... Й-йæх! Хуыцау ацы 
бæзджын къулты мидæмæ дæр уыны æмæ сæттын йæ цуры, 
æнæтæригъæд кæй нæ дæн, ууыл. Фæлæ, цымæ, æдзух мæхи 
аххос дæр нæ уыдысты, афтæ дзурæг ис ам, — йæ риу та æр- 
дæгтымбыл къухæй бахоста. — Советскæй власт афтæ куынæ 
кодтаид, куынæ ивтаид адæмæн сæ рагон зонд, кæрæдзиуыл 
сæ куынæ ардыдтаид, уæд, а-гъа, чи зоны, Умар дæр ахæм 
саджилзонд нæ фæуыдаид... Сталин ма куыд загъта: «Пыр- 
ступник уничтожит друг друга». Гъæй-хуыцауыстæн... Æмæ 
лагырты мардтам, æргæвстам, хурх кодтам кæрæдзийы: мах — 
сукæты, уыдон — мах... Ахст лæг адæймаг нæ уыд, йæ цард 
ницы уыд — бындзы мард кæд исчи нымадта зианыл, уæд дæ 
мæлæт дæр афтæ. А-гъа... Ахст лæг адæймаг нæу! Сырхытæй 
чи нæу, уый адæймаг нæу! Советскæй чи нæу, уый бындз у! 
Цæцæн, мæхъхъæл, тæтæр, немыц, хъалмыхъ, балхъар, хъæ- 
316 

рæсе — адæм не сты! А-гьа... Цæмæн афтæ кодта Сталин, нæ 
зоныс? Тынг джауыр уыд, тынг! Хорз, ды нæ уарзыс афтæтæ 
дзурын, дæу уырны Сталин-хуыцау, Хуыцау та Хуыцау у, 
уый дæ нæ уырны... Фæлæ дын æз иу зонд, а-гъа, æфстау 
дæттын: дæ цард дæ номæй уæлдæр макуы скæн, науæд пиши 
пропало, лагыры карз сты закъонтæ. Й-йæх! Бирæ дзурын. 
Фæлæ, рæхджы мæлын кæй нæма хъæуы, йæ удхæссæг йæ 
дуар кæмæн нæма хойы, уый къаддæр дзурæд, — Алийы цæс- 
тытæ та хъæрмуст рухсæй айдзаг сты, ногæй та уыцы æмдым- 
былæй цæхæр калдтой, изæрон хуры рæвдаугæ тæмæн — мæлы 
бон æмæ фыдæх зæрдæ нæ хæссы, йæ фæстæ цы дуне уадзы, 
уымæ... 
— Цас мæт, цас сагъæс, а-гъа, æмæ цас сау марой-катай 
стыхст мæ зæрдæйыл! Цас маст, цас! Æмæ йæ фезмæлын- 
фенкъуысын нал уадзынц, æхсызгонæй сулæфын. Мæнæ 
сындзтелы къуыдыр тыхтонау сси. Фæлæ — хъæуы цæрын. 
Ис? Ис! Слæхъир уай æмæ дæ лæг мауал хоной, афтæмæй 
амæлай — уый у худинаг. Тæригъæд... 
Уырысханы уæнгтæ æруæззау сты, бафæлмæцыд. Кæд ын 
кæмдæр худинаг уыд, йе ’фсарм ын къахыргæнгæйæ агайы 
уыцы хъуыды, æнуд æй кæны, уæддæр йæ зæрдæйы, æргом 
ыл куы басæтта, уæд — йæ зæрдæйы тæригъæд нæ уыд, нæ 
тæригъæд кодта нæдæр урсытæн, нæдæр кулактæн, нæдæр 
хаст адæмтæн, нæдæр никæмæн, кæд æм, зæгъæм, æназымæй 
мæлæтæфхæрд фысджытæ æвгъуаг кастысты, уæддæр. Чи 
зоны, æмæ йын дзы тугхæстæг, кæнæ та лæгæй-лæгмæ зонгæ 
кæй ничи уыд, йæ цæстытыл кæй никæй хуыз уад, кæй никæй 
хъæлæс дзы хъуыста уыцы дзыллæтæй, уый тыххæй йын нæ 
уыд сæ рыст, сæ сæфт дудæг æмæ зæрдæриссæн. Фæлæ сæй- 
рагдæр та уый уыд, уый, æмæ æгæрон уарзтæй уарзы, — кæд 
ахæстоны ууыл дзурын цыфæнды æнахуыр хабар у, худæг, 
уæддæр, — йæ советон бæстæ. Советон... Æрмæст уыцы иунæг 
дзырдæй дæр йæ зæрдæ рухсæй байдзаг вæййы, ныббуц-ныхъ- 
хъал-ныссæрыстыр вæййы, æмæ дуне сфидауы, ныззæрдæ- 
хæлар вæййы, фенæхин, ссыгъдæг. Æмæ нæй ахæм бæллæх, 
Уырысханæн йæ уарзон бæстæ азимаг чи фæкæна, азымы да- 
ринаг. Мæнæ ацы дыууæ дзырдæй та — Страна Советов — 
æцæгдæр, йæ цæссыг йæ хъуырмæ схæццæ вæййы, афтæ адджын 
æмæ зынаргъ сты йæ туг, йæ удæн. 
Æнæуи адæмæн æрмæст сæ бон æнкъарын йеддæмæ цы 
нæу, фæлæ дзырды фæрцы зæгъын сæ бон цы нæу — ныхæ- 
стæ сын цæмæн нæ фæфаг кæны, уый сын поэт фæзæгъы сæ 
317 

бæсты. Æмæ Маяковскимæ дæр цыма цыдæр ахæм уыдис... 
Йед, йæ рæнхъытæ йын комкоммæ нал хъуыды кæны, фæлæ, 
дам, это в нас ничем не заслонится, главное, дам, в нас это — 
наша Страна Советов, советское знамя, цыдæр ма уыд советс- 
кий, сæйрагдæр та, дам, наше советское солнце! 
Æмæ — æцæгдæр, æцæг: Уырысханмæ дæр хур советон 
хуызы райдзаст хур каст, дунейы рухс дæр советон рухс, Ле- 
нины хъуыдыты рухсæй рухсгæнæг хур... 
Æмæ йе ’нкъарæнтæ ирон фыдæлтыккон кæй не сты, цы- 
дæр садзгæ зондæй кæй гуырынц, уый æмбæрста, фæлæ сæ 
уый адыл йæхицæй æддæсонд нæ, фæлæ ма ноджы хæстæг- 
дæр кодта æмæ сæ сæрвæлтау тохгæнджыты æфсæн рæнхъы- 
ты разæнгардæй æрлæууыдаид. Уыцы ныхæстæй дæр-иу йæ 
буар бадыз-дыз кодта: «Железные ряды борцов за народное 
счастье»... 
Æмæ кæд Али бирæ федта, бирæтæ бавзæрста, уæддæр ын 
йæ хъæстытæ, йæ антисоветон ныхæстæ æнахуыргонд лæджы 
талынг зондыл банымадта, йемæ быцæу кæнын йæ сæрмæ не 
’рхаста, зонд амонынмæ та йын зивæг кодта, стæй цæцæйнаг 
уæдæ куыд хъуамæ хъуыды кæна советон хицаудзинад æмæ 
Сталины тыххæй дæр. Уыдонмæ Ленины рухс дæр, уый генион 
зонды рухсы тын дæр нæ бахæццæ уыдзæн сæ фыррыстæй, сæ 
фырмæстджынæй... Бон цæуы æмæ сын... советон фарн куы 
хæсса, уæд дзы хуыздæр пропагандист æмæ агитатор нæ хъæуы... 
— Й-йæх!— Али йæ дыууæ къухæй дæр æрæнцад стъолы 
тигъыл, сыстад. — Цом, мах дæр банордæм нæхи нæ сагъæсты 
бын. Хатыр, а-гъа, бакæн — зæронд зæронд у, ноджы ма схъис- 
саст удимæ бынтон зындарæн. Сдымон та... 
Арауай-бауай кодта, стæй уый дæр йæхи куы ’руагъта, уæд 
Уырысхан дæр батылд-бафæлдæхт йæ хуыссæнуаты. Æмæ йæ 
сæры иу хъуыдыйы тæлфын дæр куы нал цæуид, куы фæ- 
сыкк уаид йæ цоппайаг хъуыдыты гуырæн æмæ къуырмайæ 
куы ахуыссид, уый йæ бæргæ фæндыд æмæ ууыл бæргæ фæл- 
тæрæнтæ кодта, архайдта, фæлæ — нæй, фыддæрагæн цыма 
кодтой, уыйау йæ хъуыдытæ-сагъæстæ æмæ алы нывтæ кæ- 
рæдзи фæдыл ивылдысты — Али йын сæ фæцагайдта, сами- 
дин ын сæ кодта. Тæригъæд кæй никæмæн кæны советон хи- 
цаудзинады æфхæрд адæмæй, уыцы хъуыдымæ раздæхт æмæ 
иогæй йæ зæрдæйы хатт, йæ зæрдæйы ахаст уыдта æмæ дзы 
разы уыд, разы уыд йæхицæй, æнæкъæмдзæстыг. Стæй йæ 
уырнгæ дæр кодта, куы бахъæуа, уæд йæхæдæг дæр кæй нæ 
фæцуддзæн, уый. Ома, зæгъæм, йæ революцион, йæ больше- 
318 

викон зондахастмæ йын куы фæсидиккой æмæ йын æууæнчы 
адæмæй загъд куы уаид, адон æмæ адон, кæд дæ хæстæджы- 
тæ сты, адджын адæм дын сты, уæддæр советон адæмы но- 
мæй, Партийы сæраппонд, Революцийы домæнтæм гæсгæ баф- 
хæринаг сты, карзæй бафхæринаг, зæгъгæ, уæд... уæд... Уæд 
йæ цæстытыл Революцийы сыгъдæг æмæ сæрыстыр хъæбул- 
тæ, адæмы амондыл удуæлдайæ тохгæнджытæ ауаиккой, йæ 
зæрдæ ауазал уаид, йæ буар сисбын абадид, йæ сæры хъуын 
базмæлид, йе ’фсæртæ сæхи нылхъивиккой, æмæ... æмæ... 
Æмæ уыцы фæдзæхст, уыцы бардзырд йæхи фæхъæбæрзæр- 
дæ кæнид æмæ афтæмæй сæххæст кæнид. Стæй айдагъ ирон 
уа, сыгъдæг ирон, æнæ советон ирон, зæгъгæ, уæд ууыл та 
æппындæр никуы сразы уаид, уый йын дунейы царды къа- 
хыр, дунейы цыфыддæр æфхæрд амоны — æнæ советон ном. 
Советон ирон лæг, зæгъгæ, уæд ын уый та цас мидрухс дæт- 
ты, цас — дис дæр ма фæкæны, æнæ советон куы уыдысты 
ирон адæм, уæд сæхи куыд хъуамæ хорз æнкъардтаиккой, 
райгонд куыд хъуамæ уыдаиккой цæмæйфæнды дæр, зæгъ- 
гæ... Нæ дæ советон, уæд куыд фæстæзад дæ| куыд къуырма 
æмæ куыд талынг, æрдзæй æфхæрд, хъысмæтæй æлгъыст! 
Æмæ йын уымæ гæсгæ, Ленины загъдау, фыдгæнджытæ иууыл- 
дæр советон бæстæйæн æцæг кълассон знæгтæй уæлдай не 
сты. Æмæ кæд ныр йæхæдæг се ’хсæн ис, уыдонæй иу у, уæд- 
дæр уыдонау нæу, уый советон цардыуагæн æцæгæлон нæу, 
хион ын у, йæ туг, йе стæг, фæлæ йæ уæддæр æмæ уæддæр 
цыдæр мидазым къæмдзæстыг кæны... Али йæхи тыххæй хорз 
æмæ рæстдзæвин загъта, гыццыл, дам, дæн — мæ маст кæдæм 
нынныхъуырдтаин, кæдæм бафæсвæд кодтаин, уыцы бынат 
мæм нæ разынд... Уырысхан та йæхи уымæй æфхæрдта, æмæ 
фаг советон кæй нæу, фаг советон бæрзонд хъомылгонд, ахуыр- 
гонд æмæ йæм зæххон хуымæтæг маст уыцы хуызы кæй бах- 
хæст, искæй амарыны хуызы. Ирон ма дæ, ирон, фыццагон 
хъæддагтуг ирон! Æмæ ныр фæсмойнагæй, дæ уды мидæг цы 
нехуымпар бахæдзарон, цы бараг-быхсаг лæг бацард дæ ми- 
дæг, уый хорз, уый æнæхæрам зонд тыхджын кæн, уартæ дæ 
мидхæсты сæрыстыр лæппутæ — комиссары в пыльных шле- 
мах — сæхион куыд хоной, афтæ... 
Æмæ кæд уыцы хуызы тынг зæрдиагæй хъуыды кодта, 
уыцы хъуыдытæй сæрыстыр æмæ рухсзæрдæ уыд, цæхæр- 
калгæ зонд æм каст уыцы зонд, уæддæр йæ зæрдæйы æрдзон 
рæбын иу гыццыл æнæуæндаг гуырысхойы цъыс-цъыс дæр не 
’нцад, дунейы сконд бынтон афтæ нæу, дунейы мидæг бирæ 
318 

дзыллæтæ æнæ советон зонды рухсæй сæ куырмæджыты цыфæн- 
дыйæ дæр куынæ сæфынц, райгондæй куы цæрынц, зæгъгæ... 
Фæлæ йæ хъуыды паддзахадон арæнты сæрты не ’ххæс- 
сыд æмæ уыцы бирæ дзыллæты бамбарыныл йæхи нæ лæмæрс- 
та, тæригъæд та сын кодта, уæдæ нæ кодта... 
О, иуцасдæр акъуырма, ацафтид. Æмæ хуыссы бæмбæг- 
над сæримæ, æмæ дын йæ цæстыты комкоммæ дард арвы цъæх 
цъайтау — æврæгъты ’хсæн сыгъдæгдзæст цъайтау — уыцы 
ирдæй куы ферттивиккой Цъæхдзасты æмбисонды цæстытæ. 
Æмæ... Хатыр, Дзæринæ, хатыр!.. Æмæ йæм се ’рвцъæх рухс- 
барц уылæн æрбагуылфæн кодта, æмæ йæ зæрдæ æгоммæгæс, 
æнæнтыст саби чызгау ныцциндзаг, ныббæрæгбонхуыз, ныц- 
цардбæллон — чидæр æй уарзы! Хорз уарзтæй! 
Æмæ уæд бынтон фæхъус, фæгоби, ныссабыр, йæ хорз 
зæрдæахасты æвджид аззад — лæг ахæм удæнцой уавæры 
куы бафты, куы аныгъуылы йæ уæнгты æмæ туджы хъæр- 
муст фæллады, уæд кæмфæнды куы уа, зæгъæм, Дыгургомы 
дзæнæты, уæддæр æнæхъæн дунейæ дæр иппæрд у, рæстæ- 
гæй дæр цыма фæсвæд ран аззайы, уый цыд-згъорд-дугъ уымæ 
цымæ ницуал бар фæдары, афтæ. 
Йæ хурхы ризгæ тæгтæ, йæ улæфæнтæ æнæнхъæлæджы 
куыд адæнгæл-адымстысты, йæ цæстрæбынтæ куыд сдудыдтой 
æмæ йæ цæссыджытæ уадидæгæн куыд æрызгъæлдысты, рус- 
тыл судзгæвæдгæнгæ, уый æмбаргæ дæр нæ бакодта. Æмæ уæд 
дæр, УÆД, раст афтæ æмырæй, йæхи тыхуромгæйæ, куыдта. 
Куыдта мидхæкъуырццæй æмæ йæ ’мбæрста, йæ уæззау 
æмæ къуырма рысты хъæццулы мидæг тыхтæй-норстæй куыд 
хъарусаст кæны, йæ хъæддых уæнгтæ куыд донджын кæнынц, 
цы ’нæбон, куыд ницыхъом у, уый. Йæ къуырма рыст йæ 
бæрны дунейы тыгъдады арæнты нæ цыд. Æмæ йæ цыма къо- 
зо ныккодта, цыдæр къуыдыр — рис кæмæ нал хъары, ахæм 
æмбыддзæф къодах къуыдыр. 
Æмæ йын ныр дæр — НЫР ДÆР! — ма уæд дæ зæрдæ- 
зæгъгæ фаг, дæ дæнгæлтæ-тыппыртæ маст суадзыны фаг фæ- 
кæуынæн фадат! Дæ бындурзылд-бындзархæлд хъысмæтыл 
дæ мидæг цы кæуинæгтæ-æрдиæгтæ сцæнд-схъуырмæгонд сты, 
цы мастисыны зæрдиаг тæхудиæгтæ ныннæрстысты дæ ми- 
дæг, уыдон ма фæку, ма, лæджы ставд тымбыл цæссыгæй, 
лæджы цъаммар тугдзæссыгæй сæ сæ хус, сæ сур æлыгджын 
бынмæ ма бахуыскъ кæн, ома дæ цæссыджыты цæхджын суа- 
дон æмæ де знæт, дæ рæхойæг знæт хус цæстытæй сгаргæ 
æдзынæг ма акæс ацы дурзæрдæ æнæхъола дунемæ! 
320 

Дудынц, судзынц йæ цæстытæ æмæ та йæ мысинаг нывтæ 
дæр хуымæтæг ныхæстæй нæ уыны, нæ мысы, фæлæ — хъа- 
рæджы хуызы. Æрдæбон дæр ма Дзæринæ чи уыд... Дзæри- 
нæ чи хуынд, йæ арв æмæ зæххы уалдзыгон-фæззыгон удрух- 
сгæнæн фæлгонц, йæ миддунеты хурвидауц, йæ дунедарæг- 
уромæг, уый дæлæ... дæлæ... 
Дæлæ йын йæ пылыстæг буар цы чъизи ныккодтой, дæлæ 
цы тæригъæддаджы æлгъаг сси, цыма йыл йæ удтæфсгæйæ, 
йæ удсæйгæйæ цыдæр урс къуыдыр кæлмытæ рахил-бахил, 
рабыр-бабыр кæнынц... Æмæ ’рдæбон дæр ма, хæрзæрæджы 
дæр ма — сахатырдæджы размæ дæр ма! — Хуыцауы мы- 
дыкъусау цытджын чи уыд, табугæнинаг, бындз абадæн дæр 
кæуыл нæ уыд, сыгъдæг уарзтæй фалæмæ алцæмæн дæр æв- 
гъау чи уыд, æнæхъæн æрдзон дунейæн, ирон фæрнджын хох- 
зæххæн, сой быдыртæн, адæймаджы уарзты дун-дунетæн сæхи 
буц кæныны, сæхицæй хъал уæвыны æфсон-бындур чи уыд, 
йæ дзæбæх ирон дзыллæйæн — сылыстæг дзыллæйæн табу- 
гæнинаг-кувинаг, тæхудиаджы цæсгомгæнæг чи уыд, йæ уды 
алы халы онг дæр, уый дæлæ... дæлæ уый ирон сæрæнгуырд, 
сагсур-сагартæн лæппутæ æвзæр фыдуынд бæгънæгæй сæ быны 
радыгай ссæндынц, æууæрдынц, сæ хъылма сæт ыл калынц, 
йæ цæринаг гуырдтæ гуыраг гуыбынæй йын тугнад кæрдæ- 
гыл, роттæмдзæугæйæ, хынджылæг кæнынц... Фæлæ уый... 
дæлæ уый... 
Фæлæ уый, дæлæ уый чи у, уый удмидæг-чидæр нæу, уый 
ирон чызг-чидæр нæу, нал у, фæлæ... Фæлæ цыдæр фæлурс- 
буар, сылгоймаджы буарæнгæсæн, Хуыцауы фæлдыст ныв- 
тыл арæзт цыдæр урсбуар хæбырæгъ уæгъдæппæрстæй хуыс- 
сы æмæ йæм адæймагджын дунейы хорз уынæр нал хæццæ 
кæны, ницыуал æм хъары, цардæнхъæл адæм, сæ амæндты 
фæндæгтæ сыгъдæггæнгæйæ, цы зæххон дунейы сты, уырды- 
гæй — йæхи йыл, йæ кæддæры цæрæн дунейыл, йæ тугдæп- 
пæлттæ зæрдæйæ мæлæтмæ тæхудыгæнгæйæ, йæхи атигъ кодта 
Дзæринæ. Æмæ Уырысханæн дæр йæ зæрдæ уазал афтид код- 
та йæ кæддæрыккон Дзæринæйы дæлæ ныры уындæй — иу 
мастисæны цæхæр дæр ын æй нал бахæдзархуыз кæндзæн, 
уымæн æмæ цыфæндыйæ дæр фыццагон Дзæринæйæн, стæй 
йæхицæн дæр, йæхицæн! — раздæхæн нал уыд. 
Кæуы æмырæй, уæдау æмырæй та згъæлынц йæ судзгæ- 
араугæ цæссыгтæ. Æмæ уæддæр йæ зæрдæйы уынæн фæйнæ- 
гыл уайын кæны уæды нывтæ тугвæлм æмбæрзтæй. Æцæг, 
афтæ йæм сдзырдта уæд йæ зæрдæ, æцæг — Дзæринæйы æнæв- 
21 Гусалты Барис 
321 

нæлд буар зæххыл уæгьдæппæрст урс къуылдыхтæй цыма 
лæууыд, кæрæдзиуыл дæр ын цыма нал хæцыдысты, фæлæ 
ма æрмæст æфсоны ставд сынчытæгонд уыдысты, æрмæстдæр 
ма цыма рæтыдæй хæцыд йæ иу сылыстæг уæнг иннæуыл. 
Йæхи мæнæ уарзты монцы рагæй цинæнхъæлцауæй, уарзоны 
адджын рæвдыдтæм æнхъæлмæкæсгæйæ нæ ауагъта, фæлæ 
йæ цыма æнæбары æвæндонæй тындзгæ ныччынди, раздæр 
уал æй цыма уæнгиртæст æмæ нуарскъуыдтæ фæкодтой хъуы- 
науд тыхмигæнджытæ, здухгæ лæмæрст æй цыма кодтой, уыйау 
ма фæстаджы сахаты удмидæг мардау уыд. 
Æмæ йæ цуры, Дзæринæйы цур æнæхъæн мæйрухс дуне 
дæр азымджын уыд, стыр тæригъæдджын, халæй тагмæ, уд- 
гоймагæй адæймагмæ æнæныббаргæ тæригъæдджын. Лæг лæг 
кæй хоны йæхи, адæймаг — адæймаг, Хуыцауы æппæт сгуых- 
тытæн сæрæвæрæн фæлгонц, уый мæнгард дунейæн Дзæри- 
нæ йæ цæстмæ дардта йе ’ппæт зæрдæхалæн æууæлтæй дæр... 
Дуне ма раздæрау уыд адæймагдон-сырддон! 
Æ-æ-æ-æх, Дзæринæ!.. Дзæ-ри-нæ-æ-æ!!! 
Уæд æм, æниу, хæхтæ сæхæдæг æмхъæлæсæй куы ныхъ- 
хъæр кодтаиккой сæ комæй коммæ араугæ, кæуындзæг фæди- 
сон хъæлæстæй, уæддæр æм цыма ницуал фехъуыстаид. Цас 
æй зыдта зæрдæйæ зæрдæмæ, зондахастæй зондысконд-хат- 
мæ, уымæй йæм афтæ дзуры йæ зæрдæ, æмæ йæ Дзæринæ 
куыддæр бамбæрста, цы йæм æнхъæлмæ кæсы, уый, афтæ, 
æвæццæгæн, йæхицæн уыйбæрц нæ фæтарст, йæхи мæт æй, 
чи зоны, æмæ уыйас нал уыд æмæ сын лæгъстæтæм дæр уымæн 
нæ фæцис — йæ сæрмæ уый не ’рхаста, фæлæ Уырысханы 
æфхæрд æмæ æнæбон, æгады бынатæвæрдыл цас уыдаид йæ 
хъизæмайраг мæт. Æмæ йæ уды арт бауазал... 
Хуыцауы тæрхонæн æфсæнттæ-бындуртæ, йæ фæдгæрдæн- 
тæ агурæн нæй, уыдон бамбарынæн зæххон цагъары, цыбыр- 
дуг уазæджы зонды авналæнтæ цыбыр къуырд сты, фæлæ сæ 
дыууæйæ кæд исчи исты тæригъæдджын уыд, хæс дардта, 
уæддæр ын йæ хæс ахæм... ахæм æбуалгъ хуызы... Нæ, нæ, 
нæй æппæт дæр æндæр, уæларвон тыхты аххос кæнæн, ал- 
цыппæт уыдоныл æххуырсæн — адæймаг йæхæдæг у сæрæй 
къæдзилмæ сæ кæнæг, сæ ардауæг æмæ амидингæнæг. Дунес- 
фæлдисæджы фæсмойнаггæнæг. Æмæ йæ зыдта, уырныдта йæ 
кæугæ-кæуыны дæр уæд: нæй йын æмæ йын йæ удæгасæй 
никæддæр уыдзæн йæ маст исынæй æфсис базонæн. Се ’ппæ- 
ты дæр амæй-ай зынудисæндæр мард куы акæна нуарæй нуар- 
мæ, туджы æртахæй æртахмæ, уæддæр уый йæ мастисыны 
322 

мондæгтæн сæ хъуыртты дæр нæ фæуыдзæн! Æндæра уæдæ 
искуыдæр ма ахæм цардæнхъæлцау лæппутæй афтæ фегъа- 
тыр узед дæ лæппын зæрдæ... 
Фæлæ та... Уый дæр та дзы куы ис, уый! 
Фæлæ сæ, о, æртæйæ дæр, зæгъæм, уым куы ныммардта- 
ид, уæддæр Дзæринæйы бæрзонд сæрмæ кæй ницы уыдысты, 
маст райсыны фаг кæй не суыдаиккой, йæ маст уымæй кæй не 
ссыдаид, уый дæр та йын мæнæ ныр цы хъыг у, мæнæ! Уæдæ 
уæд... 
Уæуу, уæдæ уæд куыд акæна æмæ цы акæна, йæхи таурæгъ- 
ты гуырæн, кадджытæ фæлдисæг Иры суинæгтæй куы хуыд- 
та сусæг-æргомæй, эпикон Иры хорз лæппуты хорз æмгар куы 
’нхъæлдта йæхи, уæд?! Ныр куыд уа, цы уа, чи уа?.. 
Уæуу, мæнæ йæ уарзтæй бындурзылд, бындзарæй калд 
зæрдæдзæф удмæ хуры цъыртт куыд никæцæйуал æрбахъа- 
ры! Зынг дардзæн йæ армы æмæ йын йæ зынджы физонæггæ- 
нæг тых не ’нкъардзæн, афтæ салд у йæ мидуд. 
Æрмæст та уæддæр æмæ уæддæр удæгас, тугæнхъизгæ 
лæгæн цард йæхионтæ хорзырдыгæй дæр уынын кæны æнæ- 
сайд цæстуарзонæй: дæ цард, дам, у уæрхмæ-дæргъмæ æр- 
мæст иу рухсы æрдуздзæст æнусон дун-дунеты. Æмæ ’рдæбон 
стыр хъуыдытæ, таурæгъон, кадджытæ фæлдисæг æмæ эпи- 
кон Ир, зæгъгæ, куы ахъуыды кодта, уæд æм æцæджы хъуыд- 
дагæй дæр фыдæлтыккон, дзуæрттæ æмæ дауджыты æмвынг 
Иры æнусон царды лæгвæндæгтæй ахæм сæрыстыргæнæг рухс 
æрбагуылф кодта, ахæм, æмæ йæ куыд зæгъа, æвзаджы бæр- 
ны цы ахорæн дзырдтæ ис, уыдон ын куынæ фаг кæнынц, 
уæд! 
Йæ рыст сырх цæстытæ исдуг асур вæййынц, стæй та уæрæх 
фæндаг раттынц сæ тад къала сыгтæн, æмæ йын уыдон куыд- 
фæстæмæ цыма йæ тугмондаг зæрдæйы монцтæ-хæрæмттæ 
æхсын райдайынц, нывонды урс уæрыкк дзы цыма кæнынц, 
ахæм æнкъарæн дæр æм æрбахъуызы. 
...Ныв йæхигъдауæй хурвæлыст боны хуызы æрбацыд. 
Къæртт айнæг къæдзæхы саукъул рæбын уæрæх лæгъзы æр- 
бынатон Цъæйгомы Стыр Реком. Æмæ ардæм цыма дуне дзыл- 
лæтæ сæмбæлдысты бæрæгбонарæзтæй. Æргомздæхтæй 
Уырысханы ахсджиаг ныхæстæм æнхъæлмæ кæсынц урс цыл- 
лæзачъе тарæрфыг зæрæдтæ. Дæ хъæлæсæй судзгæ æндоны 
схъистæ-цæгъдæнтæ куы схауа, уæддæр дыл æппындæр нæ 
бадис кæндзысты, мисхал дæр, уымæн æмæ ма сæ зæрдæджы- 
нæй уæлдай уыдон уалæ уыцы хæхтау фендджын дæр сты. 
323 

Зондыл ардаугæйæ та дæ галиу зондыл нæ сардаудзысты, мæ 
хур акæнай, чи дæ... 
Æмæ сæм уæд Уырысхан дæр цыма сдзуры: 
— Саджы сæр уе ’хсæвæр, Ир-Дыгуры буц хистæртæ! Уæ 
кæстæрты хуртæй цардхъом, цардхосы рæвдыд ут, фæлæ... 
фæлæ... 
Фæлæ нын ай махæн цы ’хсæндзарды æгъдау æмæ цы пад- 
дзахадон царды фæтк у, ай, и? 
Уæ, ’мбал кæмæн нæй æмæ ’мбалад кæмæн нæ фæтчы, 
уыцы иунæг цытджын бæрзонд Хуыцау! Хуыцæуттыл барда- 
рæг Хуыцау! 
Уæдæ дæуæн уый цавæр фæрсты фидар æмæ цавæр зæр- 
дæйы хъæбæр хъæуы, цæмæй мæн, дæхи сконд-сфæлдыст 
адæймаджы быхсай æмæ мæ æвæллайгæ æгæрон бараг уарз- 
тæй уарзай, уымæн? Æз дæлимонты ахасты цæмæй фæуон, 
уымæ тырнын-тонын мæ рохтæ, уый та мæ ногæй-ногмæ æмæ 
æвæсмойнагæй хъахъхъæнгæ кæна æмæ бараг, æнæкæрон ба- 
раг уарзтæй уарза? И? 
Афтæмæй та нын цы дуне сфæлдыста, цы дунетæ скодта 
бæстон æмæ лыстæг бæлвырдæй! Уый дын æмæ рæдау зæхх, 
тыгъд быдыртæ, удæн æвдадз хæхтæ æмæ хъæдтæ, царды ав- 
дæн денджызтæ-фурдтæ, сæ тугдадзин-дондадзин цæугæдæт- 
тæ, хур, мæй, стъалытæ, уæлдæф улæфынæн, дон нуазынæн... 
Æмæ уæм уæд мæнæн та, мæнæн, фыдæхтауæг адæйма- 
гæн, æгъдаухалæг-хъазтхалæг гæбæрдымæг адæймагæн та уæд 
цы тæрхон ис? Мæнæ æппæт дзыллæ табу цы ’гъдæуттæн 
кæнынц æмхуызонæй, цы уаг, фæтк æмæ цы иумæйаг æфсар- 
мæн сты барвæндæй дæлбар, уый ныхмæ... уый халынмæ... 
уый худинаг кæнынмæ... уый йæ сау цъыфæйдзаг къæхты 
бын ссæндынмæ чи бавдæлы, дунедарæг æмæ дунеуромæг Хуы- 
цауы йæхицæй æлгъитгæйæ, уымæн та уæм уæд цы рæстмæау- 
дæг тæрхон ис, о, Ирыстоны æхсæны зонды рæбинаг хохбын- 
дур цæджындзтæ, нæ дзыллон æфсармы æмæ фыдæй фырт- 
мæ цæуæг-лæууæг-æнæфæцудгæ фарны сæрхъуызойтæ? И? 
Къæйных фарст — хатыр... 
Ау, — мæгуыр сæ бон, мæгуыр, — æмæ афтæ дæр уа, æмæ 
нæ кæйдæрты Хуыцау цæрынæн нæ ратты, фæлæ сæ мæнæ 
айдагъ цыдæр пыхсы охыл, тонинаг-рувинаг хæмпæлы, цар- 
дæн йе ’хсæдинаг къалиуты — уæлдæйтты охыл скæны, æр- 
мæст сæ уый номыл рауадзы рухс дунемæ?! Ау?! Цардæн йæ 
цырвы фынчытау йеддæмæ ницы вæййынц æмæ сæ афу кæны, 
нæ? Нæ сæ банымайы æвгъауæгты æмрæнхъ? 
324 

Æмæ уæд Дзæринæйы дæр... Хуыцау уæлдайæн... сфæл... 
Суанг Дзæринæйы дæр?.. Дзæринæйы?! 
Æмæ йæ уæд сæрджын саг-сæгуыты фисынтæ-нывтыл цæ- 
мæн скарста-самадта, хъуымбылуæраг æмæ йæ хъуымбыл- 
дзыкку, æнæрдзæф гуырды сахъ домбай зæрдæ кæмæ нырри- 
зы, саудзæст æмæ бæзджын, зылдæрфыг, йæ дæлæвзаг мы- 
дæй дзаг, йæ иу уæхскыл — хуры сызгъæрин тынтæ æмæ 
зырнæй айдæнтæ, иннæ уæхскыл мæйы æвзист рухсытæ æмæ 
зырнæй авдæнтæ, йæ урс-урсид дæллагхъуыртæй худгæ хур- 
тæ кæмæн кæсы, йæ цæстытæ — хæххон рæгъæд стъалытæ, 
йæ тæрныхæй адджын уарзоны æмæ фæлмæн мады фарн кæ- 
мæн ивылы, нæртон хæрзты хорз чи уыд, урсцъар æмæ тым- 
былрус, уæнгрог æмæ зæрдæйы цин, цæсты бæрæгбон цин, 
хъазхъуыр æмæ фæтæнриу, нарæгастæу æмæ аив син, ирон 
чызджы йе ’ппæт скондæй дæр æмæ уындæй дæр ирон кæрт, 
ирон хох-зæхх-быдыр фæлгонцгæнæг чи уыд, йæ нанайы буц- 
хаст хъæбул, дуарæй къæсæрмæ дæр кæуыл не ’ууæндыд, 
æнæзивæг дондзау, йæ сæууон уатисæг-артгæнæг, йæ бонрæф- 
ты тагъдцума, йæ изæры уатгæнæг-артнуæрдæг, йæ гæрзтæх- 
сад бæрæг кæмæн дардта, иннæ ахæм йæ итувæрд, лыстæг 
сынкгæнæг-хуыйæг, уазæгæн рæвдз фынгаразæг, къухтылдон- 
гæнæг, дзабырæхсæг, йæ фæстæ акæсын бæрзонд мæсыгау 
кæмæн уыд, дардæй худгæ-райгæ чи цыд, ахæм ирон æххæст 
æппæтæй, ахæм æнæлаз, æнæфау æй уæд цæмæн скодта амæнд- 
тæуарæг æмæ фыдбылызтæ уадзæг Хуыцау — хатыр, хатыр, 
уайдзæфтæ йын нæ кæнын, — фæлæ йæ уæддæр дари разгæмт- 
ты йæ райгуырæн хæдзарæй йæ цæрæн хæдзармæ ирон стыр 
æгъдауимæ фарн хæссыны аккаг цæуыннæ схуыдта, цы ’фсо- 
нæй? И? 
- ЦÆ-У-УЫН-НÆ-Æ-Æ? И-И-И?- фæзмынц ын йæ 
къæйных фарст къæрцхъус хæхтæ æмæ сæм цыдæриддæр гы- 
бар-гыбургæнæнæй ис, уыдон, йæ ныхæстæ йын кæрæдзийы 
уæрæх кæмттæй исгæйæ, ныйилæлæй кæнынц уынгæг-къуын- 
дæг кæмтты дæр, æцæг ын фæндагыл йæ хъæлæсы дудгæ- 
маройаг, судзгæ-араугæ кæуындзæг мыртæ фесафынц. 
Æмæ йын уæд, йæ бирæ хорз ныхæстæй цы агуырдта стыр 
тæхудиагæн, уый фæзæгъынц номдзыд буц хистæртæ дæр, 
зæгъгæ, дæ маст исыны адджын фæндагыл фæсмойнагæй кæй 
цæуинаг дæ, тугæй æфсис нал зонгæйæ, уымæ дæ мах дæр 
разæнгард кæнæм. Фæлæ-иу æцæг уый фæстæ адæмы ’хсæн- 
мæ раздæхыны зæрдæ ныууадз, уымæн æмæ уæд дæхæдæг 
дæр адæмы ’хсæн адæймагæй цæрынæн нал сбæздзынæ згæ- 
325 

хæрдау тугхæрдæй... Стæй зондиртæст, удиртæстæй, хæлай- 
раг фарнцухæй. 
Æмæ та йæ зæрдæ, рæстуд адæймаджы зæрдæйау, хæдзар- 
дзинæй æрфæлмæн, йæ цардхор цæссыджытæ фæсыкк сты. 
Æрмæст-иу уæддæр æмæ уæддæр лæджы зæрдæ дæр куыд не 
’ртона-æрхауа-æрлæбыра, кæд æмæ йыл тугæрхæмттæй уый- 
бæрц бæллæхтæ æрцауындзæг вæййы, æрзæбул, уæд!.. 
Сæрæхгæдæй хуыссæг куыд сыстад, куыд бацыд аууонмæ 
йæхихъуыды, уый фæстæ куыд æхсадта йæхи, дон куыд зы- 
дæй нызта, уыдон хъусæй хъуыста, фæлæ йæм мидæмæ нæ 
хъардтой, ома азила, аздаха йæм йе ’ргом æмæ йæ фыццаг 
хатт фена конд æмæ уындæй, йæ дæргъ æмæ уæрхæй, зæгъ- 
гæ, уыцы хъуыды йæм не ’рцыд, нæ йæ бафæндыд. Уæдмæ та 
уый фæстæмæ йæхи йæ хъæццулы бын ныннорста, раст-иу 
цыма йæхи æмæ æнæхъæн дунейы ’хсæн æмыр æхгæд æм- 
бæрзæн-гæрæн æруагъта, уыйау — нæ дæ хъыгдарын, мæнæ 
’лгъыст дуне, æмæ ды дæр мæ хъыджы мауал бацу... 
Æмæ уæд хæлбурцъ цардæй цæрæг дуне дæр æнцад йæхи- 
цæн ныхъхъус, фегуыппæг, багомыг, æгайтдæр ма уæ æндæр 
ницы хъæуы, мæнæн дæр мæхи æндæр куы ницы фæнды, 
зæгъгæ. Æмæ ма ахстытæй йæ цоппайаг хъуыды кæмæн тæл- 
фы, уымæ афтæ кæсы, цыма дун-дунейы, Зæххы къориæм- 
дымбылæджы бæстастæу лæууы сæ Урс ахæстон. Æмæ йæ 
сæрмæ дæр, æмæ йæ алыварс дæр уæлдæф тыбар-тыбур кæны, 
иннæ рæттæй, ома горæты иннæ рæттæй цыма зынгæ бæз- 
джындæр у уыцы уæлдæф, куыддæр æгасхуыз, удгоймагджын: 
уый ахæстоны цар æмæ къултæй æддæмæ хъары ахст адæмы 
зæрдæты рыст, сæ цъист удты хъизæмар æддæмæ уæззау цъæх 
мигъау лæдæрсы, фæлæ йæ хæрам та мидæгæй баззайы æмæ 
сын сæхи хуыдуг кæны... 
Æхсæвæрафон æрхæццæ. Али дæр уæдмæ тыхтæй-фыд- 
тæй арæдзæ-мæдзæ кодта, чи зоны, æмæ-иу кæцыдæр цъус 
рæстæг фынæй дæр ацис, тарф фынæй æмæ йæ сæрæн фен- 
цондæр, афтæ уæззау нал уыд — æмæ ма буары цин дæр кæй 
æнкъары, æхсызгон ын кæй у, ууыл бадис кодта æмæ йæхи- 
цæн ныфсæвæрæгау загъта, уæдæ ма цæрдзæн æмæ хæрдзæн, 
баззад ма йын царды хæрзтæй цыдæртæ батонинаг-бавзари- 
наг, исты ма йын хъуамæ бантыса... 
Иннæтæй дæр ма чи гомдзаст дзагъырæй уæлгоммæ хуыс- 
сы, чи йæ цæстытыл йæ цонг бафæлдæхта, чи сæ дæлгоммæ 
326 

хуысгæйæ æнæхъæнæй дæр ныкъкъæйхуыз уæззау. Кæд сæ 
ныр иуцасдæр исчи исты архайы, уæд Николай — йæхи сконд 
къамтæй, хуыссæны фæйнæрдæм къаххæлиу бадгæйæ, фæр- 
сы къамæй. Йæ бакастыл бæрæг нæ дары, исты зæрдæрухсаг 
хабар ын кæнынц, æви хорз нæ уилынц, хорз нæ абадынц, 
уый — æрмæст, æппынæдзух куыд вæййы, афтæ хъуыддагхуыз 
у, бæрнонæй кæнинаджы куысты уæлхъуслæуд цыма у, афтæ — 
исты æнæдомд-тыхагур паддзах æй куы бахъыгдарид, уæддæр 
ын Архимедау зæгъид: «Не заслоняйте мне солнца!» Æмæ тæ- 
худиаг зæрдæвидар лæг у Николай, уæдæ нæу: уæллæй-бил- 
лæй, ахæм тæрхон ын куы рахастæуаид, дæхицæн ингæн скъах 
æмæ уым схуысс, ныгæнгæ та дæ æндæр исчи бакæндзæн, 
зæгъгæ, уæд æй уыцы бæстон æмæ бæлвырд куыст бакæнид, 
цыма йæ ингæн дунеон равдысты архайдзæн, ингæнты равды- 
сты, уыйау, стæй йæхæдæг дæр, хуыссынæн ын хуыздæр куыд 
уа, æвæлмæцгæдæр, афтæ арæхстгай схуыссид, йæ къухтæ 
йæ риуыл дзуарсаздыхт æрæвæрид æмæ та йæ адзалыл дæр 
бæрнон æмæ хъуыддагхуызæй сæмбæлид... Гъа, цæрыны фа- 
дат ын ис, зæгъгæ, уæд та кæцыфæнды дуджы дæр æмæ ца- 
вæрфæнды æхсæнады дæр мысты сæлвындзæн, дур æрдуцдзæн, 
ихы сæрыл дидинæг æрзайын кæндзæн. Æмæ уымæ гæсгæ 
Лев Толстойы Каратаев нæ уыд, æнæхин хæдзардзин лæг, фæлæ, 
хъуыддаг цы лæгæй сфидауы æмæ кæй фæрцы сырæзы, ахæм. 
Фæлæ лæджы куыдæй амардта, цы хуызы, æппæты разæй 
йæ уымæ гæсгæ нæ уарзтой, стæй хъæрмуст адæймаг кæй нæ 
уыд, фæлмæнарм æмæ рæдауныхас, уый тыххæй дæр сын йе 
’гъдау, йе ’ууæлтæ, йæхи лæгау лæджы хуызæн кæй дардта, 
уыдæттæ ныфсы хос нæ уыдысты, нæ йæ нымадтой сæхицæн 
фæзминагыл. Æмæ — бар сæхи, Николайæн ницы уæлдай 
уыд... 
Мæхæмæтæн та кæд кæмдæр хъыг уыд, Али ууыл нæ, 
фæлæ Уырысханыл кæй æууæнды йæ зæрдиаг, йæ сусæггаг 
зæгъинæгтæ, уæддæр æм хæрам зæрдæ нæ бадардта — табуаф- 
си, хуыздæр циу, уый Хуыцау йæхæдæг зоны, æмæ йæ æгайт- 
дæрма Али дæр йемæ йæ уды æргъомхæссæг нæ кæны, нæ 
йыл уадзы йæ удхары фæллойаг уæз, нæ йæ тыхстаг кæны. 
Фæлæ уæддæр, йанацыннæ, кæмдæр зæрдæйы кæрон цæвы 
йæ хъыг, цæвы æмæ йæ ’фхæры. Æмæ хъуыддаг æрмæст уый 
мидæг нæй, æмæ Уырысхан цыдæр ахуыргонд у æмæ Алийæн 
исты пайдайаг зонд бацамондзæн. Нæ! Уæдæмæ цыфæндыйæ 
327 

дæр нæма атад, нæма фæсаст бынтон, цæцæн æмæ мæхъхъæ- 
лы ’хсæн, дыууæ ’мтуг æфсымæры ’хсæн кæддæр — Шамилы 
хæсты заман, — цы уазал бацыд æмæ ныддæвдæг, уый. Стыр 
хъуыддæгты йæхи уыйбæрц не ’ргом кæны, фæлæ мæнæ ахæм 
лыстæг хабæртты йæ ихæнризæфтауæг комытæф раулæфы, 
рабæрæг вæййы... 
Оергей цъæтау фесхъиудта, уыциу тæррæстæй та æргæпп 
ласта бынмæ. Йæ зæрдæйы уавæр-иу куыд аивта хуыздæрмæ, 
уымæй йæ раджы бамбæрста, фæлæ йæм кæронмæ нырма ныр 
бахъардта: хъазæн ныхæстæ кæй фæкæны, алы хынджылæджы- 
тæ, дзырдтæ раздух-баздух, рафæлдах-бафæлдах, рауил-бауил, 
уый фæрцы йæ сагъæсты, йæ удхæрæнты уæз бирæ къаддæр 
фæвæййы, йæ уды рыстæн, йæ зæрдæйы низæн æвдадзы хо- 
сау басгуыхынц. Æмæ дæхи ныггуыбыр кæн æмæ æнцад лæуу, 
зæгъгæ, уый гæнæн нæй: мæнæ залты мит кæй хонынц, ахæм 
куы ныууары, уæд хорз фыййау куыд кæны? Уый йæ фысты 
дзуг æнцад нæ уадзы, фæлæ сæ ратæр-батæр сисы, æмæ уыдон 
миты бын нæ фæвæййынц, фæлæ сæхæдæг мит сæ къæхты 
бын ныссæндынц æмæ йæ уæлæ уæлдæрæй уæлдæр кæнынц — 
иу дзырдæй, аирвæзынц. Ахæм мадзалау у йæ дзæнгæда цæгъ- 
дын дæр, уæгъды бæр-бæр кæнын дæр — дæ гыццыл зонд 
улæфы, дæ саби зæрдæ не ’нхъизы, дæ чысыл сæр нæ дуруæз- 
зау кæны. Зондджынтæ дæр кæд æлхынцъæрфыг-хъуынтъыз- 
хъуыдыдзастæй зæххон царды куыд хуыздæроныл сæ дынджыр 
сæртæ хойынц, алы уынаффæтæ хæссынц æмæ алы бадзырд- 
тæ аразынц, уæддæр иумæйагæй цард дæр æмæ адæймаг дæр 
ницы нывылдæрмæ ивынц, йæхи гуылы бын æндзарын ничи 
фæуадзы æмæ æндæры гуылтæм хъусдарæг-цæстдарæг не 
свæййы. Æмæ уæдæ кæмæн кæм хуыздæр-зæрдæзæгъгæдæр 
у йæ уды урс хъазæн ленк кæнын, кæм хæфсджындæр, кæна та 
кæсагарæхдæр, уым ын ленк кæнæд, æмæ сæрибар æгас цæуæд 
мæнæ ахæстоны дæр. 
Стæй куы ралгъиты, куы, уæд дæр цыма йæ маст фæкъад- 
дæр вæййы, афтæ пихылæйттæ нал фæкалы. Ныццæвыны 6æ- 
сты дæр дæ зæрдæйы фаг куы ралгъитай, уæд дæр хорз нæу, 
хорз? У. Фæлæ... Ацы зонды къуыбылойтæ та йын хæрзаг 
зæгъиккой, макæй у цæвинаг æмæ дæ дæ маст æлгъитыны фæр- 
цы уадзын дæр ма хъæуа, зæгъгæ... 
Сергей йæ рахиз къухы амонæн æмæ хистæр æнгуылдз 
кæрæдзимæ сæ уырзтæй тымбылдзæгæй нылхъывта, йæ цæс- 
328 

тытæм æй схаста æмæ дзы, цыма цæйдæр къæртты мурмæ 
лыстæгæй кæсы, циу, уый раиртасыныл архайы, уыйау æй 
куы дæрддзæфдæр акæны, куы та хæстæгдæр. 
— Ай дæ хицау — хъæуыхицау! Иу гыццыл цыдæр, цы- 
дæр гыццыл цыдæр мур у, цыдæр гагайы лæппын, топпыхосы 
мурикъо. Фæлæ йæ зæххы ныппар, аныгæн æй иу чысыл, 
æрмæст иу чысыл фæбынæй уæд æмæ — ай дæ хицау — хъæ- 
уыхицау! — æмæ дзы дидинæг æрзайы! Рæсугъд хæмпус æмæ 
ставд-зæнг дидинæг! Уæд уый куыд у? Мæнæ лæгæн йæхи 
халæмдих, цæрмыстыгъд æй чи бакæны, ахæм сывæллон кæй- 
дæр чызгæй куыд райгуыры? И? Лæджы мыггаджы иу æрта- 
хы муры йæ ныв куыд бацæуы? Йæ къæпсыр гуыбыррагъ 
фындз? Йæ сæгъдзаст туаг цъæх цæстытæ? Йæ тæнæгбыл 
фæтæн — насджынтæхæрæн дзых? Йæ царвæмбырдгæнæн 
дзыхъджын цыппæрдигъон роцъо? И? Уый кæд Хуыцауы 
митæ-фæндтæ не сты, уæд... уæд... Дæу нæ фæрсын? — Сер- 
гей Рачикы уæлхъус лæууыд æмæ йæ басхуыста. 
Рачик та, йæ цæстытæ йæ сау мæллæг цонгæй куыд бам- 
бæрзта æмæ уæлгоммæ сагъæсæлхъывдæй-ныббырстæй куыд 
хуыссыд, афтæ хуыссы — æнæуи зæххон мæлинаг адæм цы 
мæт-цы цинтæй цæрынц, уыдон æм, иуæй, тæхудиаг кæсынц, 
иннæмæй ницæмæ даринаг, мæт æмæ цины аккаг чи нæу, æцæг 
цин æмæ æцæг мæтимæ абаргæйæ, ахæмтæ. О, чи райгуырд 
æмæ чи цæры, уыдон иууылдæр сæ нывгонд сахатыл мæлинаг 
сты, фæлæ ды та... уый та... æхсыны тæрхон кæмæн рахæс- 
сынц æмæ йæ кæмæн нал аивынц, кæмæн нал батæригъæд 
кæнынц егъау дынджыр паддзахады номæй — именем Рос- 
сийской Советской Федеративной Социалистической Респуб- 
лики!— уыдонта... 
Хъуыды ныссæлы сæры мидæг, афтæ ауазал вæййы сæры- 
магъз, адæвдæг æмæ ныууæззау, кæуындзæг та хурхы уадын- 
дзтæ ахгæны... Ды мæстджын уыдтæ, зæрдæцæф, сайд, удыс- 
сæст, æррадзæф фырæфхæрдæй æмæ уыцы хуызæнæй дæ 
мастисæн фæндагыл ацыдтæ, адон та сæ зæрдæйы дзæбæхæн 
стыр бæрнонхуыз æмæ хъуыддагхуызæй сбадæнт æмæ дын 
дæ масты сæр, дæ зæрдæйы цæф ницæйаг цæуылдæрыл ны- 
майæнт, цыдæр хилæгой-цæрæгойы хъуыддæгтыл, цыдæр 
æлгъаг сын уæд дæ маст дæр æмæ дæ уарзт дæр æмæ дæ 
цæрыны аккагыл мауал нымайæнт, æхсæнадæн дæ фыдвæнд- 
фыдгæнд тæссагыл банымайæнт, адæмы ’хсæнмæ удæгасæй 
рауадзæн кæмæн нал ис, ахæмыл, æмæ... æмæ дæ... æмæ, 
дам, приговор приведен в исполнение... 
329 

Куыд приведен, куыд?! 
Хъусæй-хъусмæ, дзыхæй-дзыхмæ цы зонынц, æндæр 
хъуыддаг сæрæй йæ кæронмæ ничи зоны, уымæн æмæ уыр- 
дыгæй здæхæг нæй... Ды та йæ базондзынæ: конвой æцæг 
вæййы сыгъдæг афицертæй, æви куыд; куы бацæуынц сæ 
нывондмæ, сæ амæддагмæ, уæд ын æцæг фæзæгъынц, дæ хъуыд- 
дагмæ ногæй каст æрцыд æмæ цом æмæ дæхи цынай, æмæ 
куыд фæцæйцæуы, афтæ йæ фæстæрдыгæй, къæбутырдыгæй 
бахсынц, æви куыд; аласынц æй Новочеркасскы Централкæ- 
мæ æмæ йын уым бакæсынц, зæгъгæ, афтæ æмæ уфтæ, лæгау 
лæгæй сæмбæл дæ фæстаг сахатыл, æви куыд; прокурор дзы 
вæййы, дохтыр дзы вæййы æмæ... æмæ акт скæнынц... акт 
скæнынц, ды... мæнæ ды мард кæй дæ, ууыл æмæ... Æви куыд? 
Æмæ йын йæ мард та... дæ мæгуыр мард — цы тæригъæд у 
дæ мард, цы! — цы дын фæкæнынц де ’нæбон мард та, цы?... 
Егъау дынджыр паддзахадмæ уыйас тæригъæд ма разы- 
нæд, цæмæй... цæмæй... 
О, æмæ æппæт уыцы хабæрттæм иннæты зæрдæ дæр æх- 
сайы æмæ дæумæ кæсынц æмæ дæ тæрсынц. Уымæн дæ тæр- 
сынц, æмæ, ды цы базондзынæ, уый уыдон никуы банкъар- 
дзысты, уыцы хуызы уыдон никуы мæлдзысты, æмæ сæ кæд 
алкæй дæр, алкæй мардæрцыд дæр Хуыцауы бæрны сусæгдзи- 
над у, уæддæр сын сæ зæрдæтæ афтæ нæ саутасджын кæны, 
ахæм æбæрæг тас сыл не ’фтауы, афтæ сын нæ сийын кæны 
сæ мæгуыр зæрдæтæ, дæу зонгæ-зоныны мæлæтмæ куы кæ- 
ной, марынмæ, фехсынмæ нывондау, уæд ды цытæ ’нкъардзы- 
нæ, уыцы ’нкъарæнтæ сæ куыд марынц тухийæ. Хъуыды ууыл 
хъуыды кæнын нæ комы, фæсыкк вæййы, аныгъуылы талын- 
джы, йæхи кæмдæр фæсвæд банорды, фæтылиф кæны иуварс, 
йæхи æндæр истæуыл хъуыдыгæнæг акæны, асайы йæхи — 
лæг нæ комы уынын, æмбарын, æнкъарын, куы йæ фехсой, 
уæд кæй никуал цæрдзæн æмæ кæй никуал уыдзæн, хатыртæ 
ракурæн æмæ йын йæ тугæй йæхи сраст кæнæн дæр — æп- 
пындæр ын кæй никуал ницуал гæнæнтæ уыдзæн, уый кæ- 
ронмæ бамбарын лæг нæ комы, коммæгæс ын нæу йæ хъуыды. 
Фæлæ-иу уæддæр Рачик йæхицæн иукъорд хатты басаст: 
кæд ма исты хъуыды уа йæ сæры, исты æнкъарæн ма уа йæ 
зæрдæйы, уæд уый: цæмæн æй радтай, Хуыцау, цæмæн, цæ- 
мæн райгуырд, фæлтау куынæ райгуырдаид, куынæ уыдаид, 
уæд дунейыл уый фыдæй ницы ’рцыдаид, йæхæдæг та ацы 
удтарст нæ базыдтаид, ацы фæсмон, ацы мæлæт... мæлæты 
ацы æгæрон, саугуырмгæнæг тас... 
330 

Сергей та йæ ногæй басхуыстытæ кодта: 
— Хæйрæджыты Бардуаг! Дæумæ дзурын, дæумæ! Æви 
та хъазты дон нуазынмæ скъæрыс? Гусогон дæ? Гонишь гусей 
на водопой? 
Рачик æндæр кæцыдæр дунейæ каст ацы дунемæ æмæ йæм 
тæхуды кодта, йæ быцъынæг æм тыдта, бæллыд æм раирвæ- 
зынмæ, цæрынмæ райгуырынмæ — уыцы æндæр дунейы адæй- 
магæй нæ уыд, фæлæ дзы цыма айдагъ хъуыдыйау цард æмæ 
уырдыгæй амондмæ тырнæгау тырныдта ацы дунемæ. Мæнæ 
куы нал уа, куы йæ амарой æмæ куы амæла, уæд куыд бæлдзæн 
фæстæмæ, йæ цард ногæй райдайынмæ, ногæй райгуырынмæ, 
афтæ. Уыцы уавæры уыд æмæ йын зын уыд, тынг зын Сер- 
геймæ уырдыгæй рацæуын, йæ мысæггаг цардæй æцæг цард- 
мæ рафтын, уый хъазæн ныхæстæ истæмæ дарын. 
— Цы кæныс, Сесо? 
— Дæхиуыл схæц, зæгъын. Ма та райдай дæхиуыл удæга- 
сæй мæрдон хъарджытæ кæнын... 
Кæцыдæр бонæй фæстæмæ Сергей дæр Рачикмæ ахæм 
цæстæй кæсын райдыдта йæ фырфæлмæцыдæй, йæ удвæл- 
ладæй æмæ, уый тагъддæр исты куы фæуид, йæ хъуыддаг 
бæлвырд истæуыл куы ахицæн уаид, уæд... уæд... О, о! Цы 
ма йæ сусæг кæна: Рачикы куы фехсиккой, уæд цыма Сергей- 
æн йæхицæн дæр æмæ иннæтæн дæр фенцондæр уаид, афтæ 
йæм дзырдта йе ’нцондæр, æнæуæздæр уавæрмæ тырнæг зæр- 
дæ. Æнцондæр та сын уымæн уаид, æмæ сын уæд æфсон фæ- 
уид Рачикæн æцæг зæрдæрисгæйæ тæригъæд кæнынæн, сæ 
зæрдæты нæрст суадзиккой уымæн тæригъæд кæнынæй — 
æрымысиккой-иу ын йæ ныхæстæ, фæзмиккой-иу æй... Ныр 
та сын, йæ зæххы хайыл чи нæма сæмбæлд, ахæм мардау сæ 
уæнг уæззау кæны: куы фæдæлсыджыт уа — дæ улæфæнтæ 
феуæгъд уыдзысты... 
Æмбæлд ын фехсыны тæрхон рахæссын, æви куыд, зæгъ- 
гæ, уæд ууыл та тæрхæттæ нæ кодтаиккой: фехсыны тæрхон 
ын кæй рахæсдзысты æмæ йæ æнæмæнг кæй фехсдзысты, уый 
æгæр хорз дæр ма зыдтой. Уымæн æмæ тынг хорз зыдтой, 
æхсгæ цæй тыххæй кæнынц, уыцы æгъдæуттæ-фадæттæ- 
æууæлтæ. Фæлæ уый, тæрхонмæ гæсгæ ома искæй фехсын та 
æрдзы раз, Хуыцауы раз хæрам хъуыддаг кæй у — цардисы- 
ны бар æрмæст царддæттæг Хуыцауæн кæй ис, æрмæст уый 
бархъомыс кæй у æмæ уымæ гæсгæ тæрхонхæсджытæ бар- 
æнæбары лæгмартæ кæй свæййынц, тæригъæдджынтæ, æхсæ- 
над дæр, ахæм закъон æм кæй ис, марыны закъон, уымæй 
331 

йæхи тугдар, туджджын, туг фиддонджын кæй кæны, уый та 
сæ фæллад сæрты хъуыддаг нæу — йæ фыдæх уыдонмæ кæй 
нæ хауд, уымæй дæр разы... 
Мæнæ ма исты революционер куы уаис, исты сгарæг-раз- 
ведчик, мах шпион, партизан исты æмæ дæ афтæмæй... афтæ- 
мæй куы ракæниккой æхсынмæ, уæд... уæд... 
Уæд хъуыды хуыздæрæн, киноты цы федтай, уый бафæз- 
мыныл ардауы лæджы. Ома: «Всех не перевешаете! Нас двес- 
ти миллионов!» Кæнæ та дæ риуыгънæджытæ фæйнæрдæм 
атон, дæ хæдоны тæрттæ байтындз æмæ фæхъæр кæн: «Стре- 
ляйте! Русский офицер не сдается!» Кæнæ исты да здравствует 
ныхъхъæр кæн... Йе та, чиныг «Господин посолы» сæйраг ар- 
хайæг куыд загъта, афтæ — цæвиттон, марынмæ йæ куы ра- 
кодтой, уæд ын фæстаг ныхасы бар радтой. Ныр уæрæх фæз 
адæмæй йæ тæккæ дзаг, лæг дзы йæхи къахыл не ’рту кодтаид, 
æндæр искæуыл ауадаид. О, æмæ дын афтæ: «Завещаю свой 
рог меж ног Национальному музею!» — Рачик-иу æй хъæрæй 
куы бакаст, уæд-иу куыд зæрдиагæй худтис — искæй лæгдзи- 
над та æхсызгон куыд нæу, фæлæ дæхæдæг дæ фæстаг сахат 
исты ахæм сцæлхъ лас, æмæ — дæ цард сæрæй бынмæ уыцы 
ныхæстæй æмбæрзт æрцæудзæн, уый ма дæ мысдзысты — 
ома, дам, афта загъта, зæгъгæ... 
Адæм та нырма тугмондаг сты, сæ сæрызонд, сæ зæрдæйы 
зæрдæйæ уыйас зондджын æмæ зæрдæджын нæма сты, æмæ 
цæмæй хатыр кæной суанг амæй-ай фыдгæнæгæн дæр, уый 
амарын сæ сæрмæ куыд нæ хæссой, йе ’взæр туджы сæхи 
куыд не ’вдулой, афтæ... 
Басхуыста та Рачикы: 
— Исты зæгъ мæ дистыл. 
— Цæуыл? — ницымбарæг цæстытæй йæм кæсы. — Цытæ 
та лæхурыс, Сесо? 
— Ды дæ фыды халæмдих дæ æви дæ мады? Æмæ кæд ды 
уыдонæй искæй халæмдих дæ, цæрмыстыгъд сæ кæд искæй 
бакодтай, уæд — куыдæй? 
— Цы йын зонын... 
— Истытæ лæхур æмæ сулæфай. 
— Цытæ? — Рачик йæ мидбынаты рабадт. 
— Кубæйы уавæры тыххæй цы хъуыды кæныс? 
— Патриа о муэрте! 
— Ома: Фыдыбæстæ кæнæ мæлæт! Малдес! Æмæ кæд мах- 
мæ человек проходит как хозяин необъятной Родины своей, 
уæд, зæгъæм, Таити кæнæ Мадагаскары та куыд фæцæйцæуы? 
332 

Рачик бацымыдис Сергейы хæйрæджджын хъазтмæ, уæв- 
гæ та йын сæ фылдæр ахæмтæ вæййынц. Бацымыдис Рачик, 
о, æмæ бынтондæр рабадт, йæ къæхтæ дæлæмæ æруагъта, 
йæ дзабырты сæ фæцавта æмæ сæ хъазы — дзабыртæ йæ 
къахфындзтыл дзедзыкка-дзедзырой куыд кæной, афтæ. Цы 
цыргъзонддæр дзуапп радта Сергейы фарстæн, ууыл хъуы- 
ды кæны. 
— Уым та афтæ фæцæйцæуы бæгънæг-бæгъæмвад лæг, йæ 
худинаг сæнæфсиры сыфæй ’мбæрзт, цыма Зæххы къори 
иууылдæр йæхи у. 
— Рот фронт æмæ в рот тебе печенье, — загъта Сергей 
æмæ æхсызгонæй уыдта: Рачикы уд тæфсын райдыдта, уал- 
лон... мæнæ Ичъынайы калм-уаллон æнæнхъæлæджы фæстаг 
хъарм хурмæ куыд стæфсы æмæ хилынхъом, бырынхъом куыд 
фæвæййы — уæлæуыл нал баззайы, — афтæ. Искæмæн гыц- 
цыл исты хорзы бацу, æмæ дæхицæн уый дыууæ хатты фыл- 
дæр æхцон фæуа... 
— Уæдæ волкодав растдæр у, æви людоед? 
Уыцы дзуапп ын рагацау цæттæ уыд — афтæ ма йæ æн- 
дæр хатт дæр фарста Сергей. 
— Кæд бирæгъ искуы тугдзых нал уыдзæн æмæ айдагъ 
зайæгхал хæрдзæн, свегетарианец уыдзæн, уæд лæгхор дæр 
искæд бон йед... О, æмбæрст у. Волкодав всегда прав, а людо- 
ед — никогда! 
— Уæдæ йед та... Кто, дам, не рискует, тот не пьет шам- 
панского. Ды та, цæй-ма, ацы ’мбисонд иннæрдæм фæфæл- 
дах, фæцарæхс-ма йын йæ хъуыды æндæрырдæм аивын, — 
Сергей йæ фарсмæ æрбадт. 
Тыргъты хæринаг ласджыты-уарджыты уынæр ссыд, хъæр- 
дæрæй-хъæрдæр кодта къамырæты дзолгъо-молгъо дæр изæ- 
рыцæстыл — иуæй, зынгæ фæсатæгдæр, æмæ сын улæфын 
фенцондæр, иннæмæй, сæ фæсхæрд фынæйæ райхъал сты, 
сæхи ’рæмбæрстой, сæ фынæйхъæлдзæг ссыд æмæ та ахæсто- 
ны цардæй исдуг хъæстаг нал уыдысты, фæлæ дзы цæрынтæ 
байдыдтой, уæддæр та нæхи иунæг царды нымад бонтæй нæу 
ацы æнусыдæргъæн бон дæр, зæгъгæ. 
— Фæлдахгæ йæ фæкæнон, хъен æй слæууын кæнон йæ 
сæрыл, зæгъыс? Æмæ афтæмæй дæр хорз куы уайы, арфхъуы- 
дыджын, — дзырдта Рачик, йæ цин уромгæйæ. Цин та ууыл 
кодта, æмæ йын æцæгæй дæр кæй бантыст уыцы æмбисонды 
хъуыды фæфæлдахын. Æмæ та фæлдæхтæй дæр йæ къæхтыл 
абадт, йæ хъуыды иннæмæй нæ фæцауддæр, кæд ма, æцæг- 
333 

дæр, арфдæр нæ фæцис, уæд. Цы хорз у зонды уыцы хуымæ- 
тæг уæлахиз дæр, цы хорз — цы цин æфтауы зæрдæйыл! — 
Йед... Кто пьет шампанское, тот уже не рискует! Кæннод та 
фæстæмæ сылы-хуырх нуазын райдайдзæн. 
— Йæх, Хæйрæджыты Бардуаг! Ныр иу цъæх хуырхы 
къус ма ныццæв æцæгæй дæр! Сæрдыгон æнуд бон хуырхæй 
хуыздæр ницы ис — дойны дæр уымæй тынгдæр ницы сæтты. 
Суанг уазал бæгæны дæр! Суанг уазал харбыз дæр! 
— Мæ комыдæттæ æруадысты, Сесо, дæ ныхæстæм. 
— Харбызæй физонджытæ æрымысыдтæ? 
— Нæ, цъитийы фæзгъæртæ бур физонæгæй. Жареный лед. 
— Уæд дзы аууоны бадын нæ, фæлæ кусын хъæуы. Утро 
еще не наступило, а в колхозе имени Страны Круглых Дура- 
ков уже кипела работа: брали больше из пустого и кидали 
подалыые в порожнее! И отдыхали, пока оно летело! Ныр ма 
уæдæ уый базон, цавæр чиныг фæзмын, уый. 
Тынг зонгæ йын уыд, тынг зонгæ, фæлæ йæ Рачикæн йæ 
сæр æвиппайды нæ ахста. Стæй фырцинæй хæрдмæ афтæ 
фæхауд, æмæ ма уæллаг хуыссæны æфсæйнаджы тигъыл йæ 
сæр дæр сцавта: 
— Бу-ра-ти-но!! Буратинойы чиныг! 
Ахæм æхсызгон ын уыд, ахæм, æмæ йын ног хъуыды йæ 
зæрдæйы дуар æнгом ахгæдта, рухсы цъыртт æм нал уагъта: 
ныр, зæгъæм, фæстæмæ куы басаби уаид, куы багыццыл æмæ 
мæнæ нырттæккæ дæр ма куыд цин кодта, афтæ цинæвджид, 
цинæн быгъдуангондæй куы хъазид йе ’мгæрттимæ, — зæгъæм, 
доныбыл змисыл, уæддæр та йын зæгъиккой... цом... мах бон 
дын ницы у... нæй дын æнæ фехсыны тæрхон рахæсгæ æмæ... 
æмæ... æнæфехсгæ... науæд та фæстæмæ куы сдынджыр уай, 
уæд та... уæд та чызджытæй, уарзты аккаг чи нæу, иу ахæмы 
бауарздзынæ æмæ та дæ уарзты масты фæндагыл... 
Йæ зæрдæ уадидæгæн афтæ ауынгæг, йæ кæуындзæг ын 
йæ хурхыуадындзтæ афтæ цæхгæр адымста йæхицæн тæригъæ- 
дæй — уыцы цинæвджид хъазæг гыццыл лæппуйæн тæригъæ- 
дæй, æмæ та йæ нырдиаг кæнынмæ бирæ нал хъуыд. Хорз, 
æмæ ’рдæбон йæ сæр ахъаззаг сцавта — фæлæбурдта йæм 
æмæ ныддодой кодта: 
— Дæ дзыхæн та дын цы загъдæуа! Уæй-йæй-йæй! Мæнæ 
мæ тенка дыууæ дихы кодта! 
Фæлæ йыл уæддæр йæ дынджыр цæстытæ комдзог рацы- 
дысты, йæ мидрис-хъизæмар ын бамбæхсын нæ бауагътой, сау 
риссаг тæмæн сæ æддæмæ æнхъæвзта, æмæ йæ Сергей фæха- 
334 

тыдта, фембæрста. Æмæ, чи зоны, Рачикы мæт ныр уыйас нæ 
кодта, йе та, растдæр зæгъгæйæ, æрмæст Рачикыл нæ тыхст, 
фæлæ йæ йæхи мæт дæр уыд: мæлæты дзæбæх цæуы сæ уæгъ- 
ды ныхас, сæ бæр-бæр — зæрдæ дзы рог кæны, афтид, ирвæ- 
зы уыцы цыбыр дуг йæ катайаг сагъæстæй, йæ сындзкъух 
мысинæгтæй, афтæ нал фелхъивы риу, æмæ та ныр Рачик 
куы нырхæндæг уа, нынтъыснæг, уæд та Сергей йæхæдæг дæр 
равгхæлд кæны. Нæ йæ фæрсы, цы йыл æрцыд йæ уды мидæ- 
гæй, цæмæй та адымст-атыппыр-адæнгæл йæ лæмæгъ зæрдæ, 
уымæй — ницы бафиппайдта... 
— Уæдæ-ма зæгъ: сиськимасиськи циу? 
— Æмæ-ма ды зæгъ, сосиськасраны циу, уый, — тыхамæлт- 
тæй бахудт Рачик, йæ сау хъуыдытæ йæхицæй суры, кæд æй 
нал фæнды, уæддæр хъазы Сергейы хъæзтытæй. Фæлæ, мæгъа, 
кæд та фервæзид æмæ æрдæбонау истæуыл аирхæфсид йæхи, 
бахъæлдзæг та уаид фæстæмæ, мæстытæ рохгæнæг хъæлдзæг 
бауид... 
— А-гъа, зоныс æй, Брежнев кæй дзуры афтæ, уый — 
ома, дам, систематически æмæ социалистические страны. Бреж- 
невмæ, дам, цыдæр курынмæ ’рбацыд Крупская: 
— Да бонтæ хорз уæнт лично, дорогой Леонид Ильич! Æз 
Крупская дæн. Уæвгæ дын мæхи дзæгъæлы амонын: мæхи 
дæр æмæ мын мæ лæджы дæр хорз зоныс — арæх ын фæцита- 
тæ кæныс йæ ныхæстæ... 
— Æгас нæм цу, æгас, Надежда Константиновна! Куыннæ 
дæ зонын, куыннæ! Стæй дæ сæрыхицауы дæр... æмбал Круп- 
скийы! 
Стæй ма иу. Суслов зæгъы: 
— Дорогой товарищ Леонид Ильич! Мы вас лично предста- 
вили на генералиссимуса! 
— Как?! На генерала сси, Мусса?! 
Рачик ын йæ ныхæстыл худæгæй бакъæцæл. Æмæ æрдæ- 
бон дæр ма ахæм мæстджын кæй уыд, уый йæ нал уырныдта, 
фæлæ йæ уæддæр йæ джауыр хъуыды уæгъд нæ уагъта, дар- 
дæй йæм тарæрфыгæй цыма каст, æмæ йын, кæй худы, хъæл- 
дзæг кæй у, уый йæ цæстмæ дардта. Фæлæ йæ хуымæтæг цин 
ацы сахат тыхджындæр уыд æмæ уал райгондæй худт, Сер- 
гейæ бузныйæ. 
Мæнæ йæ фыртыхстæй йæ сынтæджы рафт-бафт чи кæны, 
йæ баз раив-баив, уыцы сæйгæ рынчын иу заман æдыхстдæр 
хуызы куы ахуысса æмæ чысыл куы фæхъус уа, афтæ ’нцон 
мын-иу куы уаид, зæгъгæ, уымæ куы тæхуды кæна, уыйау 
335 

Рачик дæр йæ ныры уавæр хъахъхъæдта, дæргьвæтиндæр ын 
куы ахæссид, ууыл йæхи хъардта. Æрмæст ын бирæ нæ ахас- 
та: цыфæндыйæ дæр ын кæмдæр хъыг уыд Брежневы тыххæй 
анекдот. О, фæлæ уæддæр, кæд ын хъыг уыд, уæддæр дын ма 
сбыцæу уа советон бæстæйы сæрвæлтау Сергейимæ — цы ху- 
дæг уаид! Фæлæ советон адæймаг кæй у куыдфæндыйæ-цы- 
фæндыйæ дæр æмæ йæ афтæмæй та советон закъонмæ гæсгæ 
кæй... кæй фехсдзысты, уый дæр ын цы тъæнгтæцæгъдæн хъыг 
у, уый — суанг ма йын, æвæццæгæн æмæ, мæрдтыбæстæйы 
дæр маст уыдзæн... Йæхæдæг та гербы тыххæй частушкæ кæй 
азарыд, уый йæ фырæнæбонæй, йæ сау катай-фырадæргæй. 
Уырысхан сын хъуыста сæ хынджылæджы хъазтмæ, сæ 
ныхæстæм, æмæ, кæд уымæн дæр Сергейы анекдоттæ зæрдæ- 
рæхойæн уыдысты, ныхстысты йæ хорз зæрдæйы, йæ уды 
дзæбæх уырнæнты, уæддæр йæхиуыл ныххæцыд, баурæдта 
йæхи йе ’фсармы руаджы æмæ йæм ницы сдзырдта. Æцæг та 
фæстæмæ дзыхъхъынногæй иу хъуыддагæй фестъæлфыд, йæ 
мид-зæрды дзы фесхъиудта: Сергейæн йæ худæджы охыл загъд 
ныхæсты тыххæй — æндæр уæдæ идеологон хуыз æмæ зон- 
дахастæй цæй знаг у! — æмæ йын йæ ныхæсты тыххæй, йæ 
дзæгъæл дзæнгæдайы тыххæй суанг марыны тæрхон дæр куы 
рахæссиккой æмæ йæ куы мариккой, куы, Уырысханы цæс- 
тыты раз æмæ йæм куы ’рхатиккой, зæгъгæ, Уырысхан, кæд 
æй ды политикон æгъдауæй æууæнчы аккагыл, æдас лæгыл 
нымайыс, айдагъ æнæрхъуыдыйæ дзурæг дзæгъындзæгыл, уæд 
ын махырдыгæй — хатыр. Фæлæ йын уый та нæ бахатыр 
кæнид! Æмæ уый тыххæй йæхæдæг йæхицæй тарст, йæхæдæг 
йæхицæн уымæй тарст, æмæ исты фанатик куы суа, куыр- 
мæджы архайæг, кæйдæр саувæндтæн, кæйдæр хинвæндтæн 
агъуыд коммæгæс, искæй ардыдæй дзы хæцæг-лæбурæг лæг- 
куыдз куы рауайа фæстагмæ, кæйдæр сайд, кæйдæр æлхæд 
цербер. Фæлæ-иу æппынæдзухдæр йæ ирвæзынгæнæг, худи- 
нагæй йæ ирвæзынгæнæг зонд уый уыд, æмæ йæхицæн ахæм 
ныфсытæ-зæрдæтæ кæй æвæрдта: партийы хъуыддаг дæр, со- 
ветон бæстæйы дудаг æмæ риссаг дæр, йæ ном-кад-намыс дæр 
уымæй, ома Уырысханæн, йæхицæй ахсджиагдæр æмæ æх- 
сызгондæр никæмæн уыдзысты æмæ дзы уымæ гæсгæ ничи 
зæгъдзæн барджынæй: ды, Уырысхан, мæнæн дæуæй æхсыз- 
гондæр цы у, уыцы хæс ме ’ххуырстау æххæст кæныс, зæгъ- 
гæ. Цыбыр дзырдæй, иу дæр, иу лæг дæр уымæй йæхи хæс- 
тæгдæр, йæхи хиондæр, тугхæстæгдæр, удхæстæгдæр ма хо- 
нæд партийæн дæр æмæ Советты Бæстæйæн дæр, уымæн æмæ 
336 

сæ сæраппонд, сæ хъуыддаг æмæ хъысмæты сæрвæлтау сыгъ- 
дæг зæрдæйæ нæ бацауæрддзæн йæхи цардыл дæр, стæй ис- 
кæй цардыл дæр — суанг йæ мад æмæ фыд куы уой, уæддæр! 
Кæд ын уыцы ныхас хъуыддагæй равдисын стыр худинаг 
уыдзæн, уæддæр. Уымæн æмæ дзы йу ныфс ис фидарæй: адæм 
æй куынæ бамбарой, фæстæзонд адæм, талынгзонд адæм, 
уæддæр дзы боныфæстагмæ уыдон дæр хъал æмæ сæрыстыр 
уыдзысты, уымæн æмæ уый партийы хъуыддагыл уыд æну- 
выд, йæ советон бæстæйы хъуыддагыл уыд æнувыд, йæ сове- 
тон бæстæйы хъуыддаг сæвæрдта æппæтæй уæлдæр! Æмæ 
уыцы фæндагыл дзæгъæл ирон æфсармы цæлхдуртæ нæ зыд- 
та... Æмæ йæм кæд йæ зæрдæйы арфæй, йæ зæрдæйы фæрс- 
саг дæлкъуымæй цыдæр хъæлæс афтæ дзырдта, мæнæ цы æнад 
дæ, мæнæ цы хиконд æлгъаг дæ, мæнæ фыдæлтыккон ирон 
рæстаг адæмæн цы хæрам зонды хицау дæ, зæгъгæ, уæддæр 
йæ фæнд конд уыд æмæ уал æй абон æндæр зондæй нæ аивтаид. 
Ахстытимæ дæр-иу уыцы хуызы сбыцæу, коммунисты бæр- 
зонд номыл къæм абадын нæ уагъта, партийы нысæнттыл ды- 
зæрдыг æфтауын нæ уагъта, æмæ-иу æм кæд лæппутæ смæс- 
ты сты, уæддæр сыл зондæй тых кодта, дзырдарæхстæй, йæ 
уырныны æгæрон тыхæй, æмæ-иу уыдон нынныгъуылдысты, 
сæ сæрызонды æнæбоныл-иу басастысты. Уымæ та-иу уæд 
худинаг æркаст: ныр кæуыл фæуæлахиз зондæй, кæуыл — 
цыппар-фондз къласы тыхамæлттæй чи бакаст, уыдоныл?.. 
Мæхæмæт та алцы дæр æхсæвæр хæрыимæ бацæттæ код- 
та, тыхныхъуырдтытæй та сæ дондзæстытæ кас бахордтой, 
хуымæтæг фыхдон та цайы буц номыл банызтой æнæ хыл- 
хъаугъа æмæ тæргæйттæй — ома Сергей Николаймæ схуыс- 
тæй нал сдзырдта, Али дæр æнæдзургæйæ бауагъта йæ дзулы 
карст нæлхæйæ байсæрдын, иу сæкæры къæртт йæ фыхдоны 
ныппарын. Стæй та сæрæхгæд æмæ тымбылдзæгæй хуыссæг 
дæр æнæхсæвæрæй баззад — бахæр исты, зæгъгæ йæм Мæ- 
хæмæт куы ’рхатыд, уæд та йæ уынæргъгæ хъуыр-хъуыр ссыд, 
йæхи бынтон ныццæлхтымбылæг кодта, цыма йæ фæстаг 
амонд, йæ хъæбысы йæ цас тынг банорддзæн, уымæй аразгæ 
уыд, уыйау. Фæстагмæ сæм афтæ кæсын дæр райдыдта., цыма 
уыцы лæг уыдонæй нæу — мæнæ сæм æрбадзæгъæл йæ уд- 
хайраг тыхстæй æмæ йæ мæрдон фæллад суадздзæн, стæй 
сыстдзæн æмæ ацæудзæн, хæрзæхсæвтæ ут, фылдæр уæ чи 
уарзы æмæ сымах хорз йæ хорз зæрдæйæ кæй фæнды, уыдо- 
22 Гусалты Барис 
337 

ны фæндиаг дзæбæхæй баззайут æмæ хатыр бакæнут, зæгъ- 
гæ, дæр сын йæ фыркъæмдзæстыгæй нал зæгъдзæн, афтæ- 
мæй. Æнæуи та ахæстоны кæцыфæнды цъиудзых дæр ныг- 
галгуыбын уыдзæн, уымæн æмæ йын йе ’нæсой хæринагæй 
цасфæнды куы бахæрай, уæддæр дзы дæ гуыбын никуы баф- 
саддзынæ. Æмæ ма иу хорз, æмæ сæ сæрибар царды буц хæ- 
ринаг ахуыр ничи уыд — искæцы хъæздыг цæрæг хæдзайраг 
куы ’рбахауы мидæмæ, уæд уымæн та йæхиуæттæ амал скæ- 
нынц, цæмæй йæм фылдæр, арахдæр æмæ æвзаргæдæр хæри- 
наджы хуынтæ æфта, уымæн — блат, блат! Афтæ, афтæ: дзæ- 
нæт-зындоны дæр ис хъулон митæ. Ис, æмæ, кæд цыфæнды 
тугхалæн хъыг у, уæддæр уыдзæн... 
Алчи сæ йæхи хæрæн бынат бафснайдта — дзулы муртæ- 
йедтæ дæ армы тигъæй къусмæ рамæрз, æндæр цæй æфснайд, 
бæстон æфснайд Мæхæмæт, радгæс, бакæндзæн. Стæй та сæхи 
сæ хуыссæнуæттæм баластой æмæ та æрфæлдæхтысты — уый 
та дын нæл гæдыйы цард. Фæлæ сын æнæбарвæндонæй у 
æмæ, куы ныффæлвыхау вæййынц, æгуыстæй куы сфæлмæ- 
цынц, куы ныффæллайынц, се стæг раст хырыз æмæ хæрогау 
куыддæр куы свæййы, уæд ахст адæм кæд æмæ табу фæкæ- 
нынц лагырæн, уымæн æмæ уым исты кусдзысты, кусгæйæ та 
уæнг дæр ивæздзæн, рæстæг дæр тагъддæр цæудзæн, бон дзы 
мæнæ нырау æлгъыстаджы дæргъвæтин нæ уыдзæн. Фæлæ 
та, дам, лагырты фыргуыстæй сæ уæнг уæнджы сæрыл куынæ- 
уал фæхæцы, уыргæфтыд куы фæвæййынц, фырфæлладæй 
сын фынæй кæныны æмгъуыд куы нал фæфаг кæны, уæд та 
се стыр амондау къамырæйы цард æрымысынц... 
Али зæронд газеты цыппæрæм хай алцыдæр фæста- 
уæрцгæнæг Рачикæй ракуырдта, нарæг уаццæгтæ-уаццæгтæ 
йæ аскъуыдтæ кодта, стæй уазæгдонмæ бацыд æмæ сæ уым, 
сæ иуæй иннæуыл æндзаргæйæ, кæрæдзи фæстæ сыгъта æнæ- 
фæздæггæнгæ, сæ сыгъдæттæ та сын къусмæ æмбырд кодта. 
Стæй дзулы фæлмæнæй иу хæмпъалæ-хæлтъамæйы йас рай- 
ста, баудæста йæ доны æмæ йæ æууæрды, сыгъдæттимæ йæ 
змæнты, хæццæ кæны æмæ æууæрды, куыд ныссау уа дзул, 
афтæ. Хорз æй куы ныххыссæ кодта, куы нычъчъиуджын, 
кæрæдзиуыл хорз куыд ныхæса, куыд не згъæла, афтæ, уæд 
дзы авд æмдымбыл тыччыйы скодта — фæрсæн хъæдуртæ — 
æмæ сæ рудзынджы тæрхæгыл хус кæнынмæ сæвæрдта. 
Фæстæмæ куы ’рхызт, уæд тамако сдымдта æмæ бахуд- 
гæйæ загъта: 
— А-гъа, фæсхæрд, гъæй-хуыцауыстæн, Аллах йæхæдæг 
338 

дæр сдымы, хъыг æм ма фæкæсæд мæ къæйных ныхас, — загъта 
æмæ тарстхуызæй адæмыл афæлгæсыд: кæд та бафынæй сты, 
уæд та дымæн куы нæй! 
Нæ, ничи сæ уыд фынæй, къодахвæлдæхт сты, бындзарæй- 
саст къæйдур цырт зæххыл фæлдæхтæй куы лæууа, уыйау — 
лæг дæр мард, йæ цырт дæр мард. Адонæн та сæ зæрдæтæ- 
удтæ дæр бындзарæй калд, се уæнгтæ дæр хуыссæнты Чы- 
рыстийау тыгъд... 
О: фыдгæнджыты, дам, дзуарыл зæгæлхостæй тындзын 
цыма персайнæгтæ æрхъуыды кодтой — уадз, æмæ, дам, æй 
тугдзых æмæ хæдмæлхор мæргътæ фæйнæрдæм фæхæссой, 
зæххыл йæ мард куыд нæ сæмбæла, йæ сыджыты хай куыд не 
ссара æмæ зæхх куыд нæ фæчъизи-фæтæригъæдджын кæна, 
афтæ... Чырысти дæр, уæдæ, йæ заманы кæйдæр цæсты фыд- 
гæнæг уыд, раст ахæм хуызы маринаг фыдгæнæг... 
Йæ къуылых къахы дзабыр цæмæй æгæр ма чоп-чоп кæна, 
ма дзæхст-дзæхст, бетон зæххыл, уый охыл, йæ къахайст 
арæхстджындæр куыд уа, ууыл архайы Али цæугæ-цæуыны. 
Й-йæх, дзæгьæлы сыздæхт, кæмыты куыста, уырдыгæйты — 
дон дæр, дам, йæ рагон фæд агуры, зæрондæй куыдз дæр... 
куыдз дæр... Куынæ слыгъдаид Пседахмæ, стæй та... уæвгæ 
дæр куынæ сыздæхтаид, уæд, чи зоны, нæ фембæлдаид То- 
няйыл Мæздæджы базары, æмæ... æмæ... И-йæх, æниу сæ 
тулдз ахæм ран куынæ ’рзадаид, кæд æрзад ахæм ран, уæд та 
афтæ бæрзонд куынæ фæцыдаид, уæд æй арв дæр æрцæлхъ 
ластаид?.. Стæй æниу советскæй власт афтæ саджилгæнæг- 
тæссармæгæнæг куынæ уыдаид адæмы зонд, уæд... уæд... 
Нæ, йæхицæн рагæй нал тарст Умалатæй, амардзæн æй, 
уымæй — уымæн Алийы амарын куыд æнæмæнгæй сæх- 
хæстгæнинаг хæс у, куыд æрдзон хæс ын у, мæнæ дон бана- 
зынау, уæлдæф улæфæгау, Алийæн та афтæ æрдзон фиддон 
уыд йæ тугагуры къухæй мæлæт ссарын. Дæ сыджыты хай 
дыл фæрайæд! — зæгъгæ ма йын кæд афтæ раарфæ кæна Ума- 
лат уæздан лæгау, уæддæр Скæнæгæй разы. Æмæ дзы кæд 
тæрсгæ никуы кодта, уæддæр дзы йæхи хызта тугдары æф- 
сарммæ гæсгæ, стæй йæм Хуыцауы раз худинаг каст йæ 
иуæй иннæ æнахъомдæр сабиты сидзæрæй ныууадзын. Уæд- 
мæ Умалат дæр, чи зоны, æмæ фендæр лæг, æрхудт йæхи- 
уыл, ома уанцон нæу уал æмæ уал азы искæй фæдыл тугдо- 
мæг зилын, ай йæ зæрдæ куы басауæвзалы, дон ын доны ад, 
цæхх ын цæххы ад æмæ йын мыд мыды ад куынал кæнынц, 
уæд. Æмæ, æцæгдæр, уанцон нæу ныр фондз æмæ ссæдз азæй 
339 

фылдæр дæ марæн кард фæцъорттæввонгæй хæссын. Кæд, 
дам, тугæн æмбийæн æмæ сæфæн нæй, уæддæр. Й-йæх, уæдæ 
æмткæй цæцæн дæр æмæ хицæнæй Умалат æмæ Али дæр цы 
зындоны æвзарæнтæ бавзæрстой, уыдон та æппындæр фыст 
никуы сты? А-гъа... Не сты, æвæццæгæн, æндæр ма лæг лæ- 
джы марид, иу ма иннæмæй суанг йæ незаманты туг дæр до- 
мид!.. Фæлæ нырма... 
Тугисыны æгъдау, ай-гъайдæр, дзырддаг нæу, нæма æрлæ- 
мæгъ, нæма фæхъодыйаг, æмæ уымæ гæсгае æмбары Умалаты, 
фæлæ Али йæхæдæг, зæгъæм, Умалаты бынаты куы уаид, уæд — 
ис? ис! — уæд, гъæй-хуыцауыстæн, истæуылтыл дардыл асагьæс 
кодтаид, 6ахъь1нцъым, истытæ æрхъуыды кодтаид, кæд ын 
æрмæст йæхицæн дæр зын басæттæн у ууыл, уæддæр афтæ 
карзæй цыма нал домдтаид йæхицæй уыцы уæззау хæс сæх- 
хæст кæнын, цыма адæмы курдиатæй æмæ Хуыцауы хатырæй 
фæфæлмæнзæрдæ уыдаид æмæ... æмæ боны фæстагмæ фæта- 
сыдаид, фæтарстаид Пехуымпары зæрдæхудты бацæуынæй... 
Фæлæ фæстаг бонмæ Умалат йæ фæдыл лæгдзуан кæй зылд, 
уый-иу Алийы хъустыл æрцыд. Æмæ та-иу уæд йæхи бафæс- 
вæд кодта. Умалат та, дам, бынтон ссуцца, ныссырхсынкъ — 
рæстмæ ныхас дæр рæстмæ нал æмбæрста, йе ’мгæрæтты ауа- 
йæн нал уыд: кæм-иу сæрыскъуыдтæ фæци, кæм та-иу йæхæдæг 
искæй кардæй рæтъызта æмæ-иу фæмидæгæй. Куы-иу ссæри- 
бар, уæд та-иу ногæй Алидзуан зылд — Умар æм мæрдтырды- 
гæй додой кæны, куынæ йын райса йæ туг, уæд æй нæ бауадз- 
дзæн мæрдты æхсæнмæ, мæлгæ дæр уæлдай зынудисæнæй акæн- 
дзæн, фæсмойнаг æмæ æлгъыстæй, худинаджы гаккимæ. 
Æмбары, алцыдæр æмбары Али: Умалаты цард дæр цард 
рагæй нал уыд, йæхи цард дæр хорз адзалы аккаг нал сси. 
Ногæй йæ райдайай, уый та — й-йæх! — дуне Сфæлдисæг нæ 
загъта. Æмæ ма йын цы ардыгæй райсоммæйы ’мгъуыдæй дуг 
аззад цæрынæн, уыцы дуджы йæхи адæймаджы номыл, 
цæцæйнаджы номыл хъардзæн — æндæр зæрдæлæууæн, æн- 
дæр ныфсы фæрæз ын нæй. Й-йæх! Ныр Илимы ма банорд 
дæ хъæбысы... Й-йæх! Ныр дæхæдæг гыццыл Али ма фест 
æмæ дæ сæ тулдз йæ хъæбысы ма батухæд... Ма йыл бакъул 
кæн ныр, ма йыл бадæлгоммæ у... 
Æмæ сæ базырхауд, сæ иудзонгон тулдзыл цыма æцæгæй 
дæр баныхæста йæхи, йæ къуызыртæ хъæрмуст цъарыл ын 
цыма æцæгæй дæр æрхаста йæ зыр-зыргæнаг уырзтæ æмæ 
йын цыма бæлас йæ рис æмæ рыст йæхимæ айста, райгуырæн 
хæхбæсты æмæ йын цыма райгуырæн къонайы фæлмæн æмæ 
340 

æнæбасæттон хъару радта, уыйау ын фенцондæр, йæ зæрдæ 
фæрогдæр, йæ улæфт фæсæрибар... 
Хуыцау Стыр у, йæ тæрхон ын уырдыгхъæдæй, æмраст 
лæугæйæ хæссын хъæуы... Аллах акбар! 
Ахæстон, изæрырдæм куыд вæййы, афтæ та тыхджынæй 
тыхджындæр гуыв-гуыв кæнын байдыдта. Уалынджы дын 
хæринагдæттæн рудзынггонд фегом, æмæ дзы йæ худгæ цæс- 
гом æрбадардта цæстдарæг Валодя — ахстыты уарзон лæг. 
— Уæ изæртæ хорз, душегубы-удмартæ! Студент, мæнæ 
дын Ходы-фырт хуын æрбарвыста, — æмæ «Примæ»-йы цып- 
иар цинæвдылд сырх къоппы æрбалæвæрдта мидæмæ. 
Йæ ныййарæг мады фæзындмæ бонизæрмæ æнæрхъæцæй 
цы саби фенхъæлмæ кæсы, дуарырдыгæй алы сыбыртмæ дæр 
фесгьæлф-фестъæлфгæнгæйæ, уый дæр ын йæ фæзындыл афтæ 
нæ бацин кодтаид, Сергей Валодяйыл куыд барад. Базгъордта 
йæм, райста тамакотæ æмæ, цыма йæ адджын мадыфсымæр у, 
уыйау æй йæ бинонты царды хабæрттæй хынцфæрстытæ сис- 
та. Уый дæр ын, бузныг, ницы сын у, дæ хостæ сын фæахъаз 
сты, зæгъгæ, хъазгæмхасæнты, фæлæ уæддæр бæстон дзуæп- 
пытæ дæтты. 
Цыма æрмæст ироныл фидауы, хорз адæймаг цæмæй уа, 
уый, уыйау-иу Валодяйæ загътой: 
— Тынг хорз адæймаг у, уырыссаг уæвгæйæ, тынг хорз, 
раст нæхи ирон лæг! 
Иу авд æмæ йыл дыууиссæдз азы цыдаид, фæлæ цыма 
тынг зæронд дада у, ахст адæм та йе ’нæрхъуыды, сонтæй 
рæдийаг цоты цот цыма сты, уый хуызæн рæдау цæстæй сæм 
каст. Суанг лæгмартæм дæр. Æвæццæгæн, æмæ -йын иу фыд- 
гæнæг дæр æвзæр адæймагыл нымад нæ уыд, пайда кæмæй 
нал ис, ахæмыл — кæуылдæриддæр сæ цыдæриддæр æрцыд, 
уый йыл рæдыдæй æрцыд, æнæрхъуыдыйæ, йæ хæйрæджы- 
ты сайдæй, царды æнæрай уавæртæ-фадæттæм гæсгæ, уыйй- 
еддæмæ сæ алчидæр Хуыцауæн хъулон нæу, сафинаг æвзæр, 
срастгæнынæн чи нал бæззы, ахæм згæ зылын зæгæл. 
Куы рамæсты уыдаид, куы ралгъыстаид искæй йæхицæй, 
уæддæр-иу йæ маст сисыны охыл нæ, фæлæ йын цыдæр æгæр 
кæй фæхъыг, искæй зын ын йæхи зынау кæй у хъыг, уый 
равдисыны сæраппонд — хæраймаг нæ уыд йæ дæрзæг ныхас 
дæр, цыбырæй. Уæдæ йæ хъарм бакастæй æмæ йæ бахудтæй 
та лæджы зæрдæ ’лхæдта. 
341 

Ахст лæг æххормагæн быхсдзæн, фæлæ йын тамакойы 
хъырдыйæ зындæр уромæн ницы у. Рачик-иу йæ удисынмæ 
’рцыд, сæррамæ-иу æй бирæ нал хъуыд, фæлæ дын иннæ 
цæстдарджытæ — дæ хъустæ бахъил кæн! — макæмæй ракурой 
æмæ ’рбахæссой дымд. Цъылыныл ма цы иугай гагатæ баззад — 
цъылинаджы мыггаг, уыдон-иу фæтыдта Рачик, сæууæрста 
сæ-иу, ныммур-æрыссадта сæ-иу уидыгæй уидыджы ’хсæн, 
схæццæ сæ-иу кодта бæмбæджы тæппимæ æмæ-иу уый тама- 
койы номыл дымдта, йæ хурхыуадындзтæ араугæйæ, табыр- 
джиан фысы хуыфтгæнгæйæ. О, фæлæ-иу ахæм æнæтамако 
бонты Валодяйы рад куы уыд кусын, уæд дын уый æнæхъæн 
ахæстоныл дæр æрзилдзæн, уæддæр дын ссардзæн иу-цалдæр 
сигареты. 
Æмæ сын радио куы ныууагъта кусгæ, уæд та? 
Радио æнæуи алкæд дæр æхсæвы дæс сахатыл ахуыссын 
кæнынц, фæлæ уыцы бон мах «Спартак» Хъырымы кæмдæр 
фæстаг, кæронбæттæн хъазт кодта — куы амбула, уæд уæл- 
дæр лигæмæ бацыд! Репортаж та уартæ æмбисæхсæв кæддæр 
уыдаид. Æмæ сын Валодя радио дзургæ ныууагъта! Махонтæ 
рамбылдтой, фæлæ йыл хъæрæй ма ныццин кодтаис: иннæ 
къамырæтæ фæфæдис уыдаиккой, цы ’рцыд, зæгъгæ, науæд 
та хъуыддаг фембæрстаиккой, æмæ уæд Валодяйæн йæ хабар 
сæ хæрзтæй нæ рауадаид... 
Фæлæ — чи цæуыл цин кæны, чи та цæуыл. Сергейæн дæр 
æхсызгон куыд нæ уыд нæхионты фæуæлахиз, нырмæ чи ни- 
куыма уыд, уыцы сгуыхт, æрмæст иннæмæй та йæ къухы 
фыдтæ хордта-æхсыдта фæсмойнаг æмæ фырхæлæгæй: йæх, 
ныр-иу адæм мидæмæ куыд бырсдзысты, ныр-иу кæрæдзи 
сæрты куыд хаудзысты стадионмæ цæугæйæ, æмæ уыцы цъист, 
уыцы рассон-бассон схуыстыты дзыпдзуан цы ’нцон æмæ æн- 
тыстджын уыдзæн, цы диссаджы фадæттæ уыдзæн, цæмæй 
«котлы сбивать» кæнай, уымæн дæр! Афтæ та блатнойты ’вза- 
гыл сахæттæ къухтæй æфтауын у... 
Фæлæ ма уыцы хорз изæр Сергей йæ зæрдыл æндæр цæй- 
дæр тыххæй дæр бадардта: уæд фыццаг хатт смæсты уыцы 
хуызы... йед... политикон хуызы цыдæр, ноджы айдагъ хъа- 
зæн ныхæсты тыххæй, кæйдæр тæссармæарæзт уæлæнгай зон- 
ды тыххæй. Цæвиттон, сæ фылдæр цин кодтой нæхионты 
уæлахизыл, фæлæ дзы чидæртæ та ’нахуыр ерысы бацыдыс- 
ты. Сæ иу загъта: 
— Мæ сынтæджы бын куы хъазой сæ футболæй, уæддæр 
сæм нæ ныккæсдзынæн, стæ-ма, цы архайут уым, зæгъгæ... 
342 

— Райкины загьдау сын фæйнæ портийы раттæнт, æндæр 
уалæй иуы фæдыл æдылытау цы ратырындз-батырындз кæ- 
кынц... 
— Мæхицæн мын куы фидой æхца, уæддæр сæм нæ бацæу- 
дзынæн... 
Æмæ ма уæд афтæ дæр ахъуыды кодта: «Ай дæ хицау! 
Мæнæ иуы иннæйы цин куыд не ’ндавы, мæнæ! Æмæ, кæс- 
ма, искæй циьГыл кæй нæ цин кæнынц, иумæйаг циныл кæй 
нæ цин кæнынц æмæ сæхи æндæр хуызон кæй дарынц, уый 
йæм ахæм азимаг кæсы мæнæ ныр, æмæ сæ раст... амар!» 
— Бузныг, дядя Валодя, — Уырысхан æм хæстæг нал 6а- 
цыд, иугæр Сергей кæм фæразæй, уым æмæ йын тамакоты 
хуыны тыххæй дардæй арфæ ракодта. 
Иу адæймаг иннæмæн уымæн садджын, удхæстæг свæййы, 
æмæ дæ уды мидæг хорзæй цы вæййы, уый дын æргом кæны, 
адæмы рæгьмæ дын æй исы, дæ фауинаг миниуджытæ та дын 
мынæг кæны, ныгæны дын сæ, скаст сæ нæ уадзы. Цыбыр 
дзырдæй, иуы фарсмæ уæлахиз æмæ цæрддзу дæ хорз адæй- 
магон, дæ хуыцауон удыхъæд кæны, иннæйы цур та дæ сыр- 
дон, дæ дæлимоны æмбæхст æууæлтæ схæцынц сæ сæрыл æмæ 
дæ фæсмойнаг фæкæнынц. Валодяйæн æрмæст йæ уæздан ба- 
каст дæр ахстытæн сæ уды хъæбæртæ фæлмæн кодта, сæ цыргъ 
тигътæ-дæрзæджытæ та лæгъз. Иæ цуры сæ алчидæр, йæ ми- 
дæг хуыздæрæй, æнæхæрамдæрæй цы ис, уый равдисынмæ 
тырныдта æмæ уыйау йæхи, Хуыцауы комытæф-комулæфт 
кæмæ хæццæ кæны, ахæм адæймаг хуыдта, уый æмсæр, æм- 
зонд, æмзæрдæ, æмхуызон æнæфыдæхджын, æцæг ыл уымæй 
хъауджыдæр æнæбары рæдыд æрцыд —саг дæр ма куы фæ- 
чиуы-фæкæлы, афтæмæй йын цыппар къахы ис, — æмæ ныр 
æнæмаст, æнæ фыдбоны лæг уæвгæйæ, йæ рæдыды азарæй 
фæтæригъæдджын, фæтугфиддон. Кæнæ та йæ тæвдæй йæ 
маст бауромын нæ бафæрæзта, нæ базыдта æфхæрд барын, 
нæ йæ ныууагъта йæ уæлæ æмæ ацыд йæ фæсмойнаг мастисы- 
ны — адджынæй сайæгой — фæндагыл. Æмбарыс æй, Валодя? 
Хатыр ын кæныс? Æмбары. Кæны хатыр... 
Валодяйы хуызæтты амонд — искæмæн хорз ракæнын, ис- 
кæй зæрдæхудт ма райсын, искæй хъыджы ма бацæуын. Тыхст, 
уынгæг, уырыд, цардвæллад, улæфтхъуаг лæджы амонд — 
ахæмыл сæмбæлын. Æмæ та уæд дунейы цард йæ хорз гаччы 
сбаддзæн, цæрынæн та сбæзгæ уыдзæн... 
Æмæ кæд цæрын фенцондæр вæййы, уæд мæлын та, чи 
зоны æмæ, зындæр фæвæййы. Уымæн, æмæ, зæгъгæ, ныр, 
343 

ох-хай, ахæм хæрзæуæг адæмимæ, райст-бавæрды лæгау лæг- 
тимæ ма фæлхас кæн дæ иунæг царды бонтæ, ма бафсæд ахæм- 
тимæ хæрдты дæр æмæ уырдгуыты дæр цæуын-уайынæй. Æмæ 
ахæм лæгау лæгтæн дæхæдæг дæр цæдисон-фæдисон æмба- 
лæн-æнцойæн ма бæзз, разуæзæн дæр ахсджиаг ма у æмæ 
фæсуæзæн дæр... 
Ахæм хъуыдытыл æмæ сæ æнкъарæнтыл æфтыдта дзыхы 
радавинаг фидиссаджы надзиратель-цæстдарæг-хъусдарæг, сæ 
лæггæс Валодя. 
Хъæлæкк, хорз уаид уый, æмæ ахæстоны кусджыты ’хсæн 
Валодяйы хуызæттæ фылдæр куы уаид æмæ-иу ахстыты сæхиау 
куы садæймагхуыз кæниккой, фæлæ уал уыдоны ныр та фыд- 
гæнджытæ кæнынц сæхи ’нгæстæ. Чи кæимæ сбæндæн уа, уыйау 
кæны йæхæдæг дæр — уартæ, дам, æррадоны дохтыртæ дæр 
куыдфæстæмæ æрраты митæй сæйын райдайынц, фæфæзмынц 
сæ барвæнд-æнæбары. Лæг ахæстоны фæмидæгæй уæд, æндæр, 
зылын у, раст у, азимаг у, æви бынтон æназым у, уый сæ цæсты 
ницы давы, фæлæ иугæр кæм фæмидæгæй ис, уым милицæйы 
æмæ ахæстоны кусджыты холы у, сæ амæддаг, сæ хъазæнхъул 
æмæ къæхтæмæрзæн, стыр бынатджын фæхæцæг ыл ма уæд, 
æндæра. Æмæ сæм мылытимæ чи æрбахауы, уый сæ æндон 
æфсæрджын-къæпсырджынæй, ссырджынæй куы рацæуы, уæд 
социалистон æхсæнад ахст адæмы гæсты — хъомылгæнджытæ 
æмæ æфхæрджытæй дæр разы æмæ арфæйаг уæд, стыр бузныг, 
стыр! О, æмбæрст у: Валодятæ суанг дзыллæты бæрны бацæуæг 
хицауады ’хсæн дæр нæ фаг кæны, суанг скъолайы ахуыргæнджы- 
тæн дæр фаг нæй ахæм адæм, уæд ахæстоны фаг кæм уа, фæлæ, 
йарæби, уæд та ууыл хъуыды кæн, æмæ искæд бон кæнæ дæхи 
ардæм хъæуы, кæнæ дæ хион-хæстæджы! Стæй паддзахад дæр 
сæ зондджынтæй нæу, æндæра йæ мастисджытæ-хъомыл- 
гæнджытæ-æфхæрджытæ ахæм фыдуындтæ æмæ фыдкæндтæ 
нæ уаиккой, æнæ зæрдæ, æнæ тæригьæд зонæг... 
Уырысхан æй йæхæдæг федта, уымæн æмæ йæ йæ тæккæ 
хæдфæстæ æрбакодтой æмæ йæ йæ цуры фарстой. 
Лæгæн йæ фыццаг бакастæй дæр бæрæг уыд, хæдзайраг 
лæг кæй у, уæздантуг æмæ уæзданæгъдау, уый. Æвæццæгæн, 
иу-æртæ боны ахсты фæцис искуы районы æмæ йæ мæнæ ныр 
Урс ахæстонмæ сластой. Æмæ йыл уыцы цалдæр боны дæр 
фæзындысты — фемпылдхуыз, фæдæрдджынæнгæс, йæ цæс- 
тытæ алкæмæдæр дун-дунетæм къæмдзæстыг æмæ тарстхуы- 
зæй кастысты: къæмдзæстыг та уымæй уыд, æмæ ахæм ху- 
динаджы ран кæй ис, тарстхуыз та уымæн лæвæрдта, æмæ та 
344 

угздæ цы уыдзæн, ам та мын цы алывыд ныккалдзысты, мæ сæ- 
рæн ницы зонгæйæ, уымæ мидстьæлфгæйæ æнхъæлмæ кæй каст. 
Чи у, цы у, кæм кусы, кæм цæры, уыдæттæй та йæ ныр дæр 
куы бафарстой, уæд ма фæстаджырдæм ахæстоны дуаргæс 
иыддис кодта: 
— Æмæ партион дæр дæ? 
— О... 
• — Кæцы партион? 
— Коммунистон. Кæцы парти ма зоныс ды та? — ам дæр 
партийæ хынджылæджы ныхас нæ ныббардзæн. 
— Æмæ ай уæрыччы-сæныччы фыд куы уарзыс: æхсæр- 
дæсаздзыдæн йæ Хъарсы фидар батонынмæ куы бахъавыдтæ! 
Ноджы де скъоладзауы Циалковскийы! Уый дын дзы ахуыр- 
гæнæг! 
— Сæрæй бынмæ гæды ныхæстæ сты! Йæ мады масти- 
сæнтæ.Фæлварæнты йын «дыууæ» сæвæрдтон чызгæн, æмæ 
мæм уæд йæ мад бартхъирæн кодта... 
— Мадæн дæр дæ дзы дыууæ сæвæрын хъуыд, мадæн! 
Худтысты йыл ахæстоны кусджытæ, уæдæ нæ худтысты — 
цы йыл ауæрдой... 
Къуырийы фæстæ ахæстоныл ахæлиу хабар: сæхи дасын- 
мæ ахст адæмæн алмасийы сæстæгтæ куы радтой, уæд дзы 
уыцы ахуыргæнæг йæ хурхы тугдадзин ахауын ласта, адзæн- 
гæл кодта йæхи... 
Рухсаг уæд, тынг хъыг уыд Уырысханæн, фæлæ йæм æп- 
пæты бæллæх та уый кæсы, æмæ уыцы мастисæг мады дæр, 
æмæ йын мæнæ йæхи ныхмæ зыгъуыммæ ’вдисæнæй чи цæуы, 
уыдоны дæр кæй уырны: советон адæмон тæрхонгæнæндоны 
дæр сайæн ис, гæды æмæ дзы мæнг ныхас, дам-дум, хахуыр- 
тæ, цъыфкалæнтæ, тугмысæнтæ хъуыддаджы цæуынц... 
Фæлæ ’нæтæригъæдæй цы туг ныккæлы, уый айдагь йæ нык- 
калæгæн, комкоммæ кæй ардыдæй æмæ къухæй ныккæлы, 
æрмæст уыдонæн фидинаг нæу, фæлæ æппæт адæмæн дæр — 
се ’рхъуыды цардыгъдæуттæ, цардвæтк цæмæн уадзы æрцæуын 
ахæм тугныккалд, цæмæн ис уымæн гæнæн?... 
Хуыцау та адæймагæн йæ цардæн гæс æмæ хъахъхъæнæг- 
хъалагъур нæу, стæй йе ’нæниздзинад-зæрдыуагæн дæр, фæлæ 
йæ удгæс у, йæ уды гæс — иугæр дын уд радта, уæд ыл дæ- 
хæдæг узæл, ауд ыл, хиз æй сон æмæ рынæй æмæ йын уæлæ- 
уыл цард фенын кæн, хорзы йын цу, нарты æнусон бæстæйы 
та дын Хуыцауы бæрны уыдзæн кæнæ рухс дзæнæты, кæнæ 
та æвадат зындоны... 
345 

Валодя хæринагдæттæн мæнгдзæст куы ’рбахгæдта, уæд, 
цыма йæ каст уымæ уыд, уыйау Николай йæ хæдуæлвæд æр- 
хызт йæ хуыссæнæй æмæ та уыцы æнæвдæлон, бæрнон хъуыд- 
дагхуызæй дыууæрдæм йæ уæззау цырыхъхъытæй фидар бæн- 
дæны таг нывæнды, æфсæддоны садзгæ санчъехтæй цæуы. 
Дун-дуне кæд ныртæккæ базгъæлæнтæ уыдзæн æмæ ма кæд йæ 
фæстаг ныфс Николай у, уæддæр уый уымæ нæ равдæлдзæн. 
Фæлæ та йæ кæд зæххон адæмæй исчи бахъыгдара, йæ 
ахсджиаг хъуыддаг ын фæкъуылымпы кæна, уæд — Сергей. 
Уымæн Николайы зыхъхъ-зыхъхъ цыдæй уайтагъд йæ мæн- 
гæфсон сæрымагъз сæнкъуысы, сриссы йæ сæр. Стæй йæм 
хардзау дæр кæсы, стыр хардзау, ацы Мясоруб афтæ барджын, 
уæндон æмæ æнæкъæмдзæстыг-æнæныгъуылгæйæ кæй æнкъа- 
ры йæхи, йæхи афтæ сæрибарæй, æвал-æвидис хуызы кæй 
дары, æдæрсгæ хивæндæй, уый. 
— Немыцаг салдатау Еуропъæ ссæндгæ куыд рацу-бацу 
кæны хæсты, фæллойы æмæ дзидзагуыстгæныны дæрдтыл 
сгуыхт ветеран, — мæстæлгъæдæй райдыдта Сергей. — И? Мæ 
сæр мын ссамандур кодтай, Мясоруб... 
— Сæр-йа? — цæугæ-цæуыны мæстæймарæгау фæкодта Ни- 
колай. — Æмæ дын кæм уыд сæр та? 
Сергей нæма рамæсты, нæма фæцарæхст исты зæгъынмæ 
дæр æмæ исты акæнынмæ дæр, афтæ Николай йæ цырыхъхъы- 
тæ феппæрста æмæ йæ хуыссæнбынаты рæвдзгомау стæлфыд. 
Алцæмæн дæр ын кæй ферæджы, уый бамбæрста Сергей æмæ 
йæхи Рачикмæ кæсæг скодта, цыма уымæй райсинаг уыд йæ 
маст, уыйау — гыццыл истæмæй дæр æй куы ракъахид, гыццыл 
истæмæй, æрмæстдæр ын мæнг æфсон куыд фæуа, зæгъгæ... 
Фæлæ Рачик дæр ууыл нæ уыд. Хохæмуæз æхсæв та ’рба- 
цæуы æмæ йыл йæ къæйтæ æмæ къæдзæхтæ самайдзæн, ныс- 
сыф æй кæндзæн, ныцъцъист, ныттæбæкк. Æмæ та стыр хъуыд- 
дагхуыз-æнæвдæлонæй йæ гæххæттытæ ’взары, ракæс-бакæс 
сæм кæны, йæ хъуыды агайы, базмæл-ма, фæрæвдз-ма у, зæгъ- 
гæ, кæд дзы вазыгджын-исты, ахъаззаг æмæ ахсджиаг-исты 
ферох, уæд та... Йæ зæрдæйы сау фæнык расхъау-басхъау 
кæны, кæд дзы уæд та иу æнæнхъæлæджыйы хъуыдыйы зынг- 
стъæлфдзæст ферттивид, зæгъгæ. Цы ма нæ ныффыста йæ 
бирæ хъæстыты, цы фæзилæнмæ, цы уавæр æмæ фадат-æууæл- 
мæ ма нæ аздæхта тæрхонгæнджыты æргом? Цы мадзал ис 
кæйдæр æрхъуыдыджын зонды, цымæ, цæмæй тæрхонылæг 
346 

йæхи Рачикы уавæры авæра, уыйау банкъара йæхи, цæмæй 
рачикы цармы бацæуа æмæ йæм йæ маст бахъара, йæ зæрдæ- 
хæлд, йæ риуæууылд — æмæ ахæмæй, цымæ, цы ис кæйдæр 
æрхъуыдыджын зонды, цы мадзал, æмæ йæ Рачикæн та йæхи 
сæр нæ ахсы?.. 
Ис ахæм бæлвырд мадзал, ахæм цыдæр фæзилæн, фæлæ 
йæ Рачикæн йæ цыбыр авналæнджын зонд нæ# ахсы, æмæ уæд 
уый адæргæй, уый фыдæй, æрхъуыдыйы фыдæй комкоммæ 
бын нæ кæны, бын? Кæны. Æртхутæг кæны царды æнæуазæг- 
уарзон къæсæрыл. 
Бæргæ, бæргæ, тæрхонылæг йæ уавæры куы бацæуид, уæд 
ын бамбарид йæ фыдракæнды уидаг: Рачик йæ масты фæдыл 
нæ цыд, фæлæ йæ уарзты — дуне йыл баталынг æмæ дзы 
æндæруылты, æндæр хуызы фæндаг нал ардта, нал уыдта... 
Фæлæ — нæй. Ницуал ахæм исты фæзилæн æрцахста йæ 
рыст сау зонд — фыррыстæй йын ссау, — уымæй размæ цæ- 
мæй нæ раст кодта йæхи, цы хуызы нæ къаддæр кодта тæрхон- 
гæнджыты раз дæр æмæ адæмы раз дæр йæ азым, ахæмæй, 
æнхъæлдæн æмæ, фæсте ницуал ныууагъта. Æмæ йæ уæдæ... 
Ау, æмæ йæ уæдæ æнæ фехсгæ?.. 
Суынгæг йæ зæрдæ, йæхицæн тæригъæдæй та йæ фындзы 
базыртæ скатайаг сты, йæ сæры суадон та цæссыгæй фемæхсын- 
æввонг фæци, цæстыбынтæ схъыдзы кодтой, фæлæ йæхи фæ- 
хъæддых кодта. Æмæ йæ ныр та цы бафæндыд, йæ зæрдæ цы 
’рцагуырдта, уый диссаг уыд, диссаг: гъæй-джиди, æмæ ныр 
йæхи Валодяйы фæтæн риумæ чи балхъивы, фыды ад кæмæй 
райсы, кæмæн бабуц кæны йæхи мæгуыр лæг, æфхæрдæййæфт 
къаннæг сабийау! Гъа, уый гæнæн нæй, нæ йыл бакъултæ 
кæндзынæ, нæ йæм балхъивдзынæ дæхи, нæ ныннорддзынæ 
дæхи йæ хъæбысы, фæлæ йæм баулæфæн дæр нæй, дæ къух 
раттæн, йæ къух райсæн дæр ын исты æфсоны фæрцы-ама- 
лæй — мæнæ, зæгъæм, тамакотæ сын кæй æрбалæвæрдта, уый 
æфсонæй уæд та æппынфæстаг... Ома арфæ йын кæныс, зæр- 
дæбын арфæ. Дæуæн та дæ арфæ тынг ахадгæ у: комкоммæ 
мæлæтмæ цæуыс æмæ цыма дыууæ бæсты номæй дзурыс — 
уæлæйы æмæ дæлæйы бæстæты номæй: Цезарь! Идущие на 
смерть приветствуют тебя! Куыддæр æнахуыр уайдзæн, сæнт- 
дзæф мийау, фæлæ йыл куынæ андзæва, куынæ йæм бахæц- 
цæ кæна мæнæ йæ уды ныры катай, мæнæ ныр йæ зæрдыл цы 
’рбафтыд, уый куынæ сæххæст кæна, ома Валодяйæ исты хуы- 
зы, цыфæнды амалæй дæр фыды ад, адджын уды ад куынæ 
райса æмæ куынæ сулæфа, йæ зæрдæйы æнæнхъæлæджы фæн- 
347 

дон куынæ сæххæст кæна, уæд цыма стыр цæмæйдæр хъуа- 
гæй баззайдзæн йæ цард, йæ лæджы, йæ адæймагон ном уæд 
цыма стыр быцæуаг уыдзæн, уырнинаг æмæ æппындæр ны- 
маинаг нæ уыдзæн, цы уыд царды мидæг, цы уæз тардта, цы 
кад, уый мæнг уыд, уымæн æмæ йæ цард худинаг, ницæйаг 
йеддæмæ ницы уыд. Афтæ уайы, иугæр ыл Валодя кæм нæ 
баузæлыд, уым. Хуыцауæн цыма фенад, уыйау. 
Адæймагыл дзы цы мæгуыры бон акæны, ахæм ма дзы 
мæгуыры бон уа, ахæм... 
Нæ, бирæгъ куыдзы бын йæ рагъы нуæрттыл куы бæгъду- 
лæг кæна йæ лæгъстæйаг бон, уыйау нæу, Валодяйы хорзæ- 
хæй куы фæхорзæхджын, куы февдадзы хосджын уаид йæ 
уд, уымæ кæй тырны, кæй бæллы, уый уыйау, бирæгъы лæгъ- 
стæйагау нæу куыдзæн. Уæдæмæ хиуарзон куыдз бирæгъты 
’хсæн хорз бирæгъыл сæмбæлд æмæ йыл йæхи... Цы? Фæдзæх- 
сы ома? Уæдæмæ цыма ныронгау сидзæр нал уыдзæн, царды 
арæнæй æнусты талынг сæрсæфæнмæ цыма уæд ныфсджын- 
дæрæй акъахдзæф кæндзæн.... 
Ныссуйтæ йæ хъуыды, ныккæлæхы гал... 
Кæуылты не ’рзилы лæджы хъуыды, йæхи цæсты йæхæ- 
дæг йæхи æнæкъæмдзæстыг куы фæкæны, уæд! 
Рæвдз фестад, бауад дуармæ æмæ йæ тъæпæн къухы дзæхст- 
дзæхстæй бахоста. Чысыл фæстæдæр æм хæринагдæттæнæй 
Валодя ’рбакаст. 
— Циу, Бог Чертей? Цы кæныс, Рачик? — афойнадыл ын 
куы ницы дзуапп лæвæрдта Рачик æмæ йæ зæгьинаг тыхныхъуыр- 
дтытæ куы кодта, уæд ма йæ йе ’цæг номæй дæр схуыдта. 
— Йед... Бузныг, — æмæ йæм йæ къух æддæмæ адардта. 
Уый фæстæдæр алæууыд, нæ йын исы йæ къух. 
— Уæд цæй тыххæй? Цæй тыххæй бузныг? 
— Мæнæ йед... Тамакотæ... Стæй... Æнæуи... 
— Гъемæ фæуæд... 
Зæрдæйæ йæ ацахста, куынæ йын райса йæ къух, уæд æй 
мæлæтдзаг зæрдæдзæф кæй фæкæндзæн, æбуалгъ æфхæрдæй 
йæ кæй бафхæрдзæн, йе ’мбæлтты цæсты йæ кæй бафтаудзæн — 
æнæуи дæр уый хъуаг куы нæу, — уый йе ’нкъараг зæрдæйæ 
ацахста Валодя æмæ йын райста йæ къух, цас æмбæлы, уымæй 
йын æй фæстиатдæрæй фæдардта йæ армы. 
Ничи схудт Рачикыл. Æмæ сæ фæбузныг. Фæлæ уæддæр 
йæхи растгæнæгау фæкодта: 
— Кæд, æппын, ментæн дæр ницы уаид арфæйы ныхасæй... 
Æруагъта йæхи, йæ мидæфсарм фенæкъæмдзæстыг — ницы 
348 

ахæмæй бакодта худинаджырдыгæй. Æмæ йын куыд фен- 
цондæр, афтæ дын йæ зæрдæ, нырмæ кæй никуы фæхъуыды 
кодта, кæмæ никуы фæкомкоммæ, ахæм ног хъуыдыйæ куы 
бацырын уаид: ау, цуанон куы у, стæй зылындзаст æмæ риз- 
гæкъух цуанон дæр куынæ у, уæд сæ йæ зæрды марын куы 
уыдаид, уæд... уæд, ау... 
— Студент! Сесо! — йæхи хæрдмæ фехсгæйæ, рабадт сын- 
тæджы. 
— Циу? — Сергей йæ уæлхъус алæууыд. Уырысхан дæр 
æм баздæхта йе ’ргом, фæрсæгау æм кæсы, исты ахадгæ, исты 
ахсджиаг ныхас дзы фехъуса, уый йæ кæд нæ уырны, уæддæр. 
— Æз цуанон нæ дæн, цуанон? Дæн. Стæй, кæд мæ цъиуы 
цæст нæ ивгъуыдта, зæгъгæ, нæ зæгъын, уæддæр мæ гуыл- 
мыз, стæй артист Крамаровау дженхъредзаст дæр ничи схуыд- 
таид. Æмæ уæд... Æмæ сæ уæд æз æцæгæй маринаг куы уыда- 
ин, уæд сæ... уæд сæ... Куырм уыдтæнуæдæмæ, куырм! Маст- 
гуырм! Мастæй куырм! Уарзтæй! Æз æй уарзгæ кодтон, ноджы 
йæ, лæгæн йæ удæй фылдæр æмæ тыхджындæр уарзт цы 
вæййы, ахæм уарзтæй уарзтон, алы фидистæ-йедтæн къаддæр 
кæнын чи нæ комы, ахæм — адæмы ’васт æмæ Хуыцауы ’васт — 
хивæнд уарзтæй йæ уарзтон, уый та... уый та мæ... Аффекта- 
цийы уавæры-æууæлты уыдтæн! Мæхи фырмæстæй, фыруар- 
зтæй не ’мбæрстон! Æндæра сæ æз уым хуыргæрчыты цагъд 
ныккодтаин сæ тæккæ роттæмдзæугæйæ! Æнæхъавгæйæ, на- 
вскидку! Уæуу, мæнæ мæ тыхсты рæстдзинад куыд никæмæ 
хъары! Æз Хуыцауы хуынкъ дзыппæй æрхаудтон, æви цæй 
куыдзæмгад дæн?! Нæ мыл æууæндыс, Сесо? 
— Профессор Фридманыл дæр уыцы аффектацийы куыр- 
мæй фæцæймызтай? Æви хъазгæсæй? — Сергей худгæйæ 
иуварс ацыд. — Райдыдтай та скъæрын... 
— Дæхæдæг скъæрæг. 
— Уæдæ мæм цы ныффæдис дæ? 
— Студентмæ дзырдтон... — Æмæ йæ тарст цæстытæ ныдз- 
дзагъыр сты Уырысханмæ: ау, ныр дæр та ахæмæй ницы 
æрхъуыды кодта, ницы сахаддзысты — ницы та сахаддзысты 
йæ хъуыдыйы ног фæзилæнтæ дæр?.. 
Цы йын зæгъа Уырысхан... Æцæгдæр, Хуыцаумæ йын 
тæригъæд ма фæкæсæд, — фæлæ куы нæуал уа, зæгъæм, уæд 
ыл фæрисдзысты, сулæфдзысты дзы, фервæздзысты дзы æмæ 
йыл зæрдæйы арфæй фæрисдзысты, фæхъыг ыл кæндзысты, 
судзгæ цæссыг ыл зæрдиагæй æрæппардзысты, æппынфæс- 
таг, фæлæ искуыдæр ма уый уыд, æмæ дæ цард зындæр уро- 
349 

мæн, зындæр быхсæн уæд дæ мæлæт-зианæй, искуыдæр ма адæ- 
мы сæ хъуырмæ афтæ скæн, цæмæй дын сæ фыртыхст-фыр- 
фæлмæцыдæй дæ адзалæн табу кæной, кувой йын æмæ йæм 
сидой, мадзал йæ ныхмæ нæ, фæлæ йæ тагъддæр æрцæуынæн 
агурой... Мæрдтæй дæр нæма у, стæй цæрдтæй дæр нал у. 
Цы йын зæгъа Уырысхан, цы зæрдæтæ йын авæра, цы уд- 
сайæнтæ æмæ йын зæрдæдарæнтæ ссара, кæд æмæ... Уæллæй, 
æвæццæгæн æмæ, афтæ у æцæгдзинадæй ам дæр та: мæнæ хæсгæ 
донæй суадон куыд нæй æмæ стæй садзгæ зондæй зонд куыд 
нæй, хи гуырæнджын зонд, хи æрдзон, иудадзыг ифтыгьд зонд, 
афтæ искæй æфтаугæ ныфсæй дæр нæй хиуæнгон ныфс, хихъæ- 
дон æмæ хизæрдæйон, хитугон æмæ хиуагон ныфс. Кæйдæр 
ныфсæвæрæнтæ та, кæйдæр амынд зондау, мидæгæй сын дæ- 
хицæй аразгæ быцæутæ æмæ гуырæнтæ куы нæ уа, уæд уай- 
тагъд фæцудынц æмæ баихсийынц, асур вæййынц. 
Мæгуырты мæгуыр уый у, йæ астæустæджы хъултæ кæ- 
мæн нæ фаг кæны, йæ туджы та лæджы, лæгдзинады æрзæт. 
Цалынмæ æгас дæ, уæдмæ, цы гæнæн æмæ дын амал ис, 
уымæй цардау цардæй цæр. Кæд æмæ мард дæ, удмард æмæ 
тугмард, уæд та мауал улæф, тæфсæджы фæстаг хидæй ма 
рахид кæн æмæ — амæл ныгæнинаг нывыл мардæй, хорзæй 
фæзминаджы мардæй. Кæд ды цы цардæй цардтæ, уый дæр 
цардыл нымад у, уæд ын афтæ æмæ уфтæ, зæгъгæ, ма йæ 
дæхимидæг дæхицæй дæр ралгъит дæ удæн фенцондæры охыл 
æмæ афæндараст у Хъаймæты бонмæ дæ Ахæрæты фæнда- 
гыл! 
Разæй — æнæмæт, æнæфыдæбон, æдзæхх æнусон цард... 
Æмæ афтæ куыддæр ахъуыды кодта Уырысхан, Рачикæн 
нæ, фæлæ йæхицæн ныфсы цæджындзтæ амайгæйæ, афтæ йæ 
зæрдæ ауынгæг, йæ улæфæнтæ ссыгъдысты, йæ цæстытæ сду- 
дыдтой — уæллæй, ныккæуид та йыл уал азы фæстæ дæр 
хæкъуырццæг куыдæй, нырдиаг ыл кæнид... 
Жаннæ... 
Маяковский, дам, куыдзæйгуырд, афтæ загъта: «Я люблю 
смотреть, как умирают дети»... 
Æмæ уый йæ сау фыд-зæрдæйæ, мыййаг, нæ загътаид аф- 
тæ — хæлæг сæм кодтаид! Куыд æууæнкагæй мæлынц, мæ- 
лæт циу, уый кæронмæ кæй не ’мбарынц, уымæ... Раст у, афтæ 
уыдзæн, æцæгæй дæр, сабитæ куыд æдæрсгæйæ амæлынц, 
мæлæт циу, уый кæй нæ фембæрынц кæронмæ, уымæ хæлæг 
кодтаид, æндæр уæдæ вампир у... 
Жаннæ уыд йæ мадыхойы чызг. Астаздзыд даргъкъах, сау- 
350 

дзæст, саудзыкку æнæнтыст. Цæринаг гуырд, дам, нæ ран- 
гыст: иуцасдæр ма куы баззад йæ адзалы бонмæ — арвыл 
мигъь1 къæм дæр нæ уыд, йæ хъысмæт сæгъы цæстæй сыгъ- 
дæгдæр, æхснырсгæ дæр нæ кодта, æхснырсгæ! — афтæмæй 
сæ сыхæгты зæронд усмæ ныццыд æмæ йын афтæ: 
— Годекка, ныр ма дын-иу дæ карчы цъиуты уынгæй чи 
’рбатæрдзæн? 
— Ды, мæ къона, ды, — загъта йын рæвдаугæйæ зæронд 
ус, йæхицæн та йæ зæрдæ сисбынæвæргæ ауазал чызджы æна- 
хуыр хъæлæсыуаг æмæ æддагон, æндæр дунеон цæстæнгасы 
ахастæй. 
— Æз — нал... — загъта ма Жаннæ æмæ йæ хæцъилæй- 
конд чындзытæй хъазыныл фæцис, цыма ацы ирд цæхæр ду- 
немæ æрмæстдæр уый номыл рауад — Годеккайæн афтæ зæгъа 
æмæ ма йæ чындзытæй ахъаза, стæй йæ фæд-йæ фæд фæстæ- 
мæ æнусты худгæ хурджын тыгъдадмæ ацæудзæн... 
Уалынджы дын Жаннæйы рахиз къахыл цыдæр уæрæх- 
зылд сырх сынкъ фæзынд, хосгæнæг ын хос нæ ардта, йæ туг 
ын фехæлдта æмæ... æмæ... 
Уырысхан уæд дыккаг курсы ахуыр кодта. Поезды дæр 
кæугæ фæцыд — фыццаг хатт æй уæд æрсырдта хионы зиан, 
йæ царды гæрæн цыма фæкъахыр, фæцæрдхуынкъ-фæгом- 
варс æмæ дзы фаллаг дунейы æцæгæлон дымгæ уыцы уазал- 
хæсгæ æрбадымдта... 
Дыууæ-æртæ къуырийы рауадаид Жаннæйы зианыл, афтæ 
йæ йæ мад Зæйрæт фыны федта: 
— Уыцы мæгуырхуызæй мæм æрбацыд æмæ мын афтæ, 
мама, æз, дам, ам куы никæй зонын, уæд дзы куыд уон, куыд? 
Уырыссаг бабушкæ дæр сæхимæ куы ацыд... 
Афтæ та йæ мадыфсымæры уырыссаг усы мады хуыдта. 
Стæй дын æнæнхъæлæджы йæ æнæцот мадыхо Тамарæ куы 
’рбамæлид — Жаннæ, дам, уым сидзæр мауал уа... 
Æмæ Уырысхан уыцы фын куы ’рбаймысы, стæй, сыл- 
гоймæгтæ, Годеккайæн Жаннæ цы ныхæстæ загъта, уыдо- 
ныл куыд цæссыгарæх дзыназгæ куыдтой, уый йæ зæрдыл 
куы ’рбалæууы, уæд та мæнæ нырау йæ хурхыуадындзтæ 
судзгæ адымсынц, æмæ цæстытæ араугæ сдудынц, тугдзæс- 
сыг зæрдæмæ ныттæдзы, æмæ, адæймаг цы тæригъæд æмæ 
æнæбон у Хуыцауы уынаффæйы раз, уый та йæм зæрдæ- 
уынгæггæнгæйæ бахъары. 
Фæлæ йæ хуыздæр хос — цæр цардæй дæ иунæг боны бон. 
Æмæ иугæр алчидæр йæхицæн цыфыддæр рынхæссæг кæм 
351 

у æмæ амæй-ай æвдадзыхосгæнæг дæр йæхæдæг йæхицæн кæм 
у, уым Рачик дæр фæцардхъом ног зæронд хъуыдыйæ: 
— Кæддæр чи амард... кæй амардæуыд тæрхонгæнджыты 
уынаффæмæ гæсгæ, уыдонæн дæр мæлæтæй уæлдай куы ницы 
уыд, уæд дзы уый цæмæй тæрсы, мæгъа... 
Ахæстоны гуыв-гуыв бынтон ныннæрсыд, нал цыд йæ сæв- 
джын къулты мидæг. Рачикы зæрдыл уыцы гуыв-гуывмæ 
цыдæр æрбæлæууыд æмæ Сергеймæ фездæхт: 
— Сесо! Мæнæ мыдыбындзытæ куы фæдыв-дыв кæнынц 
мыдычыргъæды, уæд уый циу, цæмæн афтæ фæкæнынц, уый 
зоныс? 
Никуы мæ агуырдта бирæгъ хæстæгмæ, зæгъгæ, ахæм дис- 
дзаг цæстытæй бакаст Сергей Рачикмæ. Æрæджиау йæхи фе- 
дылыхуыз кодта: 
— Дыв-дыв у, гуыв-гуыв, æндæр уæдæ цы уа?! Уазалæй 
ихæнриз кæнынц, кæнæ та сæ исты бахъыгдæрдта. Æви, дæу- 
мæ гæсгæ та, заргæ фæкæнынц мыдæфсæстæй? 
— Уыдон зондджын сты, зондджын. Стæй — ахуыргонд: 
уыдон ахуыр кæныны бæсты дæуау бæрæзеты ’хсæн тамако 
нæ дымдтой, фæлæ, ахуыргæнæг цы дзырдта, уымæ, раст бад- 
гæйæ æмæ йын йæ дзыхмæ æнæфæныкъулгæ кæсгæйæ, лæм- 
бынæг хъуыстой. 
— Дзæгъæл бæр-бæр ма кæн, зæгъ æй, циу, уый. 
— Физикæ. 
— Ботаникæ æмæ зоологи, — Сергей йæм хæстæгдæр ба- 
лæууыд, кæс-ма амæ дæр, ай та кæй мæстæй мары, зæгъгæ йæм 
февналын рæвдзæй. 
— Сæ базыртæ тилынц æмæ афтæмæй чыргъæды мыд сур 
кæнынц, йæ дон ын сурынц. Уый дын сæ дыв-дывы нысан 
дæр æмæ ’фсон дæр. 
— Ай дæ хицау! Цæмæй йæ зоныс, цæмæй? 
— Мæхи сæрæй!— загъта Рачик, кæддæр æй кæмдæр кæй 
бакаст, уый йын не схъæр кодта. Йæхæдæг та ныр бынтон 
срæгъæд сæлхæр цины æвдулынмæ: æнхъæл дæр ын куыд 
ничи уыд, афтæ рæвдз сгæпп кодта рудзынгмæ айдагъ цъын- 
даты, зæвæтгом, фæлæ ногæхсад цъындаты æмæ маймулийау 
тымбылдзæгæй тæрхæгыл сбадт, тыргъмæ ахъæр кодта: 
— Э-гей! Черти! Я ваш бог! 
Цалдæр къамырæйæ йæм циндзаг хъæлæстæй рахъæр код- 
той: 
— Пырвет, Бог Чертей! Нæма дæ фехстой... иу дзæбæх 
сылы хъæбысмæ? 
352 

— Не мохай, Бог Чертей! Будет хипишь, и мы прорвемся... 
фæлæ уыцы иугай хъæртæ Рачикæн ницы хибуцгæныны 
хос уыдысты — хъуамæ ахъаззаг уылæн сиса — ахæстоны 
къултæ рæмудзæг хъæрты уылæн. Ахæм хъуыддагæн хъæугæ 
адæм та æртыккаг уæладзыджы бадынц — æнахъом æгъдау- 
халджытæ, фыдгæнджытæ, алы хулигантæ-дзыпкъахджытæ... 
— Э-гей! Малолетки! Пиривет вам! Брательники мои! Как 
дслишки, братишки? — йæхиуыл уал сæ æууæндын кæны, сæ 
зæрдæ куыд ницæмæ фехсайа, афтæ. 
— Ништяк, Бог Чертей! 
— Это вы, малолетки? 
— Ага... 
Æмæ сын рифмæбыд мæстæймарæн æвзæр ныхæстæ загъ- 
та æмæ æргæпп ласта, йæ бынаты уæлгоммæ сфæлдæхт, йæхи 
ауагъта æмæ, цыма ныр та йæ уарзон фæндырдзагъдмæ хъус- 
дзæн, уыйау рагацау ради æмæ тади. 
Æнахъомтæ ахæстоны цар сæ сæрыл систой сæ хъæр æмæ 
сæ амæй-ай цыфыддæр æлгъыстытæй — ерысы та бацыдыс- 
ты, раст ерысы, уæдæ сæ чи дæсныдæр æмæ алдымбыддæр 
ралгъитид Рачикы, зæгъгæ. Æмæ сæм куыд нæ разындаид иуæй 
иннæ кæрдагдæр æмæ цæхджындæр æлгъыстытæ, кæд æмæ 
сæ рæбыны ахст адæмæй бирæ фæлтæрты хъæздыг æвæрæн- 
тæ уыд, уæд! Адæмы курдиат алы фидистæ æмæ æлгъыстытæ, 
худинаггæнæн къуыппæн зарджытæ æмæ фæндырдзæгъдæн- 
ты тынг райхæлы, уæлдай сæргом вæййы. 
Хæринагдæттæн мæнгдзæст та фегом. Валодя дзы æрдæг- 
мæ йæ сæр æрбадардта: 
— Рачик, уæд та дæ, куыд мæ хорз зонгæ, афтæ карцермæ 
арвитин?— æмæ йæм Рачик куыд фæгæпп ласта, базгъора 
йæм æмæ дзы хатыртæ ракуравæндæй, уымæ нал банхъæлмæ 
каст, æрмæст ма æддейы дуары хæцæн дæгъæлæй æркъуырд- 
та, ома ууыл нæ ныхас фæцис, æцæг мæ дыккаг хатт дæхимæ 
мауал сдзурын кæн... 
Рачик былкъуырдæй йæхи фæстæмæ ’руагъта, стæй ризгæ 
æнгуылдзтæй тамако сæууæрста, сдымдта. Йæ къухтæй цы- 
дæртæ амоны йæхицæн, раздух-баздух сæ кæны йæ сæрмæ 
уæлдæфы, йæхимидæг сæнттæ цыма цæгъды, уыйау йæ был- 
тæ тъæбæрттæй змæлынц. Нæй, ницы йын бары йæ бæллæхы 
уавæр: иу мисхал куы бацин кæны истæуыл æмæ дзы иу уыс- 
мы бæрц йæ судзгæтæ куы æрбайрох вæййынц, уæд ын уыцы 
цин дæр фæфæсмойнаг кæны, ды рохуаты фæуадзынмæ кæй 
хъавыс, кæй, зæгъгæ. Фæлæ та уымæй дæр йæхи сайдта: азо- 
23 Гусалты Барис 
353 

ты мидæг куыд нæй улæфæн, афтæ нæй иудадзыг дæ масты 
æвджид цæрæн дæр, уымæн æмæ удæгас цард ингæны уæл- 
хъус дæр йæхионтæ домы æмæ сæ кæнгæ дæр кæны, мæлæты 
тасы уаргъ аппары йе ’ккойæ æмæ... æмæ фæстаг цины цады 
аныгъуылы. Цъаммар у цардуарзон лæг, домбай!.. 
Джынасуйы æртахæн йе скæнæг-сфæлдисæг иу ран æн- 
цад-æнцойæ лæууын куыд нæ загъта, афтæ Сергейæн дæр тæвд 
цæкуыйау загъд нæу æнæ тæлфгæйæ цæрын: суанг-иу хуыс- 
гæ куы кодтаид, уæддæр-иу цыма йæхимидæг рапæллахъ-ба- 
пæллахъ кодта, пæлхъ-пæлхъæй фыхт æнгом æхгæд сæрæм- 
бæрзæны бын, афтæ-иу каст, хорз æй чи зыдтаид, уымæ. 
Ныр дæр та скатай-смамазила, йæ миддымгæ йæ хус уад- 
дзалхау раскъæф-баскъæф систа, Рачикы истæмæй ракъахид, 
фæлæ йæм сабийы хæлд хъазæнау кæсы, йæ бацалцæг кæнын 
та йæм нæ цæуы. Ноджы та уартæ скъæрын райдыдта. Уæд- 
дæр йæ уæлхъус алæууыд: 
— Армян... Ныууадз де скъæрæнтæ! Лева из Могилева, 
Чертила из Нижнего Тагила, бригадир-бугор у нас Ефим — 
мы его шерстить хотим! Ды та, БГТО цы у, уый зоныс? 
— БГТО? Зонын, — æнæбары загъта Рачик æмæ йæ къух- 
тæ ’нцад ныууагъта. 
— БГСО та? 
— Нæ зонын... 
— Будь готов к санитарной обороне! Дæхи зондджын сæ- 
рæй уый ма ’рцахс, уый, мыдгæс! Фæлæ... Ай дæ хицау! Йед... 
Ма та суынгæг уæд дæ дуду гыццыл-минкъи-чысыл зæрдæ ком- 
мунизмы коймæ, фæлæ та уым дæр æцæг уыдзæн блат, æцæг? 
Йæх, не забуду брата Альберта, который погиб за бабу, æнус 
сæрибар ма фенон, кæд та уым дæр блат выше наркома у, уæд... 
И? Зæгъæм, мæнæ мæн, уымæн æмæ æз а дыууæ боны Таити- 
мæ-Гаитимæ цæуын Сан-Пауло æмæ Рио-де-Жанейройыуыл- 
ты, æмæ мæнæ мæн, зæгъæм, æвæстиатæй спецробæ бахъуыд: 
урс хæлаф, хæдон æмæ пинджак, урс парусинæ кæттагæй туф- 
литæ сау бостимæ, урс ахуырст гæрзрон сыгъзæриндонытылд 
æргъæвæгимæ, урс наскитæ æхсæз фæлысты, æви авд — къуы- 
рийы алы бонæн дæр; урс фындзыкæлмæрзæнтæ, галстуктæ, 
урс нымæтхуд, урс йед... Æмæ ныр цы? Кæй мæ хъæуынц, 
уый тыххæй ныр хъуамæ гæххæтт райсон месткомæй райдай 
æмæ райæххæсткомæй фæу? И? Æнæ блатæй мын ратдзысты 
урс цъилиндр? Стæй тæнæг лайкæ урс æрмыкъухтæ? 
354 

— Æз дын Маркс æмæ Карл дæн, Фридрих æмæ Энгельс, 
пы йын зонын, куыд уыдзæн дæ коммунизмы, уымæн? 
— Уæдæмæ бæлвырд у: æнæ фæхæцæг, æнæ зонгæйæ, 
æнæ сойсæрстæй та уым дæр не подмажешь — не поедешь 
уыдзæн, стæй дæ нард уарайæн дæр тæккæ абонау дзуапп 
уыдзæн — дард уайай! Й-йæх!— фæзылд Алимæ.— Нохчи, 
дамкъатæй хъазæм? 
Али сразы. 
Шашкæты хускъæрцц дыгъал-мыгъулмæ раст фестъæлфæ- 
гау кодта, афтæ зæрдæцъæх сын фæцис сæ хъазынæй. Мæнæ 
сусæгæй хæрæгæн мысты хыртт-хыртт куыд æнад у, исты сы- 
бар-сыбур, афтæ йæ уæнгæл фестадысты. Фæлæ дын уый æмæ 
Сергей — иу абонæй сæ иннæ абонмæ æнæфæлмæцгæйæ хъаз- 
дзæн,— Уырысхан йæ цæстытыл цæхгæрмæ йæ рахиз цонг 
бафæлдæхта æмæ, йæ царды хуымæтæг, фæлæ æцæг хорз æмæ 
амондджын бонтæ, сахæттæ, хицæн цаутæ цы уыд, уыдон та 
мысы — растдæр зæгъгæйæ та, ахæм рæстæджытæ йæ цæсты- 
тыл куы ауаиккой дзæбæх ирдæй, ууыл архайы, фæлæ æгом- 
мæгæс хивæнд зæрдæ йæхионтæ кæны æмæ йын йæ хъуыдыты 
рохтыл хæцы æмæ сæ, йæхи кæцырдæм æмæ кæмæ фæнды, 
уыцырдæм æмæ уымæ здахы: Дзæринæмæ. Уырысхан та йын 
йæ сурæт йæхицæй тардта, нæ йæ фæндыд — мæнæ йæ ныр 
нæ фæндыд, нæма йæ фæндыд мæнæ ныр — Дзæринæйыл хъуы- 
ды кæнын: æгæр цæхгæр рыст ма у йæ рыст, æрдæбон æй 
цæстуынгæ бæлвырдæй куы мысыд УЫЦЫ уавæры, уæды рыст. 
Уый дын æмæ уæды араугæ тæвд сæрдыгон бон. Иу уддзæф 
никæцæй æрбаулæфы, уолæ бæрзонд акъациты цъуппытыл 
цы тихалджытæ ис, ногдзыд талатæ, суанг ма уыдоны сыф- 
тæр дæр нæ батилы йæхи — уый нæ, уый, фæлæ ма чысыл 
æфсон кæмæн хъæуы, уыцы сойын цырагъау æмраст æмæ 
рæхснæг гæдыбæласы сыфтæр дæр нæ басусу-бахъынцъым кæн- 
дзæн: бæстæ хурарты бандзыг. Бумбули-пакъуы сæппар—зæх- 
мæ ’мраст, æмдзæхгæр æрхаудзæн. 
Æмæ дын мæнæ стыр Цæугæдоны къабазгонд фæмал, уыцы 
сабыр æмæ рæсуг у, уыцы хъарм, раст тæвд хъарм, тæвд. 
Малæй чысыл дæлдæр хуры тынтæ доны бын дуртыл тыбар- 
тыбур кæнынц, хъазынц, райынц æмæ худынц. Æвгъау у уыцы 
ныв фехалынæн æмæ хъавгæ, арæхстгай ныххызт донмæ, хъар- 
мы ад зæрдæйыл амбæлд, стæй йæ къæхтæ сатæг ламийы 
аныгъуылдысты сæ хъулты онг. Æмæ дарддæр нал акъахдзæф 
355 

кодта, фæлæ йæ мидбынаты æрхуыссыд æмæ, дзæнæт циу, 
уый банкъардта. 
Дон уæддæр сызмæст, фæлæ уайтæккæ сахат фæстæмæ 
арæсуг, æрбадт, æмæ та дуртæ æмæ хуры тынтæ кæрæдзимæ 
рахуд-бахудæй хъазын райдыдтой, æмæ та дзы дунейы фидау- 
цæн æмбал нал уыд: ды — æнæхъæрзгæ æрыгон лæппу æмæ 
къамбецау дæхи удайыс, хур йæ сугæвæрæнтыл нæ ауæрды, 
æндзары æнæвгъау, йæ тынтæ доны бын дурты фæрстыл сыз- 
гъæрин цæгтæй хъазынц, чысыл уылæнтæ сызгъæрин тæнæг 
тасмачъиау ратас-батас кæнынц. Æмæ цард у хорз. Сæрд у 
дзæнæт. Дуне у дæу. Ды Хуыцауæн дæ адджын — исты лæ- 
вæрттæм-хæрзтæм дзы, дæ бон у, æмæ æнхъæлмæ кæсай, нæ 
дæ фæсайдзæн абон. 
Æмæ уыны мæнæ ныр дæр уыцы бон, уыцы дон, фæлæ 
тæнджыты дойнаг дурты æрттывд фæбынæй вæййы, уымæн 
æмæ йæм хуры тынты тыбар-тыбурæй Дзæринæйы тынуафæг 
рухс цæстытæ сзынынц, скæсы йæм дзы йæ райгæ цæсгом — 
æмæ уый дæр, йæ цæсгом дæр цыма хурдзæф уылæнтау ты- 
бар-тыбургæнгæ ратас-батас кæны, уылæнтимæ иумæ скъæдз- 
мæдзытæ вæййы, фæлæ фыдуынд нæ кæны уæддæр — искуы- 
дæр ма рухсвæлыст уылæнтæ æвидауц сты?.. 
Æмæ хъусы тæнджыты дурты ’хсæн доны сабыр хæл-хæл. 
Æмæ йæм хъуысы Дзæринæйы худын. Цы бамбарын ма йын 
æй хъуыди: иннæтæн Дзæринæйы разæй фæкæнæн нæй, йæ 
царды Дзæринæ йæхæдæг комкоммæ куы нæма уыдис, уæд- 
дæр дзы йæ рухс уыд, æмæ йæм ныр алцыдæр æмæ алчидæр 
уый рухсæй рухсы зынынц. 
Йæ алы æууæлæй дæр, йæ конд-уындæй, йæ ирон цæсго- 
мæвæрд æмæ цæстыты уæздан æнгасæй — ирон уæздан æнга- 
сæй йын йæ зæрдæ, йæ уд, йæ туг, йæ улæфт айста, йе ’ппæт 
хъуыдытæ дæр ын йæхи бакодта. Цард Дзæринæ сси. Уарзт 
æмæ Дзæринæйæн йæ хъуыдыйы мидæг кæрæдзийæ фæхи- 
цæн, фæивддзаг, атонæн нал уыд — уарзт дæр хицæнæй æмæ 
Дзæринæ дæр хицæнæй, кæрæдзимæ æнæ ницы бардаргæйæ 
нал сфидыдтаиккой. Стæй Дзæринæ ирон кæй у, уымæ гæсгæ 
цыма негр лæппу æмæ негр чызг кæрæдзи куы уарзой, уæд 
уыцы уарзт дæр ирон уарзт уыдзæн, Дзæринæ йын цы уарз- 
тæй бацахста йæ зæрдæ, цы уарзтæй йын сфидауын æмæ сад- 
джын кодта дуне-цард, уый дæр уыцы уарзт уыдзæн — æн- 
дæр хуызтæ йын нæй... 
Куы йæм лæбурдтой, куы йæ къабазгай кодтой уыцы... уы- 
цы... Мæнæ та куыд рафыхт, мæнæ та куыд сæнхъызт йæ маст! 
356 

Уыцы æрдузинæгтæ йæм куы ’внæлдтой, куы йын тыхми 
кодтой, уæдмæ уый... 
Уæдмæ Дзæринæ мард уыд, удмидæг мард! Амардта йæ 
уды, йæ туг ныссæлын кодта, æмæ чызджы буар нал уыд йæ 
буар, фæлæ уазал цыдæр... цыдæр цæрæгой... Куыд дзы хъаст 
кодтой уыцы... уыцы... 
Адæймагæй рантыс дунемæ, адæймаджы цотæй, хъæбулæй, 
фæлæ фæцæр æмæ, адæймаг циу, уый ма базон!.. 
Йæхимидæг фæхъæрзыд, фæурæдта йæ рыст æмæ та хуыз- 
дæр амалæн — мастрохгæнæн амалæн, удулæфæн мадзалæн 
æхсызгон мысинæгтыл лæгдыхæй, бегарайау сбæндæн кодта йæхи. 
Æмæ та фæразлæуд йæ цæстыты быдыры Дыгургом. Дзæ- 
ринæйы рухсæй йæ удæн риссаг хосгæнæг Дыгургом — дзæ- 
нæт дæлæуыл дзæнæтæй йæ бынат раивта æмæ — уырдæм, 
Дыгургоммæ! 
Кæддæр тыхджын æмæ знæт зæй рацыд, хохы æмбис йæ 
хъæлæсы рахаста, къæдзæхтæ ныллыстæгдурыссæст кодта, 
ныххуыр, стæй, хъарусастæй, ныффæзгъæргай æмæ уыдон 
цæндамадæй хъентæ-ментæй лæугæйæ баззадысты мыггагмæ. 
Сæ цæгатвæрстыл хъуына схæцыд, цъæх хъæдабæ хъуына — 
уыны йæ ныр дæр, мæнæ ныр мысгæйæ; се ’хсæнты та, цыргъ- 
тигъ къæдзæхы сæстæгты ’хсæнмæ ’хсæнты та мæнæргъыйы 
къутæртæ скъохгонд сты. Сæ бацыдæн сцæттæ мæнæргьы, уыцы 
сырх-сырхид дардта зæбул къалиутыл, хурмæ сырх цæхæр 
калдта. Хохы зæйуат лæбырдыл уым уæлæмæ апырх-ахæлиу 
сты мæнæргъыдзуан чызджытæ æмæ устытæ — Ростсельма- 
шы турбазæйы уазджытæ. Сæ фылдæр æнæдыс майкæтæ æмæ 
джинсыты, сæ хъуыртыл литруат æмæ ’рдæглитруат æвгтæ 
ауыгъд — æртæ гагайы уырдæм æппæрстой, иу сæ дзыхмæ. 
Сæ иуварс хæрдмæ сфардæг астæумæкæрдæгджын æмлæгъз 
фахс, стæм рæтты дзы иугай пæлæхсар нæзы бæлæстæ — сæ- 
хицæй ныббуц сты, афтæмæй æнцад лæууынц. Кæрдæг ди- 
динджытæй гауызхуыз афæлдæхт. Фаллаг хохы сæр цъæх- 
цъæхид æрдузы астæуæй æхсæрдзæн зыны — кæм гуыры, 
уыцы цъити хæстæг хохы аууон фæцис. Арф комы бын къæдзæх- 
дуртимæ сынæгæй хæцы Ирæф, уынæргъы, æртхъирæнтæ сæм 
кæны, абон уа, райсом уа, уæддæр уын æз фенын кæндзы- 
нæн, зæгъгæ — уæдæ, дам, мæн йеддæмæ ацы хæхтæ гæрзæй- 
гæрзмæ афтæ чи афаста, айгæрста?.. 
Дзæринæимæ сæхи хорз федтой мæнæргъыйæ, се ’нгуыл- 
дзтæ фæсырхбын сты æмæ сæ асдæр-асдæр кодтой, худтыс- 
ты. Худтысты æнусты сæрты иннæ ахæм боны ’рцыдмæ — иу 
357 

цард сын æгьгъæд фаг нæ уыд сæ уарзтæй бафсæдынæн... 
Æмæ цы ’хсызгон уыд хæхтæн дæр, цы, кæрæдзи, уарзтæн 
комкоммæ йæ кой нæ кæнгæйæ, афтæ кæй уарзынц, уый! 
Йæ царды адджындæр сахатæн иу къарол дæр æмæ иу 
паддзах дæр, иу фыййау дæр æмæ иу поэт дæр ницы уæлдай 
тæхудиагдæр исты æрымысдзæн... 
Хæхты бæстæ — рæсугьд сæнттæ æмæ таурæгъты алæмæты 
бæстæ, ноджы ды — æрыгон, базырзæрдæ, царды цинтыл æууæн- 
даг, ноджы ма демæ — дæ амонды хай, дæ зæххон райгæ хур, 
фæлæ ма дын уæддæр, æлгъыст уд, зыгъуыммæзонд лæг, уæд- 
дæр ма дын ахсджиаг цыдæр нæ фаг кæны, бæлвырд цæмæйдæр 
ма къахыр у дæ хорз бон, дæхимæ уый азарæй æххæст амонд- 
джын нæ кæсыс : цы рухс-рухсид дунейы дæ мæнæ, зæрдиаг цин 
кæуыл кæныс, уый дæу нæу, дæу, — уый йæхицæн у, ды — 
дæхицæн, стæй уый æнæ дæу дæр фаг у алцæмæн дæр, ды та дæ 
цæргæ-цæрæнбонты цардæй æфсисваг ад агурдзынæ, æрмæст... 
Зæрдыл ивгъуыд дугæй куы цы ныв æрбалæууы, куы цы 
цау. Цард, дам, сты, дæ зæрдыл цы ’рттивгæ бонтæ æмæ са- 
хæттæ бадардтай, уыдон — уæлдай та нæу, цавæр цау-хабар- 
хъуыддагæй бабæрæгбонзæрдæ дæ, уый... 
Нарæг галвæндаг хохы фахсыл баныхæст. Æмæ йыл фæраст 
у кæронмæ, уæд Сванетимæ бахæццæ уыдзынæ. Дзæринæ 
уæрджытæм кæрдæджы астæу уæларвон дидинджытæ агуырдта 
æмæ-иу æрбадт сæ цуры æмæ семæ ныхæстæ кодта, дзырдта- 
иу сын, куыд рæсугъд сты, æндæр рæтты сын æмбал кæй нæй, 
уый тыххæй — тонгæ сæ нæ кодта. Уырысхан та уыцы рæс- 
тæджы хæлæггæнæг хъуыдыдзастæй дыууæ хохаг лæппуйы 
фæстæ каст. Дыууæ рæхснæг лæппуйы, фæйнæ дыууадæс- 
æртындæс азы цахъхъæнтæ уыдаиккой, семæ хъулон-мулон 
стырсæрджын фыййау куыдз, афтæмæй цыдысты кæмдæр 
комрæбыны уæтæртæм. Сæрсæфæны былгæронмæ-иу бауады- 
сты, стыр дур-иу атылдтой æмæ-иу йæ фæдыл цымыдисæй 
кастысты, зæй куыд расайы æмæ сæрбихъуырæйттæгæнгæ 
дуртæ комы бын Æрæфмæ куыд хауынц æмæ сæ тъупп дæр 
куыд нæ фехъуысы, фæлæ дон æрмæст йæ пырхæнтæ куыд 
скалы, уымæ. Ауайынц та иуцасдæр, рацагурынц фæйнæ дзæ- 
бæх дуры, атулынц сæ æмуырдыг къулыл æмæ та сæ фæдыл 
кæсынц — æнæхъæн хæхтæ афтæ дургай бакæниккой, ату- 
ликкой сæ æмæ уæддæр нæ бафсæдиккой хъазынæй. Куыдз 
дæр æрбады йæ фæстæгтыл, банхъæлмæ сæм кæсы, стæй та 
сæ фæдыл уæзбын фæраст вæййы. 
Сæ бонæй уой лæппуйæ, куыдзæй — сæхимæ сты, сæ хæ- 
358 

лар хæхты, сæ райгуырæн хæхбæсты. Уæлæуон дуне сайд- 
мæнгард дуне кæй у, æнæууæнк, ахæм цардфæлтæрд зонд та 
сæм æнæуаг, æдзæлгьæд кастаид — иу дуне дæр æвзонджы 
дугæй æцæджыдæр дуне нæу!.. 
Æмæ-иу кæд лæппуты хъахъхъæдта, сæ куыдзмæ сын каст, 
кæд-иу мæнæргъытонæг чызджыты уыдта, мæнæргъытæ хур- 
мæ куыд сырх-сырхид рухсдзæфæй æрттивынц, хæхтæ куыд 
æмбисонды-æрдхæрæны бæстæ-дуне сты, ууыл кæд дис код- 
та, уæддæр æй иу хъуыды цух нæ уагъта: æппæт дæр ын хæ- 
стæг уымæн у, æппæт дæр æй уымæн амондджын, цардбæл- 
лон, цардæнæфсис кæны, уымæн ын адджын у æппæт дæр, 
æмæ уыцы иу рæстæг та уымæн фæтæппуд, стæрсаг, æмæ 
йемæ Дзæринæ кæй ис, Дзæринæ уæвгæ дæр кæй ис дунейыл 
æмæ уый кæй у, уый уарзон чызг кæй у, уарзон хо, уарзон 
мад, уарзон дун-дуне... Æмæ ма-иу æй уыцы хъуыды дæр йæхи 
цæсты кадджын кодта, зæгъгæ, уый та, йæхæдæг та, Уырыс- 
хан йæхæдæг дæр Дзæринæйæн цыдæр ахадгæ кæй у, ахсджиаг 
ын кæй у... Ноджы — уый йæ тынгуырныдта, уый хорз зыдта — 
ноджы мыггагмæ: Дзæринæйау Дзæринæ кæй бауарза, куы 6а- 
уарза, уæд — иу хатт, фыццаг æмæ фæстаг хатт! 
Æмæ хурæн йæхи дæр æмæ йæ рухсы дæр уæхскæн уæз 
куыд нæй, раст хæхтæ дæр цыма афтæ айдагъ уæлдæфæй конд 
уыдысты, стæй сын зæхх дæр цыма йе уæлæ се ’вирхъау уæз- 
зау уæз не ’нкъардта. Æмæ царды уæз дæр уæззау нал уыд, 
йæ сау бæллæхтæ дæр æрмæст æрымыссæггаг хабæрттау 
уыдысты, кæнæ — сабийы фыдфынтау. 
Æмæ... 
Æмæ ныр, ау, Дзæринæ æдде рухс дунейы нал ис? 
Æмæ ма уæд дуне фыццагау, раздæрау, Дзæринæйы æга- 
сæй куыд тæхудиаджы рæсугъд уыд, куыд хæлардзæст рухс 
уыд, куыд худгæ райдзаст, уæд ма æнæ уый дæр афтæ у? Ницы 
саутæ æркодта дуне йæхиуыл? Йæ акасты чызг куы уыдис... 
Не ’ркодта, нæ. 
Цард уымæн быхсаг у йе ’дзард ахсджиагты сæфтæн, æмæ 
йæ фидар ныфс кæй ис йе ’рцæуинæгтæй, йæ рæзинæгтæй. 
Æмæ кæд исчи мæгуыр у, уæд ды, адæймаг: йæ ахсджиагдæр 
кæмæн уыд æмæ кæмæн нал и, стæй дыккаг ахæм зæрдиаг 
кæмæн нал уыдзæн... 
Бирæ цыдæртæ кæд цæстуынгæ ирдæй, цыма йæ цуры сты, 
афтæ хорз уыны, уæд ын æндæр цаутæ æмæ иннæ адæм та 
фæлмы ’мбæхсынц, ныгъуылынц, сау, тугхæццæ сау фæлмы. 
Æмæ æндæргтау чъылдымздæхтæй аивгъуыйынц... 
359 

Уыдонимæ суанг йæ мад дæр, йæ мад!.. Уымæн æмæ йæ 
йæ зæрдæ нæ комы бæлвырдæй мысын — æгæр, зæгъæн куыд 
нæй, афтæ зын ын у мады цæстæнгас æрцахсын. Стæй... 
Стæй — худинаг. Стыр, æнæкæрон къæмдзæстыггаг у йæ цуры. 
Æмæ йын куыд бакæса йæ тугвæйлыд цæстытæм, цы йын зæгъа 
ныфс æмæ зæрдæвæрæнæн, цæмæй рæстытæ кæна йæхи — 
мад йæхæдæг æнæ дзургæйæ алцыдæр æмбарид, зонид ын 
зондæй йæ рæстдзинад, йæ лæджыхъæд, йæ лæджы тугахас- 
ты рæстдзинад, аххос уый кæй нæу, фæлæ уæддæр æмæ уæд- 
дæр зæрдæйæ та йæ хъæбулыл, йæ хуылфагыл хуылфхалæн, 
хуылфæфтыд, зæрдæскъуыйæг рыстæй риссид. Йæ хъæбул 
кæй хъæрзы, йæ хъæбулыл ахæм тугуарæн рæстæг кæй скод- 
та, ахæм тугуаргъы бын кæй фæцис, уым та, мадмæ гæсгæ, 
æнæхъæн хурбалц-хурхæтæн дунетæ дæр азымджын сты, уый 
нæхи Хуыцауæн дæр — тобæ, тобæ, хъыгæн ын ма айсæд йæ 
тыхстæй ныхас — йæ рæстзæрдæйыл, йæ рæстады тæрхоныл 
нæ дзуры... Мады фæндиаг-иу куы уаиккой цот, мады фæн- 
диаг — алы ныййарæг та мад, ай-гъай, не свæййы, — æмæ-иу 
мады арфæйæ хайджын куы уаиккой цот, уæд... уæд адæмы 
цард суанг Хуыцауæн дæр хæллæггаг цард уаид, ома уый дæр 
сын сæ тæхудытæ æмæ куывдтæ афтæ адджынæн нæ айстаид 
æмæ афтæ хъабыл нæ фæкодтаид, мадау хорз нывылгондæй 
сæ нæ рауагътаид царды... Фæлæ — табу йæхицæн, зæгъгæ, та 
фæстагмæ ногæй зæгъид мад, Хуыцауы къахæн, фæлварæн нæй. 
Куыд нæ ис æнæуи та, куыд нæ, сау маргджын адæм: куыдз, 
дам, ыл фæхæцыд æмæ амард... куыдз йæхæдæг. Йæ туг, дам, 
ахæм маргхъæстæ уыд уыцы адæймагæн, ома куыдз кæуыл 
фæхæцыд, уымæн... Иблис, ирон адæм, цынæ фидис сæм ис!.. 
Фæлæ куыд нæй, куыд нæй, хъæуы фарн кæмæй сфи- 
дауы, хъæу иннæ хъæуты ’хсæн йе ’гъдау, йæ фæткæвæрдæй 
хъуыстгонд æмæ нымад кæй руаджы æрцæуы, йæ кад йæ ра- 
зæй дуæрттæгомгæнгæ кæмæн фæцæуы, ахæм æцæг ирон лæг- 
тæ дæр — кæд уыцы Фрейд раст у æмæ, дам, нация — это 
размноженная личность, уæд-иу ирон адæм дæр, стæй иннæ 
адæмтæ дæр ахæм сбирæуæвæг, ныццотгæнæг лæгтæй куы рав- 
зæриккой, ахæм лæгтæ-иу куы ныббæзджын, ныкъкъабазджын- 
къалиуджын-уидагджын уаиккой, уæд та цы хъæуы... 
Хорз, фыдæлтыккон хорз ирон лæджы миниуджытæ хъуа- 
мæ цахæм уой, ууыл хъуыдыгæнгæйæ сæ ирон адæм фыдæй 
фыртмæ, фæлтæрæй фæлтæрмæ, рæстæг æмæ царды домæн- 
тæ-ивæнтæм гæсгæ, фехсæстой. Æмæ нæ алкæй дæр йæ фæс- 
таг фæндагыл æцæг дунемæ куы фæфæндараст кæнынц, уæд 
360 

ын бафæдзæхсынц, Маминоны-Аминоны фарстытæн йæ 
лæгдзарды сгуыхтытæй цытæ нымайа, уый. Ома цæмæй йын 
Барастыры рахиз фарсырдыгæй бадыны бар уа, уый охыл: 
Рæстæй цæрæг уыдтæн, сыхагуарзаг, æрвадæнгом, хъæу- 
лымæн, хæстæгхæссæг, адæмты ’хсæн знаггадсæттæг, знаг- 
сурæг фæдисон, тугагур, туджджынты фидауынгæнгæйæ; адæ- 
мы хъуагæй хъулонхайæн никуы ницы бацагуырдтон мæхи- 
цæн, адæмы хъуаг та мæхæдæг æдзух уыдтæн; сонт маст мæ 
тæвдæй дæр барстон, никæй фæндагсудзæг-фæндагæргæвдæг 
уыдтæн; уазæгæн фæрныг фысым, сылгоймагæн йæ сылгой- 
магад барстон æмæ нымадтон, ныййарæджы зын æмбæрстон, 
мадæй-фыдæй сын хорз уыдтæн; мæрдтæн се ’гъдау æнувы- 
дæй æххæст кодтон; хæдæхсар, хæд зонд, хæдæфсарм уыд- 
тæн, фæлæ хæдад нæ уыдтæн; зæгъынæн цы нæ бæззыд, уый 
никуы загътон, йæ цæфыл æмæ афойнадыл зæгъинаг цы уыд, 
уый та-иу мæ тæппудæй фæстæдæрмæ не ’ргъæвтон; кæстæ- 
рæн кæстæры кад, хистæрæн йæ хистæйраджы фарны æгъдау 
кодтон; æгомыг хайуаны тæригъæды никуы бацыдтæн; сидзæр- 
ты рæвдыдтон; мæхæдæг дæр фыдвæнд-фыдгæнд никуы уыд- 
тæн, стæй мæ цуры искæй дæр нæ уагътон тæссармæ хæцын, 
галиумæ бырсын; уæдæ ам дæр, Мæрдты Бæсты дæр, хæрз- 
мæ нæ, фæлæ фыдмæцæуджытæн мæрдтæй цæрдты астæу 
Хъæриу къæдзæхтæ амайдзынæн, уæлионтыл рæстаудæн-цар- 
даудæн кæнгæйæ... 
Æмæ уыд сæ хъæуы дæр, уыд, Уырысхан дзы йæхæдæг 
лæгæй лæгмæ кæй зыдта, ахæм иу-цалдæр хорз лæджы, æр- 
мæст сæ фенд дæр зæрдæйæн удæнцойы хос кæмæн уыд, ирон 
лæг, зæгъгæ, уæд цæстытыл кæй фæлгонц-сурæт ауайы, ахæм- 
тæ. О, æнаипп нæ уыдысты, фæлæ уæддæр сæ сæйрагдæр ми- 
ниуджытæй скодтой сæхицæн ном, нымад, агуринаг, æхсызго- 
нæй бахъæугæ лæгты ном. 
Ныр дзы йæ зæрдыл фыццаг Фидараты Идыг уымæн æр- 
балæууыд, рухсаг уæд, æмæ къорд хатты йæ фыны сæ кæрты 
дуармæ ракæсæны Цæугæдоны бæрзонд был федта, урс хуыр- 
джын къардиугонд былгæрон. Хъæуастæу стыр хидыл бауай, 
уырдыджы ныууай, дон-дон тъæпæн фæзы иу чысыл фæцу 
æмæ Идыгаты хæрды фæуæлбыл у къахвæндагыл. Цæмæ йæ 
уыдта, цымæ, афтæ арæх йæ фынты уыцы былгæрон? Йæ 
хуыртæ æмæ ставд дуртыл дæр чъыр цыма ныхъхъæбæр, уыйау 
сты æмæ дардмæ урс дарынц. Иу-фондз чызджы йын Иды- 
гæн, æви иу-æхсæз — сæ иу иннæмæй зæрдæмæдзæугæдæр, 
уындджындæр — æмæ уайтагъд кæрæдзи фæдыл амæйттæ код- 
361 

той. Чызджыты ’хсæнты ма йын стыр амондæн-куывдтæн дыу- 
уæ фырыхъулы хуызæн фырты дæр ралæвар кодта Хуыцау — 
Сослан æмæ Æхсары. Сæ чысылæй фæстæмæ дæр сæхи гъæйт- 
мардзæ лæгтау дарынц. Уæдæ бакасты уынд-кондæй дæр цæ- 
стыцин гуырдтæ, ’гъдау раттынæй дæр сæ суанг хъæуы хис- 
тæртæ дæр стауынц. Рæстаудæн сыл кæнæд номдзыд Афæхъо- 
инæлар, бæззынц ын байзæддæгтæ-’рвадæлтæн. 
О, цæмæндæр, зæгъгæ, зæгъид, Идыджы фыццагдæр кæй 
æрымысыд, уый тыххæй, фæлæ йæ бæлвырд зоны, цæмæн, 
уый. Ома йын рагæй-æрæгмæ дæр дыууæ ирон мыггаджы уæл- 
дай удуарзон сты: Зæнджиатæ æмæ Фидаратæ. Йæ фыдымад 
æдзух уыцы арф зæрдæбынæй Зæнджиатæ, Зæнджиатæ, зæгъ- 
гæ, кодта — сæ хæрæфырт уыд. Уæдæ Афæхъойы кой дæр сæ 
хæдзары иудадзыг аргъуыцгæнгæйæ æмæ сæрыстырæй код- 
той — Уырысханæн йæ фыдыфыды фыды æрдхордгонд уыд... 
Æмæ-иу, бæргæ, хорз лæгтæ куы бабирæ уаиккой, дунейы 
цард-иу уыдоны фæткамадыл куы лæууид, уæд кæд ацы æрду- 
зинæгтæ дæр сихсииккой. 
Иунæг уарзт нæу зæххыл фæсмойнаг. Уарзты хæрзмыггаг 
тауинаг никуы сæфы — нæдæр хус аз, нæдæр хъызты, нæдæр 
уарынты цъымарайы... 
Уæ, хуыцæутты Хуыцау! 
Æмæ... 
Æмæ — тæхуды, тæхуды! — ирон адæм Къостайы размно- 
женная личность куы уаиккой, уæд... 
Уæд уыцы æртæ дæр... 
Уæд мæнæ Сесо—Сергей дæр... 
Уæд абоны уæйыг лæг Георги дæр... 
Йæ фыд, дам, дæн дæ ныхмæ мæнгтæдзурæг æвдисæнæн, 
æнæхъæн бинонтæй дæр, дам, ныр ам стæм... 
Семейная тюрьма... 
Æви... 
Æви адæм ныронг фаг бæллæхтæ нæма федтой, фаг ахъаз- 
заг зæрдæдзæфтæ, удæфхæрдтæ нæма фесты, цæмæй мæнæ 
йæхицæйау... æллæх, уый та циу: йæхицæйау? Цæмæй йæ- 
хиау, мæнæ йæхæдæг куыд ныппехуымпартæ, ныччырысти- 
тæ, афтæ суой — фæлæ нæма бавзæрстой адæм, æвæццæгæн 
æмæ, уый фаг зæрдæрыстытæ-мæстытæ. 
Ау?! 
Зæххыл фыдæх кæй ис, зæххыл хæрам кæй ис, хæлæг, 
æдзæстуарзты митæ — алы къæбутæймаринæгтæ-къæбутдзæф- 
тæ-счъилтæмхъавджытæ кæй ис, уый йæ ныронг кæронмæ ни- 
362 

куы уырныдта, уымæн æмæ, чи зоны, æмæ мады гуыбынæй 
рахæсгæ æнæхин æмæ стырзæрдæ уыд. Стæй та — Дзæринæ... 
Æрмæстдæр уарзæгой зæрдæйы нæй бынат марг æмæ хæ- 
рамæн. Фæлæ та... фæлæ та уарзт дæр куырмгæнæг куы 
вæййы, фаджысы цъуппыл бадæг гæлæбу... 
Фæлæ та... 
Хъуыдыты-сагъæсты ацæуыс-аныгъуылыс, дæ удæй арт цæгъ- 
дыс æмæ дæ гæндзæхтæ уигъыс, уæдæ цы амал, цы гæнæнæй 
фæнывылдæр, фæцардхуыздæр кæнай дæ зæххон дуне, зæгъ- 
гæ, фæлæ та дæ мидуынæг цæстытыл УÆЛДÆР ЧИДÆР ауайы: 
уый дæм, хъазуатæй хъиамæтгæнæг уд, бæрзонд уæллозæй кæсы 
æмæ йæ мидбылты æнцад худы, уымæн æмæ йæ УЫЙ раз- 
вæлгъау-рагагъоммæ дæр зоны, зæххон фыдæбойнаг цард кæй 
нывтыл карст у æмæ КÆЙ фæндæй-фæдзæхстæй арæзт сты йæ 
фæндæгты лæгъз æмæ гуыргъахъхъытæ, фатау раст тæгтæ æмæ 
цæхгæр фæзилæнтæ, Къасарайы былхауæнтæ, уый. 
Мæнæ диссаг! 
Диссæгты диссаг мæнæ: суанг, дам, уый дæр... 
Йæхицæй йæ мид-зæрды арвæй зæхмæ ’рцæуæг-æрхизæг 
Хуыцау чи ’нхъæлдта, адæм та ма йæ æргомæй ноджы цытджын- 
дæр номæй кæй хуыдтой, хурæмдыхыл кæй нымадтой, сæ хъыс- 
мæтты Бардуагыл, суанг, дам, уый дæр... Уый дæр, дам, суанг 
уый дæр йæхи ’рдзон зондæй нæ архайдта, йæхи зонд æмæ 
зæрдæагуырдæй нæ кодта, цы кодта, уыдон, фæлæ, дам, уый 
дæр кæд æмæ — дæлæмæ дæр æмæ уæлæмæ дæр — кæд æмæ 
уыд Хуыцауы тæрхон уисæнгæнаг коммæгæсæй хуымæтæджы 
æххæстгæнæг! Æндæр — ницы! Суанг Сталин дæр — гъендæр 
ницы... Йæ тугуарæны туглæсæнтæ дæр Хуыцауы тæрхонæй. 
Гъе, фæлæ та уыцы хъуыды-хатдзæгимæ дæр лæджы хи- 
уарзон зæрдæйы нæ фæнды, сразы уа, уый — адæймаг æн- 
дæр куы ницы уаид, уымæй уæлдай, ома хъысмæты æбар цагъа- 
рæй уæлдай, уæд ыл ирон хорз дзыллæ ахæм хъарджытæ 
кæниккой... скодтаиккой... Абон уыцы уæйыджы фисынтыл 
фæрæтамад лæг дæр... Йæхæдæг йæхиуыл Георги куыд хъа- 
рæг кодта, йæ дынджыр дзæмбымæ ракæс-бакæсгæнгæйæ, ацы 
æвæджиауы курдиатджын, арæхстджын, гæрзарм, сызгъæри- 
ны аргъ къух дæр та, дам, сыджыты амæддаг бауыдзæн, уал- 
лон бирæгъты хай æмæ... æмæ бамбидзæн?.. 
Уæуу, курдиаты зынгæй зынгджын æмæ цæхæр артджын 
ирон дзыллæтæ! Мæнæ уæ хъарджытæм лæджы цæссыгдон 
налхъуыт-налмас фæрдгуытæ абузын куыд сисы, зæрдæ куыд 
нынкъуысы: 
363 

— Мæрдты бæстæ сæфты бæстæ у, удхæссæгæн йæ хъæ- 
бул амæла; уым къæлæт æрфгуытæ æрлæбырынц; пылыстæг 
дæндæгтæ зараг хъæлæсмæ æрызгъæлынц; кафæн къабæзтæ 
уæнджы сæрæй æнгом чырынмæ згъæлын байдайынц; фидауц 
уæнгтæ, кафæн къабæзтæ æндон чырынмæ бахизынц; мил сау 
æрфгуытæ уадултæм æрлæбырынц; уым урс бæмбæг буар сау 
хъулæттæ фæкæны; сырх уадултæ æрлæбырынц; æрттиваг 
дæндæгтæ комы дзаг базгъæлынц; хæмпус уадултæ тарцъæх 
бавæййынц; рæзгæ уд аскъуыйы; хурхæтæны дзы сау цæстытæ 
цъæх их кæнынц... 
Къостайы трагеди дæр айдагъ иу хъуыдыйадæй куы загъта 
хъарæггæнæг домбай ус: 
Йæ саразинаг хъуыддæгтæ алы рæтты 
Хæрдмæ-хъилтæй куы баззадысты! 
Фæлæ Уырысханæн иу ран хъарæджы ныхæсты рæстдзи- 
надмæ йæ зæрдæ фехсайдта: ау, ирæтты, лæджы уд æнусон 
кæй у, душа бессмертна кæй у, уый нæ уырны? Кæд — уыр- 
ны, уæд та афтæ цæмæн хъарæг кодтой: 
Лæджы сæр кæм сæфы, уды зынг кæм хуыссы, 
Ахæм ранмæ ныххызтæ... 
Рагацау йæхицæн ныфсæвæрæгау загъта, зæгъгæ, хъарджы- 
ты зынгдзагъд ныхæстæ куы мыса, уæд йæ зæрдæ не суынгæг 
уыдзæн, нæ йæ бауадздзæн уынгæг кæнын, фæлæ урс бæмбæг 
буар сау хъулæттæ байдайы æмæ урс дæллагхъуыртæ уаллон 
бирæгъты амæддаг бавæййынц, зæгьгæ, уыцы ныхæстæ куы 
æрымысыд, уæд та йæ кæуындзæджытæ адымстысты, сæр æмбой- 
ны арæсыдау, хъустæ срыстысты. Тыхурæдæй та ныуурæдта 
йæхи æмæ йæхимидæг балæгъстæ кодта: зоны йæ, зоны, йæхи 
чи амары, йæ къух йæхимæ чи сисы, уыдоны, дам, мæрдтæ сæ- 
химæ нæ уадзынц, фæлæ Дзæринæйæн йæ уавæры хатыр бакæ- 
нæд Хатыргæнæг æмæ йын дзæнæты дуар уæрæх гом уæд, кæд 
ын ферæджы уа, уæд та-иу хæхты сæрмæ дыдзы, мæнæ мæрдты 
æмæ сидзæрты фæлдæхт хур скæсæд, фæсхуры хурæфтауæн, 
боны рухсмæ хурæмхасæн дыдзы хур-иу скæсæд, æмæ... æмæ... 
Уæдæ дзæнæт дæр æнæ Дзæринæ куыд фидаудзæн, куыд?.. 
Нæй, нæй ахæм михтæ, æмæ дæ иунæг зынаргъ цард кæуыл 
сбийай, гæркъайау æй кæуыл-цæуыл ныздухай... 
Адджынæн ма цы ’рымысы, уый — парчы бакомкоммæ, 
Цæнгæт хиды дæлæрдыгæй Терчы астæу хъæдæхгæд сакъада- 
хыл Нæкуысаты Жорик — Уырысханимæ, йæ рагон æмном 
364 

хæларимæ айдагъ дзул æмæ къæмсатимæ водкæ куы нызтой, 
уæд уый — цы адджын уыдысты сау дзул дæр, къæмсатæ дæр, 
водкæ дæр! 
Уымæн æмæ... 
Уымæн æмæ æрыгон, хæрзæрыгон лæппутæ уыдысты сæ- 
хæдæг. Æнæниз — буарæй дæр, зæрдæйæ дæр. Æнæмаст... 
Æдæрсгæ амондджын... Къæмсатæ-хæмцатæ... Адджын, дам, 
хæрзад, дам... Ныр та дзы зæрдæцъæх... зæрдæцæхджын 
фесты: алы райсом дæр кæнæ къæмсатæ, кæнæ, асламдæр цы 
ис цæхджын кæсагæй, уый — силодкæ у, цы хъæд-мыггаг у, 
уый равзарæн ын нæй... Николай къæмсаты æд тъанг-æд тъунг 
ауадзы йæ хъæлæсы, сæ къæдзил ма йæ къухы аззайы, уæл- 
дай тынгдæр та, саурагъ чи у, уыдоны уарзы — æмæ æцæг- 
дæр: баудай сæ доны æмæ зынгæ фæхуыздæр вæййы сæ ад, 
уыдонимæ ма фæнычы фых картæфтæ, уæд сæрибарæй дæр 
цы дæ сæр хойыс... 
Кæд æппæт уыдæттыл æнцад-æнцойæ хъуыды кодта Уы- 
рысхан, йæ цæстытыл уадысты алы нывтæ æмæ сæ ныфсхосы 
тынтæ уагъта йæ домд зæрдæмæ, уæддæр æй æндæр цыдæр та 
тухæнæй мардта, ныхстæй лæууыд йæ мидæг, тыхсти дзы, 
мæнæ бæлвырд цыдæр æрхъуыды кæныныл, дæ зæрдыл æр- 
лæууын кæныныл куы хъарæй дæхи æмæ дæ, кæмæйдæр йæ 
кæрдзыны ном куыд ферох, дæуæй дæр уый афтæ куы ферох 
уа, раст ын уыйау уыд уыцы мидтыхст дæр. О, Майрæмы 
бафæрсын дæр дзы, хæдæгай, сæрæмбæрзтæй хуыссæджы 
тыххæй афтæ куы ферох, йæ дæлæвзаг рауай-бауай кодта, 
фæлæ йæ уæддæр не ’рхъуыды кодта уæд... Фæлæ ныр та 
циу, уымæ йæ хъуыды куы фемдзаст æмæ йын куы фенцон, 
цыма йæ йæ рыст суагъта, уыйау, уæд йæхиуыл бахудт, мæнæ 
цы хуымæтæг цæуылдæр разылд йæ сæр, зæгъгæ... 
Юрик... 
Кодзырты... 
Æндæр уæдæ, Идыджы разæй дæр кæй базыдта хорз, хæр- 
зæгъдау лæгæй, сæ хъæуæн Иры хъæуты нымады ахадгæ ном 
нывгæнæг лæгтæй, уыдоны не ’рымысыдаид, уыдоны! Дæрдтыл 
хъуыстгонд адæм нæ уыдысты, фæлæ уый уарзыны-нæ уарзы- 
нырдыгæй ницы давы, æрмæст сæ уынд дæр ын-иу æнæфсоны 
æхсызгон уыд, мæнæ ныр дæр радыгай йæ цæстыты раз слæу- 
уынц æмæ йын йæ зæрдæ хорз кæнынц, æхцон ын хæссынц... 
Зæгъæм, Хæдзарæгаты Дзиба æмæ йе ’ртæ фырты... 
Хорз уылæн æрбацыд зæрдæйыл. Худгæдзæст æмæ худ- 
гæбыл къуыдыртæ лæг уыд Дзиба. Кæддæр сын Уырысханы 
365 

мадимæ иумæ тæрхон кодтой, колхозы куысты сын æмбæлгæ 
фаг фæллойбонтæ кæй нæ разынд, уый тыххæй. Рæстæджытæ 
ахæм тызмæг хъызт æмæ карз нал уыдысты уæдмæ, æмæ уæлæн- 
гæйтты, æнæ Сыбырмæ хастæй, аирвæзтысты. О, æмæ, дам, 
æххормаг цыппор æвдæм азы Дзиба афтæ загъта йæ бинонтæн: 
— Сымах мæ вагæттæ стут, æз та уæ пъæрæвоз. Æмæ мæн- 
мæ фæкæсут хæрд-нозтæй. Науæд æз куы асхъиуон былæй, 
уæд сымахæн дæр æнæ фæлдæхгæ нæй!.. 
Гагостæ... 
Нæ, уыдоны тыххæй йæ сæрмагондæй афæстиат хъæудзæн, 
Юрикимæ йын æнгом баст сты, зæрдæйы ирон буц тæгтæй, та- 
буйаг тагтæй... 
Уæ, Юрий, Юрий! Юрик... 
Ахæстонмæ дын куы фехъуыста дæ сæфты хабар æмæ дыл 
цалдæр боны куы фæкалдта йæ судзгæ цæссыг... 
Скъолайæ-иу иумæ рацыдысты, фæлæ-иу хидыхъусыл 
фæхицæнтæ сты — Уырысхан йæхæдæг ацы фарс цард, Юрик 
та — фаллаг. Æмæ-иу сæ сыхаг лæипутæ æмæ чызджытимæ 
хиды ауазæны уырдыджы нызгъордтой, чысыл-иу былгæрæт- 
ты-былгæрæтты тъæпæн фæзыл ауадысты æмæ та-иу Идыга- 
ты цур хæрды суадысты. Æмæ дзы уый рох кодта, уый æрхъуы- 
ды кæныныл архайдта æрдæбон, уый: Юриччы тыххæй уыд- 
та раст уыцы суайæн дæр афтæ арæх йæ фынты... 
Æрдхорд... Ард нæ бахордтой, фæлæ, сæ кæрæдзи цур сæ 
хуыздæр миниуджытæ кæй æргом кодтой, уый адыл бахæс- 
тæг сты, балымæн, бафсымæртæ. Кæнгæ æфсымæртæн дæр 
исты æгъдау скæнын фембæлы, фæлæ сæм уый дæр нæ уыд — 
куы ма йæ загъта: сæ кæрæдзиимæ сын æнцон уыд, сæ удыхъæ- 
ды хуыздæрæй цы ис, уый йын иннæ агайдта æрмæст йæ уынд, 
йе сныхасæй дæр, æмæ æрдзон хуызы сфидыдтой иумæ. Куы- 
нæ баиу уыдаиккой æфсымæртау, диссаг уæд уый уыдаид... 
Сидзæрæй кæй схъомыл Юрик, чи зоны, æмæ тæригъæдгæ- 
наг тæнзæрдæ дæр уымæн рахаста. Иузаман дын æфсæнвæн- 
даджы рестораны бадынц. Цыдæр бæрæгæхсæв уыд бæлвыр- 
дæй — кæнæ Æвдæм ноябрь, кæнæ Дыууын Æртыккæгæм 
февраль. Æмæ дын нуазгæ дæр нæма акодтой фæйнæ фæй- 
нæйы, афтæ дын Юрик официанткæмæ куы фæсидид æмæ дын 
ын куы бафæдзæхсид: 
— Уартæ уыцы фынгмæ мах номæй карк æмæ коньячы авг! 
— Юрæ! Æмæ уыдон цыдæр уырыссаг салдæттæ куы сты! — 
йæ рæдау зæрдæ йын уазал кæны официанткæ, ома, дам, æр- 
чъиц, уый цы кусыс... 
366 

— Æ, мачи дзы уа Эльхоты милицæйæ! Æмæ сын æз дæр 
уымæн æрвитын нæ нуазæн, уымæн, æмæ саддæттæ кæй сты — 
мæгуыр, æвадат, æвæрæз! Уырыссаг кæй сты, уый та хуыздæр 
дæр ма у. 
Адæм æй зыдтой, æрдхæрдтæ кæй баисты, уый, æмæ-иу сыл 
сæ алкæуыл дæр се ’рвадæлты иннæ лæппутæ хицæнæй куы 
амбæлдысты, уæд сыл-иу хион-хæстæгау зæрдиагæй бацин код- 
той, мæнæ ма ме ’фсымæры ’фсымæр, зæгьгæ. Иннæрдыгæй 
та сæ алкæмæн дæр уыд æндæр æрдхæрдтæ дæр, фæлæ се 
’ппæт иумæ иу къорд нæ баисты, кæд-иу кæрæдзимæ сæхи 
хæстæг ластой, уæддæр. Зæгъæм, йæхæдæг Юрикыл цы хъуыд- 
даг-хабар баууæндыдаид, уый йын йе ’рдхордæн никæддæр 
загътаид. Æмæ йыл ома гуырысхо нæ кодта — уæд цыма йæ- 
хæдæг йæхи хорз бынаты не ’вæрдта, цыма йыл уæд Юричы 
æрдхорды зæрдæ фæхудтаид, ай цæй æддæвзаг у, зæгъгæ... 
Юрикимæ ’нахуыр хуызы фæлымæн сты... Хъуамæ йæм 
хæрам зæрдæ бадардтаид Уырысхан, уый та йæм зæрдæрго- 
мыздæхт фæцис. 
Скъолайæ дын рацыдысты. Æхсынæнтæ дæ нæ хъæуы, 
зæгъгæ йæ афарста Юрий æмæ йын йæ армыдзыхъхъы сур- 
вых сау-сауид æмæ дæргъытæ урс хъулон æхсынæнтæ æркод- 
та, ныр йæхæдæг — цыдæр мæнгарддзæст, цыма рагацау йæхи 
худынмæ цæттæ кæны, уыйау дæр фæкаст Уырысханмæ, фæлæ 
йыл ницы ахæмæй фæдызæрдыг кæронмæ. Æмæ — æхсыны, 
уæдæ не ’хсыны уыцы ставд, хорз арыд хæрзад æхсынæнтæ. 
А-гъа... Уалынджы дын Юрик худæгæй бакъæцæл, йæ тар 
æрвцъæх цæстытæ цæхæр фестадысты фырцинæй. Цæуыл худы, 
цы ’хсызгон хорз ыл амбæлд æмбойны? 
— Иу куы фæхуды, уæд... 
— Уæд сау дзыхыл фæхуды! 
Æмæ йæ ’рмæстдæр уæд фембæрста Уырысхан, йæ дзых 
куыд смастад кодта, уый — рату ласта. Æмæ — чернила: Юрик 
рагацау æхсынæны гага хъавгæ афаста, куыд нæ фæдыууæ 
хицæн дихы уа, афтæ æмæ дзы йæхи хъаппы бæсты химикон 
кърандасы хъаппы къæртт бамбæхста... 
Кæд ирон зæххыл искуы хорз ирон фæрнджын лæг ауад, 
уæд уыимæ æмбал-æмсæрæн Дзарасаты Арсæмæг дæр — Юри- 
чы мадыфыд. 
Кæд искуы исчи йæ мадымады зæрдæрисгæ, удсыгъдæг- 
гæнгæ адджынæн æрымысы æмæ фæзæгъы, ахæм Хуыцауы 
минæвар дзы мады гуыбынæй нæма рацыд, зæгъгæ, уæд уыцы 
нæртон сылыстæгтимæ ис Амынат дæр — Юричы мадымад. 
367 

Уæдæ кæд искæмæн искуы мадыхо мады ад скодта, мады 
йын баивта æмæ йын йе ’мбæлттæн дæр рæдау æфсин уыд, 
цæхх-къæбæрдæттон, уазæгмæ-иу хурау худгæ чи кодта, уазæ- 
джы уындæй цардамондджын чи кодта, ахæм мадыхо кæд ис- 
куы искæд Иры зылды уыд, уæд уымæй зæхмæ ницуал ауагъ- 
та йæ алы ’гъдауæй дæр Жеккæ — Юричы мадыхо. 
Æмæ йæ сæрыхицау Гагосты Коля та куыд нымады у, куыд 
кадджын у хъæубæстæм, кæд се ’хсæнмæ æрлидзгæ-æрбафт- 
гæ у, уæддæр! 
Цас домбай, цас фæрнджын адæм ис ирон дзыллæмæ, цас! 
Фæлæ уæд сæ... сæ йедтæ та, се ’лгъыстытæ та кæцы хуымы 
схæмпæлгæрдæг вæййынц, кæм схъолотæ-амброзитæ вæййынц, 
кæм?.. Нæ зад ирон хуымы мæгъæлда æгæр арæх нæу? Куы- 
дзы дымæг-къæдзилыл, дам, алы ичъитæ-къæмдзыджытæ куыд 
ныххæца, уыйау дзыллæйы дымæгыл дæр алы йедтæ ныззæ- 
гæл вæййынц. 
О... Хицæнмæ-хицæнтæй галлæгтæ, хохлæгтæ, ныфсы мæс- 
гуытæ, зонды къуыбылойтæ, æнæрцæфтæ, иумæ та... Иумæ 
та æнæсæрфат бардз, дзынгатæрс рæгъау... Уæд — цæмæн?! 
Цæй, уыдæттыл куы фæуа, уæд та ныхас фæстагмæ йæхи- 
мæ ’рыздæхдзæн, йæхи сынкъ-бæллæхмæ... 
О, æмæ Коляйы æртæ фырты та — Левик, Алик, Сергей- 
Валерик — йæ удæн дæр Юричы фæрцы хæстæг не сты? Сты. 
Стæй Артик та, Юричы хæрзæфсымæр? Йæ худæн цыргъ ны- 
хас дæр бирæйы аргъ у... 
О, Эвелинæ дзы куы фæцæйрох кодта, цъæхдзæст гыццыл 
Жеккæ... Æмæ афонмæ иууылдæр цы зæрдæсаударæг сты 
Юрикыл... Фæндаджы фыдбылызæрцыды, дам... 
Уæ, Хуыцау, мæнæ дын мæрдтыбæстæм æрвитынæн æв- 
гъуаг куыд нæй, мæнæ... Ай æнæрайы хъысмæт хæрзты цæгъд- 
гæ-æхсæдгæ куыд цæуы, хæрзты... 
Эвелинæ куы ’рбалæууыд йæ зæрдыл, уæд та уыцы ныв, 
дунеуæрæхгæнæн ныв, ауад йæ цæстытыл... 
Уалдзыгон хурбон фæфæссихор, æрфæлмæн хуры тæвд. 
Хъæубын цъæх-цъæхид нæузæхх æмæ уыцы æмлæгъз тъæ- 
пæн быдыр Цæугæдоны уæлвæз. Дардæй, Цæлыччы уæрæх 
тыгъд быдыры фалейæ, ирдгæйау тæмæнтæкалгæйæ, зынынц 
Бæтæхъойыхъæуы æмæ Емаусы хъæд æмæ нæууæхгæд рæгъ- 
тæ, Заманхъулы Дурджын Бæрзонд, Бичъетты рагъ. 
Æмæ цъæх-цъæхид быдыры астæуты над нарæг къахвæнда- 
гыл стыр хидæй хъæуырдæм фæцæуынц Коля, Жеккæ æмæ 
се ’хсæн, йæ къухтыл ын дыууæрдыгæй хæцынц, афтæмæй 
368 

Эвелинæ, æртæ æфсымæры гыццыл буц хо. Йæ уæлæ урс 
къаба, уæраджы сæртæм, йæ гæккытыл уæраджы фæтасæн- 
тæм хæццæ кæнынц урс-урсид цъындатæ, къæхтыл æрттиваг 
сырх туфлитæ, йæ дарихуыз бурдзалыг сæрыхъуынтыл дæр 
лух бастæй фæтæн сырх лент-æргъуын. Уыцы гыццыл къан- 
нæгæй дæр ыл йæ сылгоймаджы азмæлд, сылгоймаджы фа- 
дыЬарц — диссæгтæ! — бæрæг дары. 
Кæй зæгъын æй хъæуы, Амынат æмæ Арсæмæджы бабæ- 
рæг кæнынмæ цæуынц... 
Ирон хæстæгдзинад... 
Ирон æфсарм-æгъдау... 
Изæрыцæстыл, дам, æхсæндæттæ уынгмæ акалинаг куы 
уай, уæддæр кæртыдуарæй аивæй æддæмæ радар дæ сæр, ахъахъ- 
хъæн дыууæрдæм, цымæ, уæдæ ничи ’рцæуы, зæгъгæ, æмæ, 
кæд — ничи, уæд... Дæ бырон куы калай, уæд дæр афтæ — 
æнæбары куыд никæй бафхæрай, ууыл хъуыды кæн... Стæй 
хуынды дæр афтæ сбад, дæлдæр абад нæ, фæлæ дын уæлдæр 
абад куыд зæгъа фысым... 
Ирон фæлмæн нана æмæ дадатæ... 
Искуы, цыма, йæхæдæг Арсæмæгау сдада уыдзæн?.. Ар- 
сæмæджы хуызæн рæстзонд хорз хистæрты фæндиаг цæуыннæ 
дæ, мæнæ сæлхæр дуне?.. 
Ирон... Иронвæндаг... Ироны хæс... Ирон æгъдау... Ирон 
гæды митæ... Ирон дзыхы ныхас ма, гъæй-джиди, чи фехъусы!.. 
Исчи, ома æндæр адæмыхаттæй исчи дыл куы бацин кæны, 
мæнæ ма ирон лæг, зæгъгæ, уæд зæрдæ цы цины дзæнгæрджы- 
тæ ныццæгъды, цы!.. 
Шолоховы роман «Они сражались за Родину»-йы кæсаг- 
ахсгæйæ инæлар йе ’фсымæрмæ-кæмæдæр алы адæмты но- 
мæй дзуры, стæй йын иуахæмы та афтæ: «Милый ты мой осе- 
тин...» Æмæ уый куы бакаст Уырысхан, уæд цы бузны фæцис 
Шолоховæй, цы ’хсызгон ын уыд!.. 
Кæс-ма, афтæмæй лæг фæхиуарзон уыдзæн, исты буржуа- 
зон националист дзы рауайдзæн... Фæлæ, дам, æнæ национа- 
лонæй интернационалон дæр нæй, зæгъгæ, цыма загъта Ле- 
нин. — царды фæзилæнтæй йæм цæй тыххæй нæй исты загъд, 
ноджы уыцы бындуронæй, ахæм, æвæццæгæн æмæ, нæй. Йæ 
зонд æй хуымæтæг зæххон лæджы цардæй цæрын нæ хъыг- 
дардта, цымæ, йæ бирæ зонд? 
Æллæх, ныр та мын Лениныл хъуыды кæныныл куы сбæн- 
дæн уаид йæ мамазила зæрдæ... 
Дæ зæрдæйы уазал сау фæнык куы схъауай, норст цæхæр 
24 Гусалты Барис 
369 

æнхъæлæй, уæд дзы æртхутæджы бынæй, чи зоны, æмæ æцæг- 
дæр иу удæгас зынджы цæст ферттива. 
Цы сæ схона йæхи мысинæгтæ та? Удулæфæн загъта, пе- 
рекур для души... Иу рыст иннæмæй дзæбæх кæн, цæхгæрдæр 
рыстæй. I I 
О... 
Æмæ Эвелинæйы стыр æрвцъæх цæстытæ æмæ йæ урс къкбэ. 
йæ зæрдыл куы ’рлæууыдысты, уæд та... Цы хуыйны уый 
кинойы? Наплыв, наложение кадра на кадр? Уæд та йæ Цъæх- 
дзаст кæддæрау йе ’мбисондæн хæссинаг цæстыты рухс тын- 
тæй фæрæхуыста ныр дæр, Эвелинæйы сурæты разæй фæцис 
йæ фæлгонц. 
Æмæ кæд зæрдæ йæхи бæрæгбонхуыз катайагæй банкъар- 
дта, сæвдылд цины цады, Цъæхдзасты æрбаймысгæйæ, уæд- 
дæр не схъæрзыд, нæ йæм батæхуды кодта, ома йæ фендмæ, 
йемæ фембæлынмæ нæ бабæллыд. Уымæн, æмæ... 
Уымæн, æмæ кæрæдзиимæ уарзты тæгтæй, уарзты тынтæй 
баст нæ уыдысты, тугхæццæ-улæфтхæццæ. Бакастæй та, гуыр- 
видауц æмæ цæсгомæвæрдæй, чызджы алы тугфыцæн-æхси- 
дæн æууæлтæй та — хæллæггаг тæхудиаг, æцæг зæххон чызг 
кæй у, уый зынтæй свæййы уырнинаг. 
Йæ бонæй уа æрдз... 
Фæлæ нæ уайы зæрдæйы былтыл Цъæхдзасты урс буары 
тæф, йæ ирон уæздан сау дзыккуты цыллæ фæлмæн ын не 
’нкъарынц йæ къухтæ, нæ йын зоны йæхи къухты ризгæ са- 
тæг æмæ хъæрмуст дæр — æндзæвгæ дæр ыл æфсоны æндзæв- 
дæй дæр никуы акодта. Нырмæ... Нырмæ-йа? 
Дæ рыг скалай, кæд... кæд... Уый та дын нæлгоймаг, нæл... 
Йæ ус, дам, куы амæлы, уæд йæ был не ’руадзы зæрдæсас- 
тæй, фæлæ мæрддзыгойы ’хсæн йæхицæн ног усаг фæагуры... 
Цы мæгуыры бон ис Хуыцауыл, цы тухийаджы сæрзилæн 
бон: æппæт адæмы дæр дæ æмхуызон уарзын хъæуæд, æнæ- 
фæхъулонæй æппæт адæмы дæлдзойæ-уæлдзойæ, цæстджы- 
нæй-хъæрæуæй!.. Саудзых-саузæрдæйæ æнæ фæхъулонæй... 
Иуцасдæр фæсыкк сты йæ хъуыдытæ, йæ мысинæгты ха- 
лыл æхсæнмæ-æхсæнты афтид бынат аззад, æмæ та йæм уæд, 
цыма йын йæ хъустæй къæрмæг райстæуыд, уыйау та йæм йæ 
алыварсы уынæр хъуысын райдыдта, фæлæ йæм уайсахат йæхи 
ногæй фæкъуырма кодта — афтæ йæм фæкаст, цыма йын 
æрдæгкондæй, æрдæгхæрдау цыдæр баззад, зæгъгæ. Æмæ 
йæхи фæтылиф, фæиппæрд, фæфæсвæд-иуварс кæны, йæ 
тæккæ цур цытæ цæуы, уыдонæй дæр — ууыл хорз сахуыр. 
370 

Цыфæнды дзолгъо-молгъо куы суа бæстæ, йæ цуры йын 
мæйхорты куы сурой тастæ, бедратæ, алы тасмачъитæ хой- 
гæйæ, топпыгæрæхтæй, уæддæр æм ницы бахъардзæн, иугæр 
сагъæстыл, йæхимæ хъусынтыл æмæ йæ мысинæгты нывтæ 
уыныныл куы фæуа, уæд. Дзæгъæлтæ нæ авæййы, фæлæ йæхи 
бархъомысæй ацæуы, алидзы йæ мысинæгты дунемæ, йæ удæн 
æнцойдæр ранмæ... 
Йæхиуыл ма рагæй дæр иу хъуыддагæй бадис кæны: искæй 
мастæфхæрд æм афтæ тынг цæмæн хъары? Уый хуызæн ма йе 
’мбæлттæй дæр исчи, цымæ, искæй мастæфхæрд йæ зæрдæмæ 
афтæ хæстæг исы, уыйау... æдылы у? Цы хорз цæцæйнаг æм- 
бисонд загъта Али: «Искæй хъыгыл чи нæ хъыг кæны, уый 
йæхи хорзæрцыдыл дæр нæ базондзæн цин кæнын!» 
Советон хицаудзинад цы рæдыдтæ ’руагъта, уыдонæй йын 
йæ цæст нæ къахы, фæлæ йын куыддæр тæригъæд кæны, кæй 
йыл æрцыдысты, афтæ зæрдæхæлар уæвгæйæ, афтæ цæстуар- 
зонæй мæгуыр адæмыл æнусты бæллиццаг амонд уаргæйæ, 
уый тыххæй... Адæмæн сæхиуыл — о, о, æцæг афтæ у! — 
хæрзаудæнгæнгæйæ йыл æрцыд рæдыдтæ æмæ бирæ бæллæх- 
тæ. Стæй дзы хицæн, куыдзы тугæй æхсад, адæймæгты аххо- 
стæ дæр дзæвгар уыд. Иннæмæй та адæм фаутæвæрæг Дунес- 
кæнæгыл дæр сты. 
О, æмæ æппæт рыстытæ, ома кæйдæр рыст ын йæ зæрдæ 
куы фæрæхуыста, уыдон ма æппæт чи хъуыды кæны, фæлæ 
йын кæддæрты иу цауы кой, иу хабар йæ риу афтæ тынг срис- 
сын кодта æнæнхъæлæджы цæхгæр рыстæй, æмæ та йæ мæнæ 
ныртæккæ дæр куы æрымысыд уæды цæлхъ-рыст, уæд та но- 
гæй райгас æмæ та йæ рæхойы. Диссаг дæр у, уæдæ нæу, 
æндæр уæдæ искуыдæр ма ууыл дæ зæрдæ афтæ хæр, раст ма 
дæм уыцы æфхæрд, кæй байсæфтой, кæй амардтой, уыдоны 
’фхæрдæй стырдæр, æбуалгъдæр æфхæрд фæкæсæд!... 
Фидараты инæлар Афæхъойы стыр кæрт дæр иуафоны кол- 
хозы бацис. Æмæ, дам, дзы иуахæмы гуыпхъазт самадтой, 
стыр симдимæ, раст нæртон стыр. Дзæрæхохты дыууæ æв- 
зонг хойы дæр уым уыдысты. Ау, куыннæ уой, сæ тæккæ 
фарсмæ дын ахæм хъæлдзæгдзинад уа! Фæлæ, дам дын сæм 
иу къæмсæмол лæппу бацыд æмæ сын афтæ: 
— Ахъуытты ут ардыгæй! Сымах кулаччыты цот стут! 
Ай дæ хицау! 
Афтæ бафхæр æвзонг ирон чызджыты... 
Ирон у, æмæ ирон чызджыты афтæ бафхæр, хъазтæй сæ 
атæр! Ирон адæм ма амæй фæстæмæ дæр фыдæлон ирон адæм- 
371 

дзыллæ уой, уый сæм уæд, æвæццæгæн, фаг хорз нал каст, 
фыццагау æгъдауы, фæтчыгъæды нал цыд. 
Уый фæстæ сæ, æцæгдæр, кулак кæй скодтой, кæй сæ ахас- 
той, бирæ тухитæ кæй федтой, уый дæр сын цыма ахæм æф- 
хæрд нæ уыд, афтæ йæм дзырдта йæ зæрдæ æмæ йын цæх- 
гæр рыстæй рæхуыста. Ноджы ма уыцы чызджытæ Дзæрæ- 
хохты Валерик æмæ Хъасболат-Бибийы фыдыхотæ уыдысты. 
Кæд искуы исчи дохтырæн райгуырд, мæнæ йæ дзыхы ныхас 
дæр æвдадзыхосгæнæг кæмæн у, уæд — Валерик. Стæй Биби 
та цы адæмы ’хсæн балæууа æмæ цы адæм нæ бахъæлдзæг-нæ 
бауæнгрог уыдзысты, салд дуртæ ма уæнт, æндæр, ахæмтæ 
нæй. Æмæ, дам, кулаччытæ... 
Æмæ Маруся та, Маруся — сæ сидзæргæс мад... Уый фæл- 
мæн, чысыл фæсусбын хъæлæс йæхæдæг дæр сой тадзы удыл. 
Æмæ уый дæр ахуыргæнæгæн Хуыцауæй сфæлдыстгонд у, 
ноджы райдайæн кълæсты ахуыргæнæгæй фæкуыста бирæ 
азты — сæ цæргæбонты сабитæн уарзон, дыккаг мадау чи 
свæййы, ахæм ахуыргæнджытæй фæцис. Йæ чызг Виолетæ дæр 
йæхи хуызæн уæздан æмæ фæлмæндзаст... 
Æмæ-иу, хъæлæкк, Жеккæ æмæ Марусяйы, Амынат æмæ... 
Чи? Æмæ ма чи? Æмæ йæхи фыдымад Хъæстионы, рухсаг 
уæд, Дыдтайы фæндиаг фæрсыгъд куы ’рцæуид ацы дуне йе 
’взæртæ, йæ хæрæмттæ, йæ чъизитæй, уæд... уæд... 
Уæд — цæрынмæ нал бæззид! Сæдзæхх, фенæхъацæн уаид. 
Целлофаны тыхт хæринагау... 
Фæлæ уыдон кæй сты дунейыл, уымæй сæ алыварс адæмыл 
цардхъомыс æфтауынц, мастфæразон сæ кæнынц, быхсыны 
фæрцы цæрддзугæнæг... 
Æнæ миног адæм нæй. Æмæ кæйдæрты, цы зæрдылдаринаг 
ныхæстæ сæ фехъуыста, уымæ гæсгæ хъуыды кæны. Кæй та 
йæ хæрзæджы хъуыддæгтæй, йæ хорз ном-кадæй. Фæлæ, хæр- 
зтæ кæмæй зоны æмæ ныр та, мæнæ ам кæй ис, уый тыххæй 
иуцасдæр æфсæрмыйаг кæмæй уаид, уый — Мелыкаты цæхæр- 
цæст Шамил-Жорик. Цы фидæрттæ, цы лæджыхъæдджын лæп- 
пу уыд æмæ цы зæрдæмæдзæугæ бакаст-скондæй дæр. Фæниз- 
джын æмæ æдзардæй байсæфт. 
Æвдæмты Уырысхан йе скъолайы ахуырæй фæкъуыхцы — 
уыцы аз æппæт предметтæ дæр уырыссаг æвзагыл ахуыр кæ- 
нынмæ раивтой æмæ та-иу фæхудинаджы бæсты... уроктæй 
алыгъд. Егарæй уæлдай нæ уыд згъорынмæ, тынг згъораг уыд, 
фæлæ-иу æй Жорик баййæфта, тыхконд-иу æй ныккодта фæ- 
стæмæ скъоламæ. Æмæ йыл уагæр цы тыхст афтæ, чи йын 
372 

уыд Уырысханæн — æрмæст йæ сыхаг, чысыл хистæр æмгар... 
Ныр дзы мæрдтæм дæр къæмдзæстыг у, ома, зæгъгæ, куы 
сахуыргонд лæппу дæ, æз дæр ма дæ сыфцæй ласæгау куы 
ластон ахуыры уæлвæндагмæ, уæд... уæд ды ныр уым цы ар- 
хайыс, бонсихорафон дæр мæйдарау чи цæуы, уыдоны ’хсæн — 
дæ маст райсынæн хуыздæр исты цæуыннæ ’рхъуыды кодтай, 
йæ цæфыл уал ын бабыхстаис, стæй уæд... 
Хорз, æмæ ма уæддæр йæ лæгъзныхас дзæбæх мад Мæди- 
нæтæн зæнджы магъз ныууагъта — дыууæ лæггаг лæппуйы 
æмæ иу цъæх суинаг чызг... Хуыздæр арфæгæнæджы арфæ 
сыл сæмбæлæд! 
О, скъолайы хабæрттæй ма иу. Уырыссаг æвзагмæ сæ куы 
раивтой æппæт предметтæ дæр, уæд йемæ иу партæйыл цас- 
дæр рæстæг Æлбегты Гермæн бадт. Æмæ-иу уый уырыссагау 
æнæкъуылымпыйæ куы фыста изложени, уæд æм диссагмæ 
кæсæгау каст, ай мæнæй уæлдай кæцæй зоны уырыссæгты 
æвзаг, зæгъгæ. Стæй дын уалынджы Гермæны бинонтæ Нал- 
цыкмæ алыгъдысты, æмæ Уырысханæн йæ уд дæр æмæ Гер- 
мæны бадæн бынат дæр цыма фæсидзæр сты, афтæ ’нæбары 
æфхæрдæй æнкъардта йæхи. Цал азы рауад уæдæй нырмæ, 
фæлæ йæ нæ рох кæны... æваст йæ зæрдыл æрлæууынц йæ 
цæхæркалгæ мидбылхудт, йæ тар цъæх цæстытæ æд лæфин- 
тæ-хуры тынтæ... 
Æхсараты Рамазан. Бабакка. Иу цасдæр рæстæг клубы 
дуаргæсæй дæр цыдæр тыхсты хосæн акуыста. 
— Бауадз-ма мæ! 
— Мæ фыды кино нæу! 
— Нæй мæм æртæ суарийы... 
— Не могу дын загътон! 
— Уæд та через не могу... 
— Æз хæбæцц куыддæр слæууон, афтæ-иу мæ сагæхты ’хсæн- 
ты фæмидæг у. Ныр та иуварс лæуу, билетджынты рауадз... 
Йæ усæй ахицæн. Цасдæр рæстæг рауад. Йе ’мбæлттæ йын 
зæгъынц: 
— Цыма йæхиуыл æрхудæгау кодта. Æркæнæм æй фæс- 
тæмæ... 
— Æз, йæ фаджыс чи хæры, уыдонæй нæ дæн! 
Иу чызгæрвыст, иу чындзæрхаст ахæм нæ уыд хъæуы ми- 
дæг, æмæ дзы уый уазæг лæппутимæ хыл ма ракъаха — тых, 
налат тых, æхсар æмæ цардæй æгæр дзаг уыд, сæ рохтæ ’лхъи- 
вын сын нæ фæрæзта. 
Æхсæрдзæн схъуына уа, схæфсбадæн уа, уый йыл кæд 
373 

фидауы, уæд Бабаккайыл дæр æнæфæразгæйы, рыичыны ном 
бадт. Фæлæ тарнизæй фæсæйгæ æмæ йæхимæ æрыхъуыста. 
Алы æлхæнгæ хостæ æмæ æнæуи амынд хостæ дæр кодта, фæлæ 
раздæры цардбæллон Бабакка нал уыд — мæсты кодта: ау, 
мæнæ мæнмæ, бирæгъы нуæрттæй æлвæст-æлвыст сагартæн уад- 
сур гуырдмæ цыдæр низ куыд æрбауæндыд æмæ — цæмæн? 
Кæддæры мастæй, дам ыл стыхджын йæ низ дæр — кулак 
сæ кæй скодтой æмæ сын сæ бæстыхæйттæ кæй байстой, уыцы 
мастæй... 
Æмæ — атад. Рухс дзæнæт йæ бынат... 
Фæлæ диссаг та уый у, уый, æмæ Бабаккайы æрвад лæппу 
Берд дæр уыцы тæккæ низæй сад. Æмæ иу хос дæр нæ агуырд- 
та, фæлæ йæхицæн заргæ бон изæрмæ рацу-бацу кодта, цы 
куыста, уый дæр хъазгæ-заргæйæ. Æмæ — абон дæр цардæ- 
гас у, дзæбæх у. 
Хистæртæ фыццагон зæронд адæмæй кæйдæрты æййафгæ 
дæр æркодтой, æмæ уымæ гæсгæ цыма сæхæдæг дæр бынтон 
æндæр ирæттæ уыдысты, ныры фæсивæдæй бирæ ирондæр. 
Фæлæ уæддæр æмæ уæддæр хистæртæн æрмæст сæ нæмт- 
тæ дæр æндæр ад кодтой, æцæг бындурон ирон ад, æндæр 
сæрыстыр дуджы уæз сæ уыд: Тепсарыхъо... Хъæлæмырзæ... 
Бечмырзæ... Хъуыдайнат... Цицыр... Темырболат... Уæрцц... 
Хъауырбег... Абон сæ стыр æхцайæ дæр ничиуал сæвæрдзæн 
йæ цотыл. 
О, Хъауырбег, Мелыкатæй. Цуанон лæг цыма уыд уый 
дæр. Фæлæ дзы бæлвырдæй ахæм ныхас баззад... Устытæй 
йын чидæр афтæ бакодта: 
— Уæууа, уый куы сурс дæ, Хъауырбег!.. 
— Æмæ ефс та кæд уыдтæн? — фæцарæхст дзуапмæ. 
Агъуылби æмæ Хуымпъо, дыууæ хæрзæфсымæры Пыс- 
хацъæтæй. Сæхи Гидзло, Диппа, Хабос... Болиаты Цигъыл, 
сæхи Миккайы сиахс. Цигъылы номимæ бахудт: къæзæнæг 
лæг уыд æмæ, йæ фысымтæй куы рацæйцыд фæсбадт, уæд 
сын хæрзæхсæвтæ фæут, зæгъгæ, йæ зæрды уыд зæгъын, уай- 
гæ та йын афтæ ракодта: 
— Хæрз-з-з с-с-сæфт фæут! 
Япон... Йе ’взонг бонты ’рдхорд Болиаты Муричы фыд. 
Гыццыл лæппу ма уыд, фæлæ йæ хорз хъуыды кæны: Япон 
сын сæ айдагъ фæллойбонты охыл колхозмæ кусынмæ цæуын 
нæ куымдта æмæ йæ милицæ ’рцахстой, хъадаманбæстытæ йæ 
скодтой æмæ йæ комхуыд голлагау баппæрстой сау «воронок- 
мæ» æмæ — Сыбырмæ. Уыцы ныфсхаст цъæх цæхæр цæсты- 
374 

тæ йын... Стайдзæст, стай! Дурты бын дæр нæ фесæфдзæн, 
тайга-джунгли-сельвæйы дæр, фæлæ йæ цæмæн хъæуы дурты 
бын кæнын, цæмæн?.. 
Адæм сæ фыртарстæй сæ дзыхтыл хæцыдысты, дуртæ дæр 
нæ дзынæзтой, æндæр уæдæ диссаг та куыд нæ уыд, диссаг: 
фæллой кæнынмæ цæттæ дæ, хуыскъастæу нæ дæ, уарзыс æмæ 
зоныс кусын, фæлæ дæ мыздæй дæ зæрдæ æппындæр куынæ 
райа, афæдзгæйттæ йæ уынгæ дæр куынæ кæнай, уæд куыд, 
уæд? Стæй уый дæр ма нæ, уый — æнæмыздæй лæвар куыст, 
ноджы давæггаг бæхы фыдгуыст, фæлæ дын цы къæбæр лæ- 
вæрдтой сихорæн, уый аргъ, дам, дæ мамæлайы комдзаджы 
хардз, дам, дæ куысты пайдайæ фæуæлдæр æмæ ма дæхæдæг 
хæсджынæй дæр баззадтæ! Зын у Уырысханæн советон цар- 
дарæзт азымы дарын, фæлæ æппæт алцытæ хæсты фæстиуджы- 
тæ æмæ алы знаггадгæнджыты аххос куы кæнай иудадзыг, 
уæд уый дæр, дæхиуыл цыфæндыйæ дæр, цыфæнды зылынæй 
дæр, къæм абадын куынæ уадзай, уыйау уайы. 
О, фæлæ уыцы зындзарды, æбар, уæнгбаст уавæрты дæр 
хорз лæг йæ хорзы номыл ауды. Лæгæй ма хорз зæгъынæн 
иннæ, фыдæлтæй баззайгæ сгуыхты нысантæй уæлдай уыцы 
азты иу хъуыддаг-æфсон фæцис, хæсты быдыры лæгдзинад 
равдисынæй кадджындæр: 
— Чи, Агуыбецка Моргуаты? Хъæбæр хорз лæг уыд, уæз- 
дан, æууæнчы лæг —иу æвзагон! Тынг пайда уыд кæмæндæр- 
ты дыууæвзагон цард, фæлæ уый... Уый йæ сæрмæ никæд- 
дæр æрхастаид нымудзын. 
Фæлæ уæддæр ацы дзырдхæссынтæй ерыс лæджы парахат 
æрдзон хорз зондæй рæстаджы хъуыддагыл банымайæн нæй, 
кæд суанг коммунизмы арæзтадæн дæр ахъаз уыд, уæддæр. 
Хуымæтæг рæстзондæй уæддæр æмæ уæддæр бамбарæн нæй 
бирæ цыдæр хабæрттæн — дынджыр егъау домбай паддзахад 
су, уартæ ма раст дæ къæхтыл дæр дзæбæх слæууын куы нæма 
фæрæзтай, уæддæр Антантæйæн, æнæхъæн цыппæрдæс пад- 
дзахадæн, дæ ныхмæ æмвос чи скодта, уыдонæн сæттын ма 
баком, фæуæлахиз у æнæнымæц мидæггаг æмæ æддаг знæг- 
тыл, стæй... стæй дзырдхæсджытæм хъус æмæ уыдоны æлгъаг 
æвзагæй дæ дзæбæхты саф! Стæй та Гитлеры дæр ныббырс, 
бæрзæйдих æй фæкæн, куый-дур, куый-хъæд æй бакæн, æмæ 
та дзыхъхъынногæй нымудзæг дымысдæртæ — адæмы сафджы- 
тæн зæрдиаг салам-малейкум зæгъ! Уый куыд у, уый цы хуы- 
зы ис æнæхин, æнæкæлæн, æнæмарг рæстады зондæй бам- 
барæн?! Нæй йæм дзуапп, хъыг та йын мæнæ хъыг у, мæнæ — 
375 

раст цыма алкæм дæр комкоммæ йæхæдæг у азымы даринаг, 
æфхæринаг. 
— Мæ дуне акæна советон закъон, мæ иунæгæн мын уый 
цы фæндаг амоны! — базарæгау, дам-иу, кодта Æхсараты ус 
Дзыги, йæ лæппу Паго Тифлисы æртæ азы ахуыры фæстæ 
афицерæй куы ’рбаздæхт, уæд. Æмæ, дам, уыцы Пагомæ та 
йæ рæсугъд уæнгты ’вæрдæй бакæсæнтæ уыд, бакæсæнтæ! 
Ноджы ма-иу йе ’рттиваг сау цырыхъытыл æфсæддон барæджы 
цæхæркалгæ бæхрæхойæнтæ дæр куы бакодта æмæ-иу уыцы 
хъалæй хæсты размæйы хъæууынджы куы фæцæйцыд! Цæй 
бирæ чызджыты уарзтæмхиц-уарзтбæллон зæрдæтæ-иу бамæ- 
гуырыбонджын сты уæд!.. 
Уалынджы дын чидæр йе ’нæхсад æвзаг ауагъта: æмæ Па- 
гойы фыдыфсымæр та уартæ кæдæй нырмæ у амырыкдзау, 
и? Уæд куыдæй ссис Паго советон Сырх Æфсады афицер? 
Значытты хъуыддагæн, анкетæйы комкоммæ æмæ цæхгæр фар- 
стæн — Исчи дын ис хæстæг-хионæй фæсарæнты? — басусæг 
кодта æцæг хабар! 
Æмæ Паго æвæдæй æрбадæлдзæх. Дзыги, дам-ма йæ алы 
ахæстæтты агуырдта, уæд та мын ын исты къæбæр айсут, зæгъ- 
гæ, фæлæ никуы æмæ ницы, Æхсараты Хъазыбеджы фырт иу 
Паго дæр æмæ иу ахæм афицер дæр зæххыцъарыл уæвгæ дæр 
никæд уыд. 
Æмæ, дам, Дзыги йæ зарæг уæд хъарæгмæ раивта: 
— Фæлтау мын, советон закъон, адæмы ’хсæнмæ куынæ 
рацыдаис, уæд мын мæ иунæджы нæ аныхъуырдтаис!.. Мæнæ 
мыл фыдгулы цинæн мæ кæуинæгты дуар уæрæх куыд бай- 
тыгъд! 
Адæм фæрæзтой, дуртæ нæ дзынæзтой. Хур-иу фыццагау 
скаст æмæ-иу фыццагау аныгуылд. Адæмæй æнафоны тыхны- 
гуылдæй чи аныгуылд, уыдоны фæстагмæ æрымысæг дæр нал 
уыд — бирæ хæдзæрттæ бындарыскъуыд фесты. 
Цы бачындæуа: историйы цалх дæр Балсæг-Малсæджы цалх 
у... Æмæ та Уырысханæн кæд уыцы æрттиваг афицеры æвир- 
хъау сæфт дæр зæрдæрæхойæн хъыг уыд, уæддæр йæ цæстытыл 
стыр зилгæдымгæ уад, тыхджын тымыгь — ома уый сыстад æмæ 
царды быронимæ бирæ рæзгæ талатæ дæр æмæ къала бæлæстæ 
дæр ныссаста æмæ сæ фæхаста. Æмæ уадæй, тайфун дымгæйæ 
куы хъаст кæнай, уыйау нæ уайы Революцийæ хъаст кæнын дæр? 
Нæмттæ аив — дуг аивтай. Дуг аивта, адæмы зонд аивта — 
адæм сæ цоты бынтон æндæр нæмттæй хонын райдайдзысты, 
сæхи фыдæлтæн æцæгæлон чи уыд, ахæм нæмттæй... 
376 

Гу-гыт-та! 
Гугытта... 
Скъолайы истори куы ахуыр кодтой, æмæ дзы цавæрдæр 
гугеноттæ куы разынд, уæд мæлæты æхсызгонæй фæкуыси 
йæ сæры: гугенот — Гугытта! Æмæ йын уæдæй фæстæмæ цал 
хатты æрымысы йæ ном, уал хатты бар-æнæбары бахорззæр- 
дæ вæййы, йæхимидæг бахуды, æхсызгон уылæн анхъæвзы 
йæ риуы. 
Гугытта. 
Æцæг дунейы Хуыцауæн уарзон адæм кæм сты, уым йæ 
бынат уæд Пысхацъæты Гугыттайæн дæр... 
Цымæ-иу уыдон дæр, Гугыттайы хуызæн æрдзон рæста- 
гæй рæстаджы лæгтæ, цымæ-иу уыдон дæр, зæгъæм, исты уæ- 
лиау хицæуттæ куы суаиккой, уæд... Уæд-иу, ау, уыдон дæр 
адæмы зæрдæхудты цæуиккой, афтæ цæхгæр-иу фæиннæр- 
дæм уаиккой, æмæ-иу аивид сæ цæстæнгас дæр, сæ цæстыты 
æнгас дæр-иу ома аивид, сæ ныхасыуаг дæр, суанг сæ фады- 
варцдæр?!Сæ пысыраты мад-иу туаллаг, фырсудзагæй йе 
’мгæрæтты дæр ауайæн кæмæн нæй, уыцы туаллаг пысырайæ 
агæпп ласид Гугыттатæн дæр? 
Мæгъа... 
Фæлæ тынг удхæрæг туаг хуырх у хицауы бынат, тынг 
згæгæнаг, тынг щелочь уæд та!.. Тугхал. 
Гугытта, зæгъгæ та загъта йæхимидæг æмæ уæд йæ цæсты- 
тæ æрæхгæдта, æрæхгæдта сæ æмæ фестад ирон къонайы ми- 
дæг — Гугыттайы дзы цыма уыны... Ахæм æнад фыдбон уыд, 
ахæм, æмæ лæг йæ куыдзы уынгмæ нæ атæрдзæн — æрæгвæз- 
зæджы уымæл уазал уæнгты иннæрдæм хызт, дуне дзы фыд- 
уынд кодта. Ай-гъай та фæуыдзæн быдырты нартхор миты бын... 
Гугытта æрбацыд быдыры куыстæй, Цæлыккæй, Фаллаг 
æрхæй. Ныффæллад, уæдæ нæ ныффæллад зæронд лæг! 
Уалынджы... Дзæнæтмæ бахауын дæр, æвæццæгæн, уымæй 
æхсызгондæр нæ уаид лæгæн: ирон пецы хус акъациты арт 
гуыр-гуырæй судзы, æвзалыйы артау æндавы раст, æвзалыйы 
артау; æхсызгонæй та уымæй, æвзалыйы налат артæй, кæуылты 
æхсызгондæр у йе ’ндæвд! 
Духовкæйæ сыгъдбын картæфты комдæттæуайæн тæф быр- 
сы. Уæлкъæй литруат кружкæйы цывзыджын арахъ рафыцын- 
æввонг стæвд. Фынгыл — хæндыджы цыхт, бургуыбын йæ 
фырсойджынæй, йæ хуынкъдзæфтæ дæр бурбын æрттивынц. 
Дыууæ тебæйы æхсæн тæвд кæрдзын, урс ссадæй, урс — бур 
кæрдзыны ирон ад нæй. Блудцæтæй иуы суардзæхдон, иннæйы 
377 

цъæх цывзыдзæхдон — нæ йæ уарзы æхсырысæртимæ. Сур- 
вых насимæ... Нæ, лæджы фæрсчыты бур физонæг дæр нæ 
хъæуы сурвых нас æмæ цывзыдзæхдоны раз! Æмæ хус фæрс- 
чытимæ хъæдур та? Æмæ цæхджын урс-урсид къабуска та, 
науæд тæнæгцъар сырх-сырхид пъæмидортæ — æрмæст сæ цæх- 
джын доны адмæ дæр лæг мæрдтæй куы рацæудзæн! Уадз æмæ 
фынгыл уой æхсæст нурыйы дæндæгтæ дæр — фæллад лæджы 
зæрдæ алцыдæр адджынæн æрцагуры... Мæнæ ма æххæст йæхи 
хъæрмуст донæй æрæхса, стæй... Стæй сæхи Хæмыцмæ дæр ар- 
витдзæн æмæ... æмæ... Æмæ — æгас цу, мæгуыр лæджы стыр амонд! 
Нырæй фæстæмæ йын Гугытта гугенот нал уыдзæн, фæлæ — 
ирон хъарм къона уæнгты иннæрдæм хизæг уазал уымæл бон, 
зæрдæ-иу кæм стæфсид, ахæм къона... 
Хорз адæм... Цæмæй хорз сты хорз адæм, цæмæй — мæнæ 
Гугыттайау æхсызгон кæмæн вæййы се ’рымысын, уыдон? 
Лæджы зæрдæйы дæлбын, йæ уды бынкъæйы бын цы ’взæр 
миниуджытæ бандзыг æфсармы ныхкъуырдæй, уыдон ын хорз 
лæг дæр скаст нæ уадзы йæ намысæй, æвзæр адæймаджы руа- 
джы та йын уæлæмæ сирвæзынц, йæ хорз номыл ын фæуæ- 
лæхох вæййынц йæ фыдгулты цинæн. Хорз лæг та дын дæ 
дзæбæх, дæ адæмы зæрдæмæдзæуинаг миниуджытæ фæцагайы, 
быцæу дын у де ’фсармæн æцæг дæр. 
Æмæ уæд Уырысхан, хорз адæмы æрымысгæйæ, йæхимæ 
цыдæр ахæм бæллиц, цыдæр ахæм тæхуды банкъары, æмæ 
йæ цы схона?.. Синдром æй кæд схона, Данкойы синдром... 
Йæ уды хорз сахатыл куыддæр скатайаг вæййы, стыхсæгау 
кæны, схъуырдухæн вæййы йæхæдæг йæхиимæ: ныр цы хор- 
зы бацæуа адæмæн? Цы хорз сын ракæна? Æмæ сын цæмæй 
арфæйаг фæуа, уый охыл нæ, фæлæ цæмæй йæхæдæг йæхи- 
цæй разы уа, йæхицæй йæхи зæрдæ райгонд æмæ арфæйаг 
цæмæй уа, уый номыл, уый! Чи цы кæны, уый йæхицæн кæны, 
зæгъгæ йæ фыдæлтæ раджы куы бафиппайдтой... 
Бæргæ, партион куы суыдаид, куы скоммунист уыдаид, уæд 
йæхиуыл æппындæр нæ ауæрстаид адæмæн исты дзæбæхдзи- 
нады бацæуыны сæраппонд. 
Зæгъæм, исты хицаугонд æй куы кодтаиккой адæм, уæд 
сæм уыцы хуызы дæр æрхатыдаид, кæд мæ уарзут, мæ зын 
уын зын уыдзæн, уæд мæ ма схицау кæнут, ма сбæрнджын, 
науæд мæ удысконд ахæм æнæхин у, æмæ мæхи бахæрдзы- 
нæн уæ мæтæй, царды хурзæрины нал уындзынæн искæй 
мастæй, зæгъгæ. Æмæ уый æцæг афтæ уыдаид, æцæг — ахæм 
карась-идеалист рахаста-рантыст... 
378 

Æрмæст ма йæ ныр партимæ дæр æмæ исты бæрнон бы- 
натмæ дæр чи уадзы... Фæлæ... 
Фæлæ йæхимæ æдзынæг куы ныккæсы, йæ мидмидмæ, йæ 
тæккæ рæбындæр дунемæ, уæд... Уæд кæд æмæ йæхæдæг йæхи- 
цæй не стæрсы! Æцæг дæр, æцæг! Хъуыдытæ ма куы кодта 
амæй размæдæруыйтыххæй... Ома, зæгьæм, партийы рæнхъы- 
ты куы уыдаид æмæ уый, Уырысхан, хорз хъуыддагыл цы ны- 
мадтаид, партийы раз йæ рæстдзинад фидарæй зонгæйæ, раст 
кæй у, уый йæ фидарæй куы уырныдтаид, уыцы хъуыддаг та 
æндæр искæй зæрдæмæ куы нæ цыдаид, чысыл дæр исчи йæ 
ныхмæ куы дзырдтаид, куы архайдтаид, уæд æй Уырысхан... 
æгьатырæй... æгьатыр æмæ æнæфæстæмæфæкæсгæйæ, æнæды- 
зæрдыгæй ома... адæмы цыфыддæр знагыл... царды знагыл раст... 
æмæ йæ... уыцы адæймаг тæккæ знон дæр ма йæ хуыздæр æрд- 
хорд куы уыдаид... йæ тугхæстæг дæр фæуæд... уæддæр ыл нæ 
бацауæрстаид партийы цытджын хъуыддаджы сæрвæлтау! 
Æмæ уæд уый чи уыдаид, хатыр чи нал зонид, барын чи 
нал зонид, фæстæмæ фæкæсын чи нал зонид, тæрхонгæнгæйæ; 
раст у, зылын у, хæрам хъуыддаг кæны, æви арфæйаг, ууыл 
гуырысхотæ чи нал кæнид, уый чи уаид, уыцы Уырысхаи?! 
Æмæ дзы стæрсы, ныккæрзы партийы ахæм æнувыд хъæ- 
булæй Уырысханæн йæ зæрдæ. Фæлæ та йæ зæрдыл куы 
’рлæууы, ахæм хъуынджын зæрдæ, фидар зæрдæджын адæй- 
маг уæвын ыл партийы домæнтæм гæсгæ кæй æмбæлы, уый, 
уæд та уыцы Уырысханы фарс фæвæййы, сæрыстыр дæр ма 
дзы ныввæййы раст! Уымæн æмæ коммунизмы арæзтады 
фæндаг алы... алы гнилой интеллигентты-либералты фæндаг 
нæу! Бафæрс Ленины! 
Ныр ын ацы ’ппæт тæрхæтты тыххæй, цымæ, Гугытта 
цы зæгъид? Ныууай йæм дзæнæтмæ æмæ йæ афæрс! — фæца- 
рæхст кæйдæр бæсты йæхæдæг йæхицæн зæгьынмæ æмæ лæджы 
улæфæнтæ сæрибаргæнæг æхсызгон худтæй бахудт — æмы- 
рæй бахудт... 
Йæ зæрдæ кæй æрымысгæйæ стæфсы, бахуызæнон вæййы, 
ахæм адæмæй йæ исчитæ æнæ ферохгæнгæ нæ уыдзæн, фæлæ 
йæ Вовæ та, Азиаты Вовæ та куыд фæцæйрох кодта, йе ’взонг 
бонты адджындæр æрдхæрдтæй иу?! 
Цы тæхудиагæн ауайы уыцы дард уалдзыгон бон йæ цæсты- 
тыл, цы тæхудиаджы хъæрмуст уылæнæй æрбандзæвы зæр- 
дæйыл йæ дард хъарм!.. Цы мæгуыр дæ, адæймаг, цы мæгуыр, 
ахæм цъаммар уд, ахæм зæдызæрдæ, ахæм æнцон æфхæрæн 
æмæ ахæм æнцон рæвдауæн уд-зæрдæ кæмæн ис... 
379 

Æвдæмты уыдаид, кæнæ æстæмты, уый бæлвырдæй нал 
хъуыды кæны, фæлæ рагуалдзæг уыд. Мæнæ тæккæ фæсзы- 
мæг дуне тæмæнкалгæ рухсæй кæрæй-кæронмæ, сæрæй бын- 
мæ куы байдзаг вæййы, саулагъз рагуалдзæг мойгæнæг чыз- 
гау куы ныфсæрмдзаст вæййы — мæнæ-мæнæ йæ кæрдæг æмæ 
сыфтæрты цъæх арт ныггуыпп ласдзæни! — уыцы цыбыр дуг 
бирæ уарзта, зæрдæ уынгæггæнæг уарзтæй йæ бирæ уарзта. 
Хур — фыдымад дзыццайау — хъæрмуст, фæлмæн, рæдау; 
зæхх — фæхусбын, хурвæрсты бынтон фæсур, æрбад ыл, уæд 
уымæн дæр бæззы, уазал дæ нал ссæудзæн цыма; дæхæдæг — 
уæнгрог, хъарм дарæс дын суæлдай, фæуæззау, уæхсчытæ дзы 
фæллайынц. Иудзырдæй, дун-дуне афæдзы æнхъæлцау къæ- 
сæрыл райы, æууæнкагæй йæхи Хуыцауы бар кæны, йæхи 
йыл фæдзæхсы. Æмæ ды дæр — æвзонг. Æвæллайкъах, æвæл- 
лайкъух, æвæллайзæрдæ! Ома бон-изæрмæ дæр куы фæраз- 
гъор-базгъор кæнай, куы фæхъазай гаккырисæй уа, футбо- 
лæй уа, уæддæр дæ иу нуар, иу стæг дæр не срисдзæн, дæ 
бонæй уай! Гъемæ фæцæуы фалæсыхмæ Вовæмæ, йемæ фут- 
болæй хъазынмæ дзырдгондæй. 
Чысыл ахъазыдысты, æндæр нæ — йæ фыд Зауырбег æм 
фæдзырдта, мæнæ нæ гутонкæныны размæ нартхорыхъæдты 
бынтæ тонын хъæуы, нæ нæ æвдæлы пуртийы фæдыл ратæх- 
батæхмæ, зæгъгæ. Нæ сæм фæкаст æххуысмæ — иуæй йæм 
ничи æрхатыд, иннæмæй йæ уыдон дæр зыдтой: ахæм куыст 
Уырысхантæм сæхимæ дæр æнæхъæн тъæпæнтæ — дынджыр 
цæхæрадон... 
Никуы ницы ахæм ахсджиагæн бацагуырдтой сæ кæрæ- 
дзи, мæнæ цæргæцæрæнбонты ферохгæнæн цæмæн нал 
вæййы, уыйбæрц ахсджиагæн. Фæлæ зæрдæйæн алцæмæн 
дæр йæхи бæрцбарæнтæ, йæхи æхсызгæттæ ис, æмæ йын 
кæддæриддæр бæрæгбоны цинау вæййы уыцы стыр арвджын 
бонты цæхæр, сæ зæрдæхæлар дуне, сæ уæнгроджы ахаст, сæ 
Хуыцауæн адджын æууæлтæ... 
Цъæхдзаст. Бурдзалыг. Худгæбыл. Æмæ — саджы фисын- 
тыл карст-амад ирон гуырд. Æцæг ирон гуырд, дам, уымæн 
æмæ, дам, уартæ алантæ раст тæккæ ахæмтæ уыдысты сæ ба- 
каст-кондæй: æрвцъæх цæстытæ сын, бурхилтæ, гуырвидауц. 
Вовæйау, цæвиттон... 
Алантæн бæлвырд ницы зоны, гæды ныхас нæ хъæуы, фæ- 
лæ дыууæ-æртæ азы рауадаид, афтæ чидæр æрымысыд хъæуы 
хихъæппæрисадон къорд саразын, кафджытæ æмæ зарджы- 
ты... Нæ, афтæ нæ! Кафджытæ æмæ зарæггæнджыты, хæда- 
380 

хуыр артистты къорд. Иннæтæн ницуал хъуыды кæны, афтæ 
чысыл цыдæртæ, фæлæ-иу Вовæ сценæмæ куы рацыд, сæ зæ- 
ронд клубы сценæмæ... 
Куыд тагъд абæрзæндтæ ис, куыд! Фæлæ ма, гъа, йæ 
бæрзонд ас фæуæд — Уырысхан йæхæдæг дæр дæлæмæдзы- 
дæй, истæмæй нæ баззад, æрмæст уæддæр Вовæйæн уыцы 
уæнгты æвæрд, уыцы æмраст фæтæн уæхсчытæ, æлвæст гуы- 
рыконд кæм уыд?! Стæй афтæ дæр кæд фæуаридзаст, чи йæ 
сахуыр кодта йæ аив цæсгом афтæ хъулæттæ кæнын?! Æппæ- 
тæй диссагдæр та: кæд æмæ кæм сдæсны афтæ кафын, афтæ 
зарын?! 
Йæ урс-урсид даргъхъуын уæлдзарм худы, йæ урс уæй- 
лаг нымæты, йæ цъæх цухъайы, æвзист рон æмæ йыл æвзист 
хъама, сау сæрак хæдбынты-иу куы ’ркафыд, куы-иу фæлæу- 
уыд æмæ-иу куы базарыд колхозон фыййауы зарæг: 
Гъей, гъей, мæ фосы дзугтæ сæрвæтты хизынц, 
сæрвæтты хизынц, гъей-ей! 
Æмæ-иу Вовæйыл йæ цин дæр — хорз, фæлæ уæд цы ми- 
дуавæры уыд, цы зæрдæахасты, цæуылтыл хъуыды кодта, стыр 
диссагæн ныр уый æрымысыд: Вовæ йе ’мгар, йе ’мбай, йе 
’мдугон цыма нал уыд, никуы уыд уæвгæ дæр, фæлæ цыма 
æндæр рæстæджытæй æрбаирвæзт, ивгъуыд дугты лæппуты 
’хсæнæй рафтыд, æрбадзæгъæл — уартæ ма ирон ирон цæ- 
мæйты уыд, цы ’гъдау, цы ’фсарм, цы цардыуагæй, уыдæттæ 
ма сæ бынаты куы уыдысты фидар æвæрдæй, уæдыккон фæ- 
сивæды минæвар цыма у Азиаты Зауырбеджы фырт... 
Бонтæ цыдысты, уæдæ хуыздæр цы уыд сæ куыст, æмæ 
Вовæ фыццаг ирон балеты кафæг куы ссис, æнæхъæн Ирыс- 
тон дæр æй куы базыдтой, уæд æй уыйас нал æндæвта — кæд- 
дæры ирон уд нал уыд йæ дæсны кафты... 
Уалынджы æндæр хуызы дæр разынд сæрæнгуырд — цæ- 
рæг хæдзары дарæг сси. Фæлæ нæ алкæмæн дæр йæхи зæр- 
дæйы сынкъ ис Хуыцаумæ... 
Фырт, табуйаг, тæхудиаг фырт, бындар, номхæссæг... Кæс- 
ма, куыд ын дуды Вовæйы зæрдæйы дæлгоммæ сынкъ дæр 
та!.. Хуыцау, йæ чызджыты амондæй рæвдыд уæд! 
Зæрдæхсызгонæй ма цы бон æрымысы, уый... Уацхъуыд 
фыссыны охыл цыма ацыд быдырмæ... Елберды обауæй чы- 
сыл фалдæр — Фыццаг æрхы уæлбыл тъæпæнтæ, уымæй 
фалæмæ айтынг Цæлыччы быдыр Ацылыхъы рæгътæм. Æмæ- 
381 

иу уыцы тыгъдадмæ куы каст, уæд-иу йæ зæрдæ фæфæди- 
сон, фæтæсмæл: уым, быдыры кæрон рæгъты фале, дуне 
фæцис, фæцис æмдзæхгæр сæрсæфæны былгæроныл — уыр- 
дæм куы бахæццæ уай, уæд дыл цыма æнусон уазал æрба- 
гуылф кæндзæн, æнусон хуыдалынджы уазал — пъæззыйау 
бæзджын æмæ æнуд. 
Колхозонтæ нартхор рывтой. Се ’хсæн Зауырбег кæй уыд, 
уый йын фехсызгон: æнцондæр ын цыма уыдзæн сæ рафæрс- 
бафæрс, сæ куыст куыд цæуы, уый тыххæй семæ ныхас кæ- 
нын... 
Фæлæ уыцы ныхæстæй мур дæр ницуал хъуыды кæны, 
æрмæст йæ зæрдæйы сты æмæ йæ цæстытыл уайынц боны 
æууæлтæ: райгæ хур райгæ арвыл, бæрзонд у арв, бæрзонд, 
йæ цъæх цар дæр зæрдæмæдзæугæ тæнæг æрвцъæх у, цыдæр 
райдзаст æмæ хæлархуыз; дуне уæрæх ацыд, анхъæвзта йæ 
рухс, æмæ дзы лæгæн у тынг æнцон улæфæн. Улæфгæ кæй 
кæныс, уый та не ’нкъарыс, цæргæ кæй кæныс, суанг уый дæр 
не ’нкъарыс, нæ фæстиат кæныс ахæм хъуыдыйыл, æппын- 
дæр дæ фæсонырхæджы нæй ууыл хъуыды кæнын — кæй цæ- 
рыс æмæ цæмæн цæрыс, уыдæттыл хъуыды кæныныл нæ дæ, 
цæрыс æмæ цæрыс, уымæн æмæ хъæуыс, æндæр уæдæ ацы 
диссаджы дзæбæх дуне, фæлмæнзæрдæ дуне куыд уаид, куыд 
фидауид æнæ дæу? Нартхоры хуымтæ сойджын цъæх-цъæхи- 
дæй æрттивынц, сæ уындæй зæхкусæджы фæллойуарзаг фы- 
дæлтыккон зæрдæ райы. Æмæ, хъæздыг хорæрзадæй ныфс кæй 
æвæрынц, айдагъ уымæй нæ райыс, фæлæ Хуыцауы уарзæгой 
цæстæнгас цыма ахсыс-æнкъарыс дæхиуыл... 
Цы хорз у, цы, зæххон дуне — Иры хæхты хъæбысы, арвы 
уарзон Иры хæхбæсты æнгом, фæлæ æнувыд хъæбысы мæнæ 
цы хорз у Хуыцауы сфæлдыст-сфыст сæрдыгон дуне! 
Амондджынтæ, дам, арвмæ кæсынц... Уымæн æмæ арвимæ 
фембæлдæй ахсджиагдæр цауæй ницы ’рцæуы адæймаджы цар- 
ды. Толстой дæр Андрей Болконскийæн уæдæ йæ зынаргь- 
дæр мысинаг Аустерлицы бæрзонд арв дзæгъæлы скодта. 
Лæг йæхицæн удæнцойдæр, фадатджындæр цæрæнбынат 
куыд фæцагуры, афтæ, æвæццæгæн, йæ мид-зæрды фæцагуры 
йæ удæн дæр фæсмæлæт тæхудиагдæры æнусон хæтæн ар- 
выл. Æмæ-иу Цæлыччы быдыры сæрмæ уæрæх бæрзонд цъæх 
арв уæд йæ удбадæн, йæ уды тæхæн тыгъдад — уырдыгæй 
йæм цæстæххæсæн-удæххæсæн дæрдтыл зындзысты хæхтæ, 
рæгътæ, тъæпæнтæ, Терк, сæ хъæуы фидауц зилгæ-здыхсгæ 
Цæугæдон, къуыбыртæ, сæ хæдзар... 
382 

Зауырбегмæ — даргъхъæдджын цыргъфындз рувæн. Ба- 
худы Уырысханмæ — фысс, мæ къона, фысс, колхозонтæ куыд 
амондджын сты иумæйаг хæдзарады хъазуатон куысты, уый 
тыххæй! — бахуды йæм æмæ сабыргай-хъавгæ дарддæр рувы, 
рувы хæмпæлгæрдæг, къуыры æмбайлæгты. Уыдон сæрды- 
гон тыхджын хурмæ уайсахат атæгæр... Нæ, уанцон тæгæр 
нæу! Уайсахат афæлвых вæййынц æмæ куыддæр цыма сæ рай- 
гуырæн зæххыл æнæбонæй сæхи адæргъ кæнынц — лæг сын 
бар-æнæбары батæригъæд кæны: нырма ныр сызгъордтой зæх- 
хы бынæй æнæкæрон рухсмæ, ныццин кодтой, ерысæй рæ- 
зынмæ фесты, фæтæн, хурахсæн, хурфæрсудзæн сыфтæр æвæ- 
рынмæ, адæймаг та сæ... 
Омæ сæ таугæ-садзгæ дæр уый ныккодта, уый! Цард рат- 
тæг дæр сын йæхæдæг у... 
Фæлæ йын уæддæр æмæ уæддæр сæ удсыскъуынæны бар 
цыма цыдæр æгъдауæй нæй Хуыцауырдыгæй... Мæгъа, мæгъа... 
Æрмæст та исчи йæхицæй дунетæ рувæг, адæмты тæнæггæ- 
нæг ма скæнæд, парти æмæ адæмæн сæхи номæй... 
Цы хорз у, цы, зæххон дуне!.. Фæлæ... 
Искæд бон уартæ уыцы рæгъты фале æмдзæхгæр сæрсæ- 
фæны былæй асхъиудзынæ æнусон хуыдалынджы уазал хъæ- 
бысмæ, пъæззыйау бæзджын æмæ æнуд хъæбысмæ... 
Фæлæ — ма тæрс, гормон: ды дæр адæмæй нæ ферох уыдзы- 
нæ, мæнæ абон дæхæдæг алы рухсыбадинæгты куыд мысыс, 
афтæ-иу дæу дæр исчи æрымысдзæн... Ауайдзынæ-иу ды дæр 
искæй цæстытыл, кæд ын хорзæй комкоммæ ницы ракодтай, 
уæддæр ын фыдæй дæр кæй ницы фæдæ, уæд та уый тыххæй 
арфæйагæй... Уыцы чызджы цæстытыл дæр, чи зоны æмæ — 
Мелыкаты Исламбеджы чызджы цæстытыл... 
Сæ хъуджы размæ Тъæпæнмæ ацыд, Дермецыкмæ — зæ- 
рæстонæй ныууагътой хуымгæнды зæххытæ, æмæ адæмы фос 
уым сойджын кæрдæг мерс фæкæнынц, стæй, дзæбæх куы 
бафсæдынц, уæд ма йын йæ цъуппытæ тонгæ адзæгъæл вæй- 
йынц Рувасы къæхтытæм — уым та сын тас у нæхи, ирон 
мæхъхъæлæй — нурыдзæхдонмæ ма дæм кæд æрæрвитой... 
Ацыд сæ хъуджы размæ, о. Дзæбæх сæрдыгон хурвæлыст 
бон скодта, фæлæ цыдæр рауарынæнгæсæнтæ дæр уыд, тæрк- 
къæвда æртхъирæнтæ кодта, æвзыста зæхмæ. Æмæ — æваст 
ныккалдта! Уыцы налат цингæнгæйæ, уыЦы ракæнон æнæн- 
тыстæй! Цыма йæ къах-къухтыл кафыд Хуыцауы чызгæрвыс 
ты, уыйау! 
Уæрджытæм футæггæрдæг уайтагъд ныддон, йæ хæлафы 
дез 

фадгуытæ дæр уæрджытæм уадидæгæн адонласт сты, лæма- 
ринаг хуылыдз, фæлæ йæм нымады дæр нæ уыд — иуæй, уары- 
ны дон æхсызгон хъарм уыд, хинайæны цыхцырæгау, иннæ- 
мæй та, чызгмæ фæкомкоммæ — дыууадæс-цыппæрдæс азы 
цыдæр ыл цыдаид, фæлæ уый иу змæлд кодта, иу змæлд, 
уымæн иу фадыварц уыд, иу фадыварц, æмæ... æмæ йæм 
кæсынтыл фæцис. Йæ сæрмæ зæронд зонтыкк дары, афтæ- 
мæй куы сæ хъуджы фæстæ фæцæйуайы-фæцæйсиры донласт 
уæрджытæм кæрдæджы, куы сæ дыгæрдыджы сурынмæ ай- 
тындзы. Æмæ — худы къæмдзæстыг худтæй, цыма куыд 
фидауы, куыд цæстырухс у, куыд зæрдæйы бæрæгбоны æнæн- 
хъæлæджы цин у, уый йæхæдæг дæр æмбары, хаты æмæ зоны, 
уыйау. 
Йæ тæнæг дæрдджын къаба ныххуылыдз, стыхсы йæ бæгъ- 
нæг чызгон зæнгтыл, февналы йæм аив æвнæлдæй, æфсæр- 
мыгæнгæ ’внæлдæй йæ галиу къухæй æмæ та сиргæ, тасгæ- 
уасгæ атындзы стурты фæдыл. Æмæ дун-дунетæ дæр нал 
æфсæдынц æнахъом рæсугъды уынд æмæ тæрккъæвдайы цæр- 
дæг кафтæй. Сæ кафтæй, сæ! Сæ дыууæйы кафтæй, о! 
Ахæм ма дзы хъæлдзæг къæхтæ уа! Цы ’хсызгон сын у 
раленк-баленкау рауай-бауай уæрджытæм цъæх — кæрдæгцъæх 
фурды! Æмæ-иу куыд æфсæрмытæгæнгæ æрбакаст хъавгæ 
кастæй йæ дæргъæццон цæстыты тигъæй горæтæй æрцæугæ 
студент Уырысханмæ, уый та! Уый та фаг нæу, цæмæй царды 
уарзон чызг хъæбул — дæу хуызæн лæппуйы сонт зæрдæйæн 
æгæрон цин хæсса, уымæн? У! Бæгуыдæр у! 
Æмæ Хуыцау дæр, æвæццæгæн, чызджыты уымæн афтæ ныр- 
рæсугъдтæ, саивтæ кæны, сæххæстытæ алцæмæй, цæмæй нæл- 
гоймæгты сырдон туг, сырдон зæрдæ таса, фæсмон кæна йе знæт 
уагыл, йæ фыдæхтыл... 
Тæрккъæвда фæсыкк. Æмæ арвы иу кæронæй иннæмæ цæ- 
хæр скалдта Уырызмæджы рон — æддæгуæлæ хуызджын рон. 
Æркъæлæт кулдуары сæрау — табуафси, ахиз дзы иу дунейæ 
иннæмæ, æнусты зæрдæхсайгæ дунемæ... 
Ахиздзынæ. Иу хуривылд бон куы скæна, уæд. Æмæ дæ 
уартæ кæддæр Мелыкаты рæсугъд æрымысдзæн. Ныр та — цæр!.. 
Иу хорз лæг — йæ хъуыддæгтæ, йæ алы ’гъдау, йæ алы 
’фсармæй хорз, арфæйаг адæмæн. Иннæ та — айдагъ йæ ныха- 
сæй дæр. Ома афойнадыл, йæ тæккæ цæфыл цы иыхас зæгъын 
æмбæлд æмæ йæ чи бауæндыд срæцугъын, уый схорз лæг 
вæййы адæмы цæсты, скадджын. 
Æцæг лæджыхъæдджын у йæ дзырдæн хицæу лæг. Стæй — 
384 

дзырдхъом лæг дæр. Дзырддзæугæ. Дзырдагур кæмæ цæуынц, 
уый. 
Цы ’вæджиауы хорз, цы ’вæджиауы дзæбæх загъта дзыр- 
ды хъомыс æмæ цæрæнбоны тыххæй — уæдæ стыр поэт дзæгъ- 
æлгæрахæй у! — Аннæ Ахматова: 
Ржавеет золото, и истлевает сталь, 
Крошится мрамор — к смерти все готово. 
Всего прочнее на земле печаль 
И долговечней царственное Слово. 
Стæй йед дæр, йед — йæ фыццаг лæг, поэт Гумилев, Ни- 
колай Гумилев дæр! Тынг диссаг сты уый рæнхъытæ дæр: 
В оный день, когда над миром новым 
Бог склонял лицо свое, тогда 
Солнце останавливали словом, 
Словом разрушали города. 
Но забыли мы, что осиянно 
Только слово средь земных тревог, 
И в Евангелии от Иоанна 
Сказано, что слово это —Бог. 
Мы ему поставили пределом 
Скудные пределы естества, 
И, как пчелы в улье опустелом, 
Дурно пахнут мертвые слова. 
Фæлæ уæддæр æмæ уæддæр Аннæйы эпитет! Царствен- 
ное слово, дам... Сафары дзырд та, йæ ныхæстæ та иу цар- 
ственное дæр нæ уыдысты — уæд ын хуымæтæг ирон лæджы 
хуымæтæг ныхæстæ загъта. 
Куыд хуымæтæг ома, куыд?! Куыннæ стæй, хуымæтæг!.. 
Æппындæр нæ! Ахæм уыдысты, ахæм, æмæ сын сæ зæгъæг 
Сафары растдæр ирон домбай лæг схон! Домбай ирон лæг! 
Сæхи хъæуккаг кæй у, уый дæр — о, фæлæ ма иу уын- 
джы дæр цæрынц... цардысты: Сафар дæлæсыхы, Къуымы 
сыхы, Уырысхан та мæхъхъæлырдыгæй, Хуры сыхы. Уын- 
гæй та сæ уынг иу у, хъæуы сæрæй хъæуы бынмæ Цæугæдо- 
ны галиу былгæрæттæ былгæрæтты. 
Фыссæг... 
Циу йæ цуры, Сафары цур, Уырысхан — хъæу уымæй 
буц сты, хъал, су нг сæрыстыр, сæ фыссæгæй. Уыр&сха- 
нæй та ныр бар-æнæбары дæр къæмдзæстыйаг... Фæлæ — 
мæгъа, Сафар дзы куы нæу сæркъул, уæд хъæуы фæсивæд 
25 Гусалты Барис 
385 

уымæй æмбаргæ дæр сты, фыссæг æмæ стыр газеты кусæ- 
гæй?.. 
Сафар сæрныллæг кæй нæу Уырысханы тыххæй, уый 
уымæй дæр бæрæг нæу, уæд ын цы ныхæстæ загъта, уымæй? 
У бæрæг, у! Ныр ын сæ исчи фехъуыста, зæгъгæ, ахæм ны- 
хæстæ хъусын кæуыл æмбæлд йæ хæсмæ гæсгæ, стæй сæ, 
сæ фехъусгæйæ, тæвдæй, кæдæм æмбæлы, уырдæм бахæццæ 
кæнын, уæд... уæд... Æппæты фыццаг уал æй партийæ рас- 
хуыстаиккой, стæй та уæд йæ куыстæй дæр — ау, уæдæ уыцы 
ныхæстæ зæгъæгæн куыд æгъдауæй ис партион газеты куыс- 
ты дарæн, ноджы бæрнон куысты! Стæй суанг æфснайæгæй 
дæр, хуымæтæг æфснайæгæй! 
Фæлæ уæдмæ сæ хæринаг куыдзы бæлæгъæй фыццагау 
бирæтæ нал уыдысты хæрæг, советон цардарæзтыл сæ ницы 
’рцæудзæн, зæгъгæ, йын сæ уæгъд ныхасыл, дзæгъæл бæр- 
бæрыл банымадтой. Чысыл раздæр та, чидæриддæр сæ фе- 
хъуыстаид, уыдон сæ ерысæй скъæфтаиккой, науæд фæсте 
баззай, æмæ ды дæр исты маринаг-сафинаг троцкист! 
Æндæр уæдæ кæй дзыхæй сирвæзтаиккой ахæм ныхæстæ — 
ахст лæджы фæкæнынц мидæмæ къанвойы салдæттæ, уый та, 
Хæблиаты Сафар та йæ фæдыл, ахст лæджы фæдыл, дзуры: 
— Цæй, Уырысхан, бынтон ма бамæгуырзæрдæ у: æдде 
дæр мидæгæй бирæ хуыздæр нæу! 
Ома æдде уый хоны, уыцы троцкист, æмæ, дам, советон сæ- 
рибар цард дæр ахæстоны уавæрты цардæй бирæ хуыздæр нæу! 
Иннæ цирчы хабар та уый у, уый, æмæ йæ зондахастмæ 
гæсгæ Уырысхан йæхæдæг дæр хъуамæ разы ма уаид Сафа- 
римæ, афтæмæй та йын йæ ныхæстæ æнæнхъæлæджы цины 
хос фесты, цыдæр бæлвырд ныфсы хос, зæрдæвæрæн æхсар 
ын басгуыхтысты. 
Уыцы хуызы та йыл, æвæццæгæн, уымæн сахадыдтой, æмæ 
йæ зæрдæмæ Сафары фыстыхъæд рагæй дæр тынг кæй цæуы — 
Цъæхдзасты æмкъласонтæн дæр ма уæд æнæ чиныгмæкæсгæйæ 
дзурын сахуыр кæнын кодта Сафары хицæн радзырдты рæн- 
хъытæй йæхи арæзт текст — уалдзæджы гимн. Афтæ йæ кæй 
схуыдта — гимн, уый та йæм стыр ныхас нæ каст. Йæхимæ. 
Сафар та йемæ, ай-гьайдæр, не сразы уыдаид — Уырысхан æй 
зыдта: æппæлой, стауæн ныхас нæ уарзы, цъæлхъæр пафос... 
Ныхæстæ та сыгъдæгæй гимны ныхæстæ сты, раст сæ сху- 
ыдта афтæ: 
«Уалдзæджы фæлмæн улæфт хъары мидæмæ, йемæ хæс- 
сы сур сыджыты æмæ фароны сыфтæры тæф. 
386 

Сур сыджыты тæф. 
Æмбисонды цъæх арв. 
Æнгузы къалиуыл абадтысты дыууæ сауцъиуы. Къай сты, 
æвæццæгæн. Къай уыдзысты, уæдæ куыд. Хуыцау кæй сфæл- 
дыста, уыдонæй се ’ппæтæн дæр бафæдзæхста къæйттæ-къæйт- 
тæ. Æрмæст сæм æрæджиау цæуылдæр фæфыдæх æмæ иумæ 
нæ, фæлæ дзы раздæр иуы айсы йæхимæ, стæй та иннæйы... 
Рудзынгæй æрбайхъуыст зыланггæнаг цъыбар-цъыбур, 
сыгъдæг æмæ райдзаст. Иу зары, иннæ йæм хъусы. Тыр-тыр 
кæнынц маргъы сæнтсау базыртæ, йæ фырдиссагæй йæ стæ- 
хынмæ бирæ нал хъæуы. Цалынмæ зарæг кæронмæ ахæццæ 
уа, уæдмæ æнæнхъæлæджы куыннæ спæр-пæр кæна, афтæ 
къалиуыл ныддæвдæг йæ лыстæг дзæмбытæй. Армыдзаг йед- 
дæмæ куы нæ у æгасæппæтæй, уæд ын ахæм æмбисонды хъæ- 
лæс кæцæй басгуыхт?! 
Хур арвы ронмæ схызт æмæ йæ хъарм тынтæ гом рудзын- 
гæй мидæмæ парахатæй калы. Æнахуыр сабыр ныццис бæс- 
тæ. Сауцъиу дæр банцад, йæ ахстоны сагъæсæй йæ нал æвдæ- 
лы, æвæццæгæн. Тæмæнтæ калы Сæнайы цъитиджын рагъ — 
уæларвмæ асин... 
Уалдзæг æмвæтæнæгæй лæгæрды. Мит стайыны фæстæ 
къæвда кæуыл нæма рацыди, уыцы сæнтцъæх кæрдæджы га- 
уыз йæхи айтыгъта, уæлмæрды бæрзонд къуыбырæй цæст кæй- 
онг æххæссы, уыйонг. Ныттæппæввонг фæлмы аныгъуылды- 
сты Заманхъулы æмæ Еммаусы рæгътæ, Æрджынарæг, тæ- 
мæнкалгæ дардыл фæлгæсы Сæна. Нæ къæхты бын, фенæн 
кæмæн нæй, ахæм фæндæгтыл хъуыддагхуызæй æмæ æнæв- 
дæлонæй хылдысты мæлдзыджытæ — кæрæдзийыл-иу чи бам- 
бæлд, уыдон-иу исдуг афæстиат сты, салам раттынмæ уыдаид, 
æви исты ахсджиаг хабар фехъусын кæнынмæ — Хуыцау йæ 
зонæг. Хъæугæронмæ хæстæг кæйдæр цæрæнбоны азтæ ны- 
майы гугукгæнаг, æнæмæт зардæй зарынц, кæрæдзийы фæз- 
мынц сауцъиутæ. Абон куы нæ уа, уæддæр райсом дидинæг 
ракалдзæн æхсынцъы — уалдзæджы фидиуæг — æмæ йæ 
фæдыл урс æмæ фæлурс сырхбын фынчы аныгъуылдзысты 
иннæ бæлæстæ дæр. 
Лæгæрды æмвæтæнæгæй уалдзæг. Къæйдур æмæ айнæг- 
дур цыртыты дæр бирæ нал хъæуы къуыбар рафтауынмæ. 
Бадæм æдзæмæй, дардыл фæлгæсæм; бафсæдæн нæй алы- 
варс цыппарырдæм тыгъд парахат дунейы уындæй». 
Фыццаг æй йæхæдæг дæр чысыл къуыхцытæгæнгæ зыд- 
та, стæй, ахуырдзауты æрхæц-схæц, фæчиу-фæчиугæнгæ ны- 
387 

хæстæ куы рæстытæ кодта, уæд йæ зæрдæйы бынтондæр ныф- 
фидар зилгæйаг уалдзæджы гимн... 
Æмæ та йын Сафар дæр йæ фæйлыд зæрдæ куы бахуызæ- 
нон кодта, уæд Хъулаты Дабеккайы худгæ-райгæ цæсгом йæ 
цæстыты раз сыстад. Нырхæндæг, ныхъхъуынтъыз, ныммæй- 
дар æмæ нырхуым дæ миддуне — Дабеккайы æмбисæндтæй ис- 
тытæ æрымыс, æмæ дыл рæвдаугæ хур скæса, удыл аудæг хур. 
Æнахуыр уырыссаг æвзагæй дзураг уыд Дабекка — зæгьæм: 
— Надо житься уметься с лудями! 
Гагосты Коляимæ хæрз сыхæгтæ сты. Фæрсы йæ Дабекка: 
— Коля, мæ цъиу дæ исты хъыгдары? Нæ хъыгдары! Мæ 
карк дæ исты хъыгдары? Нæ хъыгдары! Мæ сæгъ дæ исты 
хъыгдары? Нæ хъыгдары! Гъемæ уæдæ мах æфсымæртæ стæм 
æмæ цом нæхимæ цывзыджын хъарм арахъхъ, уазал хæнды- 
джы цыхт æмæ тæвд нартхоры кæрдзынæй нæхи хорз фенæм!.. 
Æрмæст ын уæддæр Сафар уыцы ныхæстæ зæрдæныфсы 
охыл загъта, уыйæндæра йæ не ’мбары, кæд æй йæхи удæй нæ 
зоны, уæддæр æй не ’мбары, æдде æмæ амы, ахсты цардæй, 
цы хъауджыдæр ис, уый! Ам æмвæтæнæгæй нæдæр уалдзæг 
лæгæрды, нæдæр афæдзы æндæр афон — дунейы цард æлгъыс- 
таджы ахæстонæн йæ иувæрсты ивгъуыйы, йæ цыппар уынгæг 
къуымы иувæрсты! Фæлæ уалдзæгæн та ам табу кæнынц, ацы 
азы уалдзæгæн уæлдайдæр — Ленины сæдæ азы юбилейæн, 
йæ амнистийæн... Уалдзæг — æрдзæн амнистихæссæг, Ле- 
нин — ахстытæн, уырыд æмæ цъысымгонд адæмæн. 
Уырысханы табу та — ирон дзырдæн. Уымæн мæнæ йæ 
ныхстуаты куыд фæахъаз, афтæ бæргæ ахъазгæнæг уаид æп- 
пæт ирон дзыллæйæн дæр сæ цины сахат дæр æмæ тыхстуаты 
дæр, æвдадзы сой, фæлæ... Цæй — о, æрцæудзæн та ирон 
дзырды æмвæтæнæгæй лæгæрдæг уалдзæг дæр... 
Уырысхан зæхмæ уæззаугай рахызт, бацыд хихсæнмæ æмæ 
йæхи уæлæнгæйтты æрæнхъæвзта, гыццыл мын кæд фенцон- 
дæр уаид, мæ фæхтыхостау уæззау сæр чысыл кæд фæрог- 
дæр уаид, зæгъгæ. Стæй йæ рады ныр иу-цасдæр хъазуа- 
тæй тыннывæндæг Мæхæмæты фæурæдта йæ цонгæй. 
— Гъæлгъа-хъулгъа, дзыргъа-мыргъа уарынгуыссæ, æри- 
ма, æз дæр иу чысыл мæ къæхты æндзыг суадзон... Æз дæр 
Джызæлы хъомгæсы катайаг рауай-бауай акæнон. 
— Табуафси, ирон-гъири, табуафси... 
Уæддæр æмæ уæддæр цыфæндыйæ дæр æнæ хорз лæппу 
уæвæн нæй Мæхæмæтæн, лæгæн айдагъ йæ мæхъхъæлон-ирон- 
мæ чи кæсы, уый дæр, Хуыцау ын зæгъæд, æмæ ма фæрæдий- 
388 

æд, хорз æмæ ’взæры кæрæдзийæ адæмы ’хсæн иртасгæйæ! 
Лæгæй лæджы ’хсæн ис, ай-гъайдæр, бæззон æмæ нæ бæззо- 
ны фæткыл хъауджыдæртæ, бæрæг дарынц, фæлæ æнæхъæн 
адæмыхæттыты та уыцы бæрцбарæнты уагыл райуар-байуар 
цытæ расайы, уымæй немыц сты хынцфарстæй афæрсинаг. 
Дунескондæн уый стыр хæраймаг хъуыддаг у, тæригъæддаг. 
Сергей стъолы уæлхъус бады, йæхи фæстæрдæм æмæ уæл- 
гоммæ ауадзæгау кодта, йæ къухтæ фæйнæрдæм айтыгъта, 
схъæрзыд: 
— О-о-ох! Мæ уæйыджы уæнгтæ бацахстысты! Жллæху 
бацахстысты зæгъын, кæд мын исты цыхтытæ не сты — бан- 
дзыг сты! Фæлæ, гъæй-хуыцауыстæн, Али, фæхæрд дæ: ды 
мæ дыууæ æмæ ссæдз хатты амбылдтай, æз авд æмæ ссæдз. 
— Йæх, й-йæх, цæхæрцæст лæппу. Æз раджы фæхæрд 
дæн, раджы... Гъæй-хуыцауыстæн! Хорз, æмæ демæ хъазгæйæ 
уыйбæрц рæстæг не сдымдтон — ныр мæм куыд тынг цæуы 
æмæ цы адджын уыдзæн дымын! Ис ма Хуыцауы фæстауæрц- 
доны мах барæвдауынваг цинтæ дæр... 
Рачик ныр дыккаг бон «Хрестоматия по истории древнего 
мира» кæсы — фæндзæм къласы чиныг. Авæр-ма мæм æй, зæгъ- 
гæ йæ стыр лæгъстæмæ Уырысханæй ракуырдта. Æмæ дын 
ныр мæнæ иу диссаг бынатмæ куы ’рхæццæ уаид æмæ дын йæ 
зæрдæ куы сцæлхъ-цæлхъ ласид — уый дын дзы «Мæрдты 
Чиныг»! Мæнæ куы сты, мæнæ йæ табутæ Хуыцауæн, йæ 
лæгъстæтæ æмæ хатыркурæнтæ! — йæ сæр чиныгæй систа æмæ 
фæлвары рацу-бацугæнæг Уырысханы цæстæнгас ацахсыныл, 
фæлæ — нæй, нæ йын æнтысы. Уый, йæ цæстытæ зæхмæ сагъ- 
дæй æмæ йæ къухтæ йæ сины сæртыл æвæрдæй, сдыууæрдæм. 
Стæй цыдæр ныхæстæ хъæрæй куы бакæсид, уый дæр æй фæн- 
ды Рачикы, фæлæ уæдмæ Сергей стъолы уæлхъусæй фестад 
æмæ рудзынгмæ бауад — ныртæккæ та Янæйæн бындзытæсу- 
рæгæй ныллæудзæн, йæ къæдзилджын мæлгьæвзаг та ауадздзæн 
æмæ зарын кæндзæн чызджы. 
— Лианæ! Ку-ку! Æз дæ зарынмæ куы фæхъусын, уæд 
мæм... уæд мæм йæд æрцæуы... цæрын! 
— Уый ды дæ, Сесо? 
— О, мæ уды гагайы хъапп, о! 
— Æз та Лианæ нæ дæн, фæлæ — Янæ! 
— Æмæ уæддæр азар. По многочисленным заявкам трудя- 
389 

щихся! Тружеников полей и ферм. Героического рабочего клас- 
са. И? Цæй-ма, народ просит... Цом-ма демæ хохмæ — вот 
это будет хохма! В горах фæцыдис гæрах. Суматоха — цу-ма 
тохмæ! 
Æнæхъæн ахæстон дæр-иу æрыхъуыста Янæйы зарынмæ, 
тынг зæрдæмæдзæугæ фæсусæргом рæсугъд хъæлæс ын уыд, 
тыхджын æмæ зæлланггæнаг. 
Цæй тыххæй фæмидæгæй Янæ, уый дæр нæ сусæг кодта: 
йæ зонгæ студенттæ кæйдæр фатер фæкъахтой æмæ сæ да- 
винæгтæ уымæ бамбæхстой. Давæггаг кæй сты сæ дзаумæттæ, 
уый та, дам, æз нæ зыдтон. Уæдæ дын иннæрдæм дзура, ком- 
дзог цæуа йæхиуыл... Студенттæ дæр йæ фарс куы уой, уæд ын 
ницы ахæмæй кæндзысты, стæй, дам, æхсæзæм мæй æнхъæл- 
цау дæн æмæ мæ Ленины амнистийæ уæддæр æмæ уæддæр 
суæгъд кæндзысты — иу цыбыр дзырдæй, æппындæр сæ ни- 
цæмæй тæрсы, цардæууæрстытæ чызг у. Кæмæй, дам, бахар- 
бызджын мæ гуыбын, уыимæ та никæй ницы хъуыддаг ис... 
О, æмæ-иу къамырытæ ерысы бацыдысты, уæдæ йæ йæхи- 
цæй чи дæсныдæр æмæ æнахуырдæр ралгъитид æмæ уæд кæй 
курдиатмæ гæсгæ азарид, зæгьгæ, фæлæ ахæм дæсны æлгъыст 
суанг æнахъомты къухы дæр не ’фтыд. Æрмæст-иу кæд Янæ- 
йæн искæцы æлгъыст йæ зæрдæмæ фæцыд, уæд-иу худæгæй 
басур-бакъæцæл. Æмæ-иу йæ худын дæр мæнæ æхсызгон уыд, 
мæнæ, ахстытæн! 
Кæйдæр удаист, лæппын уасæджы хъæлæсæй хъæр фæ- 
цыд æнахъомтырдыгæй: 
— Янæ! Фæлæуу, нæма хъæуы, — уынгæй дзурынц! 
Мынæг хъæр æрбайхъуыст, сылгоймаджы нæуæндаг, къуыз- 
гæ æмæ ’фсæрмыгæнæг хъæлæс: 
— Титъо! Титъо! 
Æмæ та уасæгойы цъæхснаг хъæлæс: 
— Мама! Хъусын дæм! Дзур! 
— Титъо! Чызг нын ком нæ дæтты! 
— Зæгъут ын, ракурдзæн дæ, зæгъ, ирон æгъдауимæ, зæгъ- 
гæ! Къухдарæн дæр ын балхæнут йæхи ’нгуылдзмæ гæсгæ. 
Æцæг слесты афтæ зæгъæд, æппæт дæр... алцыдæр мæхи 
фæндыди, зæгъгæ! Мама! Хъусыс мæ? Алцыдæр ын фæндон 
уыд, зæгъгæ, зæгъæд! 
Фæлæ ма цæй мама æмæ цæй æндæр: бæстæ аралло ссис, 
алырдыгæй Титъомæ хъæр кодтой: 
— Эй, центр нападения! Пять минут горячки, пятнадцать 
лет охлаждения! 
390 

— Бомбардир! 
— Медвежатник! 
— Взломщик кожаных сейфов! 
— Сирокко! Сирокко! Сирокко! — мæнæ шайбу, шайбу куыд 
фæкæнынц, афтæ Янæмæ æмхъæлæсæй райдыдтой хатын. 
Лæджы æрдзон монцтæ агайæг фæсусбын хъæлæсыуагæй 
базарыд Янæ: зæхгæрон кæмдæр Таити сакъадахы цæр йемæ 
фурд-океаны астæу æмæ йын сырхзынг хурныгуылдыл, доны 
уæлцъарыл сырх зæрин артуадзæг фæндаг куы айтынг уа, 
уæд ын йæ зарынмæ хъус æмæ йæ сабыр уæзданæй уарз æмæ 
’нæрхъæцæй æнхъæлмæ кæс, иумæ та хибарæй сæ хъамыл- 
гæрдæгæй конд мусонджы кæд уыдзысты, уымæ — Сергейы 
риу афтæ уарзтмондаг сыгъд, æмæ амæлыныл дæр разы уыд. 
Иæ сæр Янæйы сатæг лæгъз уæрджытыл, афтæмæй уæлгом- 
мæ хъарм змисыл хуыссæд, йæ къæхтæ йын океан æнхъæв- 
зæд æмæ — амæлæд!.. Æгасæй амæлæд! 
Янæ та зары, зары йæ удласæн фæсусæргом, риу мидæгæй 
хъыдзыгæнæг хъæлæсæй: 
Как всегда дует знойный сирокко, 
Но он слезы твои не осушит. 
Караван мой в пустыне далекой... 
Нет со мной твоих глаз, 
Нет со мной твоих губ... 
Чи йын æхситтæй арфæ кодта, чи къæрццæмдзæгъдæй, чи 
алы хъæддаг хъæртæй. Стæй дын æм кæйдæр тамакодомд 
хуыфæгбыл хъæлæс æрхатыд: 
— Янкæ! Частушкæтæ! 
— Цавæртæ? Æнæгъдæуттæ нæ кæндзынæн: науæд 
æхсæвыцæстыл хорз не сты, лæджы цыдæртæ ’рфæнды, йæ 
стонг зæрдæ цыдæртæ ’рцагуры, æрдомы Маяковскийы «Обла- 
ко в штанах»-ы цыдæртæ... 
— Уæд та политиконтæ! 
— Æмæ «къухылхæцæг» та? Ментытæ нæхи сты, уынут, 
куыд æнцад хъусынц, фæлæ опер-кум... Уый дзы бынтон 
æндæр оперæ у! 
— «Къухылхæцæг» раджы ацыд! 
— Ацыд, фæлæ йæ хъустæ ам сты! 
— Не мохай! Далыпе Магадана не сошлют! Две лопаты не 
дадут! Жми, Яна! 
Уырысхан ын дис йæ удаистыл нæ кодта, уымæн бынтон 
æндæр цæуылдæртыл уыд йæ хъуыдыты зилдух. 
391 

Адæм æппæт æмхуызон, æппæт æмзæрдæйæ кæй уарзынц, 
уый нæ райгуырд, стæй, æвæццæгæн æмæ, рантысинаг дæр 
нæу дунемæ! Æмæ уæдæ никæмæй зæгъдзынæ, зæгъгæ, ни- 
куы йæ конд, йæ уындæн ис, никуы — йæ бакаст, йæ зондæн 
ис æмсæр æмбал. Афтæмæй та... 
Уæуу, дæ хицау æцæгæй дæр хъæуы хицау фæуа! 
Афтæмæй та Уырысханæн йæ фæсонæрхæджы дæр ни- 
кæддæр уыдаид, æмæ хуымæтæг фæллойгæнæг дзыллæтæй, 
гъа, кулаччыты мастæлхынцъ байзæддæгтæ-йедтæ, недобитый 
буржуйтæ-нэпмæнты цæуæт ма уæнт, æндæр фæллойгæнæг 
рæстуд сыгъдæгзæрдæ адæмæй искуы исчи советон цардарæз- 
ты хъуыддæгтыл, Ленины æгæрон зонд, Сталины зонд æмæ 
’хсарыл, Партийы хурæмдых хъомысыл байæд кæндзæн... Ба- 
худдзæн зæгъа? Дызæрдыг кæндзæн? Хынджылæггаг ын уы- 
дзысты? Цы йæ схона уыцы фæзынд, мæгъа. Фæлæ, о, йæ 
фыдфынты дæр æй никуы федтаид æмæ бауырныдтаид, æмæ 
сыгъдæгдзæсгом кусæг адæмæй искуы исчи советон хицаудзи- 
над, Ленин æмæ Сталин, Партийы тыххæй фидиссаджы, 
цæстыфтауыны, мæстæлгъæдæй маст уадзыны зарджытæ-час- 
тушкæтæ-йедтæ мысдзæн æмæ сæ уыцы арæхстджынæй араз- 
дзæн, уый! 
Зонд, зæрдæ, æфсарм, æгъдау æмæ тугæй йæхи советон 
адæймаг чидæриддæр хоны, уымæн йæ хъуыды дыдагъ никæд- 
дæр уыдзæн, дывæр-æртывæр бынджын! Бынтыласгæ! 
Кæд æмæ истæуыл дызæрдыг кæна æцæг советон адæймаг, 
науæд та зæрдæхсайгæ уа истæмæ, кæнæ та йын кæд исты йæ 
цардхалæн-равгхалæн уа, уæд йæ хъуыды æргомæй, æнæ ра- 
фæлив-бафæлив æдæрсгæйæ зæгъдзæн, кæм хъæуа, уым æмæ 
йын уыцы паддзахады бæрнон ран йæ зæрдиаг ныхæстæм зæрди- 
аг æмæ лæмбынæгæй хъусæг уыдзæн, нымайæг ын сæ уыдзæн, 
хатыр фæуæд, фæлæ йын сæ чырæдзаутыл дзæгъæл рæйдæй 
рæйæг куыдзы миниуæгыл нæ банымайдзысты. Гъе, фæлæ æцæг 
ахæм лæджы йæ рæстдзинады фæдыл бафыдæбон кæнын 
бахъæудзæн, дæргьвæтин тох самайын алы бюрократтæ-чинушæ- 
тимæ. Сæйраджыдæр уый у, æмæ советон царды фæткæвæрд 
рæстдзинадагур лæджы æмварс кæй лæууы! 
Фæлæ уæд уыдон та чи сты, уыдон — мæнæ ма иронау 
дæр куы ис антиколхозон-антисоветон-антипартион æмæ йæ 
рæстæджы анти-Сталинон быд рæнхъытæ: колхозы, дам, кус, 
партимæ, дам, хъус, дæ фарсыл, дам, къус, дæ гуыбын, дам, 
хус, дæ иу кæмдæр та, дам, сусхъæды æмбис... Æмæ Рачик 
дæр цы частушкæ акодта, стæй Янæ дæр цытæ фæзары æмæ 
392 

та ныр дæр цытæ зардзæн, уыдон æрымысджытæ чи уыдысты 
æмæ куыд уæндыдысты се сфæлдисын, куы сæ базыдтаиккой, 
уæд сæ хæдзар — сæ буц бинонтыл кæй никуыуал сæмбæлда- 
иккой, уый-иу хорз куы зыдтой, уæд?! Комкоммæ знæгтæ 
уыдысты, сусæг-æргом знæгтæ? Нæ! 
Уый йын æгæр уæлæнгай æмæ иударон, иугæндзон æмæ... 
æмæ æдылы дзуапп уаид, хисайæн, хиудæнцойæн. Æмæ адæм 
æмхуызонæй иу кæйдæр сæ уд-сæ дзæцц кæй нæ фæхонынц, 
иу лæг æппæт адæмæн фæтк кæй нæу, уый та дзыллæйæн сæ 
тыхджын зондыл дзурæг у. Æмбисонды ирон æмбисæндтæ 
куыд амонынц, афтæмæй йæ нæ дзыллæ рагæй дæр зыдтой, 
дуне дзæгьæл кæй нæу, æвæгæсæг-æнæдарæг-æнæуромæг, кæд 
бæстæ уæлгоммæ у, ома æргомздæхт, хурмæхаст, æмæ ницæ- 
мæй конд у, уæддæр йе сфæлдисæгæн тынг бæрæг уæнгтæ 
æмæ нывтыл карст у, дунейы фарны фисынтыл карст æмæ амад. 
Гъе, уымæ гæсгæ тыхбегарайæ, гуымиры тых æмæ хъазуаты 
фæрцы бындуронæй кæй ничи аивдзæн кæддæры хуыцауыс- 
конд дуне, кæддæрты хуыцауысфæлдыст-лæвæрд адæймаджы, 
уый дзыллæ се ’рдзон фидар зондæй зыдтой æмæ... æмæ æм- 
зонд-æмвæнд-æмцæдисæй нæ табу кодтой æмæ нæ кæнынц абон 
дæр Ленин-Сталин, Советон хицаудзинад æмæ Партийæн. Тых- 
мийы руаджы æмæ лæгдыхы, æхсары фæрцы царды уидæгтæ 
æцæджы хъуыддагæн нæ аивдзынæ, нæ, кæд ын йæ уæлдзарм- 
уæлцъар тугцъæррæмыхстытæ фæкæнай, æндæр. 
Бæстæ, о, уæлгоммæ у. Æмæ йыл уарзæгойæ ныддæлгом у — 
царды сойджын хос дзы ис дæхицæн, царды сойджын хъару 
йын дæтт дæхæдæг дæр дæ уарзты гуырдзимæ. Æрмæст уыцы 
иудзинады амонд бавзаргæйæ, амонд сфæлтæргæйæ — дæу æмæ 
æрдзы ’хсæн иудзинады — дæ бон уыдзæн хъæддыхæй зæгъын: 
— Уæлхур стъалы федтон! 
Æмæ уæдæ дунейыл цард тæлмгай-фæлтæргай, дыдæгътæ- 
къуымтæ кæй у, уый Уырысханмæ мидæмæ хъарын-лæдæр- 
сын райдыдта æмæ йын йæ абонмæйы, йæ ныронджы зонда- 
хаст йæхи цæсты æфтыдта. Ома, зæгъгæ, мæнæ ды, боныфæ- 
стагмæ куыд рабæрæг ахæстоны суайæн цæхгæр хæрды, ахæ- 
стоны Къобы дугъыуайæн фæзы, афтæмæй ды, мæнæ дæхæ- 
дæг ды цыдæр комдзыргъ зонды хицау куы разындтæ — ма- 
шинæ-хæдтулгæйæн йæ иу цырагъ йеддæмæ куынæ судза æмæ 
йын йæ развæндагæн æрмæст йæ иу цалхвæд йеддæмæ куынæ 
дара рухсы, уыйау раст, уыйау. 
Фæлæ йæ зондахаст цадæггай цас уæрæхдæр кодта, уыйас 
йæ удахаст та уынгæгдæр-къуындæгдæр, нарæгдæр кодта æмæ 
393 

йæм афтæ каст, цыма йыл зæрдæпарахатæй худæн бонтæ ни- 
кæдуал скæндзæн. Ныр та — æнæбасæтгæ йын нал ис, уæд та 
ма уал йæхицæн, сæ дыууæтæй æдылы чи у, æцæг оцани хæ- 
рæг, ууыл. 
Цæвиттон, йæ хирвæссон зонд-иу йæ дæрдтылзилæг хъуы- 
дыты зилдухтæ-фæзилæнтæм куы нал арæхст, куы нал-иу сыл 
æххæссыд ома, уæд-иу, йæ сагъæс цы адæмты хъысмæтыл 
уыд, уыдоны-иу кæд æмæ схуыдта... хæрджытæ, цъæх хæрджы- 
тæ, цъæх. 
Адæмты... Æнæхъæн адæмты, æнæхъæн! 
Уартæ капиталистон-империалистон бæстæты пролетарты. 
Æндæр дын уæдæ... 
Æндæр дын уæдæ Марксы генион амындмæ гæсгæ чидæр 
йæ хуыздæрты туджы аргъæй уæрæх æмæ над фæндаг ай- 
гæрдæд коммунизмы тæмæнкалгæ, тыбар-тубургæнæг бæр- 
зæндтæм — æцæджы хъуыддагæй-иу сæ уыдта ахæм цæхæр- 
калгæйæ, адæмты ’хсæн хæлардзинад æмæ уарзтæй дзаг ком- 
мунизмы бæрзæндтæ — о, æмæ дын чидæр йæ риуыгуыды- 
рæй зæронд царды Хъарсы фидæрттæ басæттæд, ды та ма 
уæддæр, хъæбатыр кусæг кълас, дæхи ныггуыбыр кæн, æмæ... 
æмæ империалистон æлдарады æфсондзæн къулбæрзæйæ 
быхс! 
Хæрджытæ!.. Уæдæ — чи?! Æндæр — чи?! 
Хæрджытæ та уымæн, æмæ, дам, дæ кæд дæ хæрæджы 
сæрсæфæны былæй аппарын фæнды, уæд æй уыцырдæм раз- 
мæ ма схой, фæлæ йæ фæстæрдæм лас, былхауæнæй дард- 
дæр... 
Дæ зонд æнæхъæн зæххы зонд куы уа æмæ æнæхъæн арвы 
рухс, уæддæр æй макæмæн хон, макæмæн нымай фæзмина- 
гыл — адæмæн æрмæстдæр хур у æнæуæрст. Иумæйаг... 
Янæ уæддæр тарст, уæдæ нæ тарст — куыд арф ныуулæ- 
фыд, уый райхъуыст: 
— Æнæдæндаг цард мын цæй цард у, охх, мæ бон, гъе! 
Сыбырмæ фæндаг мын цæй дард у, æллæх мæ бон, гъе! Дон- 
ласт хуылыдзæй, сыгъд арыдæй нал тæрсы... 
Æмæ цыма æцæгдæр комкоммæ кæйдæр мæстæймарынау 
у йæ зард, уыйау æдæрсгæ хъæлдзæгæй базарыд: 
У калитки на заборе 
Воробей зажал грача. 
Несомненно, здесь заслуга 
Леонида Ильича! 
394 

Уæдæ прошла зима æмæ наступило лето, æмæ спасибо пар- 
тии за это, æмæ жми на педали и погнали, пока не дали нам 
медалей: 
Дядя Ленин, открой глазки, 
Нет ни мяса, ни колбаски! 
Зад наш голый, лапти в клетку — 
Выполняем пятилетку. 
Обижается народ: 
Мало партия дает! 
Наша партия не мать, 
Чтобы вволю всем давать. 
Мой миленок, больше лопай, 
Будет всем нам клизма: 
Призрак бродит по Европе, 
Призрак коммунизма! 
Амдзæгъд ын кодтой зивæггæнгæ-æнæбарыгомау, стæй та 
йæм æмхъæлæсæй æрхатыдысты: 
— Сиреневый туман! Сиреневый туман! 
О, æвæццæгæн, Янæйæн иу хъуыддаг зын уыдзæн, куы 
ссæрибар уа, уæд: афтæ ’хсызгон зæрдиагæй никæйуал хъæу- 
дзысты йæ зарджытæ, æмæ уыйадыл йæ цард ахсджиаг цæ- 
мæйдæр фæхъуаг-фæкъахыр уыдзæн æмæ-иу адджынæн æры- 
мысдзæн ацы сахат, мæнæ ахстыты сонт уарзтæй разæнгард- 
гондæй куы зары йæ удуигъæн, зæрдæуынгæггæнæн хъæлæ- 
сæй, уый: 
Сиреневый туман над зоной проплывает, 
Над тамбуром горит полночная звезда. 
Конвой мой не спешит, конвойный понимает, 
Что с девушкою я прощаюсь навсегда. 
Ну что же ты стоишь и слез не проливаешь, 
Еще один гудок — и поезд отойдет. 
Быть может, через год ты друга повстречаешь, 
Быть может, через два свиданья час придет. 
Я не видал нигде подобных ей красавиц: 
Лучистые глаза горели, как слеза, 
А носик чуть курнос, и губки, словно бантик, 
Каштана цвет волос и длинная коса. 
395 

А на прощанье я скажу тебе, родная: 
Кто не был в ВТК, * не сможет так любить, 
Кто не сидел в тюрьме, цену любви не знает, 
Кто не был под судом, не может нас судить. 
Вот поезд отошел, остался дым лиловый, 
Все это растворил сиреневый туман. 
А ты стоишь одна, одна на все готова — 
На ласку, на любовь и даже на обман! 
Ахæстон ныхъхъус. Сæ улæфт цыма баурæдтой, сæ зæр- 
дæтæ цыма сæ цæвынæй, сæ куыстæй цъус фæлæууыдысты — 
хъуыдытыл фесты, зарæджы ахæсты бахаугæйæ. Рачик ныд- 
дæлгом йæ хуыссæны æмæ æмырæй куыдта — йæ судзгæ цæс- 
сыгтæй та йæ зæрдæ æнхъæвзта. Æмæ — уадз, уадз æмæ акæуа: 
ахæм хуызы кæуын хъæлдзæгæй худынæй дæр хуыздæр у, 
цыфæнды дурзæрдæ лæгыл дæр фидауы... 
Янæ иуцасдæр æдзæмæй алæууыд, стæй сæ афарста, цыма 
семæ партион æмбырды бады, уый хуызæн: 
— Æмбæлттæ, нæ цытджын æнæмæлгæ æмбал Сталинмæ 
’вналæм? — Æмæ сын сæ дзуапмæ дæр нал банхъæлмæ каст, 
афтæмæй базарыд: 
Ох, огурчики мои, 
Помидорчики. 
Сталин Кирова пришил 
В коридорчике! 
Ой, калина-малина, 
Сбежала дочка Сталина. 
Она же Аллилуева, 
Вот семья чугуева! 
— Сталинмæ ма ’внал, уæлæ уадзаг! — Чидæр æм схъæр 
кодта фыццаг уæладзыджы къамырæтæй. 
— Раст загътай: æз уадзаг дæн — дæ мадмæ дын радæй- 
блатæй уадзын! 
— Æз дын, уæлæ гацца, фæлæуу... 
— Ды мын... — Æмæ йын тынг æвзæр загъта, тынг æвзæр. 
Стæй та налат хъæлдзæгæй: 
— Сесо, концерт фæцис, уæ фæйнæ хæдзæрттæм ацæут! 
О, мæнæ Валя Стерлинг æхсидгæ салам æрвиты Студентæн. 
* ВТК — Воспитательная трудовая колония. 
396 

Не мандражьте: иу цард адæмæй дарæм, иу мæлæт та Хуыца- 
уæй! 
— Бузныг, — загъта йын Сергей. Донмæ кæй атардтой æмæ 
фæстæмæ æнæ донæй кæй раздæхтой, уыйау цыдæр хъуаг 
уыд йæ бакаст, ахсджиаг цæмæйдæрæй зæрдæ кæмæн бавæрд- 
той æмæ фыдæнхъæл кæй фæкодтой, ахæм цæхджын сайд 
лæджы бакаст. Нæдæр Гаити-Таити, нæдæр фурд-океан, нæ- 
дæр... Уалæ сæ хæдсæрмæ дыккæгæм уæладзыджы ис Янæ, 
æмæ йæм, цумæ, лæгдæр чи у, уый сæххæссæд... 
— Чи у уыцы чызг, чи? Й-йæх, куыд уæнды афтæтæ за- 
рын!.. Йæ тæссонд фæрсчытæ йын нырма резинæ лæдзæгæй 
никуы нымадтой æмæ — уæнды. Стæй сæрдыгон калм нæма 
федта, уый æндæра зымæгон бæндæнæй дæр тæрсид. А-гъа, 
гъæй-хуыцауыстæн! Исты баба-конь у, æвæццæгæн, уæлдай 
кæмæн ницуал у, нымады дæр кæмæ ничи æмæ ницы у, ахæм, 
нæ? — Валя дæм саламтæ ’рвиты, зæгъгæ, куы айхъуыста 
Уырысхан æмæ йæ цыдæй куы фæлæууыд, уæд æй афарста 
Али дæр. 
— Нæу, ахæм нæу, — загъта йын Уырысхан. — Æрыгон 
æмæ рæсугъд чызг у, йæ фыд ирон, йæ мад уырыссаг. Тынг 
рæсугъд æмæ, дам, хæрзконд у, бæрзонд — сæрибары йæ чи 
зыдта, иу ахæм лæппу ам немæ бадт æмæ нын уый дзырдта... 
Ахæм рæсугъд, дам, у, æмæ йæ лæг дойныйæн нуазид. 
— Рæсугъд? Рæсугъд кæддæриддæр йæхи балхæндзæн, 
сæхицæй сын искæмæй йæхи банхъæлцау кæндзæн æмæ та 
йæ амнисти — цæттæ. А-гъа, — Али рудзынджы тæрхæгмæ 
сæвнæлдта йæ тыччытæм, дзулæй кæй скодта, уыдонмæ — 
æриста сæ æмæ сæм ракæс-бакæс кæны, цымæ хорз бахус 
сты, нæ аскъуыдтæ сты, стæй йын сæ Рачик, æрдæбон тæрхæ- 
гыл маймулийау куы бадт, уæд нæ нытътъæпæн кодта, зæгъ- 
гæ. Хорз бахус сты, нæ аисты скъуыдтæ дæр æмæ сæ Рачик 
дæр ницы бахъыгдардта — æмæ та йын уый дæр фехсызгон. 
Уынгæй æвзонг чызджы цъæхснаг хъæлæс æрбайхъуыст: 
— Русик! Хъусыс мæ, Русик! 
— О, о, Верæ! 
— Я тебя люблю, Русик! Вопреки всему и назло всем! 
— На зло ницы кæнын хъæуы! 
— Уæд та на радость всем! Хорз? 
— Хорз. Стремæйы исчи лæууы? 
— Ничи. Я люблю вас всех, ребята. Скорее выздоравливай- 
те! Ой... Скорее освобождайтесь! Русик, я убегаю! Жду тебя! 
— Беги! 
397 

— Спа-си-бо, Ве-рæ! — æмхъæлæсæй йын раарфæ кодтой 
æнахъомтæ. 
Æвзонг ахстытæй бирæтæ, ахæстоны кæй бадынц, уымæй 
мæнæ хъал æмæ сæрбæрзонд сты, мæнæ! Æмæ куы ссæрибар 
уой, уæд сын се ’мбæлттæ-æмгæртты ’хсæн, ахæстон циу, уый 
чи нæма бавзæрста, уыдоны ’хсæн æмбæлгæ цыт куынæ уа — 
я срок волок! — уæд та кæм хыл, кæм карддзæф, кæм та, чи 
зоны, æмæ мардæрцыды хабар дæр уа. Се ’хсæн ахæмтæ дæр 
ис, æмæ йæ дарддæры царднысаны афтæ чи фыссы йæ хъыс- 
мæты ныхвæйнæгыл: дыууæ хатты ма ’рбахаудзынæн — сде- 
лаю еще две ходки — чысыл æмгъуыдтимæ, стæй балхынцъ 
кæндзынæн. Ам бахсидын, дам, цардвæндагæн æфсады фæ- 
уынæй пайдадæр-ахъаздæр у... Цард æхсиды, æмæ ахæмтæ — 
йæ фынчытæ. 
Кæд сыл сæ боны фæллад æруæз кодта, уæддæр схуыс- 
сынæй дæр тарстысты — куы-иу бауиккой, бæргæ, тарффы- 
нæй, куыствæллад лæгау, фæлæ та хъизæмайраг ратул-батул 
кæн, рафт-бафт, стæй гъа, æппынæрæджиау фæсæмбисæхсæв 
кæддæр, уынгæй трамвайты уынæр куы нал хъуыса, уæд афы- 
нæй у æмæ дыл фыдфынтæ сагъуыйдзысты. Иу æвзæр фын 
уындзынæ, сонт фехъал уыдзынæ, дзагъырдзастæй цармæ фæ- 
кæсдзынæ, мæнæ лæгæн хæйрæджытæ цы митæ кæнынц, кæм 
æй нæ балæууын кæнынц, зæгъгæ, дистыл схæцдзынæ, стæй 
та куы афынæй уай уыцы зынтæй, тыхтæ-амæлттæй, уæд та 
фæстæмæ дæ фыдфыны дыккаг хай уындзынæ. Æмæ — рай- 
сомæй, фæхты хост циу, фæхты хост, уымæй райхъал уыдзы- 
нæ, разæй та — афæдзы дæргъæн æнæбайрайгæ бон. Уый 
дæр дæ иунæг царды бонтæй уыдзæн, æнæраздахгæ бонтæй, 
фæлæ уæддæр тæхуды кæндзынæ-кувдзынæ, тагъддæр цæ- 
мæй фæуа-аивгъуыйа, уымæ — цыма йæ фæлхас дæхи хар- 
дзæй нæу, дæхи царды хардзæй... 
Æмæ чидæр дæ къухæй мæрдтæм кæй бацыд йе ’мгъуы- 
дæй раздæр, йæ адзал дæ кард-нæмыгæй кæй ссардта, уый 
дæр дæм фыццагау, йæ цæфыл куыд уыд, афтæ фæсмойна- 
гæй нал хъардзæн, уымæн æмæ дæхи уыцы хуызы дæр, ды 
йæ марæг кæй фæдæ, дæхи ма уыцы хуызы дæр æнамонд, 
хъысмæтæлгъыст хонын райдайдзынæ, додойаг æмæ сайраг 
сæры хицау. Уымæн, æмæ уый, дæ амæддаг ома, цæринаг нæ 
уыд, йæ ныхыл ын йæ райгуырды сахат — кальвинизм! — 
Хуыцау ахæм ныв скодта, цæрынæн ын уал боны йеддæмæ 
398 

нæ радта. Фæлæ Хуыцау йæ тæрхон дæ къухтæй кæй сæх- 
хæст кодта, уымæй... уымæй дæу дæр бар-æнæбары нæ баф- 
хæрдта? Дæ цард дын нæ фæтугхъулон кодта? 
Уый дын — иу. 
Стæй ма афтæ дæр ахъуыды кæныс: цыфæндыйæ дæр дæ 
амæддагæй афтæ зæгъæн ис, зæгъгæ, æмæ бынтон æлгъыстаг 
нæ уыд, куыдзы мард æй нæ ачындæуыд æмæ доны къусы 
сæфт нæ фæкодта, Хуыцауæгады сæфт — мæнæ ды бæрæг- 
бæлвырдæй йæ марæг дæ, дæ уды хъизæмарæй уал ын йæ 
тæригъæд фидыс, уымæн æмæ уæддæр та цыфæндыйæ дæр 
карчы цъиу нæ уыд, стæй карчы цъиуы сæфт дæр ма хъыг 
куы вæййы... Фидыс, кæд адæмы цæсты, исчи йыл рисса уд- 
рыстæй, уый аккаг нæ уыд йæ цардыуагмæ гæсгæ, уæддæр... 
Афтæмæй та алы хæстыты-тохты-революциты цал æмæ цал 
дзæбæх лæппуйы бабын сты æмæ сыл иу дзуапдæттæг нæй, 
сæ тæригъæддаг туг комкоммæ никæмæн у фиддон... Фæлæ, 
хорз, война все спишет, уыдон хæсты сыгъдæнтæ фæуæнт, 
фæлæ... 
Фæлæ, сабыр царды йæ марæг-сафæг-бынгæнæг кæмæн 
не сбæрæг вæййы, уыдон та? 
Стæй йæ мард дæр кæмæн нал ссарынц, уыцы æдзард, 
уыцы хорз хæдзарон лæппутæ та?... 
Æмæ йæ бæлвырд-бæрæг марæг сæрибарæй мидбылхудгæ 
кæмæн рацу-бацу кæны — æхцаджын у, фæхæцæг ыл ис, уæл- 
лæгтæй кæйдæр фырт у! — уый та?.. 
Фæлæ цыфæнды раст куы уай, цыфæнды æнаххос, уæд- 
дæр — дæлæ кæнай, уæлæ кæнæй — адæмы цæсты лæгмар 
дæ. Æмæ ’рмæст дæ уындæй дæр бирæтæ бар-æнæбары дæр 
сæхимидæг стъæлфдзысты, кæмдæр-иу сæ зæрдæ ауазал уыдзæн. 
Æмæ-иу, зæгъæм, дæ рагон æрдхæрдты ’хсæн, йæ зæрдæ дыл 
чи нæ сивта, уыдоны ’хсæн-иу зæрдæхъæлдзæгæй куы худай, 
уæд дыл-иу æнæ бадисгæнгæ нæ уыдзысты фæрсæйкæсджы- 
тæ, ай зæрдæ ма та худын куыд агуры, куыд комы, куыд 
зæгъы, куыд уæнды, зæгъгæ... 
Стæй-иу, зæгъæм, искуы искæй куы амарой, — адæм та 
маргæ кæрæдзи кæддæриддæр кæндзысты, куыдзы хъæвдын- 
тæ, — уæд-иу дæ цуры чи уа, ома уыцы фыдохы уац демæ 
иумæ чи фехъуса, уыдон-иу дæумæ фæндон-æвæндонæй ахæм 
цæстæй кæсдзысты, цыма уыцы ’нæзонгæ лæгмар дæуæн бæл- 
вырд цыдæр бавæййы, æппынфæстаг, дæ удыскондæн хæс- 
тæг-хион-æрвадиуæггæнæг цыма у, иу туг, иу стæг цыма стут, 
уыйау... 
399 

Афтæмæй та... 
Афтæмæй та иу дæр кæд лæгмар у æмæ иннæ дæр, уæд- 
дæр, Одессæйы загъдау, это две болыыие разницы. Иу, дам, 
спонтанно рамæсты вæййы æмæ афтæмæй сисы йæ мæлæт- 
хæссæг къух иннæмæ, чи та йæхи хъахъхъæнгæйæ, йæхи кæнæ 
’ндæр искæй. Фæлæ уазал зондæй саувæндты чи бацæуы 
æмæ... æмæ кæйдæр хæдзар чи бабын кæны, уыимæ сæ барыс 
тæвдтуг фæсмойнæгты?.. Бæргæ, Чырыстийы фæдзæхст — не 
убийы — коммæ куы кæсиккой адæм, фæлæ... 
Уартæ Джек Лондон та йæ заманы цавæрдæр Бюро по 
убийствамы тыххæй фыста. Цæвиттон, искæй Дурджын хъæу- 
мæ йæ фыдæлтæм арвитинаг кæд дæ, уæд Бюромæ хъуыддаг- 
хуызæй бацу, прейскурантмæ гæсгæ ’хца бафид, квитанци райс 
æмæ дæ дæндæгтæ де знаджы хист хæрынмæ сцыргъ кæн! 
Æрвылрайсом æнæуи адæм сæ куыстмæ куыд цæуынц, 
афтæ куыстдзагъд лæгмартæ дæр сæ цытджын хæс — сæ бæр- 
нон æмæ цытджын хæс — æххæст кæнынмæ сæхи бацæттæ 
кæнынц: сæхи цæхсынц, уыимæ сæ дæндæгтæ дæр, сæ саби- 
ты фæлмæн сæрыхъуынтæ ’рлæгъзытæ кæнынц, сæ зæронд 
мад-фыды, куыд фынæй кодтой, уымæй бафæрсынц, сæ 
къæбæргæнджыты рустæн аба кæнынц, айдæнмæ ма фæстаг 
æхсгæ кастæй бакæсынц, стæй сæ ногсæрст хъыримæгтæ сæ 
ронбасты æртъыссынц, æмæ... 
Сæхи профцæдис дæр сын хъуамæ уа, уæдæ нæ: лæгмар 
дæр рынчын кæнын зоны, фатер дæр æй хъæуы хуссармæ 
рудзгуытимæ, йæ фæллад хæхты, науæд денджызы былгæрон 
суадзын, йæ сабиты йæ пионерлагермæ арвитын хъæуы сæр- 
ды каникулты... 
Газеттæ та сæ, фæсарæйнаг хабæрттыл фысгæйæ, цыдæр 
киллертæ хонынц — æххуырсгæ лæгмартæ. Фæлæ дын дæхи 
искæд бон, чи дæ баххуырста, уый амарын кæндзæн æндæр 
киллерæн — цас дын не ’мбæлы, уыйас бирæ зоныс!.. Стæй 
та, дæу чи амардта, уый рад ралæудзæн. Уæдмæ та лæгмарты 
æххуырсæджы фæстаг бон дæр — лæгнайгæнæн мусы цалх 
тымбыл зылдæй зилы... 
Фæлæ дын уый æмæ Бюро! Чи дæ баххуырста, уый дæ 
лæгæй-лæгмæ нæ зоны. Ды дæр æй нæ зоныс æмæ дæ йæ 
зонын фæндгæ дæр нæ кæны. 
Уæдæ Бюро паддзахадæн хъалонтæ-налогтæ дæр фиды. 
Фæлæ.... 
Фæлæ дзы высший пилотаж дæр ис: чидæртæ сæ маст кæд 
æмæ райсынц... паддзахады къухтæй! Ноджы ма бынтон лæ- 
400 

вар. Ноджы ма сæхицæн кад, цыт æмæ цъæтджындæр-цæрв- 
джындæр бынат дæр скæнынц... 
Й-йæх! 
Æмæ ды та — цæр, фæраз цæрын, дæхи ныкъкъуырма 
кæн, ницыуынæг скæн, ницымбарæг. Æмæ æдзух тыхивæзт 
æрдынбос у æд атæхынæввонг цыргъбырынкъ æрттигъон фат, 
æндондзагъд фат. 
Й-йæх, ирон лæг, ирон лæг, лæгау лæгæй мæлын де ’взæр 
дæр базыдта, фæлæ лæгау лæгæй цæрын та дæ хорз лæгтæй 
дæр бирæтæ нæма зонынц... 
Рачик бынтон срæгъæд, йæ дзуринаг йæ мидæг нал цыд, 
Уырысхан та, цыма фыддæрагæн кæны, афтæ уыйырдæм æп- 
пындæр нæ кæсы — нæ йын ахсы Рачик йæ цæстæнгас. Фæлæ 
кæдмæ урома йæхи — бадзырдта йæм: 
— Студент, хъус-ма, мæнæ... 
Уырысхан йæ фарсыл æрхуыссыд, азылд æм: 
— Цæмæ мæ дзы хъусын кæныс, дæ разæй уыцы чиныг æз 
нæ бакастæн мæхæдæг? 
— Омæ уæддæр... Диссаг мæм фæкаст. Мæнæ Сесо йæ дзых 
йæхицæй куы фелгъиты, уæд йæд нæу уый дæр та, ног...— Ра- 
чик чиныг рафæлдæхта, дисы йæ цы бынат бафтыдта, уый аца- 
гуырдта æмæ йын цыма лидзынæй тарст, сæмхæццæйæ, уыйау 
æй йæ амонæн æнгуылдзæй æрæлхъывта. — Мæнæ: «Я соеди- 
нился с рукой моей сжатой, совокупился с тенью моей — и излил 
я семя в свой собственный рот. И выплюнул я Шу, и изрыгнул я 
Тефнут». Уый та дын египетаг миф, дуне куыд сæвзæрд, уый 
тыххæй. Диссаг! Æндæр исты цæуыннæ ’рхъуыдыкодтой, цымæ... 
— Æмæ афтæмæй цы кæны? 
— Мæгъа... Куыддæр уайы... Нæл сæгъы миног у, æрдзон 
миног... Никуы йæ федтай? 
— Никуы...— Уырысхан йæхи Рачикæй нæ ныффенд- 
джындæр кодта, уый дæр ыл фæхъуыды кодта, ахæм æнахуыр 
хуызы кæй равзæрдысты Шу æмæ Тефнут, уый мысыраг адæ- 
мы цæмæн бахъуыд, æцæг дæр — æндæр исты мадзал цæуын- 
нæ ’рхъуыды кодтой, зæгъгæ. Фæлæ адæмон сфæлдыстадмæ 
дæхи зонды æмвæзадæй ныхилын та бынтон æнæфенд хъуыд- 
даг уыд æмæ йыл дарддæр нал хъуыды кодта — куыд у, афтæ 
у, ахуыргæндтæ йыл сæ сæр хойæнт... 
Рачик уæдмæ æндæр ран рафæлдæхта чиныг. Æмæ дын 
йæ мидæг цырагъ ссыгъд, йæ хуыз фендæр, фæаргъуандза- 
25 Гусалты Барис 
401 

уæнгæс куыддæр, фæдзуарылæгхуыз æмæ, арвы дуар гомæй 
куы фена, уæддæр цыма нæ бадис кæндзæн — уый та цы 
диссаг у, цы уадиссаг у, æрвылбон дæр ыл дыууæрдæм рауай- 
бауай кæнын уымæн Хуыцауæй дзырд у, æрмæст йæхи 6а- 
фæндæд, æндæр, зæгъгæ... 
— Мæнæ адон та мæ бæсты цыма æрхъуыды кодтой, мæн 
тыххæй, сæрмагондæй мæнæн... Табутæ, тæхудытæ, куывд- 
тытæ-лæгъстæтæ Хуыцаумæ — «Мæрдты Чиныджы» хицæн 
сæргонд у: «Осирисы тæрхон». Кæд сæ хъуыды кæныс, Сту- 
дент, уæддæр ма мæ бауадз æмæ дын сæ æз ногæй радзурон — 
искæмæн сæ куы дзурон, уæд мæхи зæрдыл тынгдæр лæудзы- 
сты, хуыздæр сæ бадардзынæн мæ зæрдыл... 
Сонтдзæфау та Сергей уæлейæ æрдзырдта: 
— Ай дæ хицау! Фæцæйфынæй кодтон, фæлæ мæ сæры кæ- 
цæйдæр фегуырд: оракул — æрра хъул! Уый дын нæ цæуы 
хъуыддаджы — райгуырын дæ хъуыд аджы! Цас хъуымац ба- 
хъуыд дæ салбарæн? Балхæ ма уæ хъугæн йæ сал барæн! Баста- 
дтæн дзурынæй нæ дынджыр дурынæй —сæттæн дур ын нæй? О, 
зæрдиаг ныхас кæнут? Хорз. Фæлæ Хуыцауы ахсджиаг истæ- 
мæн куы бахъæуон, уæд мæ-иу басхойут, куыд райхъал уон, афтæ. 
— Осирис, — Рачик Сергеймæ скаст æмæ, уый йæхи куы 
ныннорста йæ тæнæг хъæццулы бын, уæд дарддæр райдыдта 
йæ ныхас. — Осирис паддзахы къæлæтджыны стыр уаты бады. 
Йæ сæрмæ дыууæ æмæ дыууиссæдз хуыцауы сурæты — уыдо- 
нæй алчидæр у, йæ бæрны цы тæригъæд ис, уый хатыргæнæг 
адæмæн — ома уыцы хуыцæуттæй алчидæр иу тæригъæд сисы. 
Рагон египетæгты нымадæй та тæригъæдтæ æдæппæтæй сты 
дыууæ æмæ дыууиссæдзы... О, уыцы стыр уаты астæу лæууы 
уæзбарæн тæраз — уымæй дыууæ хуыцауы Гор æмæ Анубис, 
чи амæлы, уымæн йæ зæрдæ сбарынц. Тæразы иу тæбæгъы — 
зæрдæ, иннæйы та — Рæстдзинады чызгхуыцауы гуырыконд. 
Кæд чи амард, уый-иу уæлæуыл рæстудæй цард, уæд йæ зæр- 
дæ æмæ Рæстдзинад æмуæз рауайынц, науæд та, кæд исты тæ- 
ригъæдджын уыд, уæд йæ зæрдæ фæуæззаудæр æмæ-иу æй, 
йæ сæр кæфхъуындары сæр кæмæн уыд, ахæм домбай бахорд- 
та. Рæстдзинадимæ æмуæз зæрдæйы хицау та дзæнæтмæ ба- 
цæуы. Рагон египетæгты ма уырныдта, зæгъгæ, фыст цы ’рцæуа, 
уый æнæмæнгæй царды æцæгдзинад свæййы, ууыл гуырысхо- 
тæ-дызæрдыджытæ кæнын нал фæфæтчы, нал фембæлы. Уыцы 
дыууæ æмæ дыууиссæдз тæригъæды та «Мæрдты Чиныджы» 
ахæм хуызы цæуынц нымад, æмæ сæ куы кæсай, уæд æцæгдзи- 
надæй афтæ уайы, цыма ды се ’ппæтæй дæр сыгъдæг дæ — ома 
402 

иугæр сæ кæм кæсыс, уым фенæтæригьæдджын дæ, ссыгъдæг... 
Мæнæ ацы ныхæстæ та мæ зæрдæйы ’вæрын æмæ сæ аргъуц- 
табугæнгæйæ дзурдзынæн мæхицæн: «Кад æмæ уын намыс, 
дыууæрдыгæй рæстдзинады уаты цы хуыцæуттæ ис, уыдон — 
нæй уæ мидæг сайд æмæ мæнгдзинад, сымах æрмæст рæстдзи- 
надæй цæрджытæ стут... 
Мæнæ уæм æз фæзындтæн æнæ тæригъæдæй, æнæ сахъа- 
тудæй, æнæ фыдæхæй, æнæ æвдисæнæй — исты ’взæр мæ чи 
зоны, иу æнæ ахæм æвдисæнæй. Æз цæрын рæстдзинадæй, 
цардхъом дæн мæ зæрдæйы рæстæй. Адæм цы дзурынц æмæ 
хуыцæуттæн хъыг цы нæу, уыдæттæм хъуыстон æз. Æмæ, хуы- 
цæуттæн æхсызгон циу, уымæй сын сæ зæрдæ æрфæлмæн код- 
тон... Æз нывæндтæ ’рхастон хуыцæуттæн æмæ удыбæстæйы 
лæвæрттæ та мæрдты бæсты бардуæгтæн. Ссæрибар мæ кæнут, 
бахизут мæ, Стыр Хуыцауы цæсгомы раз мæ ныхмæ мацы дзу- 
рут. Æз сыгъдæг дæн ме ’взагæй, сыгьдæг дæн мæ къухтыр- 
дыгæй», — Рачик каст чиныджы æмæ йæ цæссыгтæ ныхъуырдта. 
Ницы йын хъуыд дзурын, æмæ йын Уырысхан дæр ницы 
дзырдта... 
Уæззау, къæхтыбынæй улæфтæй улæфыд сæрæмбæрзтæй 
хуыссæг. Æвзаг мæнæ саст дæндаджы цыргъ тигъыл йæхи куы 
фæлыг-фæлыг кæна, фæныхс-фæныхс дзы куы кæна, афтæ сæ 
уыцы лæг дæр æнахуыр тыхстæй тыхсын кодта уæдæй сарæй, 
фæлæ йæ бахъыгдарой, сыстын æй кæной æмæ йæ ’рфæрсой, 
стæ-ма, чи дæ, цы дæ æмæ дæ ардæм цы уад-цы зилгæдымгæ 
’рбахаста, зæгъгæ, уымæй та сæ се ’фсармы мидцæлхдур урæд- 
та. Стæй абон ног хабархъуаг дæр нæ уыдысты æмæ йыл сом- 
мæ ауæрстой. 
Хорз ад нæ кодта ацы лæг Уырысханæн, хъыгдардта йын йæ 
мидуавæр, цыдæрхуызон фæдисон хъуыдытæ йæм гуырыд, æр- 
мæст, бæлвырдæй хабар циу, уый нæ хатыдта æмæ уал ын бых- 
сыд. Фæлæ йын быхсын кæй хъæуы, куыдфæндыйы цæстæй йæм 
акæсæн кæй нæй, ома, лæг цы уа, уый у, цы йæм ис зæрдæхсаи- 
нагæй, зæгьгæ, уый дæр ын хъыг уыд. Æрмæст ын цы акæна- 
куыд акæна йæхæдæг, уый дæр нæ зыдта æмæ хуыздæр хосæн 
уый æрхъуыды кодта, æмæ сæрæмбæрзтæй хуыссæджы тыххæй 
хъуыдытæ йæхицæй тардта, æндæр сахатмæ сæ ’ргьæвта... 
Али ма иунæгæй йæ хуыссæнуаты Буддæйы бадтæй, йæ 
зæнгтæ йæ быны дзуарæвæрд здыхтæй бакæнгæйæ, бады æмæ 
йæ тыччытæ йæ разы тыгъд фындзыкæлмæрзæнмæ уилы. Бауи- 
лы сæ æмæ та, куыд абадтысты, уымæ æдзынæг æркæсы, йæ 
403 

гуыр маройгæнгæ банкъусы, батилы, ныууигьы йæ сæр — тыч- 
чытæ хорз нæ абадынц... Ногæй та сæ йæ дыууæ армы ’хсæн 
сцæгъды, акалы-апырх сæ кæны къухмæрзæныл, æргуыбыр 
та сæм вæййы, æмæ куы чысыл барухс вæййы йæ цæсгом, 
куы та йын бынтон хъуынтъыз ныввæййы. Стæй бафæллад 
æнæзæрдæрухс фæрсынæй йæ хъæдурты æмæ йæхи дæргъмæ 
ауагъта, æцæг йæ дзаумæттæ нæма раласта. 
Ахæстон æрсабыр. Фæлæ уынгæй машинæты сыф-сыф æмæ 
трамвайты цæлхыты æфсæйнаг къуыр-къуыр сыгъдæгдæрæй 
хъуысы. Стæм хатт ахæстоны цурты фæсивæд хъæрæй ны- 
хасгæнгæ куы фæцæйцæуынц, уæд сæ ныхасæй иугай дзырд- 
тæ равзарæн вæййы. 
Дыууæ доны цыма фæрсæй-фæрстæм æмдзу кæнынц—иу 
стыр, фурды дон. Æмæ уый у æддæйы сæрибар цардæй цæрæг 
царды цæугæдон. Иннæ — царды фæрссаг къабаз дон. Уый та — 
мидæгæйгонд цæрджыты цард. Æмæ цыма кæрæдзимæ æппын- 
дæр ницы бар дарынц — алчидæр сæ йæхи рагон зæронд фæ- 
дыл згъоры, йæхи æмраст, кæнæ гакъон-макъон фæдыл... 
— Цас дон акалд уæдæй нырмæ, цас дон! Й-йæх! Сæ тул- 
дзы дæлбынты уæдæй абонмæ цас дон аивылд Хъаспы урс 
денджызмæ... Æмæ сын цы фыдæбойнаг фæндæгтæ састой сæ 
цалхы дæндæгтæ йæ адæмæн!.. Йæ фыдыфыд фæсаджилзонд, 
фæсаджилæвзагæй тарст цæцæнæн, æмæ... æмæ... Хуыцауæн 
табу, абонмæ уал цыма уыцы бæллæхты бæллæхæй, адæмы 
æцæг бынтон сæфты бæллæхæй цыма хызт сты... 
Хуыцауы раконд — Хуыцауы сой. Æмæ кæд цæцæн æмæ 
мæхъхъæлæн советон дуджы цард сæ кæуинæгты дуар уæрæх 
байтыгъта — сыл дæ, нæл дæ, уæлдай нæу, советон куывдæн 
дæ нывонды фыркъайаг кодтой, — уæддæр Алийы йæ адæ- 
мæй уыцы ныфс ис, æмæ та бахъуаджы бон хæрзæууылд æмæ 
тыхныхъуырд кæй уыдзæн, алкæуыл дæр сæ цæцæйнаджы 
ном цъæх артæй куы судза, уæддæр æй йæ уæлæйæ кæй ничи 
аппардзæн, уыцы ныфс æй ис фидар æмæ хъæддыхæй. Ис? 
Ис! Гъæй-хуыцауыстæн, дуне иу лæгæн æгæр у, дыууæйæн та 
фаг нæ кæны, къуындæг сын у. А-гъа, уарзæттæн, дыууæ уар- 
зонæн. Стæй... О, Умалат, о: стæй дыууæ знагæн дæр уынгæг 
у ацы егъау дуне. Бакувид, æмæ... Тугагуры маст кæд зæронд 
кæны, уæддæр рохуаты нæ зайы. Нæма йæ уадзынц сæ адæм 
рохуаты уадзын, а-гъа... 
Кæс-ма, куыд дзы ферох уæд, йæ фыдыфыды куывдмæ 
хъусгæйæ, цы ахъуыды кодта, уый!.. Уæд афтæ ахъуыды кодта, 
зæгъгæ, молло араббагау куынæ кувид, куынæ табу кæнид, 
404 

æмбал кæмæн нæй, уыцы иунæг Стыр Хуыцауæн — Аллаху 
Акбар! — уæд цыма йæ куывд хъабыл нæ уаид, стæй фидаугæ 
дæр цыма афтæ хорз, араббагау куыд фидауы, афтæ нæ фида- 
уид... Али-иу фыййау-хъомгæсæй хурвæллад, хурвæлмæцыд, 
хуртыхст куы уыд æнæкæрон уæрæх быдырты, уæддæр-иу æм 
афтæ каст, æмæ адæм араббагау куы бакувиккой Уарынгуыс- 
сæмæ, уæд цыма сæ куывд бæрсткуывд уаид, фæхъабыл уаид 
æмæ сойы фæлмæн къæвда рауарид, æмæ адæмæй, фосæй, за- 
йæгхалæй — иууылдæр сбæрæгбонджын-цинджын уаиккой... 
Уæдæ... 
Ацы уæрæх быдырты æмæ æнæбын къуырф арвы дзагæй 
æрмæстдæр Хъуыраны ныхæстæн у сæ бон рæсугъд æмæ аивæй 
зæлын — Хуыцауы дзырд дунейы фидауцæн фæфидауы, æнæ 
Хуыцауы дзырд нæй Хуыцауы хъуыддаг дæр. Ныхас зæгъын 
æмæ хъуыддаг скæнын та дын хъуамæ дæ уды сыгъдæгдзина- 
дырдыгæй бар уа... А-гъа, гъæй-хуыцауыстæн... 
Фæлæ нæ хоны, нæ хоны йæхи кувæг лæджы фаг уд- 
сыгъдæг. Æндæра мæнæ куыд фидауы ацы дуне бауддзыд 
кæнынæн — куыд рæсугъд зæлы мæзджыты бæрзæндæй бы- 
дыртæ æмæ хæхты кæмттыл: 
— Ла-а-а-ил-ла-а-ил-алла-а! Махамат расуль аха-а-ам-ду- 
ри-илла! И-ир-рахман, и-ир-рахим! 
Хатыр, кæд йæхимидæг исты раст нæ загъта, уæд... 
Й-йæх! 
Мæгуыр Илим, мæгуыр йæ цот, мæгуыр йæхæдæг... Ни- 
куы ’нхъæлдта уый, æмæ йын цæцæны зæхх афтæ адджын 
кæй у — зыдта йæ, зонгæ та йæ, æнкъаргæ та йæ куыднæ 
кодта, — хæдзар нæ, фæлæ лæгæн йæ мусонг аивын дæр зын 
куы у, уызын дæр ма, уызын! — а-гъа, йæхи къудзийы бынмæ 
куы лидзы, — фæлæ ууыл зæрдиагæй, фæстиатгæнгæйæ ни- 
куы ахъуыды кодта. Æнæуи та-иу куы бафтыд сæхимæ, уæд- 
дæр-иу — Астраханырдыгæй уа, Дагъыстаны, Мæздæджыр- 
дыгæй уа,— уæддæр-иу куыддæр Цæцæны арæнæй бахызт, 
бауад-иу иу чысыл мидæгдæр, афтæ-иу цыма зæххыхъæд дæр 
фендæр, уæлдæф дæр-иу аивта, алы зонгæ зайæгой дæр-иу 
ам, сæхимæ, æндæр уыд, цæцæйнаг уд æмæ цæцæйнаг туг... 
Ис? Ис! 
Æмæ, й-йæх, ныр сæ тулдзы бын ма абад... дæ бæгънæг 
фæсонтæй йын йæ хъæрмуст—сатæг, фæлмæн дæрзæг буарыл 
ма банцой кæн — уырдæм-иу æй бахсæд Умалат дæр... Æмæ 
сæ тулдз йæ райгуырæн саумæры афтæ арф, афтæ дзæмбыджы- 
нæй кæй ауагьта йæ уидæгтæ, уый руаджы æрвдзæфæй дæр æмæ 
405 

гуыбецæгты артæндзарынæй дæр уымæн нæ бахуыскъ. А-гъа. 
Стæй мæнæ цы хорз у йæ зæрдæхæлд удæн сæ дзæбæх биной- 
наг тулдзы тыххæй хорз хъуыдытæ нывæндын: æнус цæр æмæ 
æнус уарз, дæ зæрдæйы авд дуары æнæуынондзинады ’рба- 
цыдмæ æнгомæмыр сæхгæн. Фæлæ, й-йæх, зæронд уæрдон 
цалхвæд фехæлдта, æвзæр ус та — хæдзар. А-гъа... 
Кæс-ма! 
Цы ахъуыды кодта: ныр исты куы ’рцæуид сæ тулдзыл, 
цы бирæ бæллæхтæ йыл æрцыд, уымæй уæлдай æмæ... æмæ, 
зæгъæм, куы бахуыскъ уаид, ног æрвдзæфæй бындзарæй куы 
басудзид, уæд цыма æнæхъæн Цæцæнбæстæ дæр йæд... йæд... 
Нæ! 
Цæцæныл исты куы ’рцæуа — хæхбæсты уæздæттыл, хæх- 
ты æлдæрттыл! — уæд ма Каукадз дæр цæй Каукадз у — сбы- 
ламыхъ уыдзæн... Æмæ уæд, ау, Илим дæр цæцæйнагæй нал 
схъомыл-слæгуаид, фæлæисты... исты быламыхъ? Хамбохъ?.. 
Донджахъи?.. 
Али йæ йæхæдæг дæр нæ бамбæрста, йæ русыл тæвд цæс- 
сыг судзгæ фæдгæнгæ куыд æруад, уый — йæ тымбыл къу- 
хæй йæ асæрфта. Йæ алыварс акаст хъавгæ, аив кастæй, уæдæ 
мæ ничи федта цæссыгкалгæ, зæгъгæ. Ничи: Рачик йæ цæсты- 
тæ чиныджы тъыстæй дары, Уырысхан та цыма фынæй баци... 
Фæлæ йын Рачик уæддæр йæ цæстæнгас ацахста. 
— Циу, Али? Дымын дæм цæуы? 
— А-гъа, цæуы, фæлæ нæй дымæн — фынæй кæнынц адæм. 
— Али, йед...— Рачик йæ чиныг бафæлдæхта, базы бын 
æй фæцавта. — Али, аргъау-ма мын ракæн... Мæхæдæг кæй 
зонон, ахæм дæр уæд. 
— Аргъау-йа? — æмæ йын ахæм хъыг фæцис, иу аргъау 
дæр райдианæй кæронмæ æххæстæй кæй нæ зоны, уый, æмæ 
йæ куыд зæгъа! Афтæ, цыдæр скъуыддзæгтæ ма хъуыды кæны 
аргъæуттæй, уый дæр æхсæнмæ ’хсæнты...— Й-йæх, æмæ 
куынæ зонын... — Æмæ ныр ацы рыст, тыхст, мæлæтдзагтарст- 
удаист лæппуйы ма барæвдау, зæгъгæ та, йæхиимæ хæцгæйæ, 
ахъуыды кодта. 
— Уæдæ та ды дæр ай советон партион дада куы дæ: аргъæ- 
уттæ кæнын нæ зоныс, — бахудгæйæ загъта Рачик. 
Цæстдарæг сын дæгъæлæй сæ дуары хæцæн æркъуырдта, 
æрбадзырдта: 
—’ Мауал ныхас кæнут, фынæй афон у!— æмæ дарддæр 
иннæ къамырæтыл зилгæ ацыд. 
Рачик къулырдæм азылд æмæ батымбылтæ — сидзæры 
406 

хуыст кæны. Æнхъæл куыд нæ уыд, афтæ тагъд афынæй. Али 
та-иу куы арæдзæ-мæдзæ кодта, уæд та-иу, сонт фесхъиугæ- 
фестъæлфгæйæ, фехъал æмæ-иу йæ алыварс акаст, цыма кæм 
ис, уый йæм нырма нæма бахъардта, кæнæ та, вагзалы цыма 
ис, æмæ йын поезд куы аирвæза, уымæй тарст, уыйау. Стæй 
уæддæр къæрцхъус фынæй ацис — фыййауы фынæй: чысыл 
исты уынæр, уæд фехъал уыдзæн æмæ — хуыссæгхъæлдзæгау 
исты æнарæхст рохст дæр нæ уыдзæн, фæлæ — хъуыд- 
дагдзæттæ, архайдрæвдз... 
Æртыккæгæм сахат уыдаид, афтæ æмыр хъуырдухæн йæ 
мидфынмæ банкъардта Али æмæ фехъал. Тарф фынæй кæй 
ацис, уый йын фехсызгон, æгайтма, зæгъгæ, уыцы сахат уæд- 
дæр фервæзт йæ сау маройæ, аулæфыд... 
Тыргъты цыдæр адæмы хъуырдухæн фæтыхджындæр, 
æрбаввахс сæ къамырæйы дуармæ, стæй чидæр мæхъхъæлон- 
ыздæхт ныхасыхъæдæй фæхъæр кодта: 
— Шестая! Прощайте, ребята! Махамат...— Цыма йын йæ 
дзых æвиппайды армытъæпæнæй ахгæдæуыд, афтæ фемыр, 
цыдæр хъуым-хъуым ма кодта. 
Иууылдæр фехъал сты, рабадтысты сæ хуыссæнты æмæ 
дуарырдæм фæдисон рыст цæстытæй кæсынц, фæлæ сæ ничи 
ницы дзуры, уымæн æмæ йæ зонынц, уым, тыргъты, цы ’рцыд, 
уый. 
Мæхæмæт зæхмæ æргæпп ласта, бæгъæмвадæй базгъордта 
дуармæ, йæ хъус ыл авæрдта, байхъуыста. Кæмдæр ма æф- 
сæйнаг каудуары цæхгæр тъæпп фæцыд, стæй ууыл бæстæ 
ныхъхъус. 
Фæстæмæ йæ хуыссæнмæ куыд сцæйхызт Мæхæмæт, афтæ 
йæм Али йæ номæй сдзырдта, æмæ уæд йæ цуры ’рбадт. 
— Ахмæт уыд уый... Ам немæ бадт. Иу æмæ йыл ссæдз 
азы æххæстæй дæр нæма цæуы æмæ йæ...— Мæхæмæт йæ 
бæгънæг уæраджысæртæ тымбыл къухæй мæстæй къæс-къæс- 
гæнæджы тыхдзæфтæ ’ркодта: 
— Æхсынмæ йæ фæкæнынц афицерты къанвой. Новочер- 
касчы ахæстон-централкæмæ... Афтæ мæм дзуры мæ зондцух 
зæрдæ, стæй царды æцæгдзинадæй уæвгæ дæр цыма афтæ у, 
æмæ махæн, ома цæцæн æмæ мæхъхъæлæн, иннæтæй уæлдай 
ноджы æхсызгондæрæй рахæссынц æхсыны тæрхон, стæй йæ 
æххæст дæр цыма райгæ-цингæнгæйæ скæнынц. Уыныс, Ахмæ- 
ты дæр... Арвы Уациллайы хуызæн сæрæн лæппу байсæфдзæн. 
— Й-йæх, мæгуыр сæ бон йæ мад-йæ фыдæн, йæхæдæг 
дæр мæгуыр у, фæлæ... А-гъа... Æмæ цы ракодта уагæр? 
407 

— Йе ’фсæддон хицаугонды амардта. Тынг æлгъитаг сер- 
жант, дам, уыд. Ахмæт ын-иу хорзæй загьта, мады ма ’лгъит, 
каукадзаг грекъ куы дæ, уæд, мадылгъыст мах кæй нæ барæм, 
уый нæ зоныс... Фæлæ уымæ хорз ныхас нæ хъардта, фыд- 
дæрагæн-иу Ахмæты цъыфдзасты ныххуыссын кодта, ложись- 
вставай-бегом-марш-впередгæнгæ. Æмæ йын йæ мады алыхуы- 
зон йæхицæй æлгъитгæ! Уæд æй иу бон караул ивынмæ куыд 
фæцæйкодта, афтæ йыл Ахмæт дæр автомат ауагъта... 
— Й-йæх, трибуналмæ хатыр нæй... Бæргæ, куы йын ныб- 
быхстаид йе ’лгъыстæн, мæ мадмæ дзы ницы бахæццæ уы- 
дзæн, зæгъгæ, фæлæ йæхицæй фос дæр куыд скодтаид, фос... 
Ноджы ма ахæм æрыгон! Зондцух, дам, расыгæн фæндаг рад- 
та. Æмæ, бæргæ, уый дæр уласты нозтæй расыгæн... Й-йæх... 
— Йæ иннæ бæллæх та уый уыд, æмæ мæхъхъæлон лæппу 
кæй уыд, сыгъдæг мæхъхъæлон лæппу — фаджысхор нæ уыд 
æмæ йæ фаджысхæрæн уидыг дæр йемæ нæ хаста, — загъта ма 
Мæхæмæт, стæй уæззаугай схызт йæ бынатмæ, иуцасдæр фæты- 
хулæфтытæ кодта, фæнæтыд, фæхъæрзыд, стæй ныссабыр. 
Талынг уылæнтæгай нæ ацæуы: йæ сау цады Ахмæт аны- 
гъуылд, аныхъуырдта йæ æвæдæй — йæ сæрмæ уылæнты зил- 
лæччытæ дæр фæйнæрдæм нæ атындзыдтой æмæ сæхи адæмы 
зæрдæтыл не скъуырдтой, истæмæй сæ басагъæсджын-бамæст- 
джынгæнгæйæ. Æмæ та фендджын дуне дæр йæ алыварсмæ 
ныхъхъуыста, фæкъæрцхъус, йæхи ’вастæй йыл æнæнхъæ- 
лæджы куыд ницы æрцæуа, афтæ — кæд, цы нæма бавзæрста 
йе сдунейы бонæй фæстæмæ, ахæмæй фæсте ницуал баззад, 
уæддæр — фæлæ ацы адæмыл æууæнк нæй, ацы фыдбылыз- 
æмхиц зондджынтыл. Кæд æппæт дæр Хуыцауы къухы ис, 
гъеуæддæр. Дзæгъæлы нæ загъдæуы, адæмы фыдæхы бæсты 
мæ Хуыцауы фыдæх уæд, зæгъгæ. 
Æмæ Хуыцау дæр цыма йæхи бафæсвæд кодта: кæй ай- 
дагъ фыды мурæй конд зæрдæ бафæраздзæн зæххон лæг-гуыр- 
ды хъуыддæгтæм хъусын-кæсын бон-изæрмæ, изæрæй æрба- 
бонмæ!.. Æппæтæн чи быхсы, уый — чи амæлы, уыдон... 
Ис-ма, уыдис-ма ахуыссыны, афынæй кæныны фадат, ныр- 
ма раджы у, ис-ма боны æрбарухсмæ рæстæг, бонивайæнтæ 
дæр афтæ тагъд нæма уыдзысты æмæ ма ис афынæйгæнæн — 
лæг бонæрбарухсы размæ цы адджын фынæй акæны, афтæ 
никæд. Фæлæ — нал. Цыдæр кæй æрцыд, стыр бæллæх цы- 
дæр, уый бамбæрста йæ мидфынæймæ Уырысхан. Къамырæ 
кодта... туджы тæф. 
Æмæ уыцы бæллæхæрцыд цыдæр æгъдауæй баст у сæрæм- 
бæрзтæйхуыссæг æмæ Алиимæ! 
408 

Куыд къæрцхъусæй хъахъхъæны уæддæр æмæ уæддæр лæ- 
джы йæ мидаудæг æбæрæг тых, æндæр уæдæ цæуыннæ азилы 
йæ сæр æмæ цæуыннæ басгары йæ цæстæй, йæ зæрдæ йæм цы 
’взæр сдзырдта, уый?.. Нæ! Нæ комы, нæ зæгъы зæрдæ хъуыд- 
даг сбæлвырд кæнын — нæу цæттæ йæ тæрттæ ног дудгæ- 
судзгæ рыстæн, ног рæхуыст æмæ ног цæфæн байтындзынмæ. 
Нæу... Нырма... 
Дысон зæгъа, æви йæ абон æхсæв схона, фæлæ Ахмæты 
хъæрмæ куы райхъал сты иу æртыккæгæм сахатыл — æппын- 
дæр ницуал уынæр хъуыст горæтæй, — уæд кæд ницы сдзырдта, 
уæддæр уадидæгæн йæ цæстытыл ауад уæнгджынтæ æмæ аив 
фидæрттæ амад мæхъхъæлон лæппу æмæ йын йæхимидæг йæ 
фæдыл æнахуыр арфæтæ æфтыдта — кæцæй æрбафтыд йæ 
зæрдыл, мæгъа, фæлæ йын дзырдта: 
— Куыдзы хорзæх дæ уæд, Ахмæт! Гæдыйы хин дыл ма 
’рцæуæд! Лæг ацы мæнгард дунейæ йе ’цæг дунемæ куы ацæуы, 
уæд хъуамæ æрдуйæ хидыл бауайа: фаллаг фарсмæ баирвæзт — 
дзæнæт йæ хай. 
Науæд куы фæцуда æрдухидыл, уæд та зындонмæ ныххау- 
дзæн. Æмæ гæды — йæ ном дæр йæ уæлæ! — разæй цæуы, 
лæгæн йæ разæй æмæ æрдухид сойæ сæрды, бырынцъаг æй 
кæны, йе ’рду йын фаг нæу; куыдз та уый фæдыл цæуы æмæ 
уыцы сой сдæры, хид дæрзæг кæны, æнæбырынцъаг... 
Æмæ... 
Æмæ мæнæ гъеныр та, ацы сахатыл та кæмæн ракæна ахæм 
арфæ ногæй — чи та аивгъуыдта йæ Ахæрæты фæндагыл?.. 
Алийыл цыдæр... цыдæр æрцыд... Йæхиуыл цыдæр кæй 
æрцыд, йæ уды тæлыты æлхъывд кæй фæтыхджындæр, уымæй 
йæ базыдта: куы ма йæ загъта абон йæхицæн, зæгъгæ, Алийыл 
исты куы ’рцæуа, уæд ын зын уыдзæн, удмæгуыргæнæн, уд- 
сидзæргæнæн зын. 
Мæнæ цы уæззау у уæлдæф, мæнæ куыд бацахст æмæ 
ныпъпъæззыйау æхсæвæй-бонæй уыцы иугæндзон судзæг цы- 
рагъы риссаг рухс... 
Али... 
Сæрæхгæдæй хуыссæг... 
Уый... 
Уый йед у... 
Умалат у! 
Гъæй, налат, Умалат!.. 
Гъæй-джиди, æмæ йæ уæд та искæмæй куы фехъуыстаид, 
зæгъгæ, афтæ æмæ афтæ ахæм хабар æрцыд, уал æмæ уал 
азы тугагур йæ тугдары ахæстоны... 
409 

Ау, цæмæй дыл дæ адæмы ’хсæн æнæцудгæйæ дæ хорзы 
ном бада, дæ лæджы ном, уый сæраппонд, ау, ахæм зæрдæкъа- 
хæн фыдгæндтæ аразай, афтæ æгъатыр уай, адæймаг?.. Мæнæ 
цы уазал у уæлæуыл хурджын бæстæ, мæнæ, — раст дзы 
лæджы зонд сæлы... 
Дæ хицаумæ дæ рардæуа! 
Уал æмæ уал азы дæ масты фыццаг, дæ тæккæ фыццаг 
тæвд зонды фæдыл фæцу лæгдзуан-тугдзуаны, стæй, цæмæй 
ардæм Алийæн йæ фæдыл æрбафтай, æхсæзæм къамырæмæ 
бахауай цæмæй, уый тыххæй дæр кæйдæр — бынтон æнаххос 
кæйдæр — хъуамæ кæнæ кæрддзæф фæкодтаид, йе мæлæт- 
дзаг над æмæ... æмæ... Æмæ дæ фыцгæ зонд ма аив, ма æруа- 
зал у, ма, дæ райсомы фæсмойнаджы хорз зондæй дæм мацы 
æрбаирвæзæд иргъæвæг хъуыдыйæ!.. 
Уый дын æмæ нæхи ирон лæг, зæгъгæ, бакæнид, фæлæ... 
Ома, дам, ирон лæг сæдæ азы фæстæ йæ хæс райста — (йæ 
туг райстаид, æндæр ын уый цавæр æнæрохгæнгæ хæс уыд!) — 
æмæ, дам, фæсмон кодта, æргæвста йæхи, ныр цы фæтентекк 
дæн, зæгъгæ. О, æмæ ныр афтæ зæгъид хъал æмæ буцæй: 
«Уый æмæ дын дзы ирон лæг!» Фæлæ — цы цæсгомæй, кæд 
æмæ уый дæр, уыцы æмбисондæн баззайæг ирон дæр, йæ 
рагон хæс адæмы хатырæй дæр æмæ йæ Хуыцауы хайы хаты- 
рæй дæр нæ ныххатыр кодта, фæлæ ма йæ ноджы æнусæй 
дæр дарддæрмæдæр æргъæвы — уæд ын æвæсмойнаг адджын- 
дæр уыдаид йæ райсын! 
Æмæ — цы, ныр ссыд Умалатæн йæ маст? Кæд, мæрдтæм 
йæхицæн фæндаг кæй байгом кодта, йе ’фсымæры размæ, 
уымæй уа разыгонд æмæ ’нцонудисæн... 
Æнæуи та туграйсынæй де ’цæг маст ссæуа, уый йæ нæ 
уырны — уымæн æмæ дæ ахсджиаджы туг ницавæр тугæй ис 
дæ удæн бафидæн... Фæлæ уæддæр æмæ уæддæр, цымæ, туг- 
дарæй туг агурын, туг исыны фæтк цы хорз нысаны сæрвæл- 
тау æрхъуыды кодтой адæм? 
Нæ! 
Йæхи мæт æй нæй, ома дæхæдæг дæр тугдар туджджын 
дæ æмæ уыцы хуызы дызæрдыггаджы тæрхæттæ дæр уымæн 
кæныс, зæгъгæ. Нæ, хорз æй зоны йæхицæн: тæрсгæ-ризгæйæ 
цард, сæфтæг æмæ цæфхады ’хсæн цард ын цард нæу, фæлæ 
дæ — раст уай, зылын уай — уæддæр дæ цыдæр фæткæгъда- 
уæн нывондæн æрхæссæнт, уый... уый йын тынг хъыг у, уый 
дын дæ лæджы ном æгад кæны æмæ... æмæ... 
Æмæ ныр Алийы дæр нывондау... 
410 

Мæнæ йæ цæссыгцæнд йæ риуы уынгæджы куыд нын- 
ныхст, афтæмæй та йæм мæнæ цы тынг цæуы йæ тыппыртæ 
суадзын... Мæнæ, йæхицæн зæххон хуыцау æнхъæлæй, мæнæ 
цы ’нæбон, цы ’вадат у, цы æвæрæз-æнæхъару у лæг! Æмæ йе 
’нæбонæй, йе ’нæхъомысæй фæкæуы уæдæ судзгæ цæссыгæй 
дæр... 
Цы, дам, ма кæуыс, цæссыгæй, дам, ма цы аивдзынæ... 
Æмæ, дам, æз дæр уый тыххæй кæуын, уый, æмæ лæджы бон 
кæй ницы у аивын... 
Цæмæн нæ асайдта, чи нæ сайдта, уый, цард хорз у, адæм 
хорз сты, зæгъгæ, нын ныфсытæ куы ’вæрдта, уæд?.. Алцы- 
дæр дзы лæджы ’вастæй куы цæуы, лæг цы зæгъдзæн, цы 
ахъуыды кæндзæн, цы акæндзæн-бацархайдзæн, уый нæдæр 
де ’мхуызон æндæр лæгмæ куы нæу нымады, нæдæр паддза- 
хадмæ, нæдæр... нæдæр Хуыцаумæ. 
Æфсæст стонджы, хъæздыг мæгуыры, бæхджын фистæджы 
кæй не ’мбары, уый ма бамбарæн ис, фæлæ стонг æххормаджы, 
мæгуыр гæвзыччы, фистæг иннæ фистæггоны кæй не... уый 
та?.. 
Æмæ йын мæнæ цы æнад у... лæгдзинад! Чидæриддæр йæ 
тых, йæ налат æхсар, йæ хъаруйы фæрцы исты аразы, йæ 
налат гуымиры æхсары руаджы, уыдон ын мæнæ цы ’нæуы- 
нон сты!.. Йæхæдæг — сæ разæй! 
Афтæ фæразон, быхсаг, афтæ лæмæгъ ма су, æмæ дын 
тыхгæнæг тых куыд нæ ара, де сæфт ын кæй уыныс йæ уæн- 
джы хъару æмæ йæ уды талынгæй, уый куыд зона æмæ фыр- 
мæстæй йæ зонд куыд фæцæуа æмæ... æмæ адæймаг куыд 
суа! 
Уæ Хуыцау! 
Мæнæ цы мæйдар у дуне лæгæн æнæ Хуыцауы уарзон 
адæймаг... 
Али... 
Йæ цæппузырдымбыл цæстыты къуырфы æнусон удхар 
бацахст, цардсайд хъысмæтфæлывд сыгъдæгзæрдæ лæджы 
удхар... Фæлæ уæддæр йæ цæстытæ æрттивынц æнæбасæттон 
ныфсы æнæныгуылинаг æрттывдæй... Йæ бинаг былыл тама- 
койы мур баныхæст уæд Алийæн æмæ йæ йæ фидар ныхæй 
схъауы... Цал азы, дам. мыл цæуы, уыдон, дам, мын иууыл- 
дæр рисгæ кæнынц... Й-йæх! А-гъа, гъæй-хуыцауыстæн! Ис? 
Ис! Цæцæнмæ, дам, куы бафтай, уæд, дам-иу, мæ номæй... 
Мæнæ йын цас æнцондæр уаид, йæхи раз нæ, йæхи цæсты- 
ты цур нæ, фæлæ йын ацы хабæрттæ исчи куы дзурид, уæд... 
411 

Æмæ мæнæ æцæг куыд тæрсы зæрдæ йæхицæн æмæ мæнæ 
куыд нæ комы, цы ’рцыд, уый базонын бæлвырдæй, Умалаты 
тугисæджы сыгъд цæстытæм бакæсын, Алийы фенын... 
Кæд æй бауырныдтаид, æмæ искуы, ирон хъарджыты ны- 
хæстæ йæхи æнарæхст ныхæстимæ æмхæццæгæнгæйæ, рагон 
ирон лæгтау хъарæг кæндзæн, уый... Хъæрæй ма ныхъхъарæг 
кæна, уымæй ма йæхи тыхтæй-фыдтæй урæдта, фæлæ — урæд- 
та. Æмæ уыйхыгъд йæ риу сыгъд, йæ цæссыджытæ йæ рустыл 
тæвд лæсæнтæ кодтой — æмæ ма кæуынхъом кæй у, уый йын 
дард кæмдæр æхсызгон уыд, раст цыма, уæддæр æмæ та уæд- 
дæр адæймаг кæй у, ууыл цин кодта, уыйау. Ныхæстæн та 
лæгьстæ нæ хъуыд, сæхигъдауæй рад-радæй сæ бынат ардтой: 
Уæ, мæгуыр Али, уæ, æнамонд Али, 
Ды дæр кæмæндæр йæ лæугæ хох, 
йæ цæугæ мæсыг куы уыдтæ, 
Уæд сæ ныр фыдæнхъæл цæмæн фæкодтай?.. 
Уæ, цæугæ-цæфтæ, уæ, хæсгæ-мæрдтæ, 
Сымахæй тæригъæдоæр дзы куы ничи ис, 
Фæлæ сымахæй дæр мæгуырдæр 
ахæстоны мард куы у: 
Уый куыдзау йæ кьæхтæй фаджыстæм æппарынц, 
Иу цæссыгызгъалæг ууыл нæ вæййы. 
Уæ, мæгуыр Али, уæ, домбай цæцæйнаг, 
Дæуыл æз хъарджытæй куынæ бафсæдин, 
Ирон зæххæй дæ æнæ ирон цæссыг 
уæдæ куыд хъуамæ ауадзон?! 
Уæ Удхæссæгæн мын йæ хъæбул амæла! 
Дæ сидзæртæ, Али, уалдзыгон цъиутау, 
Цъиу-цъиугæнгæ кæйдæр уæзæгыл 
куы баззадысты, 
Уыдоны тæригъæд дæ арф ингæны дæр 
æнцад нæ ныууадздзæн... 
Ахæрæты фæндагыл ды размæ цæудзынæ, 
Фæлæ дæ, дæ лыстæджытæм зæрдæхсайгæйæ, 
фæстæмæ фæкæс-фæкæс хъæудзæни... 
Сидзæрæн йæ дыс рæмбыныкъæдзмæ, 
Йæ фæдджи та уæраджы сæрмæ, 
Хурбоны хуртуангæс, къæвдайы дондзау, 
Гъа-ма-йæн фæстаг, цумайæн фыццаг... 
Уæ, мæгуыр Али, уæ, домбай цæцæйнаг, 
Дæ Цæцæны хай дын дзæгъæлæй баззад: 
Лæджы сæр кæм сæфы, уды зынг кæм хуыссы, 
412 

Уыцы быны быууатмæ æбуалгъæй ныххызтæ... 
Цы тугдар Али, цы тугагур Умалат, 
Усе иуæй иннæ æнамонддæр куы у: 
Уæ хæдзарвæндаг саджилгай ныппырх, 
Уæ райгуырæн бæстæй хæтæнхуаг фестут... 
Æз ма дыл, Али, уымæй фылдæр 
куы фæдзурон, 
Уæд мæ дзурæн дзыхæй 
мæртæ æмæ дуртæ фæхæрон! 
Уырысхан йæ цæссыгтæ хъæццулы кæронæй асæрфта æмæ 
йæ мидбынаты рабадæгау кодта, æцæг уæддæр, стæ-ма, цы 
’рцыд, зæгъгæ, йе ’ргом Али æмæ Умалатырдæм не здахы — 
уый йæм кæд йæхæдæг исты сдзурид... Фæлæ йæм цыма йæ 
улæфт дæр нæ хъуысы, йæ улæфт, нæ йын ахсы йæ цард- 
уынæр, мæрдон сабыр-хъус цыма у Умалат дæр... 
Уырысхан йæ мидутæхсæны уылæн Мæхæмæтмæ сарæз- 
та, райхъал-ма у, рабад-ма иннæты разæй, зæгъгæ. Æнæуи 
дæр афтæ куы вæййы æрвылрайсом: радио гимн нæма ныц- 
цæгъды, афтæ Мæхæмæт фесты, йæ хъуыддæгтæ бакæны, 
бафснайы йæ хуыссæн æмæ, цалынмæ цæстдарæг йæ уæззау 
даргъ дæгъæлæй æфсæн дуæрттæ хурхæймарæн хост райдайы, 
уæдмæ уый уæзбын æмæ æнæуынæрæй рацу-бацу фæкæны. 
Бахæццæ Мæхæмæтмæ Уырысханы фæдисдзæгъдæг кур- 
диаты уылæн: цыма йæ исчи басхуыста, уыйау сонт фехъал 
æмæ арæхстгай зæхмæ ’рхызт, сынтæджы бынæй йæ къахы- 
дарæс райста, скодта сæ æмæ хихсæнырдæм куыд асанчъех 
кодта, афтæ... 
Уыцы уысм ныннусон. 
— Студент!— иуæй, тарст, иннæмæй та, йæ цæстæй цы 
уыны, уый йæ цыма нæ уырны, ахæм у йæ хъæлæсы хатт. — 
Уырысхан! 
• — Циу, Мæхæмæт? — нæ йæм здахы йе ’ргом, цыма æп- 
пындæр ницы ’мбары, æмæ йæ хуыссын кæй нæ уадзы, уый 
йын фæхъыг æрмæст, афтæ йæ мæстæлгъæдæй бафарста. — 
Цы ’рцыд? Æхсæвыцæстыл мæ куынæ райхъал... 
— Ай дыууæйæ дæр куы сты мард! Кæрæдзи æфсæйнаг 
лыггæнæн хырхæй конд цыргъæгтæй æмрæхуыст бакодтой. 
Цæцæйнаг туджджынты æгъдаумæ гæсгæ. Ацы лæг... 
— Умалат, — загъта Уырысхан. 
— Умалат? Цæмæй йын зоныс йæ ном? — Афарста ма йæ 
сонтæй Мæхæмæт, стæй дын ыл куы фæтъæлланг ласид: — 
Рахиз-ма дæ хуыссæнæй! 
413 

Йæ хъæрмæ иннæтæ дæр фехъал сты æмæ сагъдауæй кæ- 
сынц дыууæ фæрсæй-фæрстæм лæджы мардмæ. 
Ничи сæ ницы дзырдхъом уыд иуцасдæр, стæй дын Сер- 
гей фырадæргæй афтæ: 
— Ныр куыд фехъусын кæнæм Валодяйæн? Уый баф- 
хæрдзысты, афойнадыл кæй ницы бафиппайдта æмæ фæдис 
кæй нæ систа, уый тыххæй... 
Цæцæны хæхты фалейæ Хъаспы денджызы уазал къуыр- 
фæй тугсырх хур йæ худгæ был сдардта, йæ хæрдгæ тын къа- 
мырæйы къулыл рухсы зыр-зыргæнаг тæпп аныхæста. Фыц- 
гæ сызгъæрины тæпп урс чъизибын къулыл. Æмæ уайтагъд 
фæаууон, атад — уæвгæ дæр цыма нæ уыд, цыма хур рæды- 
дæй, дзæгъæлæй скаст ацы дунейыл... 
Фæлæ уый та циу — йæ хъустæ йæ сайынц, æви йæм æцæг- 
дæр исчи хъæр кæны йæ ахуыргæнæджы буц номæй? Диссаг, 
æцæгдæр: 
— Урусхан Хадзбечирович! 
Хаттæн тæлфгæ-улæфгæ удæгас цард сæнтты нывæсты, 
тæхудиаггаг æрымысгæ царды хуызы бацæуы, уый æууæлтæ 
æмæ фæлгонц райсы. Æмæ уæд дæ хъустыл дæр ма ’ууæнд 
æмæ дæ цæстытыл дæр. Фæлæ, ау, ныр дæр хабар афтæ уа?.. 
Кæй хъæлæс у? 
Нæ йæ хъуыды кæны, стæй йæ, цыма, уæвгæ, æнхъæлдæн 
æмæ, хъусгæ дæр никуы фæкодта — æппындæр ын зонгæ нæу. 
— Урусхан Хадз... Уырысхан! Йед у... Æз Маринæ дæн, 
фæлæ мæ ды нæ зоныс! Фæлæ мæнæ мемæ Цъæхдзаст ис! Хъуы- 
ды ма йæ кæныс? Мæ хæрæфырт у, мæ фыдыхойы чызг! О, 
æмæ йед... Йед дæ кæны, йед... уарз... Мæнæ мæ асхуыста, нæ 
мæ уадзы дзурын! Æллах, уауу! Уалæ цыдæр машинæ æррайау 
æртæхы ацырдæм! Цæй уал, Уырысхан, мах лидзæм! 
Диссæгтæ, царциаты диссæгтæ æмæ ирон æрдхæрæны 
æмбисæндтæ: дæ фæндтæ, дæ хъуыддæгтæн цæлхдур нæй, 
Хуыцау, фæлæ кæд уæддæр иугæр... Фæлæ иугæр... Фæлæ 
иугæр Цъæхдзасты кæд æрбахастай, уæд ын йемæ уæд та исты 
цины ’ртах, цины тæпп цæуыннæ рарвыстай?.. 
Фæлæ Уырысханæн йæ цæстытыл æрдæбоны хуры тын 
ауад, хуры хæрдгæ тын урс чъизибын къулыл, æмæ... 
Кæд ма цардвæндтæ кæныс, хорз лæг, уæд уый зон, æмæ 
зæххыл хур дæр æмæ уарзт дæр æнусон кæй сты. 
Уарзт — зæххы иунæг табуйаг фидауц æмæ арвы, лæджы 
мæрдтæм дæр тавæг, райгæ фарн. Стæй, дам, суанг Зæхх 
йæхæдæг дæр цæуын куы зонид, уæд нæ Хурмæ фæкæнид, 
414 

фæхонид — йæ царддæттæг уарзонмæ. Æмæ дæуæн дæр дæ 
бар дæхи, адæймаг. 
...Кæд-иу æхсæвыцæстыл акъацийы сугæй хорз арт скодтой, 
уæдцæр-иу зымæгон æхсæв бонмæ сæ хæдзар уазалæй ныддæв- 
дæг, æмæ-иу æм йæ хъарм хуыссæнæй, йæ дзæнæтон хъарм хуыс- 
сæнæй сыстын нæ цыд, — скъола дæр дæлдзæх фæуæд, — ца- 
лынмæ-иу йæ хъæбатыр фыдымад арт нæ бандзæрстаид кауха- 
лæнтæй æмæ нартхорыхъæдтæй æмæ-иу пец уыцы дзæнæтон 
æхсызгонæй нæ рандæвта, уæдмæ нæ сыстадаид. 
Й-йæх! 
Фæлæ, дам, сæгуыты хуымы рад дæр иуахæмы ралæууы. 
Афтæ алкæй дæр иуафон йæ арт бакæныны хæс æрæййа- 
фы æмæ дæ хъæбатырæй бадомы, уæлдайдæр та тугуарæнты 
хъызт уазалы. 
Стæй уæд йæ мидхъарæг æппæт дунейыл марой-додоймæ 
рахызт — хуыздæр уæдæ кæуыл фæдзæхса тыхст адæймаг 
йæхи, уæдæ ма æнувыддæрæй чи байхъусдзæн лæгæн йæ хъаст, 
йæ уды æрдиагмæ?.. Уыцы хъарæджы ныхæстæ дæр ын ирон 
цардæн йæ нывгæнæг рагон хъарæгæй æфстауист ныхæстæ 
уыдысты, фæлæ мæнæ куыд диссаг у, куыд: уæлдай æхсыз- 
гондæр æмæ йæ ахсджиагдæрæн куы бахъуыдысты, уæд мæнæ 
куыд хорз æрлæууыдысты йæ зæрдыл! 
Кæд судзгæ æлгъыстау сты, уæддæр хъарæгæй баззадысты: 
— О мæнæ хъæу, хъæууатæй дæ Иунæг Хуыцау равдиса ду- 
немæ, гал галиуæг кæм нал кæны, лæг лæгиуæг кæм нал фæразы! 
Лæгиуæг... 
Ома, æгъдау, æфсарм, цардыфæтк-уагæн, лæджы ном-ка- 
дæн лæг лæгау лæгæй кæстæриуæг нал фæразы, æрæвæрдта 
йæ къамтæ. 
Фæразæд, джауыр! 
Фæразæд! 
Уымæн, æмæ иугæр Хуыцауæн адæймагæй кæм райгуырд, 
адæймагæй кæм рантыст зæххон дунемæ, уым ыл йæ фæстаг 
химбарынхъом уысмы онг уыцы цытджын æмæ уæззау хæс 
æвæрд ис: у адæймаг, у лæгиуæггæнæг лæг! 
Уырысхан хусцæстæй зæхмæ ’рхызт. 
Радио схæр-хæр кодта, стæй Гимн ныццагъта. Фидыдта 
ацы сахатыл, æви бынтон æвæтчиаг æвидауц уыд, уæддæр 
радиойыл сæ бон нæ цыд... 
Тыргъты бирæ уæззау къæхты фæдисон гыбар-гыбур ссыд. 
Сæ дуары дæгъæлимæ сын чидæр нал æмæ нал арæхст... 
Зилгæ-Дзæуджыхъæу 
1994-96 азтæ 
415 

Литературно-художественное издание 
ГУСАЛОВ БОРИС МУСТАЕВИЧ 
И воздастся каждому 
Роман на осетинском языке 
Редактор А. Г. Царакти 
Художник и художественный редактор 
Г.З. Чеджемты 
Технический редактор А.В.Ядыкина 
Корректор Э.Дз. Баликоева 
Компьютерная верстка З.С.Мисиковой 
Сдано в набор 30.08.02. Подписано к печати 24.03.03. 
Формат бумаги 60x84 '/16. Бум. тип.№1. Гарн.шрифта 
«Кудряшов». Печать офсетная. Усл. п.л.24,18. Учетно.- 
изд.л.24,33. Тираж 1000 экз.'Заказ № 38 С 18. 
Комитет Республики Северная Осетия—Алания по печа- 
ти и делам издательств. 
Издательство «Ир», 362040, г.Владикавказ, проспект 
Мира, 25. 
Реагубликанское издательско-полиграфическое предприятие 
им. В.А. Гассиева, 362011, г.Владикавказ, ул Тельмана, 16. 

