84 Осет 
Х-31 
Хæмыцаты А. 
Х-31 Цæстырухс: Æмдзæвгæтæ — Дзæу- 
джыхъæу: Ир, 2006 — 383 ф. 
Хамицев А. Ф. 
Свет очей 
В сборник А. Хамицева "Свет очей", приуро- 
ченный к юбилею автора, вошли лучшие произве- 
дения, написанные автором за последние годы. 
„ 4702500202-2 ле л„ 
15 -06 84 Осет 
М 131 (03) - 06 
© Хамицев А.Ф., 2006 
15ВЫ 5-7534-0380-8 © Дзиов Б.Г., оформление, 2006 

* * * 
Цæры йæхицæн мигъты цур мæ къæс, 
Бæрзондæй ихриу цъититыл фæлгæсы. 
Уый хъусы комæй хъал дæтты хъæлæс, 
Уыны тæхгæйæ саубазыр цæргæсы. 
Йæ фарсмæ хатт ныкъкъуыззитт кæны зæй, 
Ныххойы уад, сæрхъæн тымыгъ йæ къæсæр. 
Ыстулы уымæ митын рагъыл мæй, 
Ыстьалыдзуг ыл байзæры йæ цæхæр. 
Сæумæ мæ къæсыл бацин кæны хур, 
Фæлмæн тынтæй йын батавы йæ къултæ. 
Уый у гыццыл, мæ уды къæрттау — мур, 
Лæууы уæддæр дзæбидырау цъæх дуртыл. 
3 

* * # 
Дайраны мыл æрталынг ис кæддæр. 
Уыд æхсæв диссаг — нарты таурæгъ, аргъау! 
Мæ сæрмæ калдтой стъалытæ цæхæр, 
Фынк æхсæрдзæн бæрзонд къæдзæхыл 
рахауд. 
Ныгъуылди Теркæн нарæджы йæ балц, 
Хъуырдухæн кодтой уылæнтимæ дуртæ. 
Хъазыбег дардта арвыцъæхмæ й’ арц, 
Нæ уыдис риуы сагъæсы фæд мур дæр. 
Ысуагътон иуварс кæрдæгыл мæ бæх. 
Æддæуæз тарæй бирæгъты ниуд хъуысти. 
Зынди мæм хæхты митын рагъ дзæбæх, 
Тæссаг цъуппыл ныллæг бæлас æнкъуысти. 
Лæууыд æнцад къæдз-мæдз уадздзагыл мæй, 
Йæ тынтæ ризгæ хъазыдысты доны. 
Фырцинæй иуцъус нал кодтон фынæй, — 
Мæн арф ком, мадау, бакодта йæ роны... 
4 

* * * 
Бæллиц та мæ бæрзонд æфцгуытæм хоны, 
Сæ цъуппытыл æрфынæй кодта мит. 
Ам кæмттæ дарынц урс мигъты сæ роны, 
Кæны тыхдымгæ къуылдымтыл æхситт. 
Тæссаг рæтты дзæбидыр-дзугтæ хизынц. 
Æваст зæйы тахт ацахсы мæ цæст. 
Æхсæрдзæнтæ къæдзæх фæхстыл æнхъизынц, 
Бынæй фынк дæттæн бацайдагъ и хæст. 
Цъæх уыгæрдæнæй хосдзæутты зард хъуысы. 
Йæ хъæбыс хурмæ байгом кодта цад. 
Хæстæг хъæугæрон куыйты рæйын сысы. 
Нæ лæууы хъуыды, байрагау, æнцад. 
Хæххон цæргæс уæзбын мæ сæрмæ зилы. 
Æмбæхсы аууон хъæдбыны йæ таг. 
Ыскъуыдтæй фахсыл хохаг фæндаг хилы, — 
Ысхæццæ рагъмæ, бонрухсау, фыццаг. 
Уынын та ног дзæнæтбæстæ мæ цуры — 
Йæ цинæн зæрдæ нал ары кæрон! 
Мæ фæндты дард фын — сабидуджы сурын, 
Фæлæ йæ нал у баййафын мæ бон... 
5 

* * * 
Тæхгæ ’фсургъæн нæ хæст кæнын йæ 
барцыл, 
Цы мæрддаг у, нæ йæ ’мбарын æппын, 
Мæхи ыскъуырын сау къæдзæхы арцыл, — 
Нæ йæм хъары хъæдгом уды рыст, зын! 
Тæхы дымгæйау тыгъд быдырты, хæхты, 
Æрфæнау у сæрыстыр æмæ хъал. 
Æскъæфы мæн сæрсæфæн рæтты, рæгътыл, 
Йæ цинæн хатгай нал вæййы æмбал. 
Нæ мары мурдæр арвы цæлхъ йæ цуры. 
Нымад æм не сты митфæлдзæгъдæн, уад. 
Цыппæрвадыгæй хуры тæлы суры, — 
Уый не ’ндавы зæххон лæджы маст, кад? 
Тæхы æдзух... Кæдæм тæхы — нæ зоны, 
Йæ балцæн нæй бæлвырд нысан, сæрфат. 
Уæйыгау арфмæ балæгæрды доны, 
Зын сахат фесты хæхты сæрмæ фат. 
Нæ фæлмæцы фæндаджы рыгæй, даргъæй, — 
Цъæх арвгæронмæ сарæзта йæ ных. 
Æрцæйхауын, гыццыл куырисау, саргъæй, 
Цæрынæн уæнгты нал аззайы тых. 
6 

Уæддæр нæ лæууы иунæг уысм æрхъæцмæ. 
Ыскъæфы мæн — фæллад бæлццоны дард. 
Ныхъхъуыстон ын йæ цæфхæдты 
къæрцц-къæрцмæ: 
11дзй æфсургъ у? Уый масты дзæкъул — 
Цард... 

РАГУАЛДЗÆГ 
Къуыбæрттæй мит бæгънæг къалиутæй хауы. 
Цъæх æвгтау ласы их-фæзгъæртæ дон. 
Чъынды хур хатт йæ хæрдгæ тынтæ тауы. 
Рынчын сабийау бахъæлдзæг и бон. 
Æргъæвстæй бандзыг нарæг комы урс мигъ. 
Фæцуды фахсыл хъал дымгæмæ хъæд. 
Нымдзаст и хъæумæ рох къæдзæхы цъупп 
тигъ. 
Æмбæхсы зымæг ададжы йæ фæд. 
Бæрзондæй цæргæс цъититыл фæлгæсы. 
Тызмæг зæй-сырд ныхситт кæны æваст. 
Йæ уазал тымыгъ тар хæхтыл фæхæссы, 
Тыххæй ма калы къуылдымтыл йæ маст. 
Хæххон дæттæн сæ хъæлæба фæкарздæр, — 
Цæуылдæр дзурынц дуртимæ хъæрæй. 
Фæзынди уалдзæг каурæбынмæ раздæр, — 
Ныккæнæн та цъæх пысырайæн нæй! 
8 

Мæ фыды бæхуæрдон ныззæронд ис кæрты, 
Фæкæсын æм арæх æз хурсыгъд изæрты. 
Йæ гуыффæ æгасæй — хуынчъытæ, 
сæстытæ, 
Йæ цæлхыты чъилтæ — уæрдæхæй 
бæстытæ. 
Нызгæ ис йæ сæмæн, дзыназы зынг хурмæ, 
Хъæн рæтæнагъд къуымы ныббыцæу ис 
дурмæ. 
Мæ фыды бæхуæрдон — дæрддзæф азты 
аргъау, 
Æртæхы мæм ивгъуыд йæ фæндæгтыл 
маргъау. 
Æз ауынын кæрты Бабайы фæлладæй, 
Цыма та фæзынди рыг сахарæй — дардæй. 
Ысласта ызгъæлд хор, мæнæн та — 
фæткъуытæ. 
Йæ уæлæ дæрдджын кæрц — лæзæрдтæ, 
ыскъуыдтæ. 
9 

Æруагъта дæрзæг къух рæвдаугæ мæ сæрыл, 
Сæрæгасæй сæмбæлд нæ къæйдур 
къæсæрыл. 
Ныр нал и мæ Баба... Уый мысын 
æнкъардæй, 
Уый никуал æрцæудзæн рыг сахарæй — 
дардæй. 
Йæ бæхуæрдон ферох, ныззæронд и кæрты, 
Фæкæсын æм арæх æз хурсыгъд изæрты... 

* * * 
Рыг фæндæгтæ зæххы къорийыл бирæ, 
Цæуынæй сыл нæ бафсæддзæни лæг. 
Цæуынц сæ иутæ мит къæдзæхтыл Ирæй, 
Сæ фæд, хæххытау, арф кæмтты — бæрæг. 
Ис иннæтæн æндæр хъысмæт... нæ разæй 
Ыстыр горæттæм сарæзтой сæ ных. 
Ныххафы сæ ивылд дæтты цæф карзæй, 
Æвзары сыл хъæддаг къæвда йæ тых. 
Уæддæр цæуынц — нæй фæндæгтæн 
æрлæууæн, 
Сæ дугъ, фыдазау, амондмæ ныддаргъ. 
Æз нал вæййын уæззау балцы мæ сæрæн, 
Тызмæг тæссæрттыл бафæллайы къах. 
Сæумæ та фестын — бацин кæнын боныл. 
Мæ фарсмæ сниуы сæрсæфæны уад. 
Мæн рагон бæллиц дард бæстæтæм хоны. 
Нæ зонын иуцъус абадын æнцад. 
Ыстулы хур мæ фæндæгтæн сæ сæрмæ, — 
Нæ вæййы хъалдæр арвы бын мæнæй! 
Фæлæ, бæрзонд цы фæндаг ис мæ хъæумæ, 
Зынаргьдæр уымæй а дунейыл нæй... 
11 

ХÆМЫЦЫ ФЫРТ БАТЫРАДЗ 
Уыцы рæстæджы Батырадз бадти 
хохы сæр цъшпийыл, иæмæй йе ’ндон 
уазал кодтаид, уый тыххæй. 
Нарты кадджытæй 
Цъитийыл цæргæсау сахъ Батырадз бадти, 
Их-къæдзæх йæ быны дон-хæххытæй тади. 
Урс æврæгътæй дуне, арвы денджыз 
нал зынд, 
Тарст дымгæ гæмæхсæр рох къуылдымтыл 
хъазыд. 
Ауыдта Батырадз, арф комы рæбынæй 
Бафæллади барæг стад бæхыл тæхынæй. 
Салд цъитимæ схæццæ, удаистæй дзуры: 
"О æндон Батырадз — разагъды нарт куры, — 
Тагъд фæзын! Уæззау бон бахъуыди 
дæ хъару, 
Фервæзынæн мах бон мисхалы бæрц нал у. 
Не знæгтæ, кæлмытау, рахылдысты хурмæ, 
Нал дарынц нæ намыс, нарты стыр кад 
мурмæ. 
Даргъ æрцытæй марынц, байстой нын 
нæ хæхтæ, 
Се ’фсад ныл æртыхсти нарæг кæмтты, 
рæгьтыл. 
12 

Пиллон калынц хъæутæ, сау фæздæг — 
нæ сæрмæ, 
Бакъуырма ис адæм хъаматы дзæхст — 
хъæрмæ. 
Не ’ртæ Нартæй иу дæр нал лæууы йæ 
къахыл, 
Стыр Хуыцау дæр рахатт тохы заман 
махыл. 
Чи ма у хæцынхъом, бамбæхстысты 
къуымты, 
Знаджы бæхтæ хизынц къордгæйттæй нæ 
хуымты. 
Нарты гуыппырсартæ балцы сты, ыстæры. 
Хъомрæгъæутты, дзугты сау ызнаг фæтæры. 
Рагон тар мæсгуыты нал баззад хæцæг лæг. 
Знаг кæны фыдмитæ, чызджытæй — 
хынджылæг. 
Нæй зынæг æххуысмæ, бын кæны 
нæ бæстæ, 
Доны къусау сæфы нарты фарн, 
сæ хъæстæ!" 
Сахъ Батырадз фестад, рафыхти 
фырмæстæй, 
Арæвдз кодта тохмæ уайтæккæ йæ гæрзтæ. 
Ратахт, цыма арвæй ирд ыстъалы рахауд, 
Рахаста йæ сæрыл цъитийы ’рдæг хохау! 
13 

Сау мигътæй нæрыди йе ’ндон хъæлæс 
дардмæ: 
"Чи куыдз, чи хæрæг та бауæндыдис 
нартмæ!". 
Хъæрмæ дымгæ сыстад, цъити-хох 
ныррызти, 
Цины уац, æрвнæрдау, Зилахармæ хъуысти! 

МÆ АЗТÆ 
Тындзут сæрыстыр, сау мигътау, 
фæд-фæдыл, 
Уæ дугъæн иу уысм бауромæн нæй. 
Ныджджих дæн æз, хæлд къæдзæхау, 
уæ фæдыл, 
Кæуы мæ риуы хаст зæрдæ хъæрæй... 
Зын царды никуы бафсæстæн уæ хурæй, — 
Уыдыстут мын ныфсы мæсыг уæддæр. 
Ныр лидзут дард кæйдæр бæстæм 
мæ цурæй. 
Зæронд къодахау, нал хъæуы мæ сæр... 
О азтæ, азтæ... Дымгæйы къуыс-къуысмæ 
Сымах къуырматау нал хъусут фæдис. 
Æз та — æрра, фæсидын уæм æххуысмæ, — 
Æнæуд дуртау не ’нкъарут мæ рис... 
Тындзут сæрыстыр, сау мигътау, 
фæд-фæдыл, 
Уæ дугъæн иу уысм бауромæн нæй. 
Æз не ’мбарын, цæмæн кæсын уæ фæдыл, 
Цæмæн федтат уæ удхæссæг мæнæй... 
15 

ХОХАГ ЛÆГ 
Мæсыг дæ ды, уæйыгхъару мæсыг, 
Фыцы дæ дадзинты тыхджын туг. 
Нæ калы знаг дæ намысы цур рыг, 
Дæ цæфтæй йыл ыскæны сау дуг. 
Фыдохы бон ныхъхъæр кæныс фæдис. 
Ысгуыхынц де ’фсымæртæ тохы. 
Дæуæн рæсугъд, бæллиццаг фидæн ис, — 
Нæ уыдзынæ фæлтæртæй рохы. 
Зыны, Æрфæны рухс фæдау, дæ фæд, 
Табу тыхгæнджытæн нæ кæныс. 
Куы бахъæуы, фыдæлты хъама уæд 
Дæ фарсыл мастисынмæ ’рбæттыс. 
Вæййыс æдзух зын адзалмæ цæттæ, 
Дæ зæххæн бафидыс йæ хæстæ. 
Ды ивгъуыды дæр сахъ хæстон уыдтæ, 
Нæ фесæфт, суадонау, дæ хъæстæ! 
Ды никуы кодтай уды фарн æгад, 
Фыдыуæзæг хъæбулау уарзтай. 
Гъе ныр дæр у, бæрзонд хохау, дæ кад, 
Сæрибар калмы дзыхæй байстай... 
16 

* * * 
Кæддæр бæллицтæй сарæзтон хæдзар, 
Дзæнхъа дуртæй йын самадтон йæ къултæ. 
Уыди цъæх арвы уадздзагæй йæ цар, 
Æрттывтой дзы æвзист мæйтæ ’мæ хуртæ. 
Уый фидар хохы дуруæхскыл лæууыд. 
Æргъæу мæсыгау цъититы ’хсæн царди. 
Рæсугъддæр уымæй урс хæхты нæ уыд, 
Йæ рудзгуытæй ыстъалыты рухс калди. 
Æмæ уыдтæн æцæг амондджын, хъал. 
Мæ зæрдæйы сызгъæрин уылæн хъазыд. 
Уыди мын царды Уастырджи æмбал, — 
Цæлхдуртæ балцы никуы уыд мæ разы. 
Фæлæ фæзынд æгъатыр дымгæ — сырд, 
Мæ хæдзар, сагау, хохы уæхскæй 
рахауд, - 
Цыргъ тигътыл мургай урс дзæнхъатæй 
тылд, 
Мæнæн ма мастæн баззадис йæ аргъау... 
17 

* * * 
Уæлладжырæй кæдæм лидзыс, Æрыдон, 
Кæм дын цы баззад быдыры, зæгъ-ма? 
Нынкъард дæ мæтæй урссæр хох — 
куырыхон, 
Кæнынц дæ хъæрмæ мæсгуытæ къуырма. 
Æфтауыс комы дард бæлццæтты дисы, 
Цыма фæцух Цæразонтæй нæ зæхх. 
Тæхыс, бырсыс фынккалгæйæ фæдисы. 
Цы ’рцыдис уагæр? — махæн дæр æй зæгъ. 
Цæмæн æууилыс сау къæйтæ ’мæ дуртæ? 
Æвзæрæй дын цы ракодта хъысмæт? 
Нæ тавы, зон, кæйдæр уæзæгыл хур дæр, — 
Ыссардзынæ цъæх денджызы мæлæт. 
Æмæ æрлæуу, — дæ балцы нысан базон. 
Цы схæйрæг дæ, цæмæн фестадтæ сырд? 
Уæвгæ дæ ном дæ уæлæ ис: Æрра дон, 
Ды нал æмбарыс адæмы хъæр, дзырд. 
Уæлладжырæй кæдæм лидзыс, Æрыдон? 
Кæм дын цы баззад быдыры, зæгъ-ма. 
Нынкъард дæ мæтæй урссæр хох — 
куырыхон, 
Кæнынц дæ хъæрмæ мæсгуытæ къуырма. 
18 

* * * 
Хуыснæгау талынг ахъуызыд сындæг. 
Фæстаг ыстъалы батади цъæх арвыл. 
Æрæмбæхст сау мигъ комрæбын, ныллæг. 
Иыппырх æввахс сæуæхсиды арт дардыл. 
Вæрзондæй мæй æнæбын коммæ каст. 
/Ерыхъал ысты уазал дуртыл дæттæ. 
Ыстынг и хохыл ’хсæрдзæны хъæр, хъазт. 
Ысуагъта рухс хур цъуппытыл зынг фæттæ. 
Æмæ ныррухс! Æрцыди та нæм бон, — 
Йæ зæрдæ махыл, хорз мадау, нæ ивы. 
Сæ цинæн хæхтæ нал зыдтой кæрон! 
Фæрдыг æртæхæн бацайдагъ æрттивын. 
Фæрнæйдзаг бон... Уый — рухсхæссæг, 
зынаргъ, 
Кæны æнусон адæмы цард уарзтæй. 
Фæлæ куыд сæфт, æнæрхъуыды стæм мах! — 
Ныттыппыр вæййы изæрмæ нæ мастæй... 
19 

* * * 
Нæ кæнын æз ыстыр сахармæ тагъд. 
Ныууадз æнцад дæ зæронд фыды хъæуы. 
Мæнæн у ацы хохаг къуым зынаргъ, 
Йæ цуры мæ дзæнæт ран дæр нæ хъæуы. 
Ды хатыс уæгъды алы хатт мæнмæ: 
Цæй, рацу ардæм, — хæхты у зынвадат. 
Æз та фæбæллын цъититæм, хъæмæ, 
Фæзæгъын: "Ехх, нæ гыццыл кæрты абад!" 
Мæнæн кæмдæр фыдæлты уæзæг нæй. 
Æхцон мæ удæн — сау къæдзæхтæ, кæмттæ. 
Ныхситт кæны ам сонт дымгæмæ зæй, 
Бырсынц мæстджынæй, къæйтæ ’ууилгæ, 
дæттæ. 
Æрра тымыгътæй баризы нæ къæс, 
Лæгмар дуры тъæпп фæндагыл фæцæуы. 
Уæддæр цæрын — тызмæг хæхты — мæ хæс, 
Кæйдæр сахар мæ зæрдæмæ нæ цæуы. 
Æмæ дæ курын, ма-иу мæм хæсс фау. 
Фæлтау ыссу, — кæрддзынæ хос мæ бæсты. 
Мæнæн хъысмæт ысныв кодта Хуыцау, 
Мæ адзал дæр ыссардзынæн хæхбæсты. 
Нæ кæнын æз ыстыр сахармæ тагъд. 
Ныууадз æнцад дæ зæронд фыды хъæуы. 
Мæнæн у ацы хохаг къуым зынаргъ, 
Йæ цуры мæ дзæнæт ран дæр нæ хъæуы. 
20 

ФЫСТÆГ МÆРДТЫБÆСТÆМ 
(Мистикон æмдзæвгæ) 
Ирон адæм, чи амæлы, уымæй фæзæгъынц: фервæзт 
йæ зынтæй, ацыд йе ’цæг дунемæ. 
Байрай, мæ хорз хæлар! Цард дæм куыд у? 
Хорзæй дын д’ адзал цы фæци? 
Æви та уым дæр æвадат, зын у, 
Мæрдтæ хъыгдарынц кæрæдзи? 
Ничи æмбары мæгуыр лæджы раст, 
Алчи йæ азымы дары. 
Махау нæ хъуысы Хуыцаумæ дæ хъаст, 
Къæвда дæ чырыныл уары. 
Бафæрсыс арæх: "Æцæг дуне циу, 
Мард лæг куыд фервæзт йæ зынтæй?" 
Æмæ мæм исты куы фыссай, уæд-иу 
Ма стыхс, мæ хæлар, фырмæтæй. 
Курын, мæ хаст удау, ма кæн æнкъард. 
Дзуапмæ кæсдзынæн æнхъæлмæ. 
Уым кæд уæлæуæй æнцондæр у цард, — 
Хорз хабар сыхъуысдзæн хъæумæ. 
Нал уыдзæн Иры мæ хъæстæ, мæ рыг, 
Ничиуал мардзæн мæн хурхæй: 
Иу бон Барастыры ’фсæйнаг дуар тынг 
Мæрдтæм ныххойдзынæн къухæй... 
21 

* * * 
Уæззау фæндагыл бастади мæ бæх, 
Ныффæллади сæрсæфæн рæтты зæрдæ. 
Уынын та фыны сахъ фыдæлты зæхх, — 
Тæхынц цъæх мигътæ, аууæттау, йæ сæрты. 
Сæна бæрзондæй арф коммæ нымдзаст. 
Тындзы йæ бынты Терчы дон фæдисы. 
Дзыцца æмбæхсы адæмæй йæ маст, — 
Мæныл йæ зæрдæ уазал къæсы риссы. 
Æз та — кæмдæр... Ныггалиутæ мæ балц. 
Æнамонд бæллиц тымыгътæн нæ сæтты. 
Ныххуырсы мыл тыхджын æрвнæрд 
зынг арц, 
Нæуæг ныфс мын цыдæр хъуыды 
фæдæтты! 
Тæссаг къуылдымтыл разилы мæ сæр. 
Æз нал фембарын миттымыгъ æфцæгыл: 
Кæдæмфæнды куы фæцæуон, уæддæр 
Мæ тъæпп фæцæудзæн райгуырæн 
уæзæгыл... 
22 

БЫДИРАГ ÆХСÆВ 
Хъамыл аныгъуылд йæ фыны. 
Бамбæхст атагъайы бон. 
Дымгæ зад хуымæй фæзыны. 
Æрхы схæл-хæл кæны дон. 
Нæй ыстъалытæн ныккæнæн! 
Хъæдыл мигъы тæлм — фæсвæд. 
Арвыл саг бæлццон Æрфæнæн 
Баззад урс тагæй йæ фæд. 
Уынгты цъиуызмæлæг нал и. 
Банцад цъырцъырæгты хъæр. 
Мæй, нæуæггуырд мæй ысхъал и! — 
Калы обауæй цæхæр. 
Цадæй хъоппæгцæст хæфсытæн 
Хъуысы иугæндзон сæ зард. 
Фестад рухсхæссæг ныфсытæй 
Аргъау, дард аргъау мæ цард... 
23 

* * * 
Кæны мæ сахат урс къулыл цъыкк-цъыкк, 
Мæ царды бонтæ цадæггай нымайы. 
Мæн та ныллæг къæдз-мæдз фæндæгты рыг 
Йæ фæдыл дард бæрзонд æфцгуытæм сайы. 
Мæ цардæн нæй, лæджы фæндтау, кæрон. 
Мæнмæ тыхст заман азты уæз нæ хъары. 
Ныххуды мæм дæрддзæф къæдзæхæй бон, 
Мæн тар æхсæв йæ хъарм хъæбысы дары. 
Фæндаггон дæн, нæртон фæндаггон æз, 
Ыстыр цæлхдуртæ ницы сты нæ разы. 
Бийы мæ ныхмæ сау рæстæг йæ хыз, — 
Вæййын уæддæр тызмæг хъысмæтæй разы. 
Мæнæй фæндагыл не ’рхаудзæн цæссыг. 
Фæллад зæрдæ уæйыг къуылдымтæй райы. 
Кæны мæ сахат урс къулыл цъыкк-цъыкк, 
Мæ царды бонтæ цадæггай нымайы. 
24 

КЪОРД АЗЫ ФÆСТÆ 
Ызмæлы къул — дæлæмæдзыд хъæд 
фахсыл. 
Мæ цурмæ хатт æрсæррæтт кæны дур. 
Саудымгæ хæхтыл мигъы скъуыдтæ ахсы. 
Кæны фынæй бæрзонд æврæгътыл хур. 
Тызмæг уылæнтæ къæйдуртимæ хъазынц. 
Сæ тъæпп фæцæуы хохварсыл æваст. 
Дæрддзæфæй хъæу, æнкъард ахстонау, 
разынд, 
Ыскодта комынарæгмæ йæ каст. 
Нымдзаст бынмæ æрдæгхæлд мæсыг 
джихæй, 
Йæ тигъыл бады сау цæргæс æнцад. 
Лæууы кæддæрау дастсæр цъити ихæй. 
Сындæг ызмæлы уис-тæлмытæй цад. 
Æппындæр æрдз нæ аивта цъæх арвау, 
У рухсау хæхты иударон йæ хуыз. 
Йæ уындмæ тайынц уды ихтæ царвау. 
Бæллын та ногæй урс цъуппытæм æз... 
25 

* * * 
Дымгæйы хъал ызмæлд бæлæстыл сысы. 
Къуылдымтыл, тар хъæдыл мигъы 
къæм нæй. 
Уæлбылмæ дардæй кæйдæр зарын хъуысы. 
Аскъуыдтæ цæугæдон дуртыл, бынæй. 
Аууæттыл талынг æрбахъуызы хъæумæ, 
Цъуппытыл батад дыдзы хуры тын. 
Рухс мæй — æвзист цалх, ыстылди 
мæ сæрмæ, — 
Фехæлдта хъавгæ ыстъалыты фын. 
Фæндаг къæдзтæ-мæдзтæй атасыд коммæ. 
Кæрдæджы ’нæнцой — цъырцъырæгты 
зард. 
Зæрдæ — фыд-зонд барæг, нал кæсы 
коммæ, — 
Адзæгъæл арвы цъæх быдыры дард. 
26 

* * * 
Кæддæры зарæг, раздæх-ма фæстæмæ, 
Дæ уаз зæлтæм та бахъырнон хъæрæй. 
Бæллын æдзух æз рагбонты бæстæмæ, — 
Æнæ уый мын бæллиццаг амонд нæй. 
Кæддæры зарæг, цас кæсон æнхъæлмæ? 
Дæуæй адджындæр ницы и зæххыл! 
Куыд нæ зыныс, ныгуылд хурау, 
мæ хъæрмæ, 
Куыд аивтай дæ хъал зæрдæ мæныл? 
Кæддæры зарæг, фесæфтæ мæ цурæй, 
Тæхгæ стъалыйау бамбæхстæ кæмдæр. 
Æз баззадтæн, дæумæ бæлгæйæ, дурæй, 
Цæрыс цыртау мæ бæллицты уæддæр... 
27 

* * * 
Хæхбæстæ м’ амонд у, мæ аргъау. 
Мæ хъысмæт суадæттимæ сиу. 
Уынын, зыгъарных къæдзæх, уартау, 
Ныддардта ’рра дымгæмæ риу. 
Ныхъхъус и нарæг ком, йæ сæрты 
Мæкъуылтæй сау мигътæ тæхынц. 
Æрлæууы дард ран дæр мæ зæрдыл, 
Уæйыджы фидар уæхскау, рындз. 
Уæлиау арвы цъæх ныскъуыдтæ, 
Гæбæзтæй къуылдымтæм кæсы. 
Хæствæллад рагон тар мæсгуытæн 
Мæ зарæг цины уац хæссы. 
Ныссуй тæстытæ фæндаг фахсыл. 
Нæ зоны хъал цæугæдон фын... 
Мæ зонд æмбæхст хъуыдытæ ахсы, — 
Нывыл сæ н’ арæхсын зæгъын... 
Нæ хъæу — бæрзонд хæхты дæлбазыр, 
У фарнау комрæбын рæсугъд. 
Йæ сæрмæ урс æврæгъты базыл 
Тæлфы, рæубæллицау, мæ уд... 
28 

Базæронд нæ фæткъуыбæлас кæрты, 
Нал зайы йæ хус къалиутыл дыргъ. 
Хатт æрæфты бур фæззæг йæ зæрдыл, — 
Дардтой-иу рæгъæд фæткъуытæ сырх. 
Хъазыд дымгæ, хъарм уддзæф йæ сыфтæй, 
Райсомæй-иу фестади фæндыр. 
Зæрдæ ради хохаг æрдз, йæ нывтæй. 
У фæлладхуыз, хаст сидзæрау, ныр. 
Ферох ис йæ хорз хæлæрттæ — мæргътæй, 
Нал хъуысы сæумæрайсом сæ зард. 
Баджих æм ис митын æфцæг хæхтæй. 
Алыгъди кæддæры уалдзæг дард. 
Азæр та цæхæркалгæ йæ цонгыл 
Хъуссæгау æрцауындзæг и мæй, 
Нæу цыма зæронд каримæ зонгæ, 
Уыйау худы мæйрухсмæ фæрнæй. 
Фæлæ амбæхст мæйы ’взист цалх мигъты. 
Ногæй кæрты иунæгæй нынкъард! 
Уый кæны мæн хуызæн, мæгуыр, джихтæ, 
У мæ цардау уымæн дæр йæ цард... 
29 

* * * 
Æдзух мæм хатыс: "Ма ацу фæстæмæ, 
У ам дзæнæт, Хуыцауысконд ран, лæуу". 
Æз та тындзын мæ Райгуырæн 
бæстæмæ, — 
Цæрын мæ бон æнæ Ирыстон нæу. 
Ыстыр сахары хохагæн æнуд у, 
Æцæгæлон — уæ поездты цъæхахст. 
Мæнæн фыдызæхх — ардхæрæн, мæ уд у, 
Бæрзонд къæдзæхтæн — ме ’рцыдмæ 
сæ каст. 
Зынынц цъæх рæгътыл, сагвæдау, 
мæ фæдтæ. 
Мæн хоны хион алы къутæр, дур. 
Бæллын сæ уындмæ цъититæ 
’мæ кæмттæн, — 
Нæ мæ тавы кæйдæр уæзæгыл хур. 
Дæуæй цы ’мбæхсон — хæхты ис 
мæ зæрдæ, 
Æхсæв фыртыхстæй нал кæнын фынæй: 
Цыма Дзыцца æнкъардæй бады кæрты, 
Ныхситт кæны йæ рудзынджы бын зæй! 
30 

Мæн хъæлдзæг цард, дзæнæт-бæстæ 
нæ хъæуы. 
Мæлы мæ зарæг, цавддурау, ныхъхъус. 
Æдзухдæр фестын мæсгуыты цур, хъæуы, 
Æхсæрдзæнты хъæр ацахсы мæ хъус... 
Æдзух мæм хатыс: "Ма ацу фæстæмæ, 
У ам дзæнæт, Хуыцауысконд ран, лæуу". 
Æз та тындзын мæ Райгуырæн бæстæмæ, — 
Цæрын мæ бон æнæ Ирыстон нæу. 
31 

ТЕРЧЫ НЫХАС 
Мæ былгæрæттæ, бирæ мын цæрут! 
Хæцут мын мады хъарм къухтау 
мæ фæрстыл. 
Цæры уæ фæрцы уылæнты мæ уд, 
Нæ сæфы, фарнау, а зæххыл мæ хъæстæ. 
Фæлæ мæстæй куы сабухы мæ маст, 
Куы фессæндын уæззау къæйдуртæ 
роны, — 
Цæлхдур мæ ныхмæ ма ’рлæууæд уæ 
уарзт, - 
Мæ хъæлæсы уæ ахæсдзынæн комы... 
32 

* * * 
Кæнынц бæхбадт æнкъард къæдзæхтыл 
мигътæ. 
Нымбæхст тыччыйау комнарæджы хъæу. 
Сæхи æрбайстой сау халæттæ тигътæм. 
Мæ къæс æдас хъæддаг дымгæйæ нæу. 
Цæстгай хæхбæстæ аныгъуылди тары. 
Йæ кой, йæ хъæр дæр боны рухсæн нæй. 
Фæззыгон къæвда даст къуылдымтыл 
уары. 
Æвдæрзы дурты цæугæдон бынæй. 
Бæгънæг хъæд фахсыл, тарст сидзæрау, 
ризы. 
Тырсыгом у æрхæндæг æмæ хаст. 
Æфтауы мæн тызмæг боныхъæд дисы: 
Ысныв кодта мæ зæрдæйы уаг, маст... 
2 Цæстырухс 
33 

* * * 
Фæхъуызы æхсæв хъæдбынты хъæмæ. 
Хæххон дымгæ фынæй мигъты ыссивы. 
Сæуæхсид худы митрагъæй мæнмæ. 
Тæппал æртæх цъæх кæрдæгыл æрттивы. 
Сæ цинæн мæргътæ нал зонынц кæрон. 
Фыдуаг дæттæн фæхъæрдæр и сæ зарæг. 
Æнхъæвзы рухс, Хуыцауы уазæг — бон. 
Нæй мæсыджы, ыстъалыйау, хъыгдарæг. 
Уынын, æрыхъал цавддур уæйыг — рындз. 
Ыстахт бæрзонд къæдзбырынкъ цæргæс 
хъавгæ. 
Кæсы æнхъæлмæ хурыскастмæ æрдз, 
Куыд фæкæсын дæ фæзындмæ æз, афтæ... 
34 

* * * 
Тыгъд быдыры астæу — фыдæлты обау, 
Уый нал уыны зæххыл бæрзондæй Хуыцау. 
Зымæг ыл ныууары уæрагæмбæрц мит, 
Æрра дымгæ сисы йæ цурты къуыззитт. 
Йæ кæддæры фарныл æрныгуылди хур, 
Ныффæлдæхта ууыл уæззау рæстæг дур. 
Йæ ингæнты бандзыг нæ фыдæлты кад, — 
Нæ уыдысты тохы фæстæзад, æгад. 
Цыдысты ыстæрты, сæ балцвæндаг — даргъ, 
Нæ уæндыд сæ сæрты æрбатæхын маргъ. 
Цыргъ цирхъыты сонт хъæр, сæ бæхты 
мыр-мыр, 
Ныссабыр æнусты, хъуына дуртау, ныр. 
Сæ обауыл бады æхсæвыгон уыг, 
Сæ рох мæрдтæ, ивгъуыд — хуымæтæджы 
рыг. 
Тыгъд быдыры астæу — фыдæлты обау, 
Уый нал уыны зæххыл бæрзондæй Хуыцау... 
35 

* * * 
Мæ цæстытæм цы нымдзаст дæ, мæлæт? 
Цæмæй дæн аххосджын дæ разы? 
Ныссагъта мæ йæ марг ныхтæ хъысмæт, 
Мæ рыст удæй, сыфтæрау, хъазы. 
Мæн сисы уый, бындзыг мигъау, бæрзонд, 
Мæстæй мæ сæрсæфæнмæ фехсы. 
Фæцыд бынтон, хæйрæджджынау, 
йæ зонд, — 
Нæ быхсы мисхал фидыд не ’хсæн. 
Нæ тох цæуыл у — бамбарæн ын нæй, 
Мæн, баст куыдзау, йæ кæрты дары. 
Ныххуды ’васт мæ зарæгыл хъæрæй, 
Мæ бæллиц мын фыдæхæй мары. 
Ды йемæ скодтай сусæгæй цæдис, 
Кæныс хъыззы-хъыззы мæ цардмæ. 
Ды не ’мбарыс мæ зæрдæйы маст, рис, — 
Бæллыс фыдызнагау мæ мардмæ. 
Зæгъ-ма æргом: цы дын кодтон, мæлæт? 
Цæмæй дæн аххосджын дæ разы? 
Ныссагъта мæ йæ марг ныхтæ хъысмæт, 
Мæ раст удæй, сыфтæрау, хъазы. 
Æмæ фæлæуу! Цы тагъд кæныс? Дæ рын 
Мæныл цы æфтауыс рынчынæй? — 
Мæн ма фæнды нæ урс хæхты цæрын, 
Нæма сæм бафсæстæн кæсынæй... 
36 

* * * 
Æз дæн æлгъыст Хуыцау æмæ хъысмæтæй, 
Къæдз-мæдз фæндæгтыл рафтыди мæ уд. 
Фæцæй-иу мардтæн хаттæй-хатт фырмæтæй, 
Уæддæр мæм касти а дуне рæсугъд. 
Мæнмæ кæйдæртау никуы бахудт амонд, 
Уыдтæн æдзух æфхæрд æмæ фыдхуыз. 
Уыд ацы дуне масты дзæкъул, хинзонд, 
Уæддæр йæ уындæй никуы ’фсæстæн æз. 
Мæнæн мæ хъару, мигъы къæмау, батад, 
Ныр абон-райсом тъахтиныл кæнын. 
Нæ уыд цæрынæн а дунейыл фадат, 
Уæддæр ма йæм мæлгæйæ дæр бæллын. 
37 

* * * 
Диссаг у сæрдыгон изæр хъæуы! 
Ахауы бæрзонд къæдзæхæй хур. 
Зæрдыл аргъау — сабидуг æрлæууы, 
Терчы цур нæ найæн бынат — кул. 
’Рымысын тъæпæнсæр къæс, Дзыццайы, 
Уыгæрдæны байраджы тъæбæртт. 
Дон мæ рæзты дуртæ ссæндгæ уайы, 
Хохæй коммæ — ’хсæрдзæны сæррæтт. 
Арвы цъæх æрынцой кæны хæхтыл, 
Судзгæ стулы дард æфцæгæй мæй. 
Расхъиуынц æвзист тæрæзтæ рæгътыл, 
Ком сæм дары аг хъæбыс бынæй. 
Фосы уаст, куыйты рæйд æмæ зарæг 
Хъарм уæлдæфы баиу вæййынц тагъд. 
Февзæры къæдз-мæдз фæндагыл барæг, — 
Сау цæргæсау хъæуы ’рдæм — йæ тахт. 
Диссаг у сæрдыгон изæр хъæуы! 
Ауайы мæ цæстытыл дæ хуыз. 
Зæрдыл аргъау — сабидуг æрлæууы, 
Рудзынджы раз рухс зæдау лæууыс. 
38 

* * * 
Райдыдтой уарынтæ. Комы 
Бады уæззау пъæззы — мигъ. 
Къалиутæ æхсæвы роны 
Сæвæрынц уазал цъар — их. 
Быдыртæ — афтид, сæ сæрты 
Халæттæ къордтæй тæхынц. 
Дымгæ ныффутт кæны кæрты. 
Нал зынынц къуыбыртæ, рындз. 
Дæттæ ныхъхъус ысты. Дуртыл 
Бафынæй уылæнты дзæхст. 
Хатгай гыццыл ныфсы муртыл 
Ракæсы хурæн йæ цæст. 
Уад дæр нынниуы, нæ хъæумæ 
Миты бындзгуытæ хæссы. 
Нал кæсы зымæг æнхъæлмæ, — 
Урс нывтæ хæхтыл фыссы. 
39 

* * * 
Нал зонын фыццаджы хуызæн зарын, 
Равдæлон ис къутуйау мæ уд. 
Уазал мит мæ хæлддзаг къæсыл уары, 
Цар ныууигъы уады къуыс-къуыс, футт. 
Иунæгæй рыг цардвæндæгтæ мысын, — 
Уыдоны ма чи баййафдзæн ныр! 
Ивгъуыдæй кæддæры зарæг хъуысы, 
Комæй та — мæ рох бæхы мыр-мыр. 
Рæстæгæн цы загъдæуа, цы, уастæн, 
Нæй йæ тахтæн бауромæн, нæй. 
Æз кæсын — фæллад фæндаггон, 
м’ азтæм, — 
Худы сыл зæронды кар хъæрæй. 
Атахтысты рухс фæндтæ мæ сæрты, 
Хъал зарджытæ нал æндавынц мæн. 
’Рæфты хатт дæ зæд-сурæт мæ зæрдыл, 
Раст цыма ыстъалыты тæмæн. 
Фæлæ уый дæр айсæфы, йæ фæстæ 
Салд къодахау фæндагмæ кæсын. 
Цард тындзы саулох бæхыл мæ рæзты, 
Не ’нкъары лæджы хъуырдухæн, зын. 
Нал зонын фыццаджы хуызæн зарын, 
Равдæлон ис къутуйау мæ уд. 
Уазал мит мæ хæлддзаг къæсыл уары, 
Цар ныууигъы уады къуыс-къуыс, футт. 
40 

* * * 
Мæйдар æхсæв. Æрныгъуылд сахар тары. 
Ныхъхъус и уынгты хæдтулгæты хъæр. 
Мынæг рухсытæ мигъы фæлмæй 
хъарынц, 
Нымбæхст фæллад Терк хиды бын 
кæмдæр. 
Дзæгъæлдзу дымгæ афтид уынгты зилы. 
Бæрзонд хæдзæрттæй нал хъуысы 
сыбыртт. 
Нæ тута кæрты йе стыр цæнгтæ тилы. 
Ныллæг авдæны бафынæй мæ фырт. 
У бæстæ сабыр, рох къодахау. Арвыл 
Нæ зынынц худгæ ’взист тæрæзтæ, мæй. 
Æппарын иугай хус къæцæлтæ артыл. 
Фæлыгъд мæ хуыссæг — хин рувас 
— мæнæй. 
Цыдæр ныв, рухсау, зæрдæйы æвзæры... 
Кæдæмдæр рæгътыл фидæнмæ тæхын. 
Кæрæдзи сурынц дард бонтæ мæ сæры. 
Кæсы мæм цард куы хурыскаст, 
куы — фын... 
41 

* * * 
Ныууарыди уæрагмæ мит нæ комы, 
Кæны тымбылтæй хохаг хъæу фынæй. 
Æмбæхсы мигъ бæрзонд къæдзæхы роны. 
Фæзынæн донæн их уæлцъарæй нæй. 
Æххормаг бирæгъ хъæдбынæй нынниуы, 
Сæ сæрыл сисынц сыхы куыйтæ уынг. 
Æнæбын арвæй стъалытæ ысхъиуынц. 
Æвзист фæдгæнгæ атайы сæ зынг. 
Зымæгон уазал ме стад уæнгты хъары, 
Ивазы размæ сонт дымгæ мæ кæрц. 
Хæстæг къуыс-къуыс бæгънæг бæлæстыл 
зары, 
Фæцæуы хатгай къалиутæн сæ къæрцц. 
Ыстъæлфау, цудгæ арф миты ызмæлын. 
Мæ цуры дуне — ’нæкæрон, сæнтурс. 
Цæуын нæхимæ, сæфт бæлццон, фæкæлын. 
Кæлы тынау нæ салд фæрссагæй рухс. 
Æмæ мæ зæрдæ цины малы хъазы, — 
Кæсыс æнхъæлмæ хастхуызæй мæнмæ! 
Фæзынди мæй дæр дард къæдзæхы фазæй, 
Цыма мæнау æрыздæхти хъæмæ. 
42 

* * * 
Дæргъвæтин уаст ныккæны поезд тары. 
Хуыснæгау зæрдæ фестьæлфы æваст. 
Фæззыгон къæвда уары æмæ уары. 
Хæссы кæдæмдæр хъал дымгæ йæ маст. 
Æз хастхуызæй гыццыл купейы бадын, 
Фæлыгъд мæ хуыссæг, ивгъуыдау, мæнæй. 
Мæ фарсмæ хъуысы расыг лæджы зарын, 
Ныххуды ’нæфсарм йе ’мбæлццон хъæрæй. 
Ызгьоры рæстæг. Фæрссагæй ныджджих 
дæн, 
Сындæггай гуыры, рухс хъуыдыйау, бон. 
Нæ вагоныл сæхи ыскъуырынц мигътæ, 
Нæй риуы хъомпал сагъæстæн кæрон. 
Фæзынынц хатт мынæг рухсытæ разæй, — 
Тæхынц фæстæмæ тарст зынгты хуызæн. 
Мæ сыхаг сæр ысхъил кодта йæ базæй, — 
Фæрсы цыдæр хуыссæгхъæлдзæгæй мæн! 
Æз æй нæ хъусын... Рох азтæн сæ сæрты 
Тæхын мæ фæндты дард балцæй хъæмæ: 
Кæйдæр уæзæгыл басыгъди мæ зæрдæ, 
Хæссын ма ныр йæ сыгъдæттæ дæумæ. 
43 

ФЫН 
Ыстыхст бæндæнау маргджын калм 
нæ Ирыл, 
Æхсæв уа, бон уа — цъиры йын йæ туг. 
"Фыдлæг, фыдбон, — фæрсын, — 
нæ хæссынц бирæ, — 
Уæд махæн ай цы рæстæг у, цы дуг?" 
Мæ ныхас калм æрдумæ дæр нæ дары, 
Æвзист бæндæнау акалы цæхæр. 
Йæхицæн хин цъæхснаг æхситтæй зары, 
Уæлиау сисы, дур дзæккорау, сæр. 
Лæгхор цæстытæй тарст хъæумæ 
ныккæсы, 
Тымбылтæй хохыл фездыхсы æваст. 
Кæсын æм æз — къæдз-мæдз комы 
фæлæсы, 
Тызмæгæй калы адæмыл йæ маст. 
Кæны хынджылæг... Ницы сты йæ разы 
Ыстыр Хуыцау, лæджы фидæн, нæ цард. 
Фыддæрагæн мæгуыр хохæгтæй хъазы, 
Æнамонд Ир — нæртон уæзæг нынкъард. 
44 

Кæлы йæ цæссыг уазал хæхтыл донау, 
Рыст зæрдæ риуы нал кусы, ныддур. 
Æлхъивы йæ фыдгæнæг кобрæ ронау. 
Хъæрзгæ йыл тагъд æрныгуылдзæнис хур! 
Фæлæ йæм хур бæрзонд арвæй ныккасти, 
Йæ тынты бæстæ — фарны къус æвдылд. 
Фæзынди Кард!.. Йæ уындæй калм 
фæтарсти, — 
Йæ сæр тыхцæфæй къардиумæ ныттылд... 
Æмæ фырцинæй фехъал дæн. Мæ цуры — 
Æрмæстдæр мусонг. Цъиуызмæлæг нæй. 
Мæхи æруагътон уазал бандон — дурыл, 
Æддæуæз хъазыд урс фынчыты мæй! 

* * * 
Рауадз-ма д’ арахъæй, ме ’фсымæр, 
Ссарæм Хуыцауы ном мах. 
Мауал кæн, курын дæ, ацы ’зæр 
Не ’рра хъысмæтимæ загъд. 
Амонд хæйрæг у, æрвæрттывдау, 
Айсæфы худгæ æваст. 
Зонын, дæ цардбæллон рухс удау 
Ничи у а зæххыл раст. 
Гъе ’рмæст — дæлдзиныг нæ 
рæстдзинад. 
Искæуыл чи кæны мæт? 
Ралæууыд абон хæйрæджы рад, — 
Цардæй тыхджындæр — мæлæт. 
Иры бæрзонд мæсыг хи дурæй 
Ниугæ, кæугæйæ кæлы. 
Лидзы фыдæлты фарн мах цурæй 
Не ’хсар æгадæй мæлы. 
Фæлæ цыдæр ныфс ирон туджы 
Базмæлы, не ’нкъары рис: 
Нæй йын, бæрзонд хурау, а дуджы 
Фесæфæн... сиды фæдис! 
Рауадз-ма д’ арахъæй, ме ’фсымæр, 
Кад æмæ радыл ныззар! 
Чи зоны, зæрдæты ацы ’зæр 
Райгуыра царды æвзар. 
46 

* * * 
Къахвæндаг фæкъæдз бæндæнау фахсыл, 
Мигъ йæ сæрмæ къæдзæхыл нындзыг. 
Цæргæс комы цавæрдæр маргъ ахсы. 
Тары бады тарст хуыснæгау уыг. 
Аууон бамбæхст сау хохы дæлбазыр. 
Фемæхст рухсау æхсæрдзæн, кæлы. 
Цуды уадымс къуылдымы цъæх базыл, 
Андзæвы йæ фæлмæн рус мæныл. 
Айнæджы къæпсыр цъуппытæ ’рцытау 
Арвы цъæхы сабыргай ныхсынц. 
Сонт дæтты хъæр уалдзæджы æрцыдау, — 
Къæйдурты фынк уылæнтæй æхсынц. 
Хур ныккаст сызгъæрин цалхау коммæ. 
Изæр хъæдбын бафснайдта йæ сæр. 
Зæрдæ — байраг, нал та кæсы коммæ, — 
Адзæгъæл и урс хæхты кæмдæр... 
47 

РЫНДЗÆЙ КÆСГÆЙÆ 
Зыны бынæй, Æрфæны фæдау, дон. 
Фынк мигъвæлм даст фахсыл фæхилы. 
Æппары ’хсæрдзæн арф коммæ йæ рон. 
Хæххон цæргæс сæ сæрмæ зилы. 
Кæсы уырдыгмæ митсæр къæдзæх — хох, 
Йæ цæссыг зыхъхъыртыл лæдæрсы. 
Дзæбидырты дзуг а дунейæ — рох, 
Цæуын тæссаг рæтты нæ тæрсы. 
Хæрзхæстæг ’рымбæхст сонт 
фыдбылыз — зæй, 
Фæцуды уазал дымгæ хъæдыл. 
Цъæх-цъæхид арвыл иу мигъы къæм нæй. 
Мæн хоны хурзæрин йæ фæдыл. 
Мæ фарсмæ калы ’взист цъити цæхæр. 
Уынын уæларвон цин мæ разы. 
Ыстахти уд бæрзонд хæхтæй уæлдæр, 
Мæ зæрдæ уарзты цады хъазы... 
48 

* * * 
Не ’взаг фесæфдэæн, зæгъгæ, 
чи нæ хъуыды кæны, уый, 
мæнмæ гæсгæ, æрра у. 
Т.Е. 
Дæ ныхас мæм цыдæр диссаг фæкаст. 
Дæумæ гæсгæ, æз дæр æрра дæн. 
Мæнæн у ме ’взаг ме стыр амонд, уарзт, 
Цæрын йæ цæрайæ, йæ кадæн. 
Уадз худæнт къуымæй "зондджынтæ" 
мæныл, — 
Сæ уайдзæф мурмæ дæр нæ дарын. 
Цæрдзæни ме ’взаг — нарты ’взаг зæххыл, 
Æз ын йæ рухс фидæныл зарын. 
Нæй уымæн царды сонт цæфтæй мæлæт, 
Нæ Иры тавдзæни зынг хурау. 
Дæуæн у уæгъды, дзæгъæлы дæ мæт, — 
Æвзаг нæ фесæфдзæни дурау. 
Кæсын дæм æз æрра ирон, сæрхъæн, 
Фæлæ ныфссæттæн дзырд нæ барын: 
Мæнæн у ме ’взаг стъалыты тæмæн, 
Æз ын йæ рухс фидæныл зарын! 
49 

ФÆСТАГ НÆМЫГ 
Фæстаг нæмыг, ныууагьтон дæ мæхицæн, 
Ды дæ мæнæн мæ фæстаг ныфс, мæ уарзт. 
Куы кæнон æз нæ рухс дунейæ хицæн, 
Уæддæр дæуæй нæ ракæндзынæн хъаст. 
Фæстаг нæмыг, мæ зæрдæйыл-иу сæмбæл, 
Фæкъуыхцыйæ дæ бахизæд Хуыцау! 
Мæнæн мæ цард, зæронд хуымау, 
ысхæмпæл, 
Фæлæ уыди мæ тохы фарн егъау. 
Фæстаг нæмыг, сæрибар уарзтон бирæ, 
Мæ уд æдзух — йæ цæрайæн нывонд! 
Йæ фæрцы хъуыст мæ хохаг зарæг Ирæй, 
Йæ фæрцы стахт мæ рухс бæллиц бæрзонд. 
Фæстаг нæмыг, æнæхатыр фыдгултæ 
Рæстæг цæрынæн нал дæттынц æппын. 
Цæстгай хъæрмуст туг хæцæны ыскултæ, 
Дæрдтыл ныппырх и, сау тымыгъау, рын. 
Фæстаг нæмыг, ныууагътон дæ мæхицæн, 
Мысаныл сæмбæл, бахъахъхъæн мæ ном. 
Кæндзынæн тагъд æз а дунейæ хицæн, — 
Ды сæххæст кæн мæ уаз фæдзæхст — 
тæрхон... 
50 

* * * 
Цы уыдэæн нæ фидæн, нæ фæстаг? 
Къоста 
Мæнæй ды дард дæ, тынг дард дæ, 
мæ фæдон, 
Дæуæн цæрынæн диссаджы дуг ис! 
Дæу не ’ндавы, кæй не сæххæст мæ фæндон, 
Кæй ахастон мæрдтыбæстæм мæ рис. 
Цæрыс бæрзонд пырх æврæгътимæ хохы, 
Вæййыс æдзух зæйы раскъуыдæй хызт. 
Дæу не ’ндавы, кæй ныртхутæг дæн тохы, 
Кæй нæ фæдæн мæ фæстаг зарæг фыст. 
Дæуæн æндæр — дæ удысконд, дæ рæстæг, 
Нæ бахæрыс фыдæлты фарнæй ард. 
Дæу не ’ндавы, кæй дæ мæ туг, мæ хъæстæ, 
Кæй у цыбыр, зымæгон бонау, цард. 
Кæныс нæртон, ирон ныхасмæ джихтæ, 
Кæсы дæумæ кæйдæр æвзаг дзæбæх! 
Дæу не ’ндавы, кæй у Ирыстон дихтæ, 
Кæй ныггыццыл, фысы цармау, нæ зæхх. 
Мæ дард фæдон! Ызгъорынц бонтæ донау. 
Ды дæ фырбуцæй кусæрттагау — хъал! 
Дæуимæ дзурын ивгъуыдæй иронау, 
Фæлæ мæ, оххай, нал æмбарыс, нал... 
51 

* ф * 
Рæуæгпакъуы мит уары æмæ уары. 
Нæ зыны хæхтæм зымæджы кæрон. 
Дæлиау ихæй урс доны хал хъары, 
Фæвæййы уайтагъд, цины уысмау, бон. 
Кæцæйдæр дымгæ, хъал дымгæ æртæхы, 
Йæ къуыс-къуысæй ыстæрсын кæны хъæу. 
Фæрсын мæхи: фæллад зæрдæ цы зæгъы, 
Цæмæн мысын зымæгон изæр дæу? 
Хæрзиунæгæй нæ хаст хæдзары бадын, 
Сæттын тыххæй лæмæгъ рæнхъытыл сæр. 
Сындæггай уаты де ’нкъард фæлгонц 
хатын. 
Мæ хъуыды зилы дард рæтты кæмдæр. 
Цæуы уым ивгъуыд, урс тымыгъау, 
зæххыл, 
Дæу раздахын мæ уарзты хъару нæу. 
Фæрсын мæхи: фæллад зæрдæ цы зæгъы, 
Цæмæн мысын зымæгон изæр дæу?.. 
52 

ХОХАГ КЪÆС 
Уый сидзæр у, гыццыл ахстонау — сабыр, 
Ныджджих æм коммæ тарæрфыгæй рындз. 
Æхсæв йæ сæрмæ мæйы ’взист цалх — 
къахыр, 
Ыстьалытæ пæррæстытæ кæнынц. 
Зымæг уæрагмæ аныгъуылы миты, 
Ныххафы фæндаг й’ акомкоммæ зæй. 
Хъысмæт æй карз, фыдыусау, æлгъиты, 
Уæддæр ын, хохау, афæлдахæн нæй! 
Лæууы къæйдуртыл, удыкъæрттау, комы, 
Æрвиты тæвды, тымыгъты йæ цард, 
Цыма фыды фарн бакодта йæ роны, 
Нæ уадзы ’рхуыссын рох къонайы арт... 
53 

* * * 
Мæ сабидуг мын де схудтау зынаргъ у, 
Æнæ сабидуг хъæлдзæг цард цы у? 
Фæлæ йæм фæндаг гакъон-макъон, 
даргь у, - 
Бæргæ йæм, ехх, зæрондæй дæр фæцу!.. 
Кæм ныггуыбыр нæ тъæпæнсæр къæс 
хохы, 
Æрчъиты-иу кæмыты згъордтон æз, — 
Уысмбæрц нæ вæййынц уыцы кæмттæ 
рохы, — 
Лæууы мæ цуры, гауызау, сæ хуыз. 
Мæ фыны дæр дзæнхъа дуртæй 
фæхъазын. 
Кæсагау фехсын уылæнтæм мæхи. 
Кæддæры бонтæ раздæхынц... Мæ разы 
Цъæх мигътæ сисынц къуылдымтæм 
сæхи. 
Нæ хъулон куыдз, мæ хъал æмбæлттæ, 
донбыл, — 
Уыдысты стыр ныфс, рухс бæллиц 
мæнæн. 
54 

Ныццин-иу кодтон, дидинæгау, боныл, 
Цыма уæззау мæт никуы ’ндавдзæн мæн. 
Мæ сабидуг мын де схудтау зынаргь у, 
Æнæ сабидуг хъæлдзæг цард цы у? 
Фæлæ йæм фæндаг гакъон-макъон, 
даргь у, - 
Бæргæ йæм, ехх, зæрондæй дæр фæцу!.. 

КÆДДÆРЫ ИЗÆР 
Йæхи æруагъта къæдзæхты уæхсчытыл, 
Æнæбын комы аскъуыдтæ йæ хыз. 
"Сыгъдысты" арвыл æврæгъты фынчытæ, 
Сæ бынмæ ’рфынæй урс хæхты рæхыс. 
Нæ хъæу сындæггай сойдзырæгътæ ссыгъта. 
Ыстылди рагъæй рухс айдæнау мæй. 
Цъæх хъæдыл дымгæ мигъбындзгуытæ 
здыхта. 
Хуыскъадаг зарыд къæйдуртыл бынæй. 
Æрныгъуылд тары рагон мæсыг. Бæстæ 
Ныссабыр раст фынæй лæджы хуызæн. 
Бæлæттау азтæ тахтысты мæ рæзты, 
Дæ цурмæ скъæфтой уаз бæллицтæ мæн!.. 
56 

* * * 
Кæмæндæрты та ралæууыдис уалдзæг, 
Ивылы хæхтыл, быдыртыл сæ цин. 
Æз та кæнын мæ зæронд уæрдон цалцæг, 
Нæ кæлæддзаг къæс миты бын фæци. 
Бæрзондæй хурдзалх арф коммæ 
ныккасти, 
Уынæргъынц дæттæ ихы бын хъæрæй. 
Мæнæн та масты ме стыр ныфс 
ныссасти, 
Кæсы мæм фахсæй, удхæссæгау, зæй. 
Кæцæйдæр мæргътæ ’ртахтысты, 
сæ зардæн 
Æппындæр нал и бæлæстыл кæрон. 
Æз та нæ зонын раст сæрфат мæ цардæн, 
Æдзæллагæй мыл аивгъуыйы бон. 
Рæхджы ыскæндзæн хохаг æрдз цъæх 
дарæс, 
Кæндзæнис алчи хорхаст галтæй хуым. 
Хуыцау, мæнмæ дæр фарны цæстæй 
ракæс, 
Бынтон ныккæлын ма бауадз мæ къуым... 
57 

* * * 
Сæх-сæх кæны сæрдыгон къæвда хъæдыл. 
Тæппал æртæхтæн — зулаив сæ тахт. 
Бырсынц фынккалгæ уылæнтæ фæд-фæдыл, 
Сæ быны къæйтæн бацайдагъ и загъд. 
Хæрдмæ фæхауы арвы дзæхстæй бæстæ. 
Æвзист æрттывдæн атайы йæ фæд. 
Сæ сæртæй кувынц арвмæдзыд бæлæстæ. 
Æрныгьуылд мигъты рагъы гопп фæсвæд. 
Тæрккъæвда кафы хæдзæртты сæр, 
дуртыл. 
Ныхсадта, мадау, тар хохæн йæ рус. 
Уый цингæнгæ æрызгъордта мæ цурты, 
Мæ цинау уайтагъд айсæфти, ныхъхъус... 
58 

ХОХАГ ДИДИНÆГ 
Уый хохыл не ’рзад, — хосгæрстæй кæсы, 
Йæ бынмæ мигътæ комы фæхстыл 
хъазынц. 
Сæумæ йын уадымс удæнцой хæссы. 
Йæ цинæй райы хуры тынтæм сау рындз. 
Уый хъал сабийау хъæлдзæг у, рæсугъд, 
Фæрдыг-æртæх йæ гыццыл сыфтæй 
худы. 
Тæхы бæрзæндты, стъалыйау, йæ уд. 
Кæны йæм къутæр хъæдбынæй тæхуды. 
Уый не ’нкъары цæвæджы æхситт, хин. 
У хосгæрсты рæсугъддзинад йæ амонд. 
Кæны зæрдæйæ карст уисыл дæр цин, 
Цыма зæххыл нæй хосдзау лæг, 
фыдраконд. 
59 

* * * 
Иумæ нæ рамбырд кæн, арфæйы дзырд. 
Къоста 
Дон ныссуйтæ къæдзæхы фæсонтыл, 
Хауы коммæ урс цыллæ — йæ фынк. 
Худын æз мæ ивгьуыд цардыл, бонтыл, — 
Сау æвзалы фестади сæ "зынг". 
Рындзæй ма кæсын æдзух сæ фæстæ, 
Хъал дымгæйау нал зыны сæ фæд. 
Каст мæм фидар, хурæвдылд нæ бæстæ, 
Фестад ныр, мæйдар æхсæвау, хъæд. 
Адзæгъæл дæн даргъ бæлæсты ’хсæнты. 
Уасы тары къул æрдузæй уыг. 
Ехх, бæргæ!.. Куы ферттивид мæ фæндты 
"Арфæйы дзырд" — фидар ныфс, мæсыг... 
Фæлæ зæрдæ... бафæллади зæрдæ, 
У быркуыйау афтид æмæ хус. 
Лидзынц азтæ, рувас-дуг мæ сæрты. 
Зарæг риуы — рухс бæллиц, ныхъхъус. 
Цард — хæйрæг, мæ зæронд удæй хъазы, 
Сарæзта мæ хъазæнхъул, быдыргъ. 
Знаг кæны хæрæгæй хуым мæ разы, — 
Нæй мæ къухы ’рттиваг хъама — цыргъ. 
Адзæгъæл дæн даргъ бæлæсты ’хсæнты. 
Уасы тары къул æрдузæй уыг. 
Ехх, бæргæ!.. Куы ферттивид мæ фæндты 
"Арфæйы дзырд" — фидар ныфс, мæсыг... 
60 

* * * 
Фæскъæвда ’рттивы донласт горæт хурмæ, 
Йæ сæрмæ мигътæн асасти сæ тых. 
Нæ дарынц култы хæдтулгæтæ мурмæ, 
Дыууæрдæм уынгты сарæзтой сæ ных. 
Нæуæг та цард хуылыдз фæрссæгтæй 
худы. 
Дзæнæтау байдзаг мæргъты зардæй хъæд. 
Фæлæ кæмдæр цъæхсыф бæласыл дуды 
Тыхджын нæрды уæззау дзæхстæн йæ 
фæд... 
61 

ЗÆРОНД КУЫДЗ 
Лыгъди дæ тæссæй бирæгъты бал дард, 
Тæхын нæ уæндыд маргъ дæ сæрты. 
Æхсыд ыстæг дын фестади ныр цард, 
Хуыссыс, хъуыны тымбылау, кæрты. 
Ныдздзагъыр дæм ис тар къуымæй мæлæт. 
Тæрсыс хъæхъхъаг куыйтæй, фыдлæгæй. 
Дæ хицау — хицау! Нал кæны дæ мæт, — 
Дæу уынгмæ расуры лæдзæгæй. 
Фæлæ фæстæмæ ’рбаздæхыс... дæ маст 
Уысммæ чырсы мурау æртайы. 
Хæзнайау дарыс саст зæрдæйы уарзт, 
Нæ зоныс хинæйдзаг ми, сайын. 
Кæсы дæм ивгъуыд мигъы бындзыг, фын. 
Ызгъоры хъал рæстæг дæ цурты. 
Дæ хъару нал у хъахъхъæнын, рæйын, 
Тæнтæхаудæй фæкæлыс дуртыл. 
Тызмæг хицау дæм рафыцы мæстæй, 
Нæмы дын даргъ уисæй дæ синтæ. 
Дæумæ уæддæр гадзрахат хъуыды нæй, — 
Йæ фæзындыл фæкæныс цинтæ. 
62 

* * * 
Æз бафæлладтæн адæмы фыдæхæй, 
Ыссары мæ, куы бамбæхсын, уæддæр. 
Фæзæгьын, дард фæлидзон, цæй, 
нæ зæххæй, 
Ыстыр тархъæдмæ фесафон мæ сæр. 
Уыдзынæн уым сæ хахуыр митæй хицæн. 
Хъæддаг кæрдойæ къубалмæ у хъæд!.. 
Гыццыл мусонг ыскæндзынæн мæхицæн, 
Нымбæрздзынæн зæронд пыхсæй мæ фæд. 
Æмæ-иу гъе уæд — хахх кæнæнт 
мæ фæстæ, 
Цæрæнт сæхицæн, фервæзæнт мæнæй! 
Мæн нал хъæуы тыхст заман дæр 
сæ хъæстæ, — 
Лæгæн сæ цуры мисхал амонд нæй. 
Цæрдзынæн æз хъæддаг сырдтимæ 
хъæды, — 
Нæ мын радта хуыздæр хъысмæт Хуыцау! 
Æрмæст сæ курын, сразы уæнт 
мæ фæндыл: 
Мæ раст хъуыддæгтæм мауал хæссæнт фау. 
63 

Æртхъирæнтæй, сæ фыдгæйттæй, 
сæ мастæй 
Мæ зæрдæ у æдзухæйдæр тыппыр. 
Ам хитдзынæн хæрзиунæг æмæ хастæй, 
Цæгъддзæн мын дымгæ къалиутыл 
фæндыр. 
Æмæ уыдзынæн амондджын... Уадз дзурой: 
"Ысси нæ поэт фидиссаг, хъæддаг!" 
Фæлæ, мыййаг, цы нæ вæййы, куы ссарой 
Мæ сæфт мусонгмæ иуафон фæндаг, 
Уæд рагон тулдзы ставд цонгыл, 
быдыргъау, 
Кæндзæни сабыр дзедзырой мæ мард!.. 
Фæуыдзæни зын цардвæндаг, мæ аргъау, 
Ныууадздзысты мæ мæгуыр уд æнцад. 
... О, тобæ! Уый цытæ дзурын? Мæ хъарæг 
Цæй тыххæй у? Куы айхъусон ныхас, — 
Лæджы ныхас, — ныййазæлдзæн мæ зарæг, 
Нæуæгуард митау атайдзæн мæ маст... 
64 

* * * 
Ыстылди хур — сызгъæрин хур цъæх арвыл. 
Ныххауд фæлурсæй нарæг коммæ мæй. 
Æз архайын ныллæг лæгæты м’ артыл. 
Кæсынц мæм хæхтæ урс худты бынæй. 
Мæ фарсмæ дымгæ хъæды тæртты хъазы. 
Кæлы фынккалгæ хохаг дон — сæрхъæн. 
Хуыссынц фынчытæй урс мигътæ мæ разы, 
Æрттивы цъити айдæны хуызæн. 
Мæ куыдз къæрцхъусæй уазал къæйыл бады 
Ыскодта аууон хъæдбынмæ йæ каст. 
Æхсæрдзæн сау хох ’взист хъамайæ фады. 
Фæцæуы дуры тарст сæррæтт æваст. 
Æнхъæвзы бонрухс — цины уылæн, — 
дардыл. 
У бæстæ аргъау — нал кæны фынæй. 
Æз архайын ныллæг лæгæты м’ артыл, 
Фæлыгъди сагъæс, талынгау, мæнæй... 
3 Цæстырухс 
65 

УДХÆССÆГ 
Дæуимæ нæй хъæбысæй хæцæн, нæй, 
Нæ сæфы а зæххыл дæ хъæстæ. 
Æз не ’мбарын, цы агурыс мæнæй, 
Цы зилыс, туджджынау, мæ фæстæ? 
Мæнæн нырма мæлыны афон нæу, 
Мæ уарзт нæма райхæлди хурмæ. 
Æмæ чысыл фæгæдзæ кæн, фæлæуу, — 
Хъысмæт дæ не ’руадздзæн мæ цурмæ. 
Фыст у мæ ныхыл м’ адзалы уысм, зон, 
Нæ ивы равгмæ гæсгæ царды. 
Мæныл рæхджы нæ батар уыдзæн бон, 
Мæ уд нæ басудздзæн дæ арты. 
Поэт дæн æз, мæ Хуыцауы раз — раст, 
Дæуыл нæ рацæудзынæн хинæй. 
Ды та мæ уæлхъус алæууыс æваст, 
Мæлыс, хъыззыгæнгæ, фырцинæй. 
Фæлæ дæ курын, бауадз мæ цæрын, 
Фæуон кæронмæ фыст мæ зарæг. 
Ыстæй-иу уæд, мæ удхæссæг, фæзын, 
Дæ фæндтæ нал уыдзæн хъыгдарæг. 
Ныр та уал уæгъды ма риссæд дæ сæр, 
Улæф æнæмæтæй дæхицæн. 
Цы тагьд кæныс? Дæ къæппæгæй уæддæр 
Лæгæн нæй аирвæзæн, лидзæн... 
66 

* * * 
Цыдтæн нæхимæ карз зымæджы балцæй, 
Мæ уæлæ — салд зæронд кæрцы къæрит. 
Рæхуыста мæ цъæх-цъæхид уазал арцæй. 
Мæ хъусты зæлыд ’нæрынцой æхситт. 
Нымбæхсти миты, скъуыд бæндæнау, 
фæндаг, 
Ыздыхсти комы тар къуылдымтæй мигъ. 
Бæрзонд ран — цъуппыл — уады хъæр 
ысхъæддаг, 
Нæ зынди рагъæй зонгæ хох, йæ тигъ. 
Дæлиау — рох дон, их-фæзгъæр — 
йæ былтæ, 
Къæдз-мæдз уадздзагæй дурты бын фæци. 
Хæмпус мит уарыд къæдзæхтыл 
тъыфылтæй, 
Фæцыдæр сонтæй, арвæрттывдау, цин. 
Ызнæт дымгæ мæ бæхы барц рæдывта, 
Æппæрста саргъæй сæрсæфæнмæ мæн. 
Фæлæ мæм дардæй рухсы тæпп æрттывта, 
Æмæ мын уыд ыстыр ныфсы хуызæн... 
67 

УАД 
Ныффутт кæны, ныууигъы тархъæд 
дардыл, 
Мæстыйæ калы къæдзæхтыл йæ пырх. 
Уый хъазы мигътæй, миттъыфылтæй 
арвыл, 
Фыдæнæн хъæумæ саразы йæ ных. 
Нæ къæс фыртæссæй баризы, нымбæхсы, 
Уæддæр ын сонтæй сыстигъы йæ цар. 
Уый фесты сырд! Ыстыр бæллæх 
æрхæссы, 
Вæййы рæстæгмæ комбæстæн æлдар! 
Йæхицæй буц, сæрыстыр æмæ хъал у, 
Йæ тарæй хæхтæм нал фæкæсы хур. 
Фæлæ нæу никæд ратонын йæ хъару 
Фыдæлтыккон хæстон мæсыгæй дур... 
68 

ЦÆУ 
Фенцад уæтæры куыйты рæйын. 
Дымгæ бæлæстыл, къутæртыл чиуы. 
Урс æхсæрдзæнæн фехæлд йæ фын, — 
Худгæ хохы фæсонтæй ысхъиуы. 
Бапырх мигътыл ыскæсæны "туг". 
Дары къæдзæх йæ цъуппытæ фазæй. 
Уасгæ рацæуы хизæнмæ дзуг, — 
Цæу — зыгъарных, ыздыхстсыкъа — 
разæй. 
Худы къуылдымтæй уалдзыгон бон. 
Цæу — фæндагамон, къулыл фæцæуы. 
Комы баззад фынкбарц ивылд дон, 
Зæйы сонт цæлхъ хæстæг ран фæцæуы. 
Дзугыл ратулы хаттæй-хатт дур. 
Былæй ахауынц къордгæйттæй фыстæ. 
Цæуы уыдæттæ не ’ндавынц мур, — 
Уый сæ разæй ис, уыдон — йæ фæстæ... 
69 

* * * 
Мæ Ирыстон, кæй уæзæгмæ фæлидзон, 
Кæдæм фесафон, хаст лæгау, мæ сæр? 
Уæд та мæ уд дæ сау къæдзæхыл сисон, 
Куыд нал хъуыса мæ тохы зарæг, хъæр. 
Ысдæн мæ хъуырмæ ’хсины лæгтæй царды, 
Мæн хинæй сисынц карды фындзыл хатт. 
Кæндзысты цин сæхимидæг мæ мардыл, — 
Бæлвырд нысаныл сæмбæлди сæ фат... 
Сæ мæнг хахуыртæ ракалдзысты хурмæ, 
Мæ рæнхъытыл ныффæлдахдзысты дур. 
Бæлдзынæн ма мæрдтыбæстæй дæ цурмæ, 
Мæ цæстыл уайдзæн хæхты сæрмæ хур. 
Зæгъдзысты "рухсаг" хорз адæм мæ хисты. 
Æрмæст æй зон: нæ мæ фæнды мæлын. 
Мæ Ирыстон, æрхъуыды мын кæн исты, — 
Æз Гамлетау дзуаппагур лæууын... 
Цæрон, мæлон... уый нал фенкъарын арæх. 
Мæ фарсрахæцæг иу лæджы фырт нæй. 
Фæзæгъын, ехх, уæларв быдыртæм атæх! 
Фæлæ дæу дæр куыд ныууадзон бынæй... 
70 

* * * 
Нæу сахары цард хохагæн æнцон, — 
Мæ цæстытыл ныллæг къæс уайы. 
Зынтæй мыл арæх аивгъуыйы бон, 
Цъæх хосгæрст мæ йæхимæ сайы. 
Мæн сагъæс сонтæй ацахсы æваст. 
Хуыскъадаг февзæры мæ разы. 
Дзыцца ыскæны фæндагмæ йæ каст, 
Йæ фыртæй никуы вæййы разы. 
Быйы цъындатæ ме ’рцыдмæ уæддæр, 
Лæварæн мын цыргъ цæвæг дары. 
Мæтæй фæхалас, урс митау, йæ сæр, 
Тыхсы æнæ хъæбул зын кары. 
Æз та мæхицæй сарæзтон бæлццон, 
Йæ цуры нал абадын кæрты. 
Ныссуйтæ ам мæ дард балцы кæрон, 
Тæхы сыгъзæрин дуг мæ сæрты. 
Нæу сахары цард хохагæн æнцон, — 
Мæ цæстытыл ныллæг къæс уайы. 
Зынтæй мыл арæх аивгъуыйы бон, 
Цъæх хосгæрст мæ йæхимæ сайы. 
71 

* * * 
Зæрдæ хохмæ, нæхимæ ’хсайы, 
Цæстыл уайы нæ ныллæг къæс. 
Мигь фынчытау Сæнайыл тайы, 
Дымгæ фесты бынæй цæргæс. 
Ам æндæр у цъæх арвыл хур дæр, 
Фахсыл сонтæй нызмæлы зæй. 
Терк æууилы, тыччытау, дуртæ, 
Даст уæйыг рагъ кæны фынæй. 
Мæн мæ бæллиц бæрзондмæ хоны, — 
Хизын цъупмæ æнцонтæй нæу. 
Мадау бакодта ком йæ роны, 
Раст хæзнайау, гыццыл цин — хъæу. 
Кæрты срæйы нæ куыдз — мæ аргъау. 
Бур хъуг къуымы цæгъды сынæр. 
Ехх, ныр атæх нæхимæ, маргьау, 
’Руадз Дзыццайы хъæбысы сæр... 
72 

* * * 
Мæ рудзынг мын æгъатыр къæвда хойы. 
Æрвырттывд уат ныррухс кæны æваст. 
Тыхджын гæрах бæзджын мигъты рæхойы, 
Бæрзонд къæдзæхтыл акалы йæ маст. 
Нæ ныллæг къæс — мæ удлæууæн, 
нынкъуысы. 
Лæдæрсы цары гом зыхъхъыртæй дон. 
Æрхæндæг хъæуæй иу сыбыртт 
нæ хъуысы. 
Фырмæстæй талынг аныхъуырдта бон. 
Хæхбæстæ бандзыг, донласт лæгау, тары, 
Зæххыл хæснагæн цъиуызмæлæг нæй. 
Цыдæр тас уæнгты, сусæг хинау, хъары. 
Кæдæмдæр лидзы рухс бæллиц мæнæй. 
Фæлæ фæхъус æмыр сæх-сæх, фæсабыр. 
Æркъæлæт хæхтыл арвырдын рæсугъд, 
Цыма хæххон-цæргæсбадæнтыл ахуыр, 
Ыстахт уæлиау фарнхæссæг — мæ уд... 
73 

* * * 
Хъысмæт фыст у мæ хуызæттæн сæ ныхыл, 
Йæ сау къæппæгæй аирвæзæн нæй. 
Уæззау дуг цъутта сæвæрдта мæ дзыхыл, 
Нæ мæ уадзы хъуыды зæгъын хъæрæй. 
Ныхъхъус и, бандзыг, дидинау, мæ зарæг, 
Æнкъард рæнхъытыл аныгуылди хур. 
Мæн нал хъусы фыдыуæзæг — ныййарæг, 
Рыст зæрдæ риуы, ихкъæрттау, ныддур. 
Кæсынц мæм джихæй тар цъититæ, хæхтæ. 
Бæрзонд къæдзæхæй нал ныззарын æз. 
Фыртыхстæй зилын хаст къуылдымтыл, 
рæгътыл, 
Ысси мын дуне — талынг лæгæт, хыз. 
Ныссуйтæ ’ндахау дард балцы мæ фæндаг, 
Йæ разæй мæн ыскъуымбил кæны уад. 
Мæ бæллиц мастæй, дам-думтæй ысхъæддаг, 
Кæны мæ ном æхсины лæг æгад. 
О Стыр Хуыцау! Ныллæг къæсæй дæм 
кувын: 
Кæд истæмæй фæрæдыдтæн — ныббар. 
74 

Мæн тох кæнгæйæ макуы бауадз цудын, 
Сæрибар дзырдæн фарны хос ыссар. 
Æмæ та фестон Иры кæмтты барæг, 
Тæрса хуыснæгау ме скойæ фыдгул. 
Уадз хæхты ногæй азæла мæ зарæг, 
Ыстула худгæ урс æфцæгæй хур. 

* * * 
Ды дæр мæнау ызноны лæппу нал дæ, 
Дæ сау сæрыхъуын аивта йæ хуыз. 
Æрыгонæй зæрдæхъæлдзæгæй цардтæ, 
Ныр дæ зæрондæй нал базонын æз. 
Амынæт лæгау бахаудтой дæ рустæ, — 
Дæхи нæ уадзыс хуыссæнмæ уæддæр. 
Къæдз лæдзæгау ныггуыбыр дæ, 
ныххус дæ, 
Зынгау æрхуыссыд цæстыты цæхæр. 
Æз дæр æрхаудтæн... нал лæууын 
мæ къахыл, 
Нæ цардвæндæгтæн ралæууыд кæрон. 
Ныр ныхасы, дыууæ къодахау, махыл 
Нæ ивгьуыд мысгæ, аивгъуыйы бон... 
76 

* * * 
Æрфынæй-иу дæ м’ авдæны хъæдыл, 
Мæ мæтæй царды цины уысм нæ зыдтай. 
Дæ рыст уд хордтай иудадзыг мæныл, 
Ыстырæй дæр мæ, сабийау, рæвдыдтай. 
Хуыдтай гыццыл хур, хосдзау хъæбул 
мæн, 
Уыди мæнæй Хуыцауы раз дæ сомы. 
Дæ цард дæр хосæн раттаис мæнæн, 
Уыдтæ мæ цин, мæ ныфсы мæсыг комы. 
Ныр дæр мæм хъуысы: "Алоло кæн, цæй, 
Дзыцца — дæ фæхъхъау, айрæз мын 
дзæбæхæй". 
Мæнæн дæуæй зынаргъдæр хæзна нæй, — 
Фæхæрын ард дæ сыгъдæг ном, 
нæ зæххæй. 
Нæ уагътай мæн дæ уаз узæлдæй цух, 
Зын рæстæджы уæззау мастæн хъæцыдтæ. 
Ныр ма кæнын "Дзыцца, Дзыцца" æдзух, 
Фæлæ нæ хъусыс ингæнмæ мæ дзырдтæ... 
77 

* * * 
Сау мигъты æхсæнæй 
Слæсы уæлæ хур. 
Рауадз-ма дæ сæнæй 
Иу сыкъа, мæ хур. 
Бакувæм Хуыцаумæ, 
Ссарæм ын йæ ном. 
Рафæлгæса махмæ, 
Барухс уа нæ ком. 
Нал лæууы йæ къахыл 
Иры бæстæ, нал. 
Сау ызнаг фæцахуыр 
Марыныл, ысхъал. 
Бирæгъау лæбуры, 
Хин митæ — йæ фат. 
Топпы дзыхæй дзуры, 
Нал лæууы æнцад. 
Агуры дзаджджын хай 
Иры бæстæй — зæхх. 
Сафы нæ сындæггай, 
’Фтауы ныл фыдæх. 
78 

Ферох дзы, нæ зоны: 
У ирон лæг уарт, 
Иуахæм фыдбоны 
Ферттивдзæн йæ кард. 
Æмæ ’ркæн дæ сæнæй 
Иу сыкъа, мæ хур. 
Сау мигъты æхсæнæй 
Слæсы уæлæ хур... 

* * * 
Мæлдзыгæн йе сæфт куы ’риреуы, 
уæд ыл базыртæ базайы. 
Ирон æмбисонд 
Нæй амонд мæн, сыгъд бæласау, зæххыл, 
Лæууы фыдгул — æхсины лæг мæ ныхмæ. 
Кæны æдзух мæ раст удимæ хыл, — 
Фæфæнды йæ, куы йын кæсин йæ дзыхмæ... 
Кæны мæ уый йæ хъузæттæй тæрсын, 
Мæ зарæг мын дымысдæр лæгтæй мары. 
Æз та йын хурмæ йе знаггад хæссын, 
Мæнмæ йæ фыдæх мисхал дæр нæ хъары. 
Поэт дæн æз! Нæ йын кæнын æмдзæгъд. 
Вæййы тыппыр йæ мæстытæй мæ зæрдæ. 
Фæбæллын, ехх, хъуытаз фæндырæй цæгъд, 
Куыд ыстъæлфа æхсины лæг йæ зæлтæй! 
Фæлæ, мыййаг, цы нæ ’рцæуы зæххыл, 
Куы фæтæрсон рæстаг тохы цъæх арты, — 
Уадз разайæд-иу базыртæ мæныл, 
Мæлдзыгау, ме ’намонд зын царды... 
80 

* * * 
Фыццаг уарзт рох кæнын нæ комы. 
Нæ бады уаз бæллицтыл мигъ. 
Нæ зонгæ доны былтыл комы 
Фæхæцыд ранæй-рæтты их. 
Фæззыгон асæст бон мæ цуры 
Фæтæнуæхск тулдз бæлас нынкъард. 
Цыдæртæ Терчы хæл-хæл дзуры, 
Тындзы къæдз-мæдз фæндагыл дард. 
Сæна-хох аныгъуылд йæ фæндты, 
Нымбæхсти урс æврæгъты рындз. 
Цырæгътау хъарм къæйтыл нæ 
фæдтæ, 
Нæ аргъау — ивгъуыдæй зынынц. 
Зæрондæй рох къæйдурыл бадын. 
Тыхст дымгæ къудзиты ныхъхъус. 
Æз дын дæ зæрдæйы змæлд хатын, 
Кæлы дæ сау цæстытæй рухс. 
81 

* * * 
Мæ сагъадахъы нал баззади фат. 
Нывзалы сты ныфсы муртæ мæ уды. 
Æрхауд дæлæмæ, хус сыфтæрау, кад, 
Мæныл дæлимон — удхор рæстæг худы, 
Уæлæрвтæм хъуысы ме знæгтæн сæ зард, 
Нæ дæн сæ цуры мисхал дæр нымады. 
Мæнæй ыскодта хъазæнхъул нæ цард, 
Пъæззыйау ме ’ккой масты дзæкъул бады. 
Цы кæнон, цæй! Мæ рыст зæрдæ ныддур. 
Фыдæнæн сафы ’хсины лæг мæ хъæстæ. 
Нæ зоны уый: зæрин тынтæ зынг хур 
Мæ рæстдзинадыл байзæрдзæн мæ фæстæ... 
82 

* * * 
Бон та ракасти йæ цæстæй, 
Мигътæй нал аззад бындзыг. 
Дымгæ арф комы фырмæстæй 
Хохы дур уæхскыл нындзыг. 
’Ркъæдз, мæлхъы базырау, хъæдыл 
Худгæ арвæрдын — къæлæт. 
Сайы хуры тын йæ фæдыл 
Мæн æд сагъæстæ, æд мæт... 
83 

* * * 
Æрфынæй ис фæллад сахар. Хæстæг 
Мынæг рухсытæ мигъвæлмы ныгъуылынц, 
Æддæмæ нал и цæрджытæй зынæг, 
Лыстæг къæвдайæ хус асфальт 
ныххуылыдз. 
Фæсыпп æхситтау поезды цъæхахст. 
Фæцыдæр дымгæ, рог уынгты нæ зыны. 
Æмбæхсы сахар талынджы йæ маст, 
Уыны æнахуыр диссæгтæ йæ фыны: 
Йæ сæрмæ стылд сызгъæрин айдæн — 
мæй, 
Æвзист тæрæзтæ арвы риуыл хъазынц. 
Зæххыл йæхицæй амондджындæр нæй, — 
У бæстæ сабыр, аууонау, йæ разы. 
Улæфы уый дæр... Чидæр æй сындæг, 
Гыццыл сабийау, хъарм авдæны узы. 
Кæсы йæм цард дзæнæтæнгæс — æцæг, 
Фынæй лæгау æвзæр хабар нæ хъусы... 
84 

* * * 
Фæхъавын æз мæ хъуыды зæгъын хатт, 
Уæлмонц бæллиц мæ стъалыты онг сисы. 
Фæлæ та суадзы ’мбæхст чидæр йæ фат, — 
Йæ маст мæнæй, мæ рыст удæй фæисы. 
Ыскувын æз: фæрæстмæ уæд мæ фыст, 
Фæхæцæд хиуыл ме ’нкъард зарæг царды. 
Фæлæ та чидæр бакæны йæ куыст, — 
Ныппырх кæны йæ маргджын фыдæх 
дардыл. 
Фæзæгъын: гъе ныр ралæууыд мæ рад, 
Зæгъон рæстдзинад хорз адæмæн, дугæн. 
Фæлæ мыл чидæр бандзары цъæх арт, — 
Мæн нал вæййы хъыпп-сыпп ыскæнæн, 
дзурæн. 
О, уыцы чидæр... Фесæфæн ын нæй, 
Мæ ныхмæ ’дзухдæр кардæлвæстæй дзуры. 
Æмбæхсы калмау аууон ран мæнæй, 
Цæры æдзух, дæлимонау, мæ цуры. 
85 

* * * 
Тындзынц æд цин, æд хъыг кæдæмдæр 
азтæ, 
Сæ фæстæ уадзынц хъал замантæ мастæн. 
Æз не ’мбарын, цы сбындз ысты мæ разæй, 
Цы сæ хъæуы, цæуыл тох кæнынц карзæй? 
Сæ сонт тъæбæртмæ, цавддурау, ныджджих 
дæн. 
Мæ сæрмæ ’ргъæмттæй бабирæ сты мигътæ. 
Æз нал уынын цъæх арвы быдыр, хуры, 
Тæрккъæвда мæ, фыдызнагау, æрсуры. 
Нæ йæ зонын, цы бакæнон зын кары? — 
Мæн сусæг-æргом царды фыдæх мары. 
...Тындзынц æд цин, æд хъыг кæдæмдæр 
азтæ, 
Сæ фæстæ уадзынц хъал замантæ мастæн. 
86 

ХÆХХОН ДОН 
Урс уылæн ысдары 
Дурты ’хсæнæй сæр. 
Дон бынат нæ ары, 
Амбæхсы кæмдæр. 
У мæстджын, лæбуры 
Кардæлвæстæй дард. 
Ирд суадон йæ цуры 
Баджих и, нынкъард. 
Дон бырсы, нæ зоны, 
У хъæддаг тых мур. 
Афсæры йæ роны 
Галы йас къæйдур. 
Хохы фæрстæ хойы, 
Афæлдахы хид. 
Тарст зæрдæ рæхойы 
Йе ’рра хъæр-æхситт. 
Лæгъз быдырмæ уайтагъд 
Атоны йæхи. 
Фæлæ фескъуыд хъал тахт, 
Рухс бæллиц фæци. 
Къабазгай ныддихтæ, 
Урс уылæнтæ — мард. 
Нал ыссæнды ихтæ, 
Удисæн — йæ цард... 
87 

* * * 
Уæйыг у рæстæг, ассæнды йæ быны 
Дæсгай æнусты, карчы цъиутау, раст. 
Мæгуыры хъысмæт сау зæххыл нæ уыны, 
Хæссы йын йемæ хъизæмæрттæ, маст. 
Ныффæнык кæны стыр горæттæ арты, 
Дзæнæт бынæттæй саразы зындон. 
Уый бадары куырыхон лæгæн царды 
Фыддæрагæн куыдзы бæлæгъæй дон. 
Æнусон — йе сконд, не ’ууæнды адзалыл, 
Тызмæгæй — дардмæ, фидæнмæ йæ каст. 
Нæ удтæ дары, хус кæсæгтау, халыл, — 
Уæддæр нæ комы басæттын нæ уарзт... 
88 

Адзал мæнмæ зыхъхъырдæндагæй худы, 
Мæ ныллæг къæсмæ, цъиусурау, æртахт. 
Уый хъавы, каркау, аскъæфын мæ уды, 
Фæлæ нæ кæны, марадз-зæгъай, тагъд. 
Æрбынат кодта аууондæр ран, тары, 
Йæ сусæг хотых не ’вдисы æргом. 
Сындæггай мæн æнæдзургæйæ мары, 
Нымайы мæрдтыл рагацау мæ ном. 
Цыдæр фæвæййы, тарст хуыснæгау, 
бонæй, 
Æхсæв мæ уæлхъус алæууы æваст. 
Æвзиды мæм тызмæг тæрхон зындонæй, 
Цыма æз дæн йæ фыддæр ызнаг раст. 
Кæнынц йæ митæ ме ’нкъард удæн хин ад, 
Уæддæр йæ ныхмæ не сдзурын хъæрæй: 
Уæлæуыл нæй мæ хуызæтгæн рæстдзинад, 
Æвæццæгæн, мæрдтыбæсты дæр нæй... 
89 

ЦАД 
Æрттивы цад, тымбыл айдæну, комы, 
Нæ гæрды дардмæ дурты ’хсæн фæндаг. 
Уый дарынц, удау, къæдзæхтæ сæ роны, 
Йæ цурмæ ’рцæуы дойны сычъи, саг. 
Æхсæв ыл рухс мæй байзæры йæ тынтæ, 
Фæкалынц арвæй стъалытæ цæхæр. 
Фæуыны цад рæсугъд аргъау — 
хæрзфынтæ. 
Ныхъхъус вæййы æрра дæтты цыд, хъæр. 
Сæумæ уый хъавгæ райхъал кæны ирдгæ, 
Ныццин ыл кæны рагъсаггомæй хур! 
Цъæх уылæнтæ ысцырын вæййынц сиргæ, 
Фæкæсы йæм тызмæг зæйы гуымс мур... 
Цæугæдонау уырынгтæ цадæн хæхтæ 
Нæ дæттынц балцы ацæуынæн бар. 
Улæфынц ууыл урсдзыкку æврæгътæ, 
Йæ хъæбыс басгуыхт кæсæгтæн хæдзар. 
Æрттивы цад, тымбыл айдæнау, комы 
Нæ гæрды дардмæ дурты ’хсæн фæндаг. 
Уый дарынц, удау, къæдзæхтæ сæ роны, 
Йæ цурмæ ’рцæуы дойны сычъи, саг. 
90 

* * * 
Нынтъыснæг бон, ныгъуылы мигъы, 
Фæлурс хур бамбæхсти кæмдæр. 
Мæ къæс мын уазал дымгæ уигъы, 
Фæллайы ’нкъард хъуыдытæй сæр... 
Кæны æркув-æркув мæ цуры 
Нæ зæронд зестын пецы арт. 
Рыст зæрдæ дард бонтимæ дзуры, — 
Æрхæндæг, саст дурау, нынкъард. 
Фæуы мæ цард... æвзæрæй, хорзæй, — 
Æрцыдис алцæмæн кæрон. 
Ныххафта рухс бæллицты сонт зæй, 
Ысси мын дуджы уаг — зындон. 
Уæддæр зæрыкармæ, адзалмæ 
Нæ уыд мæ балцвæндаг цыбыр. 
Цыдтæн, нæртон лæгау, нысанмæ, 
Уыдис мын Иры фарн фæндыр. 
Мæгуырæй аззадтæн ныр ихыл, 
Фæдисбон нал хъуысы мæ хъæр. 
Мæ къæс мын уазал дымгæ уигъы, 
Фæллайы ’нкъард хъуыдытæй сæр... 
91 

* * * 
Пырх хъуыдыты æнахуыр зилдух — сæры. 
Рыст зæрдæйы — уæззау сагъæсты цæнд. 
Мæ уд мын, калмау, удхор дуг фæхæры, 
Нæ рухс дуне мын фестади ныккæнд. 
Кæдæм лидзон, цы бакæнон — нæ зонын... 
Ысцъымара кæйдæр фыдæхæй цард. 
Мæн Иры фарн бæрзонд æфцæгмæ хоны, 
Мæ ныхмæ дары Иры знаг йæ кард. 
Мæ фæндагыл — æлгъаг хахуыр, 
цъыфкалæн 
Ныхъхъус и зарæг хæлд къæсы кæмдæр. 
Хæлар дæр тохы нал бæззы æмбалæн, — 
Нымбæхсы арф, сæтæлæгау, йæ сæр. 
Ыскъуырын къах фыдæнæн ми, бæллæхыл, 
Ныббады уæнгты, зды пъæззыйау, рис. 
Кæны фыдгул хæрæгæй хуым нæ зæххыл, 
Рæстдзинад у уæззау фыдты ’хсæн цъист. 
Кæдæм лидзон, цы бакæнон — нæ зонын... 
Ысцъымара кæйдæр фыдæхæй цард. 
Мæн Иры фарн бæрзонд æфцæгмæ хоны, 
Мæ ныхмæ дары Иры знаг йæ кард. 
92 

ХУС РÆСТÆГ 
Ныскъуыдтæ зæхх. Æмпылы сыфтæр 
хурмæ. 
Нæ хъуысы хæхты арвнæрды хъæр, дзæхст. 
Сырдау тæнæг дон нал лæбуры дурмæ... 
Кæмдæр тæрккъæвда сау мигъты нымбæхст. 
Ныххус æхсæрдзæн, хъуджы салау, хохыл, 
Лæууы дзыгуыртæй аууон рæтты дзуг. 
Кæлынц бæрзондæй бурхил тынтæ къохыл, 
Æрцыди тугцъир къогъотæн сæ дуг. 
Хуыссы тымбылтæй маргджын калм 
йæхицæн, — 
Æнтæф рæстæг фæхæцынæн — дзæнæт! 
Уый нæу, лæгау, зæххон хорзæхтæй хицæн, 
Нæ хъазы уымæй, урс хъулау, хъысмæт. 
У йе ’взист буар — тыбар-тыбур, æрттивы, 
Кæны æдасæй хъарм къæйыл фынæй. 
... Æз калм нæ дæн, мæ зæрдæ уыл нæ ивын, 
Уæддæр мын уе ’хсæн баст куыдзы кад нæй... 
93 

* * * 
Мæ рæнхъытæ, мæ тæригъæд фæхæссут, 
Уæ цъысымы ыснарæг ис мæ уд, 
Хатыр уæм нæй, лæджы коммæ нæ кæсут, — 
Æбæрæг рæттæм, хъал мæргътау, тæхут. 
Нæ уæм хъары, ныззæронд дæн. Уæ разы 
Мæ уæрджытыл æрцæйхауын æваст. 
Уæддæр æдзух фæллад зæрдæйæ хъазут, — 
Ыссары мæ фынæйæ дæр уæ маст. 
Мæ рæнхъытæ, цы уæ хъæуы — нæ зонын, 
Ыздыйау мын ысдон кодтат мæ сæр: 
Бæллиц мæ рох фыдæлты фарнмæ хоны, 
Ныууадзы мæ нæртон хъуыды кæмдæр. 
Ыскъуыры мæн æгъатыр рæстæг къахæй, 
Уæ фенд мын фесты, удхæссæгау, рын. 
Фæзæгъын, ехх, куы фервæзин сымахæй, 
Фæлæ кæй бон у ’нæ сымах цæрын?.. 
94 

* * * 
Фæздæгау сау мигъ ахæлиу ис комы, 
Тæлмытæй хъæдыл ивæзы хæрдмæ. 
Нымбæхста митхахх хохы зыхъхъыр роны, 
Лæбуры тигъæй сонт дымгæ мæнмæ. 
Æваст лæгмар къæй расхъиуы мæ сæрты, 
Къæртгай фæхауы дурдзæндыл, бынæй. 
Цæуын мын размæ нал æнтысы хæрды, — 
Зынæг æххуысмæ иу лæджы фырт нæй. 
Нырттивы ’взистхал арвæрттывд Хъæриуыл, 
Кæны тæрсæгау арвы цæлхъæй зæхх. 
Мæныл тыхдымгæ, ’ххормаг сырдау, ниуы. 
Мæ уæлхъус кафы къæвдайы сæх-сæх. 
Къæдз фæндаг — калмгъуыз, дур лæбырдыл 
хилы. 
Цыдæр тас риуы, тарст удау, ныхъхъус. 
Йæ цæнгтæ рындзыл сидзæр бæлас тилы, 
Нæ куыдзы рæйын ацахсы мæ хъус. 
Æмæ тыхст зæрдæ, раст цыма мæ фыны, 
Æвиппайд фесты хъæуы сæр цæргæс. 
Кæмдæр гыццыл ныфс — рухсы цъыртт 
фæзыны. 
Фæллад цæстытыл ауайы нæ къæс. 
95 

МАДЫ ХЪАРÆГ 
Мæ хъæбул бабын! Баталынг мыл бæстæ, 
Ныууагъта мæ дзыназгæйæ йæ фæстæ. 
Цы ма кæнон? Куы фæтоны мæ зæрдæ, 
Фæркгай фæхаудта хуртæлы мæ сæрмæ. 
Мæ буц хъæбул! Æнæ дæу ма куыд цæрон, 
Дæу агурæг цы бæстæмæ фæцæуон? 
Фыдгулы нæмыг ахызти дæ риуы, 
Кæмдæр дæ мардыл уазал дымгæ ниуы. 
Кæнынц дæ сæрмæ халæттæ æмбырдтæ, 
Дæуæй нæ хъуысы иунæг дзырд, сыбыртт 
дæр. 
Дæ цæстытæ ныдздзагъыр ысты арвмæ, 
Цыма кæсыс æххуысæнхъæл уæларвмæ. 
Дæ туджы саха цинелыл ныхъхъæбæр, 
Фæуа дæ фæхъхъау ме ’намонд, мæ урс сæр. 
Ды фесæфтæ æнæбæрæгæй хæсты, 
Фæхъуыдтæ раджы де ’мгæрттæй хæхбæсты. 
96 

Мæнæй ныр, оххай, арвгæронау, дард дæ, 
Æвæццæгæн, тыгъд быдыры ныссалдтæ. 
Мæ буц хъæбул! Æнæ дæу ма куыд цæрон, 
Дæу агурæг цы бæстæмæ фæцæуон? 
4 Цæстырухс 
97 

МÆГУЫРГУР 
Фæнызтон дон куыдзы бæлæгъæй æз, 
Кæйдæр цæфтæ мæ мæллæг буарыл дудынц. 
Ысси мæ цард æнуд ахæстон, хыз. 
Æфсæст дзыллæ мæ фадыварцыл худынц... 
Цы сын зæгъон? Нæ сæм фехъуысдзæн 
дзырд, - 
Сæ бухъ цардæй, сæ кæл-кæлæй къуырма 
сты. 
Дæлдзæх ныххауæд бонджынты дуг — 
сырд, - 
Ныппæрста мæ дывыдон арты, масты. 
Мæлын сыдæй. Къæбæр раттæг мын нæй. 
Ыстыр Хуыцау мыл аивта йæ зæрдæ. 
Мæ цуры ниуы ’ххормаг куыдз хъæрæй. 
Тæхы тыхдымгæ — хъал къуыс-къуыс 
мæ сæрты. 
98 

* * * 
Ныр ма фæстæмæ кæс... 
Мæ царды кæрон разынд. 
Уыдтæн кæддæр цæргæс, 
Мæ зæрдæ бонтæй хъазыд. 
Ныр ма фæстæмæ кæс... 
Нæй раздахæн уысмæн дæр. 
Хæфсау зæрондæй лæс. 
Кæм ма бæззын куыстæн дæр! 
Ныр ма фæстæмæ кæс... 
Кæйдæртау мæл хæлæгæй. 
Лæгой бирæгъ — мæрдгæс! — 
Хуым бакодта хæрæгæй. 
Ныр ма фæстæмæ кæс... 
Тъæппытæ хау фырмæстæй. 
Фыдыбæстæ, дæ хæс 
Нæ бафыстон æххæстæй. 
Ныр ма фæстæмæ кæс... 
Ныхъхъус, зæйау, мæ зарæг. 
У заууат, хæлд нæ къæс, 
Кæны дзы дымгæ хъарæг. 
99 

* * * 
Æз бафæлладтæн сахары цæрынæй. 
Мæ уд æрдуйæ нарæгдæр ысси. 
Кæддæры бонтæм не ’фсæдын кæсынæй, 
Цыдæр хæйрæг мын адавта мæ цин. 
Фынæйæ дæр нæхимæ фестын, хъæуы, 
Бæрзонд къæдзæхæй райхъуысы мæ зард. 
Хæхбæстæй мæн хуыздæр уæзæг 
нæ хъæуы, 
Æнæ хæхтæ мын ’нæзарæг у цард. 
100 

* * * 
Ныххал та сты мæ хъуыдытæ дæ фæдыл, — 
Мæнæй ныртæккæ амондджындæр нæй! 
Нæ саст рудзынджы акомкоммæ, хъæдыл 
Ыстылди мигъты тар фæскъæуттæй мæй, 
Æмæ ныррухс нæ зæронд къæс. Мæ удæй, 
Хуыснæгвæдау, æрхæндæг уысм фæлыгъд. 
Нæуæг та байдзаг талынг уат дæ худтæй, 
Рыст зæрдæйы ныфсы цырагъ ыссыгъд. 
Тæхын бæрзæндты... Дæтты уад, сæ хъæрмæ 
Уыны хæрзфынтæ хъал дуне бынæй. 
Фæлæ æваст нытталынг и. Мæ сæрмæ 
Бæрзонд æврæгътæ аныхъуырдтой мæй. 
Сæнтдзæф дымгæ нæ уæлхæдзары кафы. 
Ныттилы кæрты рагон тулдз йæ сæр. 
Тыххæй дæ ацыд рох кæнынмæ хъавын, 
Лæууыс мæ цуры худгæйæ уæддæр... 
101 

* * * 
Зынынц гæбæзтæй аууæттæ. Кæмдæр 
Йæхицæн сабыр цавæрдæр цъиу зары. 
Хъус ахсы комы сонт доны уынæр. 
Йæ дæларм тар хъæд мигъы бындзыг дары. 
Дыдзы хур, цалхау, къуылдымæй ныттылд, 
Фæуагъта йе ’взыд бур дзыккутæ хохыл. 
Фæци тыхдымгæ дард цъуппытыл зылд — 
Йæ фæллад уадзы м’ акомкоммæ къохыл. 
Цæф калмау фæндаг амбæхсы, йæ таг 
Кæны сындæггай ратас-батас фахсыл. 
Нæ халы стыр хæххон цæргæс йæ уаг, — 
Цыдæр маргь сонтæй комнарæджы ахсы. 
Кæцæйдæр хъуысы фыййауы ’хситт, хъæр. 
Йæхи æруагъта хъарм изæр мæ цурмæ. 
Ныууагътон ам мæ сабидуг кæддæр, 
Кæсы мæм ныр дæрддзæф ивгъуыдæй 
зулмæ... 
102 

* * * 
Тайынц дард ыстъалытæ мæ разæй, 
Нæй сæ цинæн бамбарæн æппын. 
Хур фæзынд бæрзонд къæдзæхы фазæй, 
Цъуппыл фехста судзгæ ’хсидав — тын. 
Фæндаг у къæдзтæ-мæдзтæ, хæрзнарæг, 
Дурты, калмау, аныхсы æваст. 
Айрох донбыл хъал дымгæйæ зарæг, 
Бафынæй пыхс къудзиты йæ маст. 
Бонрухс анхъæвзт быдыртæ 
’мæ рæгътыл, 
Ком, хъæбысау, байгом кодта рон. 
Æз хæссын мæ зыд цæстæнгас хæхтыл, 
Нал зоны мæ уды цин кæрон... 
Риуы зæрдæ — урс уæрыкк, ыскафы, 
Аргъау фестад æрдзы сконд, дзæнæт. 
Зонд кæмдæр цыдæр хъуыдытæ уафы. 
Аззад иуварс, калд бæласау, мæт... 
103 

ХЪОЛХЪАЙЫ ЦЪИТИ 
О Хъолхъайы цъити! Кæмæй кæныс хъаст? 
Цæмæн рафыхт махмæ дæ салд риуы маст? 
Цы дын кодта ’взæрæй ирон лæг, зæгъ-ма, 
Куы баци дæ хъæрæй фыдæхсæв къуырма. 
Ды рахастай зæйау дæ хъæлæсы ком, 
Ды равдыстай Ирмæ дæ фыдæх æргом. 
Ныххафтай Хъæрмæдон, ам нал и фæндаг. 
Ды басгуыхтæ махæн фыдгæнæг, ызнаг. 
Дæ тызмæг цæлхъхъыты, дæ их хæхты бын 
Ныссабыр æнусмæ мæлæтдзаг хъæрзын... 
Дзыназы Ирыстон, — уый цъус амонд нæй. 
Кæуынц ыл бæрзондæй нæ хæхтæ хъæрæй. 
Рыст хъарæгæй фесты къæртт-фæрчытæ дур, 
Æрныгуылд нæ сæрмæ уæззау мигъты хур. 
О Хъолхъайы цъити! Кæмæй кæныс хъаст? 
Цæмæн рафыхт махмæ дæ салд риуы маст? 
104 

* * * 
Фæсхъæу фæндаг адзæгъæл и хуымты, 
Фесæфт халау кæрдæджы йæ таг. 
Дымгæ ’рымбæхст къудзиты бын, 
къуымты, — 
Бафсæст донбыл хъазынæй йæ фаг. 
Хур ыстылд фæлурс мигътыл, цъæх арвæй 
Айдæнау мæ цæстытæм нымдзаст. 
Хъуысы сабыр хосдзæутты зард дардæй, 
Уд æнкъары сабырдзинад, уарзт. 
Улæфынц фæлмæн аууæттæ фахсыл, 
Бæлæстæ сыл байтыгътой сæхи. 
Ком бынæй æхсæрдзæны барц ахсы, 
Ком мæн хуызæн не ’вдисы йæ цин. 
Æз кæнын цыргъфындз цъитийыл дистæ, 
Ихын кæрцы, гобийау, ныхъхъус. 
Бур гæлæбу ратæх-батæх систа, 
У цыма йæ цыбыр цард æнус... 
105 

* * * 
Расыгъдæг у, арвы тыгъдад, сау мылазон 
мигътæй, 
Уадз æрттивой хуры тынтæ къæдзæхты 
цыргъ тигътæй. 
Нал фæразæм къæвдатæ ’мæ дымгæты 
къуыззиттæй, 
Фервæзын кæн тарст адæмы ивылд дæтты 
митæй. 
Рагон хидтæ, донгуырæйттæ уылæнты бын 
фесты. 
Арвы цæлхъæй хохы сынæг фаст 
фæрчытæ фесты. 
Быдыртæ æгасæй — донласт, фесæфти 
сæ тыллæг. 
Зæгъ, цы фæуа ахæм дуджы рох 
гæвзыкк — мæгуыр лæг? 
Бæлæстæ — цæнкуыл, сæстытæ, уары сыл 
тыгъдызæй. 
Хæлд хæдзæрттæ комы къуымты — 
судзаггаг, хъуынтъызæй. 
106 

Дидинджытæ фæхстыл нал и, фесæфти 
сæ хъæстæ, 
Лæсæнты тызмæг лæбурдæй бабын и 
нæ бæстæ. 
Расыгъдæг у, арвы тыгъдад, сау мылазон 
мигътæй, 
Уадз æрттивой хуры тынтæ къæдзæхты 
цыргъ тигътæй. 
107 

КУЫДЗ 
Тызмæгæй дымгæ миттъыфылтæ ссивы. 
Æдзæрæг хъæу, мæрдджын лæгау, 
нынкъард. 
Æрмæст ыл куыдз хæлар зæрдæ нæ ивы, — 
Æрвиты дуртыл рох кæрты йæ цард. 
Ам хьал оинонтæ оадтысты изæрæи, 
Тæрхæттæ кодтой... сомбоныл — сæ мæт. 
Куывта сын рагъæй рагон тулдз йæ сæрæй, 
Уыди сын хæхты амондджын хъысмæт. 
Фæлæ фыдхин у зæйы ’хситтау рæстæг, 
Хæйрæгау ууыл мисхал æууæнк нæй. 
Ныууагътой дуртау хохæгтæ сæ бæстæ, — 
Цæрынц сæхицæн сахары фæрнæй. 
Мæгуыр куыдзæк дæр сгорæтаг йæ хицау, 
Ныр сидзæрау тæнтæхаудæй лæууы. 
Ысси хъьгзт зымæг, митбарц тымыгъ 
хицау, — 
Æдзæрæг хъæуыл къуылдымтæй кæуы. 
Нæ зоны куыдз, кæмæн ыскæна бустæ, 
Йæ цæстыл уайы бирæгъы ыссыр... 
108 

Сырдау æваст фæхъил кæны йæ хъустæ, 
Йæ рæйын комы азæлы дæрдтыл. 
Тызмæгæй дымгæ миттъыфылтæ ссивы, 
Æдзæрæг хъæу, мæрдджын лæгау, 
нынкъард. 
Æрмæст ыл куыдз хæлар зæрдæ нæ ивы, — 
Æрвиты дуртыл рох кæрты йæ цард. 

* * * 
Ныууадз мæ, цæй, мæ рыст зæрдæ мын 
ма къах, 
Ныззæронд и зын фæндæгтыл мæ уд. 
Мæн нал мысынц хæххон æфцгуытæ, 
мит-рагъ, 
Сæ цъупп бæрзæндтыл бамынæг мæ худт. 
Фыццагау кæмтты нал хъуысы мæ зарæг, 
Хъуына къæйдурау ферох ис мæ ном. 
Тæхы мæ рæзты ’гъатыр рæстæг — барæг, 
Ысласта кард уый ивгъуыдмæ æргом... 
Хатыр æм нæй, цы мæ дбмы — нæ хатын, 
Ыскодта мын хынджылæггаг мæ цард. 
Æрхæндæгæй нæ ныллæг къæсы бадын, 
Фæхуыссы пецы, ’намонд уарзтау, арт. 
Ды та зæгъыс: "Цæй, бахъырн мын, 
мæ хæлар, 
Нæ зæрдæтæй уæззау сагъæс фæсур", 
Ды не ’нкъарыс: ныккæлдзæн тагъд 
мæ хæдзар, 
Æрныгуылдзæн мæ рох хъысмæтыл хур. 
110 

Ныууадз мæ, цæй, мæ рыст зæрдæ мын 
ма къах, 
Ныззæронд и зын фæндæгтыл мæ уд. 
Мæн нал мысынц хæххон æфцгуытæ, 
мит-рагъ, 
Сæ цъупп бæрзæндтыл бамынæг мæ худт. 

* * * 
Хæфсбадæн цъымара... йæ донбылтæ — цъæх, 
Ныззаууат йæ быны, лæхъир цъыфау, 
зæхх. 
Цъыллинг дзы нæ кæны æвзистхуыз кæсаг, 
Нæ фендзынæ уый цур дзæбидыр, йе саг. 
Сыгъдæг цадмæ, дурау, нæ кæны хæлæг, 
Хæстæг æм нæ цæуы фæллад бæлццон, лæг. 
Æнхъæлы, йæ бынат фæрнджын у, рæсугъд, 
Кæрдæгхуыз хъуынайы нымбæхста йæ уд. 
Фæкæнын ыл дистæ: цæуыл у йæ цин? — 
Йæ хъысмæт — куырмæлхынцъ, 
дæлимоны хин. 
Уый не ’мбары, махау, уæззау уавæр, рыст. 
Æнамонд, мæгуыр у, Хуыцауæй — æлгъыст. 
Кæсы йæм дзæнæтау йæ ницæййаг цард, 
Изæрæй дзы хъуысы цъæх хæфсыты зард. 
112 

РАГЪМÆ ЦÆУГÆЙÆ 
Æрттивы цъити ирд айдæнау хурмæ. 
Ызнæт Терк комы дурты ’хсæн ныцъцъист. 
Сæна нæ дары хъомпал мигъты мурмæ, — 
Чырсау æрцагъта уæхсчытæн сæ фист. 
Ызмæлы хъæд цъæхтæлм уылæнтæй 
фахсыл, 
Æруадзы цæргæс къуылдымтæм йæхи. 
Мæ хъус бæрзонд ран хохаг мыртæ ахсы, 
Лæдæрсы рустыл хъарм хæххытæй хид. 
Къæдз къахвæндаг тæссаг къæмбыртыл 
хилы, 
Фæбыры хатгай сау къæйдурыл къах. 
Мæ хъуыды хæхты митцъуппытыл зилы. 
Хæстæг мæ бæллиц — зæдты къæсæр — 
рагъ. 
Ам дуне — аргъау, байгом ис мæ разы! 
Уынын хæрзæввахс хурзæрины худт. 
Дæлиау дымгæ рох къутæртыл хъазы. 
Тæхы кæдæмдæр арвы цъæхы уд... 
113 

Æрфынæй урс мигь сау хохы дæлбазыр, 
Йæ сæрмæ — цъити, дунемæ кæсы. 
Мæ бæллиц нæу æнкъард фæндтимæ разы, 
Кæдæмдæр мæ йæ базыртыл хæссы. 
Тæхы уый дардмæ арвы цъæхы маргъау, 
Цæргæсау сисы бæрзæндтæм йæхи. 
Уыны дæрддзæф фæрнæйдзаг бæстæ — 
аргъау. 
Уым нæй фыдракæнд, топпы гæрах, хин. 
Цæрынц уым адæм ’фсымæртау æмзондæй, 
Сæ зæрдæты — æрдхæрæны рухс, уарзт. 
Уым хъама лæг нæ фæцъортт кæндзæн 
сонтæй, 
Уым ничи зоны фидис æмæ маст. 
Тæхы мæ бæллиц, раст цыма фæдисон, 
Дымгæйау коммæ нал кæсы æппын: 
Цы хъæд, бецау, нæ басгары цыуанон, 
Фæхоны уый хъæздыг бынат, сырдджын. 
114 

ФÆНЫК 
Царды къæппæгæй мын фервæзæн нæй, — 
Арты сырх æвзæгтæ хъазынц мæнæй. 
Фесты æртхутæг мæ бæллиц æваст, 
Ничи мын зоны мæ сагъæс, мæ маст. 
Стæлфы мæ цуры сæнтдзæф дымгæ — 
сырд. 
Уисой, цъылынæй мæ амæрзут цырд. 
Бамбæхсын роны тыхст сахат уæддæр, 
Удау, сымахæн зынджы къæртт, цæхæр. 
115 

* * * 
Фæсыпп æвиппайд хъал мæргътæн сæ зарын, 
Хæснагæн уынгты цъиуызмæлæг нæй. 
Сæх-сæх кæны нæ гыццыл хъæуыл уарын, 
Ныннæры дардыл арвы нæрд хъæрæй. 
Сæхи нымбæхстой урс къæдзæхтæ, кæмттæ, 
Ныттар лæгæтау Хъасара бынтон. 
Бырсынц цæгатæй сау мигъы æргъæмттæ, 
Сæ балцæн хæхтæм нал зонынц кæрон. 
Æрмæст ма хъуысы знæт дæтты хъæр — 
хъаугъа, 
Мæ ивгъуыдау фæдæлдон и сæ цин. 
Дада-иу кодта ахæм рæстæг аргъау. 
Ныр уый дæр нал и... аргъау дæр фæци... 
116 

* * * 
Зымæг дымгæйæ къæс рæхойы, 
Кæрты хъазы йæхицæн хъызт. 
Зæрдæ къултыл йæхи ныххойы, 
Нæу уромын мæ бон йæ рыст... 
Бадын, иунæг, æнæ дæу, уаты. 
Æхсæв — афæдз, бынтон ныддаргъ. 
Гæды пецыл тымбылтæй бады — 
У йын хъарм ран, кæрцау, зынаргъ. 
Цырагъ хатгай чысыл фæцуды, 
Иуварс ивазы рухс цыдæр. 
Къулæй аив дæ хуызист худы, — 
Нæй дæ уындæй зæххыл хуыздæр. 
Фестад дуне дæ фæстæ тар хъæд. 
Нæй мæ сагъæстæн фæтк, кæрон... 
Мысын дæу, Дзыцца, мысын алкæд, 
’Хсæв мыл нал кæны, оххай, бон. 
Зымæг дымгæйæ къæс рæхойы. 
Кæрты хъазы йæхицæн хъызт. 
Зæрдæ къултыл йæхи ныххойы. 
Нæу уромын мæ бон йæ рыст... 
117 

* * * 
Æрныгуылд мыл кæйдæр уæзæгыл хур, 
Æцæгæлон тыгъд быдыртæ — мæ разы. 
Мæ фарсмæ — хъæд, йæ коцора фæбур. 
Бæрзонд мигъты æвзист æхсырф мæй 
хъазы. 
Хæстæг ран хизы кæрдæгыл мæ бæх, 
Йæ мерс-мерс мæм, цæвæджы ’хситтау, 
хъуысы. 
Зыны дæрддзæфæй хъал горæт дзæбæх, 
Йæ сæрмæ бонрухс, урс æврагъау, сысы. 
Кæдæмдæр лидзы хъарм дымгæ мæнæй, 
Фæззыгон изæр бацыди йæ рады. 
Мæ тыхст зæрдæйы иу цины мур нæй, — 
Æрхæндæгæй гыццыл арты цур бадын. 
Уыдтæн, бæргæ, мæ бæллицты цæргæс! 
Ныр мæ фæцу ’мæ ма ’рцуйы балц сайы. 
Уæззау сагъæсы ’рымысын нæ къæс, 
Мæ цæстытыл Хъазыбеджы хох уайы... 
118 

цъити 
Кæсы уæйыгау айнæг цъити коммæ, 
Йæ зæрдæ — салд, ныцъцъенгæ и, 
ныддур. 
Уый не ’мбары æцæг амонд кæронмæ, — 
Кæсы йæм цард ыстъалыты хъазт, хур. 
Йæ бынмæ дымгæ хъомпал мигъты ссивы, 
Фæркгай фæхауы арвы цæлхъæй хох. 
Уæддæр уый дардмæ, айдæнау, æрттивы, 
Вæййы æдзух зæххон бæллæхтæй рох. 
Сæумæ йæхи зæрин тынты фæнайы, 
Æнæрвæссон ныллæг рæгътæм — йæ каст. 
Сæрдыгон дæр йæ рæсугъд цъупп нæ 
тайы. 
Нæ зоны дурау мисхалы бæрц маст. 
Уый дары арвы ’нусон цъæх йæ роны. 
Хъысмæтæй у сæрыстыр æмæ хъал, 
Фæлæ йыл худы бур дидинæг комы, — 
Нæ йыл зайы кæрдæджы хъæстæ — хал. 
119 

* * * 
Ныззæронд сидзæр къæс. Тыххæй 
Æрвиты хъæугæрон йæ бонтæ. 
Æппын æм иу фæкæсæг нæй, 
Лæууы мæгуырхуызæй, тæссондæй. 
Йæ цар фæхуынчъытæ. Бынмæ 
Къæвдадон рох къултыл лæдæрсы. 
Фæхауы арвнæрдæй хæрдмæ, 
Тыхдымгæ, уазæлттæй нæ тæрсы. 
Йæ хицау нал зыны. Кæмдæр 
Нæ да^ы райгуырæн хъæу мурмæ. 
Кгё’сы æнхъæлмæ къæс уæддæр, 
Цыма ныййарæг мад хъæбулмæ... 
120 

* * * 
Уыдтæн сæрæнгуырд урс хæхты æз дæр, 
Нæрыди кæмтты, къуылдымтыл мæ зарæг. 
Кæм уыд мæхицæй хосдзау лæг хуыздæр! — 
Хуыдтой мæ адæм саг фæдисон — барæг. 
Ныр уæнгтыл бады, хох-пъæззыйау, кар, 
Уæззау дурау мæ нал уадзы ызмæлын. 
Ныззаууат и мæ рох къæсæн йæ цар, 
Мæ удау уый дæр базæронд, æркæлы. 
Æххуысмæ ничи, ничи ис зынæг, 
Ыскодта мæ фæсус хуыфæг йæ быны. 
Хъуызы мæ цурмæ сау адзал сындæг. 
Хуыцау дæр мæ тыхст уавæры нæ уыны. 
Хъысмæт æвзиды: уый та дын мæ цæф! 
Тындзы кæдæмдæр змæст рæстæг æмырæй. 
Æрмæст ма дымгæ — митæвдылд сæнтдзæф 
Фæзыны хатт мæ саст дуары зыхъхъырæй... 
121 

ДЗЫЦЦА 
Æхсайы та дæ рыст зæрдæ мæнмæ, 
Дæ цæстытыл æнахуыр фынтæ уайы, 
Цыма нæ зынын дард балцæй хъæмæ, 
Цыдæр хæйрæг мæ сæрсæфæнмæ сайы. 
Нæ цæуы размæ, мара-зæгъ, мæ бæх, 
Ныббыцæу кодта уырдыджы йæ къæхтæ, 
Хуырау лæбыры м’ акомкоммæ зæхх, 
Кæсынц бынмæ æрхауынæввонг хæхтæ, 
Æваст тызмæг ныххæррæтт кодта зæй, 
Æд бæх мæ, дурау, аныхъуырдта комы. 
...Ды фестъæлфыдтæ! Нал кодтай фынæй, 
Æртæ чъирийы акодтай мæ номыл... 
122 

* * * 
Цы мæрддаг дæ, цы диссаг дæ, хъысмæт? 
Дæ ныхмæ ницы у лæджы бон. 
Ысты мæнæн дæ рухс дуæрттæ æхгæд, 
Кæнын, дæллаг галау, фыдæбон. 
Мæ цардмæ мур дæр никуы ’рдардтай хъус. 
Кæныс былысчъилтæ мæгуырыл. 
Мæ бæллиц, цъиуау, бандзыг ис, ныхъхъус. 
Мæн дарыс, уаллонау, æнгуырыл. 
Ыскафы арæх ме рагъыл дæ уис. 
Мæнгардæн акувыс дæ сæрæй. 
Дæлимонтимæ сарæзтай цæдис. 
Мæн тоныс, ницæййаг, æвзæрæй. 
Кæсынц дæумæ зылын хъуыддæгтæ раст. 
Нæ уадзыс де ’лгъаг фæндты фауын. 
Дæумæ нæ хъары, дойнаг дурау, маст, 
Фæхоныс азымджын Хуыцауы. 
Цыма дæ уый ысныв кодта мæнæн, 
Фыст уыдтæ рагацау мæ ныхыл. 
Хъысмæт! Ныхæстæй н’ асайдзынæ мæн, 
Ды цъутта макуы ’вæр мæ дзыхыл. 
Уадз бадæд рухсы зæдтимæ Хуыцау, 
Нæу мисхал аххосджын мæ разы. 
Ды — рæстæгæй гуырд! — авддæлдзæх 
ныххау, 
Уым быр, æрра куыдзау, дæ фазыл... 
123 

* * * 
Зæххыл нал хæцы тыхдымгæ, 
Хъæумæ сарæзта йæ ных. 
Нал и къахавæрæн уынгмæ, 
Калы фæрссæгтыл йæ пырх. 
Ниуы ’нæрынцойæ цары, 
Сонтæй бауигъы нæ къæс. 
Хурхæй даргъ бæлæсты мары, 
Расидт агъуыстытæн хæст. 
Фахсыл ацæйбырсы хъæды, 
Къулæй рарæдувы дур. 
Ласы маст, бæллæх йæ фæдыл, 
Цыма нал ракæсдзæн хур. 
Хъавы фесафын, фæлдахын 
Рагъыл рох мæсыг тыхæй. 
Комы тарбын къуымтæ къахы, 
Уымæн "ма кæ" зæгъæг нæй. 
Сæрра, абухы, цæф сырдау. 
У йæ сонт фæзынд фыдбон. 
Фæлæ, тарст мысты хыртт-хырттау, 
Хохæн ницы у йæ бон... 
124 

* * * 
Мæ зарæг, цæр! Нæуæг ыслæуу дæ къахыл, 
Мæнæн æнæ дæу ницы у мæ цард. 
Хæс ис, ыстыр хæс адæмы раз махыл, 
Цы ныхъхъус дæ, цæуыл кæныс æнкъард? 
Нæ цæвы арв, куыд тыхджын нæры, афтæ, — 
Уыдзæни сомбон абонæй хуыздæр. 
Ды арвгæронау рухс амондæй дард дæ, 
Йæ сойтыл ын нæ фæкалдтæн æз дæр. 
Уыныс, зын балцы ничи ис мæ фарсмæ, 
Æрра дымгæ мæм сарæзта йæ ных. 
Уæддæр цæуын уæрагмæ миты размæ, — 
Уадз базона æхсины лæг мæ тых. 
Æмæ фæзын, цæстырухсау, мæ зарæг, 
У хуры тын фæллад удæн дæ зæл. 
Æз дæн дæ фæрцы а дунейыл барæг, 
Мæ тохæн ныфс — дæ рæнхъыты цæхæр. 
Мæ зарæг, цæр! Нæуæг ыслæуу дæ къахыл, 
Мæнæн æнæ дæу ницы у мæ цард. 
Хæс ис, ыстыр хæс адæмы раз махыл, 
Цы ныхъхъус дæ, цæуыл кæныс æнкъард?.. 
125 

* * * 
Кæны хъæрзæгау дымгæмæ нæ кау, 
Нæ фæткъуыбæлас батилы йæ цæнгтæ. 
Æвзист мæй рагъæй арф коммæ ныххауд. 
Æз мысын уаты ме ’намонд фæндæгтæ. 
Фæцыдысты мæ хъал бæллицтау дард, 
Хæйрæджытау мæ асайдтой сæ фæстæ. 
Рыст удæй хъазыд, дуркъорийау, цард. 
Ыстыр горæтты ферох и хæхбæстæ. 
Ыссардтон ныр фыдæлты къуым, нæ къæс, 
Кæйдæр уæзæгæй раздæхтæн нæхимæ, 
Мæ зæрдæ хæхты фестади цæргæс, — 
Хъæмæ адджын у сау дзул дæр цæххимæ... 
126 

* * * 
Тæппуд æхсæрæг бирæ уарзы хъæд, 
Кæны уый къалиутыл гæппытæ. 
Нæ уадзы зæххыл, бумбулийау, фæд, 
Йæ цин — цæттæ ’хсæры æппытæ. 
Гыццыл хæппæй дæр фесхъиуы æваст, 
Фынау фæцыдæр вæййы тары. 
Уырдыгмæ скæны тарстхуызæй йæ каст, 
Йæ даргъ къæдзил ысхъæлæй дары. 
Нæ зыны ’ддæмæ ’хсæрæджы уарзт, рис, 
Сырдау уый цуан кæнын нæ фæнды. 
Фæкæнын æз йæ тæппуд удыл дис: 
Куыд цæры бирæгътимæ хъæды... 
127 

ХÆХТÆ 
Албег, ныууадз хæхтыл 
æмдзæвгæтæ фыссын, æгъгъæд у. 
Дж.Ш. 
Æнæ сымах æз сидзæр дæн æдзух, 
Цæрын зæххыл уæ цæрайæ, уæ цинæй. 
Нæ уадзут мæн рæсугъд бæллицтæй цух, 
Мæ удыл никуы рацыдыстут хинæй. 
Кæмæндæрты — зынæмбарæн мæ уарзт, — 
Мæ ныхмæ дзурынц ’нæрынцойæ, карзæй. 
Нæ сæм кæсы мæ хохаг зарæг раст, 
Фæвæййы уайдзæф, дугъонау, сæ разæй: 
"Цы зарыс хæхтыл алы хатт хъæрæй, 
Цы сæ уыныс фынæйæ дæр дæ фыны?" 
Цæмæй зонынц мæ хæлæрттæ, цæмæй, 
Уæ рухсæй мæм кæйдæр быдыр нæ зыны... 
128 

* * * 
Бæрзондæй ракæс ныллæгмæ, Хуыцау! 
Лæугæйæ дæм æртæ чъирийæ кувын. 
Æз царды урсæй никуы дзырдтон сау, 
Нæ сахуыр дæн хæдзармæ хæйттæ курын. 
Уыдис æдзух рæстаг ныхас мæ уарзт. 
Поэты ном кæйдæр фæрцы нæ хæссын. 
Фæуæнт дæуæн мæ кувинæгтæ барст, 
Мæхи дæуыл, ирон лæгау, фæдзæхсын. 
Зæгъын рæстдзинад никуы уыд æнцон, — 
Æз æм тыххæй зын фæндæгтыл фæцыдтæн. 
Мæныл-иу арæх акодта фыдбон, 
Уæддæр тыхстæй мæ рыстытыл хъæцыдтæн. 
Æмæ мын айс мæ сыгъдæг куывд, Хуыцау! 
Лæугæйæ дæм æртæ чъирийæ кувын. 
Æз царды урсæй никуы дзырдтон сау, — 
Мæн ма бауадз уæззау рæстæджы цудын... 
5 Цæстырухс 
129 

* * * 
Мæ цæстыл уайы саг фыдæл йæ бæхыл, 
Ныллæг нæ уадзы карз тохты йæ кад. 
Уый самадта ныфсы мæсыг сыгъд зæххыл. 
Ыскодта махæн урс хæхты бынат. 
Уый тахт, цæргæсау, алкæддæр фæдисы, 
Нæрыди кæмтты, быдырты йæ ном. 
Лæджы æфтыдта тохы заман дисы, 
Дзырдта рæстдзинад йе знæгтæн æргом. 
Фыдæл йæ уæзæг хъахъхъæдта ныфсджынæй, 
Ирон фарн систа арвы онг, бæрзонд. 
Нæ тарстис уый мæнгард фыдгул, 
тыхджынæй, — 
Дæрдтыл æххæссыд, бонрухсау, йæ зонд. 
Ныууагъта махæн рухс бæстæ — Ирыстон, 
Алайнаг удварн, мадæлон æвзаг. 
Йæ кой йын æз нæ буц хистæртæй хъуыстон, 
Фæлæ нæ уыдтон ивгъуыдмæ фæндаг. 
Ысхæмпæл уый... ныггалиутæ æнусты... 
Фыдæлты мæсыг хи дурæй ныккалд. 
Сæ тохы зарæг нал зæлы нæ хъусты, 
Сæ нæртон туг нæ дадзинты ныссалд... 
130 

САГЪÆС 
Æцæг у уый: фæцардтæн æз дзæгъæлы, 
Мæ бон нæ баци рухс хъуыды зæгъын. 
Мæ цæссыг ныр æрхæндæгæй ызгъæлы, 
Кæсы мæм цард дæлимоны худт — фын. 
Фæндагыл бирæ, бирæ уыд цæлхдуртæ, 
Тыххæй зын балцы фидæнмæ цыдтæн. 
Мæ бæллиц тохы, стъалыйау, ныммуртæ. 
Кæйдæртау абон амондджын нæ дæн. 
Мæ ныллæг къæсы, ме ’мдзæвгæтæ, зарæг, — 
Æндæр мæм мулкæй ницы ис зæххыл. 
Мæн нал хоны æгъатыр рæстæг барæг, 
Мæнимæ у, тызмæг фыдгулау, хыл, — 
Ныззæронд дæн. Кæй ма хъæуы мæ къодах? 
Лæдзæджы ’нцæйтты рацæйцæуын хатт. 
Бæргæ ма, ехх, кæддæры бонтæ раздах, 
Фæлæ мæ кармæ нал æрхаудзæн рад. 
Æцæг у уый: фæцардтæн æз дзæгъæлы, 
Мæ бон нæ бацис рухс хъуыды зæгъын. 
Мæ цæссыг ныр æрхæндæгæй ызгъæлы, 
Кæсы мæм цард дæлимоны худт — фын. 
131 

* * * 
Ирон хъарæг, цæй тыхджын дæ, цæй диссаг! 
Бындзарæй хох дæ ныхæстæм нырризы. 
Дæхимæ айсыс адæмæн сæ риссаг, 
Дæ сау марой æфсæйнаджы дæр хизы. 
Кæцæй дæм ис уæларвон тых? Зæгъ-ма мын: 
Кæм ыссарыс нæртон дзырдтæ — 
зынг фæттæ? 
Æз дæр дæуау цыдæртæ зæгъын хъавын, — 
Æрбайсæфынц, тæнæг мигътау, мæ фæндтæ. 
Мæ цæстысыг дæ уаз зæлтæм ызгъæлы. 
Ды байгом кæныс дурзæрдæйы дуæрттæ. 
Фыссын æз та мæ сагъæстæ дзæгъæлы, — 
Кæсынц мæм джихæй, ницынхъæлæй 
кæмттæ. 
Дæ цуры æз — хæххон дзигло. Æмбарын, 
Нæй аргъ зæххыл дæ хъомысæн, дæ цытæн, 
Æз дæу поэты стыр уацмысыл барын, 
Æгайтма Ирмæ ивгъуыдæй æрцыдтæ... 
132 

* * * 
Фæцу ’мæ ма ’рцуйы фæндаг, ды дард дæ, 
Мæнмæ та кастæ, урс хохау, хæстæг. 
Мæхицæн æз зæрдæхъæлдзæгæй цардтæн, 
Фæлæ мын уыд мæ Ирыдзыхъхъ къуындæг. 
Зын балц — дæлимон, сайдта мæн йæ фæстæ, 
Мæ ципæн рагъыл иал уыди кæроп. 
Кæмдæр æнкъардæй баззади мæ бæстæ, 
Мæ сæрмæ тымыгъ аныхъуырдта бон. 
Фæцу ’мæ ма ’рцуйы фæндаг, дæ мастæй 
Сæрсæфæн ран мæ хъал зæрдæ фæцъæх. 
Æрлæууын хатт æрдуйæ хидыл хастæй, 
Мæ быны, цалхау, рацæйзилы зæхх. 
Уæддæр фæстæмæ н’ аздæхдзынæн балцæй, 
Нæ зонын, дурау, арф комы лæууын. 
Рæхойдзынæн ыстыр цæлхдурты арцæй, — 
Æз карды комыл ахуыр дæн цæуын. 
Æрцу ’мæ ма ’рцуйы фæндаг, рæсугъдæй 
Зыны нæртон дуг, сиды мæм хъæрæй. 
Уадз хъазæд дымгæ — митбазыр мæ удæй, — 
Уæлахизмæ æндæр фæндæгтæ нæй... 
133 

* * * 
Дæлдзæх фæут, мæ зарæджы рæнхъытæ! 
Фыдæнæн мыл ыстыхстыстут кæлмытау. 
Ныр мын персайнаг гауыз дæр æрытау, — 
Уыдзæн мæ фæндаг гакъæттæ, 
дзыхъхъытæ. 
Уæ ныхмæ тохы ницы у гæвзыкк лæг, — 
Дзæнхъа тохси мын сарæзтат мæ удæй. 
Уæхи æвдисут адæммæ рæсугъдæй, 
Вæййын æз та, фæллад галау, æрхæндæг. 
Мæ къæсмæ арвæй нал фæкæсы хур дæр. 
Уынгæджы дæн, хæрз уынгæджы сымахæй. 
Цæут æдзух мæ рухс бæллицтыл къахæй, — 
Нымад уæм нæу мæ уæззау тухæн мурдæр. 
Ыссарут мæ мæйдары дæр æнцонæй. 
Мæ цин мын уаты, рухсы тынау, марут. 
Уæ дæлбар мæ амынæт-лæгæй дарут. 
Ныддур и зæрдæ у’ ахæсты зындонæй. 
Мæ бон уæ нал у... Уадзут мæ мæхи бар. 
Æрбайсæфут дæлимонтау мæ цурæй! 
Фæлæ тæрсын... куы фæцух уон уæ хурæй, 
Уæд мæ цæмæн, цæмæн хъæуы сæрибар?.. 
134 

* * * 
Сырддонцъиу у хæрзгыццыл, мур, 
Йæ бадæн — къалиу, къудзи, дур. 
Тæхы ныллæджыты, дзæбæх, 
Йæ дуне арвы бын — нæ зæхх. 
Йæ цард, йæ ахстон дæр — бынæй, 
Кæны цъыбар-цъыбур фæрнæй. 
Сырддонцъиу у хæрзгыццыл, мур, 
Йæ бадæн къалиу, къудзи, дур. 
Йæ балц — пæррæстытæ, цыбыр, 
Кæсы йæм хъарм бæстæ Сыбыр. 
Нæ ивы райгуырæн уæзæг, 
Куы скæны уазæлттæ, зымæг. 
Цæры æд сагъæстæ, æд мæт, — 
Уый афтæ сфæлдыста хъысмæт. 
Сырддонцъиу у хæрзгыццыл, мур, 
Уæддæр æй тавы амонд, хур... 
135 

* * * 
Фыдæл мын ныууагъта рæсугъд зонд 
фæткæн: 
"Кæй уæрдоны бадай, гъе уый зарæг кæн". 
Уый, чи зоны, раст уыд, нæ йæм уыдис хин, 
Фæндагыл-иу кодта йæ сомбоныл цин. 
Кæй уæрдоны бадти — цæдисон æм каст, 
Йæ зарæг ын зарыд, нæ дзы кодта хъаст. 
Лæгау ыл æууæндыд, хæцыди йæ фарс, 
Уæззау тохты кодтой фыдгулыл æвварс. 
Фыдæлмæ-иу худти бæрзонд арвæй хур, 
Нæ тылди тызмæгæй йæ хъысмæтыл дур. 
Æмæ мын ныууагъта рæсугъд зонд фæткæн: 
"Кæй уæрдоны бадай, гъе уый зарæг кæн". 
Фæлæ йæм куыд хъусон? — Мæ дуг у 
æндæр, 
Кæй уæрдоныл бадын, уый — знагæй фыддæр. 
Кæдæм дзы фæлидзон, куыд фервæзон æз? 
Бийы уый мæ удæн, мæ зарæгæн хыз... 
136 

ЗЫРНÆЙЗЫЛД ДЗЫРДТÆ 
Зырнæйзылд дзырдтæ дард ысты мæнæй, 
Мæгуыр æдзух — сæ уаз рухсæй мæ зарæг. 
Æрттивынц тары, стъалытау, фæрнæй. 
Æз та кæмдæр — хæххон дзигло, тыхст 
барæг. 
Мæ уд зын балцы бафæллад, нырхуым, 
Мæхи дзæгъæлы се ссарыныл хъарын. 
Зæххыл мын ’нæсгæрст нал баззади къуым, 
Уæддæр сæ æз, хæзна къæрттытау, н’ арын. 
Фæдæлдзæх ысты, бамбæхстой сæхи, 
Æррайау уæгъды агурын сæ зæлтæ. 
Ысчынд мæнæн мæ балцвæндагыл хин, — 
Кæны мæ сæр сæрсæфæн ран дзæгъæлтæ. 
Æмæ фæстæмæ раздæхтæн. Сындæг 
Æрфынæй донбыл мæйрухсмæ цъæх быдыр. 
Фысым мын разынд м’ амондæн фыссæг, — 
Æмбисæхсæв йæ рæнхъытыл ныггуыбыр. 
Фæдзырдтон ын мæ хабæрттæ æргом. 
Уый загъта: "Хорз лæг, дарддæр мын сæ 
ма дзур, 
Дæ балцæй сойтæ не смæрздзынæ сом, — 
Зырнæйзылд дзырдтæ хи зæрдæйы агур". 
137 

* * * 
Мæ балц та ног — тæссаг хæххон 
фæндæгтыл, 
Кæсын уырдыгмæ — разилы мæ сæр. 
Сындæггай хилынц тарбын мигътæ 
рæгътыл, 
Фæцæуы комæй тарст зæйы ’хситт, хъæр. 
Æрра дымгæ ыскафы хатт мæ цуры, 
Вæййы куырисау фехсынæввонг мæн. 
Ныххæцын æз фырадæргæйæ дурыл, 
Тыххæй ма фенын рухс хуры тæмæн. 
Нæ йæ зонын, цы мын баззади хæхты, 
Цæмæн тындзын сæ фенынмæ æдзух. 
Уæлæмæ дæр, дæлæмæ дæр — къæдзæхтæ, 
Сæрсæфæн рæттæй никуы вæййынц цух. 
Ам дурлæсæн лæджы хъысмæтæй хъазы, 
Зæйраскъуыд дзы ныхъхъæр кæны фæдис! 
Уæддæр сæ æз хъызт зымæджы дæр 
уарзын, — 
Цыдæр диссаг сæ тар лæгæтты ис... 
138 

* * * 
Дæрддзæф ивгъуыды хъал уыдтæн æз дæр, 
Уæззау хъуырдухæн никуы кодтон масты. 
Мæхимæ кастæн бирæтæй хуыздæр. 
Уыд алкæд диссаг ме уæнгты айст хъазты. 
Изæр-иу комæй зæлыди мæ зард, 
Уыдтæн æрыгон, саджы хуызæн хæхты. 
Ныр мыл ысбадт, ызды пъæззыйау, цард, 
Фыццагау дардмæ н’ абалц кæнын рæгътыл. 
Лæдзæджы ’нцæйтты архайын цæуын, 
Æрвитын бонтæ, уазал дурау, кæрты. 
Цæмæй зыдтон, у ацы дуне фын, 
Кæддæры рухс дуг атæхдзæн мæ сæрты. 
139 

* * * 
Ныууигъы фахсыл уазал дымгæ хъæды. 
У бæстæ афтид, рох къæсау, æнкъард. 
Цъæх арвыл мæргъты саджил таг йæ фæдыл 
Кæдæмдæр сайы ме ’лхынцъ хъуыды дард. 
Кæйдæр цъынайыл халæтты къорд бады, 
Къуыприу æврæгътыл бауадзыг ис мæй. 
Æрæгвæззæг та бацыди йæ рады. 
Цæугæдон дуртыл нал зары хъæрæй. 
Лæууы бæгъæмсæр сидзæр къох æрхуымæй, 
Йæ сыфтæр зæххыл фестади хъæццул. 
Уæззау мигъ комы нал æккуырсы къуымæй, 
Цæстгай нæ уынджы уарындон ыскул. 
Бæндæнау хохаг асæст бон ысцыбыр. 
Нымбæхсти рухс хур къæдзæхты кæмдæр, 
Кæсы уырдыгмæ тарæрфыгæй къуыбыр, 
Ысхъæлæй дары рагон мæсыг сæр. 
Ныууигъы фахсыл уазал дымгæ хъæды, 
У бæстæ афтид, рох къæсау, æнкъард. 
Цъæх арвыл мæргъты саджил хал йæ фæдыл 
Кæдæмдæр сайы ме ’лхынцъ хъуыды дард. 
140 

СУАДОН 
Нæ кæныс хъæр, нæ фæлдахыс къæйдуртæ. 
Ды хъарыс зæххæй сабыргай, æнцад. 
Дæ цуры знæт дон ницы мары мур дæр, — 
Фынкбарц денджызы амæлы йæ кад. 
Дæуæй йæ дойны басæтты фæндаггон. 
Нæ ивыс Теркау къæвдайы дæ уаг. 
Дæуыл нæ кæны адæймагау сау бон, 
Æрцæуы дæм æнтæф рæстæджы саг. 
Ды ’вдадзы хосау уды хорзæх тауыс. 
Кæнынц дæм дæттæ сусæгæй хæлæг. 
Ды — рухсы тын, мæн стыр дисы æфтауыс: 
Æдзух куыд вæййыс ирд æмæ сыгъдæг? 
141 

* * * 
X. Т. 
Нал дæн, нал, сымахæй æз, мæ хуртæ, 
Ауыгътон зæххон цардыл мæ къух: 
Бандзыг ам нæртон лæджы фарн дуртыл, — 
Сты йæ рухсæй хъал зæрдæтæ цух. 
Æз — уæлдай ирон поэт... Уæ разы 
Никуы ракаст ме ’мдзæвгæтыл хур. 
Сау рæстæг мæ уды къæрттæй хъазыд, 
Кастæн уæм цъыф хъазæнхъулау — мур. 
Ныр цæуын... Мæн нал æндавы сомбон. 
Мауал дарут пиллонмæ мæ уд. 
Зонут æй: мæстæй мæ хъару бадон, 
Зæлы хъусты уе схъæл ныхас, худт. 
Уе ’хсæн нæй æцæг амонд ыссарæн. 
Кады бæсты равзæрстат къæбæр. 
Уыд Хадже уæ хин митæн хъыгдарæн, 
Рыст дзæгъæлы фидæныл мæ сæр. 
Гъер цæрут! Хъæздыг фынгтыл-иу бадут, 
Хай нæ хъæуы уе стыр куывдæй мæн. 
Намыс, цыт — нæмттæй, æхцатæй барут, — 
Хонут-иу уæ хуыздæрты сæрхъæн... 
Нал дæн, нал, сымахæй æз, мæ хуртæ, 
Ауыгътон зæххон цардыл мæ къух: 
Бандзыг ам нæртон лæджы фарн 
дуртыл, - 
Сты йæ рухсæй хъал зæрдæтæ цух. 
142 

* * * 
Цард æмæ мæлæты ’хсæн фæцардтæн, 
Никуы дзырдтон адæмы цур мæнг. 
Зонын æй: æцæг амондмæ дард дæн, 
Фæлæ дæн лæджы фарнмæ хæстæг. 
Уыд мæнæн фыдæлты намыс тохы 
М’ ардбахæрды фидардæр мæсыг. 
Никуы сивтон ме стад зæрдæ хохыл, 
Бавзæрстон къæдз-мæдз фæндæгты рыг. 
Салд цъититы урс цъуппытæй дардмæ 
Рухсау тахт мæ бæллицты дзыгуыр. 
Хъуыстон æз фынк æхсæрдзæнты зардмæ, 
Змæлыд риуы суадæтты сыр-сыр. 
Хъал сычъийы никуы фехстон комы, 
Дардтон м’ армæй тарст сæгуытæн дон. 
Арæх-иу тызмæг лæгæты роны 
Мæн фæлладæй райхъал кодта бон. 
Хъавыдтæн нæртон зарæг ныззарын, — 
Не ссардтон хъæугæ дзырдтæ, хъырнæг. 
Гъер ма цу, зæронд лæджы зын кары 
Басгуых дугъы дугъæттимæ лæг! 
143 

Ис уæддæр мæ туг æмæ мæ зонды 
Къаннæг ныфс — цыкурайы фæрдыг: 
Н’ амæлдзынæн, къæдзæхы бæрзондыл 
Зарæгæн куы ахуысса йæ зынг... 
Цард æмæ мæлæты ’хсæн фæцардтæн, 
Никуы дзырдтон адæмы цур мæнг. 
Зонын æй: æцæг амондмæ дард дæн, 
Фæлæ дæн лæджы фарнмæ хæстæг. 

* * * 
Фæкъæртт мæ ныллæг къæсыл уарын, 
Йæ цурты къада-дон ныббындз. 
Æрыхъал цыхцырджыты "зарын", 
Нымбæхсти асины бын куыдз. 
Æрттивы. Сау арвæй зынг фæттæ 
Бынмæ Куырдалæгон æхсы. 
Ныгъуылынц тарбын мигъты кæмттæ, 
Тæрккъæвда уæлхæдзæрттæ ’хсы. 
Мæ къæсы авгынцæст фæрссæгтыл 
Æвзары сонт дымгæ йæ тых. 
Ызмæлæг нал аззади уынгты, 
Ыссыгътой сойдзырæгътæ сых. 
Хъæу бандзыг уарыны сæх-сæхмæ. 
Æнкъарын: фенцайдзæни тагъд. 
Кæсдзысты хуры тынтæ зæхмæ, 
Зындзæн фынк æхсæрдзæнты тахт. 
Уæддæр тыхсын... Тæппал æртæхтæм 
Кæсын æрхæндæгхуызæй æз: 
Рæстæгмæ нал уынын нæ хæхты, 
Нæ хъусын хъал дæтты хъæлæс. 
145 

* * * 
Тæхынц фынкбазыр уылæнтæ мæ цурмæ, 
Ызмис былгæрон атайынц æваст. 
Хуыссын æнæмæт, хохаг дурау, хурмæ, 
Ыскодтон дардмæ, денджызмæ мæ каст. 
Фæцæуы стыр, къæдзæхы йас нау балцы, 
Йæ фæстæ ласы ’хсæрдзæны хал — фæд. 
Дæрддзæф мигъ бады сау хохы цъупп — 
арцыл, 
Бынæй ызмæлы хъарм дымгæмæ хъæд. 
Уырынгтæ доны ’нæкæрон уæлцъарыл 
Фæцæуы ’васт кæсагласы цъыввытт. 
Рæстæгмæ айрох урсхъуыр мæргътæй зарын, 
Сæ цъах-цъахæн сызгъæрин дуг æрцыд... 
Тыхджын уылæнтæ фехæлдтой сæ ахуыр, — 
Нæ цæвынц радгай дур былгæрон — тигъ. 
У денджыз диссаг — арвы цъæхау сабыр, 
Йæ сæрмæ хурдзалх ауыгъдæй ныджджих. 
Куы скæса мæй, — сызгьæрины тылд ронау, 
Ныххал уыдзæн фынæй денджызыл тын. 
Ныр уал лæууы, йæхимæ хъусы бонау, 
Æмбары хорз: тагъд фескъуындзæн ,йæ фын... 
146 

Нызмæлы хатт, ныггуылф кæны 
фырмæстæй, 
Бæрзонд къуылдымтау сабухы хæрдмæ. 
Уысммæ тызмæг тых ракæсы йæ цæстæй, 
Уæйыг цæлхъытæй бавзиды мæнмæ. 
Тæхынц фынкбазыр уылæнтæ мæ цурмæ, 
Ызмис былгæрон атайынц æваст. 
Хуыссын æнæмæт, хохаг дурау, хурмæ, 
Ыскодтон дардмæ, денджызмæ мæ каст. 

* * * 
Фæхастой мæн рыг фæндæгтыл мæ къæхтæ. 
Ныууагътон хохы райгуырæн къæсæр: 
Ныр мысын ам, æнуд сахары, хæхтæ, 
Æхсæрдзæнты æмыр сæх-сæх, сæ хъæр. 
Нæ ныллæг къæс мæ разы фесты уайтагъд. 
Кæсы цæргæсау ’нæбын коммæ хъæу. 
Бæрзонд мæсыгæй бæлæтты къорд ратахт, 
Æрцæуы фахсыл дзуджы разæй цæу. 
Цъæх арвы гæппæл цъититыл æндзæвы. 
Æмбæхсынц тарбын аууæттæ бынæй. 
Йæхи сырд дымгæ къæдзæхыл ныццæвы, 
Мæсты дон зары къæйдуртыл хъæрæй. 
Дзыцца — æрхæндæг, сагъæсхуызæй бады, 
Кæсы йæм цард тæбæгъы донау... фын. 
Æз та къуыттыйау хъарм пецы цур, уаты 
Цыдæр рæнхъытæ ’нафонмæ фыссын. 
Ныхъхъусын дурау, цавддурау мæхимæ, 
Фæхатын ма фæллад поездты уаст. 
Рыст зæрдæ маргъау атæхы нæхимæ, 
Ныууадзы мын йæ хуыздæр лæвар — маст... 
148 

* * * 
Æрхъуызы изæр адгуытыл сындæг, 
Ыскъуыд аууæттæ сатæг рæтты тауы. 
Ныджджих нæ хъæумæ тигъджын хæхты 
цæг, - 
Нæ уадзы коммæ æврæгъты æрхауын. 
Кæцæйдæр уадымс кæрдæгыл æртахт, 
Йæ фæлмæн ызмæлд къутæрты бын сысы. 
Нæ кæны фахсыл урс фосы дзуг тагъд, 
Сæ уасын фыстæн даргь уæтæрмæ хъуысы. 
Рæхджы ыскæсдзæн рагъы цъуппæй мæй, 
Нывæнддзæн арвæй йе ’взист тынтæ махыл. 
Хæххон изæр, дæуæй рæсугъддæр нæй! 
Дæ фæрцы слæууыд не ’цæг уарзт йæ 
къахыл... 
149 

ÆНКЪАРД МЫСИНАГ 
Нæ ныллæг къæс æрлæууы хатт мæ 
зæрдыл, 
Ныггуыбыр иуварс, у цыма тæргай. 
Нæ куыдз нымбæхст хуылыдз къуымбилау 
кæрты. 
Ыскултæ уынджы уарындон цæстгай. 
Нындзыг и къуыппыл рагон мæсыг сагъдæй, 
Кæдæмдæр мигътæ тарстхуызæй тындзынц. 
Фæззыгон дымгæ не ’нцайы йæ тахтæй, — 
Фæтъыссы цары, сарайы йæ фындз. 
Дадайы фæрæт — къодахыл сагъд къуымы, 
Нæ хæлд æмбондмæ сидзæрау ныккаст. 
Мæ мад ныззæронд, пецы цур æрхуымæй 
Бийы цъындатæ, бамбæхста йæ маст... 
Уæларвæй хъуысы арвы нæрын хъæумæ, 
Дæрддзæф фæцæуы сау хæхтыл йæ дзæхст. 
Кæсын кæугæ мæ сæфт фыдмæ æнхъæлмæ, — 
Фыднизæй бабын... нал æй уыны цæст. 
Нæ ныллæг къæс æрлæууы хатт мæ зæрдыл, 
Ныггуыбыр иуварс, у цыма тæргай. 
Тæхынц цъæх арвыл хъал азтæ мæ сæрты, 
Мæнæн сæ цинæй никуы уыдзæн хай... 
150 

ÆНАМОНД ЦЪИТИ 
Бæргæ уыд цъити их-къæдзæх кæддæр, 
Æвзистау калдта рухс хурмæ цæхæр. 
Бæрзондæй коммæ ’нусты дæргъы каст, 
Нæ зыдта царды мисхалы бæрц маст. 
Бынæй йæм кодтой сау хæхтæ хæлæг, 
Цыдысты йæм фæндаггонтæ уынæг. 
Фæлæ дын иу бон базмæлыд, ныррызт, 
Йæ уындæй зæрдæ кардрæхуыстау рыст. 
Уый сонтæй коммæ ралæбырд, æрлæст, — 
Уæззау бæллæхтыл нал æххæссыд цæст. 
Уысмбæрцмæ фестад маргхæссæг, æрра, 
Йæ хъæрмæ кодта адæймаг къуырма. 
Ыстæй ныссабыр, арф комы ныцъцъист, 
Фырмæстæй уадау нал кодта æхситт. 
Лæууыд тыхцъæлтæй, хъен-ментæй йæ их, 
Йæ сæрмæ бадти, сау халонау, мигъ... 
151 

ФЫСТÆГ АЗÆМÆТМÆ 
Кæйдæр зæххыл фæрнæйдзаг амонд нæй, 
Æцæгæлон — йæ быдыртæ, йæ дæттæ. 
Нæ рох кæнынц нæ урс хæхтæ мæнæй, 
Уынын мæ фыны алы хатт нæ кæмттæ. 
Мæ цæстыты раз февзæры нæ хъæу: 
Æрцауындзæг Дадайы цæвæг къулыл. 
Дзыцца йæ чемы ивгъуыд бонтау нæу, — 
Æнкъардæй бады хуртуаны цур дурыл. 
Нæ гыццыл кæртыл рафæлдæхти кау, 
Лæууы сæстытæй рох бæхуæрдон къуымы, 
Тæрккъæвдатæм нæ ныллæг къæс ныссау, 
Хæмпæлгæрдæг лæджы æмбæрц — нæ хуымы. 
Æз та — кæмдæр... Фыдрæстæг мыл 
ныддаргъ. 
Мæ царды бонтæ хаст лæгау æрвитын. 
Фыдыбæстæн кæддæр нæ кодтон аргъ, 
Ныр ын йæ хæрзтæ хæхтæм бæлгæ фидын. 
Кæсы мæм цард æнæ мæ Ир зындон. 
Мæнау ды дæр кæйдæр горæттæм ма бæлл. 
Мæгуыр цардæй куы нæуал уа дæ бон, 
Уæддæр, мæ хур, фыдыуæзæгыл амæл... 
152 

* * * 
Ацыдтæ зымæгон æхсæв хъызты, 
Ахастай мын хъазынæн мæ уд. 
Ныр дæ хуыз мæ цæстыты раз сысты, 
Хъуысы дардмæ де сныхас, дæ худт. 
Уарзтыл батар иунæг уысммæ бæстæ, 
Баззадтæн нæ ныллæг къæсы æз. 
Кафыд дымгæ-миткъæдзил дæ фæстæ, 
Зæлыд хъусты йе ’нæнцой къуыс-къуыс. 
Ды ныууагътай хъарм цæссыгтæ базыл, 
Счынди цинæн, чи зоны, кæлæн... 
Хъазы ма нæ хъуынджын куыдз мæ разы. 
Хъавы цырд ысхъæлдзæг кæнын мæн. 
153 

* * * 
Мæ сабибонтæ — уарыны æртæхтæ, 
Фæцыдæр ыстут хъарм рыджы кæмдæр. 
Дзæнгæрджытау ныр азты фæлмæй, хæхтæй 
Æрбайхъуысы уæ хъæлдзæг худт, уæ хъæр. 
Æмæ рыст зæрдæ фестъæлфы... Мæ разы 
Зынджы къæрттытау фегуырут æваст: 
Уый цард мæнæн мæ зæронд удæй хъазы, 
Ныххуырсы мыл, уæ цин мысгæйæ, маст. 
Мæныл зын кар æруæз кодта къæдзæхау, 
Сымахæй дæн цъæх арвгæронау дард. 
Мæ хъару батад, баруадтæн сыгъд зæххау, 
Æрхуысдзæн тагъд мæ ныллæг къæсы арт... 
154 

* * * 
Б. 
Хуылыдз цыртæй мæм худгæйæ кæсыс, 
Цыма нæ ныккалд карз низæй нæ мæсыг. 
Лæууын æнкъард, хæлддзаг хæдзарау æз, 
Фæлурс уадултыл нал лæууы мæ цæссыг. 
Дæуыл хæкъуырццæй къæвда дæр кæуы. 
Нымбæхсти мигъты урс мæйы цалх састæй. 
Дæу а дунейæ ницыуал хъæуы, — 
Дæ фæлмæн зæрдæ дзаг уыди йæ мастæй, 
Мæгуыр сидзæрау ацыдтæ... Кæрон 
Ыссардтай уазал ингæны дæхицæн. 
Фыццагау ирдæй нал фендзынæ бон, — 
Зæххон цардæй дæ сау хъысмæт фæхицæн. 
Ды хъæлдзæг уыдтæ сабийау æдзух, 
Æмбæхстай риуы сагъæстæ æлхынцъæй. 
Ныр махыл систай амондау дæ къух, 
Ныууагътай нæ цæссыгкалгæйæ, хастæй. 
Мæныл æрынцад хистæры ном — хæс, 
Хъæдгомæй баззад д’ амæлæт мæ удыл. 
Уæззау хъарæгæй бафæллад нæ къæс. 
Мæ хъусты зæлы алы уысм дæ худын. 
155 

ФÆСКЪÆВДА 
Кæсынц уырдыгмæ митбадæн æфцгуытæ. 
Фæсабыр хæхты къæвдайы сæх-сæх. 
Ныллæг кæрдæгыл — дондæппал 
фæрдгуытæ. 
Ысулæфыд йæ хъарм риуыдзаг зæхх. 
Уæззау цæнд-мигътæй фервæзтысты 
кæмттæ, 
Хуылыдзæй хъусы мæргъты зардмæ хъæд. 
Фæдисы уайынц кардæлвæстæй дæттæ, 
Кæдз-мæдз фæндæгтæн разынди сæ фæд. 
Бæрзонд цъуппытыл арвæрдын æркъæлæт, 
Ныссыгъдæг и фынкбарц денджызау арв. 
Тыхджын дымгæ та банкъардта йæ мæлæт, — 
Нымбæхст хуыснæгау хохы скъуыдты арф. 
156 

* * * 
Арв куыд нсеры, афтæ нæ цæвы. 
Ирон æмбисонд 
Æмбæхсы сау дуг сусæг фæндтæ бирæ. 
Цы уыдзæн сомбон — базонæн ын нæй. 
Нæртон фарн, цинау, адард вæййы Ирæй, 
Фæлæ та ’рцæуы рухс амонд фæрнæй. 
У цард хæйрæг, нæ рыст зæрдæтæй хъазы, 
Ыскæны хатт хынджылæггаг нæ уарзт. 
Уый фесты сырд — æрра бирæгъ нæ разы, 
Фæлæ та ’ртайы митхъæпæнау маст. 
Хъысмæт — æлхынцъ уыци-уыци, фæхоны, 
Гыццыл сабитау, карды комыл мах. 
Фæцæйсæфæм уæззау фæндæгтыл, доны, 
Фæлæ та фенæм митсæр хæхтæ, рагъ. 
Нæ къонатæ ныззаууат вæййынц. Кæмтты 
Хъæрæй фыццагау нал фæхъуысы зард. 
Нæ ныфс, къæйау, ыстыр дуртыл ныссæтты, 
Фæлæ та схуды ’нкъард хæхбæсты цард. 
Æмбæхсы сау дуг сусæг фæндтæ бирæ. 
Цы уыдзæн сомбон — базонæн ын нæй. 
Нæртон фарн, цинау, адард вæййы Ирæй, 
Фæлæ та ’рцæуы рухс амонд фæрнæй. 
157 

* * * 
Æнкъард фæззыгон бон. Сындæг сæ фазыл 
Уæззау цъæх мигътæ къæдзæхтыл бырынц. 
Фыццагау хъал дон нал арæхсы хъазын, 
Нырхæндæг удау комы сæрмæ рындз. 
Бæгънæг хъæд фахсыл сонт дымгæмæ 
хъусы, 
Йæ сæрмæ цъах-цъах — сау халæтты зиу. 
Хуыссы кæйдæр гал хосы муртыл мусы, 
Цæгъды сынæр, цыма æууилы чъиу. 
Нæ хæдзар — къуыппыл, фисынмæ 
ныггуыбыр, 
Кæсы ныфсæнхъæл даргъ фæндагмæ раст. 
Мæ зæрдæ мысы уалдзыгон цъæх быдыр, 
Бæрзонд цъуппытыл хуры тынты хъазт. 
158 

* * * 
Цæуы мæлæт мæ аууонау мæ фарсмæ, 
Нæ уадзы уæгъд йæ цъысымæй мæ уд. 
Мæн фесхойы, куы фæцæйхауын размæ, 
Куы сыстын ногæй, — айсæфы йæ худт... 
Мæлæт — хæйрæг, хатыр кæнын нæ зоны, 
Мæ уæлхъус сагъдæй алæууы æваст. 
Мæн баппары, тыччийы мурау, доны, 
Куы сленк кæнын, — фæцæйтоны йæ маст... 
Йæ цуры растуд мисхал дæр нæ давы, 
Уæлдай йын нæу, мæгуыр лæг дæ, хъæздыг. 
Мæн цардæй арæх атонынмæ хъавы, 
Куы фервæзын, — фæкарз вæййы йæ хъыг... 
Мæлæт ызнаг у, басæттын нæ комы, 
Хæссы бæрзонд мæстæймарæгау сæр. 
Мæн фехсы, дурау, сæрсæфæнмæ комы, 
Фæлæ та схизын æфцгуытæм уæддæр... 
159 

ЗÆРОНД ХÆСТОН 
Хъæбатыр хæстон амондæй фæхицæн, 
Тыхстæй, мæгуыр, цы фæкæна йæ сæр! 
Йæ хъал цоты дæр нал хъæуы... сæхицæн 
Цæрынц дзæбæх æнæмæтæй кæмдæр. 
Æвæгæсæгæй бахус и, ныггуыбыр, 
Дыдзы хурау фæныгуылы йæ цард! 
Уæззау тохтæ, рыг фæндæгтæ, 
сыгъд быдыр — 
Ысты ныр уымæй, арвгæронау, дард. 
Æрвиты бонтæ Зæрæдты хæдзары, 
Хуыфгæ изæрæй бакæны хуыссæн. 
Рырт зæрдæ ма кæйдæр къæбæртыл дары, 
Къæдз лæдзæг ма йын баззадис ныфсæн... 
160 

* * * 
Лæгау æрфынæй арф миты бын зæхх. 
Уыны хæрзфынтæ уазал æфцæг — базыл. 
Ныджджих и хъæумæ урсхъæпæн къæдзæх, 
Йæ бынмæ дымгæ пухбарц мигътæй хъазы. 
Тындзы кæдæмдæр ихбыл уадздзаг — дон. 
Бæгънæг хъæд хатгай фехъал вæййы, ризы. 
Æрвиты уад, æмбæхст хуыснæгау, бон, — 
Рæстæгмæ фенцад хъæууынгты йæ тъизын. 
У дуне сабыр. Цъиуызмæлæг нæй. 
Тæхынц сындæггай митбындзгуытæ коммæ. 
Кæуы фыццаг уарзт зæрдæйы хъæрæй, — 
Нæ кæсы уый, фыдуаг сабийау, коммæ... 
6 Цæстырухс 
161 

* * * 
Фæгуыбыр уынджы иу кæлæдздзаг къæс, 
Йæ кауын къултыл уарындон лæдæрсы. 
Уый бафыста Хуыцауы раз йæ хæс, — 
Кæйдæр æлгъыст, хæрам дзырдтæй 
нæ тæрсы... 
Уыдис сæрыстыр, амондджын æдзух, 
Гыццыл фæрссæгтæй рухсы цыхцыр 
калди. 
Нæ уыдис кадджын буц уазджытæй цух, 
Хæлæгæй йæм фыд-зæрдæ сыхаг марди. 
Ныр рох кæрты хæрз иунæгæй нынкъард, 
Йæ зыхъхъырты фæззыгон дымгæ ниуы. 
Зындон ын фестад, тар ахæстон — цард, 
Тыхджын дымгæмæ, расыг лæгау, чиуы. 
Йæ талынг къуымты нал цæуы йæ маст. 
Кæм ма ис тых, зæронд къæсыл фæхæцæг! 
Мæлы, мæгуырæг, адæймагау, раст 
Æмæ йын нæй йæ цæсгытыл æрхæцæг... 
162 

* * * 
Уæззау фæндæгтыл бастадтæн хæрæгау. 
Нæ йæ зонын, цы агуырдтон кæмдæр. 
Фæлладæй ныр, куывддон бæстæм цæуæгау, 
Хæссын нæхимæ, дард хæхтæм мæ сæр. 
Мæлы мæ зарæг... Нал хъуысынц йæ зæлтæ, 
Хуыскъ цæугæдонау ферох ис, ныхъхъус. 
Фæцъæх æнуд, рыг сахартæй мæ зæрдæ, 
Цъæх поездты уаст ацахсы мæ хъус. 
Кæйдæр кæл-кæл, кæйдæр рæсугъд ныхæстæ 
Кæнынц мæнæн сæрзилæн ми, кæлæн. 
Фæлæ дæуæй, дæ хъæбысæй, хæхбæстæ, 
Бæрзонд къæдзæхау нал байсдзысты мæн. 
Фæзындзысты мæ къахы фæдтæ рагъыл, 
Лæджы ’хсар домдзæн тарст 
зæйраскъуыд — сырд. 
Ыслæудзæн ног мæ рох зарæг йæ къахыл, 
Йæ гаччы сбаддзæн раздæрау мæ дзырд. 
163 

КÆДДÆРЫ НЫВ 
Æрфынæй хъæу. Хæстæг уынджы 
цырæгътæн 
Тæппытæй хъары талынджы сæ рухс. 
Нымдзаст æрхæндæг цалхыдзаг мæй 
рæгътæм, 
Пырх мигътыл хатгай асæрфы йæ рус. 
Æз иунæгæй — æххормаг лæппу — 
бадын. 
Тæдзы нæ пецæй салд сугты цæссыг. 
Дæ фæлмæн ныхас нал айхъуысы уаты... 
Ныууасы тигъæй, удхæссæгау, уыг. 
Лæууы тыххæй нæ тæнтæхауд къæс 
къахыл, 
Кæны йæ сæрты хъал дымгæ сæррæтт. 
Нæ рудзынгыл фæлурс мæйрухс 
æрбахылд, — 
Кæдæмдæр суры хаст зæрдæйæ мæт... 
164 

* * * 
Ызгъорынц рухсау уылæнтæ фæд-фæдыл, 
Хуылыдз ызмисыл атайынц æваст. 
Фæлмæн дымгæ гæзæмæ змæлы хъæдыл, 
Ыстынг мæ цуры урсхъуыр мæргъты хъазт. 
Кæдæмдæр денджыз ме ’мбæхст хъуыды 
сайы, 
Йæ уæлæ стылд сызгъæрин тæлы — хур. 
Зæдау дæ хуыз мæ сау цæстытыл уайы, 
Æддæуæз былыл доны цæлхъ фзесур... 
Æз бадын дурыл... Ахсайдта мæ зæрдæ 
Нæхимæ — хохмæ, ’рымысыдтæн хъæу. 
Уым арвмæ систой къæдзæхтæ сæ сæртæ, — 
Цæрын мæ бон æнæ хæхбæстæ нæу. 
165 

МÆЙДАР ÆХСÆВ 
Нытталынг бæстæ. Ницы уыны цæст. 
Фыдуаг цæугæдон нарæг комы гьизы. 
Уæлиау мигътæн бацайдагь и хæст, — 
Уæйыг гæрæхтæй хохы уæхск нырризы. 
Мæ фæндаг, калмау, бамбæхсти кæмдæр, 
Фæныхсы дысты сонт дымгæ — 
цæсткъахæн. 
Нырттивы дардыл арвæрттывд, уæддæр 
Нæ бæззы саугуырм талынджы цырагьæн... 
166 

* * * 
’Взист мæй пух фынчыты хъазы, 
Амбæхсы æваст. 
Дымгæ фестъæлфыд мæ разы, 
Тарст хуыснæгау раст. 
Къæхтæ аныгъуылынц миты, — 
Ферох кодтой рыст. 
Худы ’ххормаг сырдты митыл 
Карз зымæджы хъызт. 
Салд бæгънæг бæлæстæ цудынц, 
Расыджы хуызæн. 
Хохæн бамбæрзта йæ цыргъ фындз 
Урс миты хъæпæн. 
Мигъвæлм нарæг комы къулыл 
Нал кæны фынæй. 
Къутæртæн цыдæртæ дзуры 
Даргъ къуыс-къуыс хъæрæй. 
Донæн сабузтой йæ былтæ, 
Ихы бын хъæрзы. 
Гæды пецы цур — тымбылтæ, 
Уазалæй тæрсы. 
167 

КОТЫЛЫ ФЫРТТÆН 
Æз цæрын æндæр Иры... Уæ цуры 
Амардис фыдæлты намыс, кад. 
Нал зонут ирон æвзагыл дзурын, 
Стут нæ хæхтæй арвгæронау дард. 
Æз цæрын æндæр Иры... Уæ митæ 
Сты мæнæн æцæгæлон, хъæддаг. 
Цард æрвитут зарын æмæ ’хситтæй, 
Давд æхцатæй аразут хъуыддаг... 
Æз цæрын æндæр Иры... Уæ удты 
Байсысти нæртон хъару, æфсарм. 
Рæстæг уыл йæхинымæры худы, 
Дары уыл бынхор фыдгæнæг й’ арм. 
Æз цæрын æндæр Иры... Сымахау 
Мæн нæ зонынц доллæртæй æрмæст. 
Зилут цард, уæхимæ гæсгæ, цалхау, 
Самадтат нæ ивгъуыдимæ хæст. 
Æз цæрын æндæр Иры... Уæ цардмæ 
Никуы кæнын мисхал дæр хæлæг. 
Аразут цъæхсæр хæдзæрттæ арвмæ, — 
Диссагæн сæм бацæуынц уынæг. 
Æз цæрын æндæр Иры... Нæ хъæуы 
М’ афтид дзыппыл ’нæрвæссонæй дис: 
Зонынц мæн ирон лæгæй нæ хъæуы, 
Иры фарн — мæ тырыса, мæ ис. 
168 

* * * 
Мæ балцвæндæгтæм акæсын зæрондæй, 
Ныссуйтæ сты цæугæдæттау кæмдæр. 
Фыццагау рæгътыл нал хъазынц ныр 
бонтæй, — 
Фæлладæй мысынц райгуырæн къæсæр. 
Сæ зæрды уыд бæрзонд хæхтæм ысхизын, 
Ныккæсын цъуппæй арф комы бынмæ. 
Ыздыхстсыкъа дзæбидыртæ кæм хизынц, 
Гъе уырдыгæй-иу худтысты мæнмæ. 
Зылдысты ’нæсгæрст дард рæтты... 
Зынг хурау 
Нæ уыд сæ цинæн, хъал митæн кæрон. 
Ныххаудтой-иу сæрсæфæн ранмæ дурау, 
Ныгæдта сæ æрра цæлхъытæй дон. 
Æнуд горæттæм адзæгъæл сæ фылдæр, 
Уыд карды комыл иннæтæн сæ цыд. 
Рысти мæ зæрдæ цардвæндагыл тынгдæр, — 
Æлгъыст бæлццонау фисынмæ фæцыд... 
Мæ балцвæндæгтæм акæсын зæрондæй, 
Ныссуйтæ сты цæугæдæттау кæмдæр. 
Фыццагау рæгътыл нал хъазынц ныр 
бонтæй, 
Фæлладæй мысынц райгуырæн къæсæр. 
169 

ФЫДОХЫ БОНТÆ 
Туджы сæвдылд Ирыстон — нæ уæзæг. 
Зæрдæ мастæй ныттыппыр, ныддур. 
Сæфы фидæн!.. Нырхуым ис ирон лæг, 
Батар бонæй йæ сабитыл хур. 
О, дæлдзæх фæуат, уастæн, фыдгултæ, 
Кæд цæмæн хæссут хъизæмар, маст! 
Тугæй байдзаг нæ сахар, ыскултæ. 
Бæстæ — сонт хъæр, гæрæхтæ, цъæхахст. 
Хъуысы хæдзæрттæй сау марой-хъарæг, 
Хох нырризы, фæрчытæ кæны. 
Тоны дзыккутæ мургай ныййарæг, 
Арв хæкъуырццæй Беслæныл кæуы... 
Быдыр, сабиты хъазæн цъæх быдыр, 
Фестад иууыл уæлмæрдтæ-ингæн. 
Сты дыууæ Иры ’рхæндæг, сæргуыбыр, 
Нæй сæ мæтæн ныхæстæй зæгъæн... 
Басгуыхт бирæгътæ удхор зæххонтæй, 
Нал у с’ азарæй махæн нæ бон. 
О Ыстыр Хуыцау! Ракæс бæрзондæй, 
Рахæсс не знаг лæгсырдтæн тæрхон! 
1—3 сентябрь 2004 аз, 
Беслæныхъæу 
170 

...Ныр акæсын мæ сæфт фæндæгтæм 
рагъæй, — 
Къæдз-мæдз хæххытау ацыдысты дард. 
Сæ фæдыл тахтæн хохкъæпсыртыл 
маргъæй, 
Нæ зыдтон уадау къуылдымтыл фæллад. 
Хуыдтой мæ семæ дуркъул къæсæй цардмæ, 
Зылдтæн цæргæсау ’нæсгæрст рæтты æз. 
Кæм-иу хъырныдтон хохаг дæтты зардмæ, 
Кæм мын-иу фестад митфæлдзæгъдæн хыз. 
Фæстæдæр дурау ’нæбын коммæ ’ртылдтæн, 
Ысхизын хохмæ нал баци мæ бон... 
Сырдау дзæгъæлы цардагур фæзылдтæн, — 
Мæ рухс фæндтæй ма аззади сыгъдон. 
Рыг фæндæгтæ! Ныссуйтæ стут сымах дæр, 
Уæ хуыздæртыл æрыскъуыди сырд зæй. 
Мæ рох къæсмæ уæ нал хæссы уæ къах 
дæр, - 
Фынкбарц дæттау фæлыгъдыстут мæнæй. 
Æнæбын комы уазал раны бадын, 
Мæн нал ахсы лæгмар лæгау хуыссæг: 
Кæуы мæ сæрмæ сау къæдзæхтыл уарын, 
Кæсы уырдыгмæ дурлæсæн — тызмæг. 
171 

* * * 
Мæ царды цалх ныгуылæнмæ фæтулы, 
Дыдзы тынау ма къæдзæхтыл хæцын. 
Æз нал фендзынæн рухс боны скаст, хуры, 
Ныууадздзынæн æмдзæвгæтæ фыссын! 
Мæрдтыбæстæй ыздæхæн нæй фæстæмæ, 
Фæлæ цы мары сау адзал, йæ тас? 
Мæ уд æртæхдзæн райгуырæн бæстæмæ, 
Кæндзæн мæнау нæ хæхтимæ ныхас... 
172 

ХОСГÆРДÆНТЫ 
Къаппа-къуппа арф кæрдæгæй 
Урс тымбыл сæр дары. 
Цъырцъыраг цъæхснаг хъæлæсæй 
Зары æмæ зары. 
Хохаг дымгæ кафгæ-заргæ 
Уыгæрдæны фасы. 
Цæугæдон бынæй хъæргæнгæ 
Дойнаг дуртæ ласы. 
Цæвджыты ’хситт гауыз фахсыл 
Хъарм уæлдæфы сысы. 
Карст кæрдæг йæ фæлмæн фарсыл 
Уистæ-уистæ ’рхуыссы. 
Хосгæрдæнтæ — диссаг афон! 
Фæлæ хур хъыцдзры; — 
Урс хæдонæй сихорафон 
Хид æддæмæ хъары. 

МÆ ЧИНЫГ 
Фæуæнт гъе ныр мæ бæллицтæ дæ бар. 
Æххуыс зын балцы хъал хицæуттæй ма кур. 
Ды рухс фæндаг рыст зæрдæтæм ыссар, 
Мæ уды тыхст ирон адæмæн радзур. 
Цæуыс нысанмæ, нал дын ис лæууæн. 
Къæвда заман зæйы раскъуыдæй ма тæрс. 
Нæ барста раст дзырд ’хсины лæг мæнæн, — 
Ды йæ бæстон йæ фыдбылызтæй бафæрс. 
Уыдис рæстдзинад ме стыр ныфс — Хуыцау, 
Ыслæууыд къахыл уый фæрцы мæ зарæг. 
Дæумæ хæсдзæн дымыстæр ызнаг фау, 
Фæлæ-иу у йæ ныхмæ тохы барæг. 
Мæнæн мæ цард зæрыбонтæм фæкъул. 
Мæ сагъадахъ рæстдзæвин фæттæй сафтид. 
Мæныл рæхджы æрныгуылдзæнис хур. 
Мæ бæсты Ирæн йе стыр хæрзтæ бафид. 
174 

* * * 
Уазал изæр. Ме стъолы раз бадын, 
Уæлхæдзары сонт къуыс-къуыс æрцард. 
Зестын пец бынтон ныууазал уаты, 
Бафынæй хæмпус фæнычы арт. 
Тулдз нæ кæрты салд къалиутæ тилы, 
Митбындзгуытæн — зулаив сæ тахт. 
Мæй фæлурсæй урс рагъыл ысхилы, 
Бамыр дуртæн их доны сæ загъд. 
Цармыл къуымы сау гæды — тымбылтæ, 
Скодта рухсмæ — рудзынгмæ йæ каст. 
Дары мила сарайæ йæ былтæ, 
Мæсыг мигъты амбæхсы æваст. 
Уынджы дымгæ — митæвдылд, ыскафы, 
Хæдзæрттыл ныхситт кæны хъæрæй! 
Зымæг уды рухс бæллицтæ сафы, 
Уый мæнау æмдзæвгæты мæт нæй. 
Зæрдæ азæр адзæгъæл и, райы, 
Ферох ысты царды зынтæ, рыст. 
Цæстытыл нæ фыццаг фембæлд уайы, 
Ницы давы рæнхъыты цур хъызт... 
175 

* * * 
Фыссын та дæм, мæ зæронд фыд, фыстæг. 
Куыдтæ цæрыс? Цы хабæрттæ ис хъæуы? 
Хæрзаг зæгъыс, æз нал цæуын хæстæг, 
Мæн раздæрау нæ сæгдзыд къæс нæ хъæуы, 
Кæйдæр сахары хъал цардæй цæрын, 
Нæ дæ фенын æхсæвыгон мæ фыны, 
Мæнæн æнæ дæу никуы вæййы зын, 
Нæ хæлд æмбонд мæм ардыгæй нæ зыны, 
Ысхауæггаг, дзæгъæлдзуйау, дæ фырт, 
Йæ фыдбылызæн адзæгъæл и хохæй, 
Æз нал æмбарын адæмы хъæр, дзырд, 
Ныууагътон дæ æвæгæсæгæй, рохæй. 
Дзыццайыл дæр ыстырзæрдæ ысдæн, 
Цыдæр гацца мæ асайдта йæ фæстæ, 
Дæуæн хъæбулæн нал бæззын, фыртæн, 
Мæ туг нывзæр, — кæйдæр маргæй 
фæхъæстæ, 
Цыргъ цæвæгæй æз нал зонын кæрдын, 
Цæуын фыййауæй нал хæссын мæ сæрмæ, 
Дзул адджынæн æнæ сымах хæрын, 
Нæ фæбæллын фынкбарц дæттæн сæ 
хъæрмæ. 
176 

Дзæгъæлæй баззад ’нæ барæг мæ бæх, 
Бæрзонд къуылдымтæй нал зæлы мæ зарæг, 
Æз ферох кодтон урс хæхтæ, нæ зæхх, 
Мæн нал хъæуы мæ гыццыл Ир-ныййарæг. 
... Мæ зæронд фыд! Дзæгъæлы кæныс мæт... 
Дæ фыртыхстæй хъæбæр тамако ма дым. 
Мæнæн æнæ дæу а дуне — ныккæнд, 
Ныртæккæ дæр, дæу мысгæйæ, æз бадын. 
Нæ мæ ахсы уысмы бæрц дæр хуыссæг, 
Мæ зæрдыл Ир, нæ сæгдзыд къæс æрлæууы. 
Фыссын та дæм, мæ зæронд фыд, фыстæг... 
Куыдтæ цæрыс? Цы хабæрттæ ис хъæуы? 

* * * 
Ныххойы рудзынг хохаг дымгæ сонтæй. 
Кæны тæрсæгау хъæугæрон нæ къæс. 
Ныджджих уырдыгмæ рох мæсыг 
бæрзондæй. 
Мæ мидхъуыдыты аныгъуылдтæн æз. 
Фæззыгон уазал ме стад уæнгты хизы. 
Æнкъард фæндагау асæст бон ныддаргъ. 
Бæгънæг хъæд фахсыл, тарст сидзæрау, 
ризы, 
Æвæры зымæг къуылдымтыл йæ уаргъ. 
Къæдз-мæдзы хъавгæ доны таг æккуырсы, 
Йæ былгæрæттæ ранæй-рæтты — их. 
Бæрæг у: тымыгъ цъупп хæхтæй æрбырсы, 
Тæры йæ разæй комнарæгмæ мигъ. 
Нæ кæсы зымæг, карз зымæг æнхъæлмæ, 
Бæлццон лæгау ын никуы ис лæууæн. 
Рæхджы фæзындзæн урс бæхыл нæ 
хъæумæ, 
Æрæййафдзæн та уазал къæсы мæн... 
178 

* * * 
Гуыры бонрухс арвгæрæтты, 
Урс фæлмæй ныддаргъ. 
Сау хæхтæн сæ лæгæт рæтты 
Нæй ызмæлæг, маргъ. 
Дымгæ — сонтдзæф, хъæды сæрты 
Быдырмæ — йæ дугь. 
Даргъ бæлас нæ къаннæг кæрты 
Тарф фынтæй фæцух... 
Куыдз рæйы, йæ бæттæн тоны, 
Нал лæууы æнцад. 
Дысоны къæвдайæ комы 
Гомсæр дзыхъхъ ысцад. 
Сонт сыффытт йæхи ныздухы 
Рудзынгыл æваст, 
Фæлæ бон йæ цонгыл тухы 
Сау æхсæвы маст. 
Хур бæрзонд уæйыг къæдзæхыл 
Фехста фат — йæ тын. 
Æмæ иунæг уысммæ зæххыл 
Айсæфт талынг, фын. 
179 

РЫНЧЫН ЛÆГ 
Ныгуылы цард, дыдзы хурау, лæгыл. 
Æнæсцух мургай йе уæнгты тых сысы. 
Ыскодта, хатын, дудгæ бон мæныл, 
Уæддæр ма мæм æхсæрдзæнты хъæр 
хъуысы... 
Тæры мæн донмæ сау мæлæт сындæг, 
Æнæ донæй мæ донбылæй ыздахы. 
Йæ сомыл мисхал нал æууæнды лæг, 
Уæддæр ма слæууын ацархайын къахыл... 
Мæ къæсæй лидзы цардуалдзæг — рæсугъд. 
Мæн Тъæпæнхъæумæ хин дæлимон суры. 
Хæцы æрдуйыл хуыссæны мæ уд, 
Уæддæр ма хъавын ацæрын дæ цуры... 
180 

* * * 
Кæддæр дзæнхъатæй сарæзтон 
хæдзар, 
Уый донбыл аивæй лæууыди. 
Къæйдуртæй йын æрæмбæрзтон 
йæ цар, — 
Кæрон мæ уаз цинæн нæ уыди! 
Фæлæ ма донбыл, сабидуг кæм и? 
Дзæнхъа къæс — рухс бæллиц — 
ныккалди, 
Мæ цард хæйрæджы амæттаг фæци, — 
Мæ цуры дойнаг дур дæр нал и... 
181 

* * * 
Тæхы кæдæмдæр тарст æфсургъыл рæстæг, 
Мæн дары артмæ ауыгъдæй æдзух: 
Вæййы мæ амонд стъалыйау хæрзхæстæг, 
Фæлæ йæм зæххæй не ’ххæссы мæ къух... 
Мæхицæн уæгъды авæрын ныфсытæ, 
Кæддæры уарзт мæм бахуды фæлмæн. 
Æваст фæзынынц сау тыхтæ æрсытау, 
Дзæккор дзæмбытæй амур кæнынц мæн. 
Мæ къæсы хатгай нал фæсудзы арт дæр. 
Æз уазал къуымы батулын мæстæй. 
Вæййыс мæ удмæ арвгæронæй дарддæр, 
Уæддæр дæуæй æвахсдæр бæллиц нæй. 
Фæхæрын ард дæ сыгъдæг ном, дæ уарзтæй, 
Мæ разы фесты стыр цæлхдур хъысмæт. 
Ныттыппыр зæрдæ тухæнтæ ’мæ мастæй, 
Ысси мæ цард, мæйдар æхсæвау, хъæд. 
Тæхы кæдæмдæр тарст æфсургъыл рæстæг, 
Мæн дары артмæ ауыгъдæй æдзух. 
Вæййы мæ амонд стъалыйау хæрзхæстæг, 
Фæлæ йæм зæххæй не ’ххæссы мæ къух... 
182 

* * * 
Кæны мæ гыццыл къæс фынæй, 
Къуырмайау куыйты рæйд нæ хъусы. 
Кæсы йæм мит-æфцæгæй мæй, 
Сындæггай йæ адджын фын узы. 
Йæ фарсмæ æрхы ’рымбæхст мигъ. 
Нæ зыны атагъа, тыгъд быдыр. 
Нæ кæрты рох бæлас ныджджих, 
Нæ цæуы дысонау йæ зыр-зыр. 
Фæлыгъди хъал дымгæ, фæхъус, 
Ныууасы уыг кæцæйдæр тары. 
Мæ уаты — сойдзырагъы рухс, 
Æддæмæ хид фæрссæгтæй хъары. 
Мæн донау нал ахсы хуыссæг. 
Лæууы дæрддзæф ивгъуыд мæ цуры: 
Мæнæн фæсмонгæнгæ сындæг 
Мæ царды дард хабæрттæ дзуры... 
183 

* * * 
Улæфы денджыз, арвы цъæхау, хурмæ, 
Дæрддзæф йæ сæрмæ мигъы фæлм нындзыг. 
Нæ дары урс рагъ уылæнты тахт мурмæ, — 
Мæ цуры дуртыл атайы сæ фынк. 
Хуыссын дæлгоммæ хъарм фæлмæн 
ызмисыл, 
Ыскодтон дардмæ — науы стъæлфмæ каст. 
Фæтæн денджызæн хохбылгйерон — сисыл 
Мæстыйæ хатгай сабухы йæ маст. 
Нæ халынц урсхъуыр хъал мæргътæ 
сæ ахуыр, — 
Пæррæст, цъæхахстæй ййдзаг кæнынц арв. 
Зыны уæйыг хох хъæды сæрмæ — къахыр, 
Ныгьуылы зæрдæ рухс бæллицты арф. 
184 

СЫРДДОНЫ 
Цæрынц ам сырдтæ бухъ цардæй. Ысты 
Сæ бынæттæ æфсæйнагæй конд, фидар. 
Кæнынц уæддæр сæ хъысмæтмæ мæсты, — 
Кæм ис фыццагау рухс бæллиц, сæрибар... 
Ныууынæргъы тæлмытæ стай æваст, 
Йæ зæрдыл тархъæд, дард ивгьуыд 
æрлæууы. 
Фыртыхстæй тоны бирæгъæн йæ маст, 
Уæйыгдых арс йæ фæстæгтыл ыслæууы! 
У сырдтæн сахар ахæстон, къæлæт, 
Сæ цæстытыл сырдбадæн æрдуз уайы. 
Æрцахста уыдон хин митæй хъысмæт, 
Фыды муртæй сæ къаннæг саби сайы. 
Тæлтæг маймули нал ары бынат, 
Кæны гæппытæ, баст синагыл хъазы. 
Уый не ’ндавы хъæддаг сырдты мæт, кад, — 
У амондджын, лæвар къæбæрæй — разы. 
Уый хъæды дæр æмбæхсæн ран зыдта, 
Уыдис æдзух хъаруджын сырдтæй хицæн. 
Йæ тарст уд ын тызмæг хицау уыдта 
Æмæ дзы скодта хъазæнхъул йæхицæн... 
185 

* * * 
Æвæрын æз мæнг ныфсытæ мæхицæн, — 
Зæххыл адзалæй аирвæзæн нæй. 
Рæхджы кæндзынæн а дунейæ хицæн, 
Æппæлдзыстут мæ фыстытæй, мæнæй... 
Ыставд цæссыг мæ чырыныл тæдздзæни, 
Уæззау хъарæгæн нал уыдзæн кæрон. 
Мæ чызг хæкъуырццæй, сабийау, кæудзæни, 
Мæнмæ нæ хæхтæй нал худдзæни бон. 
Цæстмæ митæ, æфсæрмæй кæуын, фаутæ, — 
Ис се ’ппæтæн дæр марды раз бынат. 
Мæ мæгуыр хотæ скæндзысты сæ саутæ, 
Мæн нал æндавдзæн Иры уæзæг, кад. 
Лæджы цард, й’ ацыд ницæмæй у диссаг! 
Ысфæлдыста нæ ахæмæй Хуыцау. 
Зæгъдзысты мын мæ хорз хæлæрттæ рухсаг, 
Зæгъдзæни ме знаг: "Авддæлдзæх ныххау!" 
Адзалæн у нæ цардвæндаг хъыбыллæ, 
Мæрдтыбæстæм нæ фæстаг балц — йæ хæс. 
Мæ цауд хæрнæгæй апырх уыдзæн дзыллæ, 
Æнкъардæй, хастæй баззайдзæн нæ къæс. 
186 

* * * 
Æрцæуы зымæг. Хохаг дымгæ ниуы. 
Ныллæг къутæртæ гомгæрццæй лæууынц. 
Æрбатыхтой уæззау мигътæ Хъæриуы 
Йæ тар риуыкъæй нал æвдисы рындз. 
Тæнæг их бады доны былтыл хаххæй. 
Фынкбарц уылæнтæн асасти сæ тых. 
Фæлыгъди фæззæг, хуры хъармау, махæй 
Цъæх уазал хъæумæ сарæзта йæ ных. 
Сындæггай хауынц митбындзгуытæ арвæй, 
Кæнынц сæхицæн дурты сæр бынат. 
Тæхынц кæдæмдæр сау халæттæ дардæй, — 
Сæ балцæн нæй мæ хъуыдытау сæрфат... 
187 

* * * 
Поэты ном бæргæ хæссын æз дæр, 
Лæгау мæ хъарутæ фæлварын. 
Кæсын мæхимæ бирæтæй хуыздæр, 
Фæлæ нæма базыдтон зарын. 
Ныссуй вæййынц мæ хъуыдытæ æдзух, 
Нæу уыдон райхалын мæ хъару. 
Куырыхон дзырдтæм не ’ххæссы мæ къух, 
Мæ бон лæмæгъ рæнхъытæй нал у. 
Рæсугъд фæлгонцтæ аныв кæнын хатт, — 
Ыскафы ’нкъард зæрдæ фырцинæй. 
Уæддæр нысаныл не ’мбæлы мæ фат, — 
Цæуынц мыл ме ’нкъарæнтæ хинæй. 
Æмæ фæзæгъын: ницы у мæ фыст, 
Ныххауæд авддæлдзæх йæ хъæстæ! 
Фæлтау ыссарон царды фæрæз — куыст, 
Цы сафын дзæгъæлы мæ рæстæг/ 
Фæлæ та зарæг, кæс, æмæ сындæг 
Йæ фæдыл мæн кæдæмдæр хоны. 
Цыдæр цин риуы райгуыры нæуæг, 
Цы у, цы хæйрæг у, — нæ зонын... 
188 

* * * 
Мæ хъысмæтæн цы загъдæуа, цы, уастæн, — 
Уыдтæн гæвзыкк, æцæг амондæй — цух. 
Гыццыл сабийау царды хæрзтæм кастæн, — 
Нæ хæст кодта сæ иуыл дæр мæ къух. 
Мæ хъысмæтæн цы загьдæуа, цы, уастæн, — 
Нæ мæ тавта къæдзæх-лæгæтау хур. 
Кæрон нæ уыд уæззау тухæнтæн, мастæн, — 
Мæ зæрдæ риуы бафæллад, ныддур. 
Мæ хъысмæтæн цы загьдæуа, цы, уастæн, — 
Хуыздæр дугмæ къæдз-мæдз фæндаг 
ныддаргъ. 
Нæ базыдтон сæрфат кæнын нæ уарзтæн, — 
Æрхуыссыд артау рухс бæллиц — цырагъ. 
Мæ хъысмæтæн цы загъдæуа, цы, уастæн, — 
Ныккодта мын къæйсæстытæ мæ уд. 
Кæсын ма ныр, гуыбыр хæдзарау, азтæм, — 
Мæ цурмæ хъуысы дард фæлмæй сæ худт... 
189 

* * * 
Дард ивгъуыдæй хъуысы 
Рох бонты уынæр. 
Хъуыдыты нæ сысы 
Рухс бæллицты хъæр. 
Хъæуы сæрмæ — хæхтæ, 
Кæс æмæ сæм кæс! 
Сабизæрдæ рæгьтыл 
Фестади цæргæс. 
Дымгæ мигътæй хъазы, 
Уисын бæхыл — æз. 
Алæууы мæ разы 
Худгæйæ дæ хуыз. 
Дурæхсынæй донмæ 
Нал æфсæды лæг. 
Уылæнты фынк ронмæ 
Гæпп кæнын цæрдæг. 
Хауы ’хсæрдзæн хохæй, — 
Къæйдуртыл ныппырх. 
Баззад сихор рохæй, 
У зæрæхсид сырх! 
Мысинæгты даргъ хал 
Не скъуыйы æппын. 
Сабидуг та райхъал 
Дзуры аргъау — фын... 
190 

* * * 
Лрвырдыны сæрты чи агæпп кæна, 
уый æрыгон фестдэæни. 
Ирон æмбисонд 
Æз федтон диссаг: иуафон мæ фыны 
Мæныл зын балцы баталынг ис бон. 
Тæрккъæвда скодта нарæг ком йæ быны, 
Цыхцыртæй калди сау къæдзæхтыл дон. 
Фæлæ фыдлæг, фыдбон нæ хæссынц бирæ, 
Æркъæдз и иуварс арвæрдын — къæлæт. 
Йæ сæрмæ æз —фæллад фæндаггон Ирæй, — 
Мæнмæ фыццаг хатт бахудти хъысмæт! 
Йæ сæрты хъуамæ арвырдынæн рогæй 
Нывзылдтаин ныллæг фахсмæ мæхи, 
Цæмæй æрыгон фестадаин ногæй, 
Æрыздæхтаид уарзты дуг — мæ цин. 
Уæрыккау риуы ме стад зæрдæ кафыд, 
Ыстахти уд Сæна-хохæй уæлдæр. 
Фæлæ уæдмæ рæсугъд арвырдын нал уыд, — 
Мæлхъы базырау айсæфти кæмдæр... 
191 

* * * 
Ныззæронд ис нæ хъулон хъуг бынтон, 
Кæны, мæгуырæг, алы хатт рынчынтæ. 
Фыццагау нал у ’хсыр хæссын йæ бон, 
Йæ хуыз кæуинаг — царм æмæ 
ыстджытæ. 
Æдзух фыртыхстæй райдайы хъæрзын, 
Йæ къуырф цæстытæ айдзаг вæййынц 
донæй, 
Сæумæ нæ комы хизæнмæ цæуын, — 
Тæрсы, фыд-зонд сыкъаджын рæгъау — 
хъомæй... 
Ыскæны кæртæй хæдзармæ йæ каст, 
Ныллæг хъæлæсæй бауасы тыххæйты, 
Цыма фæхъавы радзурын йæ маст, 
Ыстæй та ’рхуыссы уазал гобан — 
къæйтыл. 
Ныззæронд ис нæ хъулон хъуг бынтон, 
Кæны, мæгуырæг, алы хатт рынчынтæ. 
Йæ рæуæд цинæн нал зоны кæрон, 
Уый сисы саппыл ’нæмæтæй хъылдымтæ... 
192 

* * * 
Бæстæ донласт фестади, 
Барухс ысты кæмттæ. 
Сау мигътæй ма аззади 
Къæдзæхтыл фæскъæуттæ. 
Къада дæттæн хус æрхæй 
Райхъуысти сæ зарын. 
Адард та ис мах сыхæй 
Хъæды сæрты уарын. 
Бæлæсты цъæх сыфтæртыл — 
Дондæппал фæрдгуытæ. 
Фесæфт дымгæ къутæрты, — 
Уадзыгау фæкуыддæр... 
Хохæй ракаст хуртæлы, — 
Арвыл нæй хъыгдарæг! 
Булæмæргъы не ’вдæлы, — 
Азæлы йæ зарæг. 
7 Цæстырухс 
193 

* * * 
Цæрын нæу сырдтæн тархъæды æнцон, — 
Фыдбылыз бады къудзиты æмбæхстæй. 
Тыхджынмæ худы хуыггоммæ дæр бон, 
Мæлы æдзух тæппуд тæрхъус фырмæстæй. 
Тызмæг ыстай ам басгуыхти паддзах, 
Бæрзонд бæлæстæ — маймулитæн хъазæн. 
Нæ хæссы хъæдæй знæт домбайы къах, 
Цæттæ йæ лыстæн мадзура сырд — арсæн. 
У цардæй пыхсы тугдзых бирæгъ хъал, 
Хъандзалуæнг франк — тæссаг уавæртæй 
разы. 
Нæй хин рувасы хин митæн æмбал! 
Хуыссы тымбылтæй маргджын калм 
цъæх базыл. 
Ам алцыдæр — хъæддаг фæткæвæрд, раст, — 
Нæ дарынц мурмæ лыстæг сырдты царды. 
Æдых æхсæрæг фестъæлфы æваст, — 
Нæ уæнды хъæды стох кæнын йæ бартыл... 
194 

Нæ хъæу фыртæссæй аныгъуылдис мигъы, 
Йæ уынгты уары ставд тъыфылæй мит. 
Сырд дымгæ кæрты салд бæлас ныууигъы, 
Кæны мæстыйæ хæдзæрттыл æхситт. 
Мынæг рухсытæ нал ысты сæ сæрæн, 
Лæг сæ нæ уыны — цасфæнды сæм кæс. 
Кæйдæр кау зæххыл афæлдæхт, 
ныддæрæн, 
Ныссабыр ис йæ удисæн къæс-къæс. 
Хатыр, лæгъстæтæ карз зымæг нæ зоны, — 
Ныййих кодта къæдз-мæдзы уадздзаг — дон, 
Ныллæг хъæд тилы урс тымыгътæ комы, 
Йæ хъызтæй фесты комбæстæ зындон. 
Фæлæ фæвæййы ’гъатыр зымæг уайтагъд, 
Йæ тызмæг зæйтæй нал аззайы мур. 
Фæдис кæны: йæ хъал рæстæг куыд атахт, 
Куыд ыл худы бæрзонд æфцæгæй хур... 
195 

* * * 
Мæ зæрдæ дзаг уыд зарджытæй кæддæр, 
Хъырныдтой мын зæлланг хъæлæсæй 
хæхтæ. 
Ныууæззау ныр, хуылыдз къодахау, сæр, 
Мæ быны хатгай адон вæййынц къæхтæ. 
Ныззæронд дæн. Фæныгуылы мыл бон... 
Бæрзонд æфцгуытыл нал зынынц 
мæ фæдтæ. 
Уынын хæстæг рыг фæндæгты кæрон, 
Æхсынц мæ низтæ маргхъæстæ зынг 
фæттæй. 
Тыххæйты кæртмæ рацæуын. Нæ куыдз 
Мæныл фыццагау райдайы фырцинтæ. 
Фæтъыссы кæрцы тарст дымгæ йæ фындз, 
Фæлдахы кау, кæны йын цыма хинтæ. 
Нæ къæс — кæлæдздзаг, нал дзы ис 
мыст дæр, 
Йæ гæмттæ къултæй рухсы тынтæ худынц. 
Къæсау фыдрæстæг ферох дæн æз дæр, 
Мæ удыл царды риссаг ностæ дудынц. 
196 

Кæй ма хъæуын?.. Мæ хъал зарæг 
нынкъард. 
Хъысмæт — дæлимон, рахаста йæ тæрхон... 
Фæлыгъди амонд, ме ’взонг бонтау, дард, 
Зын кары ма Хуыцауæн дæр цы зæгъон. 
Мæ зæрдæ дзаг уыд зарджытæй кæддæр, 
Хъырныдтой мын зæлланг хъæлæсæй 
хæхтæ. 
Ныууæззау ныр, хуылыдз къодахау, сæр, 
Мæ быны хатгай адон вæййынц къæхтæ. 
197 

* * * 
О Стыр Хуыцау! Зын сахаты фæзын, 
Ысты мæ цард, мæ адзал дæр дæ къухы. 
Æз карз дуджы уæззау цæфтæй хъæрзын, 
Уæрдæхау мын мæ цардвæндаг ыздухы. 
Зæххыл мæнæн сæрибар хъысмæт нæй, 
Æлгъыст дæн æз, хъæды халонау, царды. 
Мæ хъæрмæ у фæдисон лæг фынæй, 
Уæлмонц фæндтæ ныртхутæг ысты арты. 
Æххуысмæ тохы ничи ис зынæг. 
Фыдбылыз — хæрх, мæ дур-къæсæр 
ныххойы. 
Хæрзгæнæгыл дæр нал æууæнды лæг, 
Фыдгул мæ риу цыргъфындз арцæй 
рæхойы. 
О Стыр Хуыцау! Цы дуг ньпскодта, цы! 
Æрцыди фарнæн а бæсты йæ кæрон. 
Æрдуйыл ма мæ сыгъдæг уд хæцы, 
Мæгуырмæ амонд нал цæуы æмгæрон. 
Æз хъазæнхъул фыдрæстæгæн ысдæн. 
Ирвæзынæн — зынагурæн йæ мадзал. 
Цæй, рахæсс ды æцæг тæрхон мæнæн, — 
Дæумæ куы сты мæ цард æмæ мæ адзал... 
198 

* * * 
Дзыцца, цæуын мæм нал цæуы нæ хъæумæ, 
Дæу мысгæйæ та цавддурау ныхъхъус дæн. 
Кæсын æррайау ивгъуыдмæ æнхъæлмæ, 
Æрфæд кодта хъæрмуст цæссыг 
мæ рустыл. 
Дæ фæстæ хур дæр аныгуылд мæ сæрмæ, 
Нытталынг арвы стъалыбыдыр мигъæй. 
Æрвнæрды цæлхъæн фесхъиуын 
йæ хъæрмæ, 
Нынкъард вæййын дæ ингæны раз 
джихæй. 
Кæддæры хъал цард — саджилтæ, 
ныггалиу, 
Хъысмæт æнæ дæу ницуал у мæ цæсты. 
Æрхæссин дын аза-бæласы къалиу, 
Фæлæ йæ, цæй, кæм агурон, цы бæсты?.. 
199 

* * * 
Хæмпус æврæгътæ арвы цъæхы хъазынц, 
Сæ роны худгæ аныгъуылы хур. 
Кæсы бынмæ бæрзонд æфцæгæй 
сау рындз, — 
Йæ уæлæ ’ртыгъта тар аууон — хъæццул. 
Хæххон цæргæс нæ хъæуы сæрмæ зилы, 
Ныллæууы хатгай, цавддурау, æнцад. 
Мæ фарсмæ дымгæ даргъ бæлæсты тилы, 
Тæлфы сындæг гыццыл уылæнтæй цад. 
Йæ бæхыл чидæр арф комы фæтæхы. 
Ныппака нымæт — базырты хуызæн. 
Кæсын æм æз... Мæхинымæр фæзæгъын: 
Куы уаид ныр бæлццоны амонд мæн... 
Уæд дунейыл, уæд бæстæтыл æрзилин, 
Нæ фенин бухъ цард, диссæгтæ чысыл! 
Фæлæ фæстæмæ урс хæхтæм æрцæуин: 
Цæй амонд ис æнæ хæхтæ зæххыл... 
200 

* * * 
Кæнынц мæ сæрмæ мигъкъуылдымтæ хыл, 
Цæвынц кæрæдзи хъаматæ, æрцытæй. 
Сæ цæхæр хатт фæпырх вæййы дæрдтыл, 
Нæ фæллайынц гуыппырсартау хæцынæй. 
Фæкъæртт и донау урс хæхтыл сæ хид, 
Лæдæрсы кæмттæм, цæугæдæттыл бафтыд! 
Кæны сæ бынмæ сонт дымгæ æхситт. 
Бæрзондæй чидæр къæдзæхмæ 
ныхъхъавыд. 
Фæцыд гæрах! Ныррызт йæ хъæрмæ зæхх, 
Нытталынг бæстæ, сау хæйрæг дзы 
хъазыд. 
Фæлæ фæзынди арвы гæппæл — цъæх, 
Æрвæрдын худгæ тар хъæдыл æртасыд. 
Æмæ ныхъхъус уæларвон быцæу — хæст. 
Сæрыстырæй уæйыг хæхтæ зындысты, 
Цъæх арвыл мигъты нал ауыдта цæст, — 
Пырх æфсæдтау уынгæг кæмтты 
лыгъдысты. 
201 

* * * 
Мæн цæрын фæнды, мæлæт, 
Тагъд мæ цурæй фесæф! 
Ма ’нхъæл: у адзал мæ мæт, 
Ралæууыди ме сæфт. 
Æз зæгъынхъом дæн нырма 
Раст хъуыды, рæстдзинад. 
Нæу мæ тыхст зæрдæ къуырма, 
Ис ма мæм лæгдзинад. 
Сисын рухс зарæг бæрзонд, — 
Азæлы нæ кæмтты. 
Хоны мæн æдзух мæ зонд 
Дард балцы зын рæтты. 
Æмæ ма сцъил у, фæлæуу, 
Ма мын хъаз мæ цардæй. 
Зæгъ, куыд ныууадзон нæ хъæу, 
Урс хæхты æнкъардæй?.. 
202 

* * * 
Тæссармæ мит нæ ныллæг къæсыл уары, 
Рæстæггай уасы хæлд мæсыгæй уыг. 
Зынынц дæрддзæфæй сау къæдзæхтæ, тары 
Лæууынц сæхицæн, гобитау, уырдыг. 
Ныллæууыд рæстæг ацы изæр уаты. 
Сырд дымгæ цары фестъæлфы æваст. 
Æрхæндæгæй æз рудзынджы цур бадын, 
Ыскодтон кæртмæ, цавддурау, мæ каст. 
Æрызгъордтой тæппал цæссыгтæ рустыл, — 
Мæ цæстытыл та ауади гыцци... 
Æруагъта къуымы хъулон куыдз йæ хъустæ, 
Йæ къæрцхъус цин, мæ бæллиццау, фæци. 
Бæгънæг бæлæстæ батилынц сæ сæртæ, 
У бæстæ афтид, хаст хъæдау, æнкъард. 
Кæны уæззау рыст, сусæг хъынцъым 
зæрдæ, — 
Мæ ныфсы мæсыг рафæлдæхт, ныккалд. 
Нæ рох кæнын, гыццыл сабийау, мады, — 
Уыдис гыцци мæ хъал зарæг, мæ уарзт... 
Ныллæууыд рæстæг ацы изæр уаты. 
Сырд дымгæ цары фестъæлфы æваст. 
203 

* * * 
... Уæддæр кæсы æнхъæлмæ лæг, 
Йæ ныфсы рухс цырагъ нæ хуыссы. 
Нæй уымæ ’цæг амонд зынæг, 
Æрмæст æм тохы уынæр хъуысы. 
Цæуы йæ хæдфарсмæ адзал, 
Мæлын æй рагацау нæ фæнды. 
1^сСИЙЫ рсСС1сС11ст, МсС1^*>1р, ЛЪс1Л, 
Фæлæ фæсыкк вæййынц йæ фæндтæ. 
Йæ къæсы нал фæсудзы арт, 
Æлгъыст у, карз æлгъыст хъысмæтæй. 
Хæры Ыстыр Хуыцауæй ард, 
Нæ тæрсы удхæссæг мæлæтæй. 
Лæгау уый хъахъхъæны йæ кад, 
Тæрхъусау не ’мбæхсы уый хæсты. 
У ’фхæрд фыдыбæстæ йæ мад, 
Зындонмæ ацæуид йæ бæсты. 
Æмбалæн, хионæн æдзух 
Дæтты йæ удыкъæртт лæварæн. 
Фæлæ у царды хæрзтæй цух, — 
Ис се ’хсæн арты ’взæгтæй арæн. 
Уæддæр кæсы æнхъæлмæ лæг, 
Йæ ныфсы рухс цырагъ нæ хуыссы. 
Нæй уымæ ’цæг амонд зынæг, 
Æрмæст æм тохы уынæр хъуысы. 
204 

* * * 
Ныссыгъдæг та нæ хæхты сæрмæ арв, 
Тæрккъæвдатæн сæ кой, сæ сæх-сæх нал и. 
Æмбæхсынц кæмтты тарбын мигътæ арф, 
Ивылд цæугæдон дурты ’хсæн ысхъал и. 
Ныккаст бæрзондæй хохаг хъæумæ хур. 
Фæскъæвда дардæй урс цъититæ худынц. 
Фæдæлдон фæзы сабиты цин — кул, 
Уæддæр кæрæдзи уисын бæхтыл сурынц. 
Сæ зардæн мæргътæ нал зонынц кæрон. 
Ныфсхаст æхсæрдзæн къæдзæхæй 
ысхъиуы. 
Фæзынди хъæдыл арвы æрдын-рон. 
Цыдæр цин, уарзтау, нал цæуы мæ риуы... 
205 

ДУГЪЫ БÆХ 
...Ныззæронд ныр. Уый нал хъæуы 
йæхи дæр, 
Сæрæн барæгæй ферох ис бынтон. 
Нæ уыд кæддæр йæ рæсугъд бонтæй 
ирддæр, - 
Æрцыди ныр йæ хъал цардæн кæрон. 
Сызгъæрин быуар нал калы цæхæртæ, 
Фæллад цæстыты мидсагъæс ныббадт, 
Фырмæтæй риссы алы бон тыхст зæрдæ, 
Цæфхадау зæхмæ ахаудта йæ кад. 
Ныллæг кæвдæсы хосы мур нæ ары. 
Кæй бон ма у, кæй, сæрвæтмæ цæуын?! 
Изæр ныххуыссы уазал дуртыл тары, 
Фæуыны аргъау — раздæры ныв — фын: 
"Тæхы цæргæсау дугъæттæн сæ разæй. 
У бæстæ иууыл стыр къухæмдзæгъд, хъæр. 
Æрмæстдæр размæ! — дзуры барæг карзæй, 
Зынгтау ысхъиуы цæфхæдтæй цæхæр". 
Ныззæронд ныр. Уый нал хъæуы йæхи дæр, 
Сæрæн барæгæй ферох ис бынтон. 
Нæ уыд кæддæр йæ рæсугъд бонтæй 
ирддæр, - 
Æрцыди ныр йæ хъал цардæн кæрон. 
206 

СЫЛГОЙМАДЖЫ ФЫСТÆГ 
Дæуæй æз ныр, цъæх арвгæронау, дард дæн, 
Дзæгъæлæй баззад ивгъуыды нæ уарзт. 
Хъæздыг лæгимæ сахары æрцардтæн, 
Нæ зонын тухæн, мисхалы бæрц — маст. 
Мæ мой — нымад лæг, стыр хицауæй кусы, 
Зынаргъ лæвæрттæ балхæны мæнæн. 
Нæ хъæцы, зон, æрхъæцмæ дæр йæ усыл, — 
Уый батухид сызгъæринты дæр мæн. 
Фæлæ цы сты цъæхсæр хæдзæрттæ, 
минтæ? — 
Æцæг амонд хъæздыгдзинадæй нæу: 
Нæ зоны уый, куы мыл фæкæны цинтæ, 
Фæмысын уæд нæ фембæлдтытæ, дæу... 
207 

* * * 
Дыдзы рухс ацыд цъуппытыл хъуызæгау, 
Ныттылди хур — сырхзынг тæлы хъæмæ. 
У арв сыгъдæг, æнæкæрон цъæх авгау. 
Нæ уарзт кæцæйдæр ’рыздæхти мæнмæ... 
Тындзын нæхимæ дард азтæн сæ сæрты, 
Хъæуккаг изæрты ауынын дæ хуыз. 
Лæууы дæ бахудт, абонау, мæ зæрдыл, 
Мæ дард балцыл хæкъуырццæгæй кæуыс... 
Ызгъоры дон хæлхæлгæнгæ нæ цурты, 
Æлвисы хæхтыл йе ’взист тынтæ мæй. 
Фæлмæн дымгæ æрфынæй иуварс, дуртыл, 
Уый ацы хатт дæ дзыккуты мæт нæй... 
Фæстаг фембæлд — кæддæры цин, 
нæ аргъау 
Дзæгъæлæй баззад. Фесæфтæн æз дæр... 
Бæрзонд ыстъалы урс фæдгæнгæ рахауд, 
Нæ уарзтау атад арвгæрон кæмдæр. 
208 

Афонмæ хæхты ныууарыдис мит, 
Фесæфт къæдз-мæдз фæндаг комы. 
Хурмæ та нал кæны карз зымæг цитт, 
Сарæзта их хидтæ доныл. 
Дымгæ ныхситт кæны сонтæй дæрдтыл, 
Ниуы æвзæр куыдзау бонмæ. 
Кæрты мæ зæронд фыд сугтæ сæтты, 
Фæрæт нæ кæсы йæ коммæ. 
Хъулон куыдз къуымы тымбылтæй ныссым, 
Пецы сæр бафынæй гæды. 
Судзгæ хъызт рудзгуытыл аргъау фыссы, 
Бадынц цъæхрагъ мигътæ хъæдыл. 
Даргъ мæсыг къæдзæхмæ скодта йæ каст, 
Сæрыл ыстыр урс худ дары. 
Зымæг — æгъатыр, фæтоны йæ маст, 
Хурхæй хæххон хъæуы мары. 
Афонмæ миты ныссагъди нæ къæс, 
Дардмæ ыстъæлфау нæ зыны. 
Хъуысы кæддæрау Дзыццайы хъæлæс... 
Фены мæ арæх йæ фыны... 
209 

* * * 
Нæ мæрдтæй дæн, нæ удыгæстæй æз, 
Сæ дыууæты ’хсæн удхаргæнгæ тайын. 
Ныккæлдзæн тагъд йæхимидæг мæ къæс, 
Мæхи цыдæр гыццыл ныфсытæй сайын... 
Нæй амонд ам мæ хуызæттæн зæххыл, 
Æлгьыст ысты цæрæнбонтæм Хуыцауæй. 
У рæстæг хин, мæгуыр лæгимæ — хыл, 
Æвдисы йын йæ рæсугъд зæрдæ сауæй. 
Æмбарын æй: дзæгъæлы кæнын тох, — 
Æмбæхст гадзрахат рацæудзæн мæ ныхмæ. 
Ныффæлдæхдзæн мæ рухс бæллицтыл хох, 
Мæ сæфты хабар фехъуысдзæн нæ сыхмæ. 
Уæддæр цæрын... Мæ фыст чингуытыл — сæг, 
Кæсынц бызгъуыртау талынг бынат — 
къуымæй. 
Нæ дуджы, низау, нал хъæуы фыссæг, 
Кæсын æдзух мæ рæнхъытæм æрхуымæй. 
Нæ мæрдтæй дæн, нæ удыгæстæй æз, 
Сæ дыууæты ’хсæн удхаргæнгæ тайын. 
Ныккæлдзæн тагъд йæхимидæг мæ къæс, 
Мæхи цыдæр гыццыл ныфсытæй сайын... 
210 

* * * 
Фæллад дæн æз уæззау цард æмæ мастæй, 
Мæ Хуыцау дæр мыл ауыгъта йæ къух. 
Цæрын уæддæр... Кæддæры цин, дæ уарзтæй 
Вæййын сæрыстыр, амондджын æдзух. 
Дæ рухс фæлгонц мæ цæстыты раз сысты, 
Дæ мидбылхудтæй барухс вæййы бон. 
Æрра дымгæ мыл нал фæниуы хъызты, 
Æрцæуы халбыд сагъæстæн кæрон. 
Æрыздæхы дæрддзæф ивгъуыд. Мæ разы — 
Дæуæн æфсæрмæй донбылмæ дæ каст... 
Нæ сæрмæ мæй дзæнхъа тыччытæй хъазы, 
Дæ къаба дымгæ айвазы æваст. 
...Мысинæгтæ... Мысинæгтæ сæ фæстæ 
Мæн асайынц цыдæр дунемæ дард. 
Уысммæ сæумигътау айсæфы сæ хъæстæ. 
Кæнын зæрондæй рох къæсы æнкъард... 
Фæллад дæн æз уæззау цард æмæ мастæй, 
Мæ Хуыцау дæр мыл ауыгъта йæ къух. 
Цæрын уæддæр... Кæддæры цин, дæ уарзтæй 
Вæййын сæрыстыр, амондджын æдзух. 
211 

* * * 
Тæрккъæвда комы фенцади æваст, 
Йæ цæссыг сыфтæртыл æрттивы! 
Сызгъæрин хур бæрзонд арвæй ныккаст, 
Йæ бынмæ дымгæ мигътæ ссивы. 
Уынгæг лæгæтæй раивылди дзуг, 
Цъæх кæрдæгыл йæхицæн хизы. 
Фæци, фæци та къæвдайæн йæ дуг, 
Уæздан хæмыцырихи ризы. 
Нæ хъæумæ худы Хъæдласæнæй рындз, 
Ныгъуылынц хуры тынты рæгътæ. 
Кæсы мæм афтæ: буц сабийау æрдз 
Нæуæгæй райгуырди нæ хæхты... 
212 

* * * 
Æвзистхал æхсæрдзæн ныссуйтæ ис хохыл. 
Бæрзонд цъупп æркодта сæнтурс худ — 
хъæпæн. 
Фыдуаг дымгæ тилы, бæхы барцау, къохы, 
Мæ сабидуг систа йæ базыртыл мæн... 
Цъæх арвы хъæбысы ныххал ысты мигътæ, 
Уынгæг комы арфы — лыгтæ-лыгтæ дон. 
Хæххон хъæумæ худынц цæргæсбадæн 
тигътæ, 
Мæ зæрдæйы райхъал, фыццаг уарзтау, бон... 
Къæдз-мæдз фæндаг хилы, лыстæг калмау, 
фахсыл. 
Ныггуымс кæны хохуæхск æсхъиугæ 
фарк-дур. 
Хъус сабыргай зонгæ тызмæг мыртæ ахсы, 
Мæ уды бæллицтыл ныццин кодта хур... 
213 

Цæуын, мæ фыд, зын фæндæгтыл æз дæр, 
Дæ раст фæдзæхст мæ зæрдыл дарын: 
"Нæй а дунейыл мах бæстæй хуыздæр, — 
Нæ хæхтыл ма бафæллай зарын". 
Мæ балц фыдазау æфцгуытыл ныддаргъ, 
Зын сахат фегуырыс мæ разы. 
Кæнын дæ фæрцы Иры зæххæн аргъ, 
Ирыстоны дзыццайау уарзын. 
Æнцон мын нæу — ысхъызы мыл æваст. 
Æрхауын арф митыл цæссыгау. 
Фæлæ мæ риуы сабухы дæ уарзт, — 
Ыслæууын тымыгъмæ мæсыгау. 
Æдзух дæуæй сæрыстыр вæййын æз, — 
Дæу никуы басаста фыдрæстæг. 
Кæныс мæнæн æдзардæй дæр æххуыс, 
Дæ фарн нæ ацыди дæ фæстæ. 
Æрмæст дæ курын, ма мæм хæц, ныббар 
Фыдуаг митæ мæнæн — дæ фыртæн. 
Æрыгонæй æз не ’мбæрстон дæ кар, 
Фыды мæт, се стыр тых дæ дзырдтæн. 
Цæуын, мæ фыд, зын фæндæгтыл æз дæр, 
Дæ раст фæдзæхст мæ зæрдыл дарын: 
"Нæй а дунейыл мах бæстæй хуыздæр, — 
Нæ хæхтыл ма бафæллай зарын". 
214 

* * * 
Фæхонæм хатт нæртон гуырдтæ нæхи, 
Ирон лæгæй æппæлæм бирæ. 
Цыма фæкалдтам карз тохы нæ хид, 
Йæ кад фæуæлдæр кодтам Ирæн. 
Æвæрæм хатт æгæр бæрзонд нæ ном, 
Ыстауæм рагфыдæл, ироны. 
Цыма вæййæм æлхынцъ фæндты æргом, 
Нæ дарæм саг лæгты зындоны. 
Фæдзурæм хатт: у ’хсины лæг фыдгул, 
Уæддæр ын мах кæнæм табутæ. 
Цыма нæ Ирмæ уымæй кæсы хур, 
Ысты зæринæвдылд нæ удтæ. 
Фæкæнæм хатт дæлгоммæ митæ, маст, 
Нæ фарныл бацæуæм цъыфкъахæй. 
Уæддæр фæхонæм уаз сыгъдæг нæ уарзт, 
Хъæбатырдæр нæ вæййы махæй. 
Æмæ уый циу? Цытæ кæрды нæ зонд? 
Цы ’ппæлæм алы ран нæхицæй? 
Нæ уæзæг у кæлынæввонг, тæссонд, 
Ыстæм къæйы сæстытау хицæн. 
Кæстæрæн соммæ нал ныууагътам хид, 
Уæддæр ыстауæн ныхас — бирæ, 
Цыма фæкалдтам карз тохты нæ хид, 
Йæ кад фæуæлдæр кодтам Ирæн. 
215 

ЗЫМÆГ 
Ныссалд хæххон дон комрæбын. 
Фæсабыр уады ’хситт. 
Уæрдоны цалхау къæхты бын 
Кæны тых хъыс-хъыс мит. 
Бæгънæг къалиутыл, къудзитыл — 
Чырс бæмбæгæй — хъæццул. 
Фæлурс æврæгътæй гудзитæ 
Ныууагъта бонæй хур. 
Сæ уæлæ ’ркодтой цъупп хæхтæ 
Сæнтурс тинтычъи — кæрц. 
Нæ дзодацъар бæрзонд рæгътыл 
Хъыст ферох кодта бæрц... 
Уæзбын халæттæ мит тигътæй 
Ныллæджыты тæхынц. 
Тызмæг къæдзæх цъæхбын мигъты 
Æрæмбæхста йæ фындз. 
Æмхиц фыд-зымæг — хъал митæм, 
Уый калы маст — йæ пырх. 
Нæ хъары уазал сабитæм, 
Сæ пух уадултæ — сырх. 
Бырынц хъæргæнгæ дзоныгътыл, 
Фæфæлдæхынц æваст. 
Æдзух — уæлахиз карз хъызтыл, — 
Сæ хъæлдзæг худт, сæ хъазт! 
216 

* * * 
Ыссыдтæн та фыдæлты къуым уынæг, — 
Хъуына мæсгуытæ, рох хъæутæ — мæ разы. 
Ам нал баззади хохæгтæй цæрæг, 
Уæллаг Дес къуыппыл комрæбын дзыназы. 
Нæ къæс — пырхытæ, химидæг ныккалд, 
Лæууынц ма хъентæй дымгæмæ йæ къултæ. 
Мæ хъæдын авдæн мит къуымы ныссалд, 
Ныппырх ысты, дзæнхъа дуртау, 
мæ хъултæ. 
Мæ размæ худгæ нал рауад Гыцци. 
Мæ цæстытыл нæ ныллæг хæдзар уайы. 
Дадайы бандон дурты бын фæци. 
Нæуæгуард мит нæ саст фæрссæгтыл тайы. 
Тыхст зæрдæ — хаст, фæкъæпп кодта 
æваст, — 
Æнахуыр ныв уæззау хæлддзæгтæй 
разынд: 
Мæ сабидуг хуылыдз æрчъитæй каст, 
Нæ гæдыимæ хъарм пецы цур хъазыд... 
217 

* * * 
Бадын изæрыгон уаты, 
Ахсайдта зæрдæ дæумæ. 
Денджызыл мигъы фæлм бады, 
Фесхъиуы уылæн хæрдмæ. 
Сонт дымгæ не ’нцайы, рудзынг 
Бахойы хатгай сæрæй. 
Сафтид и адæмæй хъал уынг, 
Хъуысы кæйдæр худт хъæрæй. 
Ауайынц цæстытыл рæгътæ, 
Арф комы Терчы фæдис. 
Хурмæ æрттивынц нæ хæхтæ, 
Цъуппытыл — æврæгъты фист. 
Цъити фæлгæсы бæрзондæй, 
Тарст сычъи фахсыл ныббындз. 
Хауы фынк æхсæрдзæн сонтæй, 
Разынди фидар уарт — рындз. 
Хохаг хъæу къуыппыл ныссабыр, 
Цырæгътæ, стъалытау, — пырх. 
Цъус ма зæрæхсиды базыр 
Дары тырысайау сырх. 
...Бадын изæрыгон уаты. 
Дард дæн Ирыстонæй æз. 
Сау сагъæс зæрдæйы бады, 
Фесты мæ цуры дæ хуыз. 
218 

ФЫНЫ 
Æрбабон Десы. Хур ыскаст. 
Йæ тынтæ апырх ысты хæхтыл. 
Сæудымгæ бамбæхста йæ маст, 
Кæдæмдæр атындзыдта рæгътыл. 
Æрыхъал уазал дуртыл дон. 
Лæгæтау æрхы хъæбыс разынд. 
Тырсыгом айвæзта йæ ком, 
Йæ фæрстыл мигъбындзгуытæ 
хъазыд. 
Ныттылд бæрзонд æфцæгæй мæй. 
Лæууыди рагон мæсыг рохæй. 
Æхсæрдзæн урс-урсид фынкæй 
Ысхъиудта сау къæйдуртæм хохæй. 
Ыстынг и куыйты рæйд. Нæ хъæу 
Уыдис хæххон райсомæй разы. 
Къæдзсыкъа, даргъбоцъоджын цæу 
Цыдис мæ урс дзугæн сæ разæй. 
Йæ хъуырæй дзæнгæрæджы хъæр 
Ыскъæфта ’рхæндæг уац мæ цурмæ: 
Ам баззад сабидуг кæддæр, 
Уый каст мæ халас сæрмæ зулмæ... 
219 

* * * 
Æнкъард хъæууат... Зæронд ныхасы дуртæ 
Сæ митын худты, гобитау, лæууынц. 
Сæ алыварс — пырх агъуыстыты къултæ, 
Ныджджих сæм ис, æрхауынæввонг, рындз. 
Йæ "бæттæнтæ" мæстыгæр дымгæ тоны, 
Кæны цæуылдæр бæлæстимæ тох. 
Хæлд мæсыг ’рымбæхст уазал мигъты роны, 
У дунейæ, мæгуыры удау, рох. 
Æххормаг халон калд æмбондыл бады, 
Йæ цыргъ бырынкъæй агуры цыдæр. 
Тæнæг дон дур их нарæг комы фады, 
Мæ хъус тыххæйты ацахсы йæ хъæр. 
Æнкъард хъæууат — уæлмæрдты ныв 
мæ цуры, — 
Æфтауы риссаг сагъæстæ лæгыл. 
Æз мысын ам мæ сабибонтæ, хуры, 
Ныххудынц митæй хæлддзæгтæ мæныл... 
220 

* * * 
Æлгъыст дæ Хуыцауæй, Ирыстон! 
Дæ сæрыл ыстохгæнæг нæй. 
Дæ хъарæг æз сабийæ хъуыстон, 
Хъызт зымæг дыл ниудта хъæрæй. 
Фыдæлтæй цы фарн баззад махæн, 
Уый мургай хæлæттаг ныцци. 
Нæхи къухæй арф ингæн къахæм, — 
Ныгæнæм нæ намыс, нæ цин. 
Нæй ирвæзæн Ирæн фыдлæгæй, — 
Нымпылди йæ зондæй нæ зæхх. 
Фыдгул дæм лæбуры тызмæгæй, 
Уый зæры дæ хъæдгомыл цæхх. 
Мæгуыр дæ, æнæбон, мæ бæстæ, 
Ныккодта дæ дихтæ ызнаг. 
Хæрам тугæй н’ амонд фæхъæстæ, 
Ысхъæддаг нæ царды фæтк, уаг. 
Ирон лæгæн сызгæ йæ хъама. 
Фыдыуæзæг кæстæртæй — рох. 
Нæ зонды нæртон хъуыды амард, 
Нæ зонæм, цæуыл кæнæм тох... 
"Кæдæмдæр ма хилæм" фыртыхстæй, 
Йæ адзалыл не ’взаг кæуы. 
Уæддæр ма нæ къона зынгхуыстæй 
Ныфсæнхъæл хæхбæсты лæууы... 
221 

ХОХАГ ПЕЙЗАЖ 
Халас бады хъæдыл, 
Хур нымбæхст кæмдæр. 
Суры дымгæ фахсыл 
Тарбын мигъты стæр. 
Митбындзгуытæ зулмæ 
Урс зæхмæ тæхынц. 
Нал зыны нæ цурмæ 
Хохы сынæг — рындз. 
Сырддонцъиутæ митыл 
Агурынц цыдæр. 
Цæугæдон ысгыццыл, 
Нал хъуысы йæ хъæр. 
Рох къæдзæхтæ уазал 
Не ’нкъарынц æппын. 
Хохаг куыроц райхъал 
Арф комы рæбын. 
222 

* * * 
Зымæгон изæр бацыди йæ рады, 
Тымбыл айдæнау — комы сæрмæ мæй. 
Бæрзонд къæдзæхыл мигъы къуылдым 
бады, 
Кæны фыдуаг дон рох дуртыл фынæй. 
Йæ бæттæнтæ кæйдæр куыдз тоны кæрты, 
Фæцæуы дæлбыл фыййауы æхситт. 
Тæхынц пырхытæй халæттæ мæ сæрты, 
Сындæггай уары нарæг уынгты мит. 
Мынæг рухсытæ ме ’лхынцъ хъуыды 
сайынц, 
Ныппæррæст кæны сонт дымгæ æваст. 
Мæ цæстытыл сæрдыгон бонтæ уайынц, 
Нæ гыццыл хъæумæ хурзæрины каст... 
223 

ФЫСТÆГ ДЗЫЦЦАМÆ 
Æдзухдæр мæ зæрдæ дæуыл риссы. 
Дзыццайы ныхас. 
Дзыцца, мæн тыххæй ма риссæд дæ зæрдæ, 
Зындзынæн хæхтæм, иуафон хъæмæ. 
Ды ма хъуыды кæн, райгуырæн къæсæртæ 
Нымады царды нал ысты мæнмæ. 
Нæ ныллæг хæдзар нал хъæуы дæ фырты, 
Ыстыр сахары ферох кодтон хъæу, 
Ныууагътон æз мæ хъал сабидуг хуыртыл, 
Нæ фæмысын нæ урссæр хæхты, дæу! 
Уынын дæ фыны: фæндагмæ ныджджих дæ, 
Нæ уæлхæдзарæй бæлццæттæм кæсыс. 
Тæхынц дæ сæрты уарынхъус цъæх мигътæ, 
Дæ цæстыл уайы алы хатт мæ хуыз. 
Тæрсыс мæнæн фыдбылыз æмæ низтæй, 
Æнкъард хъуыдытыл де ’фхæрд уд фæхæст. 
Дæу ницы хъæуы а дунейыл исæй, — 
Сæрыгас уæд дæ буц хъæбул æрмæст. 
Мæ мæтæй халау бахус дæ хæхбæсты, 
Æхсæв нæ кæныс иунæг уысм фынæй. 
Нæй суг æрсæттæг уазал бон дæ бæсты, 
Нæ цары ниуы сонт дымгæ хъæрæй. 
224 

Æмæ ыстыхсыс, де ’нцъылдтæ цæсгомыл 
Æрхъуызы арæх сусæгæй цæссыг. 
Уæддæр кæныс дæ буц хъæбулæй сомы, 
Фæхоныс мæн дæ цæстырухс, мæсыг. 
Æрвитыс мын къуымбил цъындатæ дардмæ, 
Æддæмæ ’ппындæр не ’вдисыс дæ маст. 
Фæлæ та ног куы бакæсыс мæ къаммæ, — 
Уæззау сагъæсты бахауыс æваст. 
Дзыцца, дзæгъæлы ма риссæд дæ зæрдæ, 
Зындзынæн хæхтæм, иуафон хъæмæ. 
Ды ма хъуыды кæн, райгуырæн къæсæртæ 
Нымады царды нал ысты мæнмæ... 
8 Цæстырухс 
225 

* * * 
Хæмпусриу урс æврæгътæ — арвыл, 
Сæна-хох арф коммæ нымдзаст. 
Ызнæт Терк дурты ’хсæнты, арфы 
Цыллæйау ферттивы æваст. 
Къæдз-мæдзы къахвæндаг фæхъуызы, 
Ныссуйтæ къуылдымыл йæ хал. 
Мæ цурмæ хосдзауты зард хъуысы, 
Нæй митсæр цъуппытæн æмбал. 
Ныллæг хъæд баныхæсти къултыл, 
Йæ сæрты хъал мæргътæ тæхынц. 
Йæхи ыскъуыры дымгæ дуртыл, 
Фæтъыссы хохзь’гхъхъырты фындз. 
Тызмæг къæдзæхуæхскыл цы рындз и, — 
Кæсы зæйбадæнтæм, бынмæ. 
Цæргæсау иу барæг ныббындз и, 
Цыма мæ фыццаг уарзт дæумæ... 
226 

НЫРЫ УÆЗДÆТТÆ 
Кæйдæртау æз дзаджджын фынгтыл 
нæ бадын, 
Фæсарæйнаг хæдтулгæтæ мæм нæй. 
Æз цард æдзух æндæр барæнæй барын. 
Дыууæ Иры фарн никуы кæнын уæй. 
Ныры уæздæттæн — удхæссæг мæ зарæг, 
Ныллæг къæсы сæ азарæй хъæрзын. 
Нæ хъусынц уыдон сидзæргæсты хъарæг, 
Нæ сæм хъары æххормаджы кæуын. 
Сæ бухъ царды нæ хъарм цæссыгтыл 
кафынц. 
Æрвитынц куывдты, сæндæтты сæ бон. 
Фыдæлты кад, ироны намыс сафынц, 
Сæ козбау митæн нал зонынц кæрон. 
Уæлхъæдæй бахус Ирыдзыхъ 
сæ фæндтæй. 
Нæ хуыздæртимæ — хинæйдзаг сæ тох. 
Ыскодтой нын хынджылæггаг 
нæ кæмттæ, 
Кæны сæ маргæй сау фæрчытæ хох. 
Нæ сæ ’ндавы, ысныллæг ис нæ мæсыг, 
Цæгъды фæдисхъæр райгуырæн уæзæг! 
227 

Тæдзы хæххытæй хауд рустыл мæ цæссыг, 
Фæлæ æххуысмæ ничи ис зынæг... 
Нæхи къухæй ирон царды фæтк хæлы, 
У дурзæрдæ ныртæккæйы дуг — сырд. 
Уæддæр мæ зарæг митсæр хæхты зæлы, 
Нæ хъал уæздæттæн — карды цæф 
мæ дзырд. 
Кæйдæртау æз дзаджджын фынгтыл 
нæ бадын, 
Фæсарæйнаг хæдтулгæтæ мæм нæй. 
Æз цард æдзух æндæр барæнæй барын, 
Дыууæ Иры фарн никуы кæнын уæй. 
228 

Хæххон доны хъæр быдыры нæ хъуысы. 
Æрмæстдæр хæхты, кæмтты у ныфсхаст. 
Фæллад бæлццонау йе стыр хъару сысы, 
Ныллæг уылæнты амæлы йæ маст. 
Нæ тындзы сонтæй раздæрау фæдисы, 
Ныббады йыл фæлурс мигъы тæлм бон. 
Æфтауы мæн йæ сабыр цыдæй дисы, 
Ныкъкъабæзтæ, ныггыццыл ис бынтон. 
Мæ цæстытыл йæ тызмæг сурæт уайы, — 
Уæйыг къæйдуртыл фесхъиуы йæ гуымс! 
Ныр къададонау хуры хъарммæ тайы, 
Бынтондæр фæзы асасти йæ ныфс... 
229 

БЫНДЗАРЛЫГ БÆЛÆСТÆ 
Бындзарлыг бæлæстæ — Хуыцауæй 
æлгъыст, 
Сæ хъысмæт сæ ныхыл — цыргъ 
фæрæтæй фыст. 
Уыдысты мын алкæд къæвда бон хæдзар, 
Кæсы мæм ныр дуне сæ цуры мæйдар. 
Сæ къалиутыл дымгæ нæ хъазы, 
ныхъхъус, 
Сæ къалиутæ зæххыл — тыхсæстытæ, хус. 
Ныууагътой сæ мæргътæ, фæтахтысты дард, 
Фæлыгъди кæдæмдæр сæ иувæрсты цард. 
Сæ сыхæгтæ — хъæлдзæг, фæрæтдзæф 
сыл нæй, 
Сæ хæдсæрмæ худынц ыстъалытæ, мæй. 
Бындзарлыг бæлæстæ, уæ фидæн кæм и? 
Куыд бандзыг, сыфтæрау, ам хъæды 
уæ цин? 
Цæмæн ыстут царды Хуыцауæй æлгъыст? 
Цæмæн у уæ хъысмæт цыргъ фæрæтæй 
фыст?.. 
230 

ФЫДЫ ФÆДЗÆХСТ 
А-тæн 
Фæтагъд кæн, цæй! Цæмæ ма у дæ каст? 
Нæй балхæнæн сæрибар тасæй. 
Ныббырста знаг нæ уæзæгмæ æваст, 
Тæры нæ арф кæмттæм йæ разæй. 
У бæстæ иууыл сау фæздæг, фæдис. 
Цæхæр нæмыгкъæвдатæ уары, 
Кæд дæм нæртон фыдæлты тугæй ис, — 
Тæппудау ма бамбæхс нæ цары. 
Уыд тохы артау алкæддæр ирон, 
Ныккæнæн никуы уыд йæ кадæн. 
Æрбæтт дзæбæх дæ сау хъатара — рон, 
Дæ ном, цæстыгагуыйау, хъахъхъæн. 
Зон, царды мурдæр ницы у мæлæт, 
Уæддæр дæ баййафдзæн йæ фыдæх. 
Кæн-иу æрмæст лæджы намысыл мæт, 
Хазбийау уарз, мæ хур, фыдызæхх! 
Фæтагъд кæн, цæй! Цы архайыс, кæм дæ? 
Дæхицæн райс мæ хъама къулæй. 
Адзалмæ тохы чи вæййы цæттæ, — 
Нæ тæрсы хæцæны фыдгулæй... 
231 

* * ф 
Мит инджыны сæнтурс къæрттытау 
Хæхтыл бады пырхæй. 
Мæйæн йе ’рдæг мæ сæрмæ чидæр 
Алыг кодта хырхæй. 
Хъæуæй фæздæг къæдз-мæдз 
бæндæнтæй 
Арвы сабыр ныхсы. 
Сау къæдзæхы тызмæг зыхъхъырты 
Урс æхсæрдзæн тыхсы. 
Зулмæ хæхты бæрзонд къæпсыртæй 
Хур Сæнамæ кæсы. 
Нукау нарæг — Дайраны комæй 
Дымгæ уазал хæссы. 
Терчы зондцух тызмæг цæлхъхъытæ 
Схъиуынц дуртæй хæрдмæ. 
Фыййау дзуджы ысуагъта фахсыл, 
Хъуысы йе ’хситт мæнмæ. 
232 

СТЪАЛЫТЫ БЫЦÆУ 
Стъалытæ сарæзтой арвыл æмбырд, 
Не ’мбæлд нысаныл сæ ныхас, сæ дзырд. 
Хистæр сын загъта: "Цæуыл у нæ загъд? — 
Сау зæхх уыдзæни нæ хъазæн фæз тагъд". 
Чидæр æм дзуры: "Ды уал нын фыццаг 
Бацамон уырдæм тæхынæн фæндаг". 
Дзурæг фæмæсты: "Куыд æрвитыс мæн? 
Балцы цы бантысдзæн карджын лæгæн?" 
Кæстæр сæ бамбæрста... загъта хъæрæй: 
"Ницы уын рауайдзæн ахсæв мæнæй..." 
Хистæр та дзуры: "Цы бакæнæм, цæй, 
Не ’хсæн стьалы — сæрæнгуырд куы нæй?" 
Бонвæрнон фестад: "Ныууадзут уæ хъæр, — 
Калæм фыццагау æвзист рухс, цæхæр. 
Зæхх нæ цæмæн хъæуы? Донджын у, дард, 
Фехæлдзæн зæххыл бынтондæр нæ цард". 
Иу дын фæрæвдз и: "У Бонвæрнон хин, 
Бахъуыды заман — ныфссæттæг, æлгъин..." 
233 

"Раст зæгъыс, — дзурынц ыстъалытæ, — 
раст, 
Махæн дæумæ у ныртæккæ нæ каст". 
"Балцмæ цæттæ дæн, уæ фæхъхъау — 
мæ уд! 
Хъуысдзæн уæм зæххæй мæ зарæг, 
мæ худт", — 
Фезмæлыд фатау, ныррухс и йæ тахт, — 
Асыгъд, æхсидавау, фæндагыл тагъд. 
Бонвæрнон дурау йæ сæфтмæ нынкъард, 
Каст æм хынджылæг ыстъалыты цард. 
234 

ЗÆРОНД КУЫРОЙ 
Ныггуыбыр, сидзæрау нынкъард и, 
Йæ нукыл нал ызгъоры дон. 
Кæддæр куыройы цардæй царди, 
Ныр ферох арф комы бынтон. 
Йæ фыдты хъал ызмæлд ныссабыр, 
Йæ цалхы хус къæпсыртæ — саст. 
Ысси йыл сонт дымгæ фыдахуыр, 
Фæлæ кæмæн ракæна хъаст? 
Лæууы ныккæлынæввонг дуртыл, 
Мæнау йæ хъæлдзæг дуг фæци. 
Кæлы фынккалгæ дон йæ цурты, — 
Ныххуды урс уылæнтæй цин!.. 
235 

* * * 
Систа дымгæ йæ сæрыл бæстæ, 
Фемæхст арвæй тæрккъæвда — дон. 
Терк та "маргæй" кæмдæр фæхъæстæ, — 
Нæй йæ мастæн æппын кæрон. 
Хойы роны "дзæбугæй" дурты, — 
Басгуыхт ’нæзонд уæйыгау куырд. 
Лæг нæ уæнды цæуын йæ цурты, 
У йæ тызмæг цæлхъ бирæгъ — сырд. 
Айсы ’хсныфау йæ разæй хидты, 
Дзуры комимæ карз, хъæрæй. 
Никуы ’рхуддзæн, лæгау, йæ митыл, 
Цыма уымæй тыхджындæр нæй. 
Фæлæ фенцад тæрккъæвда. Уайтагъд 
Арвыл худгæ ыстылди хур. 
Терк сындæггай ныггыццыл, нал тахт, 
Нал уыд фезмæлын уый бон дур... 
236 

* * * 
Уыдзæн мæ цардæн иуафон кæрон, 
Мæныл цырагъау ахуысдзæни бон. 
Æз нал уындзынæн урс хæхты, нæ хъæу, 
Ныууадздзынæн цæссыгкалгæйæ дæу. 
Нæ мын радта хуыздæр фадат хъысмæт, — 
Фыст уыд мæ ныхыл рагацау мæлæт. 
Адзалæн нæй зæххон царды мадзал, 
У удхæссæг æнæбасæтгæ, хъал! 
Цæуы нæ фарсмæ аууонау. Æнцад 
Лæгыл ысуадзы сусæгæй цыргъ фат. 
Фæлæ-иу зон, у ницыхъом йæ маст, — 
Цæрдзæн æдзух мæ рæнхъыты нæ уарзт... 
237 

* * * 
Мæ фыд тæссаг ран фахсыл 
Нæ хъæуы фос хызта. 
Хæххон дымгæ йæ бынмæ 
Сыфтæрджын хъæд уызта. 
Мæ фыд нæ уыдта амонд, 
Уæззау замантæй рыст. 
Йæ ныхыл уыд тызмæгæй 
Хъысмæты тæрхон фыст. 
Мæ фыд сæрдæй, зымæгæй 
Цыдис, мæгуыр, фыййау. 
Уыд Иры цин йæ бæллиц, 
Йæ ардхæрæн — Хуыцау. 
Мæ фыд нæ кодта хæхты * 
Йæхи гуылы бын арт. 
Уыдис йæ рæбын афтид, 
Тæригъæддаг — йæ цард. 
Мæ фыд нæ барста хин ми, 
Гæды ныхас лæгæн. 
Цæры йæ фарн, йæ зарæг! — 
Ныууагъта сæ мæнæн. 
238 

* * * 
Фæуыдзæни та уазал зымæг тагъд, 
Æртайдзысты бæрзонд æфцгуытыл 
миттæ. 
Ыскæндзæн дардмæ ихбыл дон йæ тахт, 
Рæвдаудзæн уалдзæг хъал æрдзы 
йæ митæй. 
Бæгънæг бæлæстыл рахæцдзæн сыфтæр, 
Тызмæг миттымыгъ нал хъыгдардзæн 
хуры. 
Пысыра сдардзæн каурæбын йæ сæр, 
Ысхуынкъ кæндзæн цъæхдзæст 
зайæгхал дуры. 
Кæндзæни алчи ’фсæн гутонæй хуым. 
Нæ уындзæн лæг йæ ныфсы мæсыг 
калдæй. 
Уыдзæн мæнæн та хаст агъуыст — 
мæ къуым, — 
Æнæ дæу зæрдæ баззайдзæни салдæй... 
239 

* * * 
Дæ дзыхыл хæц æмæ дзидза хæрай. 
Ирон ныхас 
Кæмæй уын баззад ацы зонд, кæмæй?! 
Æппындæр дзы нæ фарны хъæстæ нæй. 
Уæддæр фæдзурут алы хатт мæнæн: 
"Хуыздæр фæтк царды никуы уыд лæгæн, 
Нæ фидауы уæлдай ныхас, тыхдзырд, 
Ысхондзæн дæ фæрныг хицау лæг-сырд, 
Хæрдты хауын цы пайда хæссы, зæгъ, — 
Кæндзæнис дын дæ судзгæ мастыл цæхх, 
Фæлтау æм хъус, табу йын кæн æдзух, — 
Нæ уыдзынæ йæ хæрзиуджытæй цух, 
Йæ ныхмæ дзурæнт иннæтæ... уæддæр 
Фыдæх æййафдзæн иуафон сæ сæр, 
Ды та, лæппу, дæ куыдзы бынат зон, 
Æмæ дæм худа талынг къæсмæ бон, 
Фæстæмæ дзуры ’нæзонд лæг, æрра, 
Йæ митæй сойтæ не смарзта нырма, 
Ды хъуамæ цардæй ратонай дæ хай, 
Дæ дзыхыл хæц, æмæ дзидза хæрай". 
... Бæргæ! Куы хæрин нард дзидза æз дæр, 
Фæлæ дзы цард нæ фæуыдзæн хуыздæр... 
240 

* * * 
Хъал рæстæджы ’ппындæр 
Не ’ндавы мæ цард. 
Стыр Хуыцау ын радта 
’Нæмæлгæ тых — уарт. 
Уый тæхы, нæ лæууы, 
Аныхъуыры маст. 
Сау дугæй нæ кæны 
Адæймагау хъаст. 
Ассæнды йæ быны 
Карз æнусты, хæст. 
У йæ бæллиц дард рындз, 
Рухс нысан æрмæст. 
Ницы сты йæ ныхмæ 
Уадтымыгъ, цæлхдур. 
Уымæн тагъд йæ сæрмæ 
Н’ аныгуылдзæн хур. 
Хъал рæстæг нæ зоны 
Уды хъынцъым, мæт. 
Уый рæстæй мæн хуызæн 
Не ’фхæры хъысмæт. 
Азты фæлмæй хъуысы 
Ме ’намонды хъæр. 
Дурау мæ ныууагътай 
Иунæгæй ды дæр... 
241 

• * * 
Вæййы лæджы балц карды комыл хатт, 
Хъысмæт æй хæрды сæрсæфæнмæ сайы. 
Уый фехсы, дурау, мит къуылдымæй уад, 
Куы та йæ хур йæ зæрин тынты найы. 
Æхсæв йæ сæрмæ раленк кæны мæй, 
Ыстъалытæ йæм арвы риуæй худынц. 
Фæлæ дзы бонæй мисхал амонд нæй, — 
Йæ зæрдæйыл кæйдæр хин митæ дудынц. 
У цардæн ахæм йе ’рдзон фæтк, йæ уаг, — 
Куы цин, куы маст хæссы... хъыгдары. 
Уæддæр нæртон лæг амондмæ фæндаг 
Уæззау тохы, цъæх арты дæр ыссары. 
242 

* * * 
И-йæн 
Æз дæуæн нæ бафыстон дæ хæрзтæ, 
Уыд мæ уарзт, цæстныкъуылдау, цыбыр. 
Цард дымгæйау ацыди мæ фæрсты, 
Худы мыл мæстæймарæгау ныр. 
Зарæгæн ныхъхъус ысты йæ зæлтæ, 
Ферох ис, хуыскъ бæласау, кæмдæр. 
Бафæллад зын фæндæгтыл мæ зæрдæ, 
Нал ахсы фæрнæйдзаг хъуыды сæр. 
Рæстæг — удхор, разынди æгъатыр, 
Сæмбæлди мæ бæллицтыл йæ фат. 
Æз уыдтæн уæлмонц фæндтæй хъæбатыр, 
Уарзтæн та нæ базыдтон сæрфат. 
Ницы уыд дæ уаз бахудт мæ цæсты, 
Кастис мæм дæ уды рухс гыццыл. 
Цард дымгæйау ацыди мæ фæрсты, 
Худы мыл мæстæймарæгау ныр. 
243 

УЫЦЫ РАЙСОМ 
Мæ фыдæн 
Уадæй айрох митхъæпæнтæ ссивын, 
Их цъары "бын базмæлыди дон. 
Чырс ызгъæрау райдыдта æрттивын. 
Комы райхъал урс хъæццулы бон. 
Дымгæ хъæды салд къалиутæй хъазыд. 
Уынгты стынг хъæхъхъаг куыйты рæйын. 
Хурзæрин бæрзонд æфцæгæй разынд, 
Рахауд цъуппæй нарджытæм йæ тын. 
Фæндаг миты аныгъуылд, фæцыдæр. 
Къуыппыл ферох тар мæсыджы пырх. 
Чидæр калдта скæсæныл зынг цæхæр, — 
Дардта дардмæ, судзгæ артау, сырх. 
Ды цыдтæ нæ гыццыл къæсæй балцы, 
Уыд æрхæндæг, сагъæссаг дæ хуыз. 
Мигъ хæцыди сау хохы цыргъ арцыл, 
Цыма мады хъарм фæччийыл æз... 
244 

* * * 
Мæнæн ныссуй вæййы мæ фæндаг, 
Сырдау мæ ’рсуры комы зæй. 
Фæзæгъын: "Сау рæстæг ысхъæддаг, 
Нæ зонын, ц’ агуры мæнæй". 
Мæнæн ныххурх кæнынц мæ фæндтæ, 
Мæ зарæг айсæфы бынтон. 
Фæзæгъын: "Катайаг — нæ кæмттæ, 
Ныммæйдар, тар æхсæвау, бон". 
Мæнæн мæ сæрмæ хур нæ худы, 
Тыхстæй мæ скъуымбил кæны уад. 
Фæзæгъын: "Ехх æмæ тæхуды 
Кæмæн у амондджын йæ цард!" 
245 

* * * 
Боны рухс кæмдæр æмбæхсы мигъты, 
Хъæдыл байтыгъд урс фæлмæй нымæт. 
Дымгæ — сонт, мæстæй нынниуы тигътыл, 
Донæн ихбын басабыр йæ мæт. 
Мит бындзыггай къути хъæуыл уары, 
Хъуысы дард кæйдæр куыдзы рæйын. 
Уазал уæнгты их-судзинтау хъары, 
Дуне фестад митын кæрцы фын. 
Хъæугæрон нæ къæс ныггуыбыр, ризы, 
Хойы фæрссаг ’нæрынцой къуыс-къуыс. 
Зæрдæ риуы дард фембæлдыл риссы, 
Арф сагъæсты аныгъуылдтæн æз... 
246 

НОГ ИРОНЫ "ЗОНДДЖЫН" НЫХАС 
Зæгъ-ма, дæхицæй ц’ аразыс тыхлæг? 
Æмдзæвгæтæй цы сойтæ смарзтай царды? 
Дæлæмæдæр-уæлæмæдæр — фыссæг, 
Цы тох кæныс нæ хицæуттимæ кардæй? 
Фæлтау ныхъхъус у, хъарм пецы цур бад, 
Дыккаг цард нæй, дæ уды къоппа 
хъахъхъæн, 
Æрхауд бынмæ ирон лæджы фарн, кад, — 
Хъысмæт нывгонд у, мæйы цалхау, махæн. 
Цы сæрра дæ? Кæй мæт кæныс æдзух? 
Цæмæн къахыс æхсины лæгты барæй? 
Сис ницæййаг, æнæхца митыл къух, 
Йе фефсæрмы у иугыццыл дæ карæй. 
Æртхъирæнтæй куыд нæ фæкæныс "цитт"? 
Цæмæн æхгæныс кæстæртæн сæ фæндаг? 
Æгад у, бамбар, адæмы хъæр, сидт, — 
Кæддæры цард ныффалгæрон, ысхъæддаг. 
Уадз хохæгты Хуыцауы бар... Сæ кад 
Нæ фæуыдзæн дæ рæнхъытæй 
бæрзонддæр. 
247 

Дыууæ рыст Ирæн мауал кæн лæггад, — 
Нæ хъæуы никæй раст уынаффæ, 
зонд дæр... 
Рæстдзинадыл милуантæ кодтой тох, 
Уыныс, сæ рыг дæр нал аззад, сæ хъæстæ. 
Ды дæр уыдзынæ ног фæлтæртæй рох, 
Æмæ сын дур дæр ма ныууадз дæ фæстæ. 
У рæстæг сырд, лæджы сагъæс — къæбæр. 
Кæн къазнайæ, кæйфæнды мулкæй тона. 
Цæмæн сæттыс цыдæр фыстытыл сæр? — 
Ныддымдзæн дын æрра дымгæ дæ къона. 
248 

* * * 
Барзы бынæй сау барæг æрбазынд, 
Дурвæндагыл хохрæбынты тахт. 
Ехсы цъыкк йæ бæхы сæрмæ хъазыд, 
Хъуыстис æм æрра дæтты хъæр — загъд. 
Систа зарæг — балцы зарæг комы, 
Уарзтæн, цинæн нал зыдта кæрон! 
Самондджын та урс къæдзæхты роны, 
Худтис æм бæрзонд къуылдымæй бон. 
Нал уыд рагæй — цалдæр азы — хæхты, 
Рæстæг ыл, цæугæдонау, ныддаргъ. 
Фестад-иу цыбыр фыны дæр рæгътыл, 
Скъуырдта-иу нæхимæ дурыл къах. 
Абон сыздæхт райгуырæн уæзæгмæ, 
Разынд тигъæй Десы хъæу, сæ къæс: 
Хъуыды стахти митынрагь æфцæгмæ, 
Басгуыхт риуы хаст зæрдæ цæргæс! 
Барæг — уадсур балæгæрста доны... 
Айсæфти фæллад уæнгты рыст, зын. 
... Уый æз уыдтæн — ’рыгон барæг комы, 
Ныр зæрондæй ивгъуыдмæ кæсын... 
249 

* * * 
Ныссалди дон, Æрфæны фæдау, комы, 
Чырскоцора хъæд къул фахсæй кæсы. 
Цъæх мигъ нымбæхста хурзæрины роны, 
Кæцæйдæр дымгæ миттъыфыл хæссы. 
Тæры та зымæг къуырцдзæвæнмæ уды, 
Нæ зоны иу уысм басабыр, фынæй. 
Хъæлæсыдзаг мæ уазал къæсыл худы, 
Цыма йын нæй фыддæр ызнаг мæнæй... 
250 

* * * 
Цæуы сындæггай, галуæрдонау, рæстæг, 
Нæ кæны рæгътыл, мит къуылдымтыл тагъд. 
Тыхджын дымгæтæ аззайынц йæ фæстæ, 
Къæдзфындз цæргæстæн айсæфы сæ тахт. 
Мæнау нæ тындзы дард нысанмæ рæстæг, 
Йæ къахы айст — æнæ талф-тулф æдзух. 
Вæййы мæм хатт, сырх æфсургъау, 
хæрзхæстæг, 
Фæлæ йæ барцмæ не ’ххæссы мæ къух. 
Йæ ныхмæ сдзурын сæрсæфæны карзæй: 
"Цы мæрддаг дæ? Гыццыл-ма мæм 
фæлæуу!" 
Уæддæр цæуы, къуырма барæгау, разæй, — 
Нымад дæр æм мæ уды фæдис нæу... 
251 

МÆ ФЫНЫ 
И-йæн 
Æрфынæй ысты урс æврæгътæ хъæдыл, 
Тæрккъæвда дуртыл нал кафы — фæци. 
Мæн сайынц дардмæ рухс фæндтæ 
сæ фæдыл, 
Ыстæхы риуæй, хъал цæргæсау, цин. 
Сызгъæрин уысм!.. — Хуыцауы лæвар худы. 
Ныккаст мæ уды талынг къуымтæм хур. 
Мæ цуры уадымс къутæртыл фæцуды, 
Æддæуæз дарынц ’нæкарст хуымтæ — бур. 
Тæхын бæрзæндты, арвы цъæхы маргъау, 
Кæсы мæм дуне фарнæйдзаг къус, уарзт. 
Фæлæ фæци сызгъæрин уысм — 
мæ аргъау, — 
Дæ хъæрзынмæ та фехъал дæн æваст... 
252 

* * * 
Улæфæм Тæмисчъы. 
Хур нымбæхст кæмдæр. 
Хъæдыл мигъ ныййичъи, 
Нал зыны йæ сæр. 
Арвынæрд, йæ хъæрмæ 
Лæг кæны къуырма. 
Сауыгъди нæ сæрмæ 
Доны стыр къæрта. 
Уары æмæ уары, 
Банцайæн ын нæй. 
Сонт Æрыдон зары 
Арф комы хъæрæй. 
’Рхæндæг у Тæмисчъы, — 
Алы бон — къæвда. 
Бахъырнæд-ма исчи, 
Базарæм уæд та! 
253 

МÆ ЗОНГÆ ФЫССÆГÆН 
Ды ме ’мдзæвгæты сусæг-æргом фауыс, 
Ныххудыс хатт мæ зарæгыл хъæрæй. 
Æдзух фыдæх дæ калм æвзагæй тауыс, 
Лæгау лæг дын дæ ных бакъуырæг. нæй. 
Дæхи бæсты бикъ, комы дæгъæл хоныс, 
Тыххæй дæхицæй аразыс фыссæг. 
Ды хицæутты зæвæттæ сдæрын зоныс, 
Вæййыс æдзух фæлывд митæй бæрæг. 
Бæзджын чингуытæ ’хцайы фæрцы уадзыс, 
Кæныс дæхи Къостайæ даер уæлдæр, 
Лæджы фæд царды иу ран дæр нæ уадзыс, 
Хæссыс цæуау уæлийæутты дæ сæр. 
Кæсы дæумæ хæрам ракæнын цинад, 
Лæбурыс исмæ, бирæгъау, зыдæй. 
Фæлæ куыннæ, куыннæ уыныс рæстдзинад: 
Дæ уацмыстæ дын иу бакæсæг нæй... 
254 

* • * 
Фæсыпп и хъал мæргътæн сæ зарын, 
Æрæмбæхст арвгæрæтты бон. 
Кæуы ыставд цæссыгæй уарын, 
Мæстджынæй ралæгæрста дон. 
Тыхдымгæ бæлæсты ныууигъы, 
Нырттивы ’взист тæлмытæй арв. 
Нындзыг хъуынацъупп мæсыг тигъыл, 
Ныгъуылы уазал æфцæг арф. 
Хъуысы уæйыг нæрын. Зынг фæттæ 
Бынмæ Куырдалæгон æхсы. 
Нæ зынынц не ’нæбын цъæх кæмттæ, 
Фынкбарц Терк дурты ’хсæн тыхсы. 
Ысхъиугæ стыр къæйтæ фæд-фæдыл 
Тызмæгæй фæндагмæ кæлынц. 
Ныддæлгом сау мигътъыфыл хъæдыл, 
Нырризы хохы сынæг — рындз. 
Фæлæ фæци тæрккъæвда, Ирæй 
Фæлыгъди, раст цыма фыдгул. 
Фыдлæг, фыдбон нæ хæссынц бирæ, — 
Ныккасти урссæр хæхтæм хур. 
255 

ЦУАНЫ 
Фæцыди тыхджын гæрах хъæдæй. 
Кæйдæр куыдз ысрæйдта хъæрæй. 
Сырд иуварс, бæрæг уыд йæ фæдæй, 
Фæцæйлыгъд, пыхс фазта сæрæй. 
Фæкастæн йæ фæстæ... Мæ зæрдыл 
Æрбалæууыд рох цау æваст: 
Уый раджы уыд, тынг раджы — сæрды, 
Дыдзы хур ма цъуппытæм каст, 
Фæлмæн дымгæ тахти бæрзондæй. 
Уыд рындзыл дзæгъæлы мæ лæуд... 
Цæф сæгуыт æвиппайды, сонтæй 
Фæкодта мæ цуры дзыхълæуд. 
Фæдардтон æм цуанон топп уайтагъд. 
"Саг — фæрæтмæ, — загътон, — æрцыд". 
Уый не змæлыд... цæстысыг ратагъд, 
Йæ зæрдæйы тарст гуыпп-гуыпп цыд. 
Нымдзаст мæм, йæ цæстытæ — дзагъыр, 
Мæ удыл фæдзæхста йæхи. 
...Æруагътон мæ хæцæнгарз сабыр, 
Мæ сур ныхæй рахъардта хид... 
256 

ф * • 
М-æн 
Ды, ме ’фсымæр, ныфссæттæн ныхас 
ма кæн, — 
Лæджы фæндиаг никуы уыдис цард. 
Фæлтау мæнæн фыдæлты таурæгъ 
ракæн, 
Куыд-иу зæлыд уæззау дугты сæ зард. 
Нæ кодтой уыдон ракæ-бакæ стæры, 
Цæстыгагуыйау хъахъхъæдтой сæ кад. 
Лæджы зын уавæр къуырцдзæвæнмæ 
’ртæры, 
Уæддæр йæ сæрмæ не ’рхæссы æгад. 
Аркъауау мах хъæддаг рæстæг æлхъивы, 
Фыдæх, цъæх мигъау, комбæстæм хæссы. 
Фæлæ фыдмитæй царды фæтк нæ ивы, 
Æфсымæртæй ызнæт арс дæр тæрсы. 
Цы мæт кæныс? Куы нæ дæ уа 
хъыгдарæг, 
Уæд уый цæй цард у а зæххыл, зæгъ-ма? 
Фæлтау ныззар нæ сахъ фыдæлты зарæг, 
Кæной йæ зæлтæм не знæгтæ къуырма!.. 
9 Цæстырухс 257 

АХСТ КÆСАГ 
Уырынгтæ денджызы фынк уылæн 
Йæ цуры атайы сындæг. 
Нæ зоны, змис былгæрон уымæн 
У й’ адзал, аууонау, хæстæг. 
Фæлвары сонт гæппытæ хызы, 
Мæлы фырадæргæй мæстæй, 
Цымæ уæззау царды мæн хуызæн 
Кæны зынудисæн рæстæй. 
258 

* 41 * 
Мæ удыл сагъæс дур пъæззыйау бады, 
Мæ зарæг риуы, ахст цъиуау, ныхъхъус, 
Цыма ныххаудта судзгæ стъалы цады, — 
Уысммæ æрбайсæфт урс хаххæй йæ рухс. 
Кæддæры зæрдæ нал кæсы мæ коммæ, — 
Нæртон хъуыдыйы уаз дзырдтæй фæцух. 
Фæфыссын уæгъды тут рæнхъытæ бонмæ, — 
Мæныл поэзи ауыгъта йæ къух. 
Æртæфст мыл кар... Ныллæгцар къæсы 
бадын. 
Кæсы мæм цард хæйрæджы ахстон, маст. 
Фæлæ цыдæр цин хъомпал фæндты хатын: 
Нæма ныккалд мæ ныфсы мæсыг — Уарзт. 
259 

* * * 
...Ныр дард ысты мæ сабибонтæ, дард, 
Сæхицæн ’нæмæт урс уылæнтау хъазынц. 
Мæнæн та у дыдзы хурау мæ цард, 
Ныджджих мæм рагъæй цавддур къæдзæх 
— сау рындз. 
Кæсын фæстæмæ... Ивгъуыды кæмдæр 
Мæ уисын бæхыл уæтæртæм фæтæхын. 
Кæцæйдæр хъуысы хъал дæтты уынæр, 
Цырæгътæ судзынц райсомы æртæхыл. 
Ныккасти коммæ дастсæр хохæй хур, 
Фынчытау мигътæ апырх ысты фæхстыл. 
Æз бадын дурыл гом лæгæты цур, 
Дæтты мын чидæр бур физонæг уæхстыл. 
Нæ куыдз фырцинæй нал ары бынат, 
Йæ къæдзил тилы, афæлдæхы, хъазы. 
Кæсы дада нæ дыууæмæ æнцад, 
Уыны æхсызгон, диссаг ныв йæ разы! 
Ныр дард ысты мæ сабибонтæ, дард, 
Сæхицæн ’нæмæт урс уылæнтау хъазынц. 
Мæнæн та у дыдзы хурау мæ цард, 
Ныджджих мæм рагъæй цавддур къæдзæх 
— сау рындз. 
260 

ТÆРККЪÆВДА 
Тыхджын гуымс азæлы, йæ хъæрмæ 
Нырризы митсæр æфцæг, хох, 
Цыма Куырдалæгон мæ сæрмæ 
Кæны уæззау дзæбугæй тох. 
Фæзыны сонтдзæф дымгæ тигъæй, 
Уромын нс1л сюнш йсс дхаст. 
Къæвдадзæст сау мылазон мигъæй 
Фæкъæртт и урс цæссыг æваст. 
Тæссар æмыр сæх-сæхмæ бæстæ 
Нымбæхста арф комы йæ цин. 
Ыстæй тæрккъæвдайæн йæ хъæстæ, 
Нæ уарзтау, нал аззад, фæци... 
261 

* * * 
Бæласæн раласта дымгæ йæ дарæс, 
Ризгæйæ кæрты лæууы. 
Бахъуызыд зæрдæмæ рувасау сагъæс, 
Рох къæсыл къæвда кæуы. 
Уазал фæззыгон бон аныгъуылд мигъы, 
Хуры цæст бамбæхсти дард. 
Баргъæвст ныллæг къутæр къæдзæхы 
тигъыл, 
Сидзæрау бæстæ нынкъард. 
Тарст мæргътæ уæлхæдзар цъиувæдис 
систой, 
Банцад йæ хъал зардæй дон. 
Тагъд та сæнтдзæф уад — тæхгæ митын 
уисой 
Уынгтæ ныммæрздзæн бæстон. 
Зымæг, хъызт зымæг ныхситт кæндзæн 
рагъæй, 
Урс кæрцы батухдзæн ком. 
Мысдзæни алчи сæрдыгон хъарм махæй, 
Уалдзæгæн кувдзæн æргом. 
262 

• * * 
Нæй рæстæгæн йæ фæндæгтыл цæлхдур, 
Уæлмонц бæллиц æй урс цъуппытæм хоны. 
Йæ размæ стулы пух æврæгътыл хур. 
Лæууын æнцад, ивылд донау, нæ зоны. 
Ныддаргъ и сурыл, денджызты йæ балц, 
Дæлимон митæй фидæнмæ нæ зыны. 
Уый амур кæны арвнæрды фат — арц, 
Сæнтдзæф тымыгъты аууæрды йæ быны. 
У рæстæг сонт — ныхмæлæууæг ын нæй, 
Тæхы æдзух, саулох бæхау, нæ сæрты. 
Ныффæлдахы дæсгай æнустыл къæй, 
Фæкæны ’намонд цардбæллон фæлтæрты. 
Уый фестын кæны дур хæхты фæнык, 
Нынкъусы зæхх, гыццыл пуртийау, сонтæй. 
Ыскалы хъæутæн, горæттæн сæ рыг, 
Фæхъазы хъултау адæмы цард, бонтæй. 
Ныссур кæны цъæх фурдты дæр бынтон, 
Вæййы тызмæг, æгъатыр фæндтæй — разы. 
Фæлæ нæ цæуы рухс зондыл йæ бон, — 
Нæуæг горæттæ сырæзынц йæ разы. 
263 

ф • * 
Арвы дуар гомæй чи фена, 
уымæн йæ алы фæндон дæр 
сæххæст уыдзæн. 
Ирон æмбисонд. 
Лæджы цард — уысм, йæ бæллицтæ та — 
минтæ, 
Нæ сæм æххæссы, мара зæгъай, къух. 
Мæнæн ысчынд мæ балцвæндагыл 
хинтæ, 
Фæсыкк-иу ысты рухс фæндтæ æдзух. 
Уæддæр цыдтæн, кæд арвы дуар гомæй 
Æз фенин искуы... Бахудид мæм цард. 
Тыхджын нæрд хъуысти талынг мигъты 
ронæй, 
Тæгæлтæ хаудта къæдзæхтыл йæ кард! 
Мæнмæ гæппæввонг удхор фыдæх касти, 
Рæхуыста арцæй м’ амонды мæсыг. 
Мæ коммæ балцы хъал зæрдæ нæ касти, 
Нæ зыдта уый, цы ад кæны цæссыг. 
Фырцинæй ради райсомæй изæрмæ, 
Ысхуыста размæ дур фæндæгтыл мæн. 
Уæдмæ фæзынд цъыфрагъ лæсæн 
мæ сæрмæ, 
Бындзау йæ быны аныуæрста мæн... 
264 

* * * 
Æгъуыссæг æхсæв, авддæлдзæх ныххау! 
Дæлимон басгуыхтæ мæ цæсты. 
Нæ рыстæн æз дæ хъал митæй нырау, — 
Æнцойад нал цæуы æввæхсты. 
Фырмæтæй бонмæ нал кæнын фынæй, 
Кæйдæр фыдæх мæ хурхæй мары. 
Мæн царды амонд мисхалы бæрц нæй, 
Фыдгул мын раст ныхас нæ бары. 
Мæныл ыскодта дудгæ бон, фыддуг, 
Мæ уд ныртхутæг ис фæлладæй. 
Кæны рæстдзинад хахуыртæй хуыдуг, 
Æхсы лæгмар лæджы фарн фатæй. 
Æгъуыссæг æхсæв, авддæлдзæх ныххау! 
Æрбайсæф зæххы скъуыды, дуры! 
Уæвгæ дæм æз дзæгъæлы хæссын фау, — 
Вæййыс зын сахаты мæ цуры. 
Ныккæсы мæм гыццыл фæрссагæй мæй, 
Йæ рухс тын сæмбæлы мæ базыл. 
Фæлидзы сагъæс цъус рæстæг мæнæй, 
Вæййын уысммæ мæ цардæй разы... 
265 

• * * 
Мæ къобор галты ’рымысын ныр дæр. 
Нæхимæ хъæдæй фатхъæд сугтæ ластон. 
Нæ уыд нæ хъæуæй а зæххыл хуыздæр, 
Æз æй æдзух мæхи уды бæрц уарзтон. 
Нæ фæлладтæн йæ рыг уынгты цæуын, 
Уыдысты мыл нæ сыхы куыйтæ ахуыр. 
Бæрзондæй хаудта урс æхсæрдзæн — 
хуын. 
Æрталынг-иу дзæбидырдзуаны махыл. 
Уыд хъарм изæр дзæнæтæнгæс нæ хъæу, 
Нывæзт йæ сæрмæ стъалыты цъæх быдыр, 
Æрцæйиуцыдис дзуджы разæй цæу, 
Мæн сайдта Терк ныллæг къæсæй 
йæ фæдыл. 
Ныр сахары фæфæуд кæны мæ цард, 
Кæддæры азтæм акæсын фæстæмæ: 
Ысты мæ галтæ, райгуырæн хъæу дард, 
Цæуынæн нал дæн аргъæутты бæстæмæ... 
266 

ЗАЗ БÆЛАС 
Лæууы рæсугъдæй — уалдзæгау йæ хуыз. 
Сыхаг бæлæстау "дарæстæ" нæ ивы. 
Кæсынæй уымæ нал фефсæдын æз, — 
Зæды къалиуау тархъæдæй æрттивы. 
Кæнынц æм арæх бирæтæ хæлæг, — 
Хъызт зымæджы æрдумæ дæр нæ дары. 
Кæны æдзух йæ царды кой сындæг, 
Сæууон дымгæ йæ цъæх къалиутыл зары. 
У заз бæласæн сомбоныл йæ мæт, 
Уый хъахъхъæны йæ рухс бæллиц 
фыдлæгæй. 
Фæлæ йын ис гыццыл ызнаг — фæрæт, 
Фæзыны йæм, мæ фыдгулау, тызмæгæй... 
267 

НЫРЫККОН КУЫВД 
Хуыцау! Уæларвæй рох зæхмæ æркæс. 
Пъæра цъыфдзастау сызмæсти нæ рæстæг. 
Мах нал хъусæм рæстдзинады хъæлæс, 
Фыдæлты фарнмæ сау адзал фæхæстæг. 
Хæрам, фыдæхæй фехæлди нæ цард, 
Кæны мæстæй зыиудисæн нæ бæстæ. 
Æфсымæр сисы ’фсымæрмæ йæ кард, 
Дзæгъæлæй сæфы не стыр кад, нæ хъæстæ. 
Фыдызнаг къахы сусæг-æргом хæст, 
Ысуадзы хатт цъæхæвзæгтæ арт махыл. 
Æууæндæм ма дæ хорзæхыл æрмæст, 
Лæууæм дæ фæрцы сæрсæфæны къахыл. 
О Стыр Хуыцау! Фæдзæхсæм дыл нæхи; 
Фыдбылызæй, быныскъуыдæй нæ бахиз. 
Мах аразæм фæрныг фидæнмæ хид 
Æмæ нын ратт уæларвон тых, уæлахиз!.. 
268 

* * * 
Афæдзы афонтæ ивынц кæрæдзи, 
Рæстæг кæдæмдæр тæхы. 
Уарзты цин афтæ тагъд цымæ цы фæци, 
Æви нæ уыди зæххыл? 
Амонд дæлимон у, чи йыл æууæнды, 
Уымæ нæ цæуы хæстæг. 
Арæх мæ раздахын ивгъуыд фæфæнды, 
Ивгъуыдæй не ’фсæды лæг! 
Баззад уым сабидуг доны был хуыртыл, 
Ноджы нæ уаз бæллиц — уарзт. 
Худтæ-иу арæх мæ ныхас, мæ дзырдтыл, 
Амонд нæм рухс мæсыг каст. 
Фæлæ ныккалди, бынтондæр нызгъæлæн, 
Дурты бын фесæфт нæ цин. 
Чи уыди аххосджын, у уый зын зæгъæн, 
Махæн ысчындæуыд хин... 
Афæдзы афонтæ ивынц кæрæдзи, 
Рæстæг кæдæмдæр тæхы. 
Уарзты цин афтæ тагъд цымæ цы фæци, 
Æви нæ уыдис зæххыл? 
269 

* * * 
Фæстæмæ, донау, нал зоныи фæндаг, 
Тæссаг балц мæ æнæсгæрст рагьмæ хоны. 
Мæ ныхмæ сысты сонт дымгæ — хъæддаг, 
Æрбатухынц мæ сау мигьтæ сæ роны. 
Æрхуыссы ныфс. Ныкъкъуыс-къуыс кæны 
уад, 
Фæцæйхауын, къæйы фастагау, коммæ. 
Ысуадзы мыл кæйдæр хæрам цыргъ фат, 
Цæф сырдау хъуыды нал фæкæсы коммæ. 
Фыртыхстæй былыл разилы мæ сæр, 
Йæхи ныххойы фидар зæрдæ къултыл. 
Фæцæуы’ хæхтыл арвнæрды цæлхъ — хъæр. 
Æрчъицын хатт, æлгъыст бæлццонау, 
дуртыл. 
Тыххæй-фыдæй мыл аивгъуыйы бон, 
Къæдзæх лæгæты батулын фæлладæй. 
Нæ зыны м’ амонд — дард балцы кæрон, 
Цæуын уæддæр — ыздæхæн нæй æгадæй... 
Фæстæмæ, донау, нал зонын фæндаг, 
Тæссаг балц мæ æнæсгæрст рагъмæ хоны. 
Мæ ныхмæ сысты сонт дымгæ — хъæддаг, 
Æрбатухынц мæ сау мигътæ сæ роны. 
270 

НЫРЫККОН САГЪÆС 
О Иры сахъ фыдæл, дæ фæстæ 
Дæ уидаг бахуыскъ и, ныххус. 
Кæуы цæссыгкалгæ нæ бæстæ, 
Алайнаг тохы зард ныхъхъус. 
Кæстæр нын нал кæны хуызæнæн, 
Ысныллæг хистæртæн сæ кад. 
Сæрхъуызой равзарæм хуыздæрæн, — 
Нæ зоны раст фæндаг, сæрфат. 
Нæ цард ныггалиутæ. Ирыстон 
Ныддихтæ, бампылди йæ зæхх. 
Къостайы зарджытæ кæм хъуыстон, 
Уым не ’взаг нал зонынц дзæбæх. 
Æрхауд ирон лæджы фарн къухæй, 
Йæ хъама сызгæ ис кæмдæр. 
Ыстауæм Иры цыт æдзухæй, — 
Нæ сæттæм не сæфтыл уæддæр. 
Лæууæм сæрсæфæны был. Фидæн 
Нæ зыны сау мигътæй æппын. 
Хуыцау, уæззау хъысмæт цы фидæм, 
Нæ цард цæмæн фестади рын? 
271 

О Иры сахъ фыдæл, дæ фæстæ 
Дæ уидаг бахуыскъ и, ныххус. 
Кæуы цæссыгкалгæ нæ бæстæ, 
Алайнаг тохы зард ныхъхъус. 
Ирон лæг нал бæззы... Зын цардæй 
Бынтондæр бафæллад, ысхъыг. 
Фæлæ куыд фесæфдзæн æгадæй! — 
Уый фестдзæн иуахæм мæсыг. 
Нæуæг та раздæхдзæн йæ намыс, 
Йæ койæ риздзæни фыдгул. 
Кæндзæн уæздан симд хуымты 
уадымс, 
Кæсдзæн нæ урс къæдзæхтæм хур. 

РАГУАЛДЗÆДЖЫ 
Къæдзæхы дæлбазыр 
Зары дон хъæрæй. 
Урс æврæгъты базыл 
Бафынæй ис мæй. 
Ног пысыра — комы, 
Каурæбынтæ — цъæх. 
Дары митдзæст роны 
Ранæй-рæтты зæхх. 
Хъæуы бынмæ, æрхы 
Зæйы цæлхъ ныхъхъус. 
Банкъардта йæ ныхыл 
Хох фæлмæн хъарм цъус. 
273 

ÆХСИНЫ ЛÆГ 
Æхсины лæг, цъæх хæрæгау, 
Ту нал сæрфы йсе цæсгомæй. 
Къоста 
Мæгуыр дæ ды, фыдыбæстæ дын нæй, 
Дæ цæстысындз — нæ фыдæлты æгъдæуттæ. 
Кæныс æдзух дæхи адæмы уæй, 
Хæддзу лæгтæй нын аразыс æлдæрттæ. 
Уæлдай дын нæу — кæцырдæмфæнды сим! 
Нæ хуыздæртыл нын ахæцыдтæ къахæй. 
Хæйрæгæй хиндæр разынди дæ хин, — 
Кæныс тæппуд "уæрæседзаутæ" махæй. 
Дæлгоммæ митæн нал зоныс кæрон. 
Мæскуыйы цæстмæ акалыс цæхæртæ. 
Дæ "зондджын" фæндтæй базыдтам нæ бон, 
Фæлæ кæдæм, кæдæм сафæм нæ сæртæ? 
Зæгъæн рæстдзинад никæмæн ис бар, 
Дымыстæртæй нæй азмæлæн дæ разьь 
Ды бакодтай дыууæ Ирыл дзылар, 
Фыдæнæн не знаг Иры фарнæй хъазы. 
Дæ фæрцы бампылд, ’мпъузæнау, нæ зæхх, 
Кæныс æлгъаг фыдгултимæ æмдзæхтон. 
Ды байзæрыс лæджы хъæдгомыл цæхх, 
Дæ дзæгъæл дзырдæй бафæллад Ирыстон. 
274 

Уæддæр нæ кæныс, мара зæгъай, цитт, 
Ыстыр æхцатæ дзыппытæм ыссивыс. 
Кæныс ныл, фосау, уæлкъуыппæй æхситт, 
Мыстулæгау дæ цæсгомы хуыз ивыс. 
Кæлы терактты, хæстыты нæ туг, 
Ирон хæдзарæй нал азæлы зарæг. 
Кæны нæ Ир фыдракæндты хуыдуг, 
Нæ кæмттæй хъуысы судзгæ марой, хъарæг. 
Нæ риуты, бамбар, нал цæуы нæ маст. 
Æмæ ныууадз йæ мæгуырыл нæ уæзæг, 
Кæннод хæссæм Ыстыр Хуыцаумæ хъаст, 
Цæмæй бынтондæр ма фæуæм фыдвæззæг... 

* * * 
Лæджы цардæн нæй фидар фæтк, бындур, 
Хæйрæг фæндтæ йæ асайынц сæ фæстæ. 
Куы йæм ныккæсы дард æфцæгæй хур, 
Куы йын ысвæййы ахæстон йæ бæстæ. 
Уæддæр цæры. Æвдадзы хос — йæ уарзт. 
Фæахсы фыны ирд тæрæзтæ къухæй! 
Фæлæ йæ ’васт ыскъуымбил кæны маст, 
Фæмары йæ æгъатыр рæстæг хурхæй. 
Йæ ныхмæ расты удхæссæг — мæлæт, 
Фыдгул ын марг йæ уаз туджы ныттадзы. 
Уый нал фæкæны хи хъысмæтыл мæт, — 
Фæстагæттæн йæ уды рухс ныууадзы. 
Гъе ахæм у æцæг лæгæн йæ кокд, 
Куыдзау фыдæх йæ алывæрсты зилы. 
Уый сисы цард ыстъалыйау бæрзонд, 
Ыстæй йæ арф сæрсæфæнмæ нывзилы. 
276 

СИДЗÆР ЧЫЗГ 
Дæуæн дæ удæй бирæгъ рæстæг хъазы, 
Æнахъомæй дыл аныгуылдис хур. 
Дæу хойы уарзтæй хион дæр нæ уарзы, — 
Йæ риуы ис зæрдæйы бæсты дур. 
Дæуæн тæдзы дæ хъарм цæстысыг рустыл, 
Дæ кæуынмæ æгас дуне — къуырма. 
Фæуайы арæх карз æлгъыст дæ хъустыл: 
"Дæлдæр ныххау, кæм ма хъуыдтæ ды та!" 
Дæуæн у, зон, дæ уæззау хъысмæт ахæм! 
Кæйдæр даритæм макуы кæн хæлæг. 
Мæгуырæй царды дардмæ лидзынц адæм, 
Нæ йæм цæуы æцæг амонд хæстæг... 
277 

НЫХАС МÆ ЧИНЫГИМÆ 
(Æрхæндæг фын) 
Фæфыстон дæ дзæгъæлы, 
Нæ зыдтон, циу фынæй. 
Мæ цæстысыг ызгъæлы, — 
Ныффæлдæхтой дыл къæй. 
Хъæздыг лæджы кæм хъæуыс!- 
Фæлтау æнцъухдзæн сæн. 
Дæу нал æмбарынц хъæуы, — 
Уым ферох кодтой мæн, 
Лæууыс хъуына, æрхуымæй, 
Дæ сæнтурс сыфтæ — бур. 
Дæу баппæрстой рыг къуымы, 
Æрныгуылдис дыл хур. 
Уыныс мæнау фыдфынтæ, 
Кæныс, мæгуыр, фæдис! 
Ирон лæгмæ æппындæр 
Зон, нал хъары дæ рис. 
Кæны бынсæфт дæ хъæстæ, 
Бæзджын дæ уæлæ — сæг, 
Ыскодта дыл фыдрæстæг, 
Дæу нал ис, нал кæсæг... 
Фæфыстон дæ дзæгьæлы, 
Нæ зыдтон, циу фынæй. 
Мæ цæстысыг ызгъæлы, — 
Ныффæлдæхтой дыл къæй. 
278 

* * * 
Хъ-йæн 
Хæрдты нæ тахтæн иуæй-иутау царды, 
Мæлдзыгау хастон фидæнмæ мæ уаргъ. 
Хæцыдтæн фидар тохы заман кардыл, 
Хуыдтон фыдызæхх стыр хæзна, зынаргъ. 
Уыдтæн фæдисы барджытæн сæ разæй, 
Зыдта нæ хъæу сæрæн хосдзауæй мæн. 
Дзырдтон æдзух рæстдзинады фарс карзæй, 
Дзæгъæл маст никуы ракодтон лæгæн. 
Нæ кастæн æз мæгуыры зынтæм дардæй, 
Дæуау нæ домдтон хорзæхтæ ’мæ кад. 
Ныр дæр кæсын дæ хин митæм 
æнкъардæй, — 
Уым нæй фæрнæйдзаг амондæн бынат... 
279 

ÆРГОМ НЫХАС 
Æрытыдта хъæдыл йæ сау нымæт мигъ, 
Цæхæр калгæ уарыд ыставдгага их. 
Ныммæйдар и бæстæ, ныннæрыд-иу арв, 
Нымбæхстысты сырдтæ сæ хуынчъыты арф. 
Хъæд ризгæ ызмæлыд, ыздыхсти мæстæй, 
Бæрзондæй йыл худти цъæх цъити хъæрæй: 
’Тъе уый дын кæй федтон!.. Ныр 
иххостæй цæр, 
Ныххауæнт дæ хъæстæ, дæ къохтæ 
дæлдæр!" 
Хъæд цъенга сыхагмæ æрхæндæгæй каст, 
Нæ кодта фыдрæстæг йæ хъысмæгæй хъаст: 
"Цард цард у, мæ лымæн, æмбæхсæн дзы 
нæй, 
Ныггуымс кæны хатгай уый хох дæр сæрæй. 
Дзæгъæлы мыл калыс фырцинæй дæ хъал, — 
Ысхаудзæн та уалдзæг мæ цинæн йæ хал. 
280 

Рыст бæлæстæ зæххыл ыслæудзысты ног, 
Сæ цъуппытыл хъаздзæн сæууон дымгæ рог. 
Дæуæн та уыдзæни дæ салд зæрдæ — дур, 
Дæ фæрстæ дын судздзæн сырхзынг 
тæлы — хур". 

* * * 
Мæн талынг къуыммæ батардта дæ уарзт, 
Сындзтелтау мыл тыхсынц дæ хинтæ. 
Уæддæр дæуæй æзникуы кæнын хъаст, — 
Фæкæнын дыл æдзухдæр цинтæ. 
Фæхъазыс хатт мæ раст удæй дзæбæх, 
Хуыснæгау ахизыс мæ сæрты. 
Уæддæр дæм никуы равдыстон фыдæх, — 
Нæ вæййы мисхал маст мæ зæрды. 
Цæгъдыс фæндырты алы ран мæ ном, 
Мæн ды хъæуа-нæ хъæуа фауыс. 
Уæддæр дæ никуы бафхæрдтон, уый зон, — 
Вæййын зæрдæрыстæй дæр хъалхуыз. 
Æмбæхсыс арф дæ фыдмитæ, дæ худт, 
Нæ дæ нæ мæгуыр цардæй разы. 
Фæлæ, зæгъ-ма, куы фæук хæрд мæ уд, 
Уæд ма цы баззайдзæн дæ разы?.. 
282 

* * * 
Сау мигьы фæскъæуттæ — 
Тар къæдзæхы роны. 
Нал æмбарынц дæттæ 
Адæмы хъæр комы... 
Бур цъына къæйдуртыл 
Базмæлыд гыццыл цад. 
Тæрккъæвдайæ мур дæр 
Нал аззади, фенцад. 
Рагъы даргъ къуыпп синæй 
Арвырдын æртасыд. 
Хурзæрин фырцинæй 
Хъæды сæрмæ хъазыд. 
283 

* * * 
Æз зонын, дурæй не ’ртæдздзæни дон, 
Мæрдтæй нæ райхъуысдзæни хъарæг. 
Мæныл ныккæлдзæн иуафоны бон, 
Бæласау амæлдзæн мæ зарæг. 
Мæ ном уыдзæни хиуæттæй дæр рох, — 
Мæгуыр у амæлæг — кæй хъæуы? 
Фæкæндзынæн бынтон дзæгъаелы тох, 
Мæ фæндаг аскъуындзæни хъæуы... 
Ысбаддзæн тагьд мæ фыст чингуытыл рыг, 
Хæрдзæн сæ уазал къуымы рæмпæг. 
Тæдздзæн мæ цыртыл къæвдайы цæссыг, 
Ызгъордзæн ’нæмæт барæг — рæстæг. 
Æз зонын, худдзæн ме ’намондыл хин, 
Мæн тондзæн, чи зоны, тæппудæй. 
Уэеддæр цæрдзæни ме ’мдзæвгæты цин, 
Зындзæн мæ уды рухс рæсугъдæй... 
284 

ХОХАГ БÆЛАС 
Ныззæгæл хохы уæхскыл. Коммæ 
Вæййы сæрыстырæй йæ каст. 
Нæ кæсы хъал тымыгътæн коммæ, — 
Фырмæстæй рафыцы сæ маст. 
Уый хъавы сонт дымгæ бындзарæй, 
Мæнтæгау, сыскъуынын тыхæй. 
Йæ сæр æрцæйкъул кæны барæй, 
Фæлæ йæм рахауын фæнд нæй. 
Æрвиты ’рра къуыс-къуысмæ бонтæ, 
Нæ зоны, урс цъитийау, тас. 
Цæры тызмæг цардæй бæрзондыл, 
Йæ хъысмæт — сау къæдзæхмæ баст... 
285 

тымыгъ 
Тымыгъ урсбарц бæхыл бады, 
Нал кæны фынæй. 
Нæу æм хохаг хъæу нымады, — 
Ниуы йыл хъæрæй. 
Миттæ урс фæхстыл ыссивы, 
Аныхъуырдта арв. 
Зæхмæ бæлæсты нылхъивы, 
Бамбæхста сæ арф. 
Къæдзæхтыл æхситтæй зары, 
Калы сыл йæ пырх. 
Йе ’рра сонт футтытæй тары 
Дур æмбонд ныппырх. 
Дард — йæ балц, тæхы фæдисы, 
Туджджын цыма раст. 
Фæлæ не ’фтауы мæн дисы 
Знæт тымыгъы маст. 
Бадын арты фарсмæ дурыл. 
Физонæг фæбур! 
Æз æдзух æууæндын хурыл, 
У мæ бæллиц Хур! 
286 

* * • 
Зæрдæ сагъæсыл фæцахуыр, 
Мисхал нал кæрды мæ дзырд. 
Хъуыды, хæлд æмбондау, — къахыр, 
Лидзы ме стад удæй цырд. 
Къух фыссы уæддæр цыдæртæ... 
Хойын тутт рæнхъытыл сæр. 
Хъæлдзæг, амондджын изæртæн 
Хъуысы ивгъуыдæй сæ хъæр. 
Цард, дæрдджын кæрцау, лæзæры, 
Зæрдæ тар бонтæй фæцъæх. 
Уары пакъуы мит мæ сæрыл, 
Риуы — къæвдайы сæх-сæх. 
287 

БОНЫРДÆМ СОЧИЙЫ 
Денджызы фæдæлдон 
Цалхыдзаг мæй тагъд. 
Хъарм дымгæ — æнæбон, 
Къуылдымæй æртахт. 
Наулæууæны, хохау, 
Нал ызмæлы нау. 
Рох бæлæстæ, къохау, 
Дарынц фæхстыл сау. 
Даргъ сахарæн сабыр 
Фехæлди йæ фын. 
Райхъал кодта донбыл 
Уылæнты тæлфын. 
Рухс цырæгътæн — минтæн 
Аскъуыдтæ сæ хал. 
Мæргъты зард, сæ митæй, 
Сау денджыз ныхъхъал! 
288 

* * * 
Б-йæн 
Зындысты кæмтты, æфцгуытыл дæ фæдтæ, 
Дæ хъысмæт уыд зындзинæдтимæ хæст. 
Æхста дæу балцы мигъджын арв 
зынг фæттæй, 
Нæ федта амонд а зæххыл дæ цæст. 
Фæлыгъдтæ дард мæгуыр бинонтæй, 
цардæй, 
Ис уæлмæрдты зæрдæриссæн — дæ цырт. 
Бырсынц йæ сæрмæ тарбын мигътæ 
дардæй, 
Тæхы йæ рæзты хохаг дымгæ — сырд. 
У талынг ингæн, уазал къуым дæ цæрæн, — 
Хæснагæн дзы æрвон рухсы цъыртт нæй. 
Нæ хо дæ фæстæ нал кæны йæ сæрæн, 
Кæуы æдзух дæ хуызистыл хъæрæй. 
Ныр дæр та бады хаст уаты. Æппындæр 
Тæппал цæссыгтæн нал зоны кæрон. 
Фырмæтæй уымæ нал цæуы цæрын дæр, 
Нытталынг ыл, мæйдар æхсæвау, бон. 
Æнкъардæй хъусы рох дуарæн йæ хъæрмæ, 
Чысыл сыбыртмæ фестъæлфы тæссæй. 
Кæсы, мæгуыр, дæ фæзындмæ æнхъæлмæ, 
Нæ йæ уырны — нæй раздæхæн мæрдтæй... 
10 Цæстырухс 289 

САУ МИГЪ 
Кæуы æнæбын комыл арвæй, 
Цыхцыр — йæ цæссыгты гæр-гæр. 
Ыскалы ’васт йæ риуы арфæй 
Æвзист æрвæрттывды цæхæр. 
Фæлæ йæ сонт дымгæ фæхæссы, 
Йæ тарæй нал аззайы мур. 
Мæ рох рыст зæрдæмæ ныккæсы, 
Дæ уарзтау, арвы цъæхæй хур... 
290 

* * * 
Æрхæццæ та ис урсбарц хъызт йæ бæхыл, 
Ныхсидт кæны бæрзонд æфцгуытæй уад. 
Нымбæрзта зымæг пух хъæццулæй зæххы, 
Тыхджын тымыгътæн ралæууыд сæ рад. 
Хуыскъададжы дон уазалмæ ныссалди, 
Йæ уæлцъар, авгау, дурты ’хсæн ныййих. 
Кæйдæр мæнгагъуыст дымгæмæ ныккалди. 
Пъæззыйау бады нарæг кæмтты мигъ. 
Уæрагмæ миты фесæфти рыг фæндаг, 
Бæлццонæн нал ис Къобы ’рдæм цæуæн. 
Æнæнцой къуыс-къуыс хъæуынгты 
ысхъæддаг, 
Уый дары ахстæй дуркъул къæсы мæн. 
Ыссыгътон бонæй сойын цырагъ уаты, 
Рыст зæрдæ суынгæг иунæгæй куыддæр. 
Дæу мысгæйæ, зæронд къодахау, бадын, 
Æнкъард хъуыдытæй байдзаг и мæ сæр... 
291 

ХÆСТОН МÆСЫГ 
Кæлæдздзагæй бæрзонд рагъыл лæууын, 
Хъуына дуртыл хъæбатыр ивгъуыд бандзыг. 
Мæ цæфтæй хъуысы дард азты хъæрзын: 
Мæ бынмæ — тар. Бæхджын æфсады сау рыг 
Ныббадти комы. Бацайдагъ та хæст, 
Кæны лæджы туг хъарм донау лæсæнтæ. 
Цъæхбын фæздæгæй ницуал уыны цæст. 
Тæхынц цыргъ фæттæ ’хситгæнгæ 
мæ сæрты. 
... Ныр дард ысты уæззау тохтæ, сæ хъæр. 
Хæддзу дымгæ мæ дур зыхъхъырты хъазы. 
Æхсаргæрдты тыхджын цъыкк-цъыкк, 
цæхæр 
Уæлахиздзаутæй ферох ис мæ разы. 
Мæ нæргæ кад дæр нал хъæуы, фæкъул, 
Тæдзы мыл уазал зул къæвда-цæссыгæй. 
Фæлæ уæддæр сæрыстыр дæн, — фыдгул 
Мæн зоны хорз æндон фидар-мæсыгæй. 
292 

* * * 
Сыфтæрджын хъæд йæ сыф-сыфæй фæхъус, 
Æнæмæт дымгæ бамбæхсти йæ тæртты. 
Æхсæрдзæны хъæр ацахсы мæ хъус, 
Цъæх мигъау хъуыды адзæгъæл и кæмтты. 
Уырдыгмæ баджих цъупсæр хæхтæй мит, 
Сæ зыхъхъырты цыллæбарц дон лæдæрсы. 
Фæцыд кæцæйдæр сонт зæйы æхситт, 
Йæ цæлхъæй зæрдæ мисхалдæр нæ тæрсы. 
Æз хæхты уындæй нал зонын æфсис! 
Нæй ам хæрам ми, рухс фæндты хъыгдарæг. 
Æнæ къæдзæхтæ ’рцæйхауы мæ сис, 
Йæ уаз зæлтæй фæцух вæййы мæ зарæг... 
293 

* * * 
т.д 
Быдираг изæр — конд хуымау фæлмæн. 
Дымы хъуызгæ ныллæг донбы’лæй уадымс. 
Дæ сæрмæ арв — цъæх-цъæхид цад, фæтæн, 
Æнкъардæй кæрты хус къодахыл бадыс. 
Цæстæй фыццагау нал уыныс дзæбæх, 
Цæуыс æдзух лæдзæджы ’нцæйтгы хъавгæ. 
Дæуæн ныччынд уæ зæронд къæсы цæхх... 
Дæ фæрсты хъал дуг аивгъуыдта кафгæ. 
Кæсыс ма ныр дæрддзæф ивгъуыдмæ... Хур 
Фæныгуылы,, фæлурс рухсау, дæ цардыл. 
Рыст зæрдæ риуы бафæллад, ныддур. 
Кæны æхситт уæззау рæстæг дæ кадыл... 
294 

* * * 
Фæласы мæлдзыг губакмæ йæ уаргъ, 
Цыма хæрæг цъæх хосы цъына комы. 
У куыст йæ удæн фарнхæссæг, зынаргъ, 
Хæдзармæ хæйттæ искæмæй нæ домы. 
Кæны æдзух, дæллаг галау, фæллой, 
Уæларвæй йæм сызгъæринтæ нæ хауы. 
Нæ хъуысы дардмæ, хорз лæгау, йæ кой, 
Уæддæр æм кад, дзаджджын хæйттæ 
æрхауы... 
295 

♦ • * 
Фæцæуы бон æд сагъæстæ, æд цинтæ, 
Йæ цырагъ — рухс хур, ахуыссыд сындæг. 
Ныууагъта дымгæ быдыры йæ хинтæ, 
Ысхæццæ хъæумæ фæрссæгтæ уынæг. 
Фæсабыр мæргъты ратæх-батæх кæрты, 
Йæхицæн талынг агуры бынат. 
Лæсы фæлурс мигъ карст хуымæн 
йæ сæрты, 
Фæлладæй халон цъынайыл æрбадт. 
Фæзындзæн тагъд æвзист тæппытæ арвыл, 
Ысдардзæн хъæдæй мæйы цалх йæ был. 
Ныппырх уыдзæн æртхуыз зæрæхсидт 
дардыл. 
Дæу мысгæ сагьæс бафтдзæни мæныл... 
296 

ДАДАЙЫ ФÆДЗÆХСТ 
Пъæра донау та сызмæсти нæ дуг. 
Уæвгæ, кæд уыдис, кæд сыгъдæг та! 
Æнæвгъау калд хæххон лæгæн йæ туг, 
Уый царды рухс амонд нæ уыдта. 
Пъæззыйау бадти йе рагъыл хъысмæт, 
Цыргъ кардæй йын йæ игæр къахта. 
Æдзух æм каст гæппæввонгæй мæлæт, 
Цæрын æй хъал æлдар нæ уагъта. 
Уæддæр зынтæн ныффæрæзта. Бæрзонд 
Уый систа карз тохты йæ намыс. 
Дæрдтыл æххæссыд хæцæны йæ зонд, — 
Цъæх кæрдæгыл йæ фæрцы хъазыс. 
Зæгъы дын чидæр: "Фегад кодтам зæхх, 
Æвдылдтам сау туджы нæ фидæн. 
Уыд революци емынæ, фыдæх, 
Ныр ын йæ фыдракæндтæ фидæм". 
Æмæ йыл ма ’ууæнд! Сайы дæ фыдгул, — 
Нæ тох рæстæг уыдис фыд азы. 
Ыскасти махыл амонды рухс — хур, 
Уыдтам æцæг бæллиц нæ разы. 
297 

Дадайæн уыд фыдæлты фарн цæдис, 
Кæрæф æлдæрттæй фервæзт бæстæ. 
Куы-иу фехъуыст ызнаджы кой, фæдис, — 
Уысммæ-иу абастам нæ гæрзтæ. 
Ды ныр мæ бæсты хосдзауы уис хæсс, 
Мæсыгау лæуу фыд рæстæг фидар. 
Нæ ивы ’рмкъухтау хохаг лæг — цæргæс, 
Кæйдæр мæнг ныхæстыл сæрибар... 

* * * 
Ацы фæндаг зонгæ у мæнæн, 
Бамбæхста мæ къахы фæдтæ рыджы. 
Уый хуыдта ыстыр горæттæм мæн, 
Никуы бацыд дард балцы мæ хъыджы. 
Февзæрд-иу ыл хаттæй-хатт цæлхдур, 
Сабыргай-иу ахызтæн йæ сæрты. 
Худтис мæм сæрсæфæн рæтты хур. 
Дарын фæндаг абон дæр мæ зæрдыл. 
Уый фæрцы нæ баззадтæн кæмдæр, — 
'Ркодта мæ Гыццийы цурмæ, хæхтæм. 
Ссардтон та мæ райгуырæн къæсæр, 
Банкъардтой йæ рыджы хъарм 
мæ къæхтæ... 
299 

* * * 
Мæйдар æхсæв йæ сау фæлыст æрцагъта, 
Хуыснæгау комы бамбæхсти кæмдæр. 
Цъæх кæрдæгыл тæппал цæссыг 
ныууагъта, — 
Тæрæзтау калы рухс хурмæ цæхæр. 
Бæрзонд хæхтыл æнусон мит æрттивы, 
Дæлиау — тархъæд, бæлæстæ тыхсынц. 
Бындзыггай чидæр тарст мигътæ ыссивы, 
Йæ сынæг уартау радаргъ кодта рындз. 
Фынк цæугæдæттæн фергомдæр 
сæ фæдис, — 
Цæнд дурты ’хсæнты агурынц фæндаг. 
У халæттæн уыци-уыци сæ цæдис: 
Сæ тахтæн нæй рæстмæ фæтк æмæ уаг. 
Сæууон ирдгæ ыслæууыди йæ къахыл, 
Æхсызгон уазал къæдзæхтæй хæссы. 
Хæрзиунæгæй фыдæлты мæсыг — 
рагъыл, 
Куырыхон лæгау бонрухсмæ кæсы. 
300 

• * • 
"Албег, ссады тæпп нæм нал ис". 
Мæ хойы ныхæстæй 
Мæ уарзон хо, мæ цуры-ма æрбад, 
Цы та калыс дæ хъарм цæстысыг а зæр? 
Æз дæр æй зонын, нал нæм ис ыссад, 
Æмæ мын цæхх мæ риссаг цæфтыл ма зæр. 
Нæй бамбарæн, хъынцъымгæнгæйæ, цард, 
Мæгуыр лæгæй уый, дур-тыччыйау, хъазы. 
Фæлæ дæ курын, мауал кæн æнкъард, — 
Уыдзынæн æз ныфсы мæсыг дæ разы. 
Нæ баталынг Гыццийы фæстæ бон, 
Æгъгъæд у къуымы алы хатт кæуынæн. 
Ис алцæмæн дæр а зæххыл кæрон, — 
Нæ рантыст лæг æнусбонтæм цæрынæн. 
Гыцци, мæ хо, ысхъомыл кодта мах, 
Ныууагъта нын йæ уды цырагъ судзгæ. 
Ыскъуырдта-иу дзæвгар цæлхдуртыл къах, 
Уæддæр нæ кодта цардвæндагыл цудгæ. 
Æмæ йæ фæзм! Цæуыл хæрыс дæхи? 
Нæ раздахдзынæ ингæнæй нæ мады. 
У рæстæг сырд, куырмæлхынцъытæ, хин — 
Нæ хуызæттæн уый ницы бары царды. 
301 

Уыныс! Ысласта марг гæрзтæ хъысмæт, — 
Йæ хинтæй хъуамæ бахизæм нæ сæртæ. 
Гыцци мæрдтæй дæр махыл кæндзæн мæт, — 
Цæссыгтæй йын куыд æлхæныс йæ зæрдæ? 
Нæй бамбарæн, хъынцъымгæнгæйæ, цард, 
Мæгуыр лæгæй уый, дур-тыччыйау, хъазы. 
Фæлс? дæ курын, мауал кæн æнкъард, — 
Уыдзынæн æз ныфсы мæсыг дæ разы. 

* * * 
Кæддæры донбыл, баззадтæ кæмдæр, 
Æз ма дæ арæх, сабидугау, мысын. 
Фæхъуысы мæм сæнтурс уылæнты хъæр, 
Мæ цуры фестыс рагон бæллиц, уаз фын. 
Ыстулы худгæ хъæды сæрмæ хур, 
Бæрзонд цъæх къуылдым баджих вæййы 
коммæ. 
Фæкæсы ’нхъæлмæ рох гæпгæнæн — дур, — 
Мæхи нысхойын, ’взист кæсагау, донмæ! 
Кæддæры донбыл... Ныр цымæ кæм дæ? 
Кæм æрвитыс дæ хъæлдзæг бонтæ хурмæ? 
Мæ цард æз ам — рыг сахары фæдæн, 
Фæлæ бæллын дæу фенынмæ, дæ цурмæ... 
303 

* ф • 
Тæхынц кæдæмдæр халæттæ мæ сæрты, 
Мæнæй æмбæхсы хъомпал мигьты хур. 
Æрвитын бонтæ, гоби лæгау, кæрты. 
Рыст зæрдæ риуы сагъæстæй ныддур. 
Фыццагау хъуыды нал кæсы мæ коммæ. 
Фæдæлдзæх амонд, бафæллади уд. 
Кæны тыхтылд мæ царды цалх кæронмæ, 
Уæддæр мæм хъуысы ивгъуыдæй дæ худт. 
Ныууагътай мæ хæрзиунæгæй, æнкъардæй, 
Мæрдтæм мын демæ ахастай мæ цин. 
Тыхсын æнæ дæу абоны зын цардæй, — 
Ыскодта мын цыдæр дæлимон хин. 
Æдзухдæр фыны февзæрыс мæ разы. 
Æз нал вæййын зæххон бæллицтæй цух. 
Дæ дзыккутæ — фынк уылæнтау — 
мæ базыл, 
Фæлæ сæм, оххай, нал æххæссы къух... 
304 

♦ ♦ * 
Мæныл та ахсæв рухс дуне ныттар, 
Æрхæндæгæй нæ хаст фатеры бадын. 
Æрвырттывд калы сау мигътыл йæ хъал, 
Æхсы цæссыгæй рох фæрссæгты уарын. 
Ды фестыс хур, мæ цæстыты раз — мæлхъ, 
Дæ уарзт мæ ног гæды хъæбыстæй сайы. 
Фæцæуы ’васт тыхджын нæрды хъæр — 
цæлхъ, — 
Нæ мæ ’ндавы, цъæх ихы къæрттау тайын. 
Ныууигъы бæстæ сонт тыхдымгæ — сырд, 
Уæззау сæх-сæхмæ фестъæлфы мæ зæрдæ. 
Кæддæры уарзт, рæсугъд бæллицтæ цырд, 
Æнамонд мæргътау, атæхынц мæ сæрты. 
У стыр сахарæн къæвдайы къуындæг, 
Нымбæхста уынгты, даргъ рæттау, йæ роны. 
Мæн хуызæн уый дæр нал ахсы хуыссæг. 
Йæ фыртыхстæй цы акæна, нæ зоны... 
305 

* * * 
Уыгæрдтæ къодах базæронд, ныххус, 
Йæ бонтæ тар, рыгæйдзаг къуымы ’рвиты. 
Нæ зыдта ’нцой цыргъком фæрæтæй цъус, 
Ныр æй æдзух йæхинымæр æлгъиты. 
Ыссардзæн тагъд цæхæр арты мæлæт, 
Йæ бакастмæ лæджы зæрдæ нæ райы. 
Кæсын æм æз: зæронд лæджы хъысмæт 
Мæ цæстытыл, цæмæдæр гæсгæ, уайы. 
306 

* * * 
Ыскъуырын арæх дойнаг дуртыл къах, 
Æрыййафы мæ нарæг комы уарын. 
Мæ хъул нæ бады тохситы ’хсæн сах, 
Уæддæр фæлварын кусын æмæ зарын. 
Æрмæстдæр зарæг, уды тухæн — куыст 
Ысты мæнæн хъысмæты лæвар царды. 
Куы фæвæййын нæуæг æмдзæвгæ фыст, 
Уæд бафты, фарнау, хъарм цæхæр 
мæ артыл. 
Æмæ вæййын, фынкбарц уылæнау, хъал. 
Мæ бæллиц дард ыстъалытæм ыстæхы. 
Йæ цинæн арвыл нал вæййы æмбал! 
Фæлæ та ’васт йæ тъæпп фæцæуы зæххыл. 
У зæрдæтæм поэты фæндаг даргъ, — 
Цæуынæн хатгай бахъæуы æнустæ. 
Хæссын æз дæр тыхамæлттæй мæ уаргъ, 
Кæнынц къуырма хъæддаг дымгæмæ 
хъустæ. 
Сæрсæфæн рæттыл бахизын тыххæй, 
Мæ размæ фестынц хохы йас цæлхдуртæ, 
Уæддæр мæ балцæй амондджындæр нæй! — 
Зынтæ йæ цуры ницы марынц мур дæр... 
307 

* * * 
Быдыр — афтид, къуыбыртæ — хуыздзыд, 
Даргъ цъынайыл халæтты къорд бады. 
Кæртæй къæсмæ нал цæуы мæ фыд, — 
Зымæгмæ ыстыр къодæхтæ фады. 
Дымгæ сгары хъæды тæрттæ, цар, 
Ссивы коммæ тар мигътæ тымбылтæй. 
Донæн дуртыл нал цæуы йæ бар, 
Сæвæрдтой тæнæг ихцъар йæ былтæ. 
Хох æркодта тинтычъи худ — мит, 
Уазал рагъæй нарджытæм æвзиды. 
Бабукъ иуварс Терчы сæрмæ хид, 
Бон — æнтъыснæг, фæззæджы хæс фиды. 
Куы вæййы цъæх-цъæхид арв сыгъдæг, 
Куы æнæнцой митæмхæццæ уары. 
Нæй мæнмæ рæсугъд бæллиц зынæг, 
Хурхæй мæ æрхæндæг хъуыды мары... 
308 

* * # 
/Квзист мæй та мæм рудзынгæй кæсы, 
Кæнынц цъæх арвыл стъалытæ гæппытæ. 
Мæ удæн уаз цин хъарм æхсæв хæссы, 
Пæ риссы зæрдæ д’ ацыдыл æппындæр. 
Фæндараст у! Хуыцауы фæрцы æз 
Нæ басыгътæн, æхсидавау, дæ мастæй. 
Уыдтæ мæнæн мæйдар ахæстон — хыз, 
Мæ цард — зындоны амæттаг дæ уарзтæй. 
Ды — ’нæбазыр маргъ, хъавыдтæ тæхын, 
Фæндырты цагътай алы уысм хъысмæты. 
Нæ цард дæм каст уæззау хъизæмар — рын, 
Ныппæрстай-иу мæ фæллад уд фырмæты. 
Ныррухс ныр, бонау, хъæугæрон нæ къæс. 
Кæддæры уалдзæг раздæхти фæстæмæ. 
Мæ бæллиц — зарæг, фестади цæргæс, 
Уынын æрвæрдын — ног амонд хæстæгмæ... 
Æвзист мæй та мæм рудзынгæй кæсы, 
Кæнынц цъæх арвыл стъалытæ гæппытæ. 
Мæ удæн уаз цин хъарм æхсæв хæссы, 
Нæ риссы зæрдæ д’ ацыдыл æппындæр... 
309 

* * * 
...Æмæ та ралæууыди фæззæг, 
Йæ дарæс хъал æрдзæн фæбур. 
Уæззау мигь арф коммæ æрхæстæг, 
Нымбæхст йæ т&р хъæбысы хур. 
Ныллæг æмбондæй халон уасы, 
Ызгъæлы бæлæсты сыфтæр. 
У дымгæ боныцъæхæй разы, — 
Ысдардта къудзитæй йæ сæр. 
Нæ къæсыл уары æмæ уары, 
Хуызæнæн нал судзы мæ арт. 
Тыхст зæрдæ сæрды фæуд æнкъары, — 
Мæ риуы, рох хъæуау, нынкъард. 
310 

ИХКЪÆВДА 
Тар ныхъуыры бæстæ. 
Ницуал зыны комы. 
Дарынц хъæу æмбæхстæй 
Сау мигътæ сæ роны. 
Их — тыччыйы стæвдæн, 
Урс гагатæй уары. 
Арв фырмæстæй хæхты 
Топпы фындзмæ дары. 
Кардылвæстæй размæ 
Ивылд дон лæбуры. 
Урс ферттывд лæджы ныфс 
Тарст зæрдæйæ суры. 
Сонт дымгæ — хъæрццыгъа, 
Бæлæстæ рæдувы. 
Рагон мæсыг рагъыл 
Стыр Хуыцаумæ кувы... 
311 

РОХ МÆСЫГ 
Æз нал хъæуын... æз рох мæсыг дæн ныр. 
Мæ зæрдæ ивгъуыд, дард замантæ мысы. 
Цæгъды мæ сæрмæ сонт дымгæ фæндыр, 
Уæззау хъæрзын рыст уды арфæй хъуысы. 
Цæуы кæцæйдæр хъаматы дзæхст-дзæхст, 
Бæхты мыр-мыр ныссабыр вæййы тары. 
Ныккодта мæн сыхырна фæрстæ хæст, 
Мæ цæстысыг лыстæг хуынчъытæй хъары. 
Уыдтæн, бæргæ, хæстон фидар — мæсыг! 
Мæ кадæй мур дæр ницуал баззад абон. 
Ныууасы хатт ныллæг хъæдбынæй уыг, 
Кæны мæ цъуппæй ’рхæндæг "хъуа" халон... 
312 

МÆ ФЫДМÆ 
Зындзынæн та, æнхъæлмæ-иу мæм кæс, 
Мæнæн нæй, зон, кæйдæр зæххыл 
ныллæууæн. 
Æрымысын æз фыны дæр нæ къæс, 
Йæ нарæг уынгтæ комрæбын нæ хъæуæн. 
Æмæ дæ курын, макуы кæн æнкъард, 
Мæ цыргъ цæвæг мын мачи райсæд къулæй. 
Нæ дæн зæрдæйæ Терчы былмæ дард, — 
Кæм хъазыдтæн гыццыл сабийæ хъулæй. 
Зынынц нæ хæхтæ ивгъуыдæй мæнмæ, 
Мæ цæстытыл зæйбадæн кæмттæ уайынц. 
Фæзындзынæн Тырсыгомы, хъæмæ, 
Ныццин кæндзæни Хъæдласæнæй сау рындз. 
Дæ фæлурс цæсгом аивдзæн йæ хуыз, 
Мæн хондзынæ сæрыстырæй дæ дарæг. 
Бæрзонд къæдзæхæй акæсдзынæн æз, 
Дæлæмæ хъуысдзæн къуылдымæй мæ зарæг. 
Зындзынæн та, æнхъæлмæ-иу мæм кæс, 
Мæнæн нæй, зон, кæйдæр зæххыл 
ныллæууæн. 
Æрымысын æз фыны дæр нæ къæс, 
Йæ нарæг уынгтæ комрæбын нæ хъæуæн. 
313 

• * * 
Ды дарыс арф дæ сусæг хин æмбæхстæй, — 
Ыстыхсы калмау сабыргай лæгыл. 
Кæныс козбау мæ зарæгыл фырмæстæй, 
Нæ ауæрдыс мæнг зæгъынæй мæныл. 
Цæгъдыс æдзух мæ сыгъдæг ном 
фæндырты, — 
Зæххæй сисынмæ нал фæбæззын æз. 
Къæхтæ ’мæ къухтæ бафтауыс 
мæ дзырдтыл, 
Вæййыс мын царды маргхъæстæ фат, хыз. 
Уæддæр мæ зарæг урс къæдзæхты зæлы, — 
Нæ йын ысты дæ хуызæттæ цæлхдур: 
Мæсыг хæрамæй, сау фæндтæй нæ хæлы, 
Йæ сæрмæ худы амонды рухс — хур. 
314 

• * * 
Мæ цурмæ згъоры сабыр дымгæ дардæй, 
Йæ адджын фынты аныгъуылди хъæу. 
Æрмæст ма худынц стъалытæ цъæх арвæй. 
Æз ногæй мысын рох хъæугæрон дæу. 
Уыдис ам махæн не ’мбæлæн, нæ аргъау, 
Ныккасти-иу нæм хохзыхъхъыртæй мæй. 
Фæлæ фæтахти цины рæстæг маргъау, — 
Йæ кой, йæ хъæр дæр а дунейыл нæй. 
Æрмæст фыццагау доны уынæр хъуысы, 
Бæрзонд цъититæн арф коммæ — сæ каст. 
Тæнæг мигъы цъупп даргъ æфцæгыл сысы, 
Цыма мæ риуы дард амонд — нæ уарзт... 
315 

• * * 
Уарынхъус цъæх мигътæ 
Хæхты ’рдæм бырсынц. 
Аныхъуырдтой тигъты, 
Сау къæдзæхты, рындз. 
Къæвдайы сæх-сæхмæ 
Нал баззад рæстæг: 
Хауынц иугай зæхмæ 
Æртæхтæ сындæг. 
Арв нæры, нырттивы, 
Фестъæлфы æваст. 
Дымгæ мигъты ссивы, 
Нал уромы маст. 
Баталынг и. Уарын, 
Цъитийау, фæкъæртт. 
Къададæттæ тары 
Райдыдтой тьæбæртт. 
Урс цæугæдон комы 
Раивылд, тæхы. 
Дурты хыл — йæ роны, 
Нал хæцынц зæххыл. 
Чидæр мигътыл арвæй 
Ракалы цæхæр. 
Бадын уаты ’нкъардæй, 
Рох къæсау, æз дæр... 
316 

ФÆЗЗЫГОН ПЕЙЗАЖ 
Æрдз гæбазгай йæ цъæх фæлыст ивы, 
Дымгæ бур сыфтæр къуымтæй ыссивы. 
Мæргъты саджил хал аныхсы мигъты, 
Бадынц æврæгътæ лæнчыты, тигътыл. 
Донæй айрох и ивылын, зарын. 
Коммæ ’рхъуызы къуыпсин рагъæй уарын. 
Чидæр боны хъарм сусæгæй давы, 
Хур фæчъынды: нæ худы, нæ тавы. 
Зæрдæ ’рынкъард и. Ралæууыд фæззæг, 
Уазал цъуппытæй хъæумæ æрхæстæг. 
317 

* * * 
Лæгау лæгæн йæ ныхмæ — 
Фыдызнæгтæ фылдæр. 
Кæсы нæ цард къæрныхмæ 
Дзæнæт бæстæй хуыздæр. 
Уый никуы равдæлд тохмæ, 
Йæ къухы ныр — цыргъ кард. 
Нылхъывта нын нæ рохтæ, 
Æфтауы ныл цъæх арт. 
Уынаффæгæнæг алкæм 
Кæны йæхи æдзух. 
Нымад æм не сты адæм, 
Сæ рухс фарнæй фæцух. 
Ныззылдта уый цъæхсæртæ, 
Дзаджджын бынтæ йæм ис. 
Уæрыккау хъал — йæ зæрдæ, 
Зон, ферох дзы æфсис. 
Йæ хинархайд — фыдмитæй, 
Нæ йæм хъары цæссыг, 
Рæвдз ацамайы митæй, 
Уæгъд ныхасæй мæсыг. 
Кæйдæр маргæй фæхъæстæ, 
Фæзæгъы урсæй сау. 
Нæй уымæн Ир — рыст бæстæ, 
Нæ сау зæххыл Хуыцау!.. 
318 

* * * 
Фыдæлты уæзæгыл æфхæрдæй цæрын, 
Хæры мын мæ раст уд нæ рæстæджы рын. 
Нæ хъæуы мæ хъуыды, нæ хъæуы мæ ном. 
Æхсины лæг мары мæ фидæн æргом. 
Йæ удхæссæг федта, фыдгулау, мæнæй, 
Ныккæнæн йæ мастæн, йæ сау митæн нæй. 
Нæ уарзы рæстдзинад, ысуадзы йыл фат, 
Æрдумæ нæ дары лæджы намыс, кад. 
Цæстысындз ын фестынц мæ зарæг, 
мæ дзырд, 
Мæн хоны фыдбылыз, ныхмæлæууæг — 
сырд, 
Æмæ йын цы кæнон? — йæ цуры æз — мур, 
Ныгуылы мæ цардыл йæ фыдæхæй хур... 
319 

* * * 
Мæ рыст зæрдæмæ нал фæцæуы цард, — 
Куы вæййын æз фыдæлты зæххæй дард. 
Фæмысын хæхты, хъал дæтты хъæр, тахт. 
Фæзыны мæм æрхæндæг хъуыды тагъд. 
Кæйдæр сахар мын басгуыхы зындон. 
Мæ рæнхъыты нытталынг вæййы бон. 
Мæ зарæг къахыл нал фæлæууы... Уарзт 
Æгасæй фесты сагъæс æмæ маст. 
Фыдæлты зæхх! Дæ хъарм хъæбыс — 
дзæнæт, 
Вæййы дæуыл кæмдæриддæр мæ мæт. 
Æмбарын æй: зæрины къæртт нæ дæ, — 
Нæ хуыздæртæн фыдгулы кард фæдæ... 
Æз фенын хатт мæ удхæссæг дæуæй, 
Фæлæ уæддæр дæуæй адджындæр нæй... 
320 

БÆЛЛИЦ 
Æмдзæвгæтæй нæ сараздзынæн цард, 
Уæддæр мæхи сæ рæнхъытыл фæхæрын. 
Цыдæр бæллиц мæ афæливы дард, 
Нæ мæ уадзы æнæ зарæг фæцæрын. 
Фынæйæ дæр мæ райхъал кæны хатт, 
Йæ базыртыл мæ ахæссы бæрзæндты. 
Ыскæны хæхтæм, къуылдымтæм йæ тахт, 
Цыма йын уым цæхх ныччынди ис кæмтты. 
Мæ бон дзы нал у, — скодта мын кæлæн, 
Йæхицæн мæ амынæт лæгæй дары. 
Нæ уадзы иуцъус баулæфын мæн, — 
Кæны мæ ’дзухæй урс цъититыл зарын. 
Фæзæгъын арæх: алидзон дзы, цæй, 
Кæдмæ быхсдзынæн цъысымы йæ мастæн! 
Фæлæ мын уымæй аирвæзæн нæй, — 
Мæхæдæг дæр нæ урссæр хæхтæм баст дæн... 
11 Цæстырухс 321 

ЗЫМÆГОН ФЫН 
Уæддæр нæ ныххуыссы æнкъардæй, 
Йæ зæрдæ хъал вæййы фынтæй. 
Къоста 
Уазал мæйдар æхсæв. Рухсы цъыртт нæй. 
Балæсти сау мигъты цалхыдзаг мæй. 
Рагъыл — æхситт къуыс-къуыс, хъуысы 
йæ хъæр, 
Бамбæхста миты ныллæг къутæр сæр. 
Къахвæндаг нал зыны, фесæфти фæд. 
Фахсыл ызмæлы бæгънæгкъалиу хъæд. 
Ехсы цъыкк анæры комы дзæбæх. 
Иу санчъех не ’ккуырсы размæ мæ бæх. 
Галау ныууоцани, зæхмæ — йæ каст, 
Уæрджытæм аныгъуылд миты æваст. 
Цæй, ныр цы кæнон? Нæ зыны æххуыс, 
Къæппæджы бахаудтæн мæйдары æз. 
Кувын Хуыцаумæ: "Нæртон тых мын ратт, 
Ма бауадз фесæфын хъызты мæ мард". 
Тар арв ныннæрыди!.. Фескъуыд мæ фын. 
Дардмæ цæргæсау мæ бæхыл тæхын... 
322 

* * * 
Лæг йемæ ницы ахæссы мæрдтæм, 
Вæййы йæ бирæ бынтæй хицæн. 
Уæддæр хæлæф, хъæддаг сырдтау, 
кæнæм, 
Цъæхсæртæ аразæм нæхицæн. 
Ысбадти махыл ’взæры гакк — хæлæг, 
Кæйдæр марг ахъардта нæ уды. 
Фыдæлты фарнæй ницуал ис бæрæг, 
Сыхаг ныл сусæг-æргом худы. 
Лæджы кад рохæй баззади кæмдæр. 
Нæ мæсыг хи дурæй æркæлы. 
Ыстæм сæрыстыр, уæгъды хъал 
уæддæр, - 
Нæ зарæг арвыонгты зæлы. 
Ныччынди махæн сайд фæндагыл 
цæхх, 
Фыдгул нæ сæрсæфæнмæ суры. 
Кæуы хæкъуырццæй, сабийау, 
нæ зæхх, 
Лæгау лæг ничи ис йæ цуры... 
323 

* * * 
Ис сау тæппытæ мæйыл дæр, мæ хур! 
Æппæлæн ныхас ма кæн дардыл. 
Æз дæр уылдтон кæйдæр тохсимæ хъул, 
Æруад-иу карз цæфтæ мæ уартыл. 
Уæддæр зыдтон Мæ фыдæбæттæн аргъ, 
Нывæзтон сабыргай мæ зарæг. 
Уыдис мæнæн фыдæлты фарн зынаргъ, 
Мæ Ир — ныфсы цырагъ, ныййарæг. 
Ыстауын хи уд — хорз лæджы гакк нæу, 
Ныууадз ыстыр ныхас, æппæлын. 
Фæлтау тыхст бон лæджы бынаты 
лæуу, - 
Нæ мæсыг ма бауадз ныккæлын... 
324 

* * ♦ 
Бæзджын ихы бын цæугæдон ныхъхъус, 
Тыххæйты ма йæ мынæг хæл-хæл хъуысы. 
Бæрзонд хох дары дымгæмæ йæ рус, 
Цыбыр боны рухс миты рагъыл сысы. 
Зымæгон изæр нарджытæм æрцыд, 
Йæ сау нымæтæй урс комы æмбæрзы. 
Кæмдæр æрвдзæфау зæйы гуымс фæцыд, 
Тыхджын хъызт кæрты, хаст уынгты 
ныккæрзы. 
Æрхуымæй къуыппыл даргъ мæсыг ныттар, 
Йæ цъуппæй, арцау, пух мигъты рæхойы. 
Нæ дæтты зæрдæ цины уысмæн бар, — 
Йæхи, дæу мысгæ, риуы къултыл хойы... 
325 

* * * 
Уары мит, æмбæрзы бæстæ, 
Уадзы хур бонтæ йæ фæстæ. 
Уары мит, тъыфылæй уары, 
Хурхæй хохаг дæтты мары. 
Уары мит, нæ кæсы коммæ, 
Сарæзта йæ ных нæ коммæ. 
Уары мит, йæ цин — хъызт зымæг, 
Сты йæ сонт зæйтæ фыдтызмæг. 
Уары мит/æвзиды хъæумæ, 
Нал кæсы уысмбæрц æнхъæлмæ. 
Уары мит... Тыхдымгæ ниуы, 
Хъал зæрдæ нынкъард мæ риуы... 
326 

* * * 
... -йæн. 
Цард бæрæгбон у дæуæн, 
Кафыс æмæ зарыс, 
Ис дæ дзаг фынгыл сырх сæн, 
Хæс, æфстау нæ дарыс. 
Дæ кæмдæриддæр нымад, 
Къубалмæ — æхцайæ. 
Нæу, мæгуыр лæгау, дæ цард 
Хус дзул æмæ цайæ. 
У бынтæ кæнын дæ бон, 
Рухс галуан — дæ цæрæн. 
Нæй дæ бæркæдтæн кæрон, 
Урс дзугтæн ныккæнæн. 
Ды хъæздыг лæг дæ, сæрæн! 
Кувыс худгæ дугæн. 
Цард бæрæгбон у дæуæн, 
Дудгæ бон — мæ удæн... 
327 

* * * 
Мæнæн нæй амонд ацы зæххыл, нæй! 
Мæхицæн æй æрхъуыды кодтон барæй. 
Уый лидзы дард, æрвгæронау, мæнæй, 
Нæ мæм зынынц йæ бирæ хæрзтæ тарæй. 
Фæзæгъын хатт: фæхæст ыл дæн... Мæ уд 
Фырцинæй ирд ыстъалытæм ыстæхы. 
Вæййы мын дуне хурæвдылд, рæсугьд, 
Лæгау цæрынæй нал фефсæдын зæххыл! 
Фæлæ та уайтагъд айсæфы... Кæмдæр 
Уый зоны рухс гæнах — æмбæхсæн. 
Ысдзæгъæлтæ æнæ амонд мæ сæр: 
Ис арæн, судзгæ арæн не ’хсæн... 
Мæнæн нæй амонд ацы зæххыл, нæй! 
Мæхицæн æй æрхъуыды кодтон барæй. 
Уый лидзы дард, æрвгæронау, мæнæй, 
Нæ мæм зынынц йæ бирæ хæрзтæ тарæй. 
328 

* * * 
Арвы цъæх самæсти мигъæй, 
Нал зыны хуры цæст, нал. 
Дымгæ ныффутт кæны тигъæй, 
Уарындон кæрты ысмал. 
Хъæугæрон, иуварс æнкъардæй 
Баджих и уынгмæ нæ къæс. 
Сонт гæрах анæры дардæй, 
Раст цыма райдыдта хæст. 
Зæрдæ фæтæрсы... Нæ уаты 
Фестъæлфын хатгай æваст. 
Сау гæды пецы сæр бады, 
Къуыммæ ыскодта йæ каст. 
Арвæрттывд мигъы къуылдымтыл 
Акалы урсхахх цæхæр. 
Адзæгъæл хъомпал хъуыдыты 
Д’ ацыды фæстæ мæ сæр... 
329 

♦ * * 
Уæйыг тулдзбæлас тархъæды ныххус, 
Уæддæр æй иуран уадтымыгъ нæ уадзы: 
Ысуадзы йын йæ быны къæйæ рухс, 
Йæ ныхтæ дзы хъæрццыгъайау ныссадзы. 
Фыдызнагау æй райдайы сæттын, 
Уæлхъæдæй йæ æнæ фæрæтæй мары. 
Фæхъуысы ма рыст къалиуты хъæрзын, 
Лæмæгъ уидæгты урс цæссыг ысхъары. 
Йæ сыхæгты дæр нал хъæуы. Сæ цард 
Æрвитынц иумæ хъæлдзæгæй сæхицæн. 
Зæронд тулдзбæлас сидзæрау нынкъард, 
У дунейæ, у хуры хъармæй хицæн. 
Кæддæры хъæд ын фестади зындон, 
Фæллад зæрдæ дæрддзæф ивгъуыдыл 
риссы: 
Уæд уадтымыгъæн ницы уыд йæ бон, 
Ныр дзы фыдæнæн рагмæстытæ исы... 
330 

* * * 
Æз зонын, царды бирæ хæрзтæ ис, 
Мæнмæ дзы мисхал дæр нæ хауы. 
Ныхъхъæр кæнын рæстаг тохы фæдис, — 
Хъæлтау мæ рухс фæндтæ фæхауынц... 
Кæны мæныл дæрддзæф амонд æхситт, 
Æввахс, æрвгæронау, нæ цæуы. 
Ныффыссын зарæг, тохы зарæг — сидт, 
Мæ сонт тъæпп уынджы, фæсдуар 
фæцæуы!.. 
Æлхъивы мæн йæ фыдты ’хсæн хъысмæт, 
Фыдæх мæм, бирæгъау, лæбуры. 
Фæкæнын æз фыдыуæзæгыл мæт, — 
Лæгау лæг нал вæййы мæ цуры... 
331 

* * * 
Æрцæудзæни уалдзæг, чырсбарц рæстæг 
ивдзæн, 
Ыскæндзæн йæ уæлæ цъæх дарæстæ æрдз. 
Бæрзонд арвæй хурзæрин дунемæ 
’рттивдзæн. 
Æрцæгъддзæни тагъд-тагъд йæ урс пæлæз 
рындз. 
Фыццаг дидин — малусæг худдзæни митæй, 
Йæ уазал уд сисдзæн къуыс-къуысгæнгæ 
уад. 
Зæхх фервæздзæн тымыгътæй, зымæджы 
митæй, 
Ныллæудзæни мæргътæн сæ зарджыты рад. 
Цъæх уалдзæг йæхицæй ныббуц уыдзæн 
рагъыл! 
Нæ зондзæни малусæг уымæн йæ хин: 
Фæлурсæй, мæгуырæг, уый нал лæудзæн 
къахыл, — 
Ныммардзæн ын хуры фæлмæн тын 
йæ цин... 
332 

* * * 
Нарæг къахвæндаг аныгъуылд пыхсы, 
Ивгъуыд маргъау кæдæмдæр фæтахт. 
Дымгæ химидæг хъæдбын ыстыхсы, 
Хъустыл уайы дæ фæндыры цагъд. 
Уарзты рагбæллиц ферох ис махæй, 
Донау хъуыды ныггалиутæ раст. 
Баззад хъæугæрон тар мæсыг сахæй, 
Коммæ ’рхæндæгæй раздæрау каст. 
Батад бонрухс сындæггай мæ разы. 
Баргъæвст къуыбырыл иунæгæй хъæу. 
Мæй дæр нал худти къæдзæхы фазæй, 
Зæрдæ агуырдта талынджы дæу... 
333 

МÆ ТЫХСТЫ САХАТ 
Цъæх-цъæхид. арвыл иу мигьы къæм нæй, 
У денджызау æнæкæрон, ыстыр. 
Кæнынц йæ бынмæ урс хæхтæ фынæй, 
Цæгъды сын хъал дон арф комы фæндыр. 
Ыстылд бæрзонд, тымбыл айдæнау, хур. 
У бæстæ рухс, зæринæвдылд, рæсугъд! 
Мæ риуы та — æнамонд зæрдæ — дур, 
Кæны рæстæй зынудисæн мæ уд... 
334 

* * * 
Хæххон донæн фæндагамонæг нæй, 
Уæддæр йæ балц нæ суйтæ кæны комы. 
Уый атоны æндон къæдзæх сæрæй, 
Ныммур кæны тъæпæн къæйты йæ роны. 
Ызгъоры хæхтæй, не ’нкъары фæллад, 
Тыхст сахаты кæйдæр зондмæ нæ хъусы. 
Нæ зоны иуцъус алæууын æнцад, 
У сау зæххæн æвзист уадздзаг йæ русыл. 
Ивылд рæстæг дзы ницы кæны рох, — 
Цъæх ихтæ, хидтæ рахæссы йæ разæй. 
Йæ цæлхъытæй ныддодой кæны хох, 
Цыма фæзынди мастисæг тых — сонт зæй. 
Вæййы тызмæгæй арф комы йæ тахт, 
Цæст нал фæхæцы уылæнты фынк барцыл. 
Уый самайы къæдзæх дуртимæ загъд, 
Цæуы нæртон гуыппырсарау зын балцы... 
335 

БОНЫРДÆМ 
Гæбазгай талынг аууон рæтты тайы, 
Кæцæйдæр дымгæ уаз мыртæ хæссы. 
Кæддæры уарзт мæ сау цæстытыл уайы, — 
Гыццыл хурау мæм дард азтæй кæсы. 
Фыццагау та дæ хъæлдзæг ныхас хъусын, 
Нæ зонын мисхал сагъæс æмæ зын. 
Фæлæ æрхъуызыд хъарм цæссыг 
мæ рустыл, — 
Æвиппайд фескъуыд, хус бæндæнау, фын... 
336 

* * * 
Тæхæм хæрзныллæг. Хæдтæхæг æваст 
Фæцæвы пухриу æврæгъты йæ фындз. 
Фæзынди горæт. Рухсытæм — мæ каст, — 
Тыбар-тыбур ыстъалытау кæнынц. 
Фæллад адæмы нал ахсы хуыссæг, 
Сæ ныхас фергом, райхъуысы сæ худт. 
Зыны хæстæг бæрзонд къæдзæхты цæг, 
Хъазыбегыл — йæ урс тинтычъи худ. 
Æз бадын дурау — хаст бæлццон, æнкъард. 
Мæ зæрдæйы — цæссыгты гæр-гæр, маст: 
Ныууагътон дæу кæйдæр бæстæйы, дард, — 
Дыууæ дихы фæци нæ цин, нæ уарзт... 
337 

ЗЫМÆГОН НЫВТÆ 
Ныджджих ис коммæ ’рхауынæввонг рындз, 
Нæ куыдз ныхъхъус, цыдæр ыстæг ыхсыны. 
Фæдисы мигътæ къуылдымтыл тæхынц, 
Сæттынмæ не ’мбонд сонт дымгæ фæзыны. 
Ныссалд цъæх авджы даргъ сæстытау дон, 
Бæгънæг хъæд фахсыл ихцъар цæнгтæ 
тилы. 
Нырхæндæг сидзæр, хаст сабийау, бон, 
Æххормаг халон холыагур зилы. 
Нымбæхст йæхицæн хохы цъассы хъæу, 
Уæрдæхау фæндаг аныгъуылди миты. 
Нæ къæс йæ чемыл уазал изæр нæу, — 
Тыхджын къуыс-къуыс æй къуыбырæй 
æлгъиты... 
338 

* * * 
Ацы фæндаг м’ амонд у мæнæн, 
Бамбæхста мæ къахы фæдтæ рыджы. 
Уый хуыдта бæрзонд æфцгуытæм мæн, 
Царды никуы бацыдис мæ хъыджы. 
Хатгай уыд тызмæг æмæ уæззау, 
Уырдыджы-иу рацæйтылдтæн дурау. 
Ам мæнмæ лæджы хъысмæт æрхауд, 
Тавта мæ фæндаггоны ныфс хурау. 
Ныр ысхæццæ рухс рындзмæ мæ балц, 
Уаз бæллиц нæ амарди зын рæтты. 
Фехсы мыл тыхджын æрвнæрд йæ арц, 
Фæлæ йын къæдзæхдуртыл ныссæтты... 
339 

ЦИНЫ УЫСМ 
Нæ къахвæндаг та февзæрди мæ разы, 
Йæ фæдыл мæ нæхимæ. хоны. 
Мæ са^рмæ дымгæ уазал мигътæй хъазы, 
Ыстæлфы тар хъæды цъæх роны. 
Нæ къахвæндаг та басгуыхти мæ зарæг, 
Æгуыппæг азты фæлмæй хъуысы. 
Хуыцауау нæй мæ фæллад уд хъыгдарæг, 
Дæ худт, гыццийы ныхас мысын... 
340 

* * * 
Хурсыгъд хъæуккаг изæр, мысын та дæу. 
Иугай ыссыгъта йæ цырæгътæ хъæу. 
Уæтæрæй хъуысы куыйты рæйын, уаст. 
Хохы зыхъхъырæй æрдæг мæй ныккаст. 
Доны бын не ’нцайы къæйдурты загъд. 
Хъарм дымгæ къуылдымæй коммæ æртахт. 
Рагон хæстон мæсыг рагъыл ныхъхъус. 
’Хсæрдзæны уаз мыртæ ацахсы хъус. 
Фестыс мæ разы... Ыстъалыйау раст, 
Сисы мæн арвмæ йæ базыртыл уарзт. 
Ивгъуыд ныццæгъды дзæнгæрæг хъæрæй! 
Лидзы кæдæмдæр уæззау мæт мæнæй... 
341 

* * * 
Æртыхсти урс цъуппытыл мигъ, 
Фæхилы хохы фæрстыл коммæ. 
Бæрзондæй сау къæдзæхы тигъ 
Кæсы æрхæндæгхуызæй донмæ. 
Кæйдæр къæс къуыбырыл нындзыг, 
Къæдз фæндаг цалхы фæдау тайы. 
Ныууасы хæлд мæсыгæй уыг, 
Мæ зæрдæ ’нкъард æрдзæй нæ райы. 
Æрхауы мард цæргæсау дур, 
Хъуынадзæст рох хъæууат — мæ разы. 
Æз уарзын хæхты сæрмæ — хур, 
Ныфсхаст æхсæрдзæны тахт, хъазын... 
342 

* * * 
Изæр... Аууæттæ... Хæхтыл — дыдзы хур... 
Талынг агуры комы бынат. 
Худы арвæй ыстьалы — чысыл мур, 
Дон нæ лæууы уысмы бæрц æнцад. 
Дымгæ — сау хæйрæг, фесæфт йæ хъæстæ, 
Фæндаг рагъыл къæдз-мæдзы ныддаргъ. 
Зæрдæ адзæгъæл, атахт дæ фæстæ, 
Фестад уæлдæфы урсбазыр маргь... 
343 

* * * 
Уый хуыссыд сырхтыхт чырыны мардæй. 
Мæрддзыгой лæууыдысты йæ кæрты. 
Чидæр загъта: "Ницы федта цардæй, 
Атахт рæстæг, рухс амонд йæ сæрты. 
Ныр цæуы æцæг дунемæ махæй, 
Дзурæм ын, цæссыгкалгæ, фæндараст. 
Макуы ’рхауæд мæрдты бæсты саргъæй, 
Ма фенæд уæлæуон хæрам, сау маст". 
...Йе ’цæг дуне уыцы лæг ыссардта: 
Рох ингæн йæхимидæг нык калди. 
Хъал дымгæ йæ сонт къуыс-къуысмæ 
дардта, 
Дзыхъмæ йыл ызмæст къæвдадон калди... 
344 

* * * 
Мæн уаз бæллицтæ асайынц сæ фæстæ, 
Фæкæнын арæх рухс амондыл цин. 
Фæкæсы мæм æрвон дуне нæ бæстæ, 
Цыма дзы нæй хæрам хъуыддæгтæ, хин. 
Æмæ вæййын зæххон амондæй разы, 
Бæрзонд къуылдымтæй азæлы мæ зард. 
Сызгьæрин хур, мæ хæдсæрмæ 
фæхъазы, 
Фæсуры сагъæс ’фхæрд зæрдæйæ дард. 
Фæлæ гыццыл куы барухс вæййынц 
кæмттæ, 
Куы айсæфы, дыдзы хурау, мæ хъыг, — 
Цъæх арты ’взæгтау асудзынц 
мæ фæндтæ, 
Сæ бынаты ма аззайы фæнык... 
345 

* • * 
Тындзы ивылд дон арф комы кæдæмдæр, 
Тызмæг уылæнты стыр къæйдуртæй хъазы. 
Цыма нæй уымæй а зæххыл сæрæндæр, 
Раст афтæ у йæ хъæддаг митæй разы. 
Уый нарæг хидты аскъæфы сыфтæртау, 
Ныхъхъал йæхицæн къæвдайы сæх-сæхмæ! 
Мæстыйæ къахы байбын рæттæ сартау, 
Фæзынд фыдбылыз ракæнынмæ зæхмæ. 
Фæлæ ныссабыр сонт къæвда. Ивылд дон 
Фыд-зонд ызнагау ’рывæрдта йæ "гæрзтæ", 
Уый федта ’рра тыхцæлхъытæн сæ кæрон: 
Ныууагъта комы знаджы фæд йæ фæстæ... 
346 

* * * 
Дæ маст — цыргъ судзин, зæрдæйы ныхсы, 
Лæджы аууонау бафтыдтæ мæ фæстæ. 
Кæныс мæ ’дзух фынæйæ дæр тыхсын, 
Дæ бæллиц — сафын раст удæн йæ хъæстæ. 
Цы дын кодтон — нæ йæ хатын æппын. 
Ныссагътай мæ хъæрццыгъайау дæ ныхтæ. 
Вæййы дæуæн кæйдæр уæлахиз зын, — 
Йæ ныхмæ знагау, саразыс дæ тыхтæ. 
Нæ зоныс уарзын, хин митæн — кæрон, 
Хæрам хъуыддæгтæн рантыстæ дунемæ. 
Кæсы дæм царды, тар æхсæвау, бон. 
Кæныс быцæу, æнæпайда тох мемæ. 
Мæн хъахъхъæны дæ хуызæттæй Хуыцау. 
Мæ рухс зарæгæн — фарнхæссæг йæ зæлтæ. 
Мæнмæ фырмæстæй уæгъды хæссыс фау, — 
Зæгъы дæуæн зæххон хæрзтæ мæ зæрдæ... 
347 

* * * 
Нæ вæййы хатт лæджы фæндтæн кæрон, 
Бæрзонд æй сисынц рухс бæллицтæ царды. 
Ныххуды йæм, æрдхæрæн уарзтау, бон, 
Йæ цины хабар апырх вæййы дардыл. 
Уый нал фæкæны йе ’намондыл маст, 
Цæргæсау фесты базырджын маргъ арвыл. 
Йæ риуы, хурау, райхъал вæййы уарзт, — 
Фæтауы ’нæвгъау бирæ хæрзтæ махыл. 
Фæлæ цыбыр у ахæм цин... Лæгæн 
Нæуæгуард митау атайынц йæ фæндтæ. 
Ныууадзынц ма сæ фарны уысм мæтæн, — 
Цæст нал ауыны уыдонæн сæ фæд дæр. 
348 

* * * 
Мæсыг у саг лæгæн йæ кад, 
Нæ сæфы мин азты йæ хъæстæ. 
Уый хоны райгуырæн зæхх мад, 
Ныууадзы фарны фæд йæ фæстæ. 
Нæй уымæн хин митæм фæндаг, 
Уыны рæстдзинады йæ амонд. 
Куы свæййы царды фæтк хъæддаг, — 
Ысуадзы рухсы тын йæ бадт зонд. 
Уый нæу фæдисбонты тæппуд, 
Нæ бары карз ныббырст фыдгулæн. 
Нывонд — тыхст адæмæн йæ уд, 
Бæззы, нæртон лæгау, хъæбулæн. 
У хурау цинхæссæг, æргом, 
Цæры сыгъдæгзæрдæйæ не ’хсæн. 
Уæддæр вæййынц йæ намыс, ном 
Кæмæндæр фауинаг, æмбæхсæн... 
349 

♦ * * 
Комы ’ндон ихы бын рохæй — 
Салдæй дон. 
Уады сонт къуыззиттæн хохæй . 
Нæй кæрон. 
Хур кæсы, фæлæ нæ тавы, 
У фæлурс. 
Зæгъ тæнцъар дзодайыл кафы, 
Куыдз ныхъхъус. 
Зæй, ызнæт арсау, æртæхы 
Фахсыл цырд. 
Хъæды аууон ран æмбæхсы 
Арфдæр сырд. 
Мигъ къæдзæхыскъуыдты бады, 
Уалдзæг -■ дард. 
Æз фыссын æмдзæвгæ уаты, 
Хъуыды — ’нкъард... 
350 

* * * 
Ныббадти мигъ. Быдираг хъæу æрфынæй, 
Хъæггаг куыйты рæйд райхъуысы æрмæст. 
Нæ кауыл дымгæ бафæллад тæлфынæй, 
Мæйдар æхсæвы ницуал уыны цæст. 
Кæйдæр цырагъ ма рухсы тæппау худы, 
Фæззыгон уазал хъæууынгты хæты. 
Мæ зæрдæйыл кæддæры хъæдгом дуды, — 
Ныууагътай йæ, фæрæты цæфау, ды... 
Ныр, амондау, мæ ныллæг къæсмæ 
дард дæ, - 
Фæрныг хæдзары азæлы дæ худт. 
Æнæ дæу æз, дæумæ бæлгæ, фæцардтæн, 
Нæ уарзты зынгæй басыгьди мæ уд... 
351 

* « * 
Уæд та, мæ зарæг, авддæлдзæх ныххау! 
Мæнæй дзæнхъайау ’нæрынцойæ хъазыс. 
Мæ рыст зæрдæ дæуыл мæтæй ныссау, — 
Тæрыс мæ донмæ, ’нæдонæй мæ здахыс... 
Уæд та, мæ зарæг, рохуаты ныммæл! 
Мæ уд ыснарæг д’ ахæсты — зындоны. 
Æрцахсы хъус дæ уаз мыртæ, дæ зæл, — 
Фæлæ та уайтагъд фембæлын фыдбоныл... 
Уæд та, мæ зарæг, мауал хъуыс зæххыл! 
Æз дæр фæлидзон райгуырæн уæзæгæй. 
Уадз худой дзыллæ иууылдæр мæныл, 
Æвзидæд мæм мæ хин фыдгул лæдзæгæй. 
Æрмæст-иу зон, дæ цæрайæ цæрын! 
Фæхуды мæм дæ рухс рæнхъытæй фидæн. 
Мæнæн уыдзæн кæйдæр бæстæйы зын, — 
Æнæ зарæг цæй ирон лæг дæн, чи дæн?.. 
352 

* * * 
Нал зыны хохаг хъæу мигъæй, 
Пух мит йæ уæлæ — хъæццул. 
Уазал уæлхæдзæртты тигътæй 
Ихын лæдзгуытæ — зæбул. 
Зымæг ысхъызыди. Комы 
Уадтымыгъ ниуы æрмæст. 
Ихцъар ныхъхъæбæр ис доныл, 
Амарди уылæнты дзæхст. 
Дымгæмæ рох хъæд ныггуыбыр, 
Фахсыл æрцæйтæхы зæй. 
Цæстытыл уайы цъæх быдыр, 
Хъал дæтты зарæг хъæрæй. 
12 Цæстырухс 
353 

* * * 
Фæцудыдта ирон лæджы ныфс, кад, 
Йæ фидар мæсыг хи дурæй ныккалди. 
Нызгæ ис къуымы фистонмæ йæ кард, 
Æхсидгæ туг йæ тугдадзинты нал и. 
Фыдæлты фарныл ауыгъта йæ къух, 
Тыхджын æфхæрд мæнгард фыдгулæн 
бары. 
Уый у алайнаг удыхъæдæй цух, 
Тыхст зæрдæ ма ыстыр Хуыцауыл дары... 
354 

* * * 
Дзыццайæн кæрты нал зынынц йæ фæдтæ, 
Уый бафыста Хуыцауы раз йæ хæс... 
Ысдзурын æм мæ фыны дæр: "Цы фæдæ? 
Куыд ныууагътай хæрзсидзæрæй нæ къæс?" 
Йæ ингæныл ныддæлгом вæййын арæх, 
Мæ хæкъуырцц куыдæн нал вæййы кæрон. 
Ысси, мæгуыр, йæ фæстаг бынат сау зæхх, 
Нытталынг ыл, мæйдар æхсæвау, бон. 
Дзыццайы ницуал, ницуал хъæуы... ацыд... 
Йæ сыгъдæг уд цъæх арвгæронау — дард. 
Мæныл йæ фæстæ рухс хуры цæст 
бацъынд, 
Сыгъд хъæды къохау сафтид и мæ цард... 
355 

* * * 
Æмбæрзы митæй уазал зымæг уынг, 
Тæхынц дзыгуыртæй халæттæ мæ сæрты. 
Ныууасы хатт хъуына дурдзæндæй уыг, 
Ысцъил нæ куыдз, йæ къæдзил тилгæ, 
кæрты. 
Бæрзонд æфцæгыл саутæлм мигъ ныббадт. 
Хуыскъададжы хъæр нарæг комæй хъуысы. 
Нæ гæды ссардта пецы сæр бынат, — 
Йæхицæн сабыр рох цыдæртæ мысы. 
Æз уæлхæдзарæй фæндагмæ кæсын, — 
Нæй амондау мæ дада зымæг мигъы... 
Кæны мæ дымгæ йе ’хситтæй тæрсын, 
Нæ ныллæг къæс фыддæрагæн ныууигъы. 
356 

ФЫСТÆГ МЕ СФÆЛДИСÆГМÆ 
Мæ цардвæндаг ныссуйтæ ис, цы кæнон? 
Кæм ис мæ амонд, Сфæлдисæг, зæгъ-ма! 
Кæнын дзæгьæлы сау зæххыл фыдæбон, 
Мæ хъæрмæ у æгас дуне къуырма. 
Кæй хъæуын æз — рæстылдзурæг, 
гæвзыккæй? 
Ыскъуыдтæ кæрцыл батулын куыдзау, 
У зæрдæ йедзаг судзгæ маст, цæссыгæй, 
Хæссы мæ фæндтæм хин фæлитой фау. 
Фынау дæуæй дæр ферох ис мæ хъысмæт, 
Уæззау рæстæг мыл ауагътай дæ къух. 
Кæнын фыртыхстæй утæхсæн, тыхджын 
мæт, 
Вæййын æдзух дæ хъарм узæлдæй цух. 
Амынæт лæгау уазал къуымы бадын, 
Ныггуыбыр уадмæ, къæвдатæм мæ къæс. 
Фæуы мæ цард, уысм дыдзы хурау — 
хатын. 
Хæрзгæнæг дæ! Мæ уавæрмæ æркæс. 
Нæ дæн æз мисхал аххосджын дæ разы, 
Уыдис Рæстдзинад ме стыр ныфс, мæ цин. 
357 

Уæд мæ ныры дуг къорийау цы хъазы? 
Æви зæххон фарн нал хъæуы, фæци? 
Мæ цардвæндаг ныссуйтæ ис, цы кæнон? 
Кæм ис мæ амонд, Сфæлдисæг, зæгъ-ма! 
Кæнын дзæгьæлы сау зæххыл фыдæбон, 
Мæ хъæрмæ у æгас дуне къуырма. 
%."} % 

КЪОСТА 
Ды цагътай арт Ирыстонæн дæ удæй, 
Фæлæ дæм хастой Иры знæгтæ фау, 
Уæддæр дæ зарæг баззади рæсугъдæй. 
Кæсыс мæнмæ уæларвон зæд — Хуыцау. 
Дæ ныхмæ кодтой ’хсины лæгтæ карз тох, 
Фыхти дæумæ цæджджинагау сæ маст. 
Уæддæр дæ рухс ном дзыллæйæ 
нæ ферох, 
Ысси фæзминаг, фарнхæссæг дæ уарзт. 
Лæгау лæг кæмтты, Иры хæхты нал уыд, 
Мах "арфæйы дзырд" нал кодта æмбырд, 
Уæддæр-иу нæ дæ "Ирон фæндыр" 
бахъуыд, 
Фыдрæстæг хъуысти зæрдæтæм дæ дзырд. 
Ды хъал ирæттау бонджынтæн 
нæ куывтай, 
Уыдтæ сæ цæсты хицæуттæн фыдгул. 
Уæддæр цырагъ нæ талынг къуымты 
ссыгътай, 
Дæ фæрцы федтам амонд æмæ хур. 
Ды цагътай арт Ирыстонæн дæ удæй, 
Фæлæ дæм хастой Иры знæгтæ фау. 
Уæддæр дæ зарæг баззади рæсугъдæй. 
Кæсыс мæнмæ уæларвон зæд — Хуыцау. 
359 

* * * 
Фæлурс мигътæй мынæг тæразтæ худынц, 
Ныууасы поезд талынджы кæмдæр. 
Мæ удыл та хъысмæты цæфтæ дудынц, 
Кæцæйдæр хъуысы дард бонты уынæр. 
Зындзард ивгъуыд фæзыны хатгай тары, 
Дымгæйау лидзы рухс амонд мæнæй. 
Нæ хæлддзаг къæсыл уары æмæ уары, 
Фæллад зæрдæйы иу ныфсы мур нæй. 
Гыцци хуыссы уæззау рынчынæй уаты, 
Нæ зестын пецы ахуыссыди арт. 
Мæ хо фыртыхстæй мады уæлхъус бады, 
У бæстæ иууыл, хаст хъæуау, æнкъард. 
Фæлурс мигъæй мынæг тæразтæ худынц, 
Ныууасы поезд талынджы кæмдæр. 
Мæ удыл та хъысмæты цæфтæ дудынц, 
Кæцæйдæр хъуысы дард бонты уынæр. 
360 

* * * 
Ирон лæг уæвын никуы уыд æнцон, 
Зыдтой йæ адæм намыс æмæ кадæй. 
Нæ уыдис царды уый ныфсæн кæрон, 
Фыдызнаг тарсти йе скойæ, йæ фатæй. 
Ирон лæг уæвын никуы уыд æнцон, 
Уыдис сæрыстыр саг хохаг йæ номæй. 
Ыскодта-иу ыл тугуарæн, фыдбон, 
Уæддæр-иу хъуыст йæ фарны зарæг 
комæй. 
Ирон лæг уæвын никуы уыд æнцон, 
Бырста уый разæй тохы бон фæдисы. 
Фæндагыл уыд æцæг æмбал — бæлццон, 
Кæстæры ’фтыдта йе сгуыхтытæй дисы. 
Ирон лæг уæвын никуы уыд æнцон, 
Цæстыгагуыйау хъахъхъæдта йæ бæстæ. 
Ныр ыл уæнгмардæй аивгъуыйы бон, 
Сындæггай сæфы урс хæхты йæ хъæстæ. 
361 

ГОРÆТАГ ФАТЕРЫ 
Мæ фатер — ахстон, фезмæлæн дзы нæй. 
Фæхауæггаг и сау зæххæй, нымбæхсти. 
Цыппар къулы ’хсæн нал кæнын фынæй, 
Мæ уд ыснарæг, сагъæстыл фæхæсти. 
Бæрзонд фæрссагæй даргъ уынгмæ кæсын, 
Фынчытау урс мигъ уынгдзырæгътыл сысы. 
Æрбахъуызыд фæллад сахармæ фын, 
Хæдтулгæты хъæр банцади, нæ хъуысы. 
Ыстылд хæрзæввахс, зивæггæнгæ, мæй, 
Фыццагау ыл адджын цинтæ нæ кæнын. 
Фæлыгъд кæдæмдæр рухс бæллиц мæнæй, 
Цыдæр фæздæг цъæх арвы цæст æхгæны. 
Мæ рыст зæрдæ йæ уаг, йæ чемыл нæу, 
Йæхи, мæгуыр, цы фæкæна — нæ зоны: 
Нæуæгæй та æрымысыдтæн хъæу, 
Йæхимæ мæ цъæхдзыкку быдыр хоны. 
362 

* * * 
Мæ мæгуырыл мæ, курын дæ, ныууадз, 
Рыст удæй уарзын, хъæлдзæг зарæг ма дом. 
Æз кодтон рæстæг дард фæндæгтыл хардз, 
Мæ хъару ихы уазал къæрттау бадон. 
Рыгбарц фæндæгтыл ферох кодтон дæу, 
Ныр ма дæ хатт, сæрдыгон бонау, мысын. 
Æрлæууы зæрдыл хохаг изæр, хъæу. 
Дæ уæздан худын азты фæлмæй хъуысы. 
Фæлæ фыццаг уарзт нал батавдзæн мæн, 
Кæныс дзæгъæл цин ног фембæлдыл, 
боныл. 
Фæрдыгау бамбæхс цæстыты тæмæн, — 
Фæстæмæ ивгъуыд раздæхын нæ комы... 
Мæ мæгуырыл мæ, курын дæ, ныууадз, 
Рыст удæй уарзын, хъæлдзæг зарæг ма дом. 
Æз кодтон рæстæг дард фæндæгтыл хардз, 
Мæ хъару ихы уазал къæрттау бадон. 
363 

* * * 
Мæйдар æхсæв. Мæ развæндаг нымбæхст. 
Æппындæр рагъыл ницуал уыны цæст. 
Тыччыйау фесæфт мигъæргъæмтты мæй. 
Хæснагæн арвыл иу ыстъалы нæй. 
Цæуын куырмæджы, разилы мæ сæр. 
Мæ алыварс — æрра дымгæйы хъæр. 
Фæцæуы арвы сонт гæрах хæстæг. 
Æнафон хъæумæ ничи ис цæуæг. 
Ныттар хæхбæстæ, багыццылтæ зæхх. 
Фæкъæртт æвиппайд къæвдайы сæх-сæх. 
Уæддæр цæуын. Цæры мæ риуы бон. 
Уыдзæни тагъд фыдæхсæвæн кæрон. 
364 

* * * 
Нæй адæймагæн алидзæн йæхицæй, 
Фæлæ мæнмæ уый, мара-зæгъ, нæ хъары. 
Вæййын дæуæй мæ сонт хъуыдыты хицæн, 
Мæ зæрдæ та дæ удварныл фæзары. 
Вæййын лæгау кæйдæр уарзыныл разы, 
Мæ бæллиц риуы нал фæхæссын дурæй. 
Фæлæ фыццаг уарзт февзæры мæ разы, 
Зымæгон дæр мæ батавы йæ хурæй. 
Æз абалц кæнын хъал горæттæм хохæй, 
Рæсугъдты уындæй ме ’нкъард уд фæрайы. 
Ныууадзын дард нæ ныллæг хæдзар рохæй, 
Фæлæ дæ хуыз мæ цæстытыл фæуайы. 
Уыдтæн-иу хатт мæ хъуыры онг дæ мастæй, 
Сырдта мæ хин нæ рухс амондæй дарддæр. 
Фæлæ хуыздæр цы хæзна ис нæ уарзтæй? 
Æнæ уый цард мæнæн нæ кæны ад дæр. 
Нæй адæймагæн алидзæн йæхицæй, 
Фæлæ мæнмæ уый, мара-зæгъ, нæ хъары. 
Вæййын дæуæй мæ сонт хъуыдыты хицæн, 
Мæ зæрдæ та дæ удварныл фæзары. 
365 

ЗЫМÆГОН НЫВТÆ 
Нал бæллы нарæг ком раздæрау хурмæ, 
Уазæлттæй зæрдæ фæлмæцы. 
Дымгæ — æгъатыр, фæзыны мæ цурмæ, 
Баст куыдзау кæрцыл ныххæцы. 
Урс дæттæн бахæцыд дур-их сæ хурхыл, 
Пух мит æнæрынцой уары. 
Бады дæргъæццон талм хъæугæрон æрхыл, 
Донгуырой бамбæхсти тары. 
Зымæг пырх фæздæгау тымыгътæй хъазы, 
Бакодта мит-зæйтæ роны. 
У уый æррайау йæ сонт митæй разы, 
Дары амынæтæй боны. 
Судзгæ хъызт й’ "аркъауæй" бæстæ 
æлхъивы, 
Зонгæ цад бамбæрзта ихæй. 
Цины уысм хохаг æнкъард фæндтæй ивы, 
Арвы цъæх байдзаг и мигъæй. 
366 

АДЗАЛЫ РАЗМÆ 
Мæ хо Тамарæйæн 
Ныссагъта дæ æвирхъау низ йæ ныхтæ, 
Дæ хъару сойау бонæй-бонмæ тайы. 
Цырагъау царды мах тыххæй фæсыгъдтæ, 
Ныр дæ йæ фæдыл удхор адзал сайы. 
Дæ цæстыты рухс — фарны рухс, 
фæхуыссы. 
Лæууæм æрхæндæг, хастхуызæй дæ цуры. 
Тыххæйты ма дæ уæззау хъæрзын хъуысы, 
Рæстмæ, æдæрсгæ нал арæхсыс дзурын. 
Цы чындæуа? Нæй алидзæн хъысмæтæй, — 
Фыст у лæгæн йæ цардвæндаг йæ ныхыл. 
Кæныс ды карз зынудисæн фырмæтæй, 
Дæ хъуыды нал у раздæрау йæ тыхыл. 
Дæ царды мæсыг ракъул ис, æркæлы, 
Æрцыд кæрон уæлæуыл бонтæн — хатыс. 
Уæддæр цыдæр ныфс сау низæй 
нæ мæлы, — 
Дæ зæрдæ ма Хуыцауы ’ххуысыл 
дарыс... 
367 

* * * 
Уæ цæсты æз — гыццыл дзигло, мæлдзыг, 
Мæхи нæ барын уе стыр намыс, кадыл. 
Нæ калын æз уæ лæгдæрты цур рыг, 
Поэт уæм царды никуы у нымады. 
Кæрды уæ зонд æлхынцъ фæндтæ бæстон, 
Зын сахат уæ мæ раст хъуыды нæ хъæуы. 
Сымахмæ ’рцæуы хурæвдылдæй бон, 
Цæрут æфсæстæй хъал сахары, хъæуы. 
Мæнæн та — уазал, кауынкъул мæ къæс, 
Йæ цары скъуыдтæй уарындон лæдæрсы. 
Кæнын æххæст, дæллаг галау, мæ хæс, 
Уæ хин митæй Хуыцауы раз нæ тæрсын. 
Цыбыр рæнхъыты бавæрын мæ уарзт, 
Нæ дихтæ зæххыл хуры тынтæ тауын. 
Мæстæй сымахæн рафыцы уæ маст, 
Мæн райдайут уæ фыдызнагау фауын. 
Фæсаууон дзурут хахуыртæ мæнæй, 
Уæ фыдæх — марг арт, къорд азты 
нæ хуыссы. 
Ныффæлдахут мæ рухс зарæгыл къæй, 
Фæлæ уæддæр æфхæрд зæрдæтæм хъуысы. 
368 

* * * 
Æз сæфтон рæстæг, доны къусау, уæгъды, 
Нæ дардтон азты тагъд тъæбæртмæ хъус. 
Дзæгъæлы хаттæн дард горæтты, хæхты, 
Цыма цæрдзынæн а зæххыл æнус. 
Фæцалх-иу дæн дзæгъæлдзуйы фæндагыл, 
Нæ уыд мæ зæрдæ хъал бæллицтæй цух. 
Мæ балц нымадтон рухс нысан — 
хъуыддагыл, 
Уыдтæн сæрибар, ’нæмаст лæг æдзух. 
Нæ дуг мæм касти арвы бын тыгъд быдыр, 
Цыма дзы нæй уæззау сагъæстæ, мæт. 
Нæ зыдтон æз, у ацы цард хæрзцыбыр, 
Лæууы йæ уæлхъус, аууонæй, мæлæт. 
Æмæ-иу хъултау хъазыдтæн мæ бонтæй, 
Уыдис мын дуне диссаг аргъау-фын. 
Ныр бадын кæрты къодахыл зæрондæй, 
Мæ сæфт рæстæгмæ хастхуызæй кæсын... 
369 

НЫРЫККОН КУЫВД 
Хуыцау, æркæс нæ уавæрмæ, нæ цардмæ, 
Нæ зæрдæ ма дæуыл дарæм æрмæст. 
Фыдгул бæллы нæ фесæфтмæ, нæ мардмæ, 
Нæ зæххытыл æрæвæрдта йæ цæст. 
Æрхъула ныл ис хуссары, цæгаты 
Æнцъухы хинæй дойныйæн нæ туг. 
Хæстмондагæй нæ арæнты цур бады, — 
Йæ фыдракæндтæн ралæууыд сæ дуг. 
Йæ хæцæнгарз — хæрам митæ, гадзрахат, 
Рæстаг адæмыл бафтауы цъæх арт. 
Дæумæ кувæм, о Стыр Хуыцау, зын сахат, 
Фыдгæнджыты бар макуы бакæн цард. 
Тæрхон сын рахæсс, карз тæрхон 
бæрзондæй, 
Бындзарæй сын сæ марг уидаг ыстон. 
Фыдæлты уæзæг барухс кæн дæ зондæй, 
Уадз худа ногæй хурзæринау бон. 
370 

* * * 
Бæргæ, мæ фыд, дæу аккаг гуырд куы уаин, 
Куы нæ сæттин æмдзæвгæтыл мæ сæр, — 
Æз бинонты мæ куысты фæрцы дарин, 
Кæсин дæумæ мæ карæнтæй хуыздæр. 
Цæвæгæй дын цъæх уыгæрдæнтæ дасин, 
Кæнин лæгау нæ сикъо галæй хуым. 
Æз сидзæртау мæ зарджыты ныууадзин, 
Æз нал уаин, къæдзæхдурау, æрхуым. 
Æппæлис ды нæ сыхæгтæн фырцинæй: 
"Рыст адæмы хъæр бамбæрста мæ фырт, 
Уый фервæзти цыдæр рæнхъыты хинæй, 
Æрæджиау æм бахъардта мæ дзырд". 
Мæ зæронд фыд! Цы дын зæгъон, нæ зонын. 
Ды дæ фæрнджын, чырыстон куывдау, раст, 
Фæлæ мæн цард æндæр фæндæгтыл хоны, — 
Ис зарæджы мæ уаз бæллиц, мæ уарзт. 
371 

НЫХАС МÆХИИМÆ 
Мæнæйуый, зон, æнæууæнк у хъысмæт, 
Лæгæн дæлимонау нæ бары. 
Цæуыл кæныс гыццыл сабийау, мæт, — 
Æцæг ныфс бахъæуы зын кары. 
Дæ балц ныссуйтæ, архайыс уæддæр 
Цæуын дæ нысанмæ тыххæйты. 
Бæрзонд æфцгуытыл разилы дæ сæр, 
Фæкæлыс уазал дуртыл, къæйтыл. 
Быхсыс зынтæн. Дызæрдыг фæнд 
дæм нæй, 
Рыг фæндæгтыл æрвитыс бонтæ. 
Æрыскъуыйы дыл урс хæхты сырд-зæй, 
Лæбуры дæм лæгмар уад сонтæй. 
Бæрæг у, тагъд ыссардзынæ мæлæт, 
Кæныс дзæгъæл хъуыдытæ кадыл. 
Мæнæйуый, зон, æнæууæнк у хъысмæт, 
Нæ цард æм никуы у нымады... 
372 

ХОХАГ КЪАХВÆНДАГ 
Къæдз-мæдзытæй мæ хъуыдытау ныссуйтæ, 
Фæндæггонтæ дзы никуы кодтой хъаст. 
Уый не смарзта йæ хорз лæггæдтæй сойтæ, 
Æмбæхста арф, цæугæдонау, йæ маст. 
Цыдысты йыл æд хордзентæ тыхст дзыллæ, 
Сæ ныхасмæ-иу айсæфти йæ рыст. 
Уыдис сын хæхты, арф кæмтты хъыбыллæ, 
Сæ къонатæм-иу æфцгуытыл æрхызт. 
Зындис зымæг дæр салд бæндæнау митæй, 
Æвзыста йæм зæйбадæнтæй мæлæт. 
Уæддæр нæ тарсти уадтымыгъты ’хсидтæй, 
Уыдис æдзух бæлццон лæгыл йæ мæт. 
Кæны ма ныр зын уавæрты хъуырдухæн. 
Йæ бæсты комы —ног фæндаг — рæсугъд. 
Фæци, мæгуыр, зæронд лæгау, йæ тухæн, 
Тагъд сисдзæн дурты, миты бын йæ уд... 

СÆРГÆНДТÆ 
«Цæры йæхицæн...» 3 
«Дайраны мыл æрталынг...» 4 
«Бæллиц та мæ бæрзонд...» 5 
«Тæхгæ ’фсургъæн нæ хæст кæнын ...» .... 6 
Рагуалдзæг 8 
«Мæ фыды бæхуæрдон...» 9 
«Рыг фæндæгтæ...» 11 
Хæмыцы фырт Батырадз 12 
Мæ азтæ 15 
Хохаг лæг 16 
«Кæддæр бæллицтæй...» 17 
«Уæлладжырæй кæдæм лидзыс...» 18 
«Хуыснæгау талынг ахъуызыд...» 19 
«Нæ кæнын æз ыстыр сахармæ...» 20 
Фыстæг мæрдтыбæстæм 21 
«Уæззау фæндагыл бастади мæ бæх...» .... 22 
Быдираг æхсæв 23 
«Кæны мæ сахат урс къулыл...» 24 
Къорд азы фæстæ 25 
«Дымгæйы хъал ызмæлд...» 26 
«Кæддæры зарæг...» 27 
«Хæхбæстæ м’ амонд у...» 28 
«Базæронд нæ фæткъуыбæлас...» 29 
«Æдзух мæм хатыс...» 30 
Терчы ныхас 32 
«Кæнынц бæхбадт...» 33 
«Фæхъуызы æхсæв...» 34 
«Тыгъд быдыры астæу...» 35 
«Мæ цæстытæм цы нымдзаст дæ...» 36 
«Æз дæн æлгъыст...» 37 
374 

«Диссаг у сæрдыгон изæр хъæуы...» 38 
«Райдыдтой уарынтæ...» 39 
«Нал зонын фыццаджы хуызæн зарын...» . . 40 
«Мæйдар æхсæв...» 41 
«Ныууарыди уæрагмæ мит...» 42 
«Дæргъвæтин уаст ныккæны поезд...» 43 
Фын 44 
«Рауадз-ма д’ арахъæй, ме ’фсымæр...». ... 46 
«Къахвæндаг фæкъæдз бæндæнау...» 47 
Рындзæй кæсгæйæ 48 
«Дæ ныхас мæм цыдæр диссаг фæкаст...» . . 49 
Фæстаг нæмыг 50 
«Мæнæй ды дард дæ...» 51 
«Рæуæгпакъуы мит уары æмæ уары...» .... 52 
Хохаг къæс 53 
«Мæ сабидуг мын де схудтау зынаргъ у...» . 54 
Кæддæры изæр 56 
«Кæмæндæрты та ралæууыдис уалдзæг...». . 57 
«Сæх-сæх кæны сæрдыгон къæвда...» 58 
Хохаг дидинæг 59 
«Дон ныссуйтæ къæдзæхы фæсонтыл...» ... 60 
«Фæскъæвда ’рттивы донласт горæт...». ... 61 
Зæронд куыдз 62 
«Æз бафæлладтæн адæмы фыдæхæй...». ... 63 
«Ыстылди хур — сызгъæрин хур...» 65 
Удхæссæг 66 
«Цыдтæн нæхимæ карз зымæджы...» 67 
Уад 68 
Цæу 69 
«Мæ Ирыстон...» 70 
«Нæу сахары цард хохагæн æнцон...» 71 
«Зæрдæ хохмæ, нæхимæ ’хсайы...» 72 
«Мæ рудзынг мын...» 73 
«Хъысмæт фыст у...» 74 
«Ды дæр мæнау ызноны лæппу нал дæ...». . 76 
«Æрфынæй-иу дæ м’ авдæны хъæдыл...». . . 77 
«Сау мигъты æхсæнæй...» 78 
375 

«Нæй амонд мæн...» 80 
«Фыццаг уарзт рох кæнын нæ комы...». ... 81 
«Мæ сагьадахъы нал баззади фат...» 82 
«Бон та ракасти йæ цæстæй...» 83 
«Æрфынæй ис фæллад сахар...» 84 
«Фæхъавын æз...» 85 
«Тындзынц æд цин, æд хъыг...» 86 
Хæххон дон 87 
«Уæйыг у рæстæг, ассæнды йæ быны...»... 88 
«Адзал мæнмæ...» 89 
Цад 90 
«Нынтъыснæг бон, ныгъуылы мигъы...» ... 91 
«Пырх хъуыдыты æнахуыр зилдух...» 92 
Хус рæстæг 93 
«Мæ рæнхъытæ...» 94 
«Фæздæгау сау мигъ ахæлиу ис комы...». . . 95 
Мады хъарæг 96 
Мæгуыргур 98 
«Ныр ма фæстæмæ кæс...» 99 
«Æз бафæлладтæн сахары цæрынæй...». . . 100 
«Ныххал сты мæ хъуыдытæ...» 101 
«Зынынц гæбæзтæй аууæттæ...» 102 
«Тайынц дард ыстъалытæ мæ разæй...» . . . 103 
Хъолхъайы цъити . . . 104 
«Фæсхъæу фæндаг адзæгъæл...» 105 
«Расыгъдæг у, арвы тыгъдад...» 106 
Куыдз 108 
«Ныууадз мæ, цæй, мæ рыст зæрдæ...» ... 110 
«Хæфсбадæн цъымара...» 112 
Рагъмæ цæугæйæ 113 
«Æрфынæй урс мигъ...» 114 
Фæнык 115 
«Фæсыпп æвиппайд...» 116 
«Зымæг дымгæйæ къæс рæхойы...» 117 
«Æрныгуылд мыл...» 118 
Цъити 119 
«Ныззæронд сидзæр къæс...» 120 
376 

«Уыдтæн сæрæнгуырд...» 121 
Дзыцца 122 
«Цы мæрддаг дæ, цы диссаг...» 123 
«Зæххыл нал хæцы тыхдымгæ...» 124 
«Мæ зарæг, цæр!.." 125 
«Кæны хъæрзæгау дымгæмæ нæ кау...». . . 126 
«Тæппуд æхсæрæг бирæ уарзы хъæд...». . . 127 
Хæхтæ 128 
«Бæрзондæй ракæс ныллæгмæ...» 129 
«Мæ цæстыл уайы саг фыдæл...» 130 
Сагъæс 131 
«Ирон хъарæг, цæй тыхджын дæ...» 132 
«Фæцу ’мæ ма ’рцуйы фæндаг...» 133 
«Дæлдзæх фæут...» 134 
«Сырддонцъиу у хæрзгыццыл, мур...». ... 135 
«Фыдæл мын ныууагъта...» 136 
Зырнæйзылд дзырдтæ 137 
«Мæ балц та ног...» 138 
«Дæрддзæф ивгъуыды...» 139 
«Ныууигъы фахсыл уазал дымгæ...» 140 
Суадон 141 
«Нал дæн, нал, сымахæй...» 142 
«Цард æмæ мæлæты ’хсæн...» 143 
«Фæкъæртт...» 145 
«Тæхынц фынкбазыр уылæнтæ...» 146 
«Фæхастой мæн рыг фæндæгтыл...» 148 
«Æрхъуызы изæр адгуытыл сындæг...» ... 149 
Æнкъард мысинаг 150 
Æнамонд цъити 151 
Фыстæг Азæмæтмæ 152 
«Ацыдтæ зымæгон æхсæв хъызты" 153 
«Мæ сабибонтæ — уарыны æртæхтæ...» ... 154 
«Хуылыдз цыртæй...» 155 
Фæскъæвда 156 
«Æмбæхсы сау дуг...» 157 
«Æнкъард фæззыгон бон...» 158 
«Цæуы мæлæт мæ аууонау...» 159 
377 

Зæронд хæстон 160 
«Лæгау æрфынæй...» 161 
«Фæгуыбыр уынджы...» 162 
«Уæззау фæндæгтыл бастадтæн...» 163 
Кæддæры ныв 164 
«Ызгъорынц рухсау уылæнтæ...» 165 
Мæйдар æхсæв э 166 
«’Взист мæй ггух фынчыты хъазы...» 167 
Котылы фырттæн 168 
«Мæ балцвæндæгтæм...» 169 
Фыдохы бонтæ 170 
«Ныр акæсын мæ сæфт фæндæгтæм...» . . . 171 
«Мæ царды цалх...» 172 
Хосгæрдæнты 173 
Мæ чиныг 174 
«Уазал изæр. Ме стъолы раз бадын...» ... 175 
«Фыссын та дæм, мæ зæронд фыд...» .... 176 
«Ныххойы рудзынг хохаг дымгæ...» 178 
«Гуыры бонрухс арвгæрæтты...» 179 
Рынчын лæг 180 
«Кæддæр дзæнхъатæй сарæзтон...» 181 
«Тæхы кæдæмдæр тарст æфсургъыл...» ... 182 
«Кæны мæ гыццыл къæс фынæй...» 183 
«Улæфы денджыз, арвы цъæхау...» 184 
Сырддоны 185 
«Æвæрын æз мæнг ныфсытæ...» 186 
«Æрцæуы зымæг...» 187 
«Поэты ном бæргæ хæссын æз дæр...». ... 188 
«Мæ хъысмæтæн цы загъдæуа...» 189 
«Дард ивгъуыдæй хъуысы...» 190 
«Æз федтон диссаг...» 191 
«Ныззæронд ис нæ хъулон хъуг...» 192 
«Бæстæ донласт фестади...» 193 
«Цæрын нæу сырдтæн тархъæды...» 194 
«Нæ хъæу фыртæссæй аныгъуылдис...». . . 195 
«Мæ зæрдæ дзаг уыд зарджытæй...» 196 
«О Стыр Хуыцау!.." 198 
378 

«Дзыцца, цæуын мæм нал цæуы...» 199 
«Хæмпус æврæгътæ...» 200 
«Кæнынц мæ сæрмæ...» 201 
«Мæн цæрын фæнды, мæлæт...» 202 
«Тæссармæ мит нæ ныллæг къæсыл...» . . . 203 
«Уæддæр кæсы æнхъæлмæ лæг...» 204 
«Ныссыгъдæг та нæ хæхты сæрмæ арв...» . 205 
Дугъы бæх 206 
Сылгоймаджы фыстæг 207 
«Дыдзы рухс ацыд цъуппытыл...» 208 
«Афонмæ хæхты ныууарыдис мит...» 209 
«Нæ мæрдтæй дæн...» 210 
«Фæллад дæн æз...» 211 
«Тæрккъæвда комы фенцади æваст...». ... 212 
«Æвзистхал æхсæрдзæн...» 213 
«Цæуын, мæ фыд...» 214 
«Фæхонæм хатт нæртон гуырдтæ...» 215 
Зымæг 216 
«Ыссыдтæн та фыдæлты къуым уынæг...» .217 
«Бадын изæрыгон уаты...» 218 
Фыны 219 
«Æнкъард хъæууат...» 220 
«Æлгъыст дæ Хуыцауæй, Ирыстон...» .... 221 
Хохаг пейзаж 222 
«Зымæгон изæр бацыди йæ рады...» 223 
Фыстæг Дзыццамæ 224 
«Хæмпусриу урс æврæгътæ — арвыл...». . . 226 
Ныры уæздæттæ 227 
«Хæххон доны хъæр...» 229 
Бындзарлыг бæлæстæ 230 
Фыды фæдзæхст . * 231 
«Мит инджыны сæнтурс къæрттытау...». . . 232 
Стъалыты быцæу 233 
Зæронд куырой 235 
«Систа дымгæ йæ сæрыл бæстæ...» 236 
«Уыдзæн мæ цардæн иуафон кæрон...» . . . 237 
«Мæ фыд тæссаг ран фахсыл...» 238 
379 

«Фæуыдзæнис та уазал зымæг тагъд...». . . 239 
«Кæмæй уын баззад ацы зонд...» ....... 240 
«Хъал рæстæджы ’ппындæр...» 241 
«Вæййы лæджы балц карды комыл...». . . . 242 
«Æз дæуæн нæ бафыстон дæ хæрзтæ...» . . 243 
Уыцы райсом 244 
«Мæнæн ныссуй вæййы мæ фæндаг...» . . . 245 
«Боны рухс кæмдæр æмбæхсы мигъты...» . 246 
Ног ироны «зондджын» ныхас 247 
«Барзы бынæй сау барæг æрбазынд...» . . . 249 
«Ныссалди дон...» 250 
«Цæуы сындæггай, галуæрдонау...» 251 
Мæ фыны 252 
«Улæфæм Тæмисчъы" 253 
Мæ зонгæ фыссæгæн 254 
«Фæсыпп и хъал мæргътæн сæ зарын...» . . 255 
Цуаны 256 
«Ды, ме ’фсымæр...» 257 
Ахст кæсаг 258 
«Мæ удыл сагъæс...» 259 
«Ныр дард ысты мæ сабибонтæ...» 260 
Тæрккъæвда -. 261 
«Бæласæн раласта дымгæ йæ дарæс...» . . . 262 
«Нæй рæстæгæн...» 263 
«Лæджы цард — уысм...» 264 
«Æгъуыссæг æхсæв...» . 265 
«Мæ къобор галты...» 266 
Заз бæлас 267 
Нырыккон куывд 268 
«Афæдзы афонтæ ивынц кæрæдзи...» .... 269 
«Фæстæмæ, донау...» 270 
Нырыккон сагъæс 271 
Рагуалдзæджы 273 
Æхсины лæг 274 
«Лæджы цардæн нæй...» 276 
Сидзæр чызг 277 
Ныхас мæ чиныгимæ 278 
380 

«Хæрдты нæ тахтæн...» 279 
Æргом ныхас 280 
«Мæн талынг къуыммæ батардта...» 282 
«Сау мигъы фæскъæуттæ...» 283 
«Æз зонын, дурæй не ’ртæдздзæни...». . . . 284 
Хохаг бæлас 285 
Тымыгъ 286 
«Зæрдæ сагъæстыл фæцахуыр...» 287 
Бонырдæм Сочийы 288 
«Зындысты кæмтты...» 289 
Сау мигъ 290 
«Æрхæццæ та ис урсбарц хъызт...» 291 
Хæстон мæсыг 292 
«Сыфтæрджын хъæд...» 293 
«Быдираг изæр...» 294 
«Фæласы мæлдзыг губакмæ йæ уаргъ...» . . 295 
«Фæцæуы бон æд сагъæстæ...» 296 
Дадайы фæдзæхст 297 
«Ацы фæндаг зонгæ у мæнæн...» 299 
«Мæйдар æхсæв...» 300 
«Мæ уарзон хо, мæ цуры-ма æрбад...» ... 301 
«Кæддæры донбыл, баззадтæ кæмдæр...». . 303 
«Тæхынц кæдæмдæр халæттæ...» 304 
«Мæныл та ахсæв рухс дуне ныттар...» . . . 305 
«Уыгæрдтæ къодах базæронд, ныххус...» . 306 
«Ыскъуырын арæх дойнаг дуртыл...» .... 307 
«Быдыр — афтид...» 308 
«Æвзист мæй та мæм рудзынгæй кæсы...» . 309 
«Æмæ та ралæууыди фæззæг...» 310 
Ихкъæвда 311 
Рох мæсыг ’ 312 
Мæ фыдмæ 313 
«Ды дарыс арф дæ сусæг хин...» 314 
«Мæ цурмæ згъоры сабыр дымгæ...» 315 
«Уарынхъус цъæх мигътæ...» 316 
Фæззыгон пейзаж 317 
«Лæгау лæгæн йæ ныхмæ...» 318 
381 

«Фыдæлты уæзæгыл æфхæрдæй...» 319 
«Мæ рыст зæрдæмæ...» 320 
Бæллиц 321 
Зымæгон фын 322 
«Лæг йемæ ницы ахæссы мæрдтæм...» . . . . 323 
«Ис сау тæппытæ мæйыл дæр...» 324 
«Бæзджын ихы бын цæугæдон...» 325 
«Уары мит, æмбæрзы бæстæ...» 326 
«Цард бæрæгбон у дæуæн...» 327 
«Мæнæн нæй амонд ацы зæххыл...» 328 
«Арвы цъæх самæсти мигъæй...» 329 
«Уæйыг тулдзбæлас тархъæды ныххус...» . 330 
«Æз зонын, царды бирæ хæрзтæ ис...» ... 331 
«Æрцæудзæни уалдзæг...» 332 
«Нарæг къахвæндаг аныгъуылд пыхсы...» . 333 
Мæ тыхсты сахат 334 
«Хæххон донæн фæндагамонæг нæй...» . . . 335 
Бонырдæм 336 
«Тæхæм хæрзныллæг...» 337 
Зымæгон нывтæ 338 
«Ацы фæндаг м’ амонд у мæнæн...» 339 
Цины уысм 340 
«Хурсыгъд хъæуккаг изæр...» 341 
«Æртыхсти урс цъуппытыл мигъ" 342 
«Изæр... Аууæттæ...» 343 
«Уый хуыссыд сырхтыхт чырыны...» .... 344 
«Мæн уаз бæллицтæ асайынц...» 345 
«Тындзы ивылд дон арф комы...» 346 
«Дæ маст — цыргъ судзин...» 347 
«Нæ вæййы хатт лæджы фæндтæн...» .... 348 
«Мæсыг у саг лæгæн йæ кад...» 349 
«Комы ’ндон ихы бын рохæй...» 350 
«Ныббадти мигъ...» 351 
«Уæд та, мæ зарæг...» 352 
«Нал зыны хохаг хъæу мигъæй...» 353 
«Фæцудыдта ирон лæджы ныфс...» 354 
«Дзыццайæн кæрты нал зынынц...» 355 
382 

«Æмбæрзы митæй уазал зымæг уынг...». . . 356 
Фыстæг ме сфæлдисæгмæ 357 
Къоста 359 
«Фæлурс мигътæй мынæг тæразтæ...» .... 360 
«Ирон лæг уæвын никуы уыд æнцон...» . . 361 
Горæтаг фатеры 362 
«Мæ мæгуырыл мæ, курын дæ...» 363 
«Мæйдар æхсæв...» 364 
«Нæй адæймагæн алидзæн...» 365 
Зымæгон нывтæ 366 
Адзалы размæ 367 
«Уæ цæсты æз — гыццыл дзигло...» 368 
«Æз сæфтон рæстæг, доны къусау...» .... 369 
Нырыккон куывд 370 
«Бæргæ, мæ фыд...» 371 
Ныхас мæхиимæ 372 
Хохаг къахвæндаг 373 

Литературно-художественное издание 
ХАМИЦЕВ АЛБЕГ ФЕДОРОВИЧ 
Свет очей 
Стихи на осетинском языке 
Редактор З.У. ДЗУЦЕВЛ 
Художник Б.Г ДЗИОВ 
Художественный редактор Г.З. ЧЕДЖЕМТЫ 
Технический редактор А. В. ЯДЫКИНА 
Корректор Т.А. КАЗБЕКОВА 
Компьютерная верстка М.А. ТЕДЕЕВОЙ 
Сдано в набор 27.04.05. Подписано в печать 24.10.05. 
Формат бумаги 70Х90У32- Бум. офс. № 1. Гарн. шриф- 
та «Кио’газпоу». Печать офсетная. Усл.-п. л. 14,04. 
Учетно-изд. л. 9,00. Тираж 500 экз. Заказ №20М. С 2. 
Комитет Республики Северная Осетия—Алания по печа- 
ти и делам издательств. 
Издательство «Ир», 362040, г. Владикавказ, проспект 
Мира, 25. 
Отпечатано с готовых диапозитивов в ОАО «ИПП 
им. В.А. Гассиева», 362011, г. Владикавказ, ул. Тель- 
мана, 16. 

