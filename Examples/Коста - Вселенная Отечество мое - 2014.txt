КЪОСТА 
«ДУН-ДУНЕ - 
ФЫДЫБÆСТÆ МÆНÆН» 
Ф 
Владикавраз 
2014 

84 BРос=0се) 
К-72 
15ВЫ 978-5-93900-016-1 
К-72 
Коста. Вселенная - Отечество мое [Гекст]: стихи / 
сост. и пер. Н.Г. Джусойты. - Владикавказ: Перо и 
Кисть, 2014.-104 с. 
EВЫ 978443900-016-1 
I 
90 
ЕЙ 
9в785939в0001бГ 
© Джусойты Н.Г., составление, перевод, 2014 
© ИП Дженикаева А.Ш., 2014 
© Издательская мастерская «Перо&Кисть», 2014 

«ЫСХЪОМЫЛ ДÆН УЫРЫСИМÆ...» 
Ацы ныхæстæ Къоста загъта йæ номдзыд æмдзæв- 
гæ-зарæг «Æхсины лæджы». Зæгъгæ та сæ кодта йæ царды 
æцæг бæрджытæ æвдисыны охыл нæ, фæлæ ирон адæмон 
зарæджы фæткыл амад æмдзæвгæйы, рифмæ аразæг музы- 
калон параллелы хуызы. Гъе, стæй рифмæ та рауад, ыстыр 
поэтæн дæр тæхудийаг чи у, ахæм: «...сæны хъæстæ - ... сæ 
ныхæстæ». Гъе, фæлæ формулæйы ис поэты царды иу бæл- 
вырд гакк: Къоста райдианы скъола йæ райгуырæн хъæуы 
фæци каст, фæлæ стæй фынддæс азы дæргъы ахуыр кодта 
æмæ цард Уæрæсейы, уырысимæ. 
Ацы хабар уымæн æрлæууыд мæ зæрдыл æмæ нырдæр 
бирæтæ фæфæрсынц: Къоста иууыл хуыздæр цы 'взаг зыд- 
та, уый уыд йæ мадæлон ирон æвзаг, цæмæн ма йæ бахъуыд 
уырыссаг æвзагыл фыссын: уацтæ, аивадон уацмыстæ (æм- 
дзæвгæтæ, поэмæтæ, радзырдтæ, публицистон уацтæ, фы- 
стæджытæ)?.. 
Раст у, Къоста ирон æвзаг уырыссаг æвзагæй хуыздæр 
зыдта. Сæйраг та - дзырдаивады сгуыхт канд æвзаг зоны- 
ныл баст нæу, ахсджиагдæр у æвзаг æнкъарын. Ацы миниуæг 
поэтикон курдиаты иу гакк у. Гъе, æмæ йæ мадæлон æвзаг 
арфдæр чи 'нъкары, уый искæй æвзаг дæр, искæй лексикæ 
дæр бæлвырддæр æнкъары. Афтæ уыди Къостайы хъуыдтаг 
дæр. Уый иттæг хорз зыдта уырыссагау. Диссагæй дзы ницы 
ис: йе взонджы бонтæ A0 азæй 26 азмæ) уырыссаг скъола- 
ты æмæ уырыссаг ахуырдзау фæсивæдимæ арвыста, уымæй 
дæр Стъараполы гимназы æмæ Бетырбухы нывгæнæн акаде- 
мийы, Уæрæсейы столицæйы. Уыцы азты фысгæ дæр æрмæст 
уырыссагау кодта. Фæлæ дзы никуы ферох ирон æвзаджы 
ад æмæ æгæрон уарзондзинад. Мадæлон æвзаг зонын æмæ 
арф æнкъарын поэтикон курдиаты миниуджытæй иу кæй у, 
ууыл баст у, Къоста уырыссаг дзырды ад æмæ стилистикон 
гæнæнтæ дæр канд зондæй нæ, фæлæ зæрдæйæ, интуицийæ 
дæр кæй хатыд. Уый дæс азмæ уырыссагау æппындæр нæ 
зыдта æмæ йæ уый адыл йæ фыд радта Дзæуджыхъæуы уы- 
рыссаг бинонтæм æвзаг базоныны охыл. Фæлæ æцæгæй та 
5 

уырыссагау базыдта Стъараполы гимназы. Уым фæцахуыр 
кодта дæс азы A871-1881 азты), стæй цыппар азы та Бетыр- 
бухы фæци. Иу аз та, Стъараполы гимназмæ куы бацыд, уый 
размæ фæци Дзæуджыхъæуы прогимназы. Афтæмæй Къос- 
та йе взонджы бонтæ (æнæхъæн 15 азы) арвыста уырыссаг 
интеллигенциимæ æмæ йæ хъазæн ныхас («Ысхъомыл дæн 
уырысимæ, Нæ сæм фæдæн сæны хъæстæ») йæ биографийы 
факттæй иу у æцæгæй. Къоста Бетырбухæй куы 'рыздæхт, 
уæддæр ын Ирыстоны рацæрын нæ бантыст йæ зæрдæйы 
фæндиаг. Афтæмæй та йын йæ райгуырæн уæзæгмæ æрцыд 
стыр амонды хуызæн уыди... 
Къоста Бетырбухæй куы рыздæхт, уæд фыццаг Лабæмæ 
бацыд, йæ фыды уынынмæ, стæй уырдыгæй ссыд Ирыстон- 
мæ æмæ йæ зæрдæйы рæбынæй фыццаг цы дзырд ысхауд, 
уый уыд Уарзондзинады зарæг: 
Фæхæссон ма, загътои, уæддæр 
Фæстæмæ мæ иунæджы сæр 
Нæ Ирмæ, мæ райгуырæн бæстæм... 
Мæ цæсты сыг донаумызти, 
Мæ зæрдæ фыр цинæй рызти, 
Куы скастæн нæ цъитиджын хæхтæм... 
Ацы «зарæг» фыццаг куы кастæн, уæд мæнæн дæр мæ 
цæсты хаутыл сыг куыд бадти, уый абон дæр мæ зæрдыл 
лæууы æмæ йын адзалы бонмæ ферох нæй. Къостайы поэ- 
зи иронау дæр æмæ уырыссагау дæр фылдæр-фылдæры нæ 
зæрдæты уымæн æрцæры, цæрæнбонты уарзонау, æмæ йæ 
уды æнкъарæнтæй равзæргæ кæй у. Йæхæдæг дæр уый куы 
зæгъы: «...æхсæв мын æнæсым Дзуры мæ зæрдæ йæ ристæ, йæ 
хъыг!..» Гъе, æмæ зæрдæ æнæсымæй цы фæдзуры, уый адæй- 
маджы зæрдæмæ фæдисы хъæрау хъуысы. Ахæм у Къостайы 
поэтикон медитацийы, æцæг поэтикон сагъæсы æрдзы хъæд. 
Фод, афтæ, фæлæ уæддæр Къоста цæмæн фыста уырыс- 
сагау æмдзæвгæтæ, поэмæтæ, радзырдтæ, драмон уацмыстæ, 
публицистон уацтæ, иронау та æрмæст поэтикон уацмыстæ? 
Æвæццæгæн, ацы хабар баст уыд канд поэты биографион 
б 

фактыл нæ («Ысхъомыл дæн уырысимæ...»), фæлæ ма, уыцы 
дуджы ирон адæмы æхсæндзард цы уавæры уыд, ууыл дæр. 
Нæ уыд ирон мыхуыр - нæ дæр газет, нæ дæр журнал, нæ дæр 
чиныгуадзæн. Дæ цард хардз кæн аивадон уацмыстыл æмæ 
сæ дæхицæй дарддæр мачи зонæт, æмбырд сæ кæн æмæ сæ иу 
чыргъæды æвæр, - уый мардæрцыдæй фыддæр у фыссæгæн. 
Къоста уæддæр фыста иронау æмдзæвгæтæ æмæ кадджытæ. 
Уыдон къухфыстæй цыдысты иу адæймагæй иннæмæ, иутæ 
та дзы зарджытæ систы æмæ афтæмæй лæууыдысты адæмы 
зæрдыл, адæмæн æнусон уарзон басгуыхтысты. 
Къостайы уырыссаг уацмыстæн та уыд мыхуыры фадат. 
Уырыссаг æвзагыл газеттæ мыхуыр цыдысты канд Стъара- 
полы нæ, фæлæ Дзæуджыхъæуы дæр. Гъе, æмæ Къоста йæ 
уырыссаг æмдзæвгæтæ, поэмæтæ, публицистон уацтæ арæх 
мыхуыр кодта канд кавказаг мыхуыры нæ, фæлæ Уæрæсейы 
столицæйы газетты æмæ журналты дæр. Йæ уацмысты 
фыццаг чиныг («Стихотворения») рацыд 1895 азы райдиан 
Стъараполы. Цыппар азы фæстæ та рацыд «Ирон фæндыр». 
Уый уыд ирон дзырдаивады дыккаг чиныг, - фыццаг рацыд 
Къубалты Алыксандры кадæг «Æфхæрдты Хæсанæ» хицæн 
чиныгæй 1897 азы. ХХ-æм æнусы райдиан Дзæуджыхъæуы 
фæзындысты ирон газеттæ æмæ журналтæ дæр, фæлæ уæд 
Къоста уыд мæлæтдзаг рынчын æмæ уацтæ фыссын йæ бон 
нал уыд, 1906 азы та мæлгæ акодта... 
Афтæмæй Къоста уырыссагау кæй фыста, уымæн уыд 
æртæ аххосаджы: фыццаг - биографион факт - йæ ахуыры 
азтæ A5 азы!) арвыста уырыссаг ахуырдзау фæсивæдимæ; 
дыккаг - иронау фыссын чысылæй дæр йæ бон уыд, фæлæ 
ирон уацмыстæн мыхуыры рауадзæн нæ уыд, уыцы азты 
Ирыстоны нæ уыд нæ дæр ирон периодикон мыхуыр æмæ 
нæ дæр ирон чиныгуадзæн; æртыккаг та - Уæрæсейы стыр 
падцахад бирæнацион бæстæ кæй уыд, уыцы уавæр. 
Уæрæсе бирæнацион падцахад уыд ХУ-æм æнусæй 
фæстæмæ. Ахæм падцахады адæмты та фæхъæуы кæрæд- 
зи æмбарыны, кæрæдзимæ дзурыны сæр. Уымæн та хъæуы 
иумæйаг æвзаг. Уæрæсейы ахæм æвзаджы хуызы æрдзон 
æгъдауæй бацыд уырыссаг æвзаг. Ахæм æхсæнады адæмты 
7 

кæрæдзимæ дзурыны сæр уæлдай тынгдæр фæхъæуы пу- 
блицистикæйы, æхсæндзарды ахсджиаг фарстытæ кæм æв- 
зарынц, ахæм уацты. Гъе, æмæ Къостайы публицистикæ 
иууылдæр фыст у уырыссагау. Раст зæгъгæйæ, нырдæр ирон 
публицистикæйы бирæ уацтæ фыст цæуынц уырыссаг æвза- 
гыл, кæд ирон периодикон мыхуыр ныр бирæкъабазджын у, 
уæддæр. Афтæ амоны не 'хсæндзарды уавæр нæ бирæнацион 
падцахады. 
Иу дзырдæй, Къоста уырыссагау цæмæн фыста, уымæн 
дзуапп цыма ссардтам, фæлæ ма мæ фæнды иу фиппаинаг ра- 
нымайын. Къоста сæйраджы иронау кæй хъуыды кодта, уый 
бæрæгæй зыны йæ уырыссаг æмдзæвгæты иуæй-иу рæтты. 
Зæгъæм, йæ иу æмдзæвгæ фæуд кæны ахæм стихтыл: 
Хотъ бы луч показался рассвета, 
Хоть бы треснуло сердце в груди!.. 
«Мæ зæрдæ куы аскъуыид мæ риуы» - уый ирон фы- 
дæлгъысты ныхас у, уырыссагау афтæ ничи дзуры. Куы зæ- 
гъа ацы дзырдбаст, уæддæр ын ирон «зæрдæ аскъуыйæты» 
эмоцион хъару нæ уыдзæн. Ардыгæй ис иу хаттдзæг сара- 
зæн: Къостайыуырыссаг æмдзæвгæтæ иронаукуы ивай,уæд 
хъуамæ дæ зæрдыл лæууа, Къоста ирон кæйуыд,уымæй дæр 
æвзаджы дæсны,уый. 
Нафи 
8 

ÆМДЗÆВГÆТÆ 
ÆЗДÆНЗÆРОНД... 
Æз дæн зæронд... Æмæ тæрсыс мæ уындæй: 
Къуырфсагъд - мæ цæстытæ, дæргъауæдзтæ цæсгом... 
Мæ уæнгтæ дæр - мæ дарæсы æнцъылдты, 
Мæ сæры урсытæ - дзæвгар æмæ æнгом... 
Фод ингæнæн мæ иунæг сæр нывонд!.. 
Æздæнзæронд... 
Нымай, мæ бон, куы ма уыдтæн хæрз чысыл, 
Уæд мæм фæхъызыди мæ тугмондаг хъысмæт: 
Нæ бафсæстæн ныййарæджы хъæбысы 
Æз хъазынæй, мæ цард - кæддæриддæр фыд мæт. 
Мæ хъысмæт разынди фыдзæрдæ æмæ сонт!.. 
Æз дæн зæронд!.. 
Æмæ йæ зон, мæ рагбонты дзæгъæлы 
Кæй кодтон царды исты базоныныл тох 
Кæй фæцардтæн æз иунæгæй, гуыххæлæй, 
Кæй уыдтæн царды, уарзты амондæй та рох... 
Нæ зыдтон уарзты ад, бæллиц æмæ уæлзонд... 
Æз дæн зæронд... 
Æмæ нымай, цæргæ бонты дзæгъæлы 
Фæцагуырдтон, лæгау, æууæнчы лæг, æмгар. 
Нæ йæ ссардтон, мæ раст, мæ хорз æнхъæлæй 
Нæ рауад ницы, дуне мыл бынтон ныттар. 
Уæларвæй домын ныр - мæлæт мын уæт нывгонд 
Æз дæн зæронд!.. 
Æз дæн зæронд... Æмæ тæрсыс мæ уындæй: 
Къуырфсагъд - мæ цæстытæ, дæргъауæдзтæ цæсгом... 
Мæ уæнгтæ дæр - мæ дарæсы æнцъылдты, 
Мæ сæры урсытæ - дзæвгар æмæ æнгом... 
Фод ингæнæн мæ иунæг сæр нывонд!.. 
Æз дæн зæронд... 
9 

А. Я. П. 
Æмбæхс дæ фæнд æмыр, къуырмайау, 
Дæ рыстыл хъæц, лæуу ын уырдыг, - 
Кæй бон у, фæлæ æз нымайын: 
Мæ фæнд дæм ма фæкæса хъыг?.. 
Уæддæр мæ уд бæлгæ ыснарæг, 
Фæлæ нæ фæдæн æз уæндаг, 
Уый нæй, уæд дæм, дзæгъæл бындарау, 
Уд рагæй агуры фæндаг. 
Зæгъин, цæмæн, фæлæ нæ уæндын, 
Мæ бон та йе 'мбæхсын дæр нæу... 
Уæдæ ма мæн уæддæр цы фæнды?.. 
Куы зонис - æз кæй уарзын дæу!.. 
10 

НЫХАС ХÆХХОН ЧЫЗДЖЫ МÆЛÆТЫЛ 
Цæй, ныууадзут æвирхъау дзынæзт, 
Уый, цы йæ фæндыд, ууыл фæхæст, - 
Царды сау зын ын рагæй уыд зонгæ, 
Ныр уыдзæни йæ мастæй ирвæзт... 
Хорз у амæлын, уыйау, - æвзонгæй... 
Туг-тæригъæд у сонт уд, æцæг, 
Фæлæ иу уысм сæрибарæй лæг 
Цард куынæ фены райгæ, уæнгрогæй, 
Уæд фæкæны уый мæрдтæм хæлæг... 
Хорз у амæлын, уыйау, - æвзонгæй... 
Уый æвæрдзысты йеныр нывыл, - 
Табæт уазал, кæрддзæмау, тымбыл, 
Æмæ ингæны къултæ уæлвонгæй... 
Ма йыл тонут уæ рустæ быныл, - 
Хорз у амæлын, уыйау, æвзонгæй. 
16.04.1889 аз 
11 

НЫББАР 
«Ныббарут...» - загътай алцы уымæй, 
Ныр бамбæрстон дæ уавæр раст: 
Кæй дæ уарзын, ды уымæ 'рхуымæй, 
Цыма кæйдæр мæрдадзмæ къуымæй, 
Ыскодтай тарст хуызæй дæ каст... 
Цæй, фод... Ныббар!.. Нæ фембæлд мастыл 
Дæ царды макуы уæт нымад, - 
Æз уымæ исты 'нхъæл нæ кастæн, 
Цæуæнт дыл райгондæй дæ азтæ, 
Уæт амондджын дæ ныв, дæ рад! 
Ирвæзт дæ ныр мæ уынд, мæ зынæй, 
Æрмæст ма иунæг фæнд, мæ хур, - 
Нæ фембæлд ферох кæ, фыд фынау, 
Мæн дæр дæ сагъæсты рæбынæй, 
Æрхæндæг таурæгъау, фæсур. 
Ныббар!.. Мæнæн нæ фембæлд фауыл, 
Фыдуаг мийыл нымайгæ нæу, 
Æмæ мæ сонт уды æгъдауыл 
Фæдзæхсдзынæн бæрзонд Хуыцауыл 
Æрмæст дæр иунæг уды - Дæу! 
1889 
12 

НОГИНГÆНЫРАЗ 
Фæзиан?.. Фод рухсаг!.. Кæнæм ын хæрз сымæй 
Дзæнæты фæбадын аккаг. 
Фæлæ йыл куыд кæуæм? Уый хион, æфсымæр 
Куынæ баххæст махæн мыййаг?!. 
Ыстæй нæ цы хъæуы, куыд нæм уа нымады, 
Кæй рахъомыл сидзæр, тыхстæй?.. 
Кæй æфхæрдта барджын ныхасæй йæ рады 
Æнæзæрдæ бардзы рæстæй?.. 
Кæй тырныдта адæмы сиумæ æгъдауæй, 
Куыстуарзаг кæй фæци æрдзæй? 
Æвзонгæй кæй рафтыд, мæлынæн æвгъауæй, 
Цæмæн кæуæм уыдæттыл, цæй?!. 
Мах рауадзæм хъарæг нæ лæппуйы мастæй, 
Кæд зондцух, æрра уыд, уæддæр. 
Нæ хион кæд рафтыд æхцамондаг хъазты 
Уæддæр ыл фæхойæм нæ сæр. 
Нæ мад кæд къахбайæ фæцарди йæ рады, 
Уæддæр уæт дæ цæсты бын дон; 
Нæ фыд кæд хуыснæг у, кæд суды раз бады, 
Уæддæр ыл дæ рустæ ныттон... 
Мах цавæрдæр сидзæр поэтыл цы риссæм, 
Кæд хаста нывондæн йæ сæр 
Сæрибар, рæстдзинады охыл фæдисæн, 
Кæуын нæм нæ цæуы уæддæр!.. 
13 

БÆЛЛИЦТÆ 
Мæ тыхыл нал дæн иугæр, 
Мæ зæрдæ у æмыр, 
Æрцыд уæд къахт мæ ингæн 
Мæгуыры охыл ныр. 
Куы 'рцæуы уалдзæг дардæй, 
Уæд дидинджытæй - цад! 
Мæ бæллицтæ æнкъардæй 
Лæудзысты уым æнцад. 
Æз сæ рæвдыдтон, уарзтон, 
Мæ удрæбын - сæ хъазт! 
Æввахс-иу сæм нæ уагътон 
Хæрам лæгтæн сæ маст. 
Сæрибар уыд нæ нысан, 
Мæнг аив сæ уыд рох. 
Сæ зæрдæ - рухс, мæ ныфсæй, - 
Сæ сæрыл кодтон тох. 
Ныр зæрдæ семæ дзуры, - 
Сæ фидæн у мæ мæт: 
Куынæ уал уон сæ цуры, 
Куы мæ 'рсура мæлæт, 
Уæд сын у тас фыд сæфтæй, 
Æмæ сын хъуа зæгъай: 
«Тæхгæ уын у уæларвтæм, - 
Фæндараст уæт уæ хай!» 
1899аз,20январъ, 
г. Владикавказ. 
14 

А. Г. Б. 
Уæ, мæ хæлар, дунейæн æз нал дæдтын ком, 
Æмæ нал дзурын ницы мæхицæй. 
Науæд мæнæ мæ низ дзурын сисдзæн æргом, - 
Ныхас нал кæндзæн хъарæгæй хицæн. 
Науæд бардзмæ кæсдзæн, - уый æз зонын бæлвырд, - 
Сонт, æдылы мæ сагъæс, мæ дудын, 
Гъемæ хъал адæм дисæн хæсдзысты мæ дзырд, 
Барæй сисдзысты ме сæфтыл худын. 
У мæ уавæры мадзура иууыл хуыздæр, 
Дуне ма зона мурдæр мæ цардæй, - 
Гъемæ уымæн куы лæууын къуыдтыйæ æз дæр, 
Кæд мæ фæндыр нæ кæуид æнкъардæй. 
1890 аз, 
Дзæуджыхъæу, госпиталь 
15 

В.Г. ШРЕДЕРСМÆ 
Уыдзæн ма ахæм бон!.. Тæхуды 
Æмбырдæй уе 'ппæтыл рæдау, 
Æдыхстæй ма фембæл!.. Уæ худын, 
Уæ дзырдмæ ма байхъус лæгау!.. 
Сымахæн нæй æмбал уæ рæвдзæн, 
Ыстут цæрдуд, уæнгрог, хæд-зонд; 
Уырны уæ, искæд бон æрцæудзæн 
Æхсæны цард рæстырдæм конд. 
Куыстæй уæ сæрнывонд æвдисут. 
Лæгуарзонæй - уæ цард, уæ уаг; 
Сымах уæ тугмæ туг нæ исут 
Мæнау, хъæддаг лæгау, миййаг. 
Æниу кæд ууыл дис нæ хъæуы, - 
Куы тыхсы рынчындоны лæг, 
Уæд æм лæджы уарзын нæ цæуы, 
Фæкæны дунемæ хæлæг. 
Ныббарут! Ахæм зонд йæ рады 
Мæныл дæр бафтыдта йæ рын. 
Мæ къух æз ауигъин мæ цардыл, 
Фæлæ сымах ныфсæй цæрын. 
Сымах куы 'рбалæуут мæ зæрдыл, 
Куы зæгъын, фембæлдзыстæм ног, 
Уæд та хъæцын мæ карз æфхæрдыл, 
Хæстмæ та баууындзын мæ онг. 
Æмæ мæнæн ныр у мæ нысан: 
Рæхджы сымах фенын цæстæй, - 
Уæ худт, уæ ныхас мæм куыд хъуыса 
Куыд уæ марон чысыл мæстæй... 
1890 
16 

ÆРВЫСТÆГ МÆ ХОМÆ 
Зымæгон фыд æхсæв арв мигътæй куы 'мбæрзы, 
Куы фæниуы тымыгъ уæндон, 
Мæ хъустыл уæд уайы, зынаргъ хо, дæ хъæрзын, 
Фæлæ дын нæу баххуыс мæ бон... 
Хъысмæтæй æрхауди нæ мæгуыр хæдзармæ 
Фыд амонд, æвæстаг фыдох: 
Тырныдтай ды цардмæ, дæ уды хæдбармæ, 
Мæнæн уыд мæ рухс бæллиц - тох. 
Мах рæзтыстæм афтæ, нæ бинонтæ иумæ 
Нæ цардысты цыма æппын, - 
Нæ фыд махæй иппæрд, нæ цыди нæ зиумæ, 
Нæ мад та... нæ фарны рæбын. 
Мах, худæджы халау, æдæппæт цыппарæй 
Æрцыдыстæм иу уаргъы баст. 
Хуыцау нæ ысфæлдыста афæдзæн барæй 
Йæ цыппар хæрз афонау раст. 
Нæ фыд - раст зымæгау, хæнт урс æмæ барджын, 
Цъæх ихау та - рухсдзыд, сыгъдæг. 
Ды та уæд, нæ уалдзæгау, сонт тыхæй хайджын, 
Нæ дуне - дæ фæндтæн къуындæг. 
Куы - хур бон, куы - уарын, куы - тыхст, куы - æвæлмон, 
Раст фæззæгау, - уый та нæ мад. 
Куы, хъарм сæрдау, - хъæлдзæг, куы - дудгæ фыдæбон, 
Куы исты фæлдисын - мæ рад. 
Ысиу нын нæ уыди - рæмон æмæ сау бон, 
Дзæнæт æмæ талынг зындон... 
Уæд алчи дæр махæй бæллæх аамæ^адеенд- 
Æндæр хуызы 'мбæрста бынтощ. 
17 

Ныййиутæ стæм афтæ... Ды ссардтай дæ амонд, 
Дæ уалдзыгон цинтæн хæлар. 
Æцæг дын дæ сæнттыл æрæмбæрзта аууон 
Дæ буц къай, гуымиры æлдар. 
Хъæр дæр æй нæ кодтай, нæу табæт дыуаргом, - 
Ды де 'намонд дардтай æмбæхст. 
Дæ сусæг фыдвадат æвиппайд куы раргом, 
Дæ уд уæд цæссыджы нымæхст. 
Ныххæлæттаг сонт цин, дæ царды фæндиаг, 
Дæ зæрдæ у сау мæтæй саст. 
Ку, ку, мæ хур, чизоны уды æрдиаг 
Фæурома иу цъус дæ маст... 
1890 аз. Дзæуджыхъæу, госпиталь 
18 

* * * 
Æз иунæг, иунæг дæн, - æвæгæсæг, æгъицау, 
Нæ дунейæ, нæ дзыллæтæй иппæрд. 
Нæ мын ис иу лæгæй ныфсавæрæн мæхицæн 
Хæлæрттæ нæй мæнæн - хæстхъом æмæ фæлтæрд. 
Нæ дуне та - ныттар... Йæ быны йæ ыссæнды 
Æнусон ихуазал... Мæ фæндаг та ныххиу... 
Мæн та фæндыд æдзух цæрын, лæгыл æууæндын, - 
Дунейы уарзонæй уыд цъуппйедзаг мæ риу! 
Мæн та æдзух фæндыд мæ хъæбысы ныттухын 
Æгæрон дунейы, зæрдтаг хæларау, раст, - 
Ныббарын ме знæгтæн, кæнын сæ бæсты тухæн, 
Сæ хæрам, се 'лгъыст дæр куыд айрох уа æваст! 
1891 аз 
19 

Е.Е.Н. 
Фыссын... Фæлæ сымах æндавы 
Нæ зын, нæ хъизæмар миййаг? 
Сымах ныр худгæ хур кæм тавы, 
Нæй уырдæм а-бæстæй фæндаг... 
Кæсы уæм хуры цæст æргомæй, 
Уæ райсом - денджызæй рæвдыд; 
Сымах уым иу катай нæ домы, 
Уым - уалдзæг, цинты зæхх, æвыд! 
Уæд ам та?.. Зæрдæ ма кæм райы, 
Уæ фæстæ иу лæг ахæм нæй, 
Кæй зæрдæ не схъыг Хумарайы 
Нæ царды иугъæдон зынæй... 
Ыстæм мах цинагæй фыдæгъгъæл, 
Поэт, нывы дæсны Ислам 
Бынтон ысхъæддаг и, ысдзæгъæл, 
Нæдæтты иулæгæн салам. 
А.П. йын радта хос-микстурæ, - 
Кæд, дам, ысцух уаид йæ низ, - 
Фæлæ йæ уый ныздыхта дурыл, 
Ыстæй уæд лидзынмæ фæцис. 
Гасбар... Цы йын у, уый педантмæ 
Уылынг дæр нал хъæуы сæрæй; 
Тæригъæдджынтæ цас ис Дантмæ, 
Фæлæ дзы ахæм иу дæр нæй. 
Æлгъиты алкæй æмæ суры, 
Кæлы йæ цæстытæй цæхæр; 
Зæгъгæ, ысхудти лæг йæ цуры, 
Фæци уæд додойаг йæ сæр. 
20 

Уæд Саня та... Ныруад уæ фæстæ, 
Ныууæззау и, ысдзырд æм нæй; 
Йæ цыд - ысхъæл, йæ каст - цъынддзæстæй, 
Раст гувернанткæйау, уæллæй!.. 
Æрмæст ма Милæ... Сахъ у Милæ! 
Цыдæй - Суворовы салдат, 
Бæхыл - сæруæлдай лæг Атиллæ, 
Æвæры алкæмæндæр мат... 
Нæ Къола дæр уæ рох нæ уадзы, 
Кæнæм йæ мысæн джихтыл дис; 
Æрмæст ын айдæны рыуаджы 
Йæ куыдæй бауромæн ис. 
Цæй, се 'ппæтæн кæм у нымайгæ, - 
Уæ мысынæй нæ уд ныссау, 
Æрмæст Агъа, фыццагау, райгæ 
Кæны йæ кæрты раз озау. 
«Баку» - æндон лæг, фæлæ, сар уа, 
Йæ дзыхмæ нал исы къæбæр; 
Нæ зæххыл кæрдæг бахус, баруад, 
Нæ хъæдыл нал хæцы сыфтæр... 
Нæ арв дæр - тар, йæ цæссыг фемæхст, 
Нæ даргъ æхсæв дæр нæу хуыздæр... 
Сымах, - цы ма у йеныр йе 'мбæхст, - 
Ыстæм хатт фемысын æз дæр. 
1892 
21 

САНЯÆМÆМИЛÆБ. 
Æз фыссын хæрзцъуё цыдæртæ, - 
Нæй æппын рæстæг... 
Афтæ райдыдта куыддæртæй 
Ме 'нæнтыст фыстæг. 
Зарæг нал абухы риуы 
Иугъæдон куысты, - 
Ам сæ дзырды сæр у иууыл 
Къахинаг ызды. 
Нæу нæ индзылер кæддæрау 
Ацæргæ, мæллæг; 
Раст Гасбарæй дæр фыддæр у, - 
Карз æмæ тызмæг! 
Пецтæ кусынц, уæд фæлмæцæм 
Сау фæздæджы мах, - 
Цыма Къерчы хæст нæ фæци, 
Уыйау,- гуыпп, гæрах 
Алы «номыртæй» фæцæуы, - 
Ма байрайой уас! - 
Ис сæ рæмыгъды быцæуæй 
Зæрдæйы бын тас... 
Нал кæны Хъобан фыццагау 
Уарзынмæ фæдис, 
Карз æфсинау æй фæцагай, 
Уæд дæ бæрзæй хиз! 
Уæд йæ фидистæн, йæ хъæртæн 
Нал вæййы кæрон... 
Цæй, цы бакæна, æмгæрттæ, 
Ахæм ран ирон?!. 
22 

Зонын, мæн сымах нæ мысут, 
Æз нæ дæн мæтаг, 
Гъе, фæлæ уæддæр ныффыссут 
Иу фыстæг уæд та! 
Ракæнут уæ фыд, уæ мадæн, 
Арфæтæмæнæй. 
А Ислам та... Нæу нымады,, 
Уый æфсæрм мæ нæй! 
1892 
23 

НЕВЕРОВ Я.М. МЫСГÆЙÆ 
(Кавказы ахуырады зылдыл аудæг) 
Æз æй зыдтон... Йæ хуыз - нырдæр мæ разы, - 
Уый кодта уæд нæ мад-зæххæн лæггад. 
Йæ зонд, йæ тых, - йæ зæрдæйы тæразыл 
Цы уыд, нæ бæстæн уымæй кодта кад. 
Нæ мæ у рох, - уый рухсы цырагъ хаста 
Йæ армы махæн, фидар ыл хæцыд. 
Уый байтытдта хæлары зонд нæ астæу, - 
Куыд нал кæнæм фыдвæтк, хæрамæн цыт! 
Йæ фæдыл райгæ мах цыдыстæм тары, 
Ныууагътам рохы туджы сæрыл хæст, - 
Уый амыдта - æндæр хуызы æмбарын 
Бæрзонд лæджыхъæд, намыс æмæ хæс... 
Уый уарзта мах: фыдау нын уый фæдзæхста: 
Кæнут уæ бæстæ уарзынæй хуыдуг, 
Уæ удтæ дарут ног тохмæ ыздæхтæй 
Æмæ, кæддæрау, мауал исут туг... 
24 

ДЗÆБИДЫР 
Æдæрсгæ, сæрыстырæй тигъыл ыслæууыд 
Ысхъæлсы дзæбидыр, - йæ къæхты бын мит. 
Йæ хъуыныл чырс ферттивы, раст цыма нæууыл, 
Налхъуытау ыл хъазы сæууон хуры 'хсид. 
Йæ уæле ис Сат-хох, цъæх-цъæхид тыгъдады 
Ысныхсти падцахы æргъæу худ - йæ сæр, 
Бынæй та Кавказыл тæнæг фæлм æрбады, 
Нæ тар кæмттæй хъуысы нæ дæтты сæр-сæр... 
Дæркъ сычъи ныджджих и, йæ сонт зæрдæ ахатт, 
Нæуу хизæнæй дардмæ æнтъыснæгæй каст... 
Уый дзæбидыр федта æмæ дын фыццаг хатт 
Йæ зæрдæйы базмæлыд сагъæссаг уарзт... 
1892 
25 

Мæн куы нал уадза дзурын мæ рын, 
Ды куы уынай мæ мæрдон чырын, 
Уым хуыссын æз æдзæмæй бынтон; 
Ды уыдзынæ мæрдзыгой, цæмæй 
Сисай райгæ дæ сау маст мæнæй, 
Гъемæ фест уæд, фыдгулау, уæндон. 
Цинæн гъеуæд уыдзæни æфсон, - 
Йе 'взаг де знагæн айста йæ сон 
Æмæ байгомыг, нал зоны дзурын. 
Уый кæддæр уыд йæ хъуыды уæндон, 
Уыд ивгъуыдмæ фæтæхын йæ бон 
Æмæ сомбонмæ бакæсын, хурау. 
Уыд, лæппуйау, зæрдиаг йæ худт, 
Хауд ызнæгтæн йæ фаутæй сæ уд, 
Уыд йæ бæллиц дæр рухсы тылд, цинау. 
Амонд адæмæн - йе стыр фæндон; 
Тохы - раззаг, бæгъатыр, хæстон, 
Уыд йæ нысан сæрибар, рæстдзинад! 
Ныр æппæт дæр фæтары, фынау, 
Гъемæ мауал тæрс, худ ыл рæдау, - 
Уымæн нал ис дæлзæххæй æрыздæхт. 
Фæлæ курын - нæма дæн æз мард, 
Ам йæ нывонд цæмæн уыд мæ цард, 
Ууыл ма кал дæ хæрам, дæ фыдæх. 
26 

НЫХАС ХÆЛÆРТТÆМ 
Ыскъуыд зæрдæ нал кæсы дунемæ, хурау, 
Мæт кæнынæн нал у мæ уд. 
Нындзыг дæн æгомæгæй дæлвæндаг, дурау, - 
Хæлæрттæ, фæндараст фæут! 
Æз нал дæн лæггадхъом уæ цæдис, уæ митæн, - 
Ныфс мауал æвæрут мæнæй. 
«Цæугæ нын у размæ!» - хъæбатырты сидтæн 
Лæджы дзуапп къуырма дурмæ нæй. 
Кæддæр мæ уырныдта - уыдзысты сæрибар 
Нæ адæм, нæ бæстæ æцæг! 
Ныр уыцы рæсугъд ныфс мæ удæй ысхибар, - 
Фыд царды ныфссаст кæны лæг. 
Ныууазал мæ зæрдæ рæуфæндтæ кæнынæн, 
Ыскалцæг фыдæбæттæй уд, - 
Æз нал бæззын, ме 'мгæрттæ, размæ цæуынæн, 
Сымах мын фæндараст фæут! 
1893 аз 
27 

* * * 
Оххæй, ахст лæгау, сонт уд куыд цæра, - 
Фæндаг ингæны тарæй æхгæд; 
Ивгъуыд ацыд, фыд боны изæрау, 
Сомбон судзаджы масты ныгæд... 
Ам нæ фæрисдзæн ничи дæ мастыл, 
Дуне - талынг, æгомыг, къуырма. 
Цард дæр - сау ныккæнд, сафтид и, хастау; 
Нæй дзы уарзтæн йæ кой дæр нырма. 
Цард, мæлæтау, фыд мастæй ысзын и, 
Лæг - æрхæндæг, æнамонд, ныфссаст. 
Æдт, мæ цæстæй ма рухс хур куы суынин, 
Гъе, стæй ку' аскъуыид зæрдæ æваст!.. 
28 

Мыййаг, мæ хорз æмгар, 
Куы кæнай искуы сар, 
Куы райдайай дæ низы уæзæй цудын, 
Дæ зæрдыл уæд лæууæт, 
Чырыстийæн йæ мæт, 
Йæ уды рис хæсдзæн æнцой дæ удæн. 
Кæд дыл дæ бон ныттар, 
Уæд та дæ зæрдыл дар: 
Нæ сау хæхты сæдæ-æрдзæтæй, дуртау, 
Нæ адæмæн сæ мæт, - 
Дæ маст уыдзæнис уæд 
Сæ хъыгты цур, чысыл æртахау - фурды. 
29 

* * * 
Фæззæг уа, гъе зымæгон, хъызт, 
Кæнæ та уалдзæджы, гъе сæрды; 
Мæ уд уа амондджын, гъе рыст, 
Уæддæр фæлæууыс ды мæ зæрдыл. 
30 

* * * 
0, ма мæ фæрс, мæ чысыл хур, мæ цæссыг 
Цæмæн хъуызы, цы маст æвдæрзы мæн, - 
Æппæт зонын лæгæн йæ ныв æрхæссы, 
Куы фæвæййы йæ рухс фæндты тæмæн... 
Æз дæр, дæуау, мæ сонты дуг æрвыстон 
Æнæмæт æмæ райгæ, уæдæ цы; 
Æз дæр, дæуау, мæ сонт зæрдæмæ хъуыстон, 
Зыдтон мæ ныв, мæ амондыл хъæцын... 
Куы 'рцыд мæ рад, - мæхи бæллицтæй хастон: 
Бæлонау хъуамæ хъарм бæстæм тæхай!.. 
Фæлæ мæ фыд мæнæн йæ фæнд ныббаста, - 
Кæй нæ уарзтон, фæкодта уый мæ хай... 
Мæ сау хъысмæт, цагъайрагау, фæхастон, 
Æгомыгæй фæурæдтон мæ маст... 
Мæ къæс ысси мæ ахæстон, мæ ахстон... 
Фæзындтæ ды... Дæ фыд мæрдтæм фæраст... 
Æгъæдзарæй æз æмæ дæу фæуагъта... 
Цы кодтаин?.. Нæу марды фауын раст... 
Цæугæ мын у мæ цæгатмæ, уæд загътон, 
Мæ сонт уд фестад сидзæргæс æваст... 
Мæ цæгат дæр мæм хорз цæстæй нæ кæсы; 
Ныххуыссыд, артау, рухс фæндты тæмæн... 
0, ма мæ фæрс, мæ чысыл хур, мæ цæссыг 
Цæмæн хъуызы, цы маст æвдæрзы мæн... 
31 

* * * 
Нæ дæн æз пахуымпар... Фыдгой, хæрæмтты халæй 
Нæ лидзын дард бæстæм, - цæмæй сæ иппæрд уон. 
Мæ зæды смамм кæнын, мæ кувæндон ныххалын 
Нæу ардыд адæмы сæнтдзæф бардзæн йæ бон. 
Тыхсты нæ тыхджынтæн сæ дæлбазыр нæ лæууын, 
Хæлæртты баххуыс дæр мæнæн бæллиццаг нæу... 
Æфхæрдæй, ахæсты мæ уæнгты тас нæ цæуы, 
Цæттæ мæлæты раз нæ фæкæнын æз «уæу!..» 
Мæ зарæг алкæмæн зæрдæбынæй фæкæнын, 
Налат, хъахбайдзинад æз рафауын æргом. 
Тыхмæ, тыхгæнæгмæ лæгæй-лæгмæ æрлæууын, 
Æмæ рæстдзинадæн бæрзонд кæнын йæ ном. 
Хæлар цы давы, кæд æфсымæртæ сты адæм 
Æмæ нæй фидийæн сæ арфæтæн æппын? 
Ызнаг цы хъом у, кæд мæ фыдгулйгы фыдадæн 
Нæ арын иу æлгъыст мæ зæрдæйы рæбын? 
Вæййын æз хасты дæр сæрибарæн цырагъдар, 
Мæ зард рæхысбастæй зæлаивдæр кæны, 
Æмæ дæн адæмæн æз ахæсты зынаргъдæр, 
Æдзæм дæлвæзты та æнцондæр у мæлын... 
Уæд циу фыдадæмы хæрам дзыгуыр мæ разы? 
Сæнтдзæф цагъайрæгтæ - цыфæнды дæр кæнæнт. 
Дуне - мæ кувæндон, мæ зæды хай - лæгуарзон, 
Æгæрон дун-дуне - мæ фыдызæхх мæнæн!.. 
1892-1894 
32 

ЛÆГТЫДЗУГ 
Куы нæра уынгты йе схъæл дзырд æнæууылд, 
Куы гуылф кæна, ивылд донау, æваст; 
Уæд-иу ыл ма 'ууæнд, - иу фæткыл нæ лæууы, 
Æдылы у, фыд-зонд, фыдвæтк, кæрзмаст. 
Нырма ызнон дæр, ихы састау - доны, 
Куырмæджы уый кæдæмдæр сабыр лæст. 
Нæ йæ фæдыд, кæдæм цæуы, уый зонын, 
Уыдта цыдæртæ й' алыварс æрмæст. 
Æцæг æм цард куы февнæлдта йæ армæй, 
Уæд пиллон арт йæ цæсгомыл ыссыгъд, 
Фæлæ уæддæр æнувыд нæу æфсармыл, 
Йæ хъуыды та - дæлдзиныг æмæ рыгъд. 
Нæ, адæм не сты, фосы дзуг - сæ номæй; 
Хъæрахст кæны, нæ йын ис арт, фæнык... 
Бырсы, тырны, цыдæр æлгъитгæ домы; 
Йæ хорз фæнд дæр нæ разыны фæрныг. 
Цы кæны, уый - зæрдиагæй, уæнгрогæй, 
Фæлæ йæ митыл нæй æппын æууæнк. 
Цы йын ис абон, сом уый халы ногæй, 
Вæййы йæ фæнд, йæ сонт бæллиц дæр мæнг. 
Æмæ йыл ма 'ууæнд, фосы дзугау, царды, 
Цыфæнды дзура - хорз æви æвзæр. 
Йæ уарзты дæр, йæ тохы дæр мæнгард у: 
Къуыдыр - йæ зæд, куы йæ бахъæуа сæр. 
33 

А.С. ГРИБОЕДОВЫ МЫСГÆЙÆ 
Фæмард... Уæд ма йæ цыт кæй хъуыди, 
Æви йæм сау бон уымæн каст, 
Йæ райгуырæн бæстыл йæ хъуыды 
Кæй атылд, хуры цæстау раст?!. 
Цæмæн ма цыд æниу цагъарау, 
Фанатиктæм, æви уыд сырд?.. 
Йæ ном куы 'ртывта, 'рвон цæхæрау, 
Куы самадта йæ удæй цырт?... 
Æцæг, хъысмæт вæййы рæдийаг, 
Фæлæ нæ бон йæ ивын нæу. 
Йæ зондæй рантысгæ фæндийаг 
Нæ тохæн у нæртон быцæу. 
Йæ фæстæ бирæ азтæ ацыд, 
Æмæ йæ генион фæдон 
Ныр хъуамæ ма уал уаид балцы, 
Фæлæ йын у зæгъын нæ бон: 
Дæ тох нырдæр нæ удтæм хъары, - 
Фыд зондæн у рæстаг æнад; 
Дæ Чацкий йенырдæр нæ ары 
Зæххыл лæджы аккаг бынат!.. 
34 

САЛАМ 
Фæллад... Æдых... Фыргуыстæй 
Уыргæфтыд дæр фæдæн... 
Мæ гæвзыкк мæ æрбырста, 
Ыскъахта мын ингæн... 
Мæлæт нæ кæны цитт дæр, 
Дæлзæхмæ хоны мæн... 
Цы ма?.. Салам æрвитын, 
Ныййарæг къуым, дæуæн. 
Мæ балцы мын кæддæрид 
Уыдтæ уæйлаг нымæт; 
Мæ хъуырмæ сдæн, уæддæр-иу 
Дæуыл уыди мæ мæт... 
Фæстаг салам, нæ бæстæ, 
Дæуæн æрвитын ныр! - 
Ныббар, кæй уыд дæ мæстæй 
Кæуаг мæ сонт фæндыр... 
Чызгай, дæуæн нывæндтæн 
Нæ уыд мæ уд æвгъау, - 
Ныр та йæ зон, мæ сæнттæ 
Ныммæлдзысты, мæнау. 
35 

* * * 
Нæ, уый дæ ма уырнæд, нæ ныууагътон æз рохы 
Нæ уарзон урс хæхтæ, æрдаг цæстытæ, дæу, 
Æнæбын арвы цъæх, нæ цъупп æврæгътæ хохыл, 
Нæ мæгуыр адæмы æмæ нæ мæгуыр хъæу. 
Цас хасты дудгæ бон кæны уæззаудæр, даргъдæр, 
Цас у мæ фыдызнаг æгъатырдæр, фыддæр, 
Уас зæрдæйæн ысты нæ урс хæхтæ зынаргъдæр, 
Уас зæрдæмæ кæсы нæ фыдызæхх хуыздæр. 
Тæрсгæ мын ма фæкæн, æз тугисын нæ зонын, 
Фæлæ фыдгулимæ æдзух хæстыл лæуд дæн. 
Тæрсгæ мын ма фæкæн, уынгæджы ран æнцонæй 
Æцæгæлон чызгай нæ афæливдзæн мæн. 
Æз уарзын а-дуне. Æфхæрд адæмты карз зын 
Ныххауд мæ зæрдæйы, фæлæ уый сусæг нæу, - 
Уæддæр æз се 'ппæтæй чысыл фылдæр кæй уарзын 
Нæ мæгуыр адæмы æмæ нæ мæгуыр хъæу. 
Мæ цард сæ сæрвæлтау æрхæссыныл дæн разы, 
Мæ уд сæ амондæн кæнын æдзух нывонд. 
Æз уыдон афтæ тынг, æз афтæ бирæ уарзын, 
Æмæ йæ сулæфын, йæ зæгъын нæу мæ бон. 
1896 
36 

* * * 
Æгъуыстаг аргъæуттау - зымæгон даргъ изæрты 
Фæкæсынц хаттæй-хатт ныры митæ мæнмæ, 
Æмæ хуыцауыл дæр уæд райдайын дызæрдыг, 
Цæуы мæ уды цин, фæуд цырагъау, бынмæ. 
Æмæ фæллад хъуыды ныллæууы уæд, сыд маргъау, 
Æнусон фарсты раз - кæд нæу хуыцау æрвон?.. 
Фæлæ куыд баци уæд æгас дуне, цырагъау, 
Йæ фæзынд, йе 'рцыдæй ныррухс кæнын йæ бон? 
Æниу хуыцау кæд у, уæд уарзты ныхмæ афтæ 
Къæйных цæмæн лæууы дыууæ мин азы фыд? 
Кæнæ цæуылнæ ис æнусон хæстæн рафтæн, 
Цæмæн у марæн кард лæджы туджы æвдылд? 
Кæнæ йæ диссаджы æрвон ныхасæй махæн 
Кæрæдзи уарзынæй куыднæ скодта дзыуар? 
Æмæ нæ иууылдæр куыднæ сфæлдыста ахæм, - 
Æнгомдæр бинонтау, æфсымæртау, - хæлар? 
Нæ... Нæ... Нæу раст, мæ бон... Мæ дызæрдыг æртасы, 
Ыстæй æрбайсæфы... Уый нал ауыны цæст... 
Æмæ та баууæндын: дыууæ мин азы цас у,- 
Æнус-æнусты раз уый иу уысм у æрмæст! 
37 

ШУМАФ ТУТАЮКЫ МÆЛÆТЫЛ 
Уынын æй амарди, фæлæ мæ 'ххæст нæ уырны, - 
Мæ куыд дæр ууыл нæу, хæлар лæг мын нæ уыд; 
Нæ дæр мæ цæссыгтæ æз уый тыххæй ныхъхъуырын, 
Зæгъгæ, нæ адæмæй ныфсы хæрзæг фæхъуыд... 
Уæдæ ма циу мæ куыд?.. Мæ хионты мæрдадзы 
Æз хаттæй-хатт вæййын æдыхст æмæ æмыр. 
Ыстæй куы фæкæуын, уæддæр æгъдауыл, уадзæн, - 
Нырау нæ сæхгæны мæнæн фыд маст мæ хъуыр. 
Уæдæ цæуыл кæуын? Зæрдиагæй йыл иу лæг 
Мæнау куы нæ кæуы, цæуыл у уæд мæ маст? 
Æз дæр дæн уый раны... Цæрæнбонты дæн иунæг, 
Мæлгæ дæр иунæгæй кæндзынæн, уыйау раст... 
1897 азы январы 8-æм бон 
38 

ОПЕРАЦИЙЫ РАЗМÆ 
Цымæ ма бауыдзæн, тæхгæ базыры систау, 
Мæ фæндтæ рифмæтыл бæрзонд хæссын мæ бон? 
Æви ныр фестдзысты мæ тас, мæ мæрдон ристæ 
Мæ судзаг зарджытæн мæлæты хос, зындон? 
Цы бæрæг и... Миййаг кæд цардбæллон лæппуйæн 
Йæ ацы зарæг дæр, фæстаг хъæрзтау, фæцис, - 
Зæгъы фæстаг салам, рæхуыст лæджы æмбуйау, 
Кæй уарзта, уыдонæн, зæрдиагдæр ын ц' ис... 
Кæд афтæ у миййаг, уæд дын, мæ фыдыбæстæ, 
Мæ царды хорз нысан зæгъыны рад æрцыд: 
Мæ бирæ сагъæстæн, мæ зæрдæбын ныхæстæн 
Сæ иунæг иу нысан дæ уарзондзинад уыд!.. 
1897 
39 

НОГБОНЫАРФÆТÆ 
СМИРНОВЫ САБИТÆН 
Къупп, къупп! 
- Чи дæ?.. 
- Уымæй ма фæрс. 
- Уæд кæцы дæ?.. 
-Хион!.. Матæрс... 
Ногбон у, æмæ уын - арфæ: 
Амонд уæм цæуæд уæларвæй! 
Вася, Дуня, Нинæ, Лушæ, 
Гимназисттæ - Сашæ, Мишæ, 
Галя, диссаджы артисткæ, 
Стæй Катюшæ - гимназисткæ! 
Уе стырбон-иу кафут, хъазут, 
Къаты бон - уæ куыст фæразут! 
Уæнт рæсугъд уæ уд, уæ зæрдæ, 
Уæд æнусмæ мах - хæлæрттæ. 
Арфæтæй ысбастон чъина, - 
Рахæссут мын ныр адджинаг! 
Уый тыххæй уæм дыуар хоста 
Уе 'ппæтæн хæлар лæг Къоста. 
Бетырбух, 1897 аз, цыппурсы 25 бон 
40 

В.Г.Ш. 
Ацы стыр горæт куыд тар у, - 
Нæй ирон лæгæн ам райæн... 
Мæн йæ рынчындоны дары 
Æмæ 'хсæвæй-бонæй тайын... 
Нæй дзы иу бæрæгбон адæн, - 
Ничи ис мæнæн ам хиуон. 
Джиуынц къæлидорты адæм: 
Чи - цæнкуыл, чи - над, чи хиу у... 
Чи мæлæт йæ тыхстæй куры... 
Мæнæ сонт лæппу фæтайы: 
Куы кæуы, дзæгъæлтæ дзуры, 
Куы йæ мад йæ цæстыл уайы... 
Ныр ныссабыр и... Нæ уатмæ 
Бауад рынчынгæс æнкъардæй... 
Цы, фæци?.. Фæстаг бынатмæ 
Араст... Базыдта йæ дардæй. 
Æдт, ныр ма фæхау сæ сыхæй 
Æмæ ма бафсæд цæрынæй!.. 
Ех, лæдзджыты 'нцой, къуылыхæй, 
Цæй, куыд фæлидзон мæ рынæй?!. 
1897 
41 

ВИТЯМÆ 
Уадз бритты - Залиаг фыд калмы, 
Тыхгæнæджы ныммара бур! 
Уæнт бурæн рухс уæлахиз й' армы, 
Уæт бриттæн та ныгуылд йæ хур! 
1899 
42 

ЗÆРДÆДЗУРÆН 
Нæ зонын, циу, цы у, йæ тар мидис цавæр у, - 
Мæ зонд æй не 'взары, æгомыгæй лæууы... 
Тæрсын цæмæйдæр æз, мæ уды рис дывæр у, 
Куы вæййын сагъæсы мæ миднымæр дæуыл. 
Нæ зонын цавæр у, цы уыдзæни йæ мидис, 
Фæлæ куы уынын дæу, зæрдæйæ зонын уæд, - 
Мæ царды мын зæххыл зæрдтагдæрæй цы уыдис, 
Æз хасты ку' ацæуон, уæд айсæфдзæн йæ фæд. 
Йæ ном мын нæу бæрæг, фæлæ зæгъы мæ зæрдæ: 
Цы дын фæцамыдтон æз уал азы, мæ бон, 
Гъе уымæй цадæггай дæ удрæбын цы 'взæрди, 
Уый айсæфдзæн æваст, рыджы мурау, бынтон. 
Нæ зонын, циу, цы у, фæлæ мæ уды 'рдиаг 
Мæ риуæй ратоны - фæдисау раст, æрдаг... 
Нæй, нæй нын иу фæндаг - ды цæр дæхи фæндиаг, 
Мæнæн та уæт мæ хай мæрдон балцы фæдаг!.. 
43 

ЦÆЛЫККАТЫ УЫГЪАЛЫХЪМÆ 
Цы ма дæм бадзурон, Уыгъалыхъ! 
Æнæ дæу цард нæ кæны ад. 
Мæ фæндыр та йæ цæссыг калы: 
Уæлладжыры, дам, сабыр бад... 
Æви нæ зоныс, цы, мæ хæлар, 
Æфсæддон лæг цæуыл у хæст? 
Кæй ысты, хорзæхтæ æгъгъæлæй, 
Æхцайыл, чинтыл мард æрмæст?.. 
Уæддæр дæм бадзурон, Уыгъалыхъ! 
Ды уыдон ма бафæзм куырмæй... 
Æви дæуæн дæр уый дæ хал у, 
Сæ рæгъауæй дын хицæн нæй?.. 
Уæд ма цы бакæнæм, Уыгъалыхъ!?. 
Æрцыд, æвæццæгæн, дæ рад, - 
Мæ фæндыр та йæ цæссыг калы: 
Уæлладжыры, дам, сабыр бад!.. 
1899 
44 

* * * 
Мæй-иу доны йæ цырагъ куы ссыгъта, 
Ам уæд улæнтыл уæрстон, æмгæрттау, 
Æз мæ уды уыраугæ цæссыгтæ 
Æмæ зæрдæйы дудгæ æфхæрдтæ... 
1900 
45 

УАЛДЗÆГ 
Æрцыд та уалдзæг - цинæй рай! - 
Нæры та зарæг ам: 
Салам дæуæн, нæ хъæлдзæг май; 
Æцæг уарзтæн - салам!.. 
Нæй фæзты гауызыл æнцъылд, 
Йæ кæрдæг зад у, тарф; 
Цъæх-цъæхид цатырау, ныззылд, 
Нæ хæхты сæрмæ арв!.. 
Хъæд систа зарын, ферох сар, 
Хъырны йын райгæ дон. 
Нæ хуры ирд тынтæй лæвар 
Æрдз бахуыдта хæдон. 
Ивылы цард, зæхх - цины 'вдылд, 
Мæн дæр цæрын фæнды: 
Кæмдæрид - уарзт æмæ рæвдыд, 
Фæдæ сæ цырв та - ды!.. 
20май1900 
46 

ÆРВЫСТАГ ÆМГАРМÆ 
Нæй, нæ рацæудзæн удварн фæлдисæг дæуæй 
Кæд дæу де 'рдзæй æрвон фарн нæ фæцис, 
Афтæ искæй тыххæй дæр рыстæй цæрæн нæй, 
Кæд нæ бавзæрстай искуы зæрдæрис!.. 
Æз лæгуарзон, дзырдаив нæ домын дæуæй, - 
Ныр нæ дуджы бæгъатыртæ нал ис; 
Фæлæ адæмæн йе стыр рæдау лæггæдтæй 
Бафид иу исты, равдис дæ намыс. 
Цæй, уæд та нын дæ митæй ды бакæ уырнын, - 
Дæ нæ адæмæн йе 'вварс æдзухдæр, 
Тох куы кæна сæруæлдай йæ бартыл, уæд ын 
Ды нæ тухдзынæ рæхыс йæ къухтыл... 
1901 
47 

УЫНГÆДЖЫ САХАТ 
Уый мæнг ныхас уыд, мæнг... Нæ, нæ фæндыд бæргæ 
Мæн дæ удæй мæнг ныфсытæй хъазын. 
Фæлæ цардтæн, зæрдиагæй уарзтмæ бæлгæ, 
Гъе мæ загътон, - æцæгæй йæ уарзын... 
Дард - мæ хион, мæ хæлар, мæ уарзон рæгъау, 
Цардтæн хасты æфхæрдæй, æвзыдæй... 
Дардæй Ирмæ дзыназгæ мæ зæрдæ фæхауд 
Рухс фæндиæгтæ, райгæ ныфсытæй... 
Бонтæ тарæй цыдысты кæрæдзи фæдыл, 
Раст фыдæхсæв, фыднизау, æнудæй. 
Дуне сыскъуыд цыма, уыйау бамыр мæныл, 
Нал уыд иу арфæ, иу ныфс мæ удæн. 
Ды фæзындтæ æваст... Уæд цæй адыл? Цæмæн? 
Мæн дæ цæсты рухс ратыдта мастæй. 
Уыд дæ рæвдыд адджын, уыд дæ ныхас фæлмæн, 
Гъе 'мæ зæрдæ ныггуыпп кодта уарзтæй... 
Æмæ бауарзтон дæу, - а дунейыл мæнæн 
Ничи батыхст, дæ удау, мæ ристыл. 
Фæлæ не 'рхæсдзæн уый сабыр амонд дæуæн, - 
Хастæн й' амонд, йæ удæнцой ист у... 
Уарзын не 'ндавы мæн, нал дæн уарзтæн аккаг, 
Сиды хæсты быдырмæ мæ бæстæ, - 
Мард куынæ 'рцæуа уым, уыцы хæсты ызнаг, 
Уæд мæнæй ды æнустæм иртæст дæ... 
48 

ÆХСÆВ УÆТÆРЫ 
Зæрæхсид хæхтыл, артау, 
Æрнымæг и, ныххорз... 
Нæ фиййау дæр æртардта 
Уæд лæгæтмæ йæ фос... 
Уым йе 'рцыдмæ уыдысты 
Æмвиййæуттæ æмбырд... 
Табу хуыцауæн, - фыстæй 
Нæма фæкайдта сырд! 
Ныр хъуццытæ дыгъд ысты, 
Ис родтыл та æмбонд. 
Æд уæрыччытæ фыстæ - 
Уæрæх лæгæты конд. 
Фыдуаг кæм нæу цъæх сæныкк - 
Раст цары бын лæууы! 
Ныддымст, фæтоны уæрыкк, 
Уæддæр дæйы, кæуы... 
Уæд цырд лæппу цъыхыры 
Æрдавта, арт кæны... 
Сындæггай арт ысцырын, 
Аг йе 'мбылтæй кæлы. 
Æртыгуыр ысты артыл... 
Ныр агмæ у сæ каст... 
Сæ зарæг хъуысы дардыл 
Æхсæвæры онг раст. 
49 

Хъæбæр кæрдзын цымийас, 
Æхсырæй та цымгæ, - 
Фæллад лæгтæн сæ минас, 
Ыстæй - хуысгæ, хуысгæ!.. 
Фæлмæн лыстæны абыр, - 
Дзæбæх фынтæ уынай... 
Ныхъхъус ысты, ныссабыр... 
Фæрныг æхсæв уæ хай! 
1901 
50 

НЫХАС 
мæ хæлæрттæм æмæ, 
мæн йæумæлдзаст ныфсытæйуынгæджы 
чи кæны,уыцы æмгæрттæм 
1 
Хæлæрттæ, мæ бон хъусын нал у 
Мæн тыххæй уæ мæтмæ æппын! 
Цæмæн риссут фыны уа хъалы, - 
Нæ мыл хъæуы хъарæг кæнын! 
Сымахау æдылы гуымирæн, 
Цагъарау нæ фиддзынæн рад, - 
Æз уарзын, мæ удау, мæ лирæ, 
Æд фæндыр фæзилдзынæн Ирыл, 
Кæндзынæн Сæрибарæн кад. 
2 
Хынджылæг уæм цардыл нымад у, 
Уæ цæсты сындз - сау куыст, фæллад. 
Уæ намыс та аивут кадыл. 
Уæ тæрхон - фыдми æмæ над. 
Уыдыстут æдзухдæр лæгмартæ, 
Уæ нысан - фыдамонд хæссын, 
Рæстаг лæгæн байсын йæ бартæ, 
Цæй, буц ут уæхæдæг уæ цардæй, - 
Мæнмæ уын сырды уаг кæсы. 
3 
Сымах ыстут алцæмæн хицау, 
У адæм та - барцух, мæгуыр: 
Къæбæр дæр нæ ары йæхицæн; 
Йæ хуымгæнд - цъыфдзаст æмæ хуыр. 
Сымахæн у галуан уæ цæрæн, 
Уæ сæндæттæ - дардыл, уæрæх! 
Цæрут сæ! Кæнут дзы æвæрæн! 
Æз, м' афон куы 'рцæуа, мæ сæрæн 
Ингæнваг ыссардзынæ зæхх! 
51 

4 
Уæ амонд, уæ цардмæ нæ бæллын, - 
Хæрзиуæг уым адæмæн нæй. 
Уæ галуанты сойбыл умæлы 
Нæ рауайдзæн уазæг мæнæй... 
Цагъартæ фæцамадтой уыдон, 
Фæкодтой уым сидзæртæ сар... 
Уым сæныл фæкæнынц хъыгты дон; 
Нæ адæмы цард у дывыдон, 
Сымахæн та - алцы уæ бар!.. 
5 
Сыгъзæрин кæм фæзыны, уым та 
Ныммарынц лæгуарзоны дуг; 
Нæ зæххыл, нæ дунейы къуымты 
Ныккалынц фыдгæнджытæ туг. 
Дзæгъæлы йæ не 'мысынц дардæй 
Сæ зарæджы хъастæн, мæтæн, 
Кæмæн байстат ахстæй сæ бартæ... 
Цæрут, цæй, уæхæдæг уæ цардæй! - 
Æз райгонд мæ зын цардæй дæн. 
6 
Ныууадзут уæ хъарæг, уæ кæуын, - 
Нæу уый аргъ мæ уæззау хъысмæт. 
Æрвон амынд куы у: «Нæ хъæуы 
Нæ фидæн, нæ сомбоныл мæт». 
Лæггад кæнут саугуырм гуымирæн, 
Мæнæн та фæци уый мæ рад, - 
Куыд цæгъдон мæ фæндыр, мæ лирæ 
Æгас дуне æмæ нæ Ирæн, 
Куыд кæнон сæрибарæн кад. 
52 

М.Ю.ЛЕРМОНТОВЫ МЫСГÆЙÆ 
Цæмæ 'рцыдтæ, бæрзонд гений, ды ардæм, 
Кæм нæ уыди рæстаг зондæн бынат, 
Цагъардзинад, тыхми кæм кæнынц царды, 
Гуымирытау, фыдвæтк æмæ сæрфат?.. 
Цæмæн дын уыд хъысмæт тызмæг хъыгдарæг; 
Дæ хай цæмæн уыд алы фыдгой, маст?.. 
Нæ туттсæр хъалтæм фехъуысти дæ зарæг, 
Уæд-иу дæм уыд, хъæддаг сырдтау, сæ каст. 
Ды уæд нæ хъуыдтæ, хъалтæн уыд дæ фенд дæр, 
Зæрдæнизау, сæ хъыг æмæ сæ мæт; 
Хъæуыс ныртæккæ, суйдзыд декаденттæ 
Куы фестадыстæм неппæт иумæ, уæд. 
Куы уаис ныр, уæд нын дæ тохы зарæг 
Нæ царды талынг фесафид æваст; 
Цæуиккам размæ - хуры рухсмæ тарæй! - 
Æмæ цæуит нæ тохы фæндаг раст. 
1901 
53 

* * * 
Нæ тæрсын æз мæлæтæй, - тар ингæны уазал 
Хæрз рагæй сайы, хоны йе 'мбæхсæнмæ мæн, 
Фæлæ цæрыныл æз уæдмæ уыдзынæн разы, 
Кæдмæ уон исты хъом мæ райгуырæн зæххæн. 
Нæ зонын, амонд циу, фæлæ уæддæр дæн разы 
Мæ иунæг уд нывонд ыскæныныл дæр, кæд 
Нæ чысыл адæмы сæрибары тæрæзыл 
Æрласдзæн иу мисхал мæ рухс фæндиаг, уæд. 
54 

ХЪУЫДЫЙЫ ФÆЛИВÆНТÆ 
ÆГЪУЫССÆГÆХСÆВ 
Ох, куыд ныддаргъ æхсæвы зындон! 
Райгæ хурыскаст цæстытыл уайы... 
Оххæй, бон дæр куынæ у мæ бон 
Иу цъус адæмы сау маст фæкайын... 
Циу мæлæт та... Мæлæтыл хъæцин, 
Нæу мæ царды цыбырыл мæ катай. 
Нал дæн тохæн, мæ хъару фæци, 
Уæд куыд цæрон уæлдайаг, æгадæй?!. 
Цард дæр уымæн хъуыд мæн, кæд нывонд 
Уый æрхæссин сæрибары охыл. 
Гъеныр рафтыдтæн, батад мæ зонд, 
Нал дæн уарзын, быхсын æмæ тохæн!.. 
Нæй, нæ баци, нæ баци, мæ бон 
Иу цъус адæмы сау маст фæкайын... 
Ох, куыд ныддаргъ æхсæвы зындон!.. 
Райгæ хурыскаст цæстытыл уайы... 
55 

* * * 
Уæ, мæ ныййарæг, чи мын уа хицон, - 
Ды нæ дæ, æмæ цард у фыд бон... 
Ныр дæ лæппуйы нал уырны ницы, - 
Мастæй нал у йæ сæрæн бынтон. 
Ды нæ дæ, 'мæ йæм хорзау куыд кæса 
Цард, - йæ сидзæры радæй фыддæр... 
Ды куы уаис, уæд хизис, цæргæсау, 
Уымæн сайдæй, тыхмийæ йæ сæр. 
Ды ныббарис хъæбулæн йæ рæдыд, 
Зæрдæ мастæй нæ кæнид уæд сау; 
Уаид уымæн йæ амонд дæ рæвдыд, 
Уаис уымæн йæ балцы ныфсау. 
56 

ЦАГЪАРЫ ЗАРÆГ 
Иумæ байрæзтыстæм сонтæй, 
Н' амонд хицæн нæу, - 
Иумæ батыдтам нæ бонтæ, 
Уæ, мæ хорз къæлæу! 
Хъуамæ фæзы уа, гъе хæрды 
Мах гæрзифтыгъд уæм, - 
Иумæ фыргуысты æфхæрдæй 
Ингæнмæ цæуæм. 
Не 'лдар та, æцæг, æппæлдзæн, 
Цард, дам, цин у, хъазт! 
Цард мæнг у, æмæ ныммæлдзæн 
Уый дæр, махау, раст! 
57 

ЗАРÆГ 
Май, кæм ис дæ цин, дæ уагæн 
Уалдзæджы йæ сæр, йæ бын? 
Æдт, кæм дæ лæппуйы рагбон, - 
Рухс бæллиц æмæ рæу фын?.. 
Æдт, мæ хæлæрттæ, цы фестут, 
Цæй, кæм ис уæ хъазт, уæ зард? 
Кæд уæ бæллиццтæ нæ фесты 
Ныр уæ сонт зæрдæтæй тард? 
Тох, сæрибары нысæнттæ, 
Удхар фидæны ныфсæй?.. 
Аласта цыдæр æфсæндтæй 
Уыдон ивгъуыд азты зæй!.. 
58 

Ц. А. А.-æн 
Дæ тыхсты бон кæй нæ вæййын дæ цуры 
Гъе, уый мæнæн уæлдай мæтаг фæци - 
Циу тел цæвын?.. Афтид ныхæстæ дзурын!.. 
Дæуæн дæ фæллад уымæй лæг нæ суры 
Нæ бафтауы фæскуыст дæ удыл цин... 
59 

ИУНÆГ ДЗЫРД 
Куы фехъуса уарзоны иунæг нæртон дзырд 
Мæ иунæг уд, арфæйау, искуы дæ комæй, 
Мæ фæндыры хъистæ уæд иугай æртондзæн, 
Ыстæхдзæн уæлæрвтæм йæ зарæг дæ номыл. 
60 

* * * 
Аргъау у, - зæгъин мæ балцæй, 
Фæлæ зæрдæ - хаст... 
Бадын ныр Кавказы станцы 
Фондз сахаты раст. 
Рæстæг бандзыг и, мæ цурæй 
Цадæггай лæсы. 
Сысты цæсты раз дæ сурæт, 
Джихæй йæм кæсын. 
61 

ЦАРДБÆЛЛОН ПОЭТМÆ 
Ныууадз, поэт! дæ сонт уды цырагъ 
Дзæгъæлы ма судз, ма хардз кæн дæ зонд, - 
Сыгъдæг уарзтæн нæ рантыстыстæм мах, 
Æрдзæй нын у фыдæгъдау цард нывгонд. 
«Сæрибар» æмæ «адæм»! - уый дæ амынд, 
Цагъары дугмæ уым фыдхæрам ис, 
Фæлæ сæрибар не 'рхæсдзæни амонд, 
Нæу адæм та йæ рæхыстыл æрмист!.. 
Ды «уарзондзинад» цардфæлдисæг хоныс, 
Йæ тыхæй, дам, хуыздæрмæ ивы дуг!.. 
Дæлдæр фæуай, дзырды фæтк дæр нæ зоныс, - 
Дæ зарджыты у «дуг»-æн рифмæ «туг»!.. 
62 

ХЕТÆГ 
ыст чи никуы фæуыдзæн,уыцы кадæджы райдиан) 
Мæ хæлар! Мæ фыдæл уыд кадджын кæддæр, 
Æмæ дын йæ таурæгъ æрхæссон: 
Йæ байзæддаг - ницы, фæлæ сæм уæддæр 
Фыдæлы цыты ном æххæссы. 
Æз дæр дæн йæ фæдонтæй!.. Хъазау, мын кæд 
Æхсæвæрæн цурын æмбæлы, 
Уæддæр дын нæ «хъазтыл» куы рамбæлын, уæд 
Мæ кадджын фыдæлæй æппæлын. 
Нырма дæр йæ уаз цырт нæу адæмæй рох, 
Йæ кадæг ын мин-минтæй хъусын: 
Куырттаты ком, дзуары хъæд - «Хетæджы къох» 
Быгъдæг ран ныттымбыл и, мусау. 
Нырма дæр нæ аныдзæвд никуы цыргъаг 
Пæлæхсар, æнусон бæлæстыл. 
Дæрдбæлццон, - уый адæмы фæтк у, æрдаг, - 
Сæркъулæй фæцæуы йæ рæзты. 
63 

ФАТИМÆ 
Кавказаг таурæгъ 
Номарæн 
Ах, фæхæссин мæ къухтыл, мæ чысыл хур, дæу 
Номæй буц лæгты, цъиусæрты разæй 
Ног, бæрзонд бæстæм, заргæ, - уым тынг уазал нæу; 
Æз, поэтау, уым уарзын фæразин. 
Саби хъазид мæ риуыл уым, райгонд мæнæй, - 
Иунæг уымæн цæгъдин æз мæ фæндыр. 
Сисид афтæмæй уый та йæхицæн фынæй, 
Мæймæ урс æхсæв рухс тын нывæндын. 
Æдт, цæй бирæ рæу зарджытæ рымысин уæд 
Фарнæй рухс зæххыл, адæмæй хибар!.. 
Æз цæуыл зарин, уый та - мæ уарзæгой мæт: 
Дуне - кусæн уат, цард та - сæрибар!.. 
64 

I 
Йæ уазæгдон у дзаг Наибæн 
Рæвдыдæй, арфæтæй, дзырдтæй. 
Йæ уазджытæ - Цæцæн, Гунибай, 
Кæсæджы кадджындæр кæмттæй. 
Кæддæриддæр цыдысты 'хцонæй 
Хæствæлладæй Наибмæ, - кæд 
Фæиппæрд уаиккой сæ сонæй, 
Фæсусс уаид сæ зын, сæ мæт. 
Кавказы сахъ фырттæ æгъдау 
Кæнаг ысты, нæртон лæгау: 
Йæ туджджыныл дæр фембæлд бадты 
Æваст, уæд ын салам дæр радты; 
Йæ кар ын амоны бынат, 
Нæ кæны искæй фынг æнад. 
Хæлæрттау, рабадынц, сæ мæт та 
У иу - фыдызæххы хæдбар; 
Йæ сæрыл, бархийæ нывæндтау, 
Хæцынц, - хъайтарты цур хъайтар. 
Ам уазджытæ ысты хъонæгътæ, 
Æмбар; хъуыранау, - уаз сæ цард, 
Куы сæ фæхъыг кæнай дзыхуæгъдæй, 
Цæудзæн дæ уæд дзыллæты ард. 
Ызнагæй лидзæг уа, фыдвæллад, 
Æви абырæг, удхаст, сым; 
Гъе, тарф рынчын, зæронд, æдзæллаг, 
Уæддæр ын ам вæййынц фысым. 
Сæ хъæуы сау рæсугъдтæ арæх 
Вæййынц сæ афæдзгуывды ам; 
Æвдисынц кафынмæ сæ арæхст, 
Дæдтынц сын усгуртæ салам. 
Фæлæ дзы бирæтæн сæ зæрдæ 
Рыст у, - нæ сæм кæсынц дзæбæх, 
Ныллæг æруадзынц, уæд сæ сæртæ, 
Сæ уд чызджы фаутæй у цъæх. 
Наиб - зæронд, ысурс йæ сæр, 
Фæлæ мæлæты тасæй н' асаст 
Йæ тых, йæ ныфс. Вæййы ныр дæр 
Йæ цæсгом тохвæдисы асæст. 
Æрæджы дæр, лæппуйау раст, 
65 

Йæ хъару тохы бон нæ састи. 
Бæхыл-иу карз хæстмæ фæраст и, 
Цыуаны дæр сырдæй нæ тарст. 
Йæ фæдыл-иу ныфсхастæй цыд 
Æд гæрзтæ. Бастайын нæ зыдта. 
Йæ амæдтаджы - æхст фæцыд, 
Уæд тигъæй арф коммæ æвзылдта. 
Æрæджы дæр ма, - туджджын ис, 
Уæд-иу йæ фæдыл зылд æхсæв дæр, 
Æмæ-иу й' амæттаг фæцис, - 
Æрвдзæфау-иу фæмард йæ цæфтæй. 
Цæй, фод нæ сæрхъызой Аллах! 
Фæлæ нæу уарзыныл нæ зарæг, 
Нæ дæр хæрзамондыл; ныр мах 
Кæнæм нæ тугистытыл хъарæг. 
Цы зæгъæм, - бахъæуы нырма 
Зæронды ауадзын йæ фырты, 
Фæстаг ныфсы, зæгъгæ, кæд ма 
Ныммарид туджджыны фыд сырдау. 
Уый - йе 'намонд зæронд джигитæн: 
У сæфт йæ уды ныфс, йæ цард!.. 
Кæд разы нал вæййы йæ митæй, 
Уæддæр æй бадомы йæ ард. 
Æрмæст ма талынджы фæхъуызы 
Хъæбулы ингæнмæ æмраст. 
Йæ тыхстæй йе 'мгæрттæм фæхъызы, 
Фæкалы адæмыл йæ маст!.. 
Наиб... Йæ мастæн нæй кæрон, - 
Йæ иунæг лæппу Дзамболат ын 
Кæй фесæфт, уымæн циу йæ бон, 
Фæлæ ма зондæй уый дæр хаты 
Кæй у ныр та йæ бæрн, йæ хæс 
Йæ ивгъуыд бон ныууадзын рохы 
Æмæ ма батыхсын æххæст 
Йæ чызджы хорз амонды охыл... 
Йæ кæнгæ чызг, рæсугъд Фатимæ 
Ныр у йæ зæрдиаг, йæ цин, 
Æмæ йæм басидти йæхимæ, 
Дыма уыд барджындæр æхсин. 
- Мæ чызг, ныззæронд дæн, мæ царды 
Æппæт дæр уыд, - фыдæбон, цыт. 
66 

Ныр та рæхджы мæнæн мæ мардыл 
Ныккæлдзæн уæлмæрды сыджыт. 
Дæ мад куы ахицæн йæ цардæй, 
Уæд дын «мæн у»-зæгъæг нæ уыд 
Æмæ ысдæн Хуыцауы ардæй 
Дæуæн, хæрз сидзæрæн йæ фыд. 
Мæ ард та ахæм уыд: кæндзынæн, 
Мæ чызгау, хъомыл дæу, ыстæй 
Уæздан дæр усгурæн дæдтдзынæн 
Мæ чызджы 'гъдау æмæ рæстæй. 
Раст уалдзæджы куыд рæзы хæхты 
Рæсугъд уарди æмбæхст, нымдæй, 
Ды афтæ рæзтæ м' армы æлгътыл, 
Æмбисонд - уаг æмæ уындæй. 
Дæ ном, дæ нымд, дæ хорз æгъдæуттæн 
Сæ кой ныхъхъæр, мæ хорз фæдон, 
Æмæ дыл дунейы уæздæттæ 
Сæ цæст æрæвæрдтой бæстон. 
Зæгъ-ма, сæ иу дæр дын дæ зæрдæ 
Æппын нæ бакъуырдта лæгау?.. 
Ысты нæ уæздæтты хуыздæртæ, - 
Хъæуы сын радтын ныр æгъдау... 
Цард сафынæн, мæ чызг, æвгъау у, 
Дæ чындздзон рад æрцыд æцæг. 
Мæхæмæтæн йæ фæтк æвау у, 
Уый барвæндæй нæ халы лæг. 
Фыдæлты фæтк æмæ æгъдауæн 
Нæй аивæн, хъæуы сæ 'ххæст. 
Æнæдзуаппæй сын фаг у дауын, 
Уый нæй, уæд расидтдзысты хæст. 
Фатимæ, ма мын къах мæ зæрдæ, 
Æнæуый дæр хæры уый маст - 
Фæци Дзамбол фæндаджы сæрдæн, 
Уæддæр ма уымæ у мæ каст. 
Йæ мад куы фæзиан, уæдæй 
Сымах мæ цæсты рухс уыдыстут. 
Мæнæн уæ тас æмæ мæтæй 
Мæ уд ыснарæг и фыррыстæй... 
Фæлæ... Уый фондз азы нæ зыны, 
Ды дæр нæ батыхсыс мæ зыныл!.. 
Фатимæ... Уый та куыд?.. Цæссыгтæ?.. 
67 

Кæуыс?.. Фæлæу-ма, уæд цæуыл? 
Æви мæ ныхæстыл фæхъыг дæ?.. 
Мæ мæт дæ сæрыл у, дæуыл... 
- Мæ фыд, цæмæн сафæм нæ рæстæг 
Ныхæстыл? Зонын æй æз дæр, 
Кæй нæм лæбурдзысты сæ мæстæй 
Нæ уæздæттæ... Уыдзæн хуыздæр: 
Мæн радт, кæмæн дæ фæнды, уымæн, 
Дæуæн ныббардзæни Хуыцау дæр, 
Раст афтæ амоны æгъдау дæр, - 
Чызг й' афоныл æрцæуæд куырд... 
Ам амондыл нæ цæуы дзырд... 
Æзразыдæн... 
- Мæ чызг, лæг лымæн 
Æз д' амондæн кæнын æрмæст. 
Хуыцауæй ард хæрын, - мæ цæст 
Куы 'рдтива, уæд уыдзæн дæ фæндон: 
Мæнæн цы-фæнды ма уа зын, - 
Мæ бартæ, мæн, фыдау, цы фæнды, 
Æз уыдон ингæнмæ хæссын. 
Фæнды мæ фехъусын æрмæст 
Дæ зæрдæйы тæрхон дæхицæй, 
Кæд уый æрцæуа тагъд æххæст, 
Уыдзынæн уæд мæ мастæй хицæн. 
Кæй мыл худынц нæ хъалтæ ныр, 
Мæ цæстмæ мын дæ кар кæй дарынц, 
Гъе, уыцы тауыс дæр æмыр 
Кæд уаид уæд æмæ ныббарин 
Сæ фыддзыхуыдонæн... 
- Мæ фыд, 
Дæ зæрдыл ма лæудзæн: фæдисон 
Цæцæнæй тар æхсæвы 'мбисыл 
Куы 'рхæццæ... Адæргæ тæлфыд 
Фыр фæлладæй æмæ дзырдта, 
Йæ цæссыг калгæйæ, уæ разы 
Сæ митæ джауыртæн... Куырдта... 
Сымах дæр уæд хæцыныл разы 
Уыдыстут уе 'ппæт дæр. Æваст 
Æд гæрзтæ абырстат Сулакæн 
Йæ уæлбылтæм... Æмæ дæм раст 
Дзырдтам, зæгъгæ, хæрзиуæг ракæн... 
68 

Дзырдтам дæ фыртимæ æмзондæй, 
Дыууæйæ не 'дылы, нæ сонтæй... 
Дæ зæрдыл ма лæудзæн йæ лæгъзтæ, 
Йæ куывд Хуыцау æмæ дæумæ... 
Нырма хæрз æвзонг уыд фыд хæстæн, 
Йæ цард та - хуры скаст, сæумæ... 
Фæлæ ды сразы дæ йæ фæндыл... 
Мæ сонт уд амæла!.. Æз дæр 
Цыдтæн, сывæллонау, йæ фæдыл!.. 
Нæ нывы ницы уыд æндæр. 
Лæудзæн дæ зæрдыл, уыцы балцы 
Йæ хуызæн ничи уыд дыккаг... 
Мæ фыд, уæд уый тыхæвзар н' ацыд, 
Йæ фæнд - Сæрибарæн лæггад!.. 
Сæрибарæн! Уый уарзта уæд... 
Мæ фыд, ныббар мын æй, сæттын ыл!.. 
Æз иунæг баззадтæн йæ быныл, 
Гъе, уый мæ хъизæмар, мæ мæт... 
Ныр фондз азы - фыд тар, æвæд! - 
Дзæгъæлы уыд мæ каст æнхъæлмæ, 
Æхсæв - æгъуыссæг, бон-изæрмæ, 
Бынтон æвæстаг уыд мæ мæт... 
Æцæг, нырма дæр мæн нæ уырны, 
Кæй нал ис уый, æмæ кæсын 
Æнхъæлмæ, хъалы уон, гъе фыны, 
Фæлæ цы сты мæ мæт, мæ зын?.. 
Цы у чызджы сомы, йæ ардау?.. 
Йæ цард дæр ницы у, йæ мардау!.. 
Ды кæн нæ фыдæлты æгъдау, - 
Æвæццæгæн, нæ ныв уыд афтæ, 
Нæ нын уыд иу амондмæ бафтæн, - 
Хуыцаумæ уый фæкаст æвгъау... 
Хæрæм мах хицæнтæй нæ хъиутæ, - 
Хæрзамонд не ссардта нæ иу дæр. 
Мæ фыд, æз разы дæн дæ дзырдыл, - 
Мæн амондæй нæ фæци хай... 
Кæд мæ фыдæлты фарн æрсырдта, 
Уæд ма цæуыл кæнон тæргай?.. 
Уæд æз мæ сонты ард сæттын, - 
Уæд рохы уадзын Дзамболаты 
Æмæ мæ царды ныв бæдтын 
69 

Æз Ибрагимыл... Æмæ хатын 
Дæумæ... 
- Мæ чызг?! 
- Хуыцау мæнæн 
Мæ хъысмæт уыимæ ысбаста... 
- Гæвзыкк, æгад! Куыд ис гæнæн?!. 
- Мæн уый зæрдиагæй ныууарзта... 
- Нæу уæздæттæй!.. 
- Нæ хъæуы мæн... 
Уæздан лæг... Иугæр æз ныгæнын 
Мæ сонт бæллиц, уæд ма цы кæнын 
Нæ уæздæттæй? Æууæнд, мæ фыд, 
Куыстæй, фыдæбон æмæ армæй, 
Рæстдзинад, уарзонады хъармæй 
Мæ цард уыдзæн фæрныг, æвыд... 
Мæ фыд, ныр базыдтай мæ фæндтæ, 
Дæ чызг дын сæ зæгъы æргом, 
Æмæ йын банымай йæ сæнттæ... 
Кæд ницы сты, уæд ма радт ком. 
Дæ тæрхон фод дæ зонд, дæ ном. 
Йæ цæсгом армæй фыд нымбæрзта, - 
Йæ зæрдæ сонт дзырдмæ ысхъыг... 
Зæгъинаг ницы 'ссардта, 'рмæст ма 
Ызгъалы гауызмæ цæссыг... 
II 
Æмбисæхсæв. У уæлдæф сатæг. 
Рæу уддзæф симы фæзты хатт. 
Ыскодтой бæлццæттæ, æфсадау, 
Сæ уæрдæтты æхсæн бынат. 
Сæ галтæ 'ууилынц донбыл кæрдæг... 
Ныззарыд лæгтæй иу сындæг. 
Нæ хохаг зарæг у æрхæндæг, 
Кæны лæджы зæрдæ уынгæг. 
Ам иу лæг та йæ ком ивазы, 
Уæлгоммæ цъæх нæууыл хуыссы. 
Йæ цæст бæрзонд арвыл хæссы, - 
Ыстъалы хуртыуан - йæ разы... 
У æхсæв диссаг!.. лæг фæлвары 
Нымайын рухсытæ уæларв, 
Цыма æрвон цъæх-цъæхид тары 
70 

Æмбæхсынц ирд цæстытæ арф. 
Лæг та йæ хъуыдыты дзæгъæлæй 
Фæхæты дард æрвгæрон уæд. 
Уæларв Хуыцауы конд æгъгъæлæй 
Ысвæййы дун-дуне йæ мæт. 
Лæг буц у, бархи кæй у, уымæй. 
Йæ хъуыдыйы æдых - йæ мæт. 
Йæ бон нæу атæхын йæ къуымæй 
Уæлæрвтæм, - базонын æппæт. 
Нæ радта ахæм зонд йæ хъысмæт 
Лæгæн, - кæмæ дзура æххуысмæ?.. 
Ам иу лæг багуыбыр и артыл, 
У иннæмæн йæ сагъæс галтыл. 
Черкесæгтæ рæгъæй æрбадынц 
Уæд арты фарсмæ уым бæстон. 
Дыууæ кæсдæры та сæм хатынц, 
Сæ дзаггæрзты - æнхъызт мыддон. 
Куыд хисдæрæй ныуазæн исынц, - 
Фынгæн йæ аив у æгъдау... 
Сæ цуры арты 'взæгтæ ризынц, 
Фæсурынц æхсæвæн йæ сау. 
Сæ хæрд - хъæбæр кæрдзын цыхтимæ, 
Фæлæ сын чи уарзы сæ цард, 
Уый айсы рагон зын йæхимæ, - 
Æхцон ын у сæ хæрд, сæ арт... 
Æцæг, ма чиныгкæсæг, махæн 
Нæу ахæм хæлц адджын, æхцон 
Нæ уарзæм мах хуым кæнын, къахын; 
Цы уарзæм, уый - æгуыст, æнцой! 
Фæлæ, сыбыртт! Æрбацыд чидæр, 
Йæ къахдзæф айхъуысти æваст... 
- Хуыцауæй арфæгонд уæ изæр, 
Хуыцау уын айсафæт уæ маст!.. 
Салам дæтгæ, зæгъы фæндаггон, 
Уый тарæй артмæ рахызт цырд. 
Æмæ йын сыстынц, се 'гъдау рагон 
Кæнынц... 
- Уæд арфæйаг дæ дзырд! 
Нæ фынгыл кæд нæ дæ æрмист лæг 
Кæд дæм ыстæм лæгтыл нымад, 
Нæ цуры уæд фæрнæй æрбад 
71 

Æмæ нын рахабар кæн исты... 
- Цы зæгъон?.. Лекъаг лæг, æнамонд, 
Нæ дæн Хуыцæуттæй æз æрвыст. 
Нæ мын у дунейы фарн амынд, 
Фæдæн æрвон зондæй сæрхызт... 
Хæрз сидзæр - сабийæ, гуыдынхъус, 
Æхсæв кæйдæр хъæмпыл - хуыссæн... 
Мæн иу ус, кардзыдæй куы ныххус, 
Уæд систабарвæндæйхæссын... 
Нæ къæс - зæронд, къæдзастæу - саргъау, 
Уырзыйас хус къæбæр - нæ хæрд. 
Фæсахсæвæр - цы хуыздæр аргъау, 
Æмæ фæци нæ дзул лæвæрд... 
Ныххардз мæ саби дуг гъе, ууыл, 
Мæ мадгондæн цæрын фæзын... 
Æмæ æмбæлд уæд сонт лæппуйыл 
Йæ мады истæмæй хæссын... 
Мæ бонгуыст - хъалты куывдтыл зилын, 
Айуанау хъуамæ уым хырхай... 
Зылдтæн сыл баронæй, пысмилæй, 
Сæ фæлхортæй мын кодтой хай. 
Æмæ мæ мады уымæй дардтон, 
Æвзонджы бонты уый зын нæу. 
Мæ мадæн марды 'гъдау куы радтон, 
Ныууагътон уæд мæ куыст, нæ хъæу. 
Уæдæй нырмæ хæтын нæ зæххыл, 
Æмбалæн мын - хызын, лæдзæг. 
Æз зарын алкæмæн, фæзæгъын 
Мæ арфæ сеппæтæн æцæг. 
Уæд ма уыди ыстыр мæ хъару, 
Мæ фидæн хорз æнхъæл уыдтæн. 
Мæ уд фæндыд мæн тохæн хъарын, 
Фæлæ фыд фыны хай фæдæн. 
Мæ зонд ма дард кæмдæр æрцахстон; 
Тыгъд быдыр, урс митæй йыл гам... 
Йæ адæм та - тызмæг, хæрам, - 
Æцгæлонæн уым нæй ахстон... 
Цы мæ бон уыд?.. Мæ цард - фыдудæй... 
Æниу мæ тынг фæндыд цæрын, 
Фæлæ мæ сбынæй кодта рын, 
Æмæ мыл систой адæм худын... 
72 

Ыстæй уым тарстæн - мæн куы 'рцахсой, 
Мæ тас нæ рох кодта мæнæй... 
Дæ нау фыцгæ денджызы басхой, 
Фæлæ дзы ма фæу бынæй 
Æвирхъау улæнты... Мæ цард 
Ысси, фыд æлгъыстау, æнæцин, 
Нæ дзы уыд рухс, æдзух - æнкъард, 
Фæлтау мæ сау туджы куы мæцин... 
Мæ бонтæ, тар мигъау, цыдысты, 
Цыма фыдбылызæн уыдысты... 
Ыстæй уæд иу афон мæ цардыл 
Мæ цæст куы ахæссин æз дардыл, 
Куы бамбарин: фæстæмæ нæй 
Цæуæн, - уыдзынæ ахст, бынæй... 
Куыд быхсдзæн лæг?.. Фæлтау - мæлæт, 
Мæ ингæн иххъæпæн фæуæт... 
Цæугæ!.. Мæ балц - зын æмæ тар... 
Бон хурæй тæрс æмæ æмбæхстæй 
Нæ сау хæхтæм дæ фæндаг дар... 
Уым быдыр - денджызау, æгæрон, 
Сæ цæугæ дон та - денджыз раст. 
Уым дуне сау мастæй ныззæронд, 
Уым рæстæг бандзыг, зæххыл баст. 
Уым донзоныг ныввæййынц къæхтæ, 
Лæджы удыл - зæххæмуæз уаргъ. 
Фæстейæ фæндаг - салд, дыдæгътæ, 
У разæй та, æнустау, даргъ. 
Æмæ ныммæгуыр вæййы зæрдæ, 
Ысуынгæг уд æмæ хъæрзы... 
Ысфæнды дæ, - куы бафтис мæрдтыл, 
Фæлæ та... фын... Фæци дæ зын... 
Уыныс та ног нæ зæхх, нæ хæхтæ, 
Нæ кæмтты тар хъæды тæлфын. 
Куывды бон де 'мгæртты тæурæгътæ, 
Сæ зарджытæ!.. Гъе, уый дæ фын!.. 
Æмæ уæд, фатдзæфтæ ыстайау, 
Фæгæпп кæныс: цæугæ, цæугæ!.. 
Фыдызæхх дæ йæхимæ сайы 
Æмæ тæхыс - кæлгæ, кæугæ!.. 
Уæ хорзæхæй, мæнæн ныббарут 
Мæ ныхас - даргъ ныхас тыхстæй. 
73 

Мæгуыр бæлццон æндæр куыд дара 
Йæхи, - цæссыгæвдылд, рыстæй?.. 
Мæ цæссыгтæй уын æз уæ къæбæр 
Умæл кæнын, фæлæ хатыр. 
Мæ уд ныссалд æмæ ныхъхъæбæр, 
Уæ артмæ кæд ыстæфсид ныр... 
Дæрдбæлццонмæ æмырæй хъуыстой, 
Нæ сын уыд хъусын дæр æнцон, 
Фæлæ кæцæй цæуа фыд рыстæй, 
Гъе, чи у, цавæр у, кæцон?.. 
- Уынын, кæй нæ цæуы мæ дарæс 
Уæ зæрдæмæ, - зæгъы та лæг, - 
Цы кæнон, цæй, фыдхуыз мæ арæзт, 
Кæнын уæ дарæсмæ хæлæг. 
Цы дæн? Æдылы лæг, дзырдарæхст, 
Фæлæ рæсугъд сылтæн - æхцон. 
0, худæджы хал у мæ дарæс, - 
Фыййауæн нæу цæрын æнцон. 
Ныр дæр цæуын... Æввахс цы хъæу и, 
Наибæн уым кæндзынæн цыт 
Мæ зардæй... Уый æндæр цы хъæуы, 
Зæронд лæг у... Гъе, уый - мæ цыд... 
Кæсынц æм хъусджытæ æмырæй: 
Наибæн бавæййаг у кæд?.. 
Уæд ма кæмæн цæгъддзæн фæндырæй, 
Кæуын æй бахъæудзæни уæд... 
Наиб куы ахицæн йæ бæстæй, 
Уæд ма йыл чи кæндзæни хъыг?.. 
Фæлæ сæ уазæгæн йæ цæсты 
Цымæ цæмæн æрттивы сыг?.. 
Уæд уазæг тарст хуызæй фæрсы: 
- Цы у Наибы коймæ уе 'нкъард?.. 
Зæронд лæг уыд æмæ тæрсын, 
Миййаг кæд исты 'рцыди... 
- Не 'мгар, - 
Ысдзырдта черкестæн сæ хисдæр, - 
Цыдæр æмбæхст лæг дæ, дæхи стæн!.. 
Хæрын мæ урс зачъейæ ард, 
Нæу ардыгон дæуæн дæ зарæг, 
Уый нæй, уæд хъуысид ныр дæ хъарæг, 
Нæ тыхст удтыл æндзарид арт 
74 

Йæ ниуынæй... Фæлæ нæм кæд 
Цыдтæ кæйдæр уæзæгæй, дардæй, 
Цæмæй нæртон арфæ дæ зардæй 
Кæнай Наибæн Дзамболатæй, 
Уæд байрæджы, мæ хур, бынтон, - 
Наибæн баталынг йæ бон... 
Йæ уæлвæд фысымы ныхасæй 
Æрдиаг систа; цæссыг, хасау, 
Тæдзы йæ цæсты хаутæй... Фысым 
Нæ зоны - циу, цæуыл йæ хъынцъым 
Æмæ йæм удæргомæй дзуры: 
- Хуыцауæй курæгау дæ курын, 
Зæгъ нын, æфсымæр, ды æргом 
Дæ цыды сæр æмæ дæ ном... 
Уый нæй, уæд нал арæм бынат 
Нæтыхстæй... 
- Дæн æз... Дзамболат... 
III 
Чысыл хъæу. Иу къæсы дæлбазыр 
Йæ чысыл сабиимæ мад, - 
Нырма æвзонг сылгоймаг, - хъазы, 
Нæ лæууы лæппу дæр æнцад. 
Йæ мадæй алидзын фæлвары, 
Фæлæ йæ рацахсы йæ мад, 
Ыстæй йæ рог хæрдмæ æппары... 
Фæтæрсы саби æмæ хатт 
Йæ къухтæ зæххы 'рдæм ивазы, 
Нæ йæм у мады тас нымад... 
Тæхудиаг, чысылæй хъазын 
Кæй кодта, уыйау раст, йæ мад! 
Раст уыц' афон æрлæууыд фæскæрт 
Тызмæгæй Дзамболат æваст. 
Кæм кæны ахæмтыл æрвæсгæ, 
Æмæ сæм рахсысти йæ маст... 
Сырд ма йæ амæттаджы афтæ 
Фæбары фæсфæд ран уындæй, 
Фæтæрсы, карз хæсты куы рафта, 
Фæлæ йын аздæхæн дæр нæй. 
Уæд дын, мæсты сырдау, фæгæмæл, 
Фæцыд йæ дæндæгты хъыррыст: 
75 

«Къæбыс!.. Цагъайрагæн йæ цъæмæл!..» 
Йæ хостæй кæрты дуар ныррызт... 
«Уый чи хойы? - фæтыхсти исдуг 
Æвзонг ус, алæууыд æнцад, 
Ыстæй - «Нæ уазæджы хай ист у, 
Æви?..» - æмæ сындæг фæуад 
Йæ размæ уазæгæн. Æгъдауæй 
Цы баззад а-зæххыл фæрнæй, 
Уый кодта ацы ус рæдауæй, 
Нырдæр ын иуварс лæууæн нæй... 
Уыны, ныллæууыд хъен йæ разы 
Кæйдæр фиййау. Йæ худ - нымæт. 
Йæ цæсгомыл йæ хин худт хъазы, 
Цыма йæ ницæмæй и мæт. 
Йæ цæстытæй кæлы цæхæртæ, 
Æмæ фæтыхсти ус, фæсырх, 
Ыстæй куы фæсабыр йæ зæрдæ, 
Уæд былтыл мидбылхудт фæпырх. 
Йæ зонд уæддæр нæу уымæй разы, - 
Уый хаты ам цыдæр хин ис, - 
Фæлæ уал дзуры ус: 
- Нæ уазæг, 
Дæ фæзындыл нæ кæнын дис. 
Фæллад дæ, уый уынын. Нæ хæдзар 
Нæу цардифтонг, фæлæ æгъдау 
Цы домы, уый кæнæм. Æвæдза, 
Мæ сæры хицау у рæдау. 
Уый Ибрагимæй зæгъын афтæ, 
Йæ къæсыл баввæрс, цæй, ды дæр... 
Æвзонг ус ныр йæ уагыл бафтыд, 
Фæлæ нымдæй лæууы уæддæр. 
Нæ фиййаумæ кæсы æргомæй, 
Цы уыны, уымæй та йæ зонд 
Нæ хаты иу цыдæр æфсонæй, - 
Цы агуры ам фиййау сонт?.. 
Ысхъæлæй уым лæууы йæ уазæг, - 
Фиййау - фæллад æмæ ыстонг. 
Йæ дарæс - фæсм, йæхæдæг - хъазаг, 
У хохаг та йæ конд, йæ уонг. 
Бæлвырд у, нал дзы и дызæрдыг. 
Нымайы уазæг дæр æваст: 
76 

- Дæ арфæ дардзынæн мæ зæрдыл, 
Хуыцауы буц рæвдыдау, раст! 
Мæнæй нæ уыдзæн никуы рохы... 
Æмæ фæцæр рæстæй, фæрнæй!.. 
Рæсугъдтæ бирæ федтон хохы, 
Фæлæ дзы иу дæ хуызæн нæй! 
Æз дæу æфсымæры æгъдауыл 
Кæм уарзын, уым мæ уæхстыл тух, 
Уæддæр дæ хъæлæс, удрæвдауæг, 
Мæ хъустыл уайдзæни æдзух. 
Хуыцаумæ кувдзынæн дæу тыххæй 
Æз ныр, цы фæнды рыст куы уон, - 
Æндæр цы раппæлон мæ тыхæй, 
Фиййауæн циу, мæ хур, йæ бон... 
Æмбарын æй, - рæхджы мæ таурæгъ 
Дæуæй кæй айрох уыдзæн, раст 
Куыд атайы сæрдтон мит арæх, 
Ыстæй æвзонг удæн йæ уарзт... 
Хатыр, фиййау уæвгæй, кæй уæндын 
Мæ уды сагъæстæ зæгъын, 
Ыстæй рæсугъд фæндтæ нывæндын, 
Уæлæрвты, сонт удау, тæхын... 
Дæ хуызæн сау рæсугъдмæ уарзын, 
Кæмæдæр мæйрухсы кæсын 
Нæ цæуы... Уыдæттыл нæу разы, - 
Йæ хъал удæн нæ кæны зын. 
Мæ фырдзырд мын ныббар, - зæххыстæн, 
Фиййау дзыхы къæбæлтæй нæу. 
Сымах та... Усы 'фсарм, рæхыстау, 
Ныббæдты... Уе гхсæн нæй быцæу. 
Уæ лæгтæй дзурын дæр нæ уæндут, 
Сæ дзырд - сæрибарæй уæлдæр! 
Æмæ мæнг сомытæ нывæндут 
Сымæй!.. Цы нымд кæнон æз дæр!.. 
Уыныс, дæ уазæг нæу æгомыг; 
Зæгъгæ, йæ разы исты ис, 
Ысдардта дзаг сыкъа йæ комыл, 
Уæд та у дзурынмæ фæдис!.. 
Зæгъы йын ус: 
- Куы бæзза уазæг, 
Йæ хæрд уæд - дзул, йæ нозт та - дон. 
77 

Вæййы æппæлыныл уæд разы 
Йæ фысымæй, ыстæй - бæстон. 
У афтæ иугæр, уæд уæндонæй 
Нæ мæгуыр фынгыл баввæрс ды. 
- Гъе, уый æфсины ныхас!.. Зон æй, 
Нырмæ дæр фынгмæ мæн фæндыд... 
Бæрæг у, не 'ндавынц ныхæстæ 
Ыстонг лæджы æппын, уæллæй. 
Ныр арфæгонд фæуæт уæ бæстæ, 
Уæ къæс, уæ дыуæрттæ мæнæй!.. 
Дæ лæджы дын зыдтон кæддæр. 
Мах иумæ хъазыдыстæм хъулæй. 
Уый давта неппæтæй хуыздæр, 
Фæлæ - тæппуд!.. Æмæ сæркъулæй 
Цард не 'хсæн... Иу чысыл дæу дæр 
Зыдтон... Фæрссаг дамтæй æрмæстдæр... 
Уæ фырт у уый? 
- Нæ фырт. 
-Кæддæр 
Æз надтон ахæмты фырмæстæй... 
Мæ чиныгкæсæг, уый у диссаг, 
Сывæллонæн вæййы æргом 
Лæджы зæрдæ, йæ цин, йæ риссаг, - 
Нæ дæтты сайæн батæн ком. 
Ныр Дзамболаты дæр ысфæндыд 
Æфсонæн сабийыл тыхсын, 
Фæлæ йæм сонт лæппу нæ уæнды, 
Кæуы, цæмæйдæр дзы тæрсы. 
Æмæ йæ мадмæ радта лыгъд, 
Æрсабыр, - раздарæны тыхт. 
- Табу рæстаг, бæрзонд Хуыцауæн! 
Хæрзæбон - фысымæн йæ хай! 
Ыстæй нæ хæдзæрттæм фæцæуæм, 
Æрмæст ма фысымы тыххæй 
Иубаназон... 
- Тæрсгæ дзы ма кæн, 
Хæлар у фысым Ибрагимæй. 
- Æххæст ма зæгъ дæ ном хæснагæн 
Æмæ дын ракувон... 
-Фатимæ... 
- Кæддæр зыдтон æз дæр, Фатимæ 
78 

Кæй хуыдтой, ахæмы... Уæллæй, 
Нæ уыди уый хуызæн нæхимæ, 
Ыстæй æндæр рæтты дæр - нæй!.. 
Æлдары бинонтæ чысылæй 
Уый хастой, хи хъæбулау, раст. 
Нæ уыд бæрæг, кæмæй, цы сыл æй 
Ныййардта, фæлæ уымæ каст 
Æлдары бинонтæн сæ хисдæр, 
Йæхи чызгау... Уый афтæ рæзт 
Сæрибарæй... Йæ уындыл дистæ 
Уæд кодтой хъæу... Йæ кой æххæст 
Дæрдтаг дзыллæтæм дæр... Зылдысты 
Йæ фæдыл уæздæттæ... Æрмæст 
Хæрз дзæгъæлы... Уæдмæ æгъуыстаг 
Ысцырын Сунжæйы цур хæст... 
Æлдары иунæг лæппу хæсты 
Хъазуаты бон фæци хæрз сæфт. 
Æмæ йæ зæронд фыд йæ мæстæй 
Фынæй дæр нал кодта æхсæв... 
Кæмдæр йæ фырт фæмард, ысуацар, 
Бæрæгнæуыд... 
- Нæ фæци мард?!. - 
Ыстыхсти ус. 
- Æрцыд йæ адзал, 
Æви кæмдæр уæнгбастæй цард, 
Нæ зыдта фыд æмæ, дзыхъмарддау, 
Фæци. Дыккаг цæф та йын уыд, 
Йæ чызг йæ къух кæй систа й' ардыл, 
Чындзы сæ цагъармæ кæй цыд. 
- Ды уыцы кой фæуадз æрдæгыл, 
Ыстæй йыл дзурдзынæ бæстон, 
Фæлæ лæппу æлдар æцæг уыд 
Цæрдæгас уацайраг хæстон?.. 
- Уый дардыл таурæгъ у... Нæ фæнды 
Мæн дзурын: уацарæй куыд цард 
Рæхысбастæй умæл ныккæнды, 
Куыд мысыд хорз ныфсæн йæ ард... 
Куыд дардта алæбон йæ зæрдыл 
Йæ уарзон сау рæсугъды уым... 
Куыд быхста, табæты æвæрдау; 
Йæ ингæн - тар ныккæнд, йæ къуым... 
79 

Æрæджыйау куыд æрцыд мæрдтæй 
Йæ уарзонмæ - ыстонг, фæллад, 
Фæлæ куыд нæ бафтыди цæрдтыл... 
- Цы хуынди уацар? 
- Дзамболат... 
- Хатыр, фыййау æз судзын арты... 
Ысног та, хъарæгау, мæ хъыг... 
Æз зонын, не 'лдар лæппу мард у... 
- Дæ цæсты раз лæууы уырдыг!.. 
IV 
Чысыл хæдзар ныссым, нытталынг... 
Нæзы цырагъ фæлрухс хæссы. 
Æрдæг æхсæв. Фатимæ хъал у, - 
Йæ лæджы рыздæхтмæ кæсы. 
Зæдвынæй саби у æхсинæг, 
Æгъуыссæг, удивад - йæ мад: 
Тæрсы йæ бæлццон Ибрагимæн, 
Йæ цард æнæуый у æнад. 
Æваст уæд чидæр дыуар хойы, 
Ус фестъæлфыд, йæ уд фæрад: 
«Æрцыд!..» - æнхъæлы уый йæ мойæн, 
Йæ тæккæ цур та - Дзамболат... 
Цыдæр зæрдæуынгæгæй хаты, 
Хæрзæбонæн кæй нæу йæ цыд... 
- Ды та дæ цы?.. 
- Æвзæр бынаты 
Фæдзæгъæл дæн... Зындонау уыд 
Мæ цæуæн... Хъызт... Ингæнау талынг... 
Фæласта фæндаг, хидтæ дон. 
Лæг нал уыдта æхсæвы малы, 
Йæ развæд, - й' алыварс зындон. 
Тыхæй ма фервæзтæн... Фæфæстæ 
Мæ уды сау фыдæбон... Ныр, 
Дæхи рæвдз кæн: æхтонгæлæлвæстæй 
Кæнæм нæ дардвæндаг цыбыр. 
- Цы загътай, цы?.. 
- Цы фыддæр тасæй 
Æвидыц мауал кæн мæ тох 
Цагъартимæ... 
- Харæм ныхасæй 
80 

Хæссыс мæ удæн ды фыдох. 
Дæуæй æз уый æнхъæл нæ уыдтæн!.. 
- Мæн нал уарзыс? 
- Дæ хойау раст! 
- Цæй уарзт у уый!.. 
- Æз ныр æрцыдтæн, 
Хъысмæтæй ахæм уарзтыл баст! 
- Фатимæ... Мауал дзур!.. Нæ сомы 
Нæ ардбахæрд кæм ысты уæд? 
- Цы аивгъуыдта, уый цы домыс; 
Цы ма йын агурыс йæ фæд?.. 
- Фæливæг сыл!.. 
- Æз дæм фæкастæн 
Цыппар азы... Кæм уыд æнцон... 
Нæ уæздæттæ нымадтой м' азтæ, 
Мæ фыдгойæ сыл кодта бон!.. 
Мæ курджытæ рæгъæй мæ разы, 
Йæ уæлæ ничи уадзы цæф, 
Фæлæ куынæ кодтон æз разы, 
Уæд мыл фæсвæдæй калдтой цъыф. 
Цыппар азы быхстон зын раны, 
Ыстæй нæ фыд куы радта дзырд, 
Нæ равзæрстон уæд хъал уæзданы, 
Мæ мой - дæлбар лæгæн йæ фырт... 
Æмæ цæрын!.. Нæ дæн фæсмойнаг. 
Ныр у мæ ардбахæрд æцæг. 
Цæрын уæззау куыстæй, мæ мойау, - 
Куыстæй цæрæг вæййы хæрзæг. 
Ды хъуамæ цин кæнис, кæй исын 
Мæ азым, раст лæгау, уæддæр. 
Дæуæн та - сау æхсæв цæдисон, 
Дæ фæнд - мæнгард мийæ фыддæр. 
Æз бирæ бавзæрстон фыд-мастæй... 
Цы ма кæнон мæ цард æнад?.. 
Мæ ног ардæй æнусмæ баст дæн, - 
Æз ныр æфсин дæн æмæ мад. 
- Уæййаг цагъайрагæн йэв ус дæ, 
Йæ мад - куыдзы хъæвдынæн раст! 
- Æрхаудтæ фидистæ 'мæ буцтæм!.. 
- Хатыр... Фæлæ-иу ма кæ хъаст!.. 
81 

Чысыл хæдзар ныссым, нытталынг... 
Нæзы цырагъ фæлрухс хæссы. 
Фатимæ хастуд æмæ хъалæй 
Йæ лæджы рыздæхтмæ кæсы... 
Нæ зыны Ибрагим... Сæ фырт та 
Фынæйæ тæрхæгыл хуыссы. 
Йæ уæлхъус иунæг мад, мæгуырæг, 
Кæугæ йæ сабимæ кæсы... 
Ныффæлурс райсомы 'рдæм талынг. 
Сæуæхсидæй фæрухс и хох. 
Кæны ма дзир-дзур ирд ыстъалы, 
Нæ уадзы æхсæрдзæн йæ богъ. 
Кæмдæр фæхъыррыст кæны уæрдон, 
Ыстæй та бæстæ сабыр, сым. 
Фатимæ ауæрдгæ æууæрды 
Йæ цæстытæ... Æфсин, фысым... 
Сыфтæрау, ризы... Маст æвзоны 
Йæ уд æвзонг мадæн, ыссонт, 
Уæддæр уый иу лæг дæр нæ зоны, 
Кæй тайы катайтæй йæ зонд. 
Ныр сабимæ кæсы æнкъардæй... 
Цыдæр æм бадзурид бæргæ, 
Фæлæ цы зоны сонт уд цардæн, - 
Фæлтау æй ма фенæд кæугæ!.. 
Фынæй у саби... Уый йæ фыны, 
Зæххыл хуыздæр бæллицæй ц' ис, 
Фæуыны уыдон, мады рис, 
Йæ цæссыг рухс фынтæм нæ зыны... 
Йæ рустыл мады цæссыг тайы, 
Йæ хъустыл мады ныхас уайы... 
- Фынæй уал кæн, мæ хъæбул, ды; 
Дæ зын, дæ рог фæллад дын айса... 
Куы дæ фæкæна цард уæззау сайд, 
Æртæфса, чизоны, уæд дыл, 
Кæй уыд, мæ хур, мæ рис, мæ рæвдыд 
Дæу тыххæй, удисæгау раст... 
Уæддæр-иу ма 'рцæуæд дæ тæфтыл 
Дæ мады рис æмæ йæ маст... 
Нæ цард, нæ дуне иууыл сæфт у, 
Ды-иу дзы у, мæ хур, æдас!.. 
Кæйдæр къухæй та байгом ногæй 
82 

Сæ къæсы дуар æмæ та лæг 
Сæ артдзæстмæ фæцæуы рогæй 
Æрмæст кæцы у, - нæу бæрæг. 
Нырма йæ æфсин дæр нæ уыны, 
Фæлæ йæм фехъуысти йæ хъазт: 
- Дæхи цæуыл марыс? Мæ зынæн 
Дæ хъизæмар цы у ахъаз?.. 
- Ды дæ?!. Дæумæ кастæн... 
- Цæй охыл? 
Мæ рыздæхт дын нæ уыд бæрæг... 
Æхсæвбадæн... Кæугæ... Фыдохæй... 
Цæй фаг ысуыдзæн афтæ лæг?.. 
- Æрхæццæ дæ!.. Æхсæвы цъæхæй!.. 
Мæудæрцыд... 
- Кæуыс?.. Цæуыл?.. 
Нæ саби рарынчын? 
- Дзæбæх у - 
Мæ зæрдæ рыст, æцæг, дæуыл... 
Мæ цæстыл уад нæ уæлмæрд, сау бон... 
Фæлæ мæ тас фæцис, фæаууон... 
Мæ уд æрцыд... Ды та - фæллад, 
Дæ цонг тæрк къæвдайы ныссалд... 
Цæй ницы кæны... Дзырд фæуæм, 
Дæ хай уæливыхæй æвæрд у! 
- Æз та уæд буц кæнын дæуæн 
Цыллæ кæлмæрзæнæй дæ зæрдæ! 
- Ой, Ибрагим, дæ куыст дзæгъæлы 
Цæмæн фæхардз кæныс, зæгъ-ма?.. 
- Дзæбæх куы фидауы дæ уæлæ... 
Нæ уыди ахæм ам нырма... 
- Рæстмæ нæ бахордтай... 
-Æфсæстдæн! 
Фæлæ цытæ 'рцыди мæ фæстæ? 
- Æрыздæхт не сæфт лæг йæ хæстæй 
- Кæцы? Нæ дæ 'мбарын æххæстæй... 
- Кæддæр нæ чи фæцыд хъазуат, - 
Мæ кæнгæ 'фсымæр... Дзамбо^ат... 
V 
Хъазбеджы хох кæсы падцахау, 
Зæгъы сæууон хурæн салам. 
83 

Нæ арф кæмттæн сæ пæлæз ахауд, - 
Пырд мигъты урс-урсид фæлгам. 
Зынын та райдыдтой нæ хæхтæ 
Сындæггай æврæгътæй... Нæ хъæд 
Æрыхъал. Буц зарæгæй мæргътæ 
Кæнынц æрвон дуне æлгъæд. 
Черкестæ райхъал ысты хъæуы. 
Сæ хъæу у тар хæхтыл ныхæст 
Уынгæг комы... Æмæ цы хъæуы 
Хæссын рæссугъд дунейыл цæст. 
Тæхынц æз раздæруон-æй бæхтæ, 
Сæ сæрмæ сыстгæ рыг æрбадт... 
Сæ дæле хъæугæрон къæдзæхтыл 
Сæу райсом арты фæздæг тад. 
Æрыхъал дуне... Алыгъд хуыссæг... 
Хур растад, тар æрцыди тард. 
Æхсиды куыст. Уый цард лæггъуызæй 
Кæны сæууон хурыл йæ зард. 
Уæлдæр Сайтан-хохæн йæ фæстæ, 
Цы ран ис сау дурты лæсæн, 
Уым кæрдæджы æмыр, æмбæхстæй, 
Къæдз калмау, къахвæндаг лæсы. 
Ыстæм хатт ауылты фæцæуы 
Сырдагур цуанон лæг, уæндаг, - 
Кæд сычъитæн сæ раздзог цæуыл 
Ысхæцид искуы цæст, уынаг. 
Уыдис-иу афтæ дæр: æд фæрæт, 
Цæуылдæр сагъæсты ныгъуылд, 
Æрхуым хъæддзау æнæ уынæрæй 
Ам, удистау, тыххæйты хылд. 
Кæнæ хæххон фиййау æд лæдзæг 
Цæуы сæ уæтæры къæсæй. 
Йæ къах - фæллад, йæ зæрдæ - хъæлдзæг, - 
Сæхимæ мыд, цыхт, царв хæссы. 
Уый - хорз, фæлæ йыл ныр цæй охыл 
Цæуы тых-бырдæй Дзамболат?.. 
Æви йын хъæуы æмæ хохы 
Хуыздæр ран никуы и бынат?.. 
Кæдæм? Кæмæ? Цы йæ æрсырдта? 
Ау, ам æм исты хорз кæсы?.. 
84 

Йæ цæстытæ æдзух, цæф сырдау, 
Йæ цурты тарстхуызæй хæссы. 
Йæ хид лæсæн кæны йæ ныхыл. 
Уæгъд - йе 'фцæггот, улæфæн нæй. 
Йæ уæхскыл - хъримаг, уый - йæ тых у, 
Йæ фæсрон дамбаца - бынæй. 
Йæ хъама 'взист доны æвдылдæй 
Æрвон æртивæнттæ хæссы. 
Йæ хъуыры басылыхъ тымбылтæй, 
Йæ цæсгом - тарст, йæ хъæлæс - сым. 
У дуне та аив, æгъуыстаг! 
Йæхимæ балвасы æваст 
Йæ рæвдыдæй, йæ рухс, йæ хуызтæй; 
Лæджы уд ыл æрцæуы баст 
Йæ урс цæссыг æмæ йæ рыстæй. 
Кæмдæр ма æхсæрдзæн нæты, 
Лæууынц цъæх къуылдымтæ уыргъуытæй. 
Уæлсæрвæты сындæг хæты 
Кæйдæр рæгъау пырхæй, - мæлдзгуытау. 
Сæ фæдыл зивæгæй тырны 
Сæ фыййау... Хаттæй-хатт ныззары 
Æмæ йын хæхты зин хъырны 
Хъæрæй, мæстæймарæгау, барæй: 
Аллах, ды ыстыр дæ, 
Нæ цæуыс бæстыл дæр, 
Ды сфæлдыстай дуне æппæт! 
Зæхх, арвау, у диссаг, 
Ды та дæ фæлдисæг, 
Дæ рухс зондыл зарын - нæ мæт. 
Нæ быдыр, нæ хæхтæ, 
Нæ кæмттæ, нæ дæттæ, 
Нæ денджыз, нæ тар хъæд, нæ цад 
Сæ зæрдæты арфæй 
Дæуæн кæнынц арфæ, 
Дæуæн кæнынц зарæгæй кад! 
Цыд къахвæд зилгæ халæй халмæ, 
Йæ разы ком, зындонау, арф, 
Фæлæ ныззылд йæ цурты, калмау, 
85 

Ыссардта къудзитæн сæ тарф. 
Йæ уæлвæд кæрдæгæн йæ цъæхыл 
Фæзынд, налхъуытæй босау, раст. 
Йæ фарсмæ ададжы дон зæххыл, - 
Кæны сатæг уылæн цъæхаст. 
Ам къахвæндаг æргуыбыр донмæ, 
Йæ бырынкъ дзы ыстылдта цъус, 
Ыстæй уæд агæпп кодта коммæ, - 
Уыд фаллаг фарс ызмисджын, хус. 
Фæстæмæ ма фæкодта иу каст, 
Ыстæй та радта размæ дугъ: 
Гæппытæ - дуртыл, фæзы - икъа, 
Нæ уадзы къæдзæхты дæр цух. 
Фæстаг хатт ма, цъæх айнæг хъилæй 
Кæм лæууыд, уым - фæлурс, æдзыт - 
Мæрдтæмдзогау, сындæггай хилы; 
Йæ сæфт уым, тархъæды, æрцыд... 
VI 
Æгомыг хъæд... Нымæр уынæртæ... 
Фæбæллы ам фынæймæ лæг... 
Цыдæр æбæрæг тасæй зæрдæ 
Кæны æвæндонæй уынгæг... 
Бæллицтæ, диссæгтæ, тæмæстæ, 
Уæлвидыц аргъæутты тъыфыл... 
Лæууынц æнусты 'мбай бæлæстæ, 
Сæ сæртæ, цатыртау, - тымбыл... 
Рæу тæгæр сусхъæдмæ æркъул и, 
Йæ хъусы йын цæгъды цыдæр. 
Ныллæг æхсæр йæ цæст ныкъулы 
Бæрзонд тæрсмæ... Дæлтъур, æвзæр, 
Уæддæр нæ тар хъæды падцахмæ 
Уæнды... Æвналы йын йæ къахмæ 
Лæгъз армæй. Уый - дæлзæххы зин, 
У тæрс та тар хъæды æхсин!.. 
Зæронд тулдз мæнæ... Адæм таурæгъ 
Хæссынц йæ уаз митыл дæрдтыл. 
Йæ быны, й' аууоны та арæх 
Сæхи нæ урс хæхты зæдтыл 
Фæдзæхсынц цуанонтæ. Æгъдауæн 
86 

Уый баззад рагæй, нæй йын сæфт. 
Ныр дæр ам арты цур фæдауынц 
Нæ хохы цуанонтæ æхсæв. 
Сæ зæрдæ - рухс, сæ зарын хъуысы 
Дзæбæх куы 'рталынг вæййы, уæд. 
Æмæ сæм цадæггай фæхъусы, 
Рæдзæ-мæдзæ кæнгæйæ, хъæд... 
Нæ тулдз сæ фысымуат, сæ бадæн 
Нæ фæци цуанонтæн æрмæст, 
Мæгуыр хъæддзаутæ дæр сæ рады 
Улæфынц ам. Вæййынц ирвæзт 
Сæ мæт, сæ зын æмæ сæ мастæй. 
Нырдæр æм - мадзура, тызмæг!.. - 
Дыууæ черкесаджы сындæг 
Сæ фæллад уадзынмæ фæрасти. 
Сæ фæрæттæ йæ размæ бахстой, 
Ыстæй æрбадтысты зынæй. 
- Нæй кусæг уый хуызæн æввæхсты 
Æмæ йын баййафæндæр нæй... 
- Куыд æнхъæлыс?.. Цымæ цы скусаг? 
Куы уаид ме 'фсин дæр Фатимæ, 
Уæд æз - цы дын æй кæнон сусæг, - 
Нæ кусин къаддæр Ибрагимæй... 
Мæ куыстуарзон уæд уаид хъуыст... 
У йе 'фсины цæстмæ йæ куыст. 
Уый нæй, уæд уый дæр, мæнæ махау, 
Кæйдæр куыстæгтыл зилид къахæй, 
Хæрæгау... Йе 'фсины фæрцы, 
Уый ахæм бухъ цардмæ æрцыд: 
Фæивта йын нæ цардмæ й' ахаст, - 
Хъазайраг лæг нæ сæрты акаст!.. 
- Цы загътай?!. Худинаг у ахæм 
Хæрам ныхас!.. Ды дæр, æз дæр 
Фæзмыдтам уый, зæгъгæ, уæд махæн 
Нæ цард ныззылдаид хуыздæр. 
Цæмæн æй равзæрста Фатимæ, 
Æлдары сау рæсугъд, цæмæн? 
Нæ уыд нæ комы Ибрагимæй 
Куыстуарзондæр лæгæн уæвæн! 
Аниу уыд махæй дæр тыхстдæр: 
Кæвдæсард, махау, фæлæ зондæй - 
87 

Уæлдæр... Сæрибармæ та сонтæй 
Тырныдта не 'ппæтæй фыддæр. 
Зыдта, нæ цард кæй у æлгъыстаг, 
Уыди лæджы бартыл хæцаг. 
Йæ бархъомыс æмæ йæ куыстæй 
Ысси сæрибар лæг фыццаг. 
Гъе, уымæн æй фæци, гъе, амонд, - 
Фати йын уымæн радта ком. 
Ысиу сæ фидæн æмæ с' абон, 
Сæ удтæ дæр - хъæрмуд, æнгом. 
Сæ амондыл къæм дæр нæ бады 
Хуыцауы раз дæр - фыст сæ хæс: 
Сæ уаг нæртон уагыл нымад у, 
Дæрдбæлццонæн - фысым сæ къæс. 
Фæндаггон рахаты уый дардæй, 
Кæй ис уæлвонг къæсы æгъдау: 
Бæгæны - сау, уæливых - артыл, 
Фæрныг фысымтæ та - рæдау. 
Нæ цард æцæгдæр тынг фæивта, 
Æмæ дзы разы сты нæ иутæ, 
Фæци нæ иннæтæн æнад... 
Зæгъæм, нæ хъæуккаг Дзамболат... 
Æлдары фырт, - уый не 'хсæн рацард, 
Джигит, хæстмондаг лæг, нæ цыт... 
Ыстæй уæд джауыртæн - сæ уацар, 
Фæлæ сæ ралыгъд æмæ' рцыд... 
Æрцыд, фæлæ, цы уыд, уый нал и, 
Рæстаг цы уыд, уый ныр ныггалиу... 
Йæ хæдзар - хæлд, йæ цæст - мæцъæл, 
Йæ мæсыг дæр - пырхытæ, цъæл!.. 
Йæ фыд Наиб куы амард, уæд 
Фæци сæ кад нæ бæх, нæ гæрзтæн... 
Æлдæртты цотæн ныр сæ мæт - 
Цы кæной ног дуджы сæ хæрдзтæн?.. 
У куыст уæззау, ыстæй - æгад 
Цагъартæ нæй, уæд цард - æнад... 
Æмæ куыд фæразой ыстонгæй, 
Куыдзау, æнхъæлмæгæсæй, бонгай?!. 
Йæ фыды бынтæ Дзамболат 
Ныххордта, нал кæны æфсæрмы... 
Нæ хæссы, махау, куыст йæ сæрмæ, 
88 

Нæ ары а-царды бынат... 
Фæзилы бонæй бонмæ хъæутыл: 
Йæ уæхскыл - топп, йæ быны - бæх. 
Ныллæууыд джидзæггаг быцæутыл, 
Фæлæ йын, ацу, исты зæгъ!.. 
Йæхи дзы алчи, калмау, хизы, - 
Лæвæрттæ агуры тыхæй, 
Æмæ дзы нал фæразынц, низау... 
Тæрсын, миййаг дзы Ибрагим дæр 
Куы сфæлмæца - йæ загъд, йæ симдæй... 
Тæрсын, рæхджы ысуыдзæн уымæн 
Йæ даринаг æмæ йæ лымæн... 
Йæ худинаг ныхъхъæр дæрдтыл, 
Хъæрздзæни уæд йæ фыд мæрдты!.. 
Фæлæ... Кæс-ма... Мæ цæст мæ сайы 
Изæры 'рдæм, æви цы уыд?.. 
Ам чидæр пыхсбыны лæууыд, 
Ныр махæй йе 'мбæхсæнмæ уайы... 
- Уый дымгæ банкъуыста тæрс бæлас, 
Йæ аууон базмæлыд æваст... 
Фæлæ - æгъгъæд, нæ тых ныффæлахс, 
Нæу хорз, уæддæр цы кæнæм хъаст, 
Нæ уæнгтæм февзидæм æлхыскъæй... 
* * * 
Хъæд... Талынг хъæд... Æгæндæг хъæд... 
Ныддонласт куырæт... Арм - ныххуыскъау... 
Йæ куыстæй фæрæт дæр - æлгъæд. 
Кæны тыхулæфт, риу фæлладæй, 
Фæлæ нæй фервæзт Ибрагимæн, - 
Фыргуыст йæ ныв æмæ йæ рад у... 
Уæддæр у бирæтæй сæхимæ 
Мæгуырдæр. Нæу æппын нымады 
Хъысмæтмæ рагæй дæр йæ зын. 
Уыд сидзæр, иунæг уд, æгъицау 
Æмæ йæ алчи дæр йæхицæй 
Æдтæмæ ссыдта... Нæй кæрдзын!.. 
Бæгънæг, æххормагæй фæхатти 
Сæ хъæуы хъомвосæн фиййау... 
Дуц хъуджджыты, мæрз сын сæ бынтæ; 
Тæрс алкæмæн йæ загъд, йæ уындæй; 
89 

Фæцудыдтай, уæд дыл куыйау 
Рæйдзæн дæ бонджын фысым... Хатт-иу 
Йæ хай - æлгъыст, фыдвидис, над; 
Йæ цард ын никуы кодта ад. 
Куы ссæрибар, уæд æй фæци 
Фæрæт, бæндæн æмæ йæ цин... 
Йæ уд ыснарæг и фыргуыстæй!.. 
Уый нал зыдта, æхсæв у, бон; 
Ыскъодта къæс, фæлæ, æлгъыстау, 
Йæ цард уæд фестади зындон... 
Æлдары чызг лæууыд йæ зæрдыл 
Æрвыл уысм... Нал дзы уыд ирвæзт. 
Ныр хъуамæ бафтыдаид мæрдтыл, 
Сæрхъæн ныфсæй ма цард æрмæст. 
Цыдысты сау бонтæ фæд-фæдыл, 
Мæрддзыгойтау... Фæлæ æваст 
Æнæнхъæлæй йæ тар хъысмæтыл, 
Йæ удыл хуры цæст ыскаст. 
Цард фестад амондæн йæ хæтæн, 
Æрвон хур атылди зæххыл: 
Æлдары сау рæсугъд йæхæдæг 
Цагъарæн «Разы дæн!» зæгъы!.. 
Æмæ уæд растад Ибрагим дæр, 
Фæзынд та ныфс, æрцыд та цин дæр. 
Йæ уд - æнæниз, уæнг - хъæддых, - 
Уыдзæн мæгуырдзинадыл тых! 
Нæу, искæйтау, йæ куыстæй тархъæн, 
Йæ фæрæтдзæфтæй райхъал тархъæд, 
Ыстæй рæмон лæгау, ныхъхъус и, 
Йæ къуырццытæм ын райгæ хъусы. 
Ам кусаг лæг нæ зоны зивæг, 
Фæлæ нынныгуылд хур; æрттиваг 
Фæстаг тын сыфтæрыл лæууы... 
Æмбæлы уæд хъæмæ цæуын. 
Йæ фæджийæ сæрфы йæ рустæ. 
Æмæ фæхудт: «Мæ къупец ныр 
Цæстмæ дæр нал кæндзæни буцтæ, 
Фæлæ - цæугæ! Кæнон цыбыр 
Мæ фæндаг...» Рараст и сæхимæ, 
Фæлæ æввахс ран Ибрагиммæ 
Кæсы æнхъæлмæ суадон ирд, - 
90 

Йæ дон - рæсуг, адджын - йæ цъирд. 
Хæнтурс, æргъæу æртах ма аззад 
Йæ зачъейыл; æрттивы, хъазы, 
Фæлæ йæ асæрфта сындæг 
Йæ фæллад хурсыгъд армæй лæг. 
Ыстæй ыскаст бæстон уæларвмæ, - 
Ныгуылд хур хæхтæн кодта арфæ 
Фæстаг тынæй... Лæгæн ахъаз 
Кæны йæ афоныл ламаз. 
Æрбадт. Йæ дзабыр, куырæт - ласт, 
Æхсы йæхи. Лæууы йæ зæрдыл 
Æфсины дзырд - «Æдзух дæ каст 
Хуыцаумæ уæт. - Бæстон æвæрдæй 
Хæссы йæ риуы Ибрагим, - 
Куыд фæнды кус, куыд фæнды сим, 
Нæ цард, нæ амонд у Хуыцауыл, 
Æлхынцъау, баст...» Йæ хорз хъæддзауы 
Куы фервиты Фатимæ, уæд 
Йæ фæдзæхст уый вæййы, йæ мæт... 
Ыстæй ма ноджы: кус-иу къаддæр 
Дæхи-иу хиз, дæхимæ кæс... 
«Нæ, нæ!.. Куыд хъуамæ уа æгаддæр, 
Мæгуырдæр искæмæй нæ къæс!..» 
Йæ цæсгомыл цыдæр мæт абадт, 
Ыстæй йæм худæгау фæкаст... 
Цыдæр къæрц уæд йæ хъустыл ауад, 
Цыма сæнтхус къалиу фæсаст... 
«Æвæццæгæн, фæлидзæг тæрхъус, 
Кæйдæр уындæй дзы бацыд тас... 
Фæдæн афтид армæй йæ уæлхъус, 
Уый - нæй, йæ рихи уаид даст...» 
Ыстæй ныссабыр хъæд. Æргуыбыр 
Нæ хъæддзау суадонмæ, зæгъы: 
«Кæд исты ауыдта фæскъуыбыр, - 
Тæрсагдæр сырдтæй нæй зæххыл... 
Æндæр дзы хъуамæ ма уа мацы...» 
Тызмæг цæст къутæртыл хæссы. 
«Нæ хæхтæм Дзамболат фæбалц и, 
Уæд хомæ тугисæг кæсы?..» 
Ног фестъæлфт пыхсыты цыдæр!.. 
Фæцыд æваст гæрах... Йæ хъæр 
91 

Ныррыхыд, арвы нæрдау, комы. 
Йæ азæлд тахт дæлгом-уæлгомæй, 
Нæ йын уыд банцайæн æппын 
Æдтейау, тар хæхты рæбын... 
«Уый, чизоны, æхсинæг дардæй 
Йæ уарзон удлæууæнмæ тахт», - 
Ысдзырдта иу фиййау æнкъардæй, 
Ыстæй дын уæд зæрдийаг зардæй 
Йæ хъыг ысулæфыд уайтагъд: 
Йæ ахстоны тайы 
Æрхæндæг æхсинæг, - 
Йæ уарзон, йæ къаймæ 
Кæсы уый, æфсинау... 
Уæхимæ, мæ бæлон, 
Тæхгæ æмæ дугъ... 
Дæ къай уым куы бæллы 
Дæ уындмæ æдзух!.. 
Ох, зæрдæ нæ ризы 
Йæ риуы рæбынмæ, 
Уæд хæхтыл нæ хизы 
Лæг искæй уынынмæ!.. 
Æхсин, нал ис, зон æй, 
Дæ фатдзæф бæлон... 
Куы мард, уæд йæ комæй 
Цыд, тугау, «Хæрзбон!..» 
VII 
Ныгуылы хур. Зæрин æндахау, 
Йæ тын ыссыгъд уæлхох сындæг. 
Ныр фиййау хъæумæ фос ыздахы, 
Ыскалди хæдзæрттæй фæздæг. 
Нæ адгуыты ныббæзджын аууон. 
Тыгуырæй чызджытæ цæуынц 
Уырдыгмæ, донмæ. Уый æгъдау у, - 
Хи дон хæссынмæ бон æууындз. 
92 

Ныр йедзаг - гогонтæ, уæддæр ма 
Нæ уадзынц чызджытæ сæ хъазт. 
Уадз цин кæной, - хуыздæр изæр ма 
Кæд уыдзæн?.. Уадз хæссой сæ хъаст, 
Сæ бæллицтæ, сæ зынтæ донмæ. 
Сæ цæссыг ам фæтæдздзæн бонмæ, 
Ыстæй уæд денджызмæ йæ цыд. 
Сæ зарæг дæр - æгад, æдзыт. 
Уæдмæ сæ цурты атылд уæрдон 
Æмæ æрбайхæлди сæ хъазт. 
Кæны сæ буц зарæг нымæрдæр, - 
Йæ къæсмæ с' алчи дæр фæраст. 
Уæд ма Фатимæ ам цы бады, 
Сæ донбыл, - иунæг æмæ 'нкъард?.. 
Уæлхох дæр хуры рухс æртади, 
Сындæггай ахуыссыд йæ арт. 
Хæссы уæлхохæй уддзæф уазал, 
Æхсæрдзæн систа сонтæй сар. 
Æхсæвы тар, фыд боны азар 
Сæдтынц фæлмæст уды æхсар. 
Фатимæ улæнтæ нымайы, 
Æви цы аразы?.. Йæ цæст 
Æхсæрдзæны пырхæнтыл тайы, 
Фæлæ сæ не 'рцахсы æххæст. 
Фæлæу-ма, заргæ кæны?.. Зæлтæ 
Цæуынц сындæг, хæссынц сæ хъыг, 
Æмæ ныссау, нырхæндæг зæрдæ, 
Тæдзы йæуарзæгой цæссыг!.. 
Хур ныгуылд у, арв - цъæх, 
Цадæг бафынæй зæхх, 
Æхсæв судзаг бæллицтæ æрхæссы... 
Риссы зæрдæ нымдæй, 
Уæ, мæ уарзон, кæм дæ?.. 
Рауай, асæрф мæ удæн йæ цæссыг!.. 
Æз дæ риумæ мæ сæр 
Ног æрхæссин уæддæр, 
Ног дын сисин æз иухатты зарæг... 
Ног дын радзурин уæд 
Æз мæ уарзт æмæ мæт, 
Ног дыл атыхсин, ме 'скаст, мæ дарæг!.. 
93 

Йæ зæл ма улæнтимæ хъазы 
Рыст зарæгæн. Ивылд - йæ маст... 
Тæккæ уæд уæлдæфы йæ разы 
Фатимæйæн нысхъæл, нырраст 
Нæ зонгæ лæг. Йæ дзых ныззылын, 
Йæ цæсгом та - фæлурс, фыд хуыз... 
Æмæ мæгуыр усæн ныххызт 
Йæ риумæ сау зынты ивылæн... 
Чысыл фæсæццæ, фæлæ стæй 
Йæхи æрæмбæрста тæвд зондæй 
Æввахсдæр къахвæндагмæ сонтæй 
Тырны, фæлæ лæууы тыхстæй 
Йæ разы йе знаг. 
- Иуварс лæуу! 
Фæхудт: «Цæргæ дын у мæнимæ!..» 
- Уæд раздæр рыздæхын хъуыд дæу, - 
Ныр амарди дæуæн Фатимæ. 
Мæ худинаг дæм хорз куыд кæсы? 
Нæу фаг фыдамонды улæфт?.. 
Нæ маст цæрæнбонтæм кæй хæссы, 
Нæ раг сæнттæ кæй ысты сæфт?.. 
Æдзух цæмæн тырныс тыхмимæ 
Мæ хаст удæн цы сдæ фыд зин? 
Æви нæ зоныс Ибрагимæн 
Æз кæй дæн й' амонд æмæ цин?.. 
- Цæй цин ма, цæ!.. Сæ кой дæр нал и, 
Мæ уарзт сæ басыгъта уайтагъд!.. - 
Йæ зæрды уыд ныр усмæ 'вналын, 
Фæлæ Фатимæ систа загъд... 
Йæ туг æваст ныццавта сæрмæ: 
- Æрра, лæу иуварс!.. Ды æфсæрмы 
Нæ зоныс, фæлæ æз дæн мад, 
Нæ кæнын æз мæ сæр æгад! 
Куынæ сæдтай, уæд... - Систа зæххæй 
Фатимæ дуры къæртт... Бынат 
Йæхицæн нал ары, ныцъæх и... 
- Ныццæв! - ысдзырдта Дзамболат, - 
Ныммар мæ, фæлæ байхъус раздæр, 
Зæгъон мæ уды рис нывыл... 
Мæлæт та циу!.. Мæлæтæй карздæр 
Мæнæн - дæ уды сивд мæныл... 
94 

Хуыцау æй зоны, у мæ зæрдæ 
Хъуырмæ дæ уарзт æмæ дæуæй. 
Ды мын нæ дæ, уæд мыл æвзæрдæр, 
Фыддæр бон уацары дæр нæй. 
Уæд цард у ахæстонау талынг, 
Цæрын дæр худинаг у уæд... 
Ды дæр нæ хъизæмары малы 
Дæхæдæг бавзæрстай æппæт. 
Æз та рæхысбаст æмæ надæй, 
Сыдмардæй фервыстон мæ бон, 
Уæддæр быхстон, цæмæй мæ рады 
Дæуæн æхцон цагъар ысуон... 
Ды та?!. Фæлтау мæ амар дурæй, 
Фæлæ мæ мауал сур дæ цурæй!.. 
Дæ зæрдыл ма лæудзæн: кæддæр-иу, 
Куы стылди арвастæумæ мæй, 
Куы-иу тыдта бæстыл йæ зæрин 
Куы кодта рухс дуне фынæй, 
Уæд-иу мæ хъæбысы куыд рызт... 
- Ныууадз сæ кой!.. Фæуæнт æлгъыст 
Нæ сæнттæ!.. Ивæн нæй хъысмæтæн. 
- 0, нæ!.. Уæды цинтæн, нæ мæтæн 
Æвиппайд айсæфæн куыд ис?.. 
Фатимæ бамыр и, ныццис 
Мæрдвæлурс... Нал быхсы йæ рыстæн... 
Йæ рустыл цæссыгтæ тылдысты, 
Нæ дзы хауд дзырд... 
Уæд Дзамболат та 
Ныдздзыназы: - Хуыцау нын радта 
Æнусон хъизæмар - хъысмæт: 
Йæ мидæг - сау маст æмæ мæт... 
Уый фод, фæлæ мæныл ды систай 
Дæ къух æнустæм?.. 
- 0, хæрзбон! 
- Нæ, афтæ нæу. Æз дæн ныр хисдæр, 
Дæуæн нæй бар, æз дæн тæрхон... 
Мæ бæлон, йеныр ды мæн дæ... 
- Æрра, лæуу иуварс!.. Науæд рондзæй 
Сом бафиддзынæ ме 'фхæрд ды!.. 
- Мæ зæрдæ уарзтæй фидын зондзæн!.. 
- Хъуыраны стæн!.. Мæ лæг дæ сæрæй 
95 

Дæ хæрам сисдзæни дывæрæй. 
- Нæ мæ уырны!.. Дæуæн нæй лæг... 
- Цы загътай, цы?!. 
- Уый у бæрæг, 
Æмæ дзы сусæггагæй ниц' и... 
Кæй хуыдта хорз æфсин йæхицæн, 
Уый уарзта, удау, Дзамболат, 
Æмæ йæ амардта... Быууат... 
Йæ дзырд нæма фæци кæронмæ, 
Фæлæ йын алвæста йæ хъуыр 
Мæрдон тас... Фехъуысти йæ зондмæ 
Кæйдæр хъæрзын æмæ хыр-хыр... 
- Фатимæ!.. - уымæн дæр йæ хъæрзын 
Ыссыд... Фæлæ уæдмæ нывæрзæн 
Фатимæйæн цæттæ - йæ арм, 
Йæ зæрдæ усæн баци хъарм... 
Уæд мæй фынæй зæххæн йæ сæрты 
Тылди æвæлмасæй, сындæг. 
Æхсæрдзæн та йæ урс пырхæнты 
Удæста къæдзæхы быгъдæг; 
Хъæрзыдта, ниудта дурты 'хсæнты, 
Йæ хъæлæс - сау мастæй уынгæг. 
Йæ ниуд - куы 'нцой, куы хъуысы дардыл. 
Фатимæ не змæлы, дзыхъмардау, 
Æфсымæры æрттæ - йæ уат; 
Хъæрзы, уынæргъы Дзамболат. 
Цы кæна? Не 'мбары, цы уыди.. 
Фæлæ дын йе 'муд ус æрцыди, 
Йæ цæстæй ракасти... Йæ цæст 
Кæмдæр бæрзонд арвмæ æххæст. 
Уыд арв цъæх-цъæхид æмæ ирд, 
Ыстъалытæн нывыл сæ сирд. 
- Кæм дæн?.. - Фатимæ дзуры тарстæй, - 
Йæ армæй асгæрста йæ ных... - 
Куыд хуыссыдтæн уæлбырц?.. Уым раст, уæд 
Дæлайнæг дуртыл лæг ныппырх... 
Куыд нæ дзы рахаудтæн, уый - диссаг!.. 
Кæм ис мæ гогон та?.. Тæрсын, 
Кæд атылд, дон æй айста, уисау... - 
Йæ цуры чи уыд, уый фæрсы... 
Фæлæ йæ мæйрухсмæ куы суыдта, 
96 

Йæ рæдыд хаты уæд æцæг, - 
Фатимæ йе 'мгар ус кæй хуыдта, 
Уый разынд иу æдтагон лæг. 
Йæ цæсгоммæ йын каст лыстæггай, 
Фæрсы йæ стæй, кæд ын хæстæгæй 
Ам исчи ис... 
-Нæхимæцом... 
Йæ ком ивазы ус æргом... 
- Куыд уазал у!.. Уый ног нæ хохæй 
Мæрдон уымæл сындæг бырсы. 
Æхсæрдзæн та хъæрзы фыдохæй, 
Йæ сусæг маст нæ уадзы рохы, 
Цыма фыддæр хъыгтæй тæрсы. 
Уый денджызы æнцой ыссардзæн, 
Йæ цæсты сыг уым нал лæмардзæн, 
Лæгæн та чи айсдзæн йæ маст? 
Йæ хъыг кæмæн ракæндзæн хъаст?.. 
Куыдтон æз Дзамболатыл афтæ... 
Æмæтæрсын... 
- Дæ мастæн рафтæн 
Ыссардзæн де 'фсымæр...Уый дар 
Дæзæрдыл... 
- Иуварс цу!.. Лæгмар!.. 
Фатимæ, фатдзæф сырдау, раст, 
Ызгъоры удистæй æххуысмæ, 
Фæлæ нæ сусс кæны йæ маст: 
- Лæгмар!.. Лæгмар!.. - йæ фæдис хъуысы... 
Кæронвæд 
Мæ чиныгкæсæгæй æз курын хатыр, - 
Мæ таурæгъ кæй нæ уыди худæг... 
Цы кæнон, Кавказы - уæлхох уа, быдыр - 
Æз уарзын мæлæтмæ, мæ удау. 
Уыдтæн дзы хæрз æрæджы, уазæгау раст, 
Фæзылдтæн мæ рагон хæтæнтыл. 
Мæн нал зыдтой... Сырæзти ног хъæу æваст. 
Ныззылдтой хæдзæрттæ - фæтæнтæ. 
Ис пец дæр сæ къуымты, кæсæнвæлыст - къул, 
Нæй рагъæныл гæрзты æрдтивæн. 
Æрмæст ма нæ фæсхъæу цъæх айнæг æркъул, 
Йæ хъуына фæлыст дæр нæ ивы. 
97 

Фыццагау æгомыг, уыргъуыйæ лæууы, 
Нæ фæндаг, нæ хидтæм фæлгæсы. 
Нæ дарæсау не 'взаг дæр ивгæ цæуы, 
Нæ хæзна нæ тыхстыл æххæссы. 
Нæ хъæуты фæзынди ыскъола дæр ныр, 
Æд чиныг нæ сабитæ - уынгты. 
Фæкæнынц сæ ахуырмæ фæндаг цыбыр, 
Ис ногхуыд уæлæдарæс уæнгтыл. 
Мæ цурты фæцæйлыгъд уым иу ус, мæгуыр, - 
Йæ дарæс - ыскъуыдтæ, бæгъæмвад. 
Рæу сабитæ згъордтой йæ фæдыл - тыгуыр, 
Сæ фидис, сæ хъæртæй фæцæйуад. 
Сæ дурты зыввыттæн, сæ фидистæн хатт 
Уый кодта æртхъирæнтæ, буцтæ. 
- Фæлæуут, куы 'рцагурат уе 'хсæвбынат, 
Мæ арм уын иваздзæн уæ хъустæ!.. 
- Уый чи у? - кæйдæр дзы куы афарстон, уæд, - 
Цæмæн уадзы дзурын йæхимæ?.. 
- Нæ зонын, - мын загъта, - нæй никæй йæ мæт, - 
Æрра у, йæ ном та - Фатимæ... 
Йæ хъæубæстæ дзурынц: лæппу дæр ын уыд, 
Æрра мады 'рфæндыд йæ марын. 
Сæ сых ын æй байстой. Ыстæй йæм æрцыд 
Нæртон лæг, - хæссы йæ бындарæн. 
Æнæхицау, иунæгæй баззади ус, - 
Бон адæм фæриссынц йæ сарæй, 
Æхсæв та дзæгъæлдзуйæ доны уæлхъус 
Фæкæны йæ хъарæг, йæ зарæг: 
Арвыл хуры цæст нæй, 
Зæхх дæр систа фынæй, 
Цинтæ амайынц тары сæ мæсыг... 
Уæ, мæ уарзон, кæм дæ, 
Æз куы бæллын дæумæ, 
Рауай, асæрф мын тагъддæр мæ цæссыг?!. 
98 

ОН УШЕЛ В БЕССМЕРТИЕ 
В далеком 1956 году, когда у нас было принято отмечать 
не только день рождения великого поэта, но и день памяти 
его, на вечере во Владикавказе Расул Гамзатов, выступая от 
имени дагестанских писателей, убежденно говорил: «Коста не 
умер, Коста жив, - это первоапрельская шутка, - такие поэты, 
как Коста, не умирают, они навсегда остаются с живыми...». 
Поклонники Коста, а на вечере были истинные поклон- 
ники гениального поэта, радостно аплодировали Расулу, а 
мне было грустно, хотя и радовался удачной шутке редкост- 
но талантливого и умного Расула. А грусть моя была вызва- 
на сознанием того, что трагизм человеческой судьбы нельзя 
отвести даже самым блистательным умозаключением. Это 
ведь лишь светлое самоутешение. Нам, всем осетинам - по- 
томкам Коста, так хочется во глубине души видеть Коста, что 
согласны и на самообман. Это как в стихотворении у молодо- 
го Пушкина: 
Ах, обманутъменя нетрудно, 
Я сам обманыватъся рад!.. 
Однако это самоутешение держится на одной очевидно- 
сти - у нашего народа за последнее трехтысячелетие не было 
человека /ни царя, ни героя, ни мудреца/, чье имя повторя- 
лось бы изо дня в день всеми людьми и в самых неожиданных 
ситуациях, к тому же с неизбывной любовью и молитвенным 
обожанием, как имя Коста, жившего, к несчастью нашему, 
столь недолго... 
И если не лукавить, то, вопреки сознанию, и мне все время 
кажется, что Коста не только жив, он - вечно молодой, как Уа- 
стырджи, едет на прекрасном аргамаке /афсурге/ впереди на- 
шего народа в неведомое, вернее - одному ему ведомое - Гря- 
дущее!.. Знаю, этот образ тоже - лишь доброе самоутешение... 
Но знаю и другое - такие поэты, как Коста - единственны в 
истории любого народа; единственны, как великое Свети- 
ло на небесах, как Ярило, которое так же заходит за горы и 
оставляет нас во тьме до нового восхода... 
Коста из той редкой породы светил, которые заходят 
раз и навсегда, но раз и навсегда оставляют нам свет своей 
мудрости, пламя своих горящих, как у Данко, сердец. А сами 
УХОДЯТ В бессмертие... Газ. «Южная Осетия», 1.4.2005 г. 
99 

МЫСЫН КЪОСТАЙЫ... 
Куыд зæронддæр кæнын, афтæ арæхдæр мысын Къос- 
тайы... Уый диссаг уаид, иунæг æз куы уаин ахæм зæронд ирон 
лæг, уæд. Фæлæ мæ хуызæттæ бирæ кæй ис Ирыстоны, уый 
мæ фидарæй уырны. Уымæн æмæ, нæ хъæуы зæронд адæмæй 
чиныг кæсын чи нæ зыдта, уыдонæй иу дæр нæ уыд ахæм, 
Къостайы кой-иу чи нæ ракодта ныхасы, æмбырды кæнæ 
куысты уæлхъус. 
Мысын Къостайы... Мысын æй, кæд æй никуы федтон, 
никуы ныхас кодтон йемæ, уæддæр. Мæ зæрдыл дзы цы да- 
рын, уыдон та сты йæ фæндыры зæлтæ, йæ фарны кой адæ- 
мы 'хсæн. Уымæй уæлдай йын ницы зонын... Уæдæ ма йæ 
цæмæн мысын?.. 
Бирæ зæрддаг æмгартæ мын уыд мæ сабийы бонты дæр, 
ме 'взонджы азты дæр, стæй, мæ куысты иууыл тарфдæр 
афонтæ куы ралæууыдысты, уæд дæр. Мысын уыцы хæлæрт- 
ты. Уæлдайдæр та, ирон адæмы фидæныл æмæ ирон æвзагыл 
сагъæстæ, фæндаггоны къæбæртау, кæимæ дих кодтон, уыцы 
хæрзæджыты: Гафезы, Грисы, Дзугаты Георгийы, Нартых- 
ты Михалы, Бестауты Гиуæргийы, Дзуццаты Хадзы-Мураты, 
Дзесты Куыдзæджы, Ардасенты Хадзыбатыры, Цæрукъаты 
Алыксандры, Дзаболаты Хазбийы... Бирæ сты уыцы мысинаг 
лæппутæ!.. Ныр мæнæй се 'ппæт дæр кæстæр сты, лæппутæ 
сæ уымæн хонын... 
Мысын сæ, мæ зæрдæмæ стæм хатт хуры рухс куы бакæ- 
сы, уæд дæр æмæ мæ тыхсты бонты дæр. Фæлæ, цы йæ 
'мбæхсон, се 'ппæтæй арæхдæр мæ зæрдыл æрæфты, мæнæ 
мæ зæры бонты, Къостайы кой, йæ ном, йæ дзырд. «Иу бон 
кæндзыстут мæ дзырд», - æнхъæлдта йæхæдæг, мах та йæ 
æрвылбон мысæм... 
Нæ зонын, цæмæн афтæ у. Чи зоны, уымæн, æмæ йын 
уартæ, скъоладзау куы нæма уыдтæн, уæдæй фæстæмæ кæй 
хъуыстон йæ адджын ном, йæ ныхасы æрдхæрæйнаг аив. Чи 
зоны, уымæн, æмæ мæм чиныджы йæ нывæй йæ цæсты рухс 
кæй каст æмæ кæй уыдтон йæ зæбул рихитæ, йæ ирон дарæ- 
сы аивтæ... 
Цыппар азы мыл куы цыди, уæд фыццаг хатт фехъуы- 
стон Къостайы ныхас чиныгæй. Чиныг касти мæ фыды- 
фсымæры лæппу Аким, мæнæй хистæр уыд æмæ дыккæгæм 
100 

къласы ахуыр кодта. Къоста сабитæн цы 'мдзæвгæтæ ныф- 
фыста, уыдон каст скъоладзау лæппу. Æз æм хъуыстон æмæ 
мæ зæрдæйыл, мады узæлдау, тыхстысты, рохгæнæн сын нал 
уыд... 
Ныр уæдæй цыппарыссæдз азы бæрц рацыд, фæлæ мæм 
абон дæр хъуысы Акимы хъæлæс, Фыдыбæстæйон хæсты 
уартæ горæт Винницæйы сæрыл тохты чи бамыр æнусмæ, 
уый, æмæ мын нымайы Къостайы ныхæстæ, куы - æнкъард, 
куы та, сæрдыгон райсомау - хурæвдылд... 
Афтæ рауад мæ цардвæндаджы ныв, æмæ Къостайы 
ныхасæй никуыуал фæхицæн дæн скъоладзауæй дæр, сал- 
датæй дæр, стæй, цардаразæн зиуы дæллаг галæй кусыныл 
куы бафтыдтæн, уæд дæр. Къостайыл сагъæсты, йæ аивад 
æмæ хъысмæтыл цин æмæ хъыг кæнгæйæ, æрвыстон мæ 
царды иууыл мысинагдæр бонтæ. Уыцы сагъæстæ дзургæ 
дæр бирæ хæттыты ракодтон. Зæрдиагæй дзырдтон, мæ цин 
æмæ мæ хъыджы сæр цы уыди, уый дæр. Гъе, фæлæ, нæ зо- 
нын, искæй зæрдæмæ дзы исты фæцыди æви нæ, фæлæ мæн 
фæндыд Къостайы бамбарын, йæ зонды æгæрон хæтæнтыл 
фæзилын, йæ ныхасы аив зæрдæйæ бавзарын, сусæны бон 
фæлмæн уддзæфы ныдзæвдау. 
Уыдис ма мæ зæрдæйы рæбын ноджы иу фæндиаг: Къос- 
тайыл сагьæстæй хъуамæ ратæдза иу рæстаг æмæ фæрныг 
хъуыддаг, не 'ппæты дæр зæрдиагæй архайын кæуыл хъæуы, 
ахæм. Хъуамæ алы ирон адæймаг дæр Кьостайы базона æмæ 
бауарза нырмæйæ хуыздæр æмæ фылдæр!.. 
Ахæм фæндиаг хъуамæ тæлфа алы ирон лæджы хъуы- 
дыйы дæр. Уæд хуыздæрæй хуыздæр кæндзæн нæ адæмæй 
алы удгоймаг дæр. Уæд фылдæрæй фылдæр кæндзæн нæ 
адæмæн йæ кад, йæ цæрæнбон, йæ удыхъæд æмæ йæ зонд 
та - аивдæр æмæ тыхджындæр!.. 
Мæ зæры бонты мæ зæрдыл арæхдæр лæууын райдыд- 
той Белинскийы ныхæстæ Пушкины тыххæй: «Нæ ахуыр лæг- 
тæй Пушкины уацмыстæ кæмæ не сты, уый нæдæр интелли- 
гент у, нæдæр уырыссаг адæймаг!» («Всякий образованный 
русский должен иметь у себя всего Пушкина: иначе он и не 
образованный, и не русский...». См. В.Г. Белинский. ПСС. Т.2, М., 
1953, с. 384). Гъе, æмæ ацы ныхæстæ æз та афтæ ранымаин 
иронау: «Нæ адæмæй Къостайы чи нæ уарзы, йæ аивад æмæ 
хъуыдыйы Дуне йын лæмбынæг басгарын, банкъарын æмæ 
101 

базоныныл йæ уд чи нæ хъары, йæ фадат æй цас амоны, уый- 
ас, уый нæдæр интеллигент у æмæ нæдæр ирон адæймаг!..». 
Афтæ мæм кæсы, ирон адæм цас хуыздæр зоной æмæ 
фылдæр уарзой Къостайы, уыйас аивдæр æмæ æнусондæр 
уыдзысты сæ уды фарн æмæ сæ национ фидæн. Гъе, уымæн 
мæ фæнды, нæ аивады абоны зиууонтæ иумæ алы ирон адæй- 
маджы зæрдæмæ дæр куы ныдздзуриккой Къостайы ном, йæ 
хъуыдыйы æмæ аивады бæрзонд æмæ æнустæм мысинаг ми- 
дис. Куы йæм æй ныдздзуриккой, фарны ныстуанау, æрвон 
рæстдзинадау, Уастырджийы зарæгау!.. 
Мысын Къостайы... 
Мысыдтæн æй мæ сагъæсты, мæ куысты уæлхъус дæр, 
мæ цин æмæ мæ хъыджы бонты дæр... 
Мысдзынæн æй, цалынмæ мыл, йæхи загъдау, «хæхты 
дыдзы хур» нæ аныгуыла, уæдмæ. 
15.102008аз 
102 

СÆЙРÆГТÆ 
«ЫсхъомылдæнУырысимæ...» _ 5 
ÆМДЗÆВГÆТÆ 
Æз дæн зæронд... _ 9 
А.Я.П 10 
Ныхасхæххон чызджы мæлæтыл _ _ 11 
Ныббар 12 
Ногингæныраз 13 
Бæллицтæ _ 14 
А.ГБ 15 
В.ГШредерсмæ _ 16 
Æрвыстæг мæ хомæ „ 17 
Æз иунæг, иунæг дæн, - æвæгæсæг, æгъицау... 19 
Е.Е.Н _ _ 20 
Саня æмæ Милæ Б. 22 
Неверов Я.М. мысгæйæ _ _ 24 
Дзæбидыр 25 
Мæн куы нал уадза дзурын мæ рын... 26 
Ныхас хæлæрттæм - - - 27 
Оххæй, ахст лæгау, сонт уд куыд цæра... 28 
Мыййаг, мæхорз æмгар - - 29 
Фæззæг уа, гъе зымæгон, хъызт... 30 
0, ма мæ фæрс, мæ чысыл хур, мæ цæссыг... 31 
Нæ дæн æз пахуымпар... Фыдгой, хæрæмтты халæй... 32 
Лæгтыдзуг 33 
А.С. Грибоедовы мысгæйæ 34 
Салам 35 
Нæ, уый дæ ма уырнæд, нæ ныууагътон æз рохы... _ 36 
Æгъуыстаг аргъæуттау - зымæгон даргъ изæрты... 37 
Шумаф Тутаюкы мæлæтыл 38 
Операцийы размæ ..._ _ 39 
Ногбоны арфæтæ Смирновы сабитæн 40 
В. Г Ш 41 
Витямæ 42 
Зæрдæдзурæн 43 
Цæлыккаты Уыгъалыхъмæ - 44 
Мæй-иу доны йæ цырагъ куы ссыгъта... 45 
Уалдзæг-~ -46 
Æрвыстаг æмгармæ . 47 

Уынгæджы сахат 48 
Æхсæв уæтæры _ _ _ 49 
Ныхас 51 
М. Ю. Лермонтовы мысгæйæ - 53 
Нæ тæрсын æз мæлæтæй, - тар ингæны уазал _ 54 
Хъуыдыйы фæливæнтæ æгъуыссæг æхсæв 55 
Уæ, мæ ныййарæг, чи мын уа хицон - ~ 56 
Цагъарызарæг 57 
Зарæг 58 
Ц.А.А.-æн - - _..59 
Иунæг дзырд 60 
Аргъау у, - зæгъин мæ балцæй... , 61 
Цардбæллон поэтмæ - 62 
Хетæг.- 63 
Фатимæ 64 
Он ушел в бессмертие 99 
Мысын Къостайы ~ ~ 100 
КОСТА 
ВСЕЛЕННАЯ - ОТЕЧЕСТВО МОЕ 
& 
Изд. лиц. ИД №00644 от 05.01.2000 г. 
Подписано в печать 10.07.2014 г. 
Бумага мелованная. Формат 62x94716 • 
Гарнитура «СатЬпа». Печать офсетная. 
Тираж 200 экз. Заказ № 030 
Издательская мастерская «Перо&Кисть», 
362040, РСО-Алания, г. Владикавказ, 
пр. Мира, 46, тел. (8672) 54-16-24, 
е-таП: репик15*@уапдех.ги 

