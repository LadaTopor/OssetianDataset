Г»Ш»ТЫ АНДРЕН 
М® фæззыг^ш вшй 
Æвзаргæ æмдзæвгæтæ 
æмæ кадджытæ 
ЧИНЫГУАДЗÆН „Ир« 
ОРДЖОНИКИДЗЕ * 1968 

АиЬрей Гулуев 
освмь моя 
Избранные стихи и поэмы 
ШШЯШШШШШШШ 
Издатсдъстео .Ир* 
Орджоникмдэ* * 196$ 

ÆЙЯДЗÆВГÆТÆ 

этюд 
Рох цæхæрадон... 
’Хсæв æнафоны 
Мæй йæ зæлдаг хыз 
Ууыл райтыдта. 
Æмæ аууæттæ 
Уым ысцæйыстынц, 
Зæхмæ ахауынц 
Уыдон уайтæккæ. 
Ацы дыргъдоны 
Тар фынæй къуымты 
Зилын иунæгæЙ 
Æз хъыгзæрдæйæ. 
Риуы базмæлынц 
Сагъæс, рухс сæнттæ, 
Сусæг утхары 
Ногæй амæлынц. 
1913 
5 

УАЙДЗÆФ МЫН МА КÆН 
Уайдзæф мын ма кæн, 
Ныхъхъус дæ, зæгъгæ, 
Зиуы æмбалæн 
Нæ бæззыс, зæгъгæ. 
Искæй зындзинад 
Куы ’мбарис хуыздæр,— 
Дардыл мæ ныхас 
Нæ хæссин æз дæр. 
Хивæнд у зæрдæ, 
Нæ зоны æлдар, 
Царды фæндæгтыл 
Иæхи у йæ бар. 
Денджыз фæйлауы — 
Кæй барджын фæндæй? 
Булæмаргъ зары — 
Кæй фарны дзырдæй? 
Уайдзæф мын ма кæн, 
Ныхъхъус дæ, зæгъгæ, 
Тохы гæрæхтæ 
Нæ хъусыс, зæгъгæ. 
Зæрдæ ныззардзæн, 
Æрцæудзæн йæ бон. 
Искуы зæгъдзæни 
Иæ сусæг фæндон. 
6 
1915 

ФÆЗЗÆГ 
Бонæй-бон — уазалдæр, 
Тар хъæд ныхъхъус, 
Кæрдæг йæ адзалмæ . 
Бампылд, ныххус. 
Терчы дон, хъазгæйæ, 
Лас æмæ лас,— 
’Руад сыф, дзыназгæйæ, 
Згъалы бæлас. 
Калы йæ цæссыгтæ 
Къардиуы цур. 
Дарддæр йæ мæсыгмæ 
Атылди хур. 
Ма ку уæззау куыдæй, 
Банцай, бæлас, 
Царды рæдау куы дæ, 
Цардхъом — дæ ас. 
Уалдзæджы зардзынæ, 
Бабыхс, фæлæуу: 
Амонд ыссардзынæ, 
Тавдзæн хур дæу. 
1915 
7 

ФÆЗЫН, ПОЭТ! 
Фæзын, поэт, фæзын! У рагæй дæм нæ каст. 
Мæ бæстæйæн ныззар йæ хъизæмар, йæ зынтыл, 
Йæ хъæбулты куыдыл, сæ сагъæссаг хъуыдытыл, 
Йæ ног боны ыскаст æмæ æрцыдыл. 
Фæзын, поэт, фæзын! У рагæй дæм нæ каст!.. 
Æрттивгæ стъалытау, йæ фæстæ хонæд мах 
Æнæзонгæ быдыртæм, йа-мардзæ, дæ зарæг, 
Æнæбæрæг рæттæм, кæм нæй хъынцъым, йе хъарæг, 
Кæм у зæрдæ зæрдæйы уарзт æмбарæг, 
Кæм бады уд рæсугъд монцты уæлрагъ. 
Фæкæнын нæу фæдисы сидт нæ бон, 
Нæ бирæ хъыг фæдзурын нæу нæ хъару. 
Фæзын, цæй, тагъд! Дæ хъæлæс нын æхсар у, 
Хъæуы дæ абон тохы дзырдтæ ссарын! 
Дæ уадындз суæд нæ адæмæн хæстон! 
Дæ зæрды ’хсидæнт уарзондзинад, маст! 
Нæ риутæ нын уый сагайдзæн йæ зæлтæй. 
Æрхæсдзæн тых мæгуыр, æфхæрд зæрдæтæн, 
Уыдзысты иу, æмуд нæ сагъæстæ, нæ фæндтæ, 
Æмбисонды поэг — нæ раздзæуæг, ныфсхаст! 
1915 
8 

XV XV V/ 
>;\ >:< у,< 
Цæугæдоны сыр-сыр æдзух лæууы мæ зæрдыл, 
Цыма уынын цæстсай зыст уылæнты фыцын, 
Цъæх æрдузы нæ фæстаг фембæлд махæн сæрды, 
Æмæ æнафоны фæхицæны хъынцъым... 
Цымæ кæд уыди уый? Æрæджы æви раджы? 
Цымæ фæлмæнзæл дон нæ хæд рæзты кæд тахт? 
Кæд фестадыстæм маргъ рæсугъд бæллицты руаджы, 
Куыд бæллыдыстæм ног фембæлдмæ мах! 
Ныр иунæг дæн бынтон... Фынæй къардиуы тигъыл 
Æз мысын дæу æдзух цъæхсыф бæлæсты бын. 
Дæ сурæт та мæ рухс сæнтты фæлм-мигъæй 
Фæзынд, цыма æрбакаст хурзæрины тын... 
Зæгъ-ма мын, о мæ хур, нæ кæрæдзи та ногæй 
Кæд фендзыстæм зыланг, тæхæг доны уæлхъус? 
Дыууæйæ та, чызгай, кæд уындзыстæм, уæлвонгæй 
Фынæй хæхтыл куыд тауы худгæ мæй йæ рухс?.. 
Æрцæудзæни рæстæг, мæ хуры хай, æмæ та 
Мах, уарзгæйæ, уыдзыстæм ацы ран, æууæнд. 
Æхсæвон арв фæлдзæгъддзæн йе ’взисты тæмæнтæ, 
Фæдзурдзæн алчи уæд йæ сагъæстæ, йæ фæнд. 
1916 
9 

РОМАНС 
Дон сындæггай цæуы. Уылæн ракæны диссаджы аргъæуттæ, 
Тауы алырдæм адджын уынæр. 
Æмæ мæйы фæлмæн тынтæ хауынц уæд астымтыл, гакъæттыл, 
Дзурынц бæлæстæ мидфын цыдæр. 
Цæуын рохстхуызæй ахсæв æз донбылты къахнадыл иунæгæй. 
Бахус, басабыр хъæдæн йæ рындз. 
Зæрдæ амондыл сагъæстæй, абухгæ, байдзаги мидæгæй, 
Уым æнæстыф хъуырдухæн кæнынц. 
Ме ’взонг, ме ’рыгон сæнттæн сæ утæхсæн, хъизæмар зилдухæй 
Суадзынц хуры зæрин тынтæ арт. 
Зæрдæ сагайы цинæй, уый нал зоны иу хъынцъым, иу тухæн, 
Зæрдæ агуры амондджын цард. 
Фæлæ иу сурæт слæууы уым сусæг æнахуыр æмбæхстхуызæй, 
Мæн æнцад уый нæ уадзы æхсæв. 
О фæдфæливæг зæрдæ! Куыд сурыс, куыд сурыс дæ хъæбысæй 
Ды дæ Иунæг, дæ буц хуры, зæгъ? 
1916 

ФЫН 
Æз федтон фын: мæ райгуырæн зæххыл 
Æнхъæвзта цард, зæрдæрухс æмæ сабыр. 
Фыдазты хъыг нæ дзыллæйæ уыд рох,— 
Кæддæрбонты æбардзинад, тыхдзинад, 
Цъæх-цъæхид зынд мæскъадагджын быдыр, 
Æфсир нæрсти уым хурæфсæст тъæпæнты, 
Сæрибаруарз бæрзондтæхæг мæргътæн 
Сæ зарæг тахт æппæт рæттæм зылангæй. 
Ызгъордтой уæд, уæгъдибарæй тындзгæ, 
Тæмæн дæттæ нæ денджызы хъæбысмæ. 
Æмæ сæрддон, тæвд-сусæны заман 
Нæ мад-зæххæн-иу басастой йæ дойны. 
Æнцад-æнцой уыд адæмæн сæ куыст, 
Уыдысты рох сæ ивгъуыды фыдохтæ, 
Æмæ æнкъард фыд-заманты цæссыг, 
Æфсондзы бын сæ хъизæмар, сæ тухи. 
* * * 
Æрыхъал дæн. Мæ сæрмæ арв нытталынг, 
Нымбæрзта мигъ æфхæрд зæххæн йæ риу. 
Цыди къæвда. Налат дымгæтæ ниудтой, 
Куыдта дыргъдон зæрдæсастæй фæззæг. 
Дзынæзтой уæд сæркъулæй хих-бæлæстæ, 
Сæ бур сыфтæр æрызгъæлди бынмæ, 
И 

Æмæ фæззæг цъыф, уарынхъус заманы 
Йæ сæфты бон æвæндонæй уыдта. 
Кæмдæр та дард, уым сахарæн йæ фæстæ, 
Мæгуыр хъæутæн кæм ныддаргъи сæ рæгъ— 
Сæх-сæхæй калд туг, алырдæм æнхъæвзта, 
Цыди дзы хæст, æвирхъау хæст, тæссаг. 
1916 

НЫББАР 
Ныббар мын, Ирыстон... Мæ хъисын фæндырæй 
Æз никуы æрцагътон дæ адæмы хъыг. 
Нæ рæсугъд хæхбæстæ — къæдзæхæй, быдырæй — 
Нæ калдта мæ цагъдмæ йæ цæстыты сыг. 
Ныр базыдтон амонд... Мæ зарæгæй зарын. 
Ныр хъус-ма мæ цагьдмæ, нæ Иры фæлтæр! 
Нæ бæсты сагъæстæ мæ зæрдæйы дарын, 
Нæ бæсты сагъæстæй ныр дзаг у мæ сæр. 
1920 

ЗАРÆГ 
Арвыл нæ хæхтæ æмбæлынц, 
Цъититæй дæттæ кæлынц, 
Дардæй нæ урссæр къæдзæхтæ 
Махмæ, æрттивгæ, зынынц, 
Цардмæ бæрзондæй кæсгæйæ, 
Се ’знæгтæн федтой фыдбон, 
Федтой бæллиццаг сæрибар, 
Райгæ сæм ракасти бон. 
Нал хъуысы рагонау хъарæг, 
Нал кæнынц сау фæнык ныр, 
Атыдтой фидар рæхыстæ, 
Зары фырцинæй быдыр. 
1923 

КЪОСТАЙÆН 
Райгуырæн урс хæхтыл сау мигътæ ’рбадтысты 
Баталынг бон. 
Адæмы хъарджытæн, адæмы тухийæн 
Нал уыд кæрон. 
Рацыдтæ иунæгæй... «Додой» ныззарыдтæ,— 
Федтай зын цард... 
Де знаг дæ ахаста дардмæ дæ адæмæй, 
Кодтай æнкъард. 
Бацыдтæ карз тохы... Рухс бон нæ фенгæйæ, 
Ссардтай мæлæт. 
Ингæнмæ ахастай зарджытæ-хъарджытæ, 
Адæмы мæт... 
Акæс ныр дунемæ... Акæс: дæ марджытæ 
Фесты сæргой. 
Нал нæм ис паддзæхтæ, нал ис тыхгæнджытæ, 
Фесæфт сæ кой. 
Махæн нæ быдырты, махæн нæ хохбæсты 
Нал ис æлдар. 
Царды уаг бархийæ аразынц дзыллæтæ,— 
Райстой сæ бар! 
1925 

АИНÆГЫЛ 
Цъитиджын къæдзæхтæ, 
Диссаджы зæринау, 
Ферттивынц мæ сæрмæ, 
Нал сын ис кæрон. 
Згъоры Терк мæ бынты, 
Адардта æвзистау, 
Футтытæгæнгæйæ, 
Хъазы хурмæ дон. 
Дарддæр, комрæбынты, 
Хъæд цъæх-цъæхид дары, 
Алырдæм фæлидзынц 
Арвы ирд фæзтæ. 
Хуры рухсмæ ’рттивы, 
Хуры рухсмæ зары 
Ног, Советон бæстæ — 
Райгуырæн бæстæ! 
Ног бæстæ — Ирыстон! 
Уарзын дæ мæ уарзтæй, 
Алкæд дын æрвыстон 
Уарзоны ныхас. 
Ныр фæлгæсын дардыл 
Айнæгæй цырддзастæй, 
Федтон дын дæ рæсугъд, 
Хъæлдзæг цæстæнгас. 
1925 

УАЛДЗÆГ 
Даргъ зымæг ивгæйæ, 
Хъазгæ, æрттивгæйæ, 
Ралæууыд бон. 
Хур нæм йæ рухс тынтæ 
Царды рæсугъд уындмæ 
Калы бæстон. 
Цъиутæ æртахтысты, 
Донбыл æрбадтысты, 
Хъусы сæм дон, 
Зарынц сæ зарджытæ — 
Уалдзæджы кадджытæ — 
Царды фæндон! 
Зарынц бæрзонд хæхтæ, 
Хъусынц æнцад фæзтæ,— 
Зонынц сæ ран. 
Теркæн йæ хъазтытæ, 
Уадындзы уастытæ — 
Цины нысан! 
Уалдзæджы зарджытæн, 
Уалдзæджы кадджытæн 
Ралæууыд дуг. 
Уалдзæджы зарæгмæ — 
Царды тых дарæгмæ — 
Райы мæ туг. 

Уалдзæджы, кусгæйæ, 
Зарджытæм хъусгæйæ, 
’Рвитын мæ бон. 
Мигъджын æнкъард рæстæг 
Фесæфт ныр а бæстæй, 
Фесæфт бынтон. 
Даргъ зымæг ивгæйæ, 
Хъазгæ, æрттивгæйæ, 
Ралæууыд бон. 
Хур нæм йæ рухс тынтæ 
Царды рæсугъд уындмæ 
Калы бæстон. 
1925 

ПОЭТÆН 
Рагæй нæ зарыдтæн... Рагæй мæ зарæг 
Нал фехъуыст дардыл, куыд хъуысти кæддæр. 
Ног дугæй, ног бæстæй — царды хæсдарæг,— 
Бонтæ ’мæ ’хсæвтæ æрвыстон куыддæр. 
Атæхынц бонтæ, æрттивгæ цæхæрау, 
Азгъæлы зæхмæ фæззыгон сыфтæр... 
Бонæй-бон тайыс, мæ уарзон, мæ хæлар, 
Бонтæ куыддæрæй æрвитыс ды дæр. 
Афтæ фæзæгъыс: «Ныууагътон мæ лирæ,— 
Тохы гæрæхтæм ныхъхъус и бынтон, 
Уалдзыгон цъиутау, нæ фысджытæ — бирæ, 
Бирæйæн, къордæн фылдæр у сæ бон», 
Саст ныхас, саст зæрдæ тохæн — кæлæнтæ. 
Фесаф дæ сæрæй дæ хъарæджы кой! 
Райс-ма дæ фæндыр, йæ сызгъæрин тæнтæ 
Ма кæной хъуамæ æппындæр æнцой! 
Зонæм, фæлтæрд дæ, тыхджын у дæ зарæг, 
Ацæуы зæрдæйы, асæтты дур. 
Ног дуджы домæнтæй рагон хæсдарæг — 
Ног дуджы цардæн æрцæгъд-ма йæ хур! 
1934 

УАРЗОН ХÆДЗАРЫ РАЗ 
Мæ сусæг хъуыдытимæ абон 
Лæууын æз цъæх агъуысты дуармæ. 
Кæддæрты, мæ бæллиццаг амонд, 
Ды ацы фæрнæйдзаг ран цардтæ. 
Æрвыстай æнæмæтæй бонтæ. 
Дæ къахдзæф — уæздан æмæ сабыр. 
Ам де ’рыгон замантæ ’згъордтой 
Дæ уалдзыгон бонты дæлбазыр... 
Æз асинтыл цадæг æрхизын, 
Æз рафтыдтæн уынгмæ æд сагъæс. 
Хур акъул. Иæ рухс тынтæ, ризгæ, 
Ам хæдзары сæрыл ысхъазынц. 
Нæ хъусын изæрон уынæрмæ. 
Æз уынгæн йæ астæумæ ’рцыдтæн... 
Бæлæттау ызмæлынц мæ сæры, 
Пæр-пæргæнгæ, рухстау хъуыдытæ. 
1937 

УАЛДЗЫГОН ЗАРÆГ 
(Испайнаг сывæллæттæн) 
Зæрин хур, йæ тынтæ нывæндгæ, 
Цъæх арвæй æдзынæг ныккаст. 
Æрттивынц нæ дæттæ, нæ фæзтæ, 
Ыстынг и нæ зарæг, нæ хъазт. 
Нæ дуджы æрыгон хъæбултæ, 
Мах уарзæм нæ амондджын дуг, 
Æнæкæрон фурдау æхсиды 
Нæ зæрдæты цинад, нæ туг. 
Нæ фæидаг нæ бæсты — бæллиццаг, 
Нæ царды нæ бартæ — уæрæх: 
Мах уарзæм нæ райгуырæн Цæдис — 
Нæ зынаргъ, нæ цинæйдзаг зæхх. 
Нæ фыдæлтæ федтой зындзинад, 
Уый зонæм, уый фехъуыстам мах. 
Æндæр у нæ рæстæг — уæндонæй 
Кæддæриддæр исæм нæ къах. 
Сырх тырыса сисæм бæрзонддæр, 
Ныззарæм нæ зарæг хъæрæй, 
Куыд фехъусой зарæг Китайы, 
Куыд хъырной Испаны фæрнæй! 
Уадз, зоной испайнаг æмбæлттæ, 
Уадз, зона хъæбатыр Китай, 
Куыд айзæлди цинад нæ бæсты, 
Куыд арвитæм Фыциæгдам май! 

Заряя хур, •* тмят» ямюядгж, 
Æртпюшщ нф мшттш, иш фмт*» 
Ыстыкг я яж зярег, пш хыют» 
Май, 1938 

ДЕНГИЗИ БИЛÆБÆЛ 
Дон-уордæг, талати, 
Нифтудæй и хор. 
Сау денгиз а уати 
Хуссуй æнæ хъор. 
Мæйрохси, цъæх арвæй, 
Æстъалу кæсуй, 
Æ цийнæ, æ йарфæ 
Денгизæн хæссуй. 
Балиртæ хуссунцæ 
Æрдози æнцад, 
Донбилтæ уадзунцæ 
Фæндон сæ фæллад. 
Гагры, 1940. 

ИЗÆРÆЙ 
Æризæр. Æз донбыл лæууын, 
Фæйлауæнты хъазтмæ кæсын,— 
Хъæргæнгæ фæуайынц фырсонтæй; 
Изæрыгон хур сæм кæсы, 
Иæ фæстаг салам сын хæссы,— 
Иæ рухс тынтæ ’рвиты бæрзондæй. 
Фæйлауæнтæ размæ бырсынц, 
Тызмæгæй сæ зарæг кæнынц, 
Ныхъхъусынц сæм райдзаст бæлæстæ, 
Кæдæм у сæ тындзын, сæ уад? 
Кæд фæзонынц дугъы фæллад? 
Цы хæссынц, цы уадзынц сæ фæстæ? 
Мæ сæнттæ мæ ахæссынц дард, 
Мæ цæстытыл уайы мæ цард, 
Мæ зæрдыл æрлæууынц мæ хæстæ. 
Цы скодтон? — Нæ бантыст фæндон, 
Нæ баци мæ хъару, мæ бон, 
Нæ бафыстон ме хæс æххæстæй. 
Фæлыгъди мæ рæстæг мæнæй, 
Фæстæмæ йын раздахæн нæй, 
Фæстæмæ нæ раздæхы дон дæр. 
Мæ зæрдæ — мæ фæндыр, ныззар, 
Дæ зардæн нæртон дзырд ыссар, 
Кæд уаид дæуæн дæр æнцондæр. 
1941 

САУ МÆЛÆТ ЫССАРДТА 
О мæ Ир, дæ тохы бонты 
Фидыс ныр дæ хæстæ! 
Арвыл ратæхынц хæстонтæ — 
Мах æндон цæргæстæ! 
Тохы бонты мах æфсадæн 
Чи слæудзæн йæ ныхмæ? 
Нæй кæрон йæ бирæ кадæн, 
Йе ’хсарæн, йæ тыхæн. 
Акæс-ма: нæ уæрзон хæхтæ 
Халасæй æрттивынц, 
Хъус, куыд нæрынц арвгæрæттæ, 
Нæмгуытæ куыд ниуынц. 
Карз тох ралæууыд, æмбæлттæ, 
Тохы нæй фæллайæн! 
Пиллон акалынц быдыртæ, 
Туджы зæйтæ уайынц... 
Бирæгъау йæ ных æдзухæй 
Знаг кæд раздæр тардта, 
Гъеуæддæр нæ домбай къухæй 
Сау мæлæт ыссардта. 
1943 

æ ж * 
Фæци хъызт зымæг, 
Йæ тых ныссаст, 
Фæхаста йемæ 
Йæ судзгæ маст. 
Нæ уарзон уалдзæг 
Æрцыд фæрнæй, 
Нæ цины бонтæн 
Кæрон дæр нæй! 
Зæрин хур арвæй 
Ныккаст тыхджын, 
Æрвиты зæхмæ 
Йæ райдзаст тын. 
Бæркадджын хъæутæ, 
Нæ сойджын зæхх 
Дæрдтыл фæхастой 
Сæхи уæрæх. . 
Фæлæ нæ фесæфт 
Ызноны маст, 
Ыстыхсы зæрдæ, 
Нырризы ’васт. 
Æрлæууынц зæрдыл,— 
Фæуæнт æлгъыст,— 
Æбуалгъ тыхмитæ, 
Ызнаджы бырст... 

Фыдми, фыдраконд 
Нæ кæнæм рох,— 
Ызнаджы ныхмæ 
Кæнæм мах тох. 
Хъæрзæд фыдызнаг, 
Иæ туг кæлæд, 
Нæ къухæй ссардта 
Кæрон — мæлæт. 
О уалдзæг, уалдзæг — 
Нæ хурзæрин, 
Дæ рухс, дæ бонтæм 
Æдзух кæснн! 
Хъызт зымæг фесæфт, 
Фæлыгъди дард, 
Æнусон уалдзæг 
Уыдзæн нæ цард! 
1945 

ЦÆР, НÆ УАРЗОН БÆСТÆ! 
Знон уыд талынг, уазал, 
Сау мигъ бадти хохыл, 
Алкæмæ йæ адзал, 
Хъавгæ, касти тохы. 
Немыцаг фашисттæ, 
Бирæгътау, лæбурдтой, 
Мардтой æмæ истой, 
Уагътой туджы фурдтæ. 
Ныр нæ бон æрттивы, 
Хур йæ тынтæ уафы, 
Зæхх йæ пæлæз ивы, 
Терк ызгъоры, кафы. 
Худы арв бæрзондæй, 
Калынц рухс нæ уынгтæ. 
Нæй нæ цины бонтæн 
Бафсæдæн сæ уындæй! 
Цæр, нæ уарзон бæстæ, 
Зæрдæйæн дæ адджын, 
Д’ адæмтæ, дæ фæзтæ 
Сты мыггагмæ кадджын! 
1945 

КАДЫ ЗАРДЖЫТÆ 
Абон цины уац 
Махыл сæмбæлди,— 
Уæлдæф айгæрста 
Не ’стыр амондæн. 
Знаг, нæ рагон знаг 
Састæй баззади, 
Уый хæстон гæрзтæ 
Ныр æрæвæрдта. 
Акæс алырдæм, 
Фен нæ цины бон, 
Фен, Фыдыбæстæ 
Ныр куыд сæрттывта! 
Рухсæй байдзаг и 
Мах зæрин бæстæ, 
Райгæ, найы хи 
Хуры буц тынты. 
Зарынц адæмтæ, 
Зарынц быдыртæ, 
Зары айнæг-хох, 
Зарынц рухс кæмттæ. 
Терчы уылæнтæ 
Уайынц цингæнгæ, 
Размæ фезгъорынц 
Каспы-денджызмæ. 

Мах Уæлахизы, 
Фарны цины уац 
Уыдон ахастой 
Каспы-денджызмæ. 
Каспы-денджыз дæр 
Ныр йæ хъæбысы 
Терчы уылæнты 
Тагъд куы акæндзæн. 
Терчы уылæнтæн — 
Уарзон, сахъ фырттæн, 
Хъазгæ, ’рттивгæйæ, 
Уый куы зæгъдзæни: 
«Зонын, мæ хуртæ, 
Зонын, фехъуыстон, 
Тохы, карз тохы, 
Чи фæуæлахиз 
Арвæй ферттывта 
Диссаг Бонвæрнон, 
Уый нæртон хабар 
Уайтагъд радзырдта. 
Знаг фæбынæй ис, 
Састæй баззади, 
Хæст, æвирхъау хæст,—- 
Зонын,— банцади». 
1945 

КА ФÆУУОДЗÆНÆЙ ФИЦЦАГ! 
И цъæх уалдзæг, тæмæн калгæ, 
Нæ бæстæмæ фæззиндтæй. 
Нæ будуртæ нæ ирд хорæн 
Фæббозæнцæ æ тунтæй. 
Сæ фурцийнæй æрттевунцæ 
Нæ уорс хуæнхтæ, нæ цурд дон. 
Хъаурæгинæй нæ сау гъæдтæ 
Идзулунцæ сæ фæндон. 
Бакæсетæ,— и даргъ фæзтæ 
Идзаг æнцæ адæмæй: 
И хумгæнгутæ косунмæ 
Æрцудæнцæ æнгурфæй. 
Нæ колхозон бæгъатæртæ 
Сæ хумгæндти, æнæ хъор, 
Хуарæрзадæн æвæрунцæ 
Æнæфезмæлгæ бундор. 
Æрзайдзæнæнцæ мæнæутæ, 
Æрласдзинан нæ тиллæг, 
Устур кувдти, цнйнæгæнгæй, 
Æрветдзинан нæ фæззæг. 
Нæ фондзанзон цуппаремæ 
Фæууодзинан æнхæстгонд, 
Нæ адæмæн нæ рохс бæсти 
Ивулдзæнæй сæ амонд. 

Н* фмдоянадн Героят* . 
Н« дошгяпея — фядеуйяаг* 
Æрдудлй ння кусти ржсютЬ 
Ка ф*ууодз*н*й фиццаг! 
1946 

МÆ ФÆНДАГ 
Уый раджы, кæддæр уыд... 
Фæйлауæктау, уадысты азтæ, 
Сырдтой-иу тызмæгæй кæрæдзи 
Æхсæв уа, 
Йе — бон. 
Уыдтæн ма æз зондæй хæрз саби, 
Уæд скъолайы кастæи. 
Мæ чиныг-иу райстон, 
Мæ чиныг — 
Мæ царды фæндон. 
Кæдæмдæр мæ хастой мæ сæнттæ, 
Мæ базырджын сæнттæ, 
Бæлæттау, пæррæстытæ кодтой 
Æрвон бæстæм — дард. 
Фæтахтæн-иу семæ 
Уæларвы æгæрон бæрзæндтæм,— 
Нæ зынди мæм уырдæм 
Нæ тухи — нæ удхайраг цард. 
Сæрибары сæнттæ! 
Бæллыди мæ сабион зæрдæ 
Уæлдæфон быдыртæм,— 
Кæм уыди нæ рухс хур æхсин, 
Сызгъæрин сыфтæрджын бæлæстæ 
Кæм систой сæ сæртæ, 
Кæм цыди цъæх уалдзæг 
Æд æнусон зарæг, 
Æд цин... 
3 Гулуты Аидрей 

Ныууагътон-иу арвæн йæ фæтæн, 
Йæ райдзаст кæрæттæ, 
Æрцыдтæн-иу зæхмæ, 
Æвзæрстон-иу цардæн йæ уæз. 
Фæлурсæй фæйнæрдæм 
Лыгъдысты мæ уалдзыгон сæнттæ, 
Сæ фæстæ-иу бирæ 
Фæкастæн æрхæндæгæй æз. 
Фæллойгæнæг адæм тыхстысты 
Сæ мæтæй, 
Сæ цардæй, 
Цагъарæй æрвыстой сæ бонтæ, 
Сæ сагъæссаг дуг, 
Цыдысты-иу зæххыл, 
Фæззыгон æхсæвау, 
Æнкъардæй, 
Фæкалдтой-иу, хатгай, 
Сæ бæллиццаг бартыл сæ туг... 
Мæ зæрдæ мæ риуы дзыназыд, 
Фырмæстæй-иу срысти. 
Уæд ме ’взонг, 
Зæлангджын фæндырæй 
Ныззарыдтæн æз: 
Æхсарджын поэтмæ-иу сидтæн, 
Мæ туг-иу æхсысти, 
Фæндыд мæ сæрибары ’рцыдæн 
Ыссарын фæрæз. 
Нæ сæрибар адæм, 
Кæддæрау, 

Нæ судзынц фырмæстæй,— 
Зæрин хуры рухсæй 
Ыскалдта тæмæнтæ сæ бон. 
Нæ быдыртæ зарынц 
Сæ рæсугъд, 
Сæ домбай хъæлæстæй. 
Цæхæрау, æрттивынц — 
Нæ колхоз, 
Нæ завод, 
Нæ дон! 
Кæмдæрты ма зилынц фыдгултæ — 
Цъæх бирæгъты балтæ, 
Нывæндынц хæлуарæджы тынтæ, 
Сæ фæндтæ — дæлдон! 
Кæмдæрты ма знæгтæ 
Сæхицæн фæлварынц амалтæ, 
Нырризынц фыртæссæй: 
Æрталынг, 
Æрмынæг сæ бон! 
Нæ тæрсы нæ бæстæ 
Цагъарадхæсджыты фыдмитæй, 
Уый зоны йæ хъару, 
Уый зоны 
йæ бæрзонд нысан. 
Тындзы уый кæддæрид 
Уæлахизы царддæттæг сидтмæ, 
Уый хаты рæстдзинад, 
Уый зоны йæ фæндаг, йæ ран! 
Фæллойгæнæг адæм! 
Мæ уарзон, мæ райгуырæн бæстæ! 
Уæ намысджын тохæн 
Дæттын æз мæ бонтæ, мæ зард. 

Сымах*н *з фидын у* фырты 
У» фыссæджы хясæ, ’ 
Хæлартй уыи радтон 
М« дишейдзаг зæрдае, 
Мæ цард! 
1947 

XV V* V/ 
>’.Ч >".\ >’.\ 
Ыскодтон æз мæ каст нæ фидæнмæ, нæ соммæ, 
Тæмæстæ-диссæгтæ уынын æз уым, фынау: 
Зыны мæм рухс дуне, налхъуыт-налмасау ’рттивгæ, 
Йæ сызгъæрин тынтæ рæдзæхсы уый рæдау. 
Уым бархи у фæллой, æрхаста йемæ амонд, 
Уый радта адæмæн æппæтæй дæр сæ фаг. 
Уым хурты хурзæрин, тæмæнтæ калгæ, хъазы, 
Уым цард цæуы фæрнæй, ызгъоры бонты таг. 
Уым арвмæ галуантæ фæцыдысты фæлыстæй, 
Бæрзондæй дард зæхмæ æнæсцухæй кæсынц. 
Уым хуры рухс кæлы бæркадджын райдзаст фæзтæм, 
Уым цины зарджытæ æдзух зæланг кæнынц. 
Нæй уыцы дунейы хæрамдзинад, мæнгдзинад, 
Мыггагмæ фесæфти æбуалгъ хæстæн йæ кой. 
Кæрæдзи уарзынц уым, æфсымæртау цæргæйæ; 
Уым нæй æфхæрд адæм, æхсиды уым фæллой. 
Уым Адæймагæн ис æгæрон бирæ бартæ, 
Уым кадджын у йæ ном, йæ намыс у бæрзонд. 
Уый æрдзы басаста уæлахизджын хъаруйæ, 
Фæцæуы размæ тагъд. Сыгъдæг, цыргъ у йæ зонд. 
У диссаг дуне уый. Йæ цыд, йæ ракаст — барджын, 
Бæллиццаг царды рухс æрвиты уый мæнæн,— 
Йæ рухс у коммунизм — фæндон, æрттиваг дуне, 
Æнусон уалдзæг уый хæссы Зæххы фырттæн. 
1947 

ФÆДЗÆХСТ 
Мæ зынгзæрдæ лымæн — 
Æрыгон фыссæг, 
Нæ базырджын азты 
Бæрзæндтæм тырнæг! 
Нæ райгуырæн бæстæн 
Дæ хæстæ фæфид, 
Дæ барджын ныхасæй 
Нæ дзыллæмæ сид. 
Сæрибары фæндтæ 
Кæддæриддæр тау, 
Нæ зæрдæтæ цинæй 
Куыд судзой зынгау, 
Дæ дзырдты куырдадзæн 
Йæ цæхæр кæлæд, 
Куыд баззайа, ’рттивгæ, 
Нæ дуджы сæ фæд! 
1948 

СУДЗГÆ ЗÆРДÆ 
(В. Г. Белинскийы номыл) 
Уыди рæстæг — æнтъыснæг дуг, 
Дзынæзта ’фсондзы бын нæ бæстæ. 
Фыхти цæджджинагау сæ туг 
Цагъайраг адæмæн фырмæстæй. 
Мæнгард паддзах, фыдохау, уæд 
Йæ уæззау къух нæ бæстыл дардта, 
Уый хаста дзыллæтæн мæлæт. 
Рæстудты хъизæмарæй мардта. 
Зынгзæрдæ тохгæнæг — фыссæг 
Фæзынд уæд æхсæвæн йæ тары; 
Уыдис уый рухсдзинадхæссæг — 
Æрттывта, стъалыйау, мæйдары. 
Уыдис ын, арвнæрдау, хъæлæс, 
Дзырдта фæллойгæнджыты бартыл, 
Иæ зондæй арæзта фæрæз 
Æрцæуинаг сæрибар цардæн. 
Иæ судзгæ стыр зæрдæйы арт 
Сыгъди фыдызнæгтæн сæ ныхмæ, 
Уый радта карз тохæн йæ цард, - 
Иæ сагъæстæ æмæ йæ тыхтæ. 
Фæлгæсыд дардмæ. Уый дзырдта 
Æнусы размæ дæр йæ фæндтæ, 
Бæлвырдæй раздæр уый зыдта — 
Нæ бæстæ калдзæни тæмæнтæ. 

Уыдта æлпæт, уыдта æдзух, 
Уый касти рæстæгæн йæ сæрты, 
йæ бонтæй радардта йæ къух 
Нæ дуджы амондджын фæлтæртæм. 
Æхсарджынæй фæкодта тох 
Нæ цард, нæ фидæны сæраппонд 
Æмæ Йæ ном ныннæры абон, 
Æнусмæ дæр нæ уыдзæн рох! 
1948 

БАГЪÆРАТИ СОЗУРÆН 
Нæ мæгуртæ дин адтæнцæ 
Дæ унгæг бæнтти хъазар, 
Æнæуинон дин иссæнцæ 
И бонгинтæ, и æлдар. 
Дæ рист зæрдæ и сау доги 
Цагъайрадæн нæ бухстæй, 
Ивулдæй дæ маст дæ тоги,— 
Нæ фæразтай æвдустæй. 
Низзардтай нин тохи зартæ, 
Фæндон цардмæ мах худтай,— 
Хуæздæр догæ, урух бартæ 
Нæ дзиллитæн агурдтай. 
Сæребарæ! Сæребарæ! — 
Дæхуæдæг æй фæууидтай, 
Дæ зарти ин ду æ хъаурæ, 
Æ тæмæнтæ фæдздзурдтай. 
Бахуардтай ду нæ фæтæгæн 
Æнæсæтгæ ард уобæл, 
Мах алкæддæр иуæндæгæй 
Ке цæудзинан æ надбæл. 
Муггагмæ нин фæццæрдзæнæй 
Зæрди тогæй финст лæвар,— 
Нæ рохс бæстæн æрттевдзæнæй 
Дæ дессаги «Зæрди дуар». 
1948 

ГУРДЖИБЕТИ БЛАШКАЙÆН 
Раги адтæй и тар рæстæг: 
И сау мегътæ, зилдæгæй, 
Æрæмбарзтонцæ нæ бæстæ, 
Мæстгун уогæй, тузмæгæй. 
Нæ адæми нин æзнæгтæ 
Æфхуардтонцæ æгæрон, 
Æфтудтонцæ ’й гъезæмæртти, 
Æнхæст кæнгæй сæ фæндон. 
Зинтæ бухсæн нæбал адтæй, 
Искарз æй бустон æлдар. 
Уæхæн доги нæ фæндадтæй 
Йеуæнгей дæр ун цагъар. 
Уæд Блашка ба мæгургорбæл, 
Зæрдæресгæй, ниффинста, 
Реуигонæй, къæбæргорæй 
Уой æ финсти æвдиста. 
И раст уоди — Батæрази — 
Базонун кодта махæн, 
Йе адтæй уомæй арази, 
Уарзон адтæй æ зæрдæн. 
Раевгъудæй и сау рæстæг, 
Æндæр æй нæ цард бунтон: 
Сæребарæ ’й нæ рохс бæстæ, 
Царди уагæ — нæ фæндон. 

Фал Блашкайæн æ хузæнтти,— 
Зин уавæрти ка финста,— 
Нæ финсгути —• нæ уарзæнтти, 
Рохс адæмæн ка хаста,— 
Алли хатт дæр имисдзинан, 
Уонæн сæ кой кæндзинан, 
Нæ арфæ син æрветдзинан, 
’Ма син рохсаг зæгъдзинан. 
1955 

КÆМ ДÆ? 
Ацы агуыри хæдзары 
Ды æнкъардхуызæй, мæ хур, 
Иунæгæй æнцад изæрты 
Бадтæ рудзынджы хæд цур. 
Дæу зæрдыфæндон дунемæ 
Скъæфтой рухс бæллицтæ, мæт... 
Уыд дæуæн æрвгъуыз цæстытæ 
Дидинæг æфтыдтай уæд. 
Атахтысты уыцы бонтæ... 
Раздахæн сын нал ис, зон. 
Ныр кæм фесæфтæ, цы фæдæ, 
О, мæ рагдуджы бæлон?.. 
1961 

ÆЗ МЫСЫН 
Æз мысын мæ сабион азтæ... 
Нæ донбыл — бæрзыты дзыгуыр. 
Ыстъалыты зилдух сæ хъазты, 
Уæларвон æмбæхсткъуым быдыр. 
Æвзистбын æхсæвты-иу раджы 
Нæ хъæдбынты арæх зылдтæн. 
Ыскастис-иу ног мæй, сыкъаджын, 
Йæ сæрмæ — тæмæндзаст «Æрфæн» 
Ызгъордтой æрдæгфынæй дæттæ, 
Калд къултæм сæ фынчы пырхæн. 
Фынæй æрдзы риуыл мæ сæнттæ 
Ыскъæфтой сæ базыртыл мæн. 
1961 

* * * 
Чи зæгъы «Зæронд дæ», 
Уый нæ загъта раст. 
Ныр мæ царды бонты 
Райдзаст у мæ каст. 
Хуры цæст, кæсут-ма, 
У тæмæн, рæдау. 
Чи уыдзæн, зæгъут-ма, 
Амондджын мæнау! 
«Ды зæронд кæма дæ,— 
Дзуры хур мæнæн,— 
Бафид хæс дæ мадæн — 
Райгуырæн бæстæн». 
Чи зæгъы «Зæронд дæ», 
Нæ, нæ загъта раст. 
Дæн мæ цард, мæ зондæй 
Адæмимæ баст. 
1962 

ИЗÆР 
Фæззыгон изæр нæ кæмттæм 
йæ тар хызы фæхилы. 
Тæнæг мигъы дыууæрдæм 
Фæлурс аууæттæ зилынц. 
Æнæнцой, сонт хъæлæстæй 
Мæстыгæр дымгæ ниуы. 
Фæйлыд хæрис бæлæстæ 
Æртасынц зæхмæ, чиугæ... 
Сыкъаджын мæй, кæс, уæртæ, 
Фæзынд фæлмæхгæд арвыл. 
Ысхъиуынц бур сыфтæртæ 
Нæ донгæрон фæндагыл. 
1962 

УÆЛАХИЗЫ ЗАРÆГ 
Теркæн йæ дæттæ — йæ дарæг — 
Цингæнгæ, Хъаспимæ уайынц, 
Зарæг, сæрибары зарæг, 
Размæ тырнгæйæ, ныззарынц. 
Райгуырынц митджын къæдзæхтæй, 
Хъаспимæ азгъорынц иумæ, 
Уый фæстæ ’взистфынк рæдзæгъдтæй 
Бакæлынц денджызы риумæ. 
Дисгæнгæ, ’ркæсынц сæхимæ, 
Фенынц, куыд сырæзт сæ хъару, 
Стæй уæд æгæрон дæттимæ 
Сисынц Уæлахизы зарæг. 
1962 

МÆ ХЪÆУМÆ 
Уæ байрай, мæ зынаргъ — 
мæ уарзон, 
мæ райгуырæн хъæу. 
Кæсын дæм, 
уынын та мæ рагон, мæ рæсугъд бынæттæ. 
Куы зоныс дæхæдæг,— 
æз раджы кæй ныууагътон дæу, 
кæй фæзылдтæн бирæ 
нæ бæстæйы алы кæрæттыл. 
Æрцыдтæн дæм абон, 
фæлгæсын дæ цардмæ зыдæй, 
Фыццагау фæхастай дæ къабæзтæ 
Теркæн йæ былтæм. 
Фыццагау дæ хъæдтæ, 
сæр-сæргæнгæ, зарынц хъæрæй, 
Бæрзонд лæбырд дардæй 
ныккасти нæ райдзаст быдыртæм. 
Дæ сæрибар адæм, 
æфсымæртау, 
иумæ цæрынц, 
Сæ иумæйаг царды, 
фæллойгæнгæ, 
’рвитынц сæ бонтæ. 
Рæсугъд у сæ фидæн, 
æмæ ныр гъеуымæн дæттынц 
сæ хъомысджын тыхтæ, 
сæ удуæлдай фæллой, 
сæ зонд дæр. 
4 Гулуты Андрей 

Кæс, уартæ нæ фæзыл 
Ыстынг й сывæллæтты хъазт — 
уырыссæгтæ зæгъай, 
кæсгæттæ, 
ирæттæ, 
æндæртæ, 
Сæ хъæлдзæг ныхæстæ, 
сæ зарын, 
сæ цинæйдзаг каст 
æхсызгон, зынзæгъæн æнкъарæнтæй 
тавынц мæ зæрдæ. 
Кæсын сæм æдзынæг. Нывонд уæд мæ ацæргæ уд 
нæ рæзгæ фæлтæрæн — 
нæ абоны цинæн,— 
нæ хуртæн. 
Кæнын сын æз арфæ: 
Ныфсджынæй, фæрнджынæй цæрут, 
Нæ бæстæйы ’нхъæлцау хъæбултæ! 
1962 

ТЕРЧЫ ФÆНДАГ 
Дайраны комы нарæджы 
Къæйдуртæ Терк ыссы. 
Йæ бæллицтæ уый зарæджы 
Тыгъд быдыртæм хæссы. 
Йæ уылæнтæ, йæ къабæзтæн 
Ныр ком дæр нал у фаг, 
Æмæ нывæнды даргъ фæзты 
Цъæх денджызмæ фæндаг. 
«Æнцон ын у,—ды макуы зæгъ, 
Æнцон ын у цæуын!»— 
Хæххон донæй ныййарæг зæхх 
Уый бафсадын хъæуы, 
Цæмæй дæтта фæззыгон бон 
Фылдæр тыллæг нæ хуым, 
Цæмæй æдзух мах зад дыргъдон 
Йæхимæ сайа уым, 
Цæмæй хæссæм æнцондæрæй 
Нæ хуынтæ бæстæн мах, 
Цæмæй-иу уа уæндондæрæй 
Ыстъалытæм нæ тахт. 
Терк айтыгъта йæ къабæзтæ, 
Терк цинтæй дзаг у, дзаг, 
Æмæ нывæнды даргъ фæзты 
Цъæх денджызмæ фæндаг. 
1962 

УЫДЗÆНИ, ÆНÆМÆНГ 
Нæ райгуырæн хæхтæ — нæ номдзыд уæйгуытæ ’ 
Бæрзондæй нæ цардмæ æдзынæг кæсынц, 
Æрттивынц сæ сæрмæ æгæрон уæлæрвтæ, 
Бынæй сæм Кавказы дæлвæзтæ зынынц. 
Уынынц нын нæ хъару фæллойадон тохы, 
Уынынц нæ,— куыд ыстæм æхсарджын, уæндаг, 
Куыд сарæзтой адæм æгъуыстаджы диссаг, 
Куыд айгæрстой арвмæ æнусон фæндаг. 
Ныр зонынц бæлвырдæй нæ райгуырæн хæхтæ: 
Нæ бындурон фæндтæн æнæсуæвгæ нæй,— 
Рæхджы уый уыдзæни, уыдзæни, æнæмæнг: 
Нæ геройты фендзæн йæ уæлцъарыл Мæй! 
1964 

ч«/ \у \»/ 
»••» »*5» *С* 
/4\ /|\ >Л 
Уарзон Ир, фæцæр фæрнæй, 
Ног у, ног дæ уаг: 
Иумæйаг бæрнон фæндæй 
Аразæм фæндаг. 
Уалдзæг, рухс уалдзæг кæсы, 
Диссаг у, нæртон, 
Ног тых адæмæн хæссы, 
Нæй йын, нæй кæрон! 
Урссæр хæхтæ, Терчы дон 
Мах æнтыст уынынц, 
Зонынц, ралæууыд нæ бон, 
Цинтæ ныл кæнынц. 
Дидинджытæй фæзтæ — дзаг, 
Адджын тæф хæссынц, 
Сабыр бæлæттæ сæ фаг 
Уæлдæфы тæхынц. 
1964 

МÆ РАЙГУЫРÆН ХЪÆУ 
(Цикл) 
1. ФÆНДАГЫЛ 
Мæздæджы зæхх — нæ уарзон бæстæ, 
Æдзух нæм сидыс ды хъæмæ. 
Мæ чысыл хъæу æд райдзаст фæзтæ, 
Нæ балц ныр сарæзтам дæумæ. 
Æхсæрдæсæй фæцæуæм заргæ, 
Нæ фæндырæн ыстынг йæ хъазт, 
Нæ циндзинад æнхъæвзы дардыл, 
Нæ зонæм хъыг, нæ зонæм маст. 
Цæрдæг Володя ’мæ Надизæ 
Сæ диссаг кафты рад хæссынц, 
Сæ рæсугъд кафт æфтауы дисы, 
Æмбæлттæ сын æмдзæгъд кæнынц. 
Тындзы автобус размæ, размæ, 
Фæдисон барæгау — йæ уад, 
Нæ фæллайы, тындзын фæразы, 
Минут нæ алæудзæн æнцад. 
Фæивгъуыдтой быдыртæ, хъæдтæ, 
Æрджынарæг, æфсæивæндаг, 
Быдираг станцæты кæрæттæ, 
Зепачы-хьæу, æхсæрджын таг. 
Кæс-ма: нæ Ерастъи дæр разынд, 
Иæ сæрмæ хъазы хуры тын. 
Æгæрон цинтæ чи фæразы 
Æдых, фæлурс дзырдтæй зæгъын! 

2 ЕРАСТЪИЙЫ 
(Скъуыддзаг) 
...Нæ рагуалдзæджы рæттæ мæнæ! 
Кæддæр куыд хъазыдыстæм ам! — 
Зылдыстæм донбылтыл, æрдузтыл, 
Мæнæргъы, дзедзыры тыдтам. 
Уыиын бæрзонд къуыбыр мæ размæ... 
Лæууы мæ зæрдыл... Уыд зымæг... 
Фыдуазал бон дæр мæн нæ домдта,— 
Уыдтæн-иу дзоныгъыл бырæг. 
Цы фæци, цы, нæ мæгуыр хæдзар? 
Кæддæрты, раджы, ам лæууыд, 
Фæлæ нæ разгъордтой мæ размæ 
Нæдæр мæ мад, нæдæр мæ фыд... 
Тута бæлæстæ ам дыууæйæ 
Рæзыдысты хæдзары цур, 
Ныр нал ысты, сæ бонтæ фесты, 
Сæ ран ныхъхъæбæр и, ныддур... 
Кæсын нæ уæлмæрдтæм... Фыдæлтæ 
Æнусон хуыстæй ам хуыссынц, 
Сæ сæрмæ уалдзыгон фæлыстæй 
Бæлæстæ, барджытау, лæууынц, 
Æнцад хуыссæнт нæ мæрдтæ зæххы, 
Уым нал уынынц зындзинад, цин, 
Сæ бонты таг мыггагмæ аскъуыд, 
Сæ цырагъ бахуыссыд, фæци... 

Зындгонд нын у: фыдæлтау, махæн 
Нæ цард æрныгуылдзæн кæддæр. 
Æрцæудзæн цардмæ ног фæлтæртæ, 
Хъæудзæни се ’рцыдæн йæ сæр. 
Ныфсджынæй бацæудзысты царды, 
Ныллæудзæни сæ куысты рад, 
Æмæ нæ адæмы зæрдæты 
Цæрдзæн нæ тох, нæ дуджы кад. 
з. кувди 
Бæрæгбон нин æй абони: 
Æрцудæй нин Фиццаг май,— 
Нæ уалдзæги, нæ фæллойни, 
Нæ зæрдити цийни хай. 
Нæ фингæбæл и зæрæндтæ 
Исбадтæнцæ хестæргай, 
И цъæх зæлдæбæл æмбæлттæ 
Рарæнгъæнцæ кæстæргай. 
Зæрдеген дзурдтæ кæнунцæ, 
Сæ йеумæ бадт — игъæлдзæг, 
«Фæззиндтæй нин,— разæгъунцæ,— 
Идзулди бон — нæ уалдзæг»! 
Фезонæг æма ииуæстæ! — 
Нæртонау нæ раз — идзаг. 
Æ лæвæрдтæй нæ рохс бæстæ 
Некæд уодзæнæй гъæстаг. 
Зæрддагонæй нæ раст адæм 
Æвдесунцæ сæ фæндон,—? 

«Нæ æнтæститæн сæ кадæ! — 
Æносмæ уин цæрæнбон»! 
Нæ фалдзоси цурд истунцæ 
Нæ фæсевæд æмбурдæй, 
Кæрæдзей хъури кæнунцæ, 
Æркафунцæ цæрдæгæй. 
4, ХЪÆДЫ 
Нæ цъæх хъæды фендмæ бæллыди мæ зæрдæ, 
Æрцыдтæн æм абон æз дæр. 
Хæларæй мын кувынц бæлæстæ сæ сæртæй, 
Зæгъы мын йæ салам сыфтæр. 
Фæцæуын сындæггай мæ зонгæ фæндæгтыл, 
Мæ бæллицтæ размæ тырнынц: 
«Фæзилон æз,— загътон,— мæ рагбонты рæттыл, 
Æдзухдæр мæ зæрдыл лæууынц». 
Фæцæйцыдтæн дарддæр кæрдæгджын æрдузыл, 
Кæцæйдæр æрыхъуыст сæр-сæр: 
Уый уайы цæугæдон, æрцыди мæ хъустыл 
Йæ сæрибар зарды уынæр. 
Фæзынди мæм къардиу бæлæсты æхсæнæй, 
Бæрзонд у, рæсугъд у уындæй. 
Ызгъорын æм тагъд-тагъд æвзыгъдæй, цырынæй, 
Мæ алварс фæлгæсын зыдæй. 
Æрдхæрæны къардиу, алæмæты рæттæ, 
Æнусоны Теркæн йæ дон! 
Гъе ам-иу мæ цинæн, мæ лæппуйы сæнттæн 
Нæ зыдтон æз никуы кæрон, 

Æхсæвыгон бадтæн-иу лæбырды сæрмæ, 
Цæлхыдзагæй касти-иу мæй. 
Ныххуыссыд-иу дуне гуылфæны сæр-сæрмæ, 
Фæлыгъдис-иу хуыссæг мæнæй. 
Мæ тулдзбæлас уартæ, уый абон дæр зайы, 
Кæддæр ын мæ фæндтæ дзырдтон, 
Ныртæккæ дæр ма йæм мæ зæрдæ æхсайы: 
Æмдзæвгæтæ ам-иу фыстон. 
1965 

Фæззыгон изæр йæ тар базыр 
Былгæрон къохыл æруагъта, 
Сау халонау, уый астымты 
Йæ дæрзæг дзæрных ныссагъта. 
Къуыззитт кæны уазал дымгæ, 
Уый комрæбын дзыназы. 
Тулдз бæлæсты хъæды арфы 
Æнцад лæууын нæ уадзы. 
Ферттывта арвыл ног мæй, 
Зæхмæ æдзынæг ныккасти, 
Къахвæндагыл руад сыфтæрты 
Сæнтдзæф дымгæ фæхаста. 
Донгæрон лæууын мæйрухсмæ, 
Бæрз бæлæстæ —мæ фæстæ. 
Мæ цæстыл уайынц ивгъуыд азтæ, 
Мæ цардвæндаг, мæ сæнттæ. 
1966 

КАДДЖЫТÆ 

тох 
I 
Æнкъард уыд бæстæ, 
Нæ хъуысти зарын, 
Иæ бархи тахтæй 
Нæ тахти маргъ. 
Рыгæйдзаг фæндаг 
Цæлхыты бынæй, 
Тæнæг гæрз ронау, 
Бырыди даргъ. 
Иæ бæхуæрдоны, 
Æнцад, уæззаугай, 
Иæ хуылфмæ хъусгæ, 
Кæны йæ цыд 
Дзибо Дзæрæхты,— 
Мæгуыр ирон лæг,— 
Иæ хæдзардарæг 
Уый иунæг уыд. 
Иæ мастджын зæрдæ 
Иæ фæллад риуы 
Фæкæны, судзгæ, 
Иæ рисгæ цæф: 
Фыд аз æскодта,— 
Ныр хуры тæвдмæ 
Иæ нартхор басыгъд, 
Иæ фæллой — сæфт. 

Йæ сагъæс ноджы: 
Иæ ус рынчын у... 
Куыд уыдзæн дарддæр? 
Уыдзæн дзæбæх? 
Хъуыдытæгæнгæ, 
Дзибо фæцæуы, 
Иæ уисы цæфæй 
Ыстъæлфы бæх. 
Иæ зæронд куыдз дæр, 
Л æф-лæфгæнгæйæ, 
Иæ фæстæ уайы, 
Æнкъард — йæ каст: 
Дзибойы фæндтæ, 
Дзибойы сагъæс, 
Дзибойы катай 
Æмбары раст. 
Æрцæфтæ кодта 
Дзибо йæ бæхы. 
Фæтагъддæр кодта 
Уæд бæх йæ цыд. 
Æмбæрста бæх дæр 
Дзибойы хъынцъым, 
Æмбæрста,— йемæ 
Цæмæн хæцыд. 
Фæуайынц æрхæй, 
Сæ райгуырæн хъæу 
Бæгънæг уæзæгыл 
Æнкъардæй каст. 
Иæ хъæмпын сæртæ — 
Сырх халагъудтау. 

Гæды бæлæстæ — 
Бæрзонд, æмраст. 
Фæхæццæ кæны 
Дзибо сæ хъæумæ. 
Сæ хъæугæроны 
Ныллæг зынынц 
Хæрис бæлæстæ, 
Фыддойны ’взаргæ, 
Сæ сыфтæ ’згъалгæ, 
Фæсвæд лæууынц... 
Бæрзонд æрхы был, 
Бæлæстæм æввахс, 
Кæм кодта уалдзæг 
Йæ хъазгæ цыд, 
Уым байсыст хъал дон, 
Ныббур и кæрдæг, 
Тæвд дурджын зæххыл 
Æнкъард хуыссыд. 
Дзибо æрхæццæ 
Йæ мæгуыр кæртмæ. 
Йæ хъæмпынсæр æм 
Æнкъардæй каст. 
Сыхаг зæронд ус — 
Цæрдæг Зæрæда — 
Дзибойы размæ 
Фæзынд æваст. 
«Æхсызгон хабар! 
Хæрзæггурæггаг,— 
Дзырдта Зæрæда 
Дзибойæн уæд,— 

Аминæтæн уын 
Чызг куы райгуырди! 
Уæхи фæндиаг, 
Цæринаг уæд!» 
Дзибо нæ бакаст 
Йæ къуындæг уатмæ, 
Хъуыдытæ кодта 
Йæхинымæр: 
«Цæмæн райгуырди? 
Цы пайда ’рхæсдзæн? 
Хъæудзæни уый дæр 
Гъеныр къæбæр». 
Уæд хъæмпмæ бахызт 
Дзибо Дзæрæхты, 
Йæ фæллад уадзы... 
Æризæр и. 
Фæстагмæ риуы 
Йæ зæрдæ срухс и: 
Йæ ноггуырд чызгыл 
Уыди йæ цин... 
* * * 
Уый раджы уыди.., 
Фæлыгъди рæстæг, 
Фæхаста йемæ 
Йæ марг тæфаг. 
Дзибо Дзæрæхты 
Амикæтимæ 
Нæ ацард бирæ, 
Нæ ацард фаг ... 

Сыфтæртæ згъалгæ, 
Фæззæг æрлæууыд, 
Æрхаста йемæ 
Мæгуыртæн мæт. 
Иæ бæхуæрдонæй, 
Йæ тухи калгæ, 
Фæцыди хъæдмæ 
Дзибо гъеуæд. 
Æндон — йæ фæрæт, 
Бæлас фæлдæхта, 
Йæ бындзарыл ма 
Чысыл хæцыд, 
Дзибо, мæгуырæг, 
Уæззау фæрæтæй 
Йæ къах ныццавта, 
Йæ хъæр фæцыд. 
Уæд тугæйдзагæй 
Йæ бæхуæрдоны 
Æрластой лæджы. 
Кæуинаг бон! 
Къуыримæ амард, 
Йæ ус дæр баззад 
Гыццыл чызджимæ, 
Сæ цард — зындон. 
Дзибойы ус дæр — 
Фæлмæст Аминæт — 
Нæ баурæдта 
Йæ лæджы мард, 
Зын цард уынгæйæ, 
Рынчынтæ гæнгæ, 

Бынтон ныххус и, 
Уыди æнкъард. 
Тызмæг куы ниудта 
Зымæгон дымгæ, 
Куы хаста бæстыл 
Æхсидгæ маст, 
Уæд сау ингæнмæ 
Дзибойы ус дæр 
Йæ мæгуыр къуымæй 
Æрцыди хаст. 
Нагъуæ Дзæрæхты — 
Æнахъом сидзæр — 
Фæтухи кодта, 
Мæгуыр йæ бон. 
Къæбæргурæгæй 
Хæдзаргай хатти, 
Иæ судзгæ мастæн 
Нæ уыд кæрон... 
II 
Гæрах! 
Гæрах! 
Гæрах! 
Цæгат-бæсты — гæрах! 
Нева-доныл — гæнах, 
Сырх тырыса уым — сагъд! 
Гæрах! 
Гæрах! 
Гæрах! 
Кæнæм уæлахиз мах! 
Фæллойгæнæг йæ къах 
Фæхаста дард. Гæнах 
68 

Нæхи у ныр! Гæрах! 
Фæци бынсæфт паддзах! 
...Æрцыд Керенский тард. 
Йæ хъузæттæ уæд тагъд 
Куыд истой рог сæ къах! 
Гæрах! 
Гæрах! 
Гæрах! 
Фæллойадæн йæ дуг 
Ныллæууыди бæстон. 
Æхсырф æмæ дзæбуг 
Уæд равдыстой сæ бон. 
Цæгатон дард бæстæй 
Уæд фехъуысти хабар: 
«Нæ хъазуаты хæстæй 
Æрцагуырдтам нæ бар». 
Нæ хохбæстæ — Кавказ — 
Фырцинæй уæд рызти, 
Фæллобгæнæг æдас 
Сæрибармæ цыди. 
* # # 
Фæцыдысты азтæ, 
Фæкарздæр и хæст, 
Советон зæххыты 
Ныр нал ахсы цæст. 
Советон Цæдисæн 
Домбай у йæ рæзт. 
Колхозон быдыртæн 
У царды фæрæз. 

* * * 
Ныр хицауад у мах, 
Нæ цуддзæни нæ къах. 
Куы бырса нæм ызнаг, 
Уæд райсдзæни йæ фаг - 
Гæрах! 
Гæрах» 
Гæрах! 
III 
Сæууон хур райсом 
Нæма ’рнывæзта 
Йæ зæрин тынтæ. 
Хуыссыд кæрдæг. 
Колхозон бригад 
Йæ куысты бацыд, 
Æвналы, райгæ, 
Дæрдтыл цæрдæг. 
Нагъуæ Дзæрæхты 
Йæ цæджы разæй 
Æмбæлттæм дзуры: 
«Цæй, тагъддæр, цæй!» 
Хæмпæлгæрдæгæн 
Йæ бындзар тоны, 
Йæ фæстæ — ’мбæлттæ, 
Йæ цæг — дæсæй. 
Фæтындзынц размæ 
Вера, Дунетхак, 
Нинæ, Тамарæ — 

Уæндон, хъайтар! 
Фæллад нæ зонынц 
Нæ хъазуатонтæ, 
Сæ куыст — æнтыстджын, 
Сæ тых — æхсар! 
Сæ рывд кæронмæ 
Фæхæццæ кæны, 
Сæ зæххы арæн 
Зыны хæстæг. 
Цæуынц хъайтартæ, 
Соцерысгæнгæ, 
Кæрдæг æппарынц, 
Ысси дæвдæг. 
Бæрзонд сæ сæрмæ 
Ыстылди хур дæр, 
Фæлгæсы арвæй, 
Ысси æнтæф. 
Хъазуатон бырстæй, 
Соцерыс куыстæй 
Колхозон зæххæн 
Цæуы йæ тæф... 
* * * 
Ныййазæлыди 
Дзæнгæрæг дардыл: 
Уый сихор афон 
Ныллæууыд ныр. 
Нагъуæ Дзæрæхты 
Йæ цæгонтимæ 
Фæцæуынц станмæ, 
Фæндаг — цыбыр. 

Сæ хъæлдзæг ныхас 
Уæлдæфы хъуысы, 
Сæ зыланг зарæг 
Фæцыд кæмдæр. 
«Фæкуыстам бирæ,— 
Дзырдтой сæхицæн,— 
Дзæбæх нын бантыст, 
Хъæуы фылдæр!» 
«Ды та цы кодтай? 
Цæмæ ныллæууыс 
Дæ куысты сæргъы 
Лæмæгъæй уæд?» — 
Нагъуæ фæдзырдта 
Хæмæты чызгмæ: 
Нæ уыди уымæн 
Йæ куыст хæрзхъæд. 
Дзырдтой æмбæлттæ: 
— Фæллад у абон! 
— Йæ сæр куы риссы! 
— Цы фæнды дом. 
— Ызнон уыд хъазты! 
— Нæ уарзы кусын! 
— Фæнды йæ хъæумæ, 
Уæнгмард — йæ ном! 
Хæмæты чызгыл 
Æмбæлттæ худынц, 
Мæстæй йæ марынц: 
«Дæ арæн — сагъд!» 
Хæмæты чызг дæр 
«Рынчын дæн», зæгъгæ, 

Æфсæрмыгæнгæ, 
Фæлидзы тагъд... 
* * * 
Хъæлдзæг фæкуыстой 
Изæрдалынгмæ, 
Хъазуатæй ацыд 
Фæллойы бон. 
Хъазуатонты цæг, 
Йæ бæрцæй уæлдай, 
Гектары æрдæг 
Фæци куыстгонд. 
* * * 
Хъуызгæ-хъуызгæйæ 
Изæр æрцæуы. 
Бригады уæнгтæ 
Кæнынц æмбырд: 
Хъуыстгонд сын уыди, 
Кæй уыдзæн абон 
Фæскуыст æрныхас — 
Зæгъæнт сæ дзырд! 
Чызгæй, лæппуйæ 
Æрæмбырд ысты, 
Лæгæй уæд усæй 
Уыдысты уым, 
Бынæттæ ’рцахстой 
Цъæх нæуу кæрдæгыл, 
Лæууынц ’мæ бадынц, 
Сæ фæстæ — хуым. 

Хъазуатон Чермен,— 
Бригады хицау,— 
Йæ сæрæй систа 
Йæ нымæтхуд, 
Сæ астæу слæууыд, 
Ныккасти ’мбырдмæ 
Хъаруджын кастæй,— 
Нæ уыд тæппуд! 
Бригады хицау 
Хъазуатон Чермен, 
Уыди уый ас лæг, 
Уыди зындгонд. 
Колхозон дзыллæ 
Зыдтой Чермены, 
Фæлтæрд — йæ хъару, 
Иæ бирæ зонд. 
Чермены карз къух! 
Советты знæгтæн 
Уый радта тохы 
Лæвар — мæлæт. 
Колхозы хъуыддаг, 
Колхозы фæндон 
Æхсæвæй, бонæй — 
Чермены мæт... 
«Кæ хъуыддаг махæн 
Нæ цæуы ’гъдауыл,— 
Бæрнджынæй загъта 
Чермен хъæрæй,— 
Нæ куысты хъæнтæ 
Нырма сты бирæ, 

Хъæуы сæ сафын, 
Хæссæн сын кæй! 
«Уæхæдæг зонут, 
Кæ фæтæг — парти — 
Хъæбæрæй загъта: 
Тыллæгыл — тох! 
Нæ кусинаг зæхх 
Лæвæрд æмгъуыдмæ 
Фæуын хъæудзæни, 
Уый ма уæд рох!..» 
Фæци йæ ныхас 
Чермен. Ныккасти 
йæ алы фæрсты 
Æмбæлттæм уæд. 
Зылдысты сæры 
Иæ арф хъуыдытæ. 
Уый радта фарста: 
«Куыд у уæ фæнд?» 
Ныхас æркуырдта 
Сахълæу, цæхæрцæст, 
Зылангæй ацыд 
Æндон хъæлæс: 
«Цæмæн ыл дзурæм 
Гъеныр уæлдæйттæ? 
Бæрæг æмгъуыдмæ 
Фæуæм нæ хæс!» 
Сæ ныхас загътой 
Вера, Дунетхан, 
Нинæ, Сахар 
Сæ дзырд æппæрстой 

Лæппуйæ, усæй 
Бæрнджын тæрхонмæ, 
Сæ фæнд — сæ бар! 
Сæрдармæ дзуры 
Нагъуæ Дзæрæхты, 
Ныхас æркуырдта, 
Кæны ныхас: 
«Æмбæлттæ, абон 
Нæ дзурын бирæ, 
Нæ цæгæн зонын 
Йæ тых, йæ ас. 
Цыбыр рæстæгмæ,— 
Нагъуæ ма загъта,— 
Нæ цæджы хайæ,— 
Нæ тых — нæ бар,— 
Мах барувдзыстæм 
Дыккаг хатт ногæй 
Куыстгонд зæххытæй 
Уæлдай гектар!» 
Сæрдары цæсгом 
Ныррухс и цинæй, 
Бабазмæ сдзырдта 
Бынтон хъæрæй: 
«Æрфысс, цæй, тагъддæр, 
Дыууын гектары — 
Æмгъуыды бонмæ! 
Æнæ уый нæй!» 
Кæмдæр, фæскъуымты, 
Лæмæгъ кусджытæ 
Сæ сагъæс кодтой: 

«Цы кæндзыстæм? 
Фылдæр куыд кусæм? 
Нæхи куыд марæм? 
Нырæй хуыздæр ма 
Кæд кусдзыстæм?..» 
* * * 
Фæци æхсæвæр... 
Сæ фæллад уадзынц 
Колхозы уæнгтæ — 
Колхозы тых,— 
Чызгæй, лæппуйæ 
Æвæллад кафынц. 
Фæндыры цагъдмæ 
Лæууынц хъæддых. 
Уæлæрвты уайы 
Цъæхбын денджызы, 
Зæхмæ кæсгæйæ, 
Сызгъæрин мæй, 
Фæлмæн ныххуды 
Йæ кæстæр хотæм,— 
Сырх ыстъалытæм, 
Кæрон сын нæй!.. 
Ныххуыссыд бригад, 
Уыд буц йæ фынæй. 
Хуыссынц ныр хæхтæ, 
Ызмæлæг нæй... 
Æрмæст ма дард ран 
Нæ хъæлдзæг дæттæн 
Цæуы сæ зарæг 
Кæмдæр хъæрæй. 

Хуыссынц ныр адæм, 
Фæлæ нæ хуыссы 
Бригады æнцой, 
Бригады цæст: 
Кæсы æхсæвгæс 
Йæ алы фæрстæм, 
Колхозон адæм — 
Йæ цин, йæ рæзт... 
IV 
Хъазуатæй кусы 
Æвдæм бригадæ, 
Æхсæвæй, бонæй 
Сæ мæт, сæ кой — 
Сæ кусинæгтæ 
Изæрмæ абон 
Æнæмæнг хъуамæ 
Куыстгонд фæуой... 
Лыстæг-ма бакæс: 
Нагъуæ Дзæрæхты — 
Иæ цæджы стыр ныфс — 
Лæууы хъæддых, 
Æмбæлттæм сиды: 
«Нæ рывды бонæн 
Кæрон æрцæуы! 
Кæм и уæ тых?! 
Æвдæм бригады 
Фыццæгæм сахъ цæг, 
Фæсте, æдыхау, 
Нæ зайæм мах! 
Цæй, цæй, æмбæлттæ, 

Æвналут тагъддæр, 
Цъæх кæрдæг тонгæ, 
Æфсæрæд къах!» 
Нагъуæйы сидтмæ 
Вера, Дунетхан, 
Нинæ, Тамарæ 
Цæуынц рæвдзæй, 
Сæ къухты ’внæлдæй 
Хæмпæлгæрдæгæн 
Яæ бындзар хауы 
Тындæй, цæфæй. 
Хъаллæ, Фаризæт, 
Олгъа, Чабæхан, 
Косе, Дзимурка, 
Сафи, Сахар... 
Фæсте чæ зайынц 
Æппын сæ куысты, 
Сæ тыхтæ хъарынц, 
Сæ куыст — хъайтар. 
Куы зонынц уыдон: 
Сæ рагон зын цард 
Нæ раздæхдзæни 
Фæстæмæ ныр. 
Лæвæрд сын бирæ — 
Советон бартæ, 
Фæлмæнзæхх хуымтæ, 
Уæрæх быдыр! 
Фæтулы хур дæр 
Иæ буц мæсыгмæ, 
Æрвиты зæхмæ 

Иæ хъазгæ тын. 
Тындзынц цæгонтæ 
Сæ хæс фæуынмæ, 
Сæ куыст — хъазуатон, 
Сæ ныфс — тыхджын! 
* * * 
Уым, станы фарсмæ, 
Цъæх нæууыл бады 
Æвдæм бригадæ — 
Колхозон тых, 
Кæсынц Черменмæ: 
Фæнды сæ зонын, 
Куыд ацыд абон 
Сæ куыст хъæддых. 
Æрттивынц рухсæй 
Сæ ирд цæстытæ, 
Сæ хъару федтой, 
Кæнынц ыл цин: 
Сæ бригады зæхх — 
Лæвæрд гектартæ — 
Æд уæлдайджынтæй 
Куыстгонд фæци. 
Хъазуатон Чермен, 
Бригады хицау, 
Уæд рацыд, загъта, 
Иæ дзырд — уæндон: 
«Æмбæлттæ, абон 
Нæ куыст мах фестæм, 
Нæ рывды бонтæн 
Æрцыд кæрон! 

Бригады арфæ — 
Нæ колхозонтæн, 
Нæ фылдæр арфæ — 
Фыццаг цæгæн: 
Вера, Нинæйæн, 
Хъаллæ, Олгъайæн, 
Сафи, Сахарæн 
Мах кад дæттæм. 
Æмбæлтты руаджы, 
Лæвæрд гектарæй 
Кæ куыст фæфылдæр, 
Нæ ныфс — бæрзонд! 
Нæ хъазуатонтæн, 
Æвдæм бригадæн 
Лæвæртты тыххæй 
Нæ фæндон — конд». 
Зæхмæ кæсгæйæ, 
Чызджытæ хъусынц, 
Сæ зæрдæ ризы 
Фырцинæй ныр: 
Лæвæрттæ исынц 
Сæ куысты фæрцы! 
Уæрæх — сæ фæндаг! 
Уæрæх — быдыр! 
«Дзæрæхты чызгæн,— 
Чермен ма загъта,— 
Йæ куысты тыххæй 
Нæ хаст фæндон: 
Æвдæм бригады 
Ныр бригадирæн 

Нагъуæ хæсдзæни 
Иæ кадджын ном!» 
Æмдзæгъд ыстынг и 
Нагъуæйы зæрдæ 
Фырцинæй ризы 
Æмбырды ’хсæн: 
Уый бригадирæй 
Иæ куыст хæсдзæни, 
Уый сахъ æмбæлттæн 
Æнтыст дæтдзæн! 
V 
Зæрин хур арвæй 
Ныккасти зæхмæ, 
Иæ райдзаст кастмæ 
Тыхджын, бæстон 
Быдырты сæрмæ 
Рæвдауы хуымты, 
Æрттивы, хъазы 
Сæрдыгон бон. 
Сызгъæрин фурдау, 
Фæйлауы хурмæ 
Колхозы мæнæу — 
Колхозы цин, 
Иæ дзаг æфсиртæй 
Ныллæг æркувы, 
Иæ хъару абон 
Иæхи фæци! 
Бæлæстæ фæзæй 
Кæцæй фæзынынц, 

Кæм цæуы донæн 
Йæ сидгæ хъазт, 
Уым станы агьуыст —• 
Агуыри сæрджын 
Æрттивы хурмæ, 
Зынгкалгæ раст. 
Бæрзонд кæсæнæй 
Кæсы колхозон, 
Иæ алы фæрстæм 
Зыны быдыр. 
Колхозон тыллæг 
Æнахуыр зад у, 
Иæ бафснайынмæ 
Цæттæ у ныр. 
Кæс,— ногдзауты бал 
Мæнæутыл зилынц, 
Æрыгон тыхæй 
Кæнынц фæллой: 
Колхозы тыллæг 
Ызнаджы давдæй 
Æрцæуа хъахъхъæд — 
Сæ сæйраг кой. 
Сæрдыгон хур дæр 
Уæдмæ фæцæуы, 
Хæхты уæлæты 
Фæтулы раст 
Ныр Сау денджызмæ — 
Иæ хуыссæн уатмæ,— 
Æрвиты хæхтæн 
Иæ фæстаг каст... 

VI 
Кимæн, Акимæн 
Бадæн нæй, 
Кимæн, Акимæн 
Банцой нæй: 
Колхозы тыллæг 
Давдæй, сыгъдæй 
Хъахъхъæнынц уыдон 
Абон цырдæй. 
«Уартæ! 
Уартæ! 
Сабыр! — 
Загъта Ким,— 
Сабыр! — 
Сабыр! — 
Бабыр 
Тагъд, Аким! 
Сабыр уал! 
Фæлæууæм! 
Бакæсæм! 
Ыстæй 
Раст нæхи ныццæвæм 
Знагыл, 
Цæй!» 
Кулак йæ усмæ 
Бакæсы, стæй 
Мæнæуы ’фсиртæ 
Тоны зыдæб. 
Ие змæлд — тæрсгæйæ, 
Ие ’внæлд — зыр-зыр, 

Зад мæнæу — бирæ, 
Къухтæ — цыбыр. 
«Чи стут, чи, сымах? 
Циу уæ давд, уæ хин? 
Цæй, цæугæут тагъд!» — 
Загъта карзæй Ким. 
Къухтæй æрхаудтой 
Æфсиртæ уæд, 
Лæг æмæ усы 
Бацыди мæт. 
Давджытæ ризынц, 
’Хсиды сæ маст, 
Адæргæй судзынц, 
Тухи — сæ каст. 
Ногдзаутæ згъорынц 
Алырдыгæй, 
Ногдзаутæ дзурынц: 
«Хонæм сæ, цæй!» 
«Сисут уæ голлаг,— 
Загъта Зураб,— 
Рацæут станмæ,—- 
Радтут уым дзуапп!» 
Систой сæ голлаг 
Давджытæ уæд, 
Ракодтой знаггад, 
Гъеныр — æгъгъæд! 

Бригадлæууæны 
Нагъуæ Дзæрæхты — 
Бригады раздзог — 
Дзырдта хъæрæй: 
«Советты знæгтæ, 
Уе знаггад куыстыл, 
Мæнæуы давдыл 
Сæттут ныр, цæй!» 
* * * 
Лæппуты ныхас 
Зылангæй хъуысы, 
Сæ кой уыдонæн — 
Колхозон цард. 
Æхсызгон арфæ — 
Нагъуæйы арфæ — 
Сæ риуты ахызт! 
Кæнынц сæ зард: 
«Махæн нæ цинад — 
Колхозы хуым. 
Махæн нæ дарæг — 
Колхозы хуым. 
Мах чи хъыгдара — 
Райсдзæн тæрхон! 
Знагæн æрцыди 
Ие сæфты бон! 
Размæ фæцæуæм, 
Знаджы бырсæм, 
Размæ цæугæйæ, 
Ног тых хæссæм! 
Махæн нæ зарæг-— 

Колхозы хуым, 
Махæн нæ дарæг 
Колхозы хуым!» 
VII 
Чи сты адон — 
Ацы адæм? 
Райсом раджы 
Циу сæ цыд? 
Бонцъæхæй сыл 
Чи схæцыд? 
Циу сæ цыд? 
Чи æрцыд? 
Райсом раджы 
Згъорынц размæ, 
Се змæлд — цырд, 
Арт — сæ дзырд! 
* * * 
Лæгтæ, сылгоймæгтæ! 
Фезмæлæн нæй! 
Лæппутæ семæ 
Уайынц рæвдзæй! 
Колхозы уæнгтæн 
Фæндаг — бæрæг, 
Тагъд-тагъд фæуайынц, 
Уыдон цæрдæг! — 
Кусынмæ, 
Кæрдынмæ, 
Æмбырд кæнынмæ 
Тыллæг! 

* * * 
Фæцæуæм ныр уæндонæй 
Нæ куысты арфмæ мах. 
Нæ тых æмæ нæ бонæй 
Ныффидар и нæ къах. 
Нæ хъарутæ — æгæрон,. 
Нæ куыст хæссæм фæрнæй, 
Нæ тæрсæм мах ызнагæй, 
Нæ фæтæрсæм зынтæй. 
Ныр дард Цæгатæй хъуысы 
Стахановонты зард, 
Уыдонимæ — нæ фæндаг, 
Нæ цин æмæ нæ цард. 
Дыккæгæм фондзазонæн — 
Нæ тых, нæ тох, нæ цард. 
Соцерыс куысты руаджы 
Хæссæм нæ фæндаг дард. 
VIII 
Æрбон и. Хур дæр 
Нæма æркасти. 
Нагъуæ Дзæрæхты 
Фæзынд æваст, 
Цæхæртæ калынц 
Йæ сау цæстытæ, 
Æхсар — йæ ахаст, 
Домбай — йæ каст. 

Уым, станы размæ, 
Колхозон адæм 
Лæууынц тымыгъæй, 
Куыстхъомхуызæй, 
Сæ цыргъ цæвджытæ, 
Æндон æхсырфтæ 
Сæ къухты дарынц 
Куыстмæ рæвдзæй. 
Мæнæутæ кувынц 
Сæ дзаг æфсиртæй, 
Æрхæссынц зæхмæ 
Сæ сæр ныллæг. 
Сæ бакаст — цинад, 
Зæрдæ сæм райы, 
Хуыздæр цы фена 
Рæсугъдæн лæг! 
«Æмбæлттæ! — загъта 
Нагъуæ Дзæрæхты,— 
Нæ бон æрцыди, 
Тыллæгыл — тох! 
Æрæмбырд кæнæм 
Нæ зад мæнæутæ, 
Зынтæй нæ тæрсæм, 
Нæ зæрдæ — хох!..» 
Фæхæлæф кодтой 
Фæлтæрд цæгонтæ,— 
Æвзыгъд хъæууонтæ — 
Лæгæй, чызгæй. 
Сæ бæрзонд нысан — 
Тыллæджы фарста! 

Соцерысон куыст 
Цæуы фæрнæй. 
Хъæлдзæг фæхæссынц 
Сæ цыргъ цæвджытæ, 
Æндон æхсырфтæ, 
Сæ куыст — цæхæр. 
Йæ тæккæ бынтыл 
Мæнæу фæхауы, 
Æрхуыссы зæххыл, 
Æруадзы сæр. 
Фæкæс-ма уартæ: 
Кæрæдзи фæдыл, 
Куыристæ бæтгæ, 
Фæцæуынц тагъд 
Вера, Дунетхан, 
Нинæ, Тамарæ, 
Хъаллæ, Фаризæт... 
Сæ арæн — сагъд! 
Фæллад нæ зонынц 
Стахановонтæ, 
Сæ къухты ’внæлдæй 
Æхсиды куыст. 
Фæллад нæ зонынц 
Лæппутæ, лæгтæ, 
Чызджытæ се ’ппæт, 
Сæ фезмæлд — бырст. 
Фæкæс-ма, уартæ: 
Хæмыцы лæппу, 
Æнахъом саби — 
Цæрдæг Илас, —• 

Æрæмбырд кодта 
Мæнæуы ’фсиртæ, 
Йæ бакуыст бирæ, 
Чысыл -— йæ ас. 
Соцерысы куыст, 
Зынгау, æхсиды, 
Цæвджыты ’хситтæй 
Быдыртæ — дзаг. 
Уым дарддæр, хуымты, 
Комбайын уайы, 
Хъазуатон куысты 
Уыдзæн фыццаг!.. 
IX 
Æризæр. Нагъуæйæн 
Иæ зæрдæ рызти... 
Цæуыл у йæ сагъæс? 
Цæуыл у йæ цин? 
Цæмæн æй æрфæндыд 
Цъæх нæумæ цæуын? 
Цы хорз æм фæкасти 
Æхсæвмæ кæсын? 
Нæ зоны, нæ хаты 
Иæ зæрдæйы сидт... 
Нæ зоны, цы давы 
Æхсæвон къуыззитт... 
Фæцæуы... фæцæуы... 
Иæ санчъех — сындæг. 
Иæ къæхтыл фæтыхсы 
Быдираг лывдзæг. 

Фæцæуы... Ныллæууыд... 
Зыны ма йæм стан. 
Уым йе ’мбæлттæ бадынц 
Фæлладуадзæн ран. 
Электроны рухсмæ 
Газеттæ кæсынц, 
Хи ирхæфсынц, зарынц, 
Тæрхæттæ хæссынц... 
Колхозы нысантæ! 
Колхозонты бон! — 
Нагъуæйæн — йæ сагъæс, 
Йæ царды фæндон. 
Колхозон быдыртæ! 
Советон Цæдис! — 
Нагъуæйæн йæ цинад, 
Йæ царды мæцъис. 
Фæцæуы... Ныккасти 
Цъæх арвмæ зыдæй. 
Æрттивы ’мæ уайы 
Йæ денджызы мæй. 
Мæйрухсмæ фæйлауынц 
Колхозон хуымтæ, 
Йæ цæст сæ нæ ахсы, 
Ныгъуылынц кæмдæр. 
Зæрдæбынæй зарæг 
Кæцæйдæр фæцыд. 

Сындæгæи-сындæгдæр — 
Нагъуæйæн йæ цыд. 
Цæугæ донæй хъуысы 
Фæйлауæнты цагьд; 
Ыстъалы, æрттивгæ, 
Кæдæмдæр фæтахт. 
Нагъуæ та ныллæууыд... 
Мысы уый йæ цард,— 
Иæ рагон фыдбонтæ, 
Куыд уыди æнкъард; 
Куыд царди мæгуырæй, 
Куыд амард йæ мад, 
Æххуырсты цæугæйæ, 
Куыд уыди фæллад; 
Йæ дарддæры тухи, 
Хъысмæты фыдох... 
Паддзахы сырдтимæ 
Сæрибарыл тох ... 
Æрбадти фæсвæндаг 
Уый донмæ хæстæг. 
Цæугæ доны зарын 
Фæцыди сындæг. 
Æрхуыссыди нæууыл, 
Ныссабыр, кæсы, 
Иæ сагъæс фæлмæнæй 
Фæлмæндæр хæссы. 

Йæ мидбылты худы, 
Йæ цæсгом фæрухс, 
Йæ цæстытыл уайы 
Иæ фидæн-æнус... 
йæ зæрдыл æрлæууыд 
Хъазуатон Цыппу — 
Æхсæзæм бригадæй 
Æхсарджын лæппу. 
Знон иумæ уыдысты 
Нагъуæ ’мæ Цыппу, 
Колхоз уыд сæ дзырддаг, 
Сæ бындур, сæ уд... 
Йæ ныхæстæ загъта 
Нагъуæйæн Цыппу: 
«Нæ дæ фенын арæх 
мын зын у. 
Мæ сагъæс, мæ катай — 
Дæ фендмæ бæллын, 
Куы нæ дæм ысуайын — 
Æнкъардæй мæлын». 
Цыппуйы ныхæстæ 
Нагъуæ ныр мысы. 
Уæларвæй йæм, хъазгæ, 
Фæлурс мæй кæсы. 
Цъысцъысагæн хъуысы 
Æнафон йæ зард. 
Колхозон быдыртæ 
Ныззылдысты дард. 

X 
Хæстæгдæр хъæуæй 
Сæрдары фæндон 
Нагъуæйæн абон 
Зæгъæг фæцис: 
«Фæзын-ма тагъддæр, 
Хъæуыс нæ абон, 
Хъуыддаг фæдзæхст дын 
Æмгъуыдмæ ис». 
Хъуыдыты бацыд 
Нагъуæ Дзæрæхты: 
«Цымæ цы кæнынц? 
Цы у?» — зæгъгæ. 
Изæр ныллæууыд, 
Уæддæр цæуынмæ 
Нагъуæ цæттæ у. 
Цæуид бæргæ... 
«Æмбæлттæй искæй 
Ды акæн демæ,— 
Дзырдтой Нагъуæйæн,— 
Хуыздæр уыдзæн». 
«Нæ хъæуы,— загъта 
Нагъуæ æмбæлттæн,— 
Æдас у фæндаг, 
Фæцæудзынæн!» 
Фæндаджы фæрстæм 
Бæрзонд бур нартхор 
Ыслæууыд хъалæй, 
йæ бакаст — цард, 
Иæ зыланг ныхас,— 

Сыбар-сыбуртæ 
Иæ райдзаст сыфтæй 
Æрвиты дард. 
Иæ зонгæ нартхор! 
Нагъуæ фæцæуы, 
Иæ зæрдæ — хъæлдзæг, 
Ныфсджын — йæ каст. 
Уырны Иагъуæйы: 
Цыбыр рæстæгмæ 
Сæ зад нартхор дæр 
Æрцæудзæн ласт. 
Иæ иннæ сагъæс: 
Бригады цæгтæ, 
Соцерысон куыст, 
Сæ тых, сæ кад. 
Уæд хъазуатонтæн 
Æмбæлтты арфæ, 
Сæ рухс цæсгæмттæ, 
Сæ циндзинад! 
Æрдæг фæндагмæ 
Нагъуæ фæхæццæ, 
Уым донгæронæй 
Фæзынд æваст 
Æнæнхъæл аууон — 
Нымæтджын иу лæг, 
Нагъуæмæ рацыд, 
Тызмæг, сырддзаст. 
Нагъуæйы фарста 
Мæстджын хъæлæсæй: 
«Кæмæй дæ, чи дæ? 

Кæдæм цæуыс? 
Ныр у æнафон, 
Цы дæ бахъуыди, 
Æхсæвыгæтты 
Кæдæм тындзыс?». 
Нагъуæ æмбæрста 
Фыдгулы ралæст, 
Нæ бацыд тасы, 
Дзырдта хъæбæр: 
«Колхозы знæгтæй 
Нагъуæ Дзæрæхты 
Æппын нæ тæрсы. 
Бынсæфт — сæ сæр!» 
«Нагъуæ Дзæрæхты! 
Нæ колхозонтæй! 
Нæ цард халджытæй!» — 
Ысдзырдта лæг. 
Цæсты ныкъуылдмæ 
Йæ хъама сласта, 
Нагъуæмæ уади 
Гъеуæд цæрдæг. 
Фæлæ фæлтæрд уыд 
Нагъуæ Дзæрæхты,— 
Хæстон æгъдæуттæ 
Бæлвырд зыдта: 
Фæдардта ливор, 
Ызнаджы ныхыл 
Йæ нæмыг сæмбæлд — 
«Хæц ыл уæд таЬ 

Рыгæйдзаг зæхмæ 
Ызнаг æрхаудта, 
Йæ фæстаг ныхас 
Нæ фæци рох,— 
Дзырдта, мæлгæйæ: 
«Советон бæстæ... 
Советон адæм... 
Зынг у уæ тох!..» 
Нымæтджын сау лæг — 
Æнæном ызнаг—- 
Хуыссы фæндагыл, 
Фæци йæ цард. 
Йæ фæлурс цæсгом — 
Ызнаджы цæсгом, 
Йæ туджы уылæн — 
Ызнаджы мард. 
Кæсы уæларвæй 
Колхозон зæхмæ 
Цъæхбын денджызæй 
Æнусон мæй. 
Æхсæвон дæттæ 
Кæнынц сæ зарæг, 
Сæ зыланг зардæн 
Æнцайæн нæй... 
* * * 
Хъазуатæй кусы 
Æвдæм бригадæ, 
Нагъуæ Дзæрæхты — 
Иæ буц хицау. 
Вера, Дунетхан, 

Нинæ, Тамарæ, 
Сафи, Сахарæн 
Сæ тых — зынгау. 
Хъаллæ, Фаризæт, 
Олгъа, Чабæхан, 
Косе, Дзимурка, 
Сафи, Сахар 
Фæсте нæ зайынц 
Уыдон дæр куысты, 
Сæ тыхтæ хъарынц, 
Сæ куыст — сæ бар. 
Сæ куыст кæронмæ 
Æрхæццæ кæны, 
Нагъуæйы ныхас 
Нæ кæнынц рох. 
Нагъуæ фæзæгъы 
Йæ сахъ æмбæлттæн: 
«Советты знæгтæн — 
Фæстаджы тох!» 
1934 -1937 

БЕЧЫР 
(Таурæгъ) 
I 
Уæрæсейы хъал паддзах карз уыд, 
Уый адæмы тухийæ мардта, 
Хæхбæстаг Кавказы æнусты 
Цагъары рæхысты фæдардта. 
«Цы кæнон, куыд фервæзон бунтæй? 
Уæд сагъæсæй байдзаг йæ зæрдæ,— 
Хæххонты сæрибарыл тохæн 
Цы уыдзæн мæстагдæр, æвзæрдæр?» 
Кавказы рыст адæмты сайдæн — 
Æрæвæрдта сау фæнд йæ разы: 
«Хæххон адæм Туркмæ фæлидзæнт, 
Куыд нал уа сæ кой дæр Кавказы». 
Æвнрхъау тæрхоны фæндонæй, 
Инæлар Муссæйы* бæркадæн — 
Ирæттæ, кæсгæттæ ныууагътой 
Сæ райгуырæн хъæутæ, сæ бадæн. 
Сæ зæрдæты рухс ныфс хæсгæйæ, 
Æууæндгæйæ фидæны бонтыл, 
* Куыпдыхаты Муссæ — паддзахы заманы инæлар; тыиг 
бацархайдта хæххон адæмты Туркмæ алидзынмæ сразæн- 
гард кæиыныл. 
100 

Æндæр бæстæм — Турчы быдыртæм 
Лыгъдысты уæд ногæй, зæрондæй. 
Фæцыдысты хæхтæ ’мæ кæмтты, 
Æвзæрстой æнтæф æмæ уазал... 
Фыдвæндаг... Уым бирæ мæгуыртæ 
Ыссардтой сæ низтæ, сæ адзал. 
Уæд бамбæрстой адæм сæ рæдыд, 
Сæхицæн уæд базыдтой се ’сæфт, 
Фæндæгтыл ныгæдтой сæ мæрдты, 
Æрдиаг — сæ бон æмæ се ’хсæв. 
II 
Æрцыдысты Сау фурды былмæ. 
Уым денджыз йæ цъæх пæлæз тауы, 
Фæйлауæн фæйлауæны сургæ, 
Иу иннæйы сæрты фæхауы. 
Уым наутæ лæууынц ныр сæ размæ, 
Сæ фæндаг у Туркмæ изæры. 
Кæсынц сæм хæххонтæ æнкъардæй, 
Сæ зæрдæты сау маст æвзæры. 
Фæзæгъынц тыхст адæм фæлладæй: 
«Нæ райгуырæн хæхтæ, нæ бæстæ!» 
Ныккæнынц, дзыназгæ, сæ хъарæг: 
«Куыд ма цæрæм, ох-хай, уæ фæстæ? 
Сæ цæссыгтæ чызджытæ калынц, 
Зæронд лæгтæ хойынц сæ сæртæ. 
Сывæллæттæ, устытæ тъизынц, 
Æнкъардхуыз — æнамонд кæстæртæ. 

Мæгуырæг, мæгуырæг, хæххонтæ, 
Цы кæнат? Фæцæут уæ бæстæй, 
Кавказæн йæ урссæр къæдзæхтæ, 
Фыццагау, нæ уынут уæ цæстæй. 
Фыдæлты зæхх баззад мæгуырæй, 
Уæ фæдыл æнкъардæй кæсгæйæ, 
Уæ хъысмæт уын зондзæни мигъты, 
Хæтæнхуаг дымгæты фæрсгæйæ. 
Уым, дард бæсты, Турчы цæргæйæ, 
Уыдзыстут уæззау цард æвзарæг, 
Поэт* уын уæ тухиаг бонтыл 
Ныккæндзæн æнкъардæй йæ зарæг. 
III 
Лæууынц ныр хæххон адæм донбыл, 
Цæттæ сты цæуынмæ сæ наутæ. 
Хæххон лæг Бечырæн йæ зæрдæ 
Нырхæм и фыдбойнаджы цаутæй. 
Мæгуыр хъæуæй рацыд Бечыр дæр, 
Зындонау — йæ фадат, йæ цæрæн, 
Ыссæстæй, фыд тухи æвзаргæ, 
Бынтондæр уый нал уыд йæ сæрæн. 
Лæппулæг Бечыр дæр æрдхæрдтæн 
сÆз уемæ иæ цæуын» нæ загъта, 
Нæ иртæст йæ фыдæй, йæ мадæй,—• 
йæ къона, йæ бæстæ ныууагъта. 
* Поэт—Мамсыраты Темырболат A843—1898). 

Йæ цæсгом æдзухдæр — тызмæгхуыз, 
Рæстæмбис — йæ асæй, йæ карæй... 
Нымæтхуд, цъæх цухъхъа, æхсаргард — 
Иæ исбон фыдæлты хæдзарæн... 
Ныр донбыл ыслæууыд .мæстыйæ, 
Иæ зæрдæйы ’хсиды уæззау маст, 
Иæ нымæтхуд систа йæ сæрæй, 
Уый фурды дæрддзæф тармæ акаст, 
Бечырæн йæ саулох — йæ уарзон, 
Иæ сагъæс, йæ катай, йæ цард дæр. 
Цы кæндзæн æнæ бæх, æнæ ’мбал? 
Иæ бонтæ куыд цæудзысты дарддæр? 
IV 
Æгъатыр сæ ныхас Бечырæн 
Уæд хицæуттæ фурды был загътой: 
«Нæй аласæн науы дæ бæхæн, 
Цу, искуы йæ ауæй кæн тагъддæр». 
Лæг хъусы æвирхъау ныхæстæм, 
Сыгъд зæрдæ тæригъæдæй, мастæй, 
Иæ саулохы къухæй æрдаудта, 
Æнкъардæй йæм бирæ фæкасти. 
Уæд хицæуттæй чидæр ысхудти: 
«Дæ бæхыл дын ратдзынæн иу сом, 
Кæд истæмæн бабæззид царды, 
Кæд уаид фыдохæн цæдисон!» 
Ныррызти хæххонæн йæ зæрдæ, 
Ысхæццæ йæ хъуырмæ йæ тухи, 

Æвиппайды февзæрд Бечырæн, 
Тæмæн калгæ, хъама йæ къухы. 
Уый хицаумæ батахт, цæргæсау: 
«Фæуадз уал хынджылæг дæхицæн!» 
Ныцъцъык ласта барæг — ызнагæн 
Йæ хъал сæр йæ гуырæй фæхицæн. 
V 
Æртылди зæрин хур ныллæгдæр, 
Дон уымæн йæ рухс тынтæ ахсы. 
Бечыр уæд йæ бæхыл фæстаг хатт 
Йæ хъазтæй дыууæрдæм ысхъазыд. 
Фæцарæзта саулохы донмæ, 
Æрцæфтæ йæ кодта йæ ехсæй,— 
Бæх. фестъæлфыд. Денджызмæ, фатау, 
Æд барæг йæхи уæд куы фехста... 
Хъæрзыдта æнæкæрон денджыз 
Фæндаггонты сау сæфт, хæрзбыныл. 
Уæд бæхы æд барæг, уынæргъгæ, 
Ныгæдта фæйлауæн йæ быны. 
Цыдысты хæххонтæ сæ науы, 
Зындысты сæм донбылтæ дардæй. 
Бечыры æнамонд хъысмæтыл 
Цæстысыгтæ калдтой æнкъардæй. 
Гагры, 20-УПЫ940 

ХЪÆБАТЫРЫ МÆЛÆТ 
I 
О мæ Ир, дæ хæхты сæрмæ 
Бады сау мигъ. Бæстæ ’нкъард у. 
Ниуы дымгæ... Згъæлы сыфтæр,— 
Ахицæн йæ рæзгæ цардæй. 
Згъоры дон, цырынæй уайы, 
Уылæнтæ фыцынц фырмæстæй. 
Нал хъуысынц, нæргæ, фыццагау, 
Цины зарджытæ нæ бæстæй. 
Цард, кæм дæ! Кæм дæ, сæрибар! 
Хуры рухс тынтæ кæм ысты? 
Знаг-фашист лæбуры махмæ, 
Марг æрбахаста нæ бæстæм. 
Фæлæ нæй сæттæн нæ ныфсæн, 
Н’адæмæн сæ хъару хох у: 
Знаджы ссæндгæйæ, хъазуатæй 
Хъахъхъæнæм нæ бартæ тохы! 
Акæс-ма, нæ хæдтæхджытæ — 
Базырджын æндон цæргæстæ — 
Знаджы ныхмæ ратахтысты 
Алцæмæй рæвдзæй, æххæстæй. 
Хъæугæрон, обауы фале, 
Дурын хид кæм бацыд доныл, 

Хъæрццыгъатæн уым сæ ныхмæ 
Цæргæстæ хæцынц уæндонæй. 
Хæст ыстынг и. Ризы уæлдæф. 
Хъæр, къæр-къæрæй байдзаг бæстæ. 
Тарст мæргътæ тæхынц фæйнæрдæм, 
Банкъуысынц, хъæрзгæ, бæлæстæ. 
Фæлæ уайтагъд банцад карз тох, 
Гитлеронты хъару асаст,— 
Знаджы «мессершмиттæй» 
Цæргæстæ æркалдтой фараст. 
Знаджы сургæ, ’ндон цæргæстæ, 
Уадау, атахтысты дарддæр. 
Хъæрццыгъатæ,— кæс,— сæхицæн 
Арвы нал арынц бынат дæр! 
Уæлдæфæй æрхаудта зæхмæ, 
Базырсастæй, мах хæдтæхæг. 
Карз тох кодта знаджы ныхмæ, 
Фæлæ ныр фæцæф йæхæдæг. 
Уым лæууы советон тæхæг, 
Хъыг кæны, быхсы йæ рыстæн, 
Иу мæт, иу хъуыды йæ сæры: 
«Фесæфæд сæ кой фашисттæн!» 
II 
Сау халæттæ-гитлеронтæ 
Иумæ бамбырдысты уаты, 
Ганс-майор фыдцъылыс, бурхил 
Уым сырддзастæй семæ бады, 

Уый нæ тæхæгмæ æрлæууыд, 
Афæрстытæ кодта, домы: 
«Радзур-ма, куыд-иу хæцыдтæ 
Ды нæ ныхмæ ’хсæвæй-бонæй? 
Цал хатты фæцыдтæ тохы? 
Махонтæй ды цал басыгътай? 
Не ’фсады сæрмæ тæхгæйæ, 
Не ’фсæддонтæй цал амардтай?» 
Исдугмæ фæхъуыста тæхæг 
Ганс-майоры схъæл ныхасмæ, 
Стæй, æдæрсгæйæ, хæстæгдæр 
Бацыд тугдзыхтæн сæ размæ. 
Тæхæг уыд æрыгон лæппу, 
Уыд гуырвидауц, уыд бæзæрхыг; 
Ие ’рвхуыз цардбæллон цæстытæ 
Калдтой йе ’знæгтыл цæхæртæ. 
Акаст лæппу,— сау фыдгултæ, 
Бирæгъау, кæсынц æм астæй. 
Маргæйдзаг æбуалгъ хъуыдытæ 
Гуырд сæ зæрдæты, сæ касты. 
Хсарджын лæппу — мах æфсæддон 
Уыд нæ адæмæй сæрыстыр, 
Знаджы ныхмæ слæууыд фидар 
Æмæ загъта стыр ныхæстæ: 
«Æз — советон бæсты тæхæг — 
Стыр уарзтæй мæ бæстæ уарзын, 
Не ’знæгтæн рæстдзинад зæгъын 
Æз кæддæриддæр фæразын. 

Æз æххæст кæнын фæрæзтон 
Н’ адæмы раз ме стыр хæстæ! 
О мæ амонд, о сæрибар, 
Хурты хурзæрин мæ бæстæ! 
Гъеиыр дæр... мæ бон куы уаид... 
Гъеныр дæр амал куы ссарин... 
Уе ’фсæдтыл та æз фыццагау, 
Мингай бомбæтæ æппарин!» 
Уæд нæ сахъгуырдæн йæ уадул 
Ганс ныццавта йе ’рра мастæй. 
Тæхæг афæлурс: ызнагæн 
Ныр цы кæна къухтæ бастæй? 
Загъта лæппу: «Тугдзых сырдтæ! 
Зонут, нæй æфхæрæн махæн: 
Бирæ сты советон адæм, 
Райсдзысты мæ туг сымахæй. 
Æз зæгъын: æрцæуы рухс бон, 
Уый йæ тынтæ таудзæн дардмæ! 
’Гас цæуæд Советон Æфсад! 
Тас цæуæд советон адæм!» 
Гитлеронты маст ысфыхти, 
Хъусын нал фæразынц дарддæр, 
Уайтагъд рахастой сæ тæрхон: 
«Сæфæд не ’знагæн йæ мард дæр». 
III 
Бон æрбацъæх... Уазал дымгæ... 
Стъалытæ нæ зынынц арвыл, 

Хохы рагьæй хур нæма скаст. 
Хъуысы хъæр кæцæйдæр дардæй. 
Миты бын фæци æнкъард хъæу, 
Талынг уынджы нæй ызмæлæг: 
Гитлеронтæ — сау сынтытæ, 
Кæс, фæкодтой хъæу æдзæрæг... 
Æрхы был кæм адаргъ фæндаг, 
Рагон тулдз бæлас кæм лæууы, 
Уым сæууон, хъызтджын уæлдæфы 
Немыцаг ныхас ыссæуы. 
Тæхæг уым фашистты размæ 
’Нцад лæууы йæ къухтæ бастæй; 
Йе ’нæуынон уый æвдисы, 
Знаг тæрсы йæ цæстæнгасæй. 
Иу афицер размæ рацыд 
Æмæ загъта мах тæхæгæн: 
«Фехсдзыстæм дæ, уый куы зоныс, 
Аххосджын дæ ды дæхæдæг. 
Ды фæтох кодтай нæ ныхмæ, 
Уарзыс ды Советон бæстæ, 
Уарзыс партийы, уæ бартæ; 
Нал сæ фендзынæ дæ цæстæй...» 
Уæд хъæбатыр тæхæг загъта: 
«Æз нæ бæстæйы сæраппонд 
Тугдзых гитлеронты къухæй, 
Зонын, амæлдзынæн абон. 

Фæлæ ’рцæуы мах Уæлахиз, 
Тагъд ыскалдзæни тæмæнтæ, 
Фесæфдзысты уæд мыггагмæ 
Уе ’лгъыстаг хъару, уæ фæндтæ!..» 
IV 
Топпы гæрæхтæ... Цæф сагау, 
’Хсарджын лæппу зæхмæ ’рхаудта. 
Бæрз бæлас — бæлæсты фидауц — 
Уæд йæ цæссыгтæ æркалдта. 
Хур ыскасти хохы рагъæй, 
Айзæрста йæ тынтæ дардыл, 
Афæлгæсыд, дисы бацыд 
Тæхæджы хъæбатыр мардыл. 
Ганс-майор ныккасти зæхмæ, 
Уыд йæ зæрдæ, ихау, уазал: 
Зоны уый,— фашистты ’рдонгæн 
Тагъд æрцæудзæни йæ адзал. 
Зоны Ганс-майор бæлвырдæй, 
Абон уый йæхæдæг федта: 
Никуы амæлдзæн сæрибар, 
Ничи басæтдзæн Советты. 
1943 

ТОХЫ ФÆНДÆГТЫЛ 
I 
Куы сцырын тох тызмæг Цæгаты, 
Æхсæвыгон куы стыхджын уад, 
Сæрибар ног царды сæраппонд 
Куы расидт тохмæ Петроград, 
Гъеуæд фыдæлтыккон Мæскуы дæр 
Ысласта знагмæ йе ’ндон кард, 
Цæмæй сæрибар дзыллæтимæ 
Фæндон хорз сараза йæ цард. 
Уæззау хæсты зыланг гæрæхтæ 
Нæ бæстыл азылдысты дард, 
Æмæ паддзахы сау бындурыл 
Нындзæрстой адæмтæ цъæх арт. 
* * * 
Манежы ма, Мæскуыйы астæу, 
Æфсæддон иу хай бабадт уæд,— 
Æвæццæгæн, нæма бамбæрстой, 
Кæй æрцыд тугцъирты мæлæт. 
Æмæ æхстой фæсвæдæй уыдон, 
Уыди сæ зынг мæлæтхæссæг, 
Æппындæр адæмы нæ уагътой 
Сæ цурмæ бацæуын хæстæг. 

Фæзындис уалынмæ Георгий, 
Йæ риуы сабухта йæ маст 
Æмæ æд гæрзтæ йе ’мбæлттимæ 
Ныббырста салдæттæм æваст. 
Ыстынг и тох. Дыууæрдыгæй дæр 
Фæмард уым бирæтæ, уæддæр 
Уæлахиз фесты кусæг адæм — 
Вæййынц тыхджын кæддæриддæр! 
Георгий салдæттæм фæдзырдта: 
«Цæуыл кæнут, æмбæлттæ, тох? 
У паддзах адæмтæн фыдызнаг,— 
Гъеуый-иу макуы кæнут рох!» 
Георгийы хъæбатыр сидтмæ 
Уæд салдæттæ ныхъхъуыстой тынг 
Æмæ æрурæдтой бынтондæр 
Сæ топпадзагъд, сæ судзгæ зынг. 
Æрæмбæрстой, кæй ысты адæм 
Сæ равзæрæн, сæ туг-ыстæг, 
Кæй хæлы рагон дуг бындзарæй, 
Кæй æрцыд ног царды рæстæг. 
Манежæй ракалдысты фурдау, 
Фæйнæрдæм хъуыст сæ хъæр-ныхас: 
«Æмбæлттæ, абонæй фæстæмæ 
Уыдзыстæм адæмæн сæ фарс!» 
Сæ булкъон рафыхти фырмæстæй: 
«Цы ми кæнут? Æнцад лæуут! 
Хæстон тæрхондон уæ æфхæрдзæн. 
Æрлæуут, цæй! Кæдæм цæут?» 

Фæлæ йæм чи хъусы?! «Æмбæлттæ!— 
Кæстæр афицер загъта уæд,— 
Уæндонæй цомут адæмимæ!—- 
Сæрибар цард, кæиæ — мæлæт!» 
II 
Студент, хæххон лæппу Георгий, 
Бæрзонд, къæсхуыргомау ирон, 
Кæсæнцæстытæн каст сæ бынæй. 
Йæ астæуыл — æвзагджын рон. 
Чысыл сабитæн, сидзæргæстæн 
Сæ хуыздæр «къуым» уыди ыскъæт, 
Куыдтой уым уазалы æнкъардæй, 
Цы бахæрой — сæ кой, сæ мæт. 
Сывæллон ма уыди Георгий. 
Тызмæгæй рацыд фæндзæм аз... 
Æрцагуырдтой сæ бартæ адæм, 
Фæлæ сын бацахстой сæ раз,— 
Æгъатыр паддзахы æфсæдтæ 
Фæцагътой адæмы, æмæ 
Фæллойгæнджыты тох æрмынæг 
Рæстæгмæ — ног тыхджын хæстмæ. 
Зыдта Георгий уыцы бонтæ, 
Йæ зæрдæ рыст, уыдис æнкъард. 
Лрд бахордта, фæллойгæнджытæн 
Кæй ратдзæни йæ тох, йæ цард. 

III 
Фæцæуы поезды Георгий... 
Фæйнæрдæм рудзынгæй кæсы... 
Мæскуыйæ ныр фæтындзы Ирмæ, 
Йæ зæрды рухс фæндтæ хæссы. 
У большевик, йæ фæдзæхст хæстыл 
Фæхъуыды кодта уый бæстон,— 
Хæхбæсты кусдзæни ныфсджынæй, 
Иæ нысан — партийы фæндон... 
Рæстæгмæ хицауады фæндтæ: 
Хæст хъуамæ дарддæр дæр цæуа, 
Цæмæй фæллойгæнджыты фæрцы 
Уæлахиз мулкджынты фæуа; 
Цæмæй нæ бæстæйы хъæздгуытæ, 
Фыццагау, бухъ цардæй цæрой, 
Æмæ зæхджынтæ — не ’фхакрджытæ — 
Сæхи уынаффæтæ кæной. 
«Нæ, нæ! — хъуыды кæны Георгий,— 
Нæ уыдзæни уый никæд бон, 
Фæллойгæнæг нæ ратдзæн знагæн 
Иæ сæрибар — йæ рухс фæндон». 
Фæтындзы, уайы поезд размæ, 
Изæрырдæм фæцæуы бон. 
Вагоны бадæг пассажиртæ 
Фæдзырдтой алцæуыл бæстон,— 
Куыд цæудзæн цард нырæй фæстæмæ, 
Цымæ Рæстæгмæ хицауад 

Куыд алыг кæндзæн зæххы фарст-а, 
Кæд уыдзæн мæгуыртæн сæ рад. 
Ызгъоры посзд размæ, размæ, 
Кæны йæ даргъ фæндаг цыбыр. 
Уæрæссйæн йæ тыгъд быдыртæ 
Фæстейы аззадысты иыр. 
Ызгъоры посзд, уайы размæ, 
Фæивгьуыдта Елхот, Даргь-Кьох, 
Фæхæстæг и Дзæуæджыхъæумæ,— 
Зыны бæрзонд Сæнайы хох. 
Гсоргий рудзынгæй иыккасти 
Нæ диссаджы рæсугъд хæхтæм, 
Йæ зæрдæ, цингæнгæ, нырризы, 
Ысхæццæ райгуырæн бæстæм! 
IV 
Дзæуæджыхьæу. Æрла»ууыд посзд. 
Ныллæг вагзал. Зæронд псррон. 
Сæ хæдзæрттæм фæтындзынц адл*м, - 
Æрцыд сæ даргъ балцæн кæрон. 
Вагзалы фæз. Хъæздыг цæуджытл’ 
Æххуырсынц файтæттæ, ай-гъай! 
Линейкæтæ æмæ уæрдæтгæ 
Мæгуырдæр адæмтæн — сæ хай. 
Сæ цæрæнтæм бынтон мæгуыртæ 
Вагзалæй фистæгæй цæуынц, 
Сæ дзаумæттæ,—зæронд хæррæгътæ -— 
Смндæггай се ’ккæйтты хæссынц. 

Георгий рацыди сæхимæ 
Æд чумæдан. Зыдæй кæсы, 
Йæ зонгæ горæты хæдзæрпыл 
Æнцад йæ цæстæнгас хæссы. 
Фæзылдис фисыныл цæхгæрмæ, 
Уым байдзаг адæмæй йæ раз. 
Уырыс, мæхъæлæттæ, ирæттæ 
Кæнынц фæйнæ ’взагыл ныхас. 
V 
Æрбахæццæ ныллæг хæдзармæ, 
Гъе ам цæрынц йæ мад, нæ фыд, 
Гъс ацы ран йæ сонты бонты 
Уыдта ныййарджыты рæвдыд... 
Йæ цуры — зонгæ акацитæ... 
Георгий алæууыд æнцад. 
Сæ фатер — мæнæ, ам уыдзысты, 
Ныййарджытæ — йæ фыд, йæ мад! 
Уæд тыргъыл бацыди Георгий, 
Дуар бахоста. Æнцад уыд уат. 
Фæлмæн санчъехтæ райхъуыст тыргъмæ, 
Кæсы — йæ цуры уарзон мад! 
Хъæбыстæ, цинтæ! — «0 мæ хъæбул, 
Кæцæй фæдæ? Нæ зыдтам мах, 
Ыссæудзынæ ды рагуалдзæджы, 
Фæуыдзæн д’ахуыр афтæ тагъд»... 
Лæууы Георгий зонгæ уаты, 
Фыццагау баззад алцы ам. 

Æфснаидæй мæнæ морæ стъолыл 
Уыны йæ чингуытæ, йæ къам. 
Æдзынæгæй йæм уаты къулæй 
Иæ уарзон сурæттæ кæсынц: 
Маркс, Энгельс ын, цыма кæддæрау, 
Ныр дæр сæ рухс фæндтæ зæгъынц. 
«Дæ фыд ныртæккæ нæй нæхимæ,— 
Дзырдта Георгийæн йæ мад,— 
Тæрхондоны кæйдæр хъуыддагмæ 
Уый абон тагъд-тагъдæй фæуад. 
Тæссаг уæззау бонтæ ыскодта... 
У бæстæ алкæмдæр ызмæст... 
Куыд цæрдзыстæм... Цы фæуыдзыстæм... 
Цæуы ныр алырæтты хæст. 
Йæ мадмæ байхъуыста Георгий, 
Стæй загъта: «Бонджынтæн—мæлæт! 
Нæ адæм райсдзысты сæ бартæ, 
Ныссæтдзæн цагъары къæлæт!» 
«Хорз, хорз, мæ лæппу,— загъта мад дæр,— 
Нывонд дын фод уæдæ мæ сæр! 
Хуыздæр цы уыдзæн махæн уымæй!.. 
Ысбад уал, ахæр уал къæбæр!..» 
VI 
Сæнайы урс цъупп хуры рухсмæ 
Бæрзондæй дæлвæзтæм ныккаст, 
Уыны, куыд рацæуы цъæх уалдзæг, 
Куыд ыстынг æхсæрдзæнты хъазт. 

Уыны: дæле, йæ бынмæ, горæт 
У адæмæй йæ тæккæ дзаг, 
Тындзгæ кæдæмдæрты фæцæуынц, 
Цæмæй ыссарой рухс фæндаг. 
...Проспектмæ рацыди Георгий, 
Æрлæууыд адæммæ хæстæг, 
Æмбæрста: иуæй-иу ныхæстæ 
Уыдысты иннæтæн дæрзæг. 
Уый фехъуыста,— ныхас кæнгæйæ, 
Куыд загъта йе ’мбалæн ирон: 
«Цытæ дзурыс, кæм и сæрибар? 
Нæ сæрæн нал ыстæм бынтон». 
Хъуыдыты ацыди Георгий: 
«Хъæуы ма тох кæнын дзæвгар — 
Рæстæгмæ хицауад æххæстæй 
Нæ ратдзæн адæмæн йæ бар»... 
* * * 
Ис уынгæн иу хæдзар йæ тигъыл, 
Иæ бацæуæныл — зестын сæр. 
Къæсæрыл бахызти Георгий, 
Фæцæуы асинтыл уæлдæр. 
«Кермены» штаб. Æмбæлттæ бадынц, 
Æнувыдæй ныхас кæнынц. 
Æввахсдæр сæм Георгий слæууыд, 
Æмæ йæм уыдон дæр кæсынц. 

Йæхи сын бацамыдта уайтагъд, 
Æмæ йын загътой: «Фехъуыстам 
Дæуæн дæ хабæрттæ. Фæнды нæ, 
Куы кусис махимæ ды ам»... 
Уыдысты уым: Андрей Гоститы,— 
«Кермены» партийы цæсгом, 
Кæмæн нымадтой керменисттæ 
Йæ раст тæрхон, йæ сыгъдæг ном; 
Ныллæггомау хъаруджын лæппу,— 
Къесайы-фырт, æнцад уый каст, 
йæ фæлмæн цардбæллон цæстытæй 
Æвдыста адæммæ йæ уарзт. 
Гибизты растзæрдæ Дебола, 
Йæ цард дæр чи скодта нывонд, 
Сырх тырыса æхсары бонты 
Иæ къухы чи сдардта бæрзонд. 
Æрыгон тохгæнæг Георгий 
Æмбæлтты зæрдæмæ фæцыд, 
Æмæ сæ ног лæппу-æмбалæн 
Сæ фæстаг ныхас ахæм уыд: 
гСергеймæ ацæудзыстæм иумæ, 
Уый махæн амоны фæндаг, 
Иæ разамындæй карз хæстыты, 
Æнæмæнг, саст æрцæудзæн знаг!» 
VII 
Проспекты астæу — стыр уæладзыг. 
Уым стъолы уæлхъус бады лæг. 

Йæ ас — рæстæмбис, рухс — йæ бакаст, 
Йæ сæр æркъул кæны ныллæг. 
Æркæсы чингуытæм, цыдæртæ 
Гæххæттыл афыссы æваст. 
Дуар байгом — уазджытæ æрбацыд, 
Сергей сæм уайтагъддæр фæкаст. 
«Зынаргъ Сергей, æрбакодтон дæм 
Нæ ног æмбæлттæй иуы, кæс,— 
Дзырдта Дебола, мидбыл худгæ,— 
Уый у хæххон лæппу, цæргæс!»—» 
Саламджын, уарзон цæстæнгасæй 
Сергей Георгимæ фæхудт, 
Йæ къух ын исы рухс зæрдæйæ: 
«Уынын, нæ уыдзæни тæппуд!» 
Ысбадтысты. Георгий дзуры: 
«Мæскуыйæ ардæм дæн æрвыст, 
Цæмæй дæуæн дæ разамындæй 
Ирыстоны кæнон мæ куыст»... 
Уæд ын Ссргей фæстагмæ загъта: 
«Хæххон лæг мах æмварс хæцы, 
Сæрибар бафтдзæнис нæ къухы 
Нæ фæтæг Ленины фæрцы»... 
...Мæлдзыджыты ыстыр губаккау, 
Ызмæлы горæт. Сиды цард. 
Бæрæг у ныр,— æнæмæнг ссудздзæн 
Ыстыр тохæн йæ пиллон арт. 

VIII 
Цæгатварсæй Дзæуæджыхъæуæн 
Йæ завод «Алагир» зыны, 
Йæ даргъ труба фæцыд уæларвмæ, 
Иæ фæздæг сау-сауид кæлы. 
Заводы кæрты змæлынц адæм, 
Зæрдæбынæй ныхас кæнынц, 
Куыд зыны, афтæмæй æнхъæлмæ 
Кæйдæр æрбацыдмæ кæсынц. 
Æртæ-цыппар минуты фæстæ 
Сергей уым фæндагыл фæзынд. 
Дыууæ ’мбалы цыдысты йемæ, 
Æхсызгон æппæтæн — сæ уыкд. 
Сергей, Гибизы-фырт, Георгий 
Заводы стыр кæртмæ цæуынц, 
Фæд-фæдыл кусджытæн хæларæй 
Сæ къухтæ исынц, цин кæнынц. 
Сергей дзырдта: «Мæнгард ызнæгтæ, 
Æрратау, архайынц, цæмæй 
Сæрибардзинадæн йæ хъуыддаг 
Кæной мынæг сæ сау тыхæй. 
Нæ уыдзæн никуы уый, æмбæлттæ, 
Мах радтæм абон фидар дзырд, 
Кæй тох кæндзыстæм знаджы ныхмæ, 
Æрцæудзæн сæфт æнаккаг сырд!» 
Фæхъуыстой кусджытæ, æмбæрстой, 
Сæ фæстаг тох ныр нал у дард. 

Фæфарстой иууылдæр Сергейы, 
Зæгъгæ, куыд цæудзæн дарддæр цард. 
Ныр уыдон бамбæрстой: æнæмæнг, 
Сæ иудзинады ис сæ тых. 
Ныр большевикты раст фæндагыл 
Лæууынц æнæцудгæ, хъæддых. 
IX 
Сергейы амындæй Георгий 
Чырыстонхъæумæ ’рвыст æрцыд, 
Цæмæй «Кермены» къорды ’мбæлттæн 
Зæгъа йæ фæндæттæ, йæ дзырд. 
Хъæууон кулактæн, афицертæн 
Сæ фæндон иу уыд, иу —сæ дзырд, 
Хъæууон ыскъолайы агъуысты 
Уыдысты се ’ппæтдæр æмбырд. 
Зæхкусджытæй дæр иуæй-иутæ 
Уым хъуыстой дзурджытæм, æрмæст 
Нæ рухс кодтой сæ рыст зæрдæтæ,— 
Рысти фыдгулты уындæй цæст. 
Георгий æмбырдмæ фæзынди, 
«Æгъгъæд!» — фæхъæр кодта æваст, 
Ызнæгты сау фæндтæ уынгæйæ, 
Ысфыхт йæ зæрдæйы йæ маст,— 
Кæй сайут, кæй, мæнгард ныхæстæй? 
Æмбарут, баталынг уæ бон, 
Фæллойгæнæг дзыллæты ’фхæрдæн 
Ныр мах ыскæндзыстæм кæрон. 

Нæ бæстæйы хъæздыгдзинæдтæ, 
Намысджын царддæттæг фæллой — 
Сты адæмы æппæт хæзнатæ, 
Æгæрон амонды æнцой». 
Фæллойгæнæг хъæууон цæрджытæ 
Георгимæ фæхъуыстой, стæй 
Дзырдтой æмзæрдæйæ, хæларæй: 
«Лæппу, мах бузныг стæм дæуæй!» 
...«Кермены» къордæй йе ’мбæлттимæ 
Георгий сарæзта æмбырд, 
Æрдзырдта сын Сергейы фæдзæхст — 
Куыд фæзыной йæ сидтмæ цырд. 
X 
Цæхæртæ калгæ Стыр Октябыр рацыд. 
Нæ бæстыл айхъуыст Ленинæн йæ сидт. 
Зæронд дуне йæ бындзарæй нынкъуысти. 
Ызмæлыд зæхх. Цагъайраг дуг фæци: 
«Аврорæ»-нау дæрдтыл ныннæрыд, арвау. 
Ныббырста тохмæ кусæг Петроград. 
Рæстæгмæ хицауад йæ хъузæттимæ 
Æрцыди уайтагъд саст, æрцыди тард. 
Сырх тырыса нæ Райгуырæн бæстæйæн, 
Фæйлаугæ, хаста амонд æмæ рухс. 
Нæ адæмтæ бырстой уæрæх фæндагмæ, 
Сæ фидæн уыд сæрибары æнус. 

XI 
Ивылы цард. Ызгъорынц бонтæ, 
Хæссынц нæ цардæн ног фæрæз. 
Советтæ бацыдысты тохы, 
Сæ куыст — æхсар, егъау — сæ хæс. 
Уæд урсгвардионты ’рдонгтæ 
Æрбадардтой сæ маргджын къух, 
Цæмæй хæххон адæмы рагъыл, 
Пъæззыйау, бадой та æдзух. 
Фæлывд, мæнгард ызнаджы къухæй 
Æхсарджын большевик фæмард — 
Ной Буачидзе — Иры уарзон; 
Уый радта адæмæн йæ цард. 
Æнувыдæй æххæст кæнгæйæ 
Хур-Ленинæн йæ барджын дзырд, 
Фæзынд нæм уæд Орджоникидзе — 
Нæ бæстæйы хъæбатыр фырт. 
Ныллæууыд август. Урс бандиттæ 
Æвзарынц ам сæ тых, сæ бон: 
Ныфс сæ уыди,— Дзæуæджыхъæуы 
Советтæн скæндзысты кæрон. 
Хæххон цæргæс — Орджоникидзе 
Нæ горæт хъахъхъæнæг уыди, 
Æхсарджынæй æмæ ныфсхастæй 
Нæ бартыл карз тохты цыди. 
Советон адæмы æхсарæй 
Мæлæтдзаг цæф ыссардта знаг, 

Æмæ нæм ралæууыд уæлахиз,— 
Ныррухс та ис нæ развæндаг. 
Нæ сæрибарады сæраппонд 
Æрхастой бирæтæ сæ цард: 
Камалов, Серобабов, Огнев... 
Хъазуатон тохты фесты мард. 
Ызнаджы ныхмæ бахауд хæсты 
Цæфæй Къесайы-фырт Колка, 
Фæлæ нæ фæтарсти мæлæтæй, 
Йæ марæг бандæйæн дзырдта: 
«Мæн марут ныр, о тугдзых сырдтæ, 
Фæлæ йæ зонут, нæй мæлæн 
Нæ нысанæн — нæ раст хъуыддагæн, 
Æнусмæ дæр нын уый цæрдзæн!» 
Зынаргъ, æнæрохгæнгæ ’мбæлттæ, 
Уæ нæмттæ кадджынæй цæрынц 
Æмæ нын царды — не стыр тохы 
Æгæрон хъарутæ дæттынц. 
XII 
Кæсгон æмбæлттæ керменисттæй 
Æфсымæрон æххуыс куырдтой, 
Цæмæй æвæстиатæй семæ 
Сæ бартыл карз тохмæ цæуой. 
Уæд керменистты къорд ныфсджынæй 
Ысбадтысты сæ бæхтыл тагъд 
Æмæ, хæцæнгæрзтæй цæттæйæ, 
Кæсæгмæ сарæзтой сæ уад. 

Фæллойгæнæг Кæсæджы дзыллæ, 
Балхъары цардуарзаг фырттæ 
Сæрибарады знæгты ныхмæ 
Уыдысты схæцынмæ цæттæ. 
Георгий рухсзæрдæйæ касти, 
Сæ хъару йе ’мбæлттæн уыдта. 
Сырх тырыса сæ сæрмæ ’рттывта, 
Хъазуатон тохмæ сæ хуыдта. 
* * * 
Уæд сау хъæды ныллæууыдысты, 
Сæ сæрмæ — стыр тæгæр бæлас. 
Сæ фæллад уадзынц партизантæ, 
Цъæх сыфтæр алкæмæн — йæ баз. 
Бæрзонд цъæх арвæй, ленк кæнгæйæ, 
Фæлурс мæй æрдузтæм кæсы 
Æмæ нæ барджытæн рæдауæй 
Æнцад, æнцой фынтæ хæссы. 
Йæ сæрдыгон рæуæг базыртæ 
Æруагъта хуссайраг æхсæв. 
Ныззары къудзитæй цъырцъыраг, 
Кæны фæлмæн уддзæф хæрздæф... 
* * * 
Æрбабон. Хур ыскаст фæсхохæй, 
Ыстынги хъæдбын мæргъты зард, 
Æмæ та нартхоры фæтæнты 
Рæудымгæ афæйлыдта дард... 
1 

Фæуайынц бæхтыл партизантæ, 
Уæд рагъмæ схæццæ сты. Уынынц: 
Серебряковы урс бандиттæ 
Сæ ныхмæ схæцынмæ цæуынц. 
Дыууæ къордæй нæ партизантæ 
Ныббырстой размæ. Стынг и хъæр. 
Гæрæхты нæрдæй байдзаг бæстæ, 
Ыссыди нæмгуыты къæр-къæр. 
Сармадзан дæр нæ феххуыс знагæн, 
Дзæгъæлы уыд йæ богъ-богъ уым! 
Фæтарстысты фыдгулы ’фсæдтæ, 
Куы нал ардтой æмбæхсæн къуым. 
Серебряков дæтты командæ: 
«Æгъгъæд! Фæстæмæ тагъд цæут!» 
Йæхицæн ма, тæрсгæ-ризгæйæ, 
Куыддæртæй аирвæзт йæ уд. 
Æнхъæл уыдысты урс бандиттæ,— 
Уæлахиз уыдоны уыдзæн 
Æмæ кæрчытæ, нард гогызтæ 
Æрцæттæ кодтой стыр куывдæн. 
Фæлæ хъазуат, æгъатыр хæсты 
Куы ’рцыдысты мæлæтдзаг хост,— 
Дзæгъæлæй баззадысты фынгтыл 
Сæ хæринаг, сæ бирæ нозт. 
Уæдмæ йæ сæрмæ Аргуданæн 
Сырх тырыса æрцыди сагъд. 
Ныфсджын партизанты уæлахиз 
Æппæт Кавказыл айхъуыст тагъд. 

XIII 
Америк — Англис — Францы ’ххуысæй 
Деникинон æрра æфсад 
Йæхицæн саразынмæ хъавыд 
Хæххон бæстæйы хъарм бынат. 
Сæ фæнд уыди: Цæгат Кавказы 
Советтæ раппарын, гъестæй 
Сырх Мæскуы байсын бафæлварын 
Сæ сонт, æнæсæрфат бырстæй. 
Советон Х1-æм Арми 
Сæ ныхмæ фидарæй хæцыд, 
Фæлæ бынтон уæззау фадæтты 
Фæсабырдæр йæ размæ цыд. 
Сæдæгай, мингай æфсæддонтæ 
Уыдысты тæвднизæй рынчын,— 
Зын уыди Армийæн йæ уавæр 
Æмæ уæд райдыдта тыхсын. 
Уæззау тохтимæ уый рæстæгмæ 
Фæстæмæ ацыди гъеуæд, 
Цæмæй йæ тыхтæ бамбырд кæна, 
Æрхæсса йе знагæн мæлæт. 
Нæ партийы æхсарджын сидтмæ 
Уыдысты иууылдæр цæттæ 
Нæ Терчы бæстæйы хæстонтæ — 
Кавказы намысджын фырттæ: 
Хæххон цæргæстæ —- керменисттæ, 
Сырхæфсæддонтæ — сахъ æфсад, 

Зæхкусджытæ — фæллойгæнджытæ, 
Æрцыди ног ныббырсты рад! 
XIV 
Иæ барты бацыд талынг æхсæв... 
Дзæуæджыхъæуы уары мит. 
Дымы цæгатæй уазал дымгæ, 
Мæстыгæрæй кæны æхситт. 
Хæдзæртты цыхцырджытæ стоны, 
Зыланггæнгæ сæ фехсы дард, 
Ныххойы, ниугæ, уæлхæдзæрттæ, 
Нæ кæны иу минут æнцад. 
Лæууы нæ горæтæн йæ уынджы 
Фæдисæтты кæсгон отряд, 
Ныртæккæ схæццæ сты фæлладæй, 
Сæ бæхтæ дæр — мæллæг, фæллад. 
Гъеуыцы ’хсæв Орджоникидзе 
Бынтондæр нал зыдта æнцой. 
Æрцæуа горæт знагæй хъахъхъæд — 
Уыд уымæн уый йæ мæт, йæ кой. 
Нæ горæтмæ Шкуройы бандæ 
Æхсæв æрбабырста æваст, 
Æвирхъау топпыты хъæримæ 
Ысиу сиренæтæн сæ уаст. 
Гъеуæд сырхæфсæддон хъайтартæ, 
Хæстон дружинæтæ æппæт 
Æгъатырæй мæлæтдзаг хæсты 
Æрвыстой не ’знагæн мæлæт. 
9 Гулуты Лидрсй 
129 

Авд-аст боны фæнæрыд карз хæст, 
Авд-аст боны фæсыгъди арт. 
Курсанттæ, кусджытæ, хæххонтæ 
Уым тохы равдыстой хъазуат 
...Знаг бацахста советон горæт, 
Æвдыста уым йæ цъаммар уаг, 
Фæллойгæнджыты ахста, цагъта, 
Уыдис æрра куыдзау хъыхъхъаг. 
Орджоникидзе йе ’мбæлттимæ 
Хæстæгдæр хæхтæм уæд фæцыд, 
Зыдта: фыдгултæ тагъд рæстæгмæ 
Æрцæудзысты, æнæмæнг, сырд. 
XV 
Уыди зымæг. Фыд-уазал рæстæг 
Нæ бæстæйыл ыскодта уæд. 
Гъеуыцы хъизæмайраг бонты 
Фæфылдæр адæмæн сæ мæт. 
Шкуройы тугæйдзаг æфсæдтæ 
Сæ маргджын, се ’нæуынон цæст 
Ныр ахастой Чырыстонхъæуыл... 
Æмæ дзы стынг и карзæй хæст. 
Шкуро æнхъæлдта, хъæу æнцонтæй 
Æрцæудзæн саст æмæ бынсыгъд. 
Фæлæ фæллойгæнæг дзыллæтæ 
Уыдысты тохы бон æвзыгъд. 
Зæронд лæгтæ, æвзонг лæппутæ 
Æмæ сылгоймæгтæ — æппæт 

Хæцынæн кодтой баррикадтæ, 
Уым иу дæр не ’мбæхсти фæсвæд. 
Æгас дзыллæйыл уæд нæрыди 
Зæронд нана Чабæйы сидт: 
«Йæхи лæг чи хоны — фæзынæд! 
Хъазуаты рацæуæд! Фæдис! 
Йæ усы ма радтæд æгадмæ, 
Лæджы худ кæд йæ сæрыл ис! 
Цæвут ызнаджы дурæй, кардæй, 
Рæхойут сагойæ! Фæдис!» 
Ызмæлыд зæхх, сыгъди цъæх а^ * 
Æртæ боны нæрыди хæст. 
Гранатты, топпхосы фæздæгæй 
Ныттари арвыл хуры цæст... 
Гъеуыцы карз тохы тæмæны 
Ызнаджы къухæй фесты мард 
Зынаргъ æмбæлттæй иуæй-иутæ, 
Æнæвгъау радтой уым сæ цард — 
Цæрай æмæ Гъуллæ Хъодзасты, 
Цæхæрцæст Къолоты Кудзи. 
Фæуæнт, фæуæнт æмбæлттæ рухсаг, 
Сæ ном нын кады сæр ысси. 
Гадзрахатæй цæуджыты фæрцы 
Гъеуыцы бонты, сахъ хæстон — 
Георгий бахауд знæгты къухмæ, 
Æмæ йыл бакодта фыдбон. 

Уыди рынчын. Хуыссыди уаты. 
Тæвднизы арты уый сыгъдис. 
Фæлæбурдта ма уый йæ гæрзтæм, 
Фæлæ йæ нал ысуагъта низ. 
Уæддæр ма загъта: «Большевик дæн... 
У адæмы сæрыл мæ тох. 
Сымах цард та æгады цард у, 
Æрхастат адæмæн фыдох. 
Мæ туджы калд, æмбæлтты тугæн 
Ыстыр, бæрзонд нысæнттæ ис — 
Тæмæнтæ калгæйæ дунейыл 
Æрцæудзæн арæзт коммунизм». 
*имæ йæ амардтой сырд-удтæ. 
Уæддæр йæ кадджын ном цæры, 
Ныр дæр нæ амондджын фæлтæрты 
Æдзух ысгуыхтытæм кæны. 
XVI 
Ныллæууыд уалдзæг. Митын рæгътæй, 
Хæл-хæлгæнгæ, ызгъордта дон, 
Зыланг хъæлæстæй байдзаг бæстæ, 
Æрцыд фыдтухитæн кæрон. 
Ныллæууыд уалдзæг, æмæ бæстæ 
Зæлдаг кæрдæгæй дардта цъæх... 
Фæйлыдтой дидинджытæ рæгътыл, 
Æмæ фырцинæй ради зæхх. 
Нæ Ирыстоны партизантæ 
Æмгуыппæй равдыстой æхсар. 

Нæ хæхбæсты мæлæтдзаг тохы 
Уыдысты алкæддæр хъайтар... 
Хъæбатыр Х1-æм Арми 
Бырста, æвæлмæцгæ хæцыд. 
Уый Кировæн йæ разамындæй 
Уæлахизгæнгæ размæ цыд. 
Æмæ Дзæуæджыхъæуы сæрмæ 
Æрцыд сырх тырыса уæд сагъд. 
Æмæ уæлахизæн йæ цин-уац 
Мæскуымæ Ленинмæ фæтахт. 
* *. * 
Домбай у ныр Советон бæстæ, 
Йæ зæххытæн кæрон дæр нæй, 
Æфсымæртау йæ буц адæмтæ 
Цæрынц сæрибарæй, фæрнæй. 
Фæлæ нæ ферох кодтой никæд 
Сæ зынаргъ сахъ фыртты цæсгом: 
Фыдыбæстæйы стыр хæсты дæр 
Уыдис æхсардæттæг сæ ном. 
Тæмæнтæ калы, хурзæринау, 
Нæ царддæттæг цытджын Цæдис, 
Æппæт дзыллæтæн уый дунейыл 
Сæ ныфс, сæ сæрхъуызой ыссис. 
Нæ партийæн йæ разамындæй 
Рæсугъдæй сомы бон уынæм. 
Мах коммунизмы рухс бæрзæндтæм 
Гигантон санчъехтæй цæуæм! 
1968 

ДИССАДЖЫ ДЫРГЪДОН 
(Казахаг аргъау) 
Цардысты раджы дыууæ æрдхорды, 
Асан æмæ Хасен —• дыууæ мæгуыры. 
Асан-иу бакодта йæ зæххы гæбаз, 
Хызта Хасен та йæ чысыл фосы къорд, 
Афтæмæй ардтой сæ мæгуыр къæбæр. 
Нал сын уыд устытæ дыууæ æрдхордæн, 
Фæлæ, дам, уыд Асанæн буц рæсугъд чызг — 
Йæ зæрдæдарæн, йæ циндзинад, 
Уыд Хасенæн та коммæгæс лæппу,— 
Иæ ныфс æмæ йæ фидæны бæллиц. 
Иу уалдзæг Асан иæ хуыммæ рацыд, 
Афтæмæй Хасеныл ыстыр зиан сæмбæлд: 
Сæлвæста быдырты карз цъырыхснач, 
Æмæ Хасены фыстæ, æнæ холлагæй, 
Фæцагъды сты уалдзæджы къæсæрыл. 
Хасен ныккуыдта; йæ фырты уæхскыл, 
Æнцæйттæкæнгæ, йе ’рдхордмæ бацыд 
Æмæ йын загъта зæрдæрисгæйæ: 
— Хæрзбон зæгъынмæ дæумæ æрцыдтæн, 
Фесæфт уазалы мæ фысты къорд. 
Ныр мæхицæн дæр нæй æнæ сæфгæ. 
Ныхъхъæбыс кодта Асан Хасены, 
Æнкъардæй загъта йс ’рдхорд æмбалæн: 
— Уарзын дæ, Хасен, æрдхорды уарзтæй, 
Лæвар дын кæнын мæ зæххæн йе ’мбис. 
Ныууадз хъыг кæнын, райс-ма дæ къæпи 
* Л. Макссвы прозаикои уырыссаг текстмæ гæсга». 

Æмæ дæ зæххыл кусынтæ райдай. 
Хасен дæр гъеуæд ысси хуымгæнæг. 
Тахтысты бонтæ, уадысты къуыритæ, 
Цыдысты мæйтæ, ивгъуыдтой азтæ. 
Уæд иу бон Хасен, сæумæрайсомæй, 
Райдыдта кусын йæ зæххы хайыл. 
Къахгæ-къахын, дын, йæ къæпийы бынæй 
Æваст фæцыди цавæрдæр зыланг, 
Байдыдта къахын уыцы ран тагъддæр, 
Æмæ дзы сзынди зæронд цæнгæт аг, 
Уый йæ тæккæ дзаг уыд сызгъæринæй. 
Цинтæгæнгæ йæ Хасен аскъæфта, 
Йе ’рдхорды ныккæндмæ цæрдæг ауади, 
Уайгæ-уайын хъæр кодта Асанмæ: 
— Ысцин кæн, Асан, æрцыд дæ амонд! 
Ныртæккæ дæ зæххыл аг ыскъахтон, 
Уый сызгъæринæй йæ тæккæ дзаг у, 
Мæгуырдзинадæй ныр фервæздзынæ! 
Уæд йæ мидбылты Асан бахудти: 
— Зонын дын, Хасен, дæ уæздандзинад, 
Фæлæ дæхи у ацы сызгъæрин,— 
Ды уый дæхæдæг дæ зæххыл ссардтай. 
— Дæ раст зæрдæ дын æз зонын, Асан,—- 
Загъта уæд Хасен йæ хорз æрдхордæн,— 
Ды мын зæхх радтай, фæлæ нæ радтай 
Иæ мидæг чи уыд, гъеуыцы хæзна. 
Асан уæд загъта йæ уарзон æрдхордæи: 
— Фæллойгæнджыты, зæхгуыст чи кæны, 
Иæ хид чи калы æппынæдзухæй, 
Уыдоны хъуамæ уой зæххы хæзнатæ. 
Бирæ фæдзырдтой, чи айсдзæн, зæгъгæ, 
Йæхи пайдайæн уыцы сызгъæрин, 
Фæла* йа* айсыи иичи блкуымдта, 

Æмæ уæд Асан Хасенæн загъта: 
— Фæуæм нæ ныхас,— иттæг хорз зонæм, 
Мæ чызг чындздзон у, дæ фырт та — усгур* 
Кæрæдзи уыдон рагæй куы уарзынц, 
Саразæм, уæдæ, нæргæ чындзæхсæв, 
Сызгъæрин дæр сын балæвар кæнæм,— 
Сæ мæгуырдзинад æрбайрох кæной. 
Сæ фæндон загътой сæ байзæттæгтæн, 
Чызг æмæ лæппу фæцинтæ кодтой. 
Раст гъеуыцы бон дыууæ æрдхорды 
Сарæзтой сæ цотæн хъæлдзæг чындзæхсæк. 
Уæдæй фæстæмæ чызг æмæ лæппуйæн 
Сæ цард ысиу ис зæххыл рæсугъдæй. 
Уæд йе ’рдхордмæ Хасен æрфистæг. 
Иннæ бон, райсомæй, чызг æмæ лæппу 
Сæ ныййарджыты ныккæндмæ ’рцыдысты, 
Сызгъæринимæ æрхастой аг дæр, 
Уыд уæззау сагъæс се ’взонг цæсгæмттыл. 
— Цы кодтат, зæгъут, нæ буц хъæбултæ, 
Сæумæрайсомæй ам цы агурут? — 
Фарстой сæ, тарстхуызæй, сæ ныййарджытæ. 
Дзуапп сын радтой сæ буц хъæбултæ: 
— Мах æрцыдыстæм сымахæн зæгъынмæ: 
Ничи уæ бакуымдта сызгъæрин райсын, 
Æмæ йæ мах дæр куыд хъуамæ райсæм? 
Æнæуый дæр мах хъæздыг ыстæм: 
Уарзæм кæрæдзи,— нæ уарзондзинад 
Зынаргъдæр куы у дунейы хæрзтæй. 
Уыцы хуызæнæй чызг æмæ лæппу 
Аг æрæвæрдтой ныккæнды астæу. 
Дыууæ æрдхорды та быцæу райдыдтой, 
Кæй хъуамæ фæуа сызгъæрин, зæгъгæ. 

Бирæ ахаста сæ быцæудзинад, 
Уæд сæ уынаффæ фæстагмæ загътой: 
«Цæй, нæ цыппар дæр фæцæуæм быдырмæ, 
Зондджын лæгмæ — номдзыд лæгмæ». 
Фæцыдысты быдырты бирæ бонты, 
Бахæццæ сты зондджын лæгмæ. 
Зондджын лæгæн йæ чъибиткæ 
Лæууыд иунæгæй, мæгуырдзастæй. 
Бацæуыны бар бæлццæттæ ракуырдтой, 
Бацыдысты чъибиткæмæ, 
Салам радтой зондджын лæгæн, 
Зондджын лæджы раз æрлæууыдысты. 
Бадти зондджын лæг нымæты гæбазыл, 
Иæ ахуыргæнинæгтæ — йæ фæйнæ фæрсты: 
Иæ рахиз фарсæй — дыууæйæ, 
Иæ галиу фарсæй дæр — дыууæйæ. 
— Цы уæ бахъуыд мæнæй, хорз адæм? — 
Бафарста зондджын лæг бæлццæтты. 
Уæд ын бæлццæттæ радзырдтой 
Сæ сагъæс æмæ сæ быцæудзинад. 
Зондджын лæг дæр сæм байхъуыста, 
Хъуыдытæгæнгæ бирæ фæкасти, 
Ыстæй бакасти йæ фæдонтæм 
Æмæ сын бафарста сæ хистæры: 
— Зæгъ-ма, мæ бæсты, растдæрæн, 
Ды цавæр тæрхон рахæссис? 
Хистæр загъта зондджын лæгæн: 
— Уыцы дзырддаг сызгъæрин 
Æз радтаин паддзахæн — 
Æппæт хæзнаты хицауæн. 
Зондджын лæг ракаст тар æрфыгæй, 
Иæ дыккаг фæдоны бафарста: 

— Зæгъ мын ды дæр, цы уынаффæ, 
Цы фæнд скæнис хъуыддагæн? 
Дыккаг фæдон загъта зондджынæн: 
— Уыцы дзырддаг сызгъæрин 
Æз райстаин мæхи пайдайæн: 
Кæд æй нæ исынц быцæугæнджытæ, 
Уæд хъуамæ бауа тæрхонгæнæджы. 
Зондджын лæг ракаст тардæрæй 
Æмæ бафарста æртыккаджы: 
— Зæгъ-ма мын, ды та куыд бакæнис? 
Уыцы хъуыддаг куыд алыг кæнис? 
Загъта йæ ныхас æртыккаг дæр: 
— Кæд хицау нæй сызгъæринæн, 
Кæд æй исын ничи комы,— 
Зæххы бын та йæ ныккæнын кæнин,— 
Уадз æмæ лæууа æнæ хицауæй. 
Бынтон ныттар ис зондджын лæг 
Æмæ бафарста цыплæрæймаджы — 
Иæ фæдоитæн сæ кæстæры: 
— Мæ хъæбул, ды та цы зæгъдзынæ? 
— 0, мæ ахуыргæнæг, ныббарут мын æй, 
Фæлæ мæнæн мæ уынаффæ ахæм у: 
Æз райстаин уыцы сызгъæрин 
Æмæ быдыры сырæзын кодтаин 
Æппæт мæгуыртæн ыстыр дыргъдон. 
Уыцы дыргъдонмæ алы рæттæй дæр 
Уæд цыдаиккой æфхæрд мæгуыртæ 
Дыргътæ хæрынмæ, сæ фæллад уадзынмæ. 
Йæ бынатæй сыстад зсндджын лæг, 
Æркалдысты йæ цæстысыгтæ 
Æмæ лæппуйы ныхъхъæбыс кодта! 
— Æцæгдзинадæй, раст фæзæгъынц,— 
Загъта йæ ныхас зондджын лæг,—- 
«Нæу зонд кæстæр æмæ хистæры сæрыл». 

Зондджын тæрхон дæуæй фехъуыстон, 
Мæ буц хъæбул, мæ раст хъæбул. 
Ныр айс, мæ хур, сызгъæрин дæр 
Æмæ фæфардæг у ханы сахармæ: 
Палхæи гъеуым хуыздæр мыггаг, 
Ыстæй раздæх нæ быдырмæ, 
Æмæ кыи, дæхæдæг куыд фæдзырдтай, 
Ахæм Сæлæстæ ныссадздзынæ. 
Гъеуæд, мæ хур, дæ хорзы кой 
Æмæ сызгъæрин чи ’рбахаста, 
Уыдонæн дæр сæ хорзы кой 
Мыггагмæ дæр фæцæрдзæни 
Нæ мæгуыртæн сæ зæрдæты»... 
Лæппу уайтагъд ацæттæ и, 
Нывæрдта сызгъæрин йæ дзæкъулы 
Æмæ ацыд йæ фæндагыл. 
Бирæ фæцыд тыгъд быдырты, 
Ханы сахармæ бахæццæ и, 
Уым агуырдта балхæнынмæ 
Бæлæсты мыггаг дыргъдонæн. 
Хæтыди лæппу базары 
Æмæ дзы федта диссæгтæ: 
Зынаргъ хъуымæцтæ, алцытæ. 
Уæд фехъуыста æвиппайды 
Хъуытазты зыланг, æнуд хъæртæ, 
Цавæрдæр мæргъты æнкъард уасын. 
Лæппу фæкасти фæстæмæ 
Æмæ та федта диссæгтæ: 
Базары фæзыл, узгæ-узгæ, 
Фæцæйцыди теуаты чырæ, 
Уыдис йæ уаргъ æмбисонд: 
Товарты бæсты ласта чырæ 
Цæрдуд мæргътæ — мингай мæргътæ. 

Алы ран цæрынц ахæм мæргътæ: 
Хъæдты, хæхгы, æдзæрæг рæтты, 
Тыгъд быдырты, донгæрæтты. 
Мæргътæн сæ къæхтæ баст уыдысты, 
Æрзæбултæ сты сæ базыртæ, 
Калди сæ пакъуы, бызгъуыртау, 
Æмæ тахти чырæйы сæрмæ. 
Чырæйы змæлдæй тæригъæддаг мæргътæ 
Сæ сæртæ хостой теуаты фæрстыл. 
Уæд нал фæрæзта æрыгон лæппу 
Уыцы мæргътæм æнцадæй кæсын 
Æмæ бацыд цымыдисты ’хсæнты 
Теуаты чырæйæн йæ хицаумæ, 
йæ сæрæй йын акуывта, бафарста йæ: 
— Зæгъ-ма, мæ хистæр, ацы мæргътæ 
Кæй аххосæй хъизæмар кæнынц 
Æмæ сæ сымах кæдæм ласут? 
Радта йын дзуапп чырæйы хицау: 
— Нæ фæндаг дарæм ханы галуанмæ, 
Ханы фынгæн ласæм мæргъты, 
Хан нын ратдзæн фондз сæдæ туманы. 
Бафарста лæппу чырæйы хицауы: 
— Æз дын куы радтин фылдæр сызгъæрин, 
Уæд сæ, цымæ, нæ суæгъд кæнис, 
Атæхын сæ нæ бауадзис? 
Ныххудти лæппуйыл чырæйы хицау 
Æмæ кодта дарддæр йæ цыды кой. 
Йæ цæрмын дзæкъул йе ’ккойæ 
Уæд раппæрста æрыгон лæппу 
Æмæ йæ равдыста чырæйы хицаумæ. 
Æрлæууыд уайтагъд чырæйы хицау, 
Йæ цæстытыл дæр нал æууæндыд. 
Цас ын дæттынц, уый куы бамбæрста, 
Уæд баст мæргъты суадзын кодта. 

Мæргъты дзугтæ, сæрибарæй, 
Ыстахтысты бæрзонд арвмæ 
Æмæ мингæйттæй æрæмбæрзтой 
Цъæх-цъæхид арвæн йæ кæрæттæ. 
Сæ базырты змæлынæй 
Рацыд зæххыл ыстыр дымгæ, 
Боны рухс уæд æрбаталынг, 
Ралæууыди мæйдар æхсæв. 
Зондджын лæппу, æнцад лæугæ, 
Бирæ фæкаст мæргъты фæдыл, 
Байдзаг цинæй йæ рухс зæрдæ 
Æмæ рацыд йæ фæндагыл. 
Куы баввахс и йæ цæрæнмæ, 
Уæд бандыдта фæсмон кæнын: 
— Чи мын радта ахæм бартæ? 
Æз уынаффæ цæмæн кодтон 
Искæй мулкæн-сызгъæринæн? 
Дыргъдон ныццаразын ысфæнд кодтон... 
Цы зæгъдзынæн мæ ахуыргæнæгæн? 
Мæ раздæхтмæ куы ’нхъæлмæ кæсынц, 
Мæнмæ куы кæсынц дыргъы мыггагмæ. 
Бацыд лæппу æнтъыснæджы, 
Бафæллади йæ зæрдæ рыстæй, 
Нал фæрæзта, æрхаудта зæххыл, 
Байдыдта кæуыи, мæлæтмæ сидын. 
Æрцъынд кодта йæ цæстытæ, 
Бафынæй ис тар фынæйæ. 
Æмæ федта гъеуæд ахæм фыи: 
Кæцæйдæр ратахт рæсугъд цъиу, 
Абадтис ын йæ фæллад риуыл 
Æмæ ныззарыди зыланг хъæлæсæй: 
— Хæларзæрдæ лæппу, мауал хъыг кæн! 

Бархи мæргътæн сæ бон не суыдзæн 
Дæуæн дæ сызгъæрин фæстæмæ радтын, 
Фæлæ дын уыдон æндæр хуызы 
Бафиддзысты дæ хæрзиуæг. 
Уæлæмæ рабад æмæ фендзынæ, 
Дæ цæссыгтæ цæмæй бахус уой, 
Цик цæуыл кæнай, ахæм хъуыддаг. 
Афтæ заргæйæ, рæсугъд цъиу атахт. 
Лæппу йæ цæстытæ байгом кодта, 
Афæлгæсыди, дис кæнгæйæ: 
Быдыр байдзаг алыхуызон маргъæй, 
Сæ къæхтæй къахтой чысыл уæрмытæ 
Æмæ дзы ’ппæрстой сæ бырынчъытæй 
Иыдæр урс-урсид мыггæгтæ, 
Стæй сæ æмбæрзтой сæ базыртæй. 
Лæппу базмæлыд йæ мидбынаты, 
Стахтысты мæргътæ æгæрон арвмæ 
Æмæ та ноджы, боны бæсты, 
Ралæууыди мæйдар æхсæв. 
Мæргъты дзугтæн сæ базырты змæлдæй 
Рацыди зæххыл уаддымгæ. 
Стырдæр диссаг æрцыд уый фæстæ: 
Уыцы уæрмытæй цæстыфæныкъуылдмæ 
Фæзындысты ног талатæ 
Æмæ уайтагъд фсстадысты 
Къалиуджын райдзаст бæлæстæ, 
Уыди сын рæсугъд, æрттиваг сыфтæртæ. 
Разад бæлæстыл цæстыфæныкъуылдмæ 
Æнæфенгæ диссаджы дидинджытæ, 
Ацыд уæлдæфы се ’хсызгон тæф, 
Азгъæлдысты сæ дидинджытæ, 
Æмæ къалиутыл фæзындысты 
Сызгъæринхуыз ыстыр фæткъуытæ. 
Инднйы паддзахæн йæхицæн дæр 

Ахæм дыргъдон нæ уыдаид. 
Фæткъуы бæлæстæ, æнæ нымæцæй, 
Æрттывтой, налхъуыт-налмасау. 
Бæлæсты ’хсæнты, цæст рæвдаугæ, 
Зындысты фырзад сæнæфсиртæ, 
Зындысты рæсугъд дидинджытæ, 
Цъæх æрдузтæ æмæ уыгæрдæнтæ. 
Къахфæндæгтæн сæ алыварс 
Хæл-хæл кодтой рæсугъд дæттæ. 
Дыргъдоны сæрмæ æппынæдзухæй 
Зарыдысты мæлгъæвзаг цъиутæ,— 
Лæппу йæ фыны кæй федта, 
Ахæм хъæлæсджын рæсугъд цъиутæ. 
Лæппу бацыдис æгæрон дисы, 
Афæлгæсыд йæ алфамбылай 
Æмæ-иу дыргъдоны цытæ федта, 
Уыдон æм кастысты алæмæты диссаг. 
Афæлвæрдта ныхъхъæр кæнын,— 
Фæндыди йæ базонын, 
Æцæг ысзади ахæм дыргъдон, 
Æви сайд у, цæстылуайæг, 
Фæлæ дыргъдон йæ бынаты 
Лæууыди быдыры райдзастæй. 
Азгъордта лæппу тагъд-тагъдæй 
Йæ ахуыргæнæджы чъибиткæмæ, 
Уым радзырдта дыргъдоны хабар, 
Цытæ федта, уыдон иууылдæр. 
Байхъуыстой йын йæ ныхасмæ 
Зондджын лæг æмæ йæ фæдонтæ, 
Бæлццæттæ дæр æм байхъуыстой, 
Байхъуыстой йæм сæ зæнæг дæр, 
Æмæ сæ уайтагъд бафæндыди 
Диссаджы дыргъдонмæ ацæуын. 

Ахуыдта сæ æвæстиатæй 
Уыцы дыргъдонмæ зондджыи лæппу. 
Айхъуыст йæ кой дыргъдоиæн 
Алы бæстæтæн сæ адæмтыл. 
Фыццаджыдæр сæ уайаг бæхтыл 
Уыцы дыргъдонмæ фæзындысты 
Арæзт бæхджынтæ — хъæздыг адæм. 
Фæлæ куыддæр уыцы адæм 
Бахæццæ сты хъæдрæбынмæ, 
Афтæ дыргъдонæн йæ алы фарс — 
Æд æфсæйнаг фидар дуæрттæ, 
Æд уæззау æндон авд гуыдыры — 
Æваст фестад тыгъд быдыры 
Æиæфехæлгæ бæрзонд быру. 
«Урсыстæг» адæм, цыбæлдзастæй, 
Ыслæууыдысты сæ фæлыст сæргътыл, 
Быруйы сæрты бафæлвæрдтой 
Сыгъзæрин фæткъуытæм бавналын, 
Фæлæ-иу фæткъуыйыл чи бамбæлдис, 
Уый-иу уайтагъд æрбамарди. 
Хъæздыг адæм фæтарстысты, 
Сæ бæхтæ фездæхтой, алыгъдысты. 
Гъеуæд дыргъдонмæ алырдыгæй 
Байдыдтой цæуын æппæт мæгуыртæ; 
Куы ’рбахæццæ сты дыргъдонмæ, 
Уæд æфсæн фæхстæ æвиппайды 
Сæ гуыдыртимæ æркалдысты. 
Ыстыр дуæрттæ байгом ысты, 
Æмæ байдзаг дыргъдон мæгуыртæй: 
Карджын адæмæй, сылгоймæгтæй, 
Зæронд лæгтæй æмæ сабитæй. 
Адæм цыдысты дидкнсыфтыл, 
Фæлæ дидинсыфтæ нæ ’руадысты, 
Сæ дойны састой донуадзæнтæй. 

Фæлæ дон лакъон нæ кодта, 
Ратыдтой-иу бæлæсты дыргътæй, 
Фæлæ дыргътæ къаддæр нæ кодтой. 
Дыргъдоны не ’нцад фæндыры цагъд, 
Хъуысти дзы æдзух хъæлдзæг зард, 
Дардыл дзы азæлди зыланг худт. 
Сабыр изæр куы ралæууыд, 
Куы байдыдта талынг кæнын, 
Уæд сæрттывта фæткъуы бæлæстæн, 
Бæмбæгау, фæлмæн диссаг рухс. 
Райдзаст дыргъдонæй, изæрыгон, 
Айхъуысти мæргъты хъæлдзæг зарын. 
Рæсугъд кæрдæгыл, зæрдæрухсæй, 
Æрхуыссыдысты фæллад мæгуыртæ, 
Сæ царды бонты фыццаг хатт 
Ысхуыдтой сæхи амондджын. 
Гулуты Андрсй 

ТÆЛНЦЩТÆ 

И. А. Крылов 
ХÆРÆГ ÆМÆ БУЛÆМÆРГЪ 
Хæрæг дын Булæмæргъы къахта 
Æмæ йын загъта: 
«Байхъус-ма, мæ лымæн, цæй! 
Куыд дзурынц, афтæмæй 
Ныззарынмæ дæ хуызæн нæй. 
Дæ зардмæ байхъусын дæуæн 
Фæнды ныр мæн». 
Нæ Булæмæргъ уæд байдыдта æвдисын йæ дæсныйад,—- 
Йæ нæртон минмырон хъæлæсы кад: 
Ныхситт кодта, ныззарыд. 
Куы-иу фæлмæн фæсабырдæр йæ зарын 
Æмæ-иу, уадындзы зылангау, дард кæмдæр фæцыди. 
Куы-иу, лыстæг, лыстæг хæсгæйæ, къохы уый 
фæпырх и, 
Сæуæхсиды йæ уарзон зардмæ уæд 
Ныхъхъуыстой дзыллæтæ æппæт. 
Ныссабыр дымгæ, банцадысты мæргътæ, 
Æрынцадысты, хъусгæйæ, рæгъæуттæ; 
Фиййау йæ зæрдæмæ рæсугъд зарæг 
фæхаста, 
Æрмæст-иу хаттæй-хатт фиййау-чызгмæ фæкасти. 
Нæ Булæмæргъ йæ зард фæци. Хæрæг 
Уæд зæхмæ сарæзта йæ ных. «Æцæг,— 
Ысдзырдта уый,— бæззы, бæззы дæ зарæг, 
Уый не ’руадздзæн лæгмæ æнкъарддзинад, 
Фæлæ хъыгаг — æнæзонындзинад: 
Нæ уасæджы куы зонис, уаид уæд дæ зард цыргъдæр, хуыздæр, 
Куы сахуыр кæнис уымæ иучысыл уæддæр». 
149 

Млгуыржг, БулшшшрЫ Цы уыд йл бои? 
Куы фехъуыста цъех Х*р*джы тврхоя, 
У«д авд хохы оерты фырмлстлй атахт. 
Хуыцау, ды ахемты тæрхояжй бахнз иах д*р« 
190 

ГÆДЫ ÆМÆ БУЛÆМÆРГЪ 
Уæд, зæгъы, Гæды Булæмæргъы ’рцахста, 
Йæ ныхтæ дзы ныссагъта, 
Нылхъывта йæ, 
Рæвдыдта йæ 
Æмæ йын загъта: 
«Мæ Булæмæргъ, дæ хорзы кой мæ хъустыл уайы, 
Дæу диссаг зарæггæнæгыл нымайынц. 
Дзырдта мæнæн мæ хæлар Рувас, 
Зæгъгæ, дæуæн дæ зарæг хорз у уыйас, 
Æмæ куы фæзарыс къуыззиттæй, 
Уæд фиййæуттæн, ыстæй фиййау-чызгайæн 
Сæ зæрдæтæ æгæрон цинæй райынц 
Дæ рæсугъд зарæджы æхситмæ. 
Куы ныззарис — фæнды мæ тынг, 
Нæ хъавын дæ хæрынмæ æз æппын. 
Ныззар, ныззар 
Æмæ дын радтон бар,— 
Нæ хъæдты, къохты дæу нæ уыдзæни хъыгдарæг. 
Æз дæр, дæ хуызæн, бирæ уарзын зарæг, 
Мæхинымæр, фынæйгæнгæйæ, зарын арæх». 
Нæ Булæмæргъ ныззыр-зыр кодта уым фыртæссæй,— 
Уый Гæдыйæн йæ ныхты федта уæд мæлæт йæ цæстæй. 
«Цæй, куыд? — дзырдта цъæх Гæды дарддæр,— 
Фæкæн дæ хивæнд къаддæр, 
Уадз, айхъуыса нæ бæстæйыл дæ зард дæр». 
Уæд зарæг нæ, фæлæ фæцыд хъыллист. 
«Ау, ахæм зарæгыл-иу кодтой дис? 
Кæми дæ зарæгæн йæ хъару? 

Кæми дæ хорз, зыланг хъæлæс? 
Мæ лæппынты хъыллистау у дæ зарæг, 
Гъе, ахæм зардæй сфæлмæцыдтæн æз. 
Зæгъын лæуæн — мæ хæс: 
Уынын, 
Æппын 
Нæ зоныс зарын, 
Дæ зардæн нæй кæрон, йе райдайæн ыссарæн. 
Нæ разындтæ ды кадджын, 
Мæнæн мæ дæндæгтыл уыдзынæ адджын!» 
Уым Гæды радзур-бадзуртæ кæ кодта 
Æмæ нæ мæгуыр Булæмæргъы схордта. 
Мæ хъуыды дын дæ хъусы æз зæгъон? — 
Гæдыйы ныхты Булæмæргъæн, зон, 
Йæ зарджытæ æвзæр вæййынц бынтон. 

ПЫЛ-СЫРДТЫ ХИЦАУ 
Цытджын чи у, тыхджын, фæлæ æдых сæрæй, 
Гъеуымæй пайда нæй, 
Хæларзæрдæ куы уа, уæддæр. 
Хъæды сырдтæн кæддæр 
Ца*вæрдæуыди раздзæуæгæн Пылы, 
Æнхъæлдæн, пылтæн зондджын у сæ мыггаг, 
Нæ вæййы сæфт сæ хъуыддаг, 
Фæлæ сæм размны. кæддæриддæр æдылы. 
Нæ ног хицау, 
Йæ’ хæстæджытау, 
Уыд буарæй ставд æмæ хæрзхаст, 
Бындзæи дæр барвæндонæй нс скодтаид маст. 
Уæд иухатт курдиат æрбацыд Пылмæ фыстæй, 
Уым фос сæ хъæстытæ ныффыстой: 
«Нæ царм нын бирæгътæ куы астыгътой бынтон, 
Фыдраконд аразын куыд у сæ бон?» 
— 0 хинæйдзæгтæ! — хъæр кодта хицау Пыл. 
Уым загътой бирæгътæ: «Нæ уарзон фыд, ды нмл 
Кæныс хъæртæ, фæлæ ныббар: 
Дæхæдæг иын куы радтай бар 
Зымæгмæ фыстæй хъалон исын, 
Цæмæй кæрцытæ саразæм нæхицæн. 
Цæуыл тыхсынц, зæтъæнт-ма, фыстæ? 
Æнæзонд та куыд ысты! 
Æгъдау сæм нæй, нæ зонынц худинаг, æфсарм; 
Уый нс ’мбарынц æппын, 

Кæй исæм алы фысæй ’рмæстдæр иунæг царм, 
Кæсы сæм уый дæр зын». 
— Гъе, уый зæгъут,— Пыл-хицау загъта,— 
Фæйнæ цармы æрмæст! Фæуæд уый афтæ. 
Фыдбылыз ма ’рхæссут уæ сæртæн,— 
Нæй гæнæн фылдæрæн, 
Нæ ныббардзынæн æз хæрамдзинад, тыхтона. 
Фылдæр куы ’фхæрат фысты,—додой мын уæ къона! 

ПЫЛ ÆМÆ ДАМКЪА 
Кæддæр, дам, чидæртæ хъæууон уынгтыл зылдысты, 
Æвдыстой Пылы адæмæн. 
Бæлвырд у алкæмæн,— 
У махмæ диссаг Пыл; 
Гъеуый фæдыл 
Хæлиудзыхтæ Пыл фенынмæ цыдысты. 
Æвиппайды кæцæйдæр Дамкъа рауад, 
Хæстæгдæр Пылмæ бауад. 
Рæйдта, хъыллистытæ йыл кодта. 
«Ныууадз, мæ лымæн, худинаг кæныс, 
Кæдæм бырсыс? — 
Сыхаг куыдз Дамкъайæн уæд загъта,— 
Дæхи кæуыл ныццавтай? 
Зæгъ-ма, цы кæндзынæ ды Пылæн? 
Дзæгъæлы ма рæп, нæй сæрфат дæ хылæн. 
Рæйыс ыл ды фæсусæй, 
Хæр-хæр кæныс, дæ хуыз фæцыд, 
Кæс, Пыл нæ уромы йæ цыд 
Æмæ дæ рæйынмæ æппын нæ хъусы». 
«Ехх, ехх!—нæ Дамкъа уæд йæ цуры 
Æрбалæууыд æмæ йын дзуры,— 
Гъе, уымæн фидар у мæнæн мæ уд: 
Кæд афтæмæи, æнæ хылæй, уæддæр, 
Хылагур схоннккой мæн дæр. 
Уадз, куыйтæ дзурой: «Дамкъамæ кæсут! 
Уый Пылыл бауæндыд рæйын: 
Хъаруйæ V, æвæццæгæн, тыхджын!» 

М. Ю. Лермонтов 
XV Ч** *•• 
>,Ч >Х >Х 
Мæ хъыг, мæ пехуымпарон хъыгыл худгæ ма кæн; 
Зыдтон: хъысмæты цæф нæ февгъуыйдзæни мæн; 
Зыдтон æй æз: мæ сæр, кæй-иу рæвдыдтай алкæд,—* 
Дæ хъæбысæй сæркъуырæнмæ цæудзæн. 
Дзырдтон дын æз: нæдæр мын кад, нæдæр мын амонд 
Нæй дунейыл ыссарæн, — ралæудзæни афон — 
Æрхаудзынæн; уæд хинæйдзаг ызнаг, 
Мæ курдиатыл худгæйæ, кæндзæн цъыфкалæн. 
Æвæдæй аскъуындзæн сæ таг 
Мæ ныфсытæ, мæ хъизæмарæн. 
Мæлæт, æнафоны мæлæт. Нæ дæн тæппуд. 
Куы фенин ног дуне,— бæллын æм рагæй. 
Ныссæндæд бардз мæнæн мæ кадджын худ,— 
Фыссæджы худ, сындзытæ дзагæй!.. 
Цæй, фод! Зынаргъ мын уый нæ уыд. 
• »»..?*г?«т«гг7| 
1837 

ж & * 
Дæ хъæлæс куы фехъусын,_ 
Зæлджын æмæ уарзæгой,— 
Къалатийы, цъиуау, 
Зæрдæ пæррæст кæны. 
Куы фенын дæ цæстытæ 
Æрвгъуыз æмæ арфæй,— 
Уæд риуæй сæ размæ 
Мæ уд йæхи фæкуры. 
Куыддæр хъæлдзæг вæййын, 
Кæуын мæм фæцæуы; 
Гъеуæд дæ бæрзæйыл 
Мæхи æз атухин. 
1837 

^ ж ^ 
Ис ахæм ныхæстæ: 
Сæ хъуыдытæ — талынг, 
Фæлæ сæм нæ зæрдæ 
Йæ хъынцъым ыскалы. 
Ис бирæ сæ зæлты 
Æнахуыр фæндæттæ! — 
Фæхицæны катай, 
Стæй фембæлды сæнттæ. 
Нæ ратдзæни дзуапп дæр 
Æхсæнад йæ тыхстæй 
Сырх арт æмæ рухсæй 
Фæзынæг ныхæстæн; 
Æз аргъуаны, тохы,— 
Кæмдæрид куы фæуон,— 
Куы хъусон сæ зæлтæ,— 
Уыдзынæн сæ фæдон. 
Ныууадзин мæ кувын, 
Дзуапп раттын фæразин,— 
Æз уыдонæн тохæй 
Хи фехсин сæ размæ. 
1840 

ГЁТЕИÆ - Л ЕРМОНТОВÆИ 
Хæхтæ тар æхсæвы 
Баисты фынæй, 
Тæрфытæ-дæлвæзтæ 
Дзаг ысты фæлмæй. 
Фæндаг рыг нæ кæны, 
Не ’змæлы сыфтæр... 
Иучысыл фæлæуу уал, 
Сулæфай ды дæр. 
1840 

^ .^ ш 
/»\ ул •!? 
1 
Æхсидгæ уарзт нæ кæнын дæу, миййаг. 
Мæн тыххæй нæу дæуæн дæ рæсугъддзинад. 
Уынын дыл æз мæ ивгъуыд цард — зындзинад 
куыд байсæфт ме ’взонг бонты таг. 
2 
Мæ цæстæнгас куы аздæхы мæнæн 
Дæ цæстытæм хæрз арф, дæргъвæтин кастæй — 
Нæ февдæлы мæ сусæггаг ныхасæй, 
Мæ катай уæд нæ фæкæнын дæуæн. 
3 
Æрыгон чызг, мæ рагбонты хæлар! — 
Æз уымæн уæд мæ сагъæстæ фæдзурын. 
Фæагурын дæ цæсгомыл йæ сурæт; 
Уый бамынæг, йæ рухс бон ыл ныттар. 
1841 

АЙНÆГ 
Мигь, сызгъæрин мигъ, фысым ыссардта 
Айнæгæн æхсæвыгон йæ риуыл, 
Райсом раджы схæцыди йæхиуыл, 
Арвыл, хъазгæ, уый йæ фæндаг дардта. 
Уæд уымæл фæд айнæгæн йæ фæрстыл 
Баззад. Уым зæронд айнæг куы лæууы, 
Арф хъуыдыты бацыди, ныккæуы 
Иунæгæй, сабыр, æдзæрæг бæсты. 
1841 
1ГГулуты Андрсй 

ж ж ж 
Схон-фæндагыл иунæгæй фæцæуын, 
’Рттивгæйæ, уый мигъты ’хсæн зыны. 
’Хсæв у ’нцад, хуыцаумæ хъусы быдыр, 
Стъалытæ мынæг ныхас кæнынц. 
У уæларв фæлыст æмæ хæрз диссаг! 
Зæхх хуыссы цъæх тæмæны фæндон... 
Афтæ ’нкъард, рыстджын, уæдæ, цæмæ дæн? 
Циу мæ каст? Æви кæнын фæсмон? 
Æз мæ цардмæ нал кæсын æнхъæлмæ, 
Ивгъуыд дуджы мын æвгъайуаг нæй. 
Агурын сæрибарад, æнцойад! 
Мæн фæнды, куы бауин æз фынæй. 
Фæлæ нæ, мæрдон фынæй нæ зæгъын... 
Бахуыссын та афтæ фæнды мæн, 
Царды тых æнусбонты куыд тæлфа,— 
Риу, мæ риу, куыд улæфа мæнæн. 
Бон-æхсæв, мæ хъус фæлмæн рæвдаугæ, 
Уарзты зард куыд уа мæ цины сæр. 
Тулдз бæлас, цъæх къалиуджын, мыггагмæ, 
Къулгæнгæ, куыд кæна уым уынæр. 
1841 

ПОЭТЫ СЫГЪДÆГ ФÆНДТÆ 
Ныхас хистæр æмбалы тыххæй 
Уый хистæр уыд махæй, дзæвгар хистæр. 
Ахуыргонд, горæтаг, ирон советон газет «Рæст- 
дзинады» редащийы бæрнон кусæг, поэт. Мах 
та — йæ ахстонæй нырма æрæджы чи атахт, 
ахæм лæппын цæргæсау, уаса-нæ уаса уасджы- 
тау — нæрæмон æмæ цымыдис. Хаттæй-хатт 
æгæр æфсæрмдзаст, нæуæндаг, хатгай та — æгæр 
уæлиæутты тæхаг. Уыдыстæм «Рæстдзинадæн» 
йæ уацхæсджытæ æмæ йæ хæлиугæнджытæ 
хъæубæсты. Куыд амондджын хуыдтам нæхи, 
нæ уацхъуыдтæй-иу исты газеты куы рацыд, уæд. 
Кæрон ма-иу кæм уыди нæ цинæн. Кæрæ- 
дзимæ згъордтам, кæрæдзимæ сæ æвдыстам... 
Уæлдай диссагдæр-иу нæм кастысты, газеты цы 
аивадон фыстытæ фæзындис, уыдон — æмдзæв- 
гæтæ, радзырдтæ æмæ критикон статьятæ. Æмæ 
æниу æрыгонæй газетмæ фыссыныл чи фæцалх 
вæййы, уыдонæй та поэт уæвын кæй нæ фæфæн- 
ды! Чи дзы нæ фæцархайы æмдзæвгæтæ фыссы- 
ныл! Чи дзы нæ арвиты æнæхуыссæг æхсæвтæ, 
аивады йæ тыхтæ æвзаргæйæ. 
Поэт!.. 0, куыд кадджын, куыд цытджын нæм 
уыди уыцы ном уæд! Куыд бæрзонд æвæрд нæм 
касти. Цæмæй зыдтам, дунейыл бирæ поэттæ кæй 
уыдис, уый. Мах дзы æрмæстдæр фехъуыстам иу- 
гай нæмттæ: Пушкин, Лермонтов, Къоста... Куыд 
арф, куыд сыгъдæгæй хастам уæд мах уыдоны 
сурæттæ нæ зæрдæты! 

Куыд тынг нæ фæндыдис уыдоны фæзмын, сæ 
фæдыл цæуын! 
Чи нын . хъуамæ феххуыс кодтаид уыцы хъуыд- 
даджы? Чи нын радтаид фæндаг! Иугæйттæ уы- 
дысты уыдон: нæ ахуыргæнджытæ Гуыриаты 
Гагуыдз æмæ Дзагуырты Гуыбади. Бирæ баца- 
мыдтой, бирæ ныфсытæ бавæрдтой уæд, 1930 аз- 
ты, уыдон нæ райдайгæ фысджытæн. Сæ хъус 
нæм тынг фæдардтой зындгонд æхсæнадон ар- 
хайæг Гæдиаты Цомахъ æмæ газеты редактор 
Къосирати Сæрмæт дæр. Фæлæ нын уæддæр нæ 
зæрдæтæ тынгдæр чи балхæдта йе ’ххуысæй, йæ 
сабыр лæмбынæг амындæй, уый уыд поэт Гулу- 
ты Андрей. Арæх-иу нæм æрцыдис йæ кой, 
арæх-иу нæ фæндыд йæ фенын. 
— Æцæг поэт у. Æвзæгтæ хорз зоны! 
— Куыд нæ! Суанг ма йе ’мдзæвгæты чиныг 
уырыссаг æвзагыл дæр рацыд 1923-æм азы. Фыс- 
сы иронау дæр æмæ дыгуронау дæр. 
Ахæм ныхæстыл-иу фестæм нæхи астæу. Иемæ 
дзæбæх куы нæма базонгæ стæм, уæддæр æй 
хуызæй зыдтам. Саулагъз, хæрзконд лæппулæг, 
иучысыл æнкъардгомау, фæлæ хъуыдыйæ дзаг 
цæстытæ. Арæх-иу тагъд-тагъдæй кæдæмдæр фæ- 
цæйцыди проспектыл. Хатгай-иу йемæ уыды- 
сты йæ хуыздæр лымæнтæ, йæ хистæр æмбæлт- 
тæ: Гæдиаты Цомахъ, Цæголты Георги, Ба- 
рахъты Гино, Малиты Георги. Мах-иу уæд сæ 
фæстæ гурæй-гурмæ цыдыстæм, æхсызгонæй-иу 
сæм кастыстæм. Семæ-иу нæ хæстæгдæр базонгæ 
уын фæндыд. 
Æмæ иу хатт Андреймæ йæ куыстмæ бацæуын 
фæнд скодтам — цалдæр лæппуйæ иунæг æм- 
дзæвгæимæ. 

Газет «Рæстдзинады» редакци уæд уыдис Со- 
ветты уынджы—ныртæккæ ахуыр-иртасæг инсти- 
тут кæм ис, уым æрдæг уæладзыггонд чысыл 
уаты. Схизын æмхъуыдис нарæг,тæссонд æфсæй- 
наг асиныл. Не ’ппæт нæ, фæлæ иу-æртæйæ 
схызтыстæм æмæ дуармæ слæууыдыстæм. Иннæ- 
тæ нæм бынæй æнхъæлмæ кастысты. 
Æвæдза, диссаг уыд уæд махмæ бакæсын. Ни- 
чи нæ уæндыд дуар бахойын, мидæмæ бацæ- 
уын. Цалдæр хатты радыгай дуары зыхъырæй 
дæр бакастыстæм. Андрейы стъол дуармæ хæс- 
тæгдæр æвæрд уыдис. Æвæццæгæн, мах бафип- 
пайдта, æмæ йын йæ фæсусгомау хъæлæс ай- 
хъуыстам: 
— Чи стут, мидæмæ! 
Мах дыууæйæ бацыдыстæм. Иннæтæ фæстæмæ 
азгъордтой бынмæ. 
— Мæнæ æмдзæвгæ æрбахастам... 
Андрей йæ айста. Æркасти йæм. 
— Сбадут! Æмæ йæ автор та чи у сымахæй? 
Къухæвæрд дзы куы нæ ис. 
Мах кæрæдзимæ бакастыстæм, стæй æмдзыхæй 
загътам: 
— Махæй йæ ничи ныффыста. Кæй у, уый 
ардæм не ’рбауæндыд. Алыгъдис нын фæстæмæ. 
Андрей нæм комкоммæ æрбакастис. Куыддæр 
фæджихау, хъуыдыты аныгъуылд, æвæццæгæн 
нын хъазын æнхъæл уыд. 
— Æз ыл мæхæдæг ныффысдзынæн ном æмæ 
мыггаг, æрмæст мын чи у, уый зæгъут. Стæй йæ 
адрис... 
— Мах мæнæ педтехникумы ахуыр кæнæм. 
Уый дæр уым вæййы. 
Загътам ын йæ мыггаг, йæ ном. 

Хорз уæдæ, уадзут æй. Æз æй лæмбынæг- 
дæр бакæсдзынæн, Дзуапп ын уыдзæн! Уæвгæ 
хорз уаид, йæхæдæг куы ’рбацæуид,— Андрей 
дзургæ-дзурын сыстад, йæ бапъироз ссыгъта. 
Бирæ азтæ рацыд уæдæй нырмæ. Поэт æмæ 
ахуыргæнæг Гулуты Андрейæн йе ’вæлмæцгæ 
сфæлдыстадон куысты чысыл нæ бафтыд йæ 
къухы. Фæлæ уыцы боны ныв абон дæр мæнæй 
нæма рох кæны. Уымæ гæсгæ мæ цæстытыл ахъа- 
зы нæ поэтæн йæхи рагбонты цардæй æндæо 
ныв — нæ уыцы фембæлдæй бирæ раздæр чи 
уыди, хъусгæ кæй фæкодтон, ахæм. 
1915-æм аз. Дзæуджыхъæу. Фæззыгон æнкъард 
бон. Æрыгон ирон æфсæрмдзаст лæппу бацыд 
газет «Терек»-ы редакцимæ, бахаста сæм уырыс- 
сагау фыст æмдзæвгæ. Уым зæрдæрыст æмæ 
аивæй радзырдта ирон адæмæн цыт æмæ намыс 
чи скодта, уыцы æнæмæлгæ поэт Хетæгкаты 
Къостайы тыххæй. 
Иæ бацыды редакцийы кусджытæй фыццагдæр 
йæ цуры чи фæцис, уый уыд Сергей Миронович 
Киров. Уый хорз бамбæрста лæппуйы зæрдæйы 
уаг, цы æмдзæвгæ йæм æрбахаста, уымæн йæ 
историон æмæ аивадон ахадындзинад. Афтæ 
Андрейæн йæ тæккæ фыццагдæр æмдзæвгæтæй иу 
мыхуыры рацыд Сгргей Миронович Кировы къухæй. 
Кæй зæгъын æй хъæуы, уыцы фембæлд стыр 
зынаргъ цау уыд поэты дарддæры рæзтæн, йе 
’ сфæлдыстадон куысты растдæр æмæ фидардæр 
фæндаг равзарынæн. Æмæ уый фæстæ йæхæдæг 
редакцийы кусын куы райдыдта, разамонæг куы 
сси литературон фæсивæдæн, уæддæр æй, æнæ- 
мæнг, йæ зæрдыл дардтаид. 
Суанг йе ’рыгон бонтæй фæстæмæ дæр Анд- 

рей стыр аргъ кодта поэты сыгъдæг номæн. Хуы- 
мæтæджы не ’ссардта фынддæсаздзыд лæппу 
1907 азы йæ фыццаг æмдзæвгæйæ Къостайы ном. 
Æмдзæвгæ «Къоста» фыст æмæ мыхуыргонд æр- 
цыд дыгурон æвзагыл 1907-æм азы, Калачы цы 
ирон газет цыд — «Ног цард», зæгъгæ, уым. 
Андрей кæддæриддæр цытджын æмæ бæрноныл 
нымадта поэты хæстæ. Уый тыххæй уымæн йе 
’сфæлдыстадæй бирæ æрмæг æрхæссын æмбæлы. 
Йæ хуыздæр æмдзæвгæтæй иу — «Фæзын, поэт!» 
(«Явись, певец!») поэт ныффыста 1915 азы. Мы- 
хуыргонд уыд йæ уырыссагау фыст æмдзæвгæты 
чиныджы, ныр та цæуы ирон æвзагмæ тæлмац- 
гондæй: 
Фæзын, поэт, фæзын! У рагæй дæм нæ каст. 
Мæ бæстæйæн ныззар, йæ хъизæмар, йæ зынтыл, 
Иæ хъæбулты куыдыл, сæ сагъæссаг хъуыдытыл, 
Иæ ног боны ыскаст æмæ æрцыдыл. 
Фæзын, поэт, фæзын! У рагæй дæм нæ каст!.. 
Æмæ Андрей афтæ тынг цæмæ бæллыд, уыцы 
хъуыддаджы йæхæдæг дæр нæ адæмæн лæггад 
кæнын фæрæзта. Уымæ уыдис стыр поэтикон 
дæсныдзинад — бæрзонд культурæ, йæ сыгъдæг 
зæрдæ дзаг уыд рæсугъд фæндтæй. Æмæ сæ 
кæддæриддæр нывондæн хаста йæ адæмы хуыз- 
дæр царды сæраппонд. Кæд ын хæдхæцæг пад- 
дзахы æфхæрд дуджы æххæстæй нæ фаг кодта 
фидар æмæ бæрзонд хъæлæсы уаг, уæддæр ыл 
хорз рæстæг скодта Октябры революцийы фæр- 
цы. Æмæ ноджы хъæрдæрæй, ноджы ныфсджын- 
дæрæй айхъуыст йæ зарæг: 

Ныббар мын, Ирыстон... Мæ хъисын фæндырæй 
Æз никуы æрцагътон дæ адæмы хъыг. 
Нæ рæсугъд хæхбæстæ — къæдзæхæй, быдырæй 
Нæ калдта мæ цагъдмæ йæ цæстыты сыг. 
Ныр базыдтон амонд... Мæ зарæгæй зарын. 
Ныр хъус-ма мæ цагъдмæ, нæ Иры фæлтæр! 
Нæ бæсты сагъæстæ мæ зæрдæйы дарын, 
Нæ бæсты сагъæстæй ныр дзаг у мæ сæр. 
(«Ныббар».) 
Ацы æмдзæвгæ Андрей ныффыста 1920-æм 
азы — советон хицауад Ирыстоны бынтон куы 
æрфидар, уæд. Æмæ уæлдайдæр гъеуæдæй фæс- 
тæмæ тыхджындæр хъуысын райдыдтой йæ зар- 
джытæ. 
Ног дуг поэт нымадта йæ адæмы царды æцæг 
уалдзæгыл. Йæ диссаджы рæсугъд зарæг «Уал- 
дзæг» фыст уыдис ууыл, æмæ йæ чиныгкæсджы- 
тæ зæрдиагæй кастысты, сæ зæрдыл æй бадард- 
той. Зарæгæн йæ кæрон æлхынцъгонд цыд мæнæ 
ахæм рæнхъытæй: 
Даргъ зымæг ивгæйæ, 
Хъазгæ, æрттивгæйæ, 
Ралæууыд бон. 
Хур нæм йæ рухс тынтæ 
Царды рæсугъд уындмæ 
Калы бæстон. 
Махмæ афтæ кæсы, цыма ацы рæнхъытæ Гу- 
луты Андрейы сфæлдыстады никуы базæронд уы- 
дзысты. Уыдон сты поэты зæрдæйы уаджы 
æцæгдзинад аивæй æвдисæг, сты историон æгъ- 

дауæй цард иухуызæй, иу уавæрæй иннæмæ 
йæхи куыд разылдта, ууыл дзурæг, уый æвдисæг. 
Кæй зæгъын æй хъæуы, нæ цыбыр разныхасы 
бæлвырдæй дзуринаг не стæм Гулуты Андрейы 
царды фæндагыл, уымæн йе ’ппæт сфæлдыста- 
дыл. Уыдон æнæуи дæр зындгонд сты ирон чи- 
ныгкæсæг дзыллæйæн. Мах æрмæстдæр зæгъын 
фæндыд къорд ныхасы, нæ хистæр æмбалы лите- 
ратурон бынтæм цы цæстæй хъуамæ кæсæм, цы 
хуызы аргъ сын кæнæм, уыдæтты фæдыл; нæ 
поэтæн йæ бирæ аив фыст зарджытæ, йæ егъау 
кадджытæ, йæ тынг дæсны тæлмацгæндтæ хорз 
ныхасы аккаг кæй сты, уый тыххæй. Куыд фæс- 
тæмæ уымæн йæ ахсджиагдæр темæтæ уыдысты 
нæ рæстæджы фæллойы хъæбатырты, стыр хæс- 
ты æхсарджынæй чи хæцыд, нæ дзыллæйы кад 
æмæ амонд чи хаста æмæ хæссы, уыдоны су- 
рæттæ равдисын. Поэт кæддæриддæр зæрдæбы- 
нæй хъуыста царды улæфтмæ, йæ цæст æвæл- 
мæцгæ дардта æрыгæтты сфæлдыстадмæ, фоль- 
клормæ æмæ, йæ бон цас уыд, уый бæрц æх- 
хуыс кодта нæ литературæйы рæзтæн. 
Гулуты Андрейæн йæ уацмыстæ фыццагдæр 
хатт мыхуыры куы фæзындысты, уæдæй ныр- 
мæ рацыд æртиссæдз азы. Абон дæр ма уый 
æнтыстджынæй архайы нæ культурон-рухсады 
фронты, нæ литературæйы. Нæ поэтæн йæ алы 
ног уацмысæй дæр бæрæг у йæ тыхджын уар- 
зондзинад цардмæ, адæммæ æмæ поэзимæ. Уы- 
цы уарзондзинады мидæг ис поэты бæллицты 
стыр миниуæг, йæ цард æмæ йæ куысты хæс. 
Бесат и Та з е. 
169 

ЧИНЫДЖЫ ИС: 
Æмдзæвгæтæ 
Этюд (Уырыссаг æвзагæй Цæрукъаты А. тæл- 
5 мац) 
6 Уайдзæф мын ма кæн 
7 Фæззæг 
Фæзьш, позт! (Уырыссаг æвзагæй Цæрукъаты А. 
8 тæлмац) 
«Цæугæдоны сыр-сыр æдзух лæууы мæ зæрдыл» 
9 . (Уырыссаг æвзагæй Цæрукъаты А. тæлмац) 
Романс (Уырыссаг æвзагæй Цæрукъаты А. тæл- 
10 мац) 
Фыи (Уырыссаг æвзагæй Цæрукъаты А. тæл- 
11 мац) 
13 Ныббар 
14 Зарæг 
15 Къостайæи 
16 Айнæгыл 
17 Уалдзæг 
19 Поэтæн 
Уарзон хæдзары раз (Уырыссаг æвзагæй Цæру- 
20 къаты А. тæлмац) 
21 Уалдзыгон зарæг 
22 Денгизи билæбæл 
23 Изæрæй 
25 Сау мæлæт ыссардта 
26 «Фæци хъызт зымæг» 
28 Цæр, нæ уарзон бæстæ! 
29 Кады зарджытæ 
31 Ка фæууодзæнæй фиццаг! 
33 Мæ фæндаг 
37 «Ыскодтон æз мæ каст нæ фидæнмæ, нæ соммæ» 

38 Фæдзæхст 
39 Судзгæ зæрдæ 
41 Багъæрати Созурæн 
42 Гурджибети Блашкайæи 
Кæм дæ? (Уырыссаг æвзагæй Цæрукъаты А. тæл- 
44 мац) 
Æз мысын (Уырыссаг æвзагæй Цæрукъаты А. 
45 тæлмац) 
46 «Чи зæгъы «Зæронд дæ» 
47 Изæр (Уырыссаг æвзагæй Цæрукъаты А. тæлмац) 
48 Уæлахизы зарæг 
49 Мæ хъæумæ 
Терчы фæндаг (Уырыссаг æвзагæй Цырыхаты М. 
51 тæлмац) 
52 Уыдзæни, æнæмæиг 
53 «Уарзон Ир, фæцæр фæрнæй» 
54 Мæ райгуырæн хъæу (Æмдзæвгæты цикл) 
— 1. Фæндагыл 
55 2. Ерастъийы 
56 3. Кувди 
57 4. Хъæды 
59 «Фæззыгон изæр йæ тар базыр» 
Кадджытпæ 
63 Тох 
100 Бечыр (Таурæгъ) 
105 Хъæбатыры мæлæт 
Ш Тохы фæидæгтыл 
134 Диссаджы дыргъдон (Казахаг аргъау) 
Тæлмацтпсе 
И. А. Крылов 
149 Хæрæг æмæ Булæмæргъ 
171 

151 Гæды æмæ Ьулæмæргъ 
153 Пыл — сырдты хицау 
155 Пыл æмæ Дамкъа 
М. Ю. Лермонтов 
«Мæ хъыг, мæ пехуымпарон хъыгыл • худгæ ма 
156 кæн» 
157 «Дæ хъæлæс куы фехъусын» 
158 «Ис ахæм ныхæстæ» 
159 Гётейæ — Лермонтовæй 
160 «Æхсидгæ уарзт нæ кæныи дæу, миййаг» 
161 Айнæг 
162 «Схон-фæндагыл иунæгæй фæцæуыи» 
163 Бесати Тазе. Поэты сыгъдæг фæндтæ 
Гулуев Андрей Семенович 
Осень моя 
Редактор А. И. Царукаев 
Художник А. Р. Арчегов 
Художествснный рсдактор Б. П. Гассиев 
Тсхнический рсдактор С. X. Гутиева 
Корректоры И. Д. Каболова, Т.^А. Кайтукова 
Сдано в иабор 19-Х-1967 г. Подписаио"к псчати 29-11-1968 г. 
Формат бумаги ТОхЮв^/зг* Усл.-п. л. 7,36. Учетно-изд. лис- 
тов 5,65. Заказ № 2245. Тираж 1000. Изд. № 122. ЕИ00507. 
Цеиа 72 к. 
Книжное издательство Управления по печати при Совете 
Министров СО ЛССР, г. Орджоникидэе, ул. Димитрова, 2. 
Книжная типография Управления по печати при Совете Ми- 
нистров СО АССР, г. Орджоникидзе, ул. тельмана, 16. 
7-4-3 
47-68 м 

