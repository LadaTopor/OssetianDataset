ГУСАЛТЫ БАРИС 

ГУСАЛТЫ БАРИС 
Отсканировано 
28 июля 2013 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2013 азы 28 июлы 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

ГУСАЛТЫ БАРИС 
Уацмыстæ 
Дзæуджыхъæу 
2008 

84BРос=Осег) 
Г-83 
Гусалты Б. 
Г—83 Рæсæн: Уацмыстæ — Дзæуджыхъæу: Ир, 2008 — 319 ф. 
Гусалов Б.М. 
Остановка в пути 
ISBN 5-7534-1134-7(978-5-7534-1134-1) 
В книгу вошли произведения, написанные на стыке исторических эпох, 
круто разнящихся по социально-политическому строю. Но ее отличает вера 
автора в жизнестойкость светлых морально-нравственных начал в человеке. 
Б М131@3)-08 3~08 84BРос«Осет) 
, © ГУП РСО-Алания «Издательство «Ир*, 2008 
I © Гусалов Б.М., 2008 
15ВЫ 5-7534-1134-7(978-5-7534-1134-1) © Дзарагасова З.А., оформление, 2008 

РÆСÆН 
Разныхасы бæсты 
Дæ удæн, дам, дæхи æфсин макуы схон. 
Æмæ — æцæгæй дæр: развæлгъау æй нæ базон- 
дзынæ, дæ уд дын, цардæй дæр æмæ адæмæй 
дæр кæй бафæллад, ууыл цы сахат басæтдзæн, 
уый. 
Гъемæ æз дæр æрæджыты бадодой кодтон 
быитон æнæихъæлæджы, зæгыæ, мæиæ рæстæг 
мæгуыр лæджы æхцатау куыд ихсийы; мæнæ 
бонтæ халасдзæф сыфтæрæй куыд згъæлынц!.. 
Мæ удаист хъуыоы дæр мæм фæфæдисон: 
«Дæ фæллад бæхæн йæ дугъ фæуромын афон у, 
чысыл аулæфынæн рæсæн бацагурыны æмгъуыд 
æрхæццæ». 
Ома хъазгæ-худгæ, кæугæ-дудгæйæ цы ра- 
цæрдтытæ кодтон æмæ ма мын уырдыджы ныу- 
уайæн цы цыбырдым дуг аззад, уыдоныл уæд 
та ма уæлæнгæйтты асагъæс кæнын æмбæлы. 
Йæ цардхосы ахсджиагдæр кусæнгарз фыс- 
сæн сис кæмæн у, уыдонæй та кæй нæ фæпды 
йæ сæйраг чиныг сфæлдисын! Æз дæр æм ра- 
гсей нырмæ тæхудыгæиæг дæн æмæ мыи, зæгъыи, 
уымæ бавдæлынæн кæд цъус фæахъаз уаид ацы 
æмбырдгонд — тыхæфтауæг рæсæнау... 
О, рох мæ нæу: лæг йæхицæн цы ныфсытæ- 
зæрдæтæ февæры, уыдон та — царды Хуыцауы 
фæндæй цæуинаг. 
Табу йæхицæн! 

ДЫГÆРДЫГ, УЫРДАУ НАРД 
Боны æрбарухсмæ ма иу-дыууæ сахаты уыдаид, афтæ та но- 
гæй, цыма йæ исчи басхуыста, уыйау фехъал Бало. Йæ бæрæгæ- 
вæрд дзаумæттæ рæвдзгомау акодта, йæхи дæр нал ахсадта — 
æмæ фæстæдæр йæхиуыл бахудт, ома мæлæты фæдисон, зæгъгæ, 
фæлæ, къухмæрзæны кæрон йæ туйæ ахуылыдз кæнгæйæ, æрмæст 
йæ цæстытæ асхъаудта æмæ феддæдуар. Цъæх уымæл мигъæй 
кæрт дæр æмæ дуне дæр — æмæхгæд, цæхæрадоны бæлæстæ гæ- 
зæмæ тардæр æндæргтæй зынынц. Кæд та хурмæ расаид — мигъ 
бонрæфтыл сыстдзæн, зæгъгæ, цъæхмылазон дунейы уынд ын 
фыццаг куы фæхъыг, уæд ма йæхицæн зæрдæвæрæн ныфсытæ 
авæрдта Бало æмæ сæрдыгон хæдзармæ фæраст. 
Бахизæны рахиз фарс дуаргæрон къул галиу къухæй асгæр- 
ста, рухс скъæпп кодта, стæй мидæмæ бахызт. Иуæй цъæхснаг, 
иннæмæй та йæ хъæрмустæй зæрдæйæн æхсызгон фосы тæф 
фындзыхуынчъытæ ныццавта — хæдзар рæстæгмæ скъæтдон ссис 
дыгæрдыгæн, æндæр æй уæдæ Бало, йæ бинойнаджы загъдау, йæ 
хъусы хуынчъы бакодтаид... Дыгæрдыг æм фæрсæгау йæ сæр ра- 
зылдта, цъус ма афæстиат хуысгæйæ, стæй цырд фестад. 
Бало та йыл хъалхуызæй йæ цæст æрæвæрдта: дыгæрдыджы 
хæрзмыггаг йæ конды алы æууæлты дæр бæлвырд-бæрæг дары — 
сырх-хъулон, дæргъæй-дæргъмæ, æмæ уымæй уырдау нард, хæрз- 
хаст, фæлæ йын дугъон бæхау — æлвæст гуыбын, хытъын бæрæг 
ыл нæй, ноджы уыцы бæрзондрагъ, даргъкъæдзилджын, аив гыц- 
цыл сæр ын — ацы гыццыл сæр йæ хæрзмыггагæн æцæг æнæфæ- 
гæды æвдисæн. Дарынæн кæй бахъæуа, уымæн агургæ æмæ æнæс- 
саргæ стур. Дæлæрдыгон фос нæхимæ тæккæ кæрдæгарæхыл ласт 
мæ фæуæд, æндæр фæззæджы дымæгыл, науæд уалдзæджы къæ- 
сæрыл куы сæфта, уæд æнæмæнг фесгуыхдзæн, нæхимæ хиз ын 
фæбæздзæн — Баппийæ фехъуыста ацы тæрхоны ныхæстæ æмæ 
йын уырнинаг дæр сты, уый та уæддæр фендджындæр у, кæд- 
дæрты, Хрущевы размæ, фос дæр дардта... 
Балойы зæрдыл æрбалæууыд, стуры хицау зæронд лæг ын йæ 
дьдтердыгæй, мæнæ амæй, фондз æмæ йæ ссæдз туманы кæнын, 
згегъгæ, куы загъта, уæд ууыл куыд бацин кодта, уый. Уайтагъд- 
6 

дæр æй бамбæрста: йæ фæстаг аргъ ын æнцонæй ссæдз туманмæ 
æртæрдзæн, уымæн æмæ уыцы фондз туманы зæронд лæг абазар 
кæныны охыл бафтыдта. Æмæ æцæгдæр афтæ рауад, бирæ ныха- 
саг нæ фæцис, æрмæст бустæхуызы дыгæрдыджы хицауæн загъ- 
та, ахæм аргъæй нæхимæ дæр ис, уæд ма йæ ардыгæй уырдæмты 
цæй фосконды номыл ласын, зæгъгæ. 
Æцæгдзинадæй та, кæй зæгъын æй хъæуы, нæхимæ ахæм уыр- 
ды хуызæн нард дыгæрдыгæн йæ нывыл аргъ, æппын мацы, фæлæ 
амæй къаддæр æртæ сæдæйы, дзурын дæр ыл нæ хъæудзæн. 
Фæлæ алы хъуыддаджы дæр лæгæн йæ амондæй у. Иуæн сыз- 
гъæрин къалайы аргъæй дæр нæ уæй кæны, иннæ йæ къала сыз- 
гъæринау туджы аргъыл æрбауæй ласы! Зæгъæм, Аби, се ’мку- 
сæг. Æмæ уый базары къахихсыд фæлтæрд лæг у, иу хуыцаубон 
дæр дзы нæ ирвæзы, æрмæст искуы дард фæндагыл ма уæд, уый- 
йеддæмæ. Балойæ та цæй дæсны сæудæджергæнæг ис, кæд цы 
ауæй кæны... Йæхи исты кусæрттаг куы бахъæуы, уæд ын фыц- 
цагдæр цы аргъ фæзæгъынц, ууыл дыууæ куы нал ныллæууы, 
кæд ма йын дзы иу-дыууæ туманы аппарын бантысы — бирæ 
радзур-бадзуры бæсты йæхицæй дæр ратондзæн, цыма йæм æввонг 
æфтиагæй æрбахауынц йæ муртæ, уыйау — æппындæр æхцайыл 
мидæмæ хæцын нæ зоны. 
Æрмæст ацы уырды? Нæ, дæс æмæ йæ ссæдзæй дæлдæр сом 
хъуагыл дæр нæ ратдзæн — уæд цыма дыгæрдыджы дæр æфхæргæ 
кæны, бар-æнæбары йæ адæмы цæсты æфтауы, цæмæн мын ахæм 
аслам кад скодтай, зæгъгæ... Чи йæ балхæна уыцы аргъæй, уымæн 
дæр æхсызгон уыдзæн, хъуамæ йын уа æхсызгон, уæдæ нæ! Куы 
йæ фæрсой, цасæй йæ райстай, зæгъгæ, æмæ-иу сын куы зæгъа, 
уыйас æмæ уыйасæй, уæд ын бæгуыдæр дзурдзысты, лæварæмха- 
сæнты бафтыд дæ къухы, йе та ... — Б&ло мæллæггомау бахудт. — 
Йе та цыдæр æдылы уæйгæнæг уыд, науæд... давæг! Кæнæ та, йæ- 
хæдæг æй чи не схаста, фыдæбон ыл чи нæ бакодта, ахæм чидæр... 
Æмæ уæд та æртæ æмæ æрдæг агурид? Уæдæмæ цыппар агур, 
дæтгæ та æртæ æмæ æрдæгыл! Æппындæр дзы къæмдзæстиагæй 
ницы ис — бакæсут-ма йæм, бакæсут! Йæ хъуын куыд æрттивы. 
Йæ рагъ дæр уыцы бæмбæгфæлмæн. Цы у, уымæй иууылдæр 
дзидза у, нард дзидза — йе ’лвæст гуыбынæй дæр æй нæ уынут? 
Ноджы ма кæд искæй дарынмæ хъæуы, уæд та уæлдайдæр, уæд 
та ноджы хуыздæр — хæлардæр æмæ бæркадджындæр фосы мыг- 
гагæй нæй, йæ мады чызг нæу æви — уымæн та къæрта йæ был- 
тæй фæкæлы сойджын æхсырæй! 
Фæлæ уæд... Фæлæ уæд дардмæ дæр худинаг нæу уыцы зæ- 
ронд лæгæй? Бынтон æргом æй нæ асайдтай? Уæвгæ йæ цы асайд- 
тай, уыдонмæ уым æндæр аргъ нæ исы фос. Стыр горæттæй 
фæсвæд, дæрддзæф дзæгъæл тыгъд быдырты цæрынц æмæ... 
Махмæ куы уаид фосдарынæн ахæм фадатджын гæнæнтæ, уый- 
бæрц дæр хиз æфсæнвæндаггæрæтты! Мæгъа, фæлæ уæддæр цыма 
йе ’фсарммæ ныхилы, зæронд лæджы раз йæхи тæригъæдджын 
7 

кæны... Уадз, æмæ йæ æртæйæ чи райса, уымæн дæр æхсызгон 
уа. Сæхицæн дæр дæс туманы уæлæмхасæн æфтиаг æгæр дæр ма 
сты — хæдзар сæ не скæндзæн, фæлæ кæд æнæфæстæмæхæц- 
гæйæ, æнæзивæгæй исты æмпъузæнæн бахъæуиккой... 
Дыгæрдыг хæбæц алæууыд, æмæ йæ доны сæх-сæх ссыд. Ба- 
ломæ хардзау æркаст, дæргъвæтин сагъæстæ-тæрхæтты бæсты 
йæ афонмæ æддæмæ куы акодтаид, уæд ам, агъуысты, йе згæ цай 
нал анхъæвзтаид, зæгъгæ. Баздæхт пецы фæстæмæ æмæ дыууæ 
бур нартхоры æфсиры рахаста, радыгай сæ дыгæрдыгæн радта. 
Стæй та йæ бæмбæджджыны дзыппæй дзулы къæрис систа æмæ 
йын уый дæр йæ дзыхы фæцавта — фæндагыл ма йын, размæ 
сайынæн цы авæра, æндæр æй æфсадын ницæмæн хъæуы. Уый- 
фæстæ, дысон рагацау пецы сæр цы гæрстæауындзæн ставд бæхс- 
ныджы лыггаг сæвæрдта, уымæ бавнæлдта æмæ йæ дыгæрды- 
джы цыбыр сыкъатыл куырмæлхынцъæй йæ иу кæронæй бабас- 
та, иннæ кæрон та æддæгуæлæ цалдæр æлхынцъы фæкодта — 
куыд фæкъозора уыдаид, афтæ: куыд вæййы, цынæ рауайы, уæд 
йæ къухтæй ма фæцъыгъгъуытт кæна бæндæн. Дыгæрдыгæн дон 
хъæуы дæттын — нæ хъæуы, зæгъгæ, хъуыдытыл фæцис, фæлæ 
йæ бæлвырд нæ зыдта, æмбæлы ацафон дон дарын æви нæ фæт- 
чы, уый, æмæ æддæмæ рацыд. Цалынмæ фæстæмæ зымæгон цæ- 
рæн уатмæ здæхт, уæдмæ йæ хъуыды æрфидар, ницæмæн ын 
хъæуы дон, зæгъгæ — æнæуи дæр мигъы æнад уазал уæнгты ин- 
нæрдæм хизы æмæ ма дондæнгæлæй йæ гæртт-гæртт цæуа?.. 
Балойы æрбаздæхтмæ йæ бинойнаг дæр сыстад, газы пецы 
уæлхъус архайдта: къæйы иу цæстыл цайдан æвæрд, иннæуыл 
даргъхæцæнджын тебæйы хъайлайы цъыс-цъыс цæуы. 
— Иу арахъхъ дæр дын ахъарм кæнон? — Ус æм, йæ хуыссæн- 
хъæлдзæг цæстытæ йæ уæлармæй асæрф-асæрфгæнгæ, разылд. 
— Уый та, æлхæнджытæн зæрдæхæларæй æнцондзырддæр 
цæмæй уон, уый тыххæй? Стæй ма уæд цай та уæларты цы боны 
хорзæн сæвæрдтай? — Балойы, цыдæр вазыгджын, ахсджиаг хъуыд- 
даджы бæрны кæй ис абон, уый йæхимидæг куыддæр йæ бæрæг 
чемæй фæхауæццаг кодта, æмæ, йæ уавæр æмбæхсгæйæ, дæрд- 
тыл дæр уымæн дзуры, уымæн... 
— Цай та Саламæн. 
— О! Нæма райхъал? 
— Бауадз-ма йæ, уыцы гыццыл ма адджынæн афынæй кæна, 
уыцы сахат... 
— Цавæр сахат? Цæуын нæ хъæуы — адæм куы ныххæлиу 
уой, мах та уæд схæццæ уыдзыстæм? Ардыгæй уырдæм æй тæ- 
рын сахат — сахат æмæ æрдæг уæддæр хъæуы. 
— Уанцон сахат æмæ æрдæг нæу! Стæй уыцы коммæгæс са- 
быр куы у — афтæ згъордзæн, æмæ йæ æййафгæ дæр нæ кæндзы- 
стут. — Ус арф ныуулæфыд. — Гъæй-джиди, фос дарыны фадат 
дын ма уæд! Уымæй ма зæрдæисгæдæр, тæхудиагдæр род кæм 
уаид — замманай бæллиццаджы хъугаг у... 
8 

— Æмæ йын скъæт та?.. 
— Скъæт та, уанцон нæу, мæлæты бирæтæ йын бахъæуид... 
Адæм далæ сæ зæронд хæдзæртты самандуртæ уынгмæ куы згъа- 
лынц, уыдонæй йын иу хъарм къуым самаиккам. 
Бало ницуал сдзырдта, фæсдуар хихсæнмæ бацыд, дон ра- 
уагъта, йæхиуыл цалдæр хатты скалдта æмæ, йæ цæсгом сæрфгæ- 
сæрфын, загъта: 
— Хуыцауы фæрцы куы ныффæнд кæнæм фос дарын, уæд та 
кæд афтин уыцырдæм — машинæвæндаг сæ тæккæ цалцæггæн- 
гæйæ сты, иу-къорд хатты ма сын ласдзыстæм ссæст хуыр — 
æмæ балхæндзынæн иу ахæм роды къæдзил. 
— Дыууæ цæуыннæ райстай ныр, дыууæ! Æхца дæр дæм куы 
уыд. Се ’фтиагæй та нæхицæн... 
— О, ахæцыдтæ дæ саст сæмæнимæ, ахынцтай де ’фтиæгтæ! 
Афтæмæй дæхæдæг хæсджынæй куы баззайай, уымæй нæ тæр- 
сыс? Цу, рабадын кæн уыцы лæппуйы — цалынмæ йæ цæстытæ 
раууæрд-баууæрд кæна, цалынмæ æххæст райхъал уа, уæдмæ стыр 
сихæрттæ суыдзæн. Раст зæгъгæйæ, тæригъæд дæр у... 
— Уæдæ нæу... 
— Нæу! — Бало æваст æндæр хъуыдыйыл фæхæст, йæхи дзы- 
хæй куы сирвæзт, тæригъæд дæр у, зæгъгæ, уæд — ома уымæн 
нæу, æмæ... — Нæу, нæу! Уадз æмæ бахъуаджы сахат раджы стын 
зивæг ма зона. Зивæггæнаджы гуыл — хом, раджы стаг та — æвæс- 
мон. Стæй йæ никуыуал ферох уыдзæн, кæддæр мемæ сæумæ- 
дæвдæгæй базармæ куыд цыд, уый. 
— Стæй ма йын æфсæйнаг дамбаца куы балхæнай... — Ус хъай- 
ла райста æмæ йæ сау мила фанеры гæбазы уæлæ фынгыл æрæ- 
вæрдта, стæй цайданы бын арт ахуыссын кодта. 
— Æфсæйнаг дамбаца — йа?! — Бало фынджы уæлхъус æрбадт. — 
Уый та цавæр æфсæйнаг дамбаца хоныс? 
— Сыкъайæ нæ, фæлæ урс-урсид ахуырст, æфсæйнагæй, цып- 
пар сомы æмæ авд суарийы аргъ, йæ гилдздон здыхсгæ-зилгæ 
кæмæн кæны, ахæм — мæнæ нæ сыхæгты лæппумæ, Баппийы 
фыртмæ федта Салам æмæ мын æй хæлæгæй скъуынгæ фæзмыд- 
та. Æз дæр æй дæуау куынæ æмæ куынæ æмбæрстон, уый та 
цавæр æфсæйнаг дамбаца у, зæгъгæ, æмæ мæ куы нал æмæ куы 
нал уагъта, уæд сæм раст кæд йæ уынæг нæ ныццыдтæн. Хъусыс, 
балхæн-иу ын. 
— Балхæндзынæн, цæуыннæ йын хъуамæ балхæнон... 
Баппийы дæр та базармæ хъæуы. Куы цъылын, куы уисой, 
куы исты тала-бæлас, куы салд кæсæгтæ, куы цы æрбахæссы 
уырдыгæй, æппын ницы — афтидармæй дæр æрбаздæхы, фæлæ 
уæддæр базармæ æдзæугæ нæ фæвæййы — раст дыккаг Аби... 
— Цу æмæ йæ рабадын кæн, зæгъгæ, дын нæ загътон? Æххæст 
иумæ бахæрæм æмæ дзæгъæл фæстиат мауал цæуа. 
— Хъусыс, æртæйæ йæ асламдæрыл ма ратт, уæд-иу æй фæл- 
тау фæстæмæ дæр æрласут... 
9 

Къуыбырты æфцæгыл мигъ фæтæнæгдæр, рухсдзæфау фæ- 
цис, фæлæ та уæлмæрдты фæрсты дæлбылмæ куы ныйивгъуыд- 
той, уæд та мигъ дæр æрбангом, фæбæзджын. Хъус стыр фæнда- 
гæй иугай машинæты гуыв-гуыв æмырæй ахста, сæ цырæгъты 
рухсытæм фæтæгены цырагъæй фылдæр хъару нæ уыд, ноджы 
ма куыддæр салдæй, цыма сыл, рухсытыл, салф сбадт, уыйау 
хихджынæй зындысты. 
Бало разæй сæрбосыл хæцыд, Салам фæсте уад æмæ цыбыр 
уислæдзæгæй дыгæрдыджы къæхтæ бакъуыр-бакъуыр кодта, нуа, 
нуа, зæгъгæ, та-иу ыл фæхъæр ласта. 
— Салам, уый галау уæрдоны ифтыгъд куы уаид, уæд ын дзу- 
рис нуа, ныр та йын, уайгæ, уайгæ, зæгъгæ, дзур. 
— Æмæ æнæуи дæр хорз куы уайы, баба. 
— Æмæ ды бафæлладтæ, нæ? — Бало йæм фæстæмæ ракаст. 
Лæппуйы цæсгом ныссырх, йæ худы иу хъус æрзæбул, йæ 
фындз сфутт-футт кæны, йæ гыццыл къухтæ дæр хъазы къæхтау 
ныссырх сты. Фæтæригъæд та йын кодта йæ мидзæрдæйы, фæлæ 
та йын ныр дæр уыцы æнкъарæныл карз лæджы хъуыды фæуæ- 
лæхох: нæу тæригъæд, уымæн нæу тæригъæд, æмæ лæджы уидаг 
у, æмæ, кæд суинаг уидаг у, уæд уадз æмæ сфæлтæра, бæмбæ- 
джы тыхтæй йын нæ уыдзæн цард. Ноджы ма йын уый æдде йæ 
ныфс, йæ тых дывæр кæны, зæрдæвæрд кæмæй у, уыцы хæрзи- 
уæг — æфсæйнаг, урс-урсид ахуырст дамбаца. Æмæ уайæд æнхъæл- 
цау разæнгардæй! 
— Баба, фæллайгæ... Уайгæ, годо, уайгæ! Фæллайгæ нæ ба- 
кодтон, фæлæ йæд... Баба, æцæгæй у уый, мæрдтæ æхсæвыгон 
æцæгæй слæсынц сæ ингæнтæй? 
— Чи дын загъта? 
— Баппиты Тимур. Æмæ, дам, æз мæ дамбацаимæ æмбисæх- 
сæв дæр уæлмæрдтæм бауæнддзынæн, — афтæ феппæлы йæхи- 
цæй, йæ дамбацайæ хъал у... 
Бало хъæрæй бахудт, æхсгæ кастæй фæд-фæдыл цалдæр хат- 
ты фæкаст йæ фыртмæ. 
— Æмæ ды дæр æрдæбон, уæлмæрдты цурты куы æрцæйцы- 
дыстæм, уæд, хæрзаг, старстæ, и? 
— Тынг нæ, фæлæ уæддæр... 
— Уæдæ дыгæрдыджы иннæ фарсмæ дæхи цæмæн байстай? 
Лæппу ницуал сдзырдта. 
— Ма тæрс, Салам. Мæрдтæн бон дæр æмæ æхсæв дæр слæ- 
сæнтæ, рухсаг уæнт, нал ис, нал. Фæлæ ды, мæнæ дын абон 
дамбаца куы балхæнон, Тимуры хъуырæйнæмгæйæ нæрагдæр æмæ 
ногдæр, уæддæр ды æхсæвыгон макуы ацу уæлмæрдтæм. Исты 
сыбырттæй фæудаист уыдзынæ æмæ уæд къæзæнæгау дзурын 
райдайдзынæ, ахуыргæнæг дын дæ дзуаппытæн ницыуал æмбар- 
дзæн. 
— Æм-мæ м-м-мын а-а-аб-б-б-бон д-д-д-ам-6-6а-баца 6-6-6ал-х- 
хæнинаг д-д-дæ? Куы фæкъæзæнæг уон, уæд афтæ дзурдзынæн? 
10 

Бало хъæлдзæг ныххудт: 
— Æ, хин æмæ кæлæн, хин æмæ кæлæн! Балхæндзынæн дын, 
уæдæ дын нæ балхæндзынæн: ау, дæ ливоры фаг æфтиаг нæм 
уæддæр нæ рантысдзæн ацы дыгæрдыгæй, уырдæй нарддæр куы 
у, уæд... 
— Баба, æмæ йед... Ливор та циу? 
— Хуымпъыр дæр ма йемæ! 
— Циу ливор, циу? 
— Дамбаца. Револьвер, иронау — ливор. О, Салам, ныр цырд- 
дæр фезмæлæм, бакъуыр ын йæ къæхтæ — сосайы сæрты згъоргæ 
ахизæм, науæд, уыныс, машинæтæ фæарæхдæр сты. — Куы 6а- 
фале кодтой, уæд Бало йæ дзыппыдаргæ сахатмæ æркаст. — Æхсæ- 
зæм сахат фæкъахыр. Уазал дын нæу, Салам? 
— Нæу. Мæ хид дæр ма куы акалд! Мæ хъуырбæтгæн райхалон? 
— Ма райхал, мама дæм хæцдзæн. Хидæй нæ фæрынчын уы- 
дзынæ, фæлæ куы суазал уай, уæд та... 
Гæны заводы æмгæрæтты фæндаг куыд агуырдтой, афтæ фæ- 
дзæгъæл сты. Мигъы быдыр-быдыр тæссармæ аивгъуыдтой. Фæ- 
стæмæ дон-дон, цæй дон-дон ма — хуыскъ адагыл раздæхтысты 
æмæ уæд уæрдонвæндагмæ æрбахызтысты. Йæ фырт фæлмæцын 
кæй райдыдта — уæдæ дзы цытæ агурыс астаздзыдæй, — уый 
æмбæрста Бало, фæлæ, Салам хъаст кæй нæ кодта, кæй нæ тъи- 
зыд, уымæй дзы иттæг разыйæ баззад. Фыццаг хатт фæбæлццон 
йемæ ахæм фæндагыл æмæ йæхи бæгуы лæджы бындзæфхадау 
æвдисы. 
— Бирæ нын нал баззад, Салам. Уæлæ æфсæнвæндаджы хиды 
бынты бауайдзыстæм æмæ ма нæ уырдыгæй кæд хъæуа нæхицæй 
уе скъоламæйы бæрц. Феуæгъд кæн дæ хъуырбæттæн дæр, кæд 
дæ афтæ тухийæ мары, уæд. 
— Баба, мæ батинкæ дæр мын мæ цъында бынмæ нылласта, 
уым сæнцъылдтæ, æмæ мæ къах риссы. 
Æнæ æрлæугæ ма кæм уыд. 
Бало та дыгæрдыгæн иу æфсир авæрдта, сæрбосыл къахæй 
æрлæууыд, Саламмæ йæхимæ фæсидт æмæ йын йæ хъуырбæт- 
тæн йæ къубалæй райхæлдта, йæ батинкæ куы феппæрста, уæд 
та йын йæ цъындайы хъусы йæ хæлафы фадыг нытътъыста æмæ 
сæ кæрæдзиуыл, йæхи бæмбæджджыны æфцæгготы чъылдымæй 
кæддæриддæр цы булавкæ фæдары, уымæй фæхæцын кодта. 
— Æрцæв-ма ныр дæ къах зæххыл. Куыд у, зынгæ æнцондæр 
дын нæ фæцис? 
— Ахæм рог фæцис æмæ! Цыма мын дзыхъхъынног къах у. 
Абонсарæй та йыл æрлæууын дæр нæ уæндыдтæн, мæ фæдыл æй 
ластон, куы та-иу мæ зæвæтыл уадтæн. 
— Æмæ мын раздæр цæуыннæ загътай? — Бало сæрбосыл ахæ- 
цыд. — Салдат барæй йæ къахы хæцъил æвзæр куы стуха æмæ 
цырыхъхъæй йæ къах куы стугдæппал уа, куы йын фехæла, уæд 
æй афицертæ карзæй кæй æфхæрынц, уый нæ зоныс? 
11 

— Цæмæн? 
— Цы цæмæн? Куыд цæмæн? Йæхи уæд барæй рынчын кæны. 
Афтæмæй... — Афтæмæй «хæст райдыдта», зæгъгæ, зæгъинаг уыд 
Бало, фæлæ йæ зæрдæйæн фæхъыг хæсты кой скæнын, æмæ йæ 
ныхас иннæрдæм фездæхта. — Афтæмæй йæ æфсæддон хъуыд- 
даджы тыххæй искуыдæм æрвитын бахъуыд — уый та къуылых, 
барæй къуылых, уæд цы æнхъæл дæ? 
— Науæд немыц уыцы цæфыл куы æрбабырсой, нæ, баба? 
— Нал æрбабырсдзысты... 
— Тимур уæдæ афтæ куы зæгъы... 
— Салам, бакъуыр, бакъуыр годойы къæхтæ — уыныс, фæс- 
тæмæ куыд хæцы. Бæргæ, йæ хæдзары ад йæ былтыл куы уаид, 
уæд æй, æцæгдæр, æййафгæ дæр нал кæниккам, уромын дæр ма 
йæ хъæуид. 
— Уайгæ, уайгæ, уырд! — фæхъæр кодта Салам, стæй бан- 
дзæв-хъавгæ бафарста. — Йæд, баба... Æмæ нын хорз аргъ райс- 
дзæн? Базары амондæн, дам, хæрзæмбæлæджы къах хъæуы — 
афтæ загъта мама. Æмæ ныл ныронг куы ничима амбæлд... 
— Хъæуы амонд, хъæуы. Стæй цæсгом дæр. Къæйных, æнæф- 
сарм цæсгом, зæгъон, æви йæ сæудæджергæнæджы фæлтæрддзи- 
над схонон, мæгъа. 
— Сæудæджер... Уый та циу, сауджын цыдæр? 
— Сæудæджер? Акса-ма, Хуыцауы хатырæй, æз ыл куыд ни- 
куы асагъæс кодтон — æцæгдæр цы æнахуыр дзырд у! Сæудæ 
æмæ джер, — Бало йæ сæр нынкъуыста, бацымыдис. — Ирон 
дзырды хуызæнæй дæр æм цыма ницы ис, кæцæйдæр æрбафтгæ 
ма уа. Ехх, Салам, Салам, ахуыр хорз кæн, хорз, зæрдæргъæв- 
дæй — сыгъдæг фондзтыл, гъа, æхсæнмæ-хсæнты дзы-иу цып- 
партæ дæр куы скæса хæдæвзæрдæй, уæд уый дæр бæззы. Æмæ 
уæд бирæ зондзынæ, цы не ’мбарай, уый та-иу дæ ахуыргонд 
сæрæй рæстмæ ацахсдзынæ. Æнæзивæгæй ахуыр хъæуы, æнæзи- 
вæгæй... 
Дыгæрдыг æрлæууыд, размæ йыл тындзгæ куы нал хæцыды- 
сты, уæд — Балойы хъуыдытæ куыд тыххæйты æккуырстой, афтæ 
йæ къахайст дæр сабырæй сабырдæрмæ, сындæгæй сындæгдæрмæ 
цыд. Саламæй дæр исдуг æрбайрох йæ хæс, йæхимидæг дисы 
бафтыд: ау, ахæм цыдæртæ ис дунейыл, æмæ йæ баба цы нæ 
зоны, цы не ’мбары?.. 
— Сауджын нæу? 
— Нæ, сауджын нæу, Салам. Цы амоны, уый бæргæ зонын. 
Ома, уæйгæнæг. Исты балхæны кæмдæр æмæ йæ пайдайыл æндæр 
ран, фылдæр сæхимæ, фæуæй кæны. Сæудæджер, дам, фæкæ- 
ны... 
— Баба, æмæ йед... Æмæ уый йед... Уый спекъулянт куы у! — 
Салам йæхæдæг дæр фæтарст йæ хатдзæгæй. 
Бало йæ мидзæрдæйы хорзау нал фæцис. Мæнæ йæхи йæ 
фырты цæсты дæр, адæмы цæсты дæр комкоммæ куыд æфтауы! 
12 

Фæлæ... Фæлæ, иннæмæй та, фос цæмæй балхæдтай, уымæй йæ 
зынаргъдæрыл куы уæй кæнай, уæд уый цыма бынтон спекулянт 
уæвын нæу — ау, йарæби, æппын мацы фæуæд, фæлæ йыл фæн- 
даджы, йæ ласæггаджы фыдæбон уæд та бахъуыд, уæдæ Саламы 
æнахъом къæхты хъиамæт дæр, стæй æгъуыссæг кæй баййæфта, 
уый дæр ницы ахады, ницы тæры? 
Балойæн уыцы хъуыдытæй йæ зæрдæ фæрогдæр. Йæ мидбы- 
наты фестъæлфыд, сонтæй дыгæрдыгыл ахæцыд, стæй, цыма уый 
раз дæр исты æфсæрмыйаг зæрдæхудты бацыд, уыйау ын ныр та 
лæгъстæмæ авæрдта нартхор. 
— Спекулянт нæу, Салам. Спекулянт нæу! Уый бæлвырд у — 
уæд æз æмæ ды ахæм худинаг нæ сæрмæ хæссæм? Ницы хуызы! 
Цæй, рахъæр ыл кæн, ма йыл ауæрд, бацæв ын йæ къæхтæ — 
уыныс, æрбарухс. Гъæйтт, Саламджери, кæд ма нын баззад нæ- 
хицæй доныбылмæ... 
Базары бацæуæнтæ, йæ алыварс уæрæх быдыр — рог машинæ- 
ты рæгъæуттæй йедзаг. Раст ривæдгæнæг фыстау тыгуыртæ-ты- 
гуыртæй лæууынц. Мидæгæй дæр базмæлæнтæ нæй — хуыскъ 
стуртæ зæгъай, дуцгæ хъуццытæ æд родтæ зæгъай — сæ мадæлты 
фарсмæ сæргуыбыр кукатæй бандзыг сты; иннæ ахæм алыхуызон 
родтæ, дыгæрдгуытæ, уæнгуытæ, къæдзæхыйас къобор галтæ æмæ 
ма уыдонæй ноджы егъаудæр — æрмæст сæ бакастæй дæр лæгыл 
тас æфтауынц! — знæтдзæст къæбæлдзыгсæр хъулон богъатæ. 
Иуцасдæр, кæм æрлæууой, уый нæ ардтой, Бало дуаргæсæн 
сом куы бафыста æмæ мидæмæ тыхтæй-амæлттæй куы баирвæз- 
тысты, машинæтæ æмæ уæрдæттæн фæндагдæтгæйæ, уæд. Кæд 
цыфæнды æвæлтæрд уыдис, уæддæр Бало зæрдаивæй æмбæрста, 
хуыздæр цы ран æрлæууын хъæуы, уый: лæппындæр фосы æхсæн — 
æлхæнджытæм уæд дыгæрдыг уæлдай цæстахадгæдæрæй зын- 
дзæн. Фæлæ иннæ дыгæрдгуыты астæу дæр кæй нæ бааууон уы- 
дзæн — нæй дзы, нæй, уыны сæ, уыйау дæргъæй-дæргъмæ, сырх- 
хъулон, уырдау нард, йæ хъуын дæр куыд тæмæнтæ калы! Æмæ 
дзы нæй йе ’мсæр æмбал. Нæй, фæлæ уæддæр хуыздæр уыдзæн, 
бæрæгдæр кæм дара, иу ахæм бынат ссарын. Стæй уæд, цыма 
йæхæдæг дæр тыхстæй æлхæнæг у, уыйау азилдзæн фосыл — 
Саламы уал иунæгæй йæ цуры фæуадздзæн, æппындæр дыгæр- 
дыгмæ фыдуаг миниуæгæй ницы ис, стæй йын, уанцон нæу, фосы 
æхсæнæй кæдæм лидзы, Бало йæхæдæг та æлхæнæджы хуызы 
азилдзæн æмæ æргътæ бæстон базондзæн: хуыцаубонæй хуыцау- 
бонмæ дæр ивгæ цæуынц... 
Йæ цæст æппынфæстаг æрхæцыд æвæджиау бынатыл, иу хæ- 
рæгуæрдоны фарсмæ. 
— Баба, мæнæ мæ ацы къамбец зæвæтæй нæ рацæвдзæн? 
Бало Саламмæ куыд фæзылд, афтæ йын чидæр йæхи уæхск 
æнæвгъау æрдаудта æмæ, йæ мидзæрды кæимæ фембæлынмæ 
куывта, уый цинæй араугæ хъæлæс айхъуыста: 
— Кæй райсом у, уый хорзæх дæ уæд, ме ’рдхорд! 
13 

Бало фæкаст æмæ дын мæнæ - Аби. Уæвгæ ма йыл гуырысхо 
дæр цы кодта: Абийæн йæ зыгъуыммæ, фæтевзæвæлдæхт салам — 
йæ æнæфæивддзаг дамгъæ. 
— Æз дын хъуамæ раттаин ахæм дзуапп дæ нывыл^ саламæн, 
æз, Аби! — рæвдаугæ йын сбустæ кодта Бало. — Дæ райсом хорз. 
— Æмæ йæ исты нæ зонын, æмбæлгæ дзуапп мын, ай-гъайдæр, 
кæй ратдзынæ, уый? Уæллæхи-биллæхи-таллæхи, зонын, тынг 
хорз дæр ма, — Аби ма йæ йæ хъæбысы дæр æрбаппæрста, йæ 
риуыгуыдырæй йæ фæстæмæ акъуырдта, стæй Саламы сæрыл 
армыдзагæй æрхæцыд æмæ йын æй бауыгъта. — Ацы лæджы лыггаг 
дæ фырт ма уæд? 
— Уый у æнæхъæнæй. Æцæг, богъæн къамбец чи æнхъæлы, 
уымæй цæй лæджы лыггаг ис, мæгъа. И, Салам? 
— Уæдæ мæм къамбецау цæмæн радзагъул кодта? 
Аби сын цыма нырма ныр фæфиппайдта сæ дыгæрдыджы, 
уыйау æм джихæй кæсгæйæ баззад, стæй, цыдæр фæхъуыды- 
гæнгæйæ , уыцы æнæбарыхуызы, куыдфæндыйы хъæлæсы ахас- 
тæй — былысчъилмæ йæ бирæ нал хъуыд, афтæмæй бафарста: 
— Бало, ды йыл куы хæцыс дыгæрдыгыл. Дæу у? 
— Нырма уал — о, мæн у. 
— Æмæ йæ уæймæ раластай ацы... далысы? 
Балойæн фæхъыг «далыс», фæлæ уæддæр бахудт: 
— Йæ къам исынмæ. Стæй ма уыцы иу фæндагыл куырммæ 
дæр — кæд нын уæд та сæныкк исты ныззаид. 
Аби хъæлдзæг ныккæл-кæл кодта, ногæй та Балойы уæхск 
æрдаудта: 
— Уæллæхи-биллæхи-таллæхи, бирæ дæр дæ уымæн уарзын, 
мæ зæрдæйæн дæр æфсымæры ад уымæн кæныс, æмæ мæхиау 
хъæлдзæгдзырд кæй дæ... — Загъта æмæ æвиппайды йæ хъæл- 
дзæг уаг æрбацыдæр, æрбатад, æвæдæй æрбайсæфт, йæ хъæлæс 
æнæбон фæсаст, дæлæмæ æрхауд, фæфæсусгомау. Йæ зæрдæ- 
сæрмæ сæвнæлдта æмæ æрхæндæг-æнкъардæй сдзырдта: 
— Хатырæй фæуæд, Хуыцау, тæригъæд мын ма уæд — худын 
мын нæ фæтчы... 
Балойы цæсгом дæр фæмигъбадт, зæхмæ æриста йæ цæстытæ: 
æрæджы Аби йæ мады кæй бафснайдта, уый йæ зæрдыл æрбалæу- 
уыд. Æмæ йæм ныр йæ курдиат кæд æргом æнæджелбетт, æнæ- 
уаг каст, уæддæр æй нал аныхъуырдта æмæ Абимæ æрхатыд: 
— Аби, хъыг дын ма фæуæд, фæлæ ма æз фæндагыл дæр 
мæхимидæг уымæ бæллыдтæн æмæ, зæгъын, гъæй-джиди, дæуыл 
чи фæхæст вæййы ам — уæддæр та алы хъуыддаджы дæр лæгмæ 
фæлтæрддзинад куынæ уа, уæд къуымых фæсмойнаг у. Æмæ мæм, 
зæгъын, ацы хайуан уæй кæнынмæ кæд фæкæсис. Уыйфæстæ 
дзы фæйнæ дæр... Хуыцаубон кæд у, уæддæр сæм се ’мбæхсæнты 
иу хъуыртт разындзæн... И? 
Аби йæ æнæнхъæлæджы цæхгæр афарста: 
— Раст зæгъ, Сальскæй йæ не сластай? 
14 

— Æмæ уый исты сусæггаг у? Сластон... Æмæ цы? 
— Зæронд Михалæй йæ балхæдтай, нæ? Песчанокопскы ста- 
ницæйы. 
— Уæуу, мæнæ хæйрæг æмæ иблис! Уый та кæцæй базыдтай? — 
Цыма йын æй ныртæккæ Аби исгæ кæндзæн, уыйау Бало дыгæр- 
дыджы сыкъатыл фидарæй æрхæцыд. 
— Уæллæхи-таллæхи-биллæхи, хъуыранардыстæн, æз, Бало, 
стур иунæг хатт, зыбыты иунæг хатт куы фенон, уæд æй ууыл 
нымай æмæ йын йæ паспорты къам систон — цасфæндымæ дæр 
мæ н&л ферох уыдзæн, — Аби йæ рахиз къухы тымбылæй галиуы 
арм æрцавта, стæй рахизы амонæн æнгуылдз йæ дæндæгты æхсæн 
акодта, æрæлхъывта йæ æмæ, зæфцы фыдæй йæ амонд кæмæй 
фæхауд, уыйау æрдиаггæнæгау загъта. — Йа-аллæх, фысвосыл 
фæдæн уæд æмæ мæм уыцы фынддæс туманы нал аззад, æндæра 
йæ æз нæ райстаин, æз! Æмæ абон ам... 
— Фæлæуу-ма, фæлæуу, æмæ йæ Михал дæуæн фынддæсыл 
лæвæрдта? 
Æцæг афтæ хуынд дыгæрдыджы хицауæн йæ ном, æцæг... 
— Мæнæн æй раттаид! — хъæддыхæй загъта Аби. — Æмæ дæ- 
уæй та цас алухта? 
— Ссæдз, — Балойæн куыдфæстæмæ йæ зæрдæ æхсайын рай- 
дыдта, кæмдæр ын куыд хъыг у сæ ныхасы фæзилæн, уый ха- 
тыдта, фæлæ цæуыл сфæдисон æмæ скатайаг сты йæ хъуыдытæ, 
уый бæлвырд-дзæбæх нæ иртæста æмæ сонт фæхъус. 
Фæхъус Аби дæр. Йæ цæсгом ноджы ныттардæр, цыма цъæх 
æхсынцъы аууылдта, уыйау ын фенцъылдтæ, стæй йæ цыма йæ 
дæндагрысты хъизæмар удæнцойæ сулæфын бауагъта, уыйау 
æхсызгонæй бафарста: 
— Бало, æмкусджытæ не стæм? 
Балойæн дæр йæ мидутæхсæн æмбойны фæсабыр, йæ мæгуыр 
зæрдæйæ фенхъæлдта: мæнæ йын Аби гъеныр-гъе зæгъдзæн, не- 
замантæй абоны бонмæ хæлар æмæ уарзонæй куы цæрæм, кæ- 
рæдзимæ æфсымæрты цæстæй куы кæсæм (йе стыр ныхасыхъæд 
ын йæхимидæг фæзмыдта Бало), уæд уый та куыд, æмæ æз дæ 
фарсмæ не ’рбалæудзынæн æмæ дæм нæ фæкæсдзынæн, йæ дзу- 
рыны аргъ дæр чи нæу, ахæм ницæйаг хъуыддаджы! 
Æмæ уæд Бало дæр иттæг разæнгардæй йемæ сразы: 
— Æмкусджытæ циу — хæлæрттæ дæр ма! 
— Дæ хъуыддаг раст! Рагацау та йæ афтæ дæр зыдтон, æмæ 
мын æмбæлгæ æмæ хъæугæ дзуапп кæй ратдзынæ. 
— Уæдæ... — Абийы хуыз та цæстуынгæйæ афæлывта, маст- 
домды тар уылæн ыл афæйлыдта. — Дæуæн дæр, Бало, дæ мад, 
æнхъæлдæн æмæ, нал ис... 
— Нал... 
— Æррайæн загъта дæсны фыдæл: дæ мады зиан, йæ мад кæ- 
мæн амард, уымæн зæгъ, æмæ дын уый дæ хъыг дæр æмæ дæ 
рыст дæр зæрдæйæ-зæрдæмæ бамбардзæн, зæгъгæ. Биллæхи-тал- 
15 

лæхи-уæллæхи, æнæмæнг афтæ...- Аби Балойы цæстытæм бакаст 
йæ тугбадт цæстытæй. — Стæй лæгæн йæ тыхст, йæ уырыд дæр 
æрмæст йæхиау сидзæрмæ хи мастау бахъардзæн, Бало... 
Балойы хъуыдытæ ногæй фæфæдисон сты. Зæрдæ æрбауын- 
гæг, нылхъывта æмæ дурау æруæззау, йæ бæрæг бынат ын скъуын- 
дæг æмæ фæудхайраг: бамбæрста йæ, ацахста йæ, Аби ныхас афтæ 
дæрдтыл кæдæм здахы, йæ хъавд кæдæм у, уый. Æмæ ма уæлдай 
тынгдæр уымæн схъуырдухæн сты йæ хъуыдытæ Балойæн, æмæ 
йæ развæлгъау зыдта, йе ’фсармы сæрты кæй нæ ахиздзæн, йæхи 
ныннудæн бафæраздзæн, нæ фервæздзæн йæ уыргъуыйæ, фæлæ 
дзы Аби æргом фæлгъаугæйæ цы кад кура, цы дзы дома, ууыл 
сразы уыдзæн, уымæн æмæ йæ æцæг зоны, йæ сæр сисыны фа- 
дат ын кæй нал фæуыдзæн — æфсæрджын, дзыхæй ифтонг бæх- 
джын Аби йыл ныккалдзæн, ирон æфсармы уæззау уæргътæ йыл 
цæнд цæнды уæлæ самайдзæн, агайдзæн ын йæ мидæфсарм æмæ 
йæ фæстагмæ æртасын, скоммæгæс кæндзæн, æмæ ма Баломæ йæ 
маст æппынæрæджиау бахъардзæн; стæй ма, рагацау фæсмойна- 
гæй, уый дæр зыдта, æмæ йæм хъæугæ ныхæстæ дæр, куы сын 
байрæджы уа, æрмæстдæр уæд кæй фæзындзысты... 
— Бало, мæ мадæн хистаг агурæг рацыдтæн нæхицæй. Фæлæ 
ма ныр... Зоныс æй дæхæдæг, хистмæ дæр ма адæм цастæ цæ- 
уынц, лæг нæм куы сгæзæмæ... Читабыхъуыранардыстæн, стыр 
гал дæр, раст мæнæ уартæ, дæ фырты загъдау, уыцы къамбец- 
богъ дæр балхæнин мæ мады тыххæй, фæлæ... Баззайынц дзи- 
дзатæ къуыдырфыхæй æмæ сæ æгадæй акал. Сылгоймæгтæ сæ 
сæ куатæты фæхæссой, уый дæр мæ нæ фæнды — хæлæг сын сæ 
нæ кæнын, æрмæст куыддæр... — Аби йæ къахы фындзæй дыгæр- 
дыджы гуыбын сцавта. — Ницæмæн дзы хъæуы мæнæ дæ далы- 
сæй стырдæр кусæрттаг. 
Бало ма цы сфæрæзта, уый æнæбары уайдзæф: 
— Далыс ма йæ уæддæр ма хон, ай æнæхъæн дыгæрдыг пъаро- 
воз куы у! Уырдау нард... 
— Æгад дын æй нæ кæнын, Бало, фæлæ, цы радтай Михалæн, 
уый дын æнæ уæлдай ныхасæй дæ къухты нымайын æмæ бафи- 
дауæм! Махæн дæр хорз бæсты цæуы. Уæллæхи-биллæхи-таллæ- 
хи, мах дæр мыггаг стæм, нымад нæм уыдзæн дæ лæвар. Стæй 
дын фæндагыл цас фæмæллæгдæр, уый та? 
— Йарæби, Аби... Тæргæ бæх къуыримæ кæдæм нæ хæццæ 
кæны, уырдыгæй йæ уæддæр фæластон, æнæхъæн къуыри сым- 
сымгæнгæ фæцыдыстæм — нæ йæ зоныс, нæ хуырласæнтæн хат- 
гай цастæ фентысы размæ, уый? Куы нæ æдзæрæг быдыры аппа- 
рынц, куы кæм, æмæ йын æнæхъæн къуыри (йæхæдæг лæгъстæйаг 
кæй фæцис, уымæн ыл ныйичъи «къуыри», «къуыри» кæнын, 
æмбары йæ дзургæ-дзурын Бало, фæлæ — диссаг! — фервæзыны 
амал ын дзы нæй), æнæхъæн æнусы дæргъæн къуыри йын фæн- 
даггæрæтты дзуллыггæнæн кардæй кæрдæг, — уæвгæ ма кæрдæг 
дæр фæсфæззæг цæй кæрдæг уыд! — фæкарстон, къæбæр ын 
16 

фелхæдтон, дон ын фæхастон, йæ иу хорз, æмæ стыр станцæты 
дзæгъæл уаст нæ кодта: иуæй, æфсæст уыд, иннæмæй йын йæ 
рагъ мæ ныхтæй фастон (цы лæг дæн, цы лæг, цæхгæр ма йын, 
нæй, зæгъгæ, зæгъ, кой дæр æй ма кæн уыцы аргъыл, зæгъгæ, 
йын зæгъ!), уæдæ нæхимæ дæр, кæйдæр загъдау, газеттæ нæ каст... 
Аби йæм тарæрфыгæй хъуыста, йæ фындз-иу армытъæпæнæй 
æмдзæхгæр хæрдмæ схафта, стæй дунетæн хъæстаг хъæлæсæй 
загъта: 
— Æмæ, цымæ, æз искæд бон уый æнхъæл уыдтæн, мæ фæсо- 
нæрхæджы дæр уый æрцыдаид, æмæ, Бало, абоны бон нæ дыу- 
уæйы æхсæн ахæм ныхæстæн бынат разындзæн? Уалæ уый Хуы- 
цау, æмæ дын уымæй ард хæрын, мæнæ ай нæ хæссæг — дарæг 
зæхх, æмæ дын дзы сомы кæнын, ды мæ бынаты, æз та дæ бына- 
ты фæдæн, зæгъгæ, уæд уæй йæхи аргъыл дæр нæ, фæлæ дын æй 
мæхæдæг æнæ иу капеккæй дæ хæдзармæ баластаин. — Аби цъи- 
лау фæзылд æмæ йæ фæтæн фæсонтыл дæр бæрæг дардта, куыд 
туджджыны æфхæрд бавзæрста йæ сыгъдæг зæрдæйы азарæй, 
куыд æнæныббаргæ тæргай фæцис, уый. 
Балойыл та мæлæты æхсызгон цин амбæлд — уæдæ ай æмби- 
сонды диссаджы лæг нæу, йæ мады зиан уымæн цы буц кæны? 
Кæд ын исты аразыс, сараз ын, фыццагон дугъ дæр ма йын ра- 
уадз! Æцæг дæхи фæлхасæй, искæй хардзæй йæ... 
— Баба, æмæ исты далыстæй дæр дыгæрдгуытæ вæййы... йед... 
иннæрдæм зæгъинаг уыдтæн, ома дыгæрдгуытæй далыстæ? — 
Салам йæ фыдмæ бацыд æмæ йæм бынæй хæрдмæ æргом цинæй- 
дзаг цæстытæй скаст — акса-ма, амæн дæр куыд фехсызгон Абийы 
тæргай лыгъд! Æвæццæгæн æй æмбæрста, куыд нæ йæ хъуамæ 
æмбæрстаид, сæ æрдхæрæны дыгæрдыг сын барæй кæй фауы 
æмæ йын йæ аргъ дæлæмæ тæры, уый. 
— Æгайтма фæтæргай æмæ нæ ныхъхъуытты уагъта. Цæмæй, 
дам, æй райстай, уый дын дæттын. Гъы, нæ йæм хъусыс... Ссард- 
та йæхицæй æдылыдæрты, — йæхиимæ дзурæгау мæстæлгъæдæй 
загъта Бало æмæ дыгæрдыгыл хæрæгуæрдонырдæм ахæцыд. 
— Хорз лæг, цас кæныс дæ род? — Дыгæрдыджы рагъысгар- 
гæйæ Баломæ фæрсырдæм каст — диссагæй цы кæныс! — Абийы 
хæрзæнгæстæ, уый х&лæмдих лæг, раст дзы зæхмæ ницуал ауагъ- 
та: амæн дæр уый хуызæн къоболаджын фындз, уый тæнæгбыл 
стыр дзых, уый хъомпал бæзджын æрфгуыты бынæй кæмæй цы 
асайонæй, кæй куыд афæливонæй сгарæгау кæсынц хины æвдылд 
мæнгард, æнахуыр дзыгъуыр цæстытæ, æцæг амæн йæ дзагуа- 
дулджын цæсгом уыд арæх хæнкъуытæ — мæнæ, дам, зæронд 
джитъри кæрчытæ куы фæхуынчъытæ кæной, уыйау... 
— Цас, зæгъын, кæныс дæ æууад род? 
— Уый та цы хоныс, Аби... ох-хына, Аби зæгъын! Уый та цы 
хоныс , хорз лæг— æууад? 
— Мæлæты дæргъæн у. Тулæны æнгæсæн! 
— А-а-а.. Уый нын ардæм кæнгæйæ размæ нæ цыд, æз та йæ 
2 Гусалты Блрис 
17 

сыфцæй ласæгау мæ фæдыл ивæзтон, æмæ ма уымæн дæр хуыз- 
дæр цы гæнæн уыд — ныйивæзт, — худгæбылæй загъта Бало æмæ 
дыгæрдыгыл æфсæн хæтæлтæй конд бæттæнтырдæм хæстæгдæр 
бахæцыд, сæрбос сæм не ’ххæссыд æмæ - абæтдзæн æй, стæй, 
куыд сфæнд кодта, афтæ æргътæ зонæг ауайдзæн. 
— Цыдæр хъæлдзæг худæджы лæг дæ! Фæлæ йын уæддæр йæ 
аргъ куы зæгъис, - хæбуздзыхъхъытæ дыгæрдыджы фæрстæ 
артæны сæрмæ схъауы, æууæрды. 
— Æххæст уал афæрсон, адæм сæ фос цы кæнынц, уый. 
— Цы сæ фæрсыс? Ай дæу нæу, дæхи бон ыл нæ цæуы — зæгъ 
ын йæ аргъ. 
— Ды йын цас раттис? 
— Йæ хуыздæр-хуыздæр аргъ, ды дæр райгонд куыд фæуай, 
æз дæр æнæзæрдæхудтæй куыд баззайон, афтæмæй æнæхъæн 
ссæдз гæркъæраг сырх туманы! Æвæлтæрд базаргæнæг кæй дæ, 
уый бæлвырд у, æмæ дын æй æз зæгъын: фыццаг дын цы исы, 
ууыл æй ратт, науæд... 
Балойы зæрдæ фæкъæпп ласта: ай Абийы æрвыст лæг ма уа, 
уымæн уæвæн нæй! Раст æм æй сардыдта æмæ... — Бало аивæй 
йæ цæстызулæй адæмы æхсæнты афæлгæсыд, ахъахъхъæдта, 
фæлæ — нæй, не ’рхæцыд йæ цæст Абийыл. Загъта, уый сæ хæс- 
тæг искæцæй æрбагæппæввонг æргъæвы. 
— Баба, уартæ Баппи! Йæ къух нæм тилы. Нæ йæ уыныс? 
Уартæ, уартæ! 
Бало, Салам ын кæдæм амыдта, уыцырдæм фæзылд æмæ йæ 
сыхаджы ауыдта. Уый йæм йæ къух саламдæтгæйæ батылдта. 
Бало дæр ын йæ сæрæй акуывта. 
— Цæй, циу, нæма дын ауæй? 
Сæ уæлхъус та Аби февзæрд. Хæнкъуытæ лæгмæ æдзынæг- 
лæмбынæг бакаст. Азылд. Ногæй та йæм, цыма йæхиуыл не ’ууæн- 
ды, уыйау дæргъвæтиндæр рæстæг фæкаст (цыма барæй ракæс- 
бакæс кæны Аби лæгмæ, афтæмæй йæ зонгæ та хорз кæны, æгæр 
хорз дæр ма, фæлæ йæхи барæй сдызæрдыгджын кодта, зæгъгæ, 
Баломæ йæ зæрдæ сдзырдта) æмæ йæ афарста: 
— Хуыцауы хатырæй, ды Тæуызбег ма у? 
— Уый бæргæ дæн. Ды та... 
— Салам! — Аби йын йæ къухмæ фæлæбурдта. 
— Салам, Аби, салам. Æз дæр дæ æвиппайды нал базыдтон — 
хъæздыг кæндзынæ... 
— Хуыцау ма зæгъæд уый дæуæн дæр æмæ мæнæн дæр: уæд 
кæрæдзийы, хæрзаг, æппындæр нал базониккам. Фæлæ, Тæуыз- 
бег, ды дæр æлхæнæг ма у? 
Бало сæ дыууæмæ дæр радыгай каст, сæ цæсгомы æууæлты 
сын кæрæдзимæ хинхудты бæрджытæ агуырдта, сæхиуыл истæ- 
мæй комдзог куы рацæуиккой, уый йæ фæндыд, æмæ уæд йе 
’рдæбоны зæрдæхсайд дзæгъæлы нæ уыдаид, зæгъгæ, фæлæ нæй, 
æрдзон фæткыл дардтой сæхи. 
18 

— Æз бæргæ дæн æлхæнæг — сыхы куывд нæм ис æмæ мæн 
рарвыстой кусæрттагмæ. Æрмæст мæнæ ацы хорз лæг йæ род 
кæд адæмы дисы æфтауынмæ æрбаласта ардæм — цы гæрзæн у, 
цы гæрзæн, ай хытъын-тъанг бафсадын йæхæдæг фæллойаг дæр 
у, — æмæ йæ, зæгъын, кæд адæмы дисы æфтауинаг æрбаласта, 
æндæр æй уæй нæ кæны, афтæмæй йын æнæ иу сом хъуагæй 
мулкваг ссæдз туманы дæттын, фæлæ, дам... 
— Æмæ йын ды чи дæ? Мæнæ æз йе ’мкусæг, йæ хуыздæр 
æмгар-хæлар куы æййафын, æмæ йæ мæнæн мæ мады кæндæн 
куынæ дæтты, уæд æй... 
— Де ’мкусæг у-йа? Иннæмæй де ’рдхорд-хæлар? Цæй ирон 
адæм ма стæм, цæй, æндæр, искуыдæр ма дæ хорз æмгары мады... 
Уыди ирон, ныр та — бырон... 
Ныллæджытæ зæронд ус дыгæрдыгмæ хæстæг бацыд, йæ къух 
ын рæвдаугæ йæ рагъыл сæрфæгау ахаста, фæлмæн рухс цæстæй 
йæм кæсы. 
— Ай сыгъдæгæй дæлæрдыгон мады гуыбынæй рантыст. Цы 
дзæбæх у, зæрдæ дзы райы. Уырд нæу, уырд, — лæгтæм йæ 
цæстытæ систа. — Кæй уæ у, цас аргъ ын кæнут? Дарынæн мæ... 
— Уæййаг нæу, нæ мадыхай, — гуымиры хуызы йын фæкодта 
Аби, йæ «мадыхай» дæр æлгъыстау хъуыст. 
— Уый та куыд нæу уæййаг, Аби? Ныр ды англис нæ дæ!... 
Мæ фæндæгтæ мын куынæ æхгæнис. Ме стур у, хорз ус, ме 
стур. Кæд дæ дарынæн æцæг... 
— Куыд ма у уæййаг? Æз æй зæрдиагæй не ’лхæнын? 
— Уый æлхæд хоныс? Лæвар æй агурыс... 
— Мæнæ диссæгтæ æмæ æмбисæндтæ! Ссæдз туманы лæвар 
сты? Æппын мацы фæуæд, фæлæ сыл дыууæ мæйы дæргъы алы 
бон куыстмæ цæуын уæддæр нæ хъæуы, кæд уым дæхи нæ рис- 
сын кæныс, уæддæр? Гъа, цæсгом — армы дзаг, — Аби йæ фæтæн 
къухæй йæ цыргъ цæсгом амбæрзта. 
— Омæ йæ, Аби, мæхæдæг дæр уыцы... — Сцæйрæдыд, йæхи- 
уыл комдзог рацæйцыд — хорз æмæ афойнадыл йе ’взаджы кæ- 
роныл фæхæцыд. 
— Омæ дæхæдæг ме ’мкусæг дæ, æмæ ... Бало, фæуæд, дæу 
бирæ æхца хъæуы, о, æхцайыл йæхи ничи тигъ кæны, фæлæ, 
зæгъæм, æз нæ лæппутæн куы радзурон, афтæ æмæ уфтæ, зæгъгæ, 
уæд дæ сæ тутæ нæ аласдзысты? Уæллæхи-биллæхи-таллæхи, 
мæн æмгары фыдæхы бæсты... Мæн уæд вагоны дзаг æхца дæр 
нал бандавиккой! 
— Нал ис ирон уæздан туг адæммæ, нал, æндæра, — йæ сæр 
маройгæнгæ уигъы, афтæмæй та загъта Тæуызбег дæр. 
Зæронд ус ма сын байхъуыста сæ ныхæстæм, бакæстытæ ма 
сæм кодта, иу хатт ма дыгæрдыджы рагъыл, цыма йын зæрдæтæ 
æвæрдта, уыйау йæ къух ахаста æмæ йæхи иуварс айста — хъау- 
гъайаг фос лæварæй дæр нæ хъæуы. 
— Йарæбын, Аби... 
19 

Аби уæдмæ йæ дзыппæй æхцаты дыууæ гуцъулайы фæцъортт 
ласта, галиу къухæй сæрбосмæ барджынæй бавнæлдта: 
— Мæнæ дæ фæллой айс æмæ дын хæлар фæуæнт. Мæнау дæ 
бирæ рæстæджы ахæм кусæрттаг ма бахъæуæд, фæлæ дæ хæдзар 
куывддон уæд, ме ’рдхорд. 
— Тыхджын у, æгæрон тыхджын у ирон æфсарм, хорз æфсы- 
мæр, æмæ йæ тæригъæды ма бацу. Хорздзинад рох нæ кæны 
фæстагæттæй дæр. Кæрæдзийы тыхст куы нал æмбарæм æмæ 
аразæм, уæд сæфт дæр сæфт æмæ мах дæр бытъайлаг, лæгагур 
æддагæттыл зилдзыстæм, — Тæуызбеджы хъæлæс зæлдаг лæгъ- 
зæй хъырныдта, фæрссаг кодта дæрзæг Абийæн. 
— Уæ, бæргæ йæ æмбарын, фæлæ... Йарæбын, Аби, уæд та... 
— Мауал фæстиат кæн дæхи дæр æмæ мæн дæр. Мæнæ-ма дæ 
иунæг бындармæ бакæс — куы ныддæвдæг ацы æнæбайрайгæ цъæх 
мигъы. Уымæн уæддæр фæтæригъæд кæн. 
Салам фæд-фæдыл цалдæр хатты æрæхснырста, йæ зылын- 
джыны тæригъæддаг цæстытæ фыдмæ сзылдта. 
— Уыныс, æцæг у! Цæргæ æмæ хæргæ, цæринаг гуырд! 
Иу ас лæг сæм æрбаздæхт, йæ къух дыгæрдыджы рагъмæ куыд 
фæцæйхаста, афтæ йыл Аби фæтъæлланг ласта, уæййаг нæу, 
æлхæд у, зæгъгæ, æмæ уый дæр йæ къух фесхъиугæйæ аскъæф- 
та, цыма йын Аби афтæ загъта, ма йæм æвнал, дыгæрдыг ног 
ахуырст у, зæгъгæ. Лæг хорзау нал фæцис, фæкуыддæрауæй ма 
афæстиат, стæй, куы фæцæйцыд, уæд ма бахъуыр-хъуыр кодта: 
— Омæ йыл куы андзæвыдаин, уæд йæ астæуыстæг асастаид, 
æви фыдхъуын кæны?.. 
Аби уæдмæ æхцатæ Балойы бæмбæджджыны уæрæхком дзып- 
пы фæцавта, сæрбос йæхимæ æрбайста. 
— Арфæйаг у, Бало! Мах дæр мыггаг стæм æмæ нæ дæ лæвар 
рох нæ уыдзæн. 
— Ды та мын, Аби, ласæггаг уæд та иу-фондз сомы уæлæмха- 
сæн раттаис, мæнæ ай, — Саламмæ ацамыдта, — гыццыл къæхты 
хъиамæтæн. Цыдæр æфсæйнаг дамбаца... Нæхи сойæ нын нæ 
былтæ уæддæр айсæрд, арæби... 
Аби Баломæ нал, фæлæ Тæуызбегмæ дзырдта: 
— Зианджыны æхцатæй дæ иунæг адджын хъæбулæн лæваюттæн 
агур! Уыцы фондз сомы хæлæг кæн дæ иунæг бындарæн... Й-ехх, 
æвæдза, Хуыцау дæр цот, кæй хъæуы, уымæн... О, Тæуызбег, дæ 
хорз хорз у æмæ-ма мæм, дæ Хуыцауы хатырæй, æххæст фæкæс — 
далæ нæ колхозы машинæ æдде дуаргæрон лæууы æмæ йæ уырдæм 
сæргъæвæм. Ницы йын хъæуы — йæ къæдзил ын, цыма гæркъа зду- 
хыс, уыйау сыздух æмæ йæхæдæг сæгуытау стæррæст кæндзæн! 
Бало ма сæ фæстæ джихæй кæсгæйæ иуцасдæр баззад. Цы 
зæгъа, цы акæна, уый бацамонынмæ йын йæ хъуыды нæ арæхст. 
Йæ сæр æм куыддæр афтид уазал мæрайау каст. 
— Баба, йед... Мæ къæхтæ басыдысты. Цом нæхи автобусмæ. 
Мæн дамбаца стæй дæр нал хъæуы... 
20 

— Æнæуи дæр ма дын... — Бало йæ мидбынаты фесхъиуæгау 
кодта, йæ дыууæ къухæй Саламы йæ уæрджытæм æрбалхъывта. 
Кæд йæхи кæуындзæг йæ хъуырмæ не схæццæ, скæуынмæ йæ 
бирæ нал хъуыд, цæстыты рæстуд лæджы мастæфхæрды сау мигъ 
ныббадт, æмæ Бало адæмы дæр нал уыдта. Схуыфыд, тыххæйты 
йæ ту аныхъуырдта æмæ тыхстхуызæй бафарста йæ фырты: 
— Цæуыннæуал дæ хъæуы дамбаца? И, Салам? 
— Зымæг æрцыд æмæ ма чи хъазы хæстæй... Уалдзæджы мын 
балхæндзынæ. Нæ, баба? 
Лæгмæ, дам, йæ маст йæхи фосæй цæуы. Æмæ кæд афтæ у, 
уæд, зæгъгæ, Бало дæр æхцаты фыддæрагæн къафетты дзæбæхæй, 
дыргъты æвзаргæтæй, дзидзаты фæлмæнæй æмæ къалбасы зынар- 
гъæй зæгъай, нал бацауæрста, æнæвгъау сæ нылхæдта — ахæм æнад, 
афтæ æнæуынон ын уыдысты Абийы æхцатæ — йæ дзыпп ын сыгъ- 
той, йæ буар ын хордтой. Æрмæст уæддæр сæ хæдзары къæсæрæй 
хъæлдзæгæй бахызт. Тыхлæмæрст, тыхконд, аразгæ хъæлдзæгæй — 
йæ бакастæй йын йæ бинойнаг алцыдæр уæны кæсæгау базыдта. 
Мад Саламы къæхтæ тæвд доны фæдардта, хъарм æй батых- 
та, къуымбил цъындатæ йыл скодта æмæ йæ хуыссæны ныннор- 
ста. Фæткъуы, кæрдо æмæ йын къафеттæ йæ хъæццулыл æрæ- 
вæрдта. Ницы загъта хабæрттæ сæрæй бынмæ фехъусгæйæ дæр. 
Æрмæстдæр дзы æппынфæстагмæ, йæхимидæг хорз куы ныттып- 
пыр, уæд, йæ зилæнтимæ æнарæхстæй архайгæйæ, сирвæзт: 
— Йæхи хæрнæгæн цы бахъæуа, уый Хуыцауы бафæндæд — 
уый йын мæ хуыздæр арфæ. Æндæр, уанцон нæу, ахæм цæсгом- 
лæбырд у æмæ дæ мады мард искæмæн сбузныггад кæн. 
— Æз дæр ма йын уый зæгъинаг уыдтæн, фæлæ, марадз-зæ- 
гъай, дзырды бар ма мæм хаудта сæ дыууæйæ! Мæнæ мæхимæ 
хъусын æмæ мæ нæ уырны, æцæг æй бахъуыд хистагæн, уый — 
цæхджын сайд мыл цыма æрцыд. Ноджы ма уыцы зæронд джитьри 
Тæуызбеггонд. Ахæм ма дзы иу джиппы уагъд дыууæ æцæгæлон 
адæймаджы уа... 
— Фæлæуу-ма, фæлæуу... Уыцы лæджы раз загъта, йæ мады 
дыууиссæдзæм бонæн æй хъæуы, зæгъгæ? 
— О. Æнхъæлдæн... О, о! Фæстæмæ куы æрбаздæхт, уæд. 
— Æмæ йын уæд уый, уыцы лæг Абийæн, йæ зæронд зонгæ- 
йæн, уæд тæфæрфæс ракодта? 
— Тæфæрфæс? Цæмæн? — Бало фæсонт. Йæ бинойнаг цы- 
дæр ахæм кæй æрцахста, уый фембæрста, бæлвырд цыдæр дзы 
кæй ис йæ хынцфарсты, уый æмбæрст у, фæлæ йыл йæхи хъуы- 
ды цæуыннæ хæст кæны?.. 
— Уымæн æмæ, уанцон нæу, дæ рагон зонгæйы мад амæлæд 
æмæ æндæрхуызон дæр ма фæу! Рухсаг уæд, ницы фехъуыстон, 
уыййеддæмæ сæмбæлдаин, зæгъгæ, дæхи ма рæстытæ кæн! 
— Омæ... 
— Омæ ныхас бакодтой, ныхас — сæрмагондæй дыл æй фауæ- 
вæрæгæй сардыдта... 
21 

Уалдзæг кæддæриддæр æнæнхъæлæджы, цыма уымæй размæ 
никæд уыдис, уыйау æнахуыр уазæгау, уымæй дæр цинæфтау 
æнæнхъæлæджы уазæгау, æрбацæуы. Бæлгæ та йæм куыд нæ 
фæкæныс, куыд нæ йæм фæтырнынц зымæгæй фæлмæцыд хъуы- 
дытæ æмæ цæстытæ, фæлæ та уæддæр йæ рады парахат барджы- 
нæй куы бацæуы, уæд йæ цинæйдзаг рухс дунейы уындæй лæгыл 
амондæрцыды æхсызгон амбæлы — хъыгтæ æрбайсæфынц, адæй- 
маджы лæппын уд та йæхи царды ахсджиаг адджын хъæбулæй 
банкъары æмæ йæхимæ цыфæндыйæ дæр амондджын æркæсы, 
хæрам хъуыдытæй фæсæрибар вæййы. 
Ногдзыд кæрдæджы тæф былтыл æмгуылфæй куы сæмбæлы, 
риу куы айдзаг кæны, рæуджытæ фыццаг уыцы дзæнæтон тæ- 
фыл куынæ баууæндынц æмæ та ногæй, ныр бынноздæрæй, ныр 
арфдæрæй æмæ уæрæхдæрæй — дзагриуæй куы ныуулæфынц 
æмæ се ’рдæбоны цин куынæ фæмæнг вæййы, уымæн æмæ уый 
æцæгæй дæр кæрдæджы, ногдзыд кæрдæджы дзаджджын, уд- 
хос, удноггæнæг тæф у, уæд уыцы уысм афæдз-афæдзы дæргъы 
æнæрохгæнгæ мысинаг свæййы Балойæн. Йæ хæд фæдыл кæд 
зæрдæ схъæрзы, царды цæмæ бæллыдтæ, уыдонæй бирæ цæмæй- 
дæрты мæстаг æнæхай кæй фæдæ, ууыл, уæддæр. Фæлæ æрмæст- 
дæр иу хатт цæрыс, иунæг хатт æмæ, хъизæмæрттæ æвзаргæйæ 
дæр, рæвдыдхъуагæй дæр амондджын дæ, амондджын... 
Беслæныхъæуы кæройнаг уынг фæсте куы аззад, уæд Баломæ 
Терчы былгæрæтты быдырæй æрбанхъæвзта сæнтцъæх нæугæр- 
дæджы цæхгæр тæф. Хъæуæй тæккæ ракæсæны æнæхъола бы- 
ронкалæнты уынд ын уæлдай тынгдæр фæхъыг, фæрæхуыста йæ 
кæйдæрты зæрдæйы къуырма — машинæтæй куы раласынц сæ 
бырæттæ, уæд сæ уалæ сæрмагонд бырондоны стыр æрхмæ цæ- 
уыннæуал сдавынц, хъæуы тæккæ къæсæрыл сæ цы къуырма, цы 
æнæфсарм зæрдæйæ акалынц, зæгъгæ. 
Афтæ сагъæстæгæнгæ иуцасдæр куы ауад, æнæфсис цæсты- 
тæй уалдзыгон дунемæ кæсгæйæ, хæхтыл йæ цæст рæстæгæй- 
рæстæгмæ ныхасгæйæ, уæд ын йæ зæрдæсæр ныццавта æваст 
хъуыды: «Уый та цæмæн афтæ цард, цæуыннæ аудыдта йæ лæ- 
джы, йæ адæймаджы æнæкъæм номыл?.. Уый цавæр, цавæр зыд 
æмæ кæрæф у, лæгæн йæ цæсгом йæ зæвæты цъарæй бæзджын- 
дæр чи скæны, уый?.. Кæцы царды ма æнхъæл уыд йæхи адæмы 
раз сраст, слæгъз кæнын, кæцы цардæрцыдмæ ма æргъæвта, йæ 
тæригъæдтæ йæхи уды раз дæр æмæ стæй йæ цæхджын æдзæс- 
гом сайд æндæр удты раз дæр ссыгъдæг кæнын?.. Æви ис, ис 
ахæм сагъæстæ æмæ алы мæттæй ривад зæрдæтæ? *Мæнæ æнæ- 
тæригъæд, хуры дзидзидай саби уалдзæг цардæнхъæлцау кæл- 
кæлæй худы, уый та... Уый та, дам, дысон...». 
— Агъæц-ма, агъæц!— йæхимæ хъæрæй сдзырдта Бало, йæ хъуы- 
дыты цæхгæр фæзилæн йæ мидзæрдæйы фæхатгæйæ, йæ цæсты- 
22 

ты раз æндæрхуызон царды нывтæ уадидæгæн æмæ зæрдæрис- 
сынгæнæн ирдæй ауынгæйæ. 
Ууыл ныр мæрдтæм дæр ма дурадзагъд кæны, фæлæ йын... 
фæлæ Абийæн кæд йæ хæрзгæнæгау Хуыцаумæ кувын æмбæлы, 
уæд та, уæд? Уыцы æхцатæ — ссæдз туманы, йæхæдæг цы ар- 
гъæй райста уырдау нард сырххъулон дæргъæй-дæргъмæ дыгæр- 
дыджы, уыцы æхцатæ йын йæ бæмбæджджыны дзыпп куыд сыгъ- 
той, йæ къухмæ сисын дæр æм сæ куыд нæ цыд, цæстæй сæм 
æркæсын дæр йæ зæрдæ куыд нæ куымдта, йæ уды уæдыккон 
уавæр æрымысыд ныр æмæ... 
Зæгъæм, фæфæлдæхт уыцы сау бон æмæ æндæр, Балойы размæ 
бирæ цæуджытæн фидар над фæндагыл фæраст. Æмæ: «Бало, 
Хуыцау дæ саразæд. Ай дын дæ фынддæс æмæ ссæдз туманы 
æмæ дын хайыр уæнт. Дæ гыццыл фырты къæхты фыдæбон, 
хъиамæт мæ мадæн йæ мæрдты фæндагæн хæлар уæнт. Не ’фсы- 
мæрдзинад дæр тыхджындæрмæ цæуæд. Кæд дын гæнæн æмæ 
амал уа, уæд-иу дыууиссæдзæм бон сæмбæл». 
Балойæн, иуæй, цины хос у йе ’фтиаг, иннæмæй йæм уайсад- 
гæйæ афтæ дзуры йæ ныгъуылд æфсарм, цыма хорз хъуыддаджы 
не сгуыхы, цыма цыдæр æвзæр тæфæй æнуд кæны, фæлæ йæ 
барæй ницæмæ дары. 
Фæткыл арфæтæ ракодта Абийæн, æмæ хъазæнты дуканимæ 
ацыдысты Саламимæ. Уый дæр зынгæ фæхъæлдзæгдæр, уæла- 
хизмæ йе стыр æвæрæн бахæссæджы разæнгард цæстытæй уайгæ- 
уайыны скæсы йæ фыдмæ. Фæлæ — диссæгтæ: уартæ ис, уартæ 
сты уыцы æвзистдонытылд æфсæйнаг дамбацатæ, æххæст фондз 
сомы дæр нæу сæ аргъ, фæлæ... фæлæ... Царциатæ! Æмбисæндтæ 
æмæ диссæгтæ: Балойы зæрдæ фæзыд, марадз-зæгъай, æмæ æнæ- 
уæлдай ныхасæй, æнæ ныббыцæу уæвгæйæ, райгæйæ кома ны- 
мад æхцатæ фæкъахыр кæнын! Куынæ разындаид дуканийы уыцы 
æнæхайыры сабийы хиирхæфсæнтæ, уымæ дæр батæхудиаг. Йæ 
уд ласæгау сласта æхцаты ’хсæнæй фондз сомы... 
Ногæй та афтыдысты Сальсчы быдыртæм. Сласта дыууæ 
уæныджы. Дыууæ аргъыл сæ æрбасатар кодта. Нал сæ æрвыстой 
уыцы фæндагыл æмæ, Хъалмыхъхъырдæм чи æфты æмæ фысвос 
кæрчыты аргъæй чи ласы, уыдонмæ хæлæгæй скъуыйы. Йæ 6и- 
нойнаджы цæсгом дæр фырхæлæгæй ныссау, фæстагмæ йæм афтæ 
кæсын дæр райдыдта, цыма иууылдæр Балойы æгуыдзæгдзина- 
ды аххос у æмæ йæ азымы дары, фæуазалзæрдæ йæм. Фæлæ та 
уæдмæ... 
Салам дæр фæцалх. Зивæг нал зоны хуыссæджы адæргæй. 
Уый нал, фæлæ йæ хуыссæг дæр нал ахсы, æгъуыссæг æй куы 
нал фæкæны дæргъвæтин рæстæг йæ фыд, уæд. Цы лæппу йын 
рæзы, уый йæ зæрдæрæвдауæг æнхъæлцау Салам нал у, фидæ- 
нæй йæм æрвыст салам нал у, фæлæ... Цы уыны йæ фыдæй, цы 
цардвæндтæ æмæ цардкæндтæ уыны бинонты æхсæн, уыдон æй 
сæхимæ аздæхтой, сæхи йæ бакодтой. Искæд бон, ау, уæдæ 
23 

æлгъыстаг айчы хъузгау ныххус уыдзысты, ичъынайы калмау... 
Æмæ искæд бон ивгъуыйдзысты, мадæй, фыдæй, Салам сын сæ 
марды кæндты номæй кæйдæр дыгæрдыг, уырдау нард... 
— Ау, уæдæ ныр æцæгæй дæр Абийæн Хуыцаумæ кувæгау 
кувон, табу йын кæнон? — Бало сонт фæлæууыд æмæ та хъæрæй 
сдзырдта. Гъм, зæгъгæ, ма банкъуыста йæ сæр æмæ дарддæр уæз- 
бындæрæй фæраст. 
Терчы былы æмварс Беслæныхъæуы хуырыссæн заводы сæ 
кусæнуат уыд æнæцалх вагон-агъуыст. Бало йын йæ æрдæггом 
дуары цур фæлæууыд — хардзау æм фæкæсы йæ тамако æрдæг- 
дымдæй аппарын, æмæ ма уый æххæст бадымон, зæгъгæ, фæфæ- 
стиат. Стæй æнæбары мидæджы хъæлæстæм хъусгæйæ аззад. 
Ницы сусæггаг ныхæстæ кодтой, уый дæр уыцы хабары фæдыл 
сæмбæлд, æмæ йын фæсдуарæй хъусæджы фидиссаг ном сбады- 
нæй тæссаг нæу... 
— Йæ тъæнгтæ, дам, бамбыдысты. Кæцы ма дзы кæуыл хуыд- 
таиккой, уый бæрæг нал уыд — къухты бын, дам, лæбырыдыс- 
ты... 
— Уанцон лæбырд нæу! Уæдæмæ йæ зæрдæ бынтон слæмæгъ 
æмæ... 
Чидæр цыма кърандасы цæгатæй стъол æрхоста, уыйау мы- 
нæг уынæр райхъуысти — Тимофей уыдзæн, хистæр механик. О, 
уый та дын йæ фæсус, тамакодомд хъæлæс: 
— Уый тыххæй мауал радзур-бадзур кæнæм. Зын зæгъæн ын 
у рухсаг, фæлæ нæ бон циу?... Никæй бон ын ницуал у. Мæгуы- 
рæг, йæ хорз пенси дæр афæдз йеддæмæ нал фæиста. Куыстхъом 
нал уыд низæфхæрдæй æмæ йын уæддæр дзæбæх æхца снысан 
кодтой. Уæвгæ, æнæсцухæй æфсæнвæндагыл авд æмæ ссæдз азы 
æрдау... 
— Цал азы йыл цыд, цал? 
— Æртиссæдз æмæ йыл дыууæ æххæст нæма цыд. Æвиппайды 
æрбарынчын æмæ... 
— Куыд æвиппайды? Иу æвиппайды дæр нæ — арæх-иу хъаст 
кодта йæ зæрдæйæ, йæ ахсæнæй. Афтæмæй, дам, хъæлдзæгдзи- 
надæй у... Уæд ма уымæй хъæлдзæгдæр чи уыд?.. Искæй асайы- 
нæй йын хуыздæр мацы ратт, цынæ-иу æрбафтыд йæ зæрдыл... — 
Уый та Мырзабег, Абийы хæдивæг — механик. 
— Уымæй, йæ худæгæй-иу дудгæ чи кодта, уыдоны афæрсын 
хъæуы... 
Тимофей бæлвырд кæуылдæр йæхи сцагъта: 
— Ды та... Ды та æдзух дæ дзых бындзытæ ахсæг маймулийау 
гомæй ма дар! Не ’мкусæг уыдис æнæхъæн нудæс азы. Райсом йе 
’фснайæн бон у æмæ хъуамæ махæй дæр исчи раныхас кæна. 
— Уый дæхимæ хауы æмæ дæхæдæг радзур, — загъта Гаппо, 
Балойæн йæхи æмбал. 
— Æз уырыссаг дæн. 
— Æмæ цы? Уырыссагæй нæ риссы йе ’мбалы зиан? 
24 

— Омæ иронау афтæ дæсны хорз нæ зонын. 
— Тынг хорз зоныс! Стæй дзы цы дæсны хъæуы? Сæрæн лæг 
уыдис, зæгъгæ, зæгъ, æнæзивæг, куыстуарзаг, бирæ азты æнæ- 
зæрдæхудтæй фæфæллой кодта æмæ фæцард не ’хсæн. Йæхи- 
цæй уæздандæр, йæхицæй фæлмæндæр... 
— Æххæст ма сæ, Гаппо, уыцы æвæджиау рæсугъд ныхæстæ 
дæхæдæг зæгъ. 
— Бæгуыдæр зæгъдзынæн! Хорз лæгæн йæ кад йемæ нæ ны- 
гæнынц, уæдæ мардæй дæр æвзæр ничиуал фæзæгъы, йе ’взæртæ 
йæ разæй аивгъуыйынц дæлæмæ. 
Бало йæ сæр мидæмæ бадардта. 
— Хорз уæдæ, Гаппо. — Тимофей фæлгæсгæ йæ цæст адæмыл 
ахаста. — Номхыгъд скæнæм, чи цас дæтты, ууыл, æви æппæты 
номæй дæр фæйнæ фондз сомы раттон æмæ... 
— Номхыгъд! Номхыгъд! Ахæм хъуыддаджы йæхæдæг дæр 
чъынды никуы уыд. 
Бало мидæмæ бахызт. Салам радта, æппæты дæле æрбадт. 
Иннæтæ кæрæдзи фæстæ сæ сабæттæгтæ лæвæрд куы фесты, 
уæд Тимофей Баломæ фæрсæгау ныккаст. 
— Цы? — Бало базмæлыд. 
— Цас дæттыс ды та? Æви... 
Бало дзæвгар рæстæг ницы сдзырдта. Йæ цæстыты раз, ки- 
нойы скъуыд къамты тагау, азгъордтой æртæ азы размæйы нывтæ. 
Абийæн йæ дыгæрдыг цы хуыцаубон ауæй кодта... Гъы, куын- 
нæ стæй, ауæй йын æй кодта!.. Дыккаг хуыцаубон Бало райсо- 
мæй фыццагуард мит мæрзынмæ куы рацыд, уæд дын ын йæ 
сыхаг Баппи афтæ: 
— Дæ дыгæрдыг дын æрдæбон базары федтон... 
Бало йæ фыййаджы хъæд йæ риумæ абыцæу кодта æмæ ахæм 
цæстытæй нымдзаст Баппимæ, цыма йын афтæ дзырдта: «Дзæ- 
гъæлтæ кæныс? Æви дæ зонд фæцыд, йе æрра фæдæ?» 
— Дæ уырд дыгæрдыг уыдис, кæд мæ мæ цæстытæ нæ сайд- 
той, уæд. Сайгæ та мæ, ай-гъайдæр, нæ кодтой, иуæй йæ æз 
кæсгон æлдары æнæнымæц фосрæгъæутты æхсæн дæр дардмæ 
дæр ма базыдтаин, иннæмæй та йæ фарсмæ де ’мкусæг Аби лæу- 
уыд æмæ йын мины æрдæг агуырдта. Мæ цуры йын æвддæс æмæ 
ссæдз лæвæрдтой, фæлæ сæ сдзырд дæр нæ бауагъта — фондз 
æмæ дыууиссæдз туманæй дæлæмæ, дам, суари дæр нæ. 
Бало айтæ-уйтæ нал фæкодта, мидæмæ дæр нал баздæхт, йæ 
фыййаг фехста æмæ цыппæрвадыгæй — стыр уынгмæ, уым кæй- 
дæр машинæ аххуырста æмæ — базармæ! 
Нал, нал æй ныййæфта. Фæлæ ам йæ зæрдæ иу нывæй æрфæл- 
мæн. 
Уыцы ахъаззаг галы хицау лæгмæ дыууæ лæппулæджы æрха- 
тыдысты, се ’фсымæры зианæн сæ хъæуы йæ гал æмæ йын ны- 
выл аргъ куы скæнид... Уый сын сæрбос сæ къухты фæцавта æмæ 
афтæ: 
25 

— Гъа, акæнут æй. Иу-цалдæр æмбаргæ лæджы бафæрсут, 
ахæм æмæ йæ ахæм хъуыддагæн агурæм ацы стур æмæ йын йæ 
хицауæн цас раттæм, зæгъгæ, æмæ уын цы зæгъой, уый мын ар- 
дæм рахæссут. 
Бало дæр бацымыдис. Банхъæлмæ сæм каст. Бирæ рæстæг нæ 
аивгъуыдта, афтæ фæстæмæ æрбаздæхтысты. 
— Мæнæ дын æхсæны аргъ: æхсæз сæдæ æмæ æрдæг. 
Лæг æнæдзургæйæ æхца райста, иу туман дзы систа æмæ сæм 
æй фæстæмæ дæтты: 
— Ай та мæ номæй зианы кæндæн. Цины фæлхæстæ кæнут 
амæй фæстæмæ. 
Балойы зæрдæмæ хур ныккаст, йæхицæй дæр фæбузныг — 
уæдæ, хорз ракæнын кæм уды хардз вæййы, науæд айдагъ дзып- 
пы фæлхас, кæнæ дыууæ дæр иумæ. Цасдæры фæстæ Абийыл 
куы сæмбæлд, уæд ын уый сомытæ кодта, зæхх æмæ йын хорæй 
ард хордта, йæ сабиты йæхицæй æлгъыста, уæд мын сидзæрæй 
баззайæнт, зæгъгæ, кæд дын дæ дыгæрдыджы фæстæмæ ссæдз 
туманыл нæ ауæй кодтон, кæд дзы иу капекк дæр фефтиагджын 
дæн, уæд. Нæ йыл баууæндыд. Йæ иу ныхасыл дæр ын нæ бау- 
уæндыд Бало. Абийы æфсымæр Цæлыккæй æндæр нывондаг æрба- 
ласта, æмæ сæ Балойы дыгæрдыг нал бахъуыд — суанг ын уыцы 
ныхæстæ дæр æрымысæггаг æфсоныл банымадта. 
— Бало, дæу фæрсын, цас дæттыс ды та? — Тимофей схуы- 
фыд, Бало уæгъды кæй нæ ныхъхъус, уый фембаргæйæ. 
— Æз? Æз та... Æз та фондз æмæ ссæдз туманы. Уыйбæрц 
ныффысс мæныл. 
Иууылдæр фæцавддуртæ сты. Стæй чидæр ныппыррыкк код- 
та, йæ фæстæ цалдæрæй æмхъæлæсæй ныххудтысты. Гаппо нал 
баурæдта йæхи, бандæттæй гыбар-гыбургæнгæ фестад: 
— Æмæ — цы? Бæгуыдæр! Ныффысс, ныффысс! Тынг раст 
зæгъы. Æз сын æй зианы бамбарын кæндзынæн. Уæллæй, мæ 
мад-мæ фыдыстæн, сæрæй бынмæ дæр. Алчидæр нæ цæргæйæ 
цы кад скодта йæхицæн, уый йæ мæрдты фæндагыл дæр хæссæд, 
æмпъухæд æй, дзæнæтмæ уа, зындонмæ уа — мæ хъуыддаг нæу! 
Æндæр ай махæн цæй ирон цæстмæмиты æгъдау у? Уæд нæ алчи- 
дæр цæргæйæ истæуыл сагъæс кæндзæн. Иугæр нæм алы хъуыд- 
даджы дæр æргом ныхас æнæкъæм ссис, йæ фыдæлтыккон гаччы 
сбадт, уæд ам дæр сфидауæд. 
— Гаппо, æз дын ницы æмбарын. 
— Бамбардзынæ йæ, Тимофей, ды дæр. Чи худы, уыдон æй 
ныридæгæн дæр æгæр хорз дæр ма æмбарынц. Абоны онг мæ 
дзыхæй не ссыд, фæлæ ныр... Бæгуыдæр, бæгуыдæр æй зæгъын. 
Мæхи тæккæ цæстыты цур æй цыппар сæдæ æмæ æрдæгыл рад- 
та. Мæнæ Балойы сырх дыгæрдыджы, уырдау нард... Ау, мемæ 
йæ не сласта? Кæм æй балхæдта, цасæй йæ райста — уыдæттæ 
уый хæдразмæ мæнæ мæхи дзæгъæл пъирийæ нæ ракъахта Аби... 
æмæ, дам, мæ ма ауæй кæн. О, тынг раст зæгъы Бало — ныф- 
26 

фысс ын йæ мыггаджы ныхмæ Абийы сыгъдæг æфтиаг. Æдзæс- 
гом æфтиаг! — загъта ма æфтуанæн Гаппо æмæ æрбадт. 
— Хорз, Гаппо, уый уым бамбарын кæндзынæ æхцафысджы- 
тæн, гъа, мæнæ æз Балойы комкоммæ фондз æмæ ссæдз туманы 
нысан кæнын, уырдау нард нымæцтæй. Æмæ уæд дзургæ та... 
Схудыны фадат та сын уыд, фæлæ сегас дæр æмырæй бадты- 
сты. Мырзабеджы саулагъз цæсгом ссыгъд æмæ хъулæттæ афæл- 
дæхт. Се ’ппæт дæр ацы сахат сæ удтæ æфсæрмыйаг чъизийæ 
æнкъардтой, хæраймагæй уыдтой сæхи сæ мидхъынцъымы. Уæл- 
дай къæмдзæстыгджындæр та уымæй уыдысты, æмæ сæ хъуы- 
дыты рафæлив-бафæлив лæмбынæгдæр куы фæхатæг сты, уæд 
сæхицæн басастысты, алкæмæ дæр сæ бæлвырд азым кæй ис, 
ууыл: Аби-иу сын йæ сæрæн хъуыддæгтæй худæнбылæй куы 
æппæлыд, йæхи-иу куы стаудта, уæд æм-иу уыдон дæр худæн- 
былæй хъусæг уыдысты, никуы йæм сæ ничи бахаста йæ ныфс 
бауайдзæф кæнынмæ, ома, радавдæй, расайдæй уæлдай нæй, 
зæгъгæ, никуы йæм бауæндыдысты хуры цæст ныддарын, йæхи 
йын фæныкъулын кæнын — нæ, никæмæ сæ разынд уыцы гыц- 
цыл ныфс. Стæй цæй ныфс, цæй æнæбары ныфс, кæд æмæ сæ 
алчидæр бæрæг-бæлвырд цæмæйдæрты йе ’нгæсæн уыд, йæ хъу- 
зон, æмдзæхдон æмæ æхсæны фæткæн хæрам хъуыддæгты йе 
’мцæдисон æмбал уыд, уæд... Гъе, уæдæ гъеуымæн бадынц хъу- 
сæй, ницымбарæг æмæ ницызонæг хуырымты хъусæй, фæлæ уæд- 
дæр сæхимидæг тыхсынц: цæй Рацарæзты (худæг нæу ацы Гап- 
по!) æмдугон æмæ иузæрдион хъазуатдзæуджытæ ис уыдонæй — 
нæ сæ хъæуы иу ивддзинæдтæ дæр, фæстагмæ та цы расайдзыс- 
ты, хæйрæг йæ зонæг, æмæ сæ сæ мæгуыр, бонзонгæ, удæн æнæ- 
хардз уавæрты æнцад куы уадзиккой... 
— Уым та, Тимофей, чи дзура æмæ цы лæхура, уымæй бар 
йæхи. Мæнæ æз та — сыпп дæр нæ! Кæд мын йæ зиан зæрдæйæ 
цыфæнды хъыг у, уæддæр. Цы мæрдтæм бацыд, уыдоны хорзæх 
æй уæд æмæ ныр, æгæсты æрæджиау ныхæстæй, мауал фестъæл- 
фæд. 
— Æмæ уæдæ чи раныхас кæндзæн? Худинаг у уæддæр... — 
Тимофей та йæ цæст адæмыл фæлгæсгæ ахаста. 
Иууылдæр сæхи ницыхъусæг скодтой. 
1987аз 

ЗГÆСЫЗГЪÆРИН 
АРХАЙДЖЫТÆ: 
Асæхмæт — хъалагъурты хистæр. 
А м ы н а т — йæ бинойнаг. 
Таймураз — сæ фырт. 
С у р æ т - идæдз ус. 
Нателлæ — йæ чызг. 
С и х — хъалагъур. 
Р э м (Чъ е п с) — хъылмадзау. 
Г ы р ы м — милицæйы афицер. 
Архайд цæуы æвдайæм азты кæрон — æстайæм азты райдиан. 
ФЫЦЦАГ АРХАЙД 
Фыццаг ныв 
Дæрддзæфæй зынынц хæхтæ. Мусонг. Йæ бацæуæны иуварс зæххыл — 
сау уæйлаг нымæт тыд. Йæ уæлæ — саргъ æвæрд. Мусонджы æнцой лæууы 
сагой. Фæрсырдыгæй — донуат бидон, йæ хъусмæ синагæй — кружкæ баст. 
Фалдæр бæласы бын — иу фæйнæгæй бандон. Бæласы зæнгмæ — хихсæн 
хост. Чъизи урс хисæрфæн зæгæлыл ауыгъд. Иннæрдыгæй зыны быд телæй 
гæрæны кæрон. 
Мусонгæй ракаст С и х. Йе уæнгтæ айвæзта, йæ ком ивазгæ йæ армæй йæ 
дзых бахоста, ныууынæргъыдта. Дон систа, йæ дзых дзы анхъæвзта, ачъыртт 
æй кодта, банызта. Хихсæнмæ бацыд, йæхи уæлæнгæйтты æрæхсадта, йæ 
дзыппæй стыр сырх хæцъил систа æмге дзы йæ цæсгом сæрфгæ фæстæмæ 
раздæхт. Хæцъил нымæты уæлæ хус кæнынмæ æрытыдта. Тамако æмæ спич- 
кæтæ систа, саргъыл æрбадт. Спичкæ ссыгъта, тамакомæ йæ куыд сцæйхас- 
та, афтæ иуварс фæкаст æмæ йæ ахуыссын кодта. 
Йе уæхскыл — дыууæхстон топп, йæ хæтæлтæ бынмæ уагъд, афтæмæй 
æрбацыд А с æ х м æ т. 
А с æ х м æ т. Дæ райсом хорз, Сих. 
С и х (фестæгау кодта). Йе скæнæджы хорзæх нæ уæд, 
Асæхмæт. Фæлæ, цымæ, нæ дыууæйы райсомтæй дæр иу иннæ- 
мæй исты тæхудиагдæр уа... (Тамако фæстæмæ кьоппы нытъ- 
тъыста). Гъа, нал ыл æндзарын арт. (Бахудызмæл.) Дардмæ 
дæр ын йæ тæфæй де сæфт уыныс. Æруадз уал дæхи. (Нымсеты 
28 

кæрон фæдыдæгътæ кодта æмæ, цыма, цас фæлмæн у, уый бæ- 
рæг кæны, уыйау æй йæ къухæй æрæлхъывта.) 
А с æ х м æ т (топп мусонгыл сагойы фарсмæ банцой кодта, 
æрбадт). Цæй, куыд уыд? Бонивайæнты, дам, фæзындысты, и? 
С и х. Уæллæгъи, æнæхъæн дыууæ балæй! Фыццаг къорд æз 
ныххæлиу кодтон мæ сагойæ, иннæтæй Гырым иу лæппуйы бæргæ 
æрцахста, фæлæ та йæ... (Иæ къухтæ фæйнæрдæм айтыгъта, 
цы бачындæуа, зæгъгæ.) 
А с æ х м æ т. Аскъæрдта та йæ, и? 
С и х. Уæдæ сын цы нæ бон у, цы? Уый дæр та цыдæр хи- 
цаугæсы фырт разынд æмæ... 
А с æ х м æ т (нал æй бауагъта дзурын). Ау, куыд разынд? 
Кæцæй разынд? Цæй тагъд сбæлвырд, йæ фыд цы гæс у, уый? 
И? Гырымæн та иууылдæр хицауады цот сты! Уæд хицауады 
байзæддæгтæ бынтон æвæгæсæг æнæхицау сты, æви? И? 
С и х (сабыр худы). Мæ хуры чысыл Асæхмæт, милицæ хуы- 
зæй-хуызмæ зонынц хицауадæн сæхи дæр, стæй сæ буцхаст цоты 
дæр. (Базылд æм.) Æмæ мæнæ айфыццаг, гæн йæ тæккæ диди- 
нæгкалгæйæ куы уыд, уæд ын йæ рыгæмбырдгæнгæ дæхæдæг 
кæй æрцахстай, уый та? Суанг министры хæдивæджы фырт нæ 
разынд? Ифтындзгæ кардæй дæр ма дæ куы фæцæйрæтъызта... 
А с æ х м æ т. Æмæ йæ нæ радтон милицæмæ æд кард, æд 
хъылма? Слест ыл цæуы... 
С и х. Ногæй та йæ æрцахстой? 
А с æ х м æ т. Æмæ йæ цæмæн бахъуыд ногæй ахсын? 
С и х (худы). Слест ыл кæд зæдтæ æмæ дауджытæ кæнынц, 
æндæр æй милицæ æртыккаг бон фæлмæн уæрдонæй йæ тæккæ 
хæдзармæ сластой, йæ фыдæй йын стыр хатыртæ ракуырдтой! 
Дæумæ та цыппæрæм бон куы ’рцыд, дæ гæххæтт фæстæмæ райс, 
зæгъгæ, æмæ йын ды куы ницы ком радтай, уæд уымæн йæ фырт 
уæдмæ дзул мыды тылдта æмæ адджын цай цымдта! 
А с æ х м æ т (иуцасдæр æм æнæдзургæйæ фæкаст). Сих, 
кæцæй зоныс æппæт хабæрттæ, кæцæй? Стыр хатыртæ дæр ма 
дзы куырдтой, йæ уæрдон фæлмæн уыди æви дурхъæбæр, ад- 
джын цай цымдта æви хом дон... Уыдæттæ ды кæцæй... 
С и х. Адæмæй сæ фехъуыстон. Адæм та Хуыцауы хабæрттæ 
дæр зонынц. 
А с æ х м æ т. Æмæ мæ ардауыс, цæмæй слæбурон милицæмæ, 
нæ? И? 
С и х. Чи дæн æз, цæмæй дæ мæхицæн æдылы барæгæй да- 
рон, уый тыххæй? О, дæлæ дæллаг кæронæй дæр цыдæр фæди- 
сы уынæр куы цыд. Цы уыдаид? 
А с æ х м æ т. Уым дæр æртæйæ гъæйттæй гæны мыггаг куыд 
най кодтой, афтæ сæ рацъипп ластам. Иу лæппу æмæ дыууæ 
æвзонг чызджы... 
С и х. Æмæ та уыдон дæр хъылмадзуаны гъæйтт-мардзæ цæ- 
рæг хæдзæрттæй рацыдысты. 
29 

А с æ х м æ т. Мæнæ нæм нартхор æхсæдынмæ кæй æрæрвы- 
стой, уыцы студенттæй сты. Суинаг ахуыргæнджытæ... 
С и х. Нæ бонæй уæм! Цы фидæны æнхъæлцау кæлмхæрд 
билцъ нын рантыст! Сызгъæрин фæсивæд... Згæ сызгъæрин! Гъы, 
æмæ цы баистут? 
А с æ х м æ т. Чызджытæ сæхи фыркуыдæй æргæвстой, иннæ 
ахæм лæппу дæр йæхи йæ судзгæ цæссыгæй æхсадта. Æмæ ард 
хордтой, сомы кодтой, никуал, никуал, зæгъгæ, æмæ сын... (Йсе 
уæхсчытыл схсецыд.) Фæтæригъæд кодтон. Рагæй-æрæгмæ дæр 
сылыстæджы цæссыгæн мæ бон быхсын нæу... 
С и х. Чызджытæ-йа... Мæ фыдымад дæр ма дзы... Уæллæхи, 
Асæхмæт, æцæг кæуинаг æмæ æрдиаггæнинаг дуне у ацы дуне. 
Æндæр уæдæ ахæм бынысæфт фæсивæд дæ рухс фидæны ныфс 
хон! Æррагæнæн хос сын бадардæуыд, æви кæцæй сæ зæрдыл 
æрæфтыд ацы хъылма дымын? Амырычы азар та нын у уый дæр? 
А с æ х м æ т. Ноджы, дам, дзы куы ныддымынц, уæд сæм 
нымады дæр ницуал вæййы. Раст дæ, Сих... Хъыгаг, стыр хъыгаг 
хабæрттæ сты зæрдæйæн. Фæлæ цæмæй сызгæ сæ сызгъæрин, 
цæмæй? Стонг азты, рагъæй бæгънæг азты нæ сыгъдæг ирон но- 
мыл гадзрахатæй куынæ цыдыстæм, уæд... Æвæццæгæн, æфсæс- 
тæй адæймаг уæвын зындæр у. Гуыбын — дзаг, уд — афтид, сæр — 
тутт! Кæрæдзимæ гæсгæ алы æнæуаг митыл фæцалх вæййынц. 
Æмæ дын Амырычы тыххæй дæр уæгъды загъд нæу — ацы теле- 
визыртæ... Цынæ дзы ’вдисынц, цынæ!.. 
С и х. Хуыцаумæ мæ ныхас хъыг ма фæкæсæд, фæлæ мын 
хатгай кæд æхсызгон дæр ма нæ вæййы, æдзот-æвæд кæй дæн, 
уый. Цот — зæрдæйы уидæгтæ, цоты цот — зæнджы магъз! Нæ, 
Хуыцау бахизæд ахæм нырыккон уидæгтæ æмæ магъзæй! 
А с æ х м æ т. Цæй, ды дæр æгæр карз ма кæн, раст цыма 
дунейы сæфт æцæг æрцыд, уыйау. Ис нæм, о, фæсивæдæн сæ 
къулбадджыты иу хай, æнæуи та хистæр фæлтæр фæстагæттæй 
æнæхъæстаг кæцы дуджы уыд? Пысылмон фынгæвæрды дæр ма 
хуыйы фæрск бахауы... 
С и х. Сæ кæцыдæр иу хай —йа? Æмæ уæд Къорайы сауджы- 
нау иу марды номыл æндæр хъæумæ мæрддзыгой дæр мауал цæ- 
уæм... Бæргæ, бæргæ, хъуыддаг уыцы фæрскыл куы хицæн кæ- 
нид! Фæлæ, афтæ куы ахæсса, уæд ма хуыйæн раст йæ сæр дæр 
кувынмæ æвæрдзыстæм. Мæ ныхас мын бахъуыды кæн... 
А с æ х м æ т (мæстæлгъæдæй бахудт). Сих, цыма дæ фæси- 
вæды мæт æцæг хæры, хуыссæг дæр дæ цыма нал ахсы сæ сагъæ- 
сæй, уыйау мын дæхи цы стыхсæг кодтай, и? 
С и х (сабыр худы). Хуыссæг мæ бæргæ ахсы, фæлæ мæ 
уыдон фынæй кæнын уадзынц, уадзынц? Бонырдæм фынæйæ ма 
тарфдæр æмæ адджындæр цы уа! Æмæ, джиаууыртæ, уыдонæн 
дæр сæ цуаны хъавд уæдмæ у. Стæй, мæ хуры чысыл Асæхмæт, 
уанцон нæу, мæхицæн мæ дæле зæрдæлæууæн ничи ис, зæгъгæ, 
уæд мæн, ау, цæмæй мæ алыварс адæм адæмы мыггаг уой, уый 
30 

нæ фæнды? Æппынфæстаг мæ, мацы уæд, фæлæ се ’хсæн цæрын 
æмæ мæлын нæ хъæуы? 
А с æ х м æ т. Уæдæ нæ дыууæйы райсомтæй дæр иу иннæ- 
мæй ницы тæхудиагдæр у, зæгъгæ, уымæн зæгъыс, и? 
С и х. Уæллæхи, афтæ! Дунейы хæлд, уæллæй, нæ алкæй 
хæдзары хъаймæтæрцыд дæр у . Фæсивæдæй зæрдæ куы мæгуыр- 
тæ кæна, уæд нæ фидæнæй фвдæнхъæлцауæй нæ зайæм? Сау- 
бон-изæрмæ, æхсæв-бонмæ лæг ацы тыгъд быдыры алы хъылма 
сагъæстыл фæвæййы! Æдзух уæдæ йе скъæт-гуыбыны хъуыр- 
хъуырмæ дæр куыд хъуса адæймаг... Мæгъа... 
А с æ х м æ т. Æмæ уæд ды дæр уыцыхуызæнæй дунеты мæт 
сæккой кæныс, и? Ехх, Сих, Сих, ме ’нæзонгæ Сих куы уаис, 
уæд дæ раст дæ ныхæстæм гæсгæ адæмæн суанг разагъды фæтæ- 
гæй равзар! Раст дæ тæккæ абон дæр партимæ райс! 
С и х. Омæ нын, йарæби, ацы фæтæгтæ дæр куы нал æмæ 
куы нал сгуыхынц... Куы нын сæ иу нæ хæцы рæстмæ рохтыл, 
куы се ’ннæ! Йæ тырысаимæ хæсты размæ кæмæн бырстам, Хуы- 
цаумæ кувæгау кæмæн куывтам, саусæрæй, бурсæрæй, урссæр 
æмæ лæгуынсæрæй кæй рæвдыд хуртæ уыдыстæм, уый та... Стæй... 
Асæхмæт, — дæхимæ йæ ма бамбар, — дæумæ æцæгдæр нæ хауы 
мæ уайдзæф. Фæлæ мын цыма де ’мпартионтæ дæр æгасæй 
æгъуыссæг æхсæвтæ не ’рвитынц адæмыл катайæ! Уæд фæсивæ- 
дæн дæр згæ сæ сызгъæрин удтæ нæ хæрид, уæд нæ хæликкой, 
бæхы фаджыс къæвдамæ куы хæла, уыйау. 
А с æ х м æ т (йæ сырх хæцъилмæ йын амоны). Ды та уыцы 
размæхонæг тырысайæ дæхицæн фындзмæрзæн скодтай, и? (Цæх- 
гæр æм фæзылд.) Саусæрæй, бурсæрæй — рæвдыдхъуаг сты? 
И? Исчи сæ барæй ардауы галиумæ? Уыдон дын чердæм чъыл- 
липпытæ сты? 
С и х (йæ хæцъил æрбайста, йæ дзыппы йæ фæцавта). Ай 
цæй тырыса уыд, уæртæ йæ бæласыл бакъуырдтой иу цыдæр 
бæрæгбон. Æрмæст, барæй уа йе ’нæбары уа сæ ардыд, уый нæ 
зæгъдзынæн, фæлæ нæ фæсивæд искæмæй хъусæй цытæ хъу- 
сынц æмæ сæхи цæстæй та цытæ уынынц, уыдоны æхсæн хæхтæ 
æмæ быдыртæ ис. Æрыгæтты дæр зыгуымы муртæй нал... 
А с æ х м æ т (æдзынæг æм кæсы). Гъы, гъы! Тынг лæмбынæг 
дæм хъусын, суинаг фæтæг. Цы сты дæ хæхтæ æмæ быдыртæ? 
Цавæр ауæдзтæ ис нæ хъуыддæгты æмæ нæ ныхæсты ’хсæн? 
С и х. Мæнмæ цы хъусыс, Асæхмæт, мæнмæ?! Фæлтау дæхи 
зæрдæмæ лæмбынæгдæр æрыхъус. Уымæн æмæ дæхæдæг дæр 
мæнау хъуыды кæныс. Гъа, фæлæ ды уæлæмæ ницы дзурыс, 
уымæн æмæ дæ дæ сырх билет нæ уадзы, къæрмæгау у дæ дзы- 
хы... Уыцы билет цъутта æмæ сахсæн у... 
А с æ х м æ т. Билетæй нæу... Æрмæст билетæй нæу! Ис 
æндæр цыдæртæ, лæджы æнæрхъуыды цæлхъ ныхасæй цы уро- 
мы, ахæмтæ. Фæлæ-ма ды ныр æргом зæгъ дæ зæгъинаг, мауал 
сæ æргъæв. 
31 

С и х. Мæн дæр ме ’взаг нæ хæры! Фæлæ кæйдæртау мæ 
бынатæй фæхауынæй дæр нæ тæрсын. 
А с æ х м æ т (æнкъардæй худы). Мæнæ мæнау? Нæ? И? 
С и х. Мæлæты къæлæтджын хъармгæнæг! Адæмы сæ дзы- 
хыл хæцын хорз сахуыр кодтам кæддæры нымудзæн дугты. Стæй 
сæ къæрццæмдзæгъдмæ не ’нхъæлцау хæрзхъæд хоры мыггаг дæр 
уæд бассадтам — амæй-ай æвзаргæдæр лæгты хъоргъы ауагътам! 
Алы фæлхæрдтæ ма баззадысты, алы фыдцъылыз цъæмæлтæ, 
алы дзенкъортæ...Æмæ уыдон цот скодтой... 
А с æ х м æ т. Дæ мæстæй кæд дзурыс, дæ фыды дын фехстой 
æмæ, рухсаг уæд... Кæд уыцы мæстæй дзурыс, уæд дын... 
С и х. Нæ, Асæхмæт, нæ! Мæнæй цæй мастисæг ис, стæй 
кæмæй? Æнæхъæн паддзахад мæ хатыртæ куы ракуырдта... 
А с æ х м æ т (тызмæгæй). Уæдæ ма уæд... Уæд ма уæдæ... 
С и х. Уыныс, Асæхмæт, дæ хъæлæс куыд фæтызмæг! Ныр- 
иу, дыууæ ’мбæстаг, дыууæ ’мзæххон лæгæй.сæ иу кæцыдæрмæ 
афтæ цæмæн фæдзуры йæ зæрдæ, æмæ уымæн иннæмæ къæп- 
пæввонгæй бадыны бар ис? Ацы зæхх, ацы дон, ацы хæхтæ, ацы 
адæм, ацы хъæу, ацы бæстæ уымæн фылдæр бавæййынц? Дыууæ 
æфсымæрæй иу иннæмæн йæ мадыхайы куы æлгъита, уыйхуы- 
зæн. (Сыстад, тамако систа.) Мæ хъустæ ныррæсыдысты æмæ 
сдымон... (Зыдæй адымдта, аппæрста тамако.) Ды дæр мын, 
ме ’нæзонгæ Сих куынæ уаис, зæгъгæ, цы дымæгмæ загътай, уый 
дæр æмбарын. 
А с æ х м æ т. О, цæй, иухуызон бавæййæм ацы бæстæн. 
Æмхуызон нын риссы йæ рыст. Æмæ дын хъусын дæ уарзон 
зæххыл хъарæгмæ. 
С и х. Сызгъæрин, зæгъæм, Ленины фæдзæхстытæ сты. Æмæ 
сын... (Паузæ.) Иуæй-иутæ сыл сæ сæт калынæй згæ æфтауынц. 
Иуæй-иутæй иу сиды, алы капекк дæр, алы гага дæр фæстауæрц 
кæнæм, зæгъгæ. Йæхæдæг Чырыстонхъæуы сæкæры завод сара- 
зы æмæ йын фæстагмæ хъæбæр гæххæтты — хъабыхы заводæй 
агæпп ласы! Уæд-ма мын æй зæгъ, адджын сæкæр æмæ хъæбæр 
гæххæтт кæрæдзийæн чи сты, уый? Иннæ, нæ хортæ фæстаг 
гагайы онг æруидзæм æмæ бафснайæм, зæгъы, ноджы тынг кар- 
зæй фæзæгъы уый алы аз дæр, фæлæ та сæ сæдæгай тоннæтæй 
бамбийын кæны æмæ сæ сызгъæринæй Канадæты æмæ Амырыкты 
æлхæны. Аннæ фурдтæ бацауазы, сойджын уыгæрдæнтæ æмæ 
хуымзæххытæ фæдæлдон кæны, ГЭС аразын, зæгъгæ. Мæхæдæг 
ын къанау къахтон икскаваторæй. Ома, дам, шахтæтæм электрон 
тых раттæм, зæгъгæ, бындуронæй бауынаффæ кодтой. Уалынджы 
раци-рабон æмæ куыд æнхъæлыс? Дон зæххы бынты шахтæтæм 
бахъардта, нæ диссаджы хиконд денджызы дон. Шахтæтæй цъайтæ 
рауад æмæ ма уыцы ГЭС-ы хъару тыхтæй-амæлттæй донцъирæн- 
ты фаг свæййы. Дæ фадыг ралыг кæн æмæ дзы дæ сыдзæг бам- 
пъуз! Йе та иннæрдæм архай, Ханысиат! Æмæ дын æхцайы лæвæртгæ, 
советон сæрджын лæг! Искуы ахæм адæмыл хъуын æрхæца... 
32 

А с æ х м æ т (сыстпад). Æмæ дæуæн та фырмæстæй уыцы 
æнæсæрфат митæм дæ зæрдæ тъæппытæ хауы, и? Хорз лæг дæ 
хонин, Сих, афтæ хорз дæ куынæ зонин, уæд! 
С и х. Æз мæхи кой нæ кæнын, фæсивæдыл у мæ зæрдиаг 
ныхас. Зондамонæг дзурæгмæ нал хъусынц, мæнæ куыройгæс йæ 
куыройы уынæрмæ хуыррыттæй куы хуысса, раст уыйау. Стæй... 
(Бакаст æм æдзынæг). Цæмæй дæ тæрсын, цæмæй! Стæй йæ нæ 
уынынц, нæ, нæ паддзах дæр йæ иу гуырæнбонæй иннæмæ хъæ- 
батырæй хъæбатырдæр кæй кæны, хæсты сгуыхт æхсарджын- 
дæр, уый? Æмæ уымæй дæр фæсхыл — дзыхæй хъæбатыр! Цы 
’фсæддон цин æмæ ма цы хæрзиуæг нæ райста? Тагъд генералис- 
симус суыдзæн, ног æфсæр ын скодтой æмæ! Уæд Ленинмæ, дам, 
иу ордены гæбаз йеддæмæ куынæ уыд. Ай та сæ, сывæллон хъа- 
зæнтæй куы не ’фсæда, афтæ... Æмæ æппæт уыдæттыл мæ авд- 
къласон ахуыргонд зæрдæ куы худы, уæд ныры стыр ахуыргонд 
фæсивæдæн уый хъыг нæу? Уæллæхи, у! Фыдæх кæны, йæ уд 
ын згæ хæры æмæ уый дæр æнæхъæн паддзахады фыддæрадæн 
нуазы æмæ дымы! Дымы æмæ нуазы! 
А с æ х м æ т. Чи зоны, æмæ раст уай, Сих. Æмæ мын уæлдай 
зын у, рæстытæ ды кæй дзурыс, уый. Фæлæ нæ уæд ныр алчи- 
дæр фырмæстæй нуазын æмæ дымын райдайа! Алчидæр æппæты 
разæй йæхи тыххæй нæ цæры, йæхи номы, йæхи кады сæрап- 
понд? Æмæ уый охыл фæллойыл хæст у, йе ’мдугон, йе ’мдзæ- 
рин адæмыл нымад цæуы. Стæй адæмы ’фсармæй лæгыл йæ цæугæ 
царды быхсыны дугтæ дæр скæны. Æнхъæлцауы бæх, фыдæлы 
загъдау, фæллад нæ зоны. Æрмæст цыма дæуæн та уыцы æнæ- 
сæрфат æхцайы лæвæрттæм дæ цæсты фиутæ тайынц, уыйау мæм 
дзуры мæ зæрдæ. И, Сих? 
С и х. Уæддæр та йын йæ плохæ мæнырдæм фæцарæзтай! 
Ныхас, зæгъын, мæныл æмæ дæуыл нæу, мæн царды царциатæ 
фæнды бамбарын, кæцæй дзы цы тæдзы, уый базонын. Сæр дæр 
ма лæгæн кæд хъуыды кæнынæн нæ радта æнæмбал Хуыцау, уæд 
нæ зонын. Уæдæ дзыхы нысан дæр хæрынæй дарддæр ницæмæн 
у? Æмæ хъуыдыты куы ацæуы лæг, уæд æм, бæгуыдæр, хардзау 
æркæсы йæ уавæр. Ды дæр лæг у, лæг, æмæ дæ иу куыдзы ’рхъуы- 
дыгæнæг ма уæд, уынаффæйæн дæ мачи бацагурæд! Иннæ ахæм 
ды дæр цæрынæн райгуыр, фæлæ кæйдæртау ма фæцарæхс! 
Æрмæст, цы хъусыс, уый хъус, цы уыныс, уый уын, фæлæ дæ 
пъирийыл мидæгоз хæц æмæ фондзазонтæ æртæ азмæ æххæст 
кæн. Дæхимæ ноджы уæлæмхасæн хæстæ ерысæй ис! Науæд та, 
мæнæ мæнау, дзæгъæл быдыры дымгæимæ ривадæй дзæнгæда 
цæгъд. 
А с æ х м æ т. Уагæр ма дын цалдæр хæссинаджы куы уаид, 
уæд бынтон куы ныддымсид дæ масты дзæкъул! 
С и х. Сымахæн Амынатимæ Таму кæд хæссинаг нал у, уæд- 
дæр ма даринаг у. Йæ æри-æритæ дæр фылдæр цы фæуой, уый- 
йеддæмæ къаддæр нæ фæуыдзысты, цалынмæ йын дуцынæн бæз- 
3 Гусалты Барнс 
33 

зат, уæдмæ. Ныр фæсивæды цæст бирæтæ уыны æмæ сæ бирæ 
цыдæртæ хъæуы. Хъуамæ макæмæ хæлæггаг уа йе ’мгæрттæй... 
А с æ х м æ т. Лæг йæхи алкæуыл куы къуыра, уæд уаллон 
дæр калмы фæзмыдта æмæ дзы цы сойтæ смарзта? Ехх, Сих, 
Сих... Æз дæр кæд алцыдæр хъусын, уæддæр мæ цæстытæй дæр 
хъæстаг нæма дæн. Фæлæ ма лæгæн æппæт зынвадæтты дæр иу 
зæрдæнцойы ныфс баззайы — йæхицæй райгонд куыд уа, йæхи 
æфсармы раз сыгъдæг куыд уа, уый. Æмбарыс, лæгæн йæхицæй 
æз зæгъын циу, уый? Æз — æз, ды та — ды. 
С и х (уæззаугай йæ сæр æнкъусы). Мæхицæн сæрниз ныхас 
куыд райдыдтон демæ... Циу лæгæн æз-йа? Æз æмæ æз, дыууæ 
къахы, дыууæ хъусы — иу хъусы нæма бауад, афтæ иннæмæй 
атахт! Лæг æнæ мулкæй, айдагъ номæй у ницы. 
А с æ х м æ т. Æз — уæд Асæхмæт! Йе Сих дæр фæуæд. Сих — 
уæд лæг! Æмæ иу цæджындз куы фæцуда, уæд иннæ дæр хъуамæ 
тæссармæ хæца æви фидардæр фæлæууа уый хыгъдмæ? Иуæй, 
ды дæхæдæг кæмæндæр дæ цæджындз, аннæмæй та ахæм цæ- 
джындзтæ лæгæн йæхи мидæг сты, йе ’фсарм уыдоныл æнцайы! 
Æндæр-иу алчидæр фæныхилид, фæцарæхсид, дæ загъдау, фæлæ 
йæ йе ’фсарм уыцырдæм фæцудын нæ уадзы! Гъеуымæн уыд 
кæцыфæнды дуджы дæр, иратаманæй нырмæ, сæ адæмы фарнæй 
хайджын лæгтæ! Ды та цавæрдæр билет зæгъыс... 
С и х. Хорз. Разы дæн! Зæрдæмæ исинаг ныхæстæ дын сты. 
Фæлæ ахæм фидар, æнæфæцудгæ мидцæджындзтæ та рæзгæ 
фæсивæдæн кæм уа? Чи сын сæ ныссадза сæ мидæфсармы? 
Æнахъомæй чи цы уыны, уый райсы йæхицæн зондæн! Хæлофы 
дуг у сæ дуг æмæ уыдон дæр... Цы ауæрдой... 
А с æ х м æ т (бахудт). Гъе, гъе, Сих! Чердæм здахыс дæ 
арæхстджын ныхас, цы дымæгмæ дзурыс уæдæй нырмæ, уый 
дын тынг хорз æрцахстон! Дзæгъæлы нæ бакæныс... (Фæзмы йæ.) 
«Къолхозы дыууæ гагайы куы ’рзайа, уæд дзы иу хъуамæ лæгау 
лæджы къæбицы стæлфа!» 
С и х (худгсейæ йæ къух ауыгъта). Уый æз афтæ æнæуи 
ныхасæн фæзæгъын. (Баздæхт æм.) Фæлæ дæм ацы гæны ха- 
бар æцæг царциаты диссаг нæ кæсы! Цæмæн æй тауын домы 
паддзахад? Фæуæд — йæ цъар бæндæнтæ бийынæн. Йæ мыгга- 
джы сой цыдæр æфсæддон хъуыддаджы ахсджиагæй хъæуы. Йæ 
хъæд та... Фæлæ ма кастрайæ дæр чи арт кæны. Æрмæст дзы уæд- 
дæр ацы рыгæй диссагдæр ницы ис! Чи йæ нымайы? Кæм хыгъды 
цæуы? Ничи æмæ никуы!! Фæлæ йæ ды хъахъхъæн! Фæхъуыди 
рыгæй, нæ фæхъуыди, кæнæ йæ иууылдæр фæхастæуыд — нæ 
дзы паддзахадыл зиан цæуы, нæ — къолхозыл! Афтæмæй та йæ, 
дæ загъдау, фæсивæдæй æнæцæджындз чи у, уыцы кæцыдæр иу 
хай туджы аргъæй агурынц! Ныббырсты цæуæгау æм бырсынц! 
Берлины куы уыдаид ацы тæхудиаджы хъылма рыг, уæд Гитлеры 
рыг раджы скалдтаиккой адон! Диссæгтæ, царциатæ! 
А с æ х м æ т. Раст загътай: туджы аргъæй! Хæдзархæлд дзы 
34 

кæнынц, бынсæфт! Æнæниздзинадæн дæр, дам, стыр зиан хæс- 
сы. Фæлæ йæ уæддæр, сæ фырхъалæй уа, сæ... 
С и х (йæ озыппæй тамакойы къопп систа, йæ фарс ын йæ 
амонæн æнгуылдзæй бахоста). Æмæ мæнæ ауыл паддзахад ком- 
коммæ куы фыссы. (Кæсы.) «Минздрав СССР предупреждает: 
«Курение опасно для вашего здоровья!» Æмæ цы, уый тыххæй 
йæ къаддæр дымынц? Кæд æргом марг у, уæд æй цы цæсгомæй 
уæй кæны нæ советон паддзахад, и? 
А с æ х м æ т. Бегара дыл нæй — ма йæ æлхæн, ма йæ цъир! 
Цы ма уа уымæй æнцондæр мадзал маргæй фервæзынæн! 
С и х. Уый йæ зæгъын æнцон у, ма йæ дым, зæгъгæ, фæлæ 
мæм куынæуал вæййы, уæд æрра дæр æрра æмæ æз дæр бæтти- 
наг. Уартæ мæ бæхы фаджыс хурмæ хусæй дымынмæ æрцæуын! 
Æмæ, зæгъын, кæд, ацы рыг цъирыныл чи сбæндæн, уыдоныл 
дæр мæнæй хуыздæр бон не скæны. Уæд сын æй фæлтау нæхæ- 
дæг... (Ферхæцыд.) Ома къолхоз йæхæдæг уæй кæнын райда- 
йæд. Науæд уыйас æфтиаг дзæгъæлы сæфæд... 
А с æ х м æ т (фæкуыддæрау). Уый та куыд? Марг сын уæй 
кæнæм? Æргом марг? Анаша? Хъылма?! Уæллæй, ды... 
С и х (худы). Нозт дæр сусæг марг нæу? Уæдæ мæнæ хæй- 
рæджы хойраг тамако дæр иннæ ахæм. Стæй æмбыд дыргътæй 
конд хъæбæр сæн та? Афтæмæй сæ цас пайда исы паддзахад! 
Ацы рыг дæр æгайтма æлхæнæг фæзынд. Агурæг цы уа, уый та 
уæйгæнæг дæр уыдзæн. 
А с æ х м æ т. Иунæгæй дзæгъæл быдыры æцæгдæр дæ сæры 
цынæ фæкуыси уыдзæн! Æмæ, дам, лæгæн йæ сæр йæ уæхсчы- 
тыл хъуыдыйы охыл сагъд у! Акæс-ма дæ алыварс! (Амоны кьу- 
хæй.) Ай дын уæрæх быдыртæ. Уартæ дын бæрзонд урссæр 
хæхтæ. Дæлæ дын Цæугæдон... Æмæ ды та — сæрибар. Уæд дын 
цы нæ фаг кæны? Дæ зæрдæмæ дунейы райдзаст уындæй цин 
æвгæн! Гуыбын та æцæг скъæт у... 
С и х (Асæхмæты хьæлæсы уагæй). Уалæ дын уым та цъыма- 
ра! Хæфсытæ дзы уасынц! Сæ зардмæ æрсим æмæ æркаф... 
А с æх м æ т. Æмæ цы? Хæфс цы доны нæ бады, уый нуазы- 
нæн нæ бæззы. Ахъуыды-ма кæн: мæнæ дын ай сыгъдæг дон, 
афтæмæй нуазынмæ ма бæззæд! Ды дзурыс, ды, фæлæ, ехх- 
мардзæ, ногдзагъд цæвæг ма райс æмæ æртæхджын уыгæрдæны 
дæ зæрдæ ма барог кæн! 
С и х. Цæй хосгæрсты кой ма æрымысыдтæ! Æз мæнæ хуым- 
гæрæттæ æлвынын, цыдæртæ дзы ракæрдын. Ацы амброзийæн 
дæр сыскъуыйыны амал куы нал ис. Уый дæр раздæр хæмпæл- 
гæрдæджы иу кæцыдæр хай уыд. Ныр æм кæсыс, быдыртæ иууыл 
йæхи нæ бакодта! 
А с æ х м æ т (æдзынæг æм кæсы). Дæ ныхæсты ратæдзæн- 
тæм, Сих, мæ зæрдæ ’хсайы. Мацы ахæмæй ныффæнд кæн, и? 
С и х. Ома? 
А с æ х м æ т. Хос бассывтай, æхца дзы рассывтай, уый ма — 
35 

гъа, дæ фæллойы аргъ у. Фæлæ цы æнæхицау туджы аргъ ры- 
джы кой кодтай, уым дæхи сæвдулынмæ ма бабæллай, и? 
С и х. Зæрондæй ма мæхи рыджы дæр куы сæвдулин! Дæ 
гуырысхотæй мæ ’фхæрыс, Асæхмæт. Æргом мæ ’фхæрыс, æргом. 
А с æ х м æ т. Дæхи зæронд ма хон, науæд дын Сурæт нал 
бакомдзæн! 
С и х. Зæронд бæх ауæдз нæ халы! 
А с æ х м æ т (йæ дыууæхстон райста). Цæуон... О, исты 
афынæй кодтай? Ивын дæ хъæуы сомыхсæв? 
С и х. Бон куы ’рбарухс, уæд арæдзæ-мæдзæ кодтон. Æз 
æфтуанхъæдыл дæр мæ хуыссæджы хай арвитдзынæн. Фынтæ 
дæр ма федтон, фынтæ. 
А с æ х м æ т. Цымгæ федтай, тæтæйрагау, дæ фыны, фæлæ 
дæм уидыг нæ уыд? 
С и х. О! Стæй та мæм уидыг уыд, фæлæ цымгæ нал федтон! 
Мæгуыр лæгæн фыны дæр йæ хъуыддаг рæстмæ нæ цæуы. 
А с æ х м æ т. Цæй, æз ма хъæумæ райсомы æмбырдмæ ныу- 
уайон. Фæлæ-иу ды дæ таугæрдæг хос дæр ссив æмæ дæ алы- 
варсмæ дæр дæ цæст дар. Ацы рыджы зианхаст тамакоимæ барæн 
кæй нæй, уый хорз зоныс. Афтæ дæхи барæй ныггуымыдзахуыз 
кодтай, æндæр. И? Æви дын дæхимæ дæр цæст дарын хъæуы? 
С и х. Нæ, Асæхмæт, демæ зæрдæбын ныхæстæн бынат нæй! 
Лæджы йæхиуыл дæр сæнæууæнк кæндзынæ. Иу хатт ма йæ 
базыдтон, дзыхыл мидæмæ хæцынæй хуыздæр дзы кæй ницы ис, 
уый. Цу, цу, ныууай æмбырдмæ, дæ зæрдæ ардæм ма ’хсайæд! 
Асæхмæт йæ дыууæхстон баккой кодта æмæ ацыд. 
С и х (Асæхмæты фæстæ æдзынæг кæсгæйæ). Нæ, ай аф- 
тæмæйты дæхицæн цæдисон æмбал нæ фæкæндзынæ. Къæрмæг 
ын хъæуы, ахъаззаг къæрмæг! Йæ дзыхыл цъутта æвæрдау куыд 
хæца, афтæ! Ныр мæм йæ зæрдæ ’хсайдзæн, æмæ мæм кæд бы- 
руйы хуынчъытæй кæсын йæ сæрмæ не ’рхæсса, уæддæр... (Та- 
макотæ систа, семæ архайгæйæ баззад.) 
Дыккаг ныв 
Фæссценæйы мотоциклы уынæр хъуысы. Фæсабыр. Чысыл фæстæдæр 
сабыргай зæлы «Мамасы зарæг». 
Нанайы буц чызг, хъæуы рæсугъддæр, 
Афтæ бадзуры, афтæ куы зæгъы, гъей. 
Фыдбоны Мамас, куыд мæ фæсайдтай, 
Афтæ куы дзырдтай, афтæ куы загътай: 
Нæ хъæуы куы нæй мæнæй цæрæгдæр, 
Мæ фæрныг хæдзар — арвæй оæрæгдæр, 
Мæ уæладзгуытæн — хурмæ сæ балкъон, 
Мæ сираг бæхтæн — рæсугъд сæ файтон. 
36 

Кæм ысты, Мамас, дæ уæладзгуытæ, 
Се ’рвхуыз рудзгуытæ æд хурмæ балкьон? 
Кæм ысты, Мамас, дæ хоры хуымтæ, 
Дæ уайаг бæхтæ, дæ рæсугъд файтон? 
Афтæ куы загътай, мæ хьæздыгдзннад, 
Мæ ис, мæ бон — мæхи лæгдзинад. 
Цæмæй æпиæлыс дæ лæгдзинадæй — 
Ницы дæм федтон хъæздыгдзинадæй. 
Дæ цæрæн хæдзар — зылын кау æнгæс, 
Æркæлыиæввонг хьæмиынсæр мусонг. 
Дæ кусæндзаума — цæвæджы зæронд, 
Дæ иунæг исоон — хæрæджы зæронд. 
Фæсмонгонд фæуай, фыдбоны усгур, 
Амонд æнхьæлæй мæн чи фæсайдта! 
Ныр мæ фæстæмæ, фæлитой Мамас, 
Æнæбæллæхæй нæхимæ алас. 
Сих æм байхъуыста. Саргъы цур нымæтыл йæ зонгуытыл æрбадт. 
С и х (йæ сахатмæ æркаст). Авд сахаты æмæ дыууадæс 
минуты. Бадардзыстæм æй нæ зæрдыл!.. 
Саргъимæ архайы. Гоппыты мидæгæй цæмæйдæр дымстдзаг дзæкъултæ 
раласта, нымæты бын сæ амбæхста. Саргъ фалдæр æрæвæрдта. Æнæмæтхуы- 
зæй сбадт. Тамако та сдымдта. Р э м æрбацыд. Рахиз къухы — магнитофон, 
галиуæй йæ уæхскыл ауыгъд уæззау дзаг хызыны роныл хæцы. Магнитофон 
галиумæ райста æмæ рахизæй хызын æриста. 
Р э м (хызын Сихы цур æрæвæрдта, йæ кьух ын исы). Салам, 
Сих! Уыйас цæуыл дзырдтат, уыйас? 
С и х. Салам, Чъепс, салам! Дæ дардмæкæсæнтæй та нæ хъахъ- 
хъæдтай? Афтæ нын æнæуи уарзон ныхас бацайдагъ. Æрбад уал 
ды дæр. 
Р э м. Мæн бадынтæм не ’вдæлы. (Æрбадт нымæтыл, маг- 
нитофон тьæпæн æрæвæрдта, хызынмæ амоны.) Мæнæ дæ хæлц 
равдæлон кæн, æмæ æз лидзон. О, æмæ цæуыл ахицæн уæ уар- 
зон ныхас? Ницы ком дын дæтты? Æмбырдмæ ацыд? 
С и х. Тагъд ма кæн, мæ чысыл дон, науæд фурды нæ баййаф- 
дзынæ. О, æмбырдмæ ацыд. 
Р э м (бакаст æм). Омæ уæдæ куыд у? 
С и х. Сахатæй нæ сахатмæ бæрæг дары æмæ... Ноджы ма мæ 
мусонг тæккæ доны был лæууы, сатæг уддзæф хæссы ардæм. 
Ахæм ма дзы æнуд фæззæг уа! Æмæ хъæуа-нæхъæуа тындзы 
ардæм... 
Р э м. Уый — боныгон. 
С и х. Бон-æхсæв нæ хынцы. (Йæ фæскьæбут ныхы.) 
Р э м. Уæдæ мæ афтидармæй аздахинаг дæ? 
37 

С и х. Сурæтмæ банхъæлмæ кæс доны фале. Ам Цæугæдон 
дæр йæ тæккæ нарæгæй у æмæ та дыл иу былгæронæй иннæмæ 
баузæлдзæн. Уагæр ын цы хорзы бацыдтæ? 
Р э м (карзæй). Æгæр дæрдтыл нæ уыныс, Сих? Æрцыбыртæ 
кæнын дæ ма бахъæуæд! 
С и х. Чъепс, байрæджы дын мæнмæ æртхъирæнтæн. Æз цал- 
дæр боны рацардтæн æмæ цыдæртæ бавзæрстон, кæмдæрты сфæл- 
тæрдтон. Стæй æртхъирæнтæ ма кæн æмæ дæхæдæг дæр дæ фæс- 
къæбутæй æдас уай! 
Р э м. Сих, дзæнгæда цæгъдын дыл нæ фидауы! Æз загътон, 
ды фехъуыстай. Цыма Сурæты никуы никæуыл узæлгæ федтай, 
афтæ дæм кæсæд. Кæннод де рагъæй — уафсхор, мæ армæй та — 
чъепс! Мах хъазты мидæг хъазтхалæг-гæбæрдымæг нæ вæййы, 
фæлæ дзы æнæ сæрæй баззайы. 
С и х. Чъепс, мæ хуры чысыл, иу худæг хабар дын радзурон, 
æмæ кæд афтæ загъдæмхиц нал уаис. Нæ кусджытæй иу усæй мæ 
бон нал уыд. Алы мæгуыры райсом дæр Асæхмæтæн хъаст кодта, 
хъыллист кодта, æхсæвы, дам, мын мæ куыристæ чидæр лæдзæ- 
гæй лæгуындæр ныккæны, зæгъгæ, ныддуцы, дам, мын сæ. Æз 
дæр айтæ-уйтæ куы нал фæкæнин æмæ дын дысон куыристы 
халагъуды куы бамбæхсин. Кæсын, æмæ дын ус йæхæдæг сæу- 
мæдæвдæгæй хъазуатонæй гæн æхсæды æмæ æууæрды, фондза- 
зон пълан дыууæ азмæ уæлбыл кæны! Бауагътон ма йæ. Стæй 
йæм мæхи сыгъдæг Чырыстийау раргом кодтон! Мард нæ фед- 
тай, мард! Цикъæйау ныффæлурс, раст ын кæд зæрдæскъуыдæй 
не старстæн! Фæлæ домбай æмæ фидар сты ацы гæдыйы хъæстæ. 
Ма, дам, мæ фесаф, мæ фондз сабийы, дам, ацы дæлимонты хой- 
раг рыгæй хæссын. Чи сæ бæгæныйы фынчытæй хæссы, чи сæ- 
кæры уымæлæй, чи æхсырыцъары тæнæгæй, чи та мæнæ ныр 
гæны рыгæй! 
Р э м (худы). Уæдæ! Алчидæр, куыд арæхсы, афтæ амæлттæ 
кæны. О, æмæ цы фæцис? 
С и х (цыма йæ нæ хъусы, уыйау). Уыныс, лæджы бахъæл- 
дзæг кæн, æмæ йæ зæрдæ æрфæлмæн уа! Гырым та, æвæццæгæн, 
дæу бауарзта уый тыххæй, ома ды та уый бахъæлдзæг кæныс. 
Р э м. Цæй тыххæй? Цæмæй йæ бахъæлдзæг кæнын уæд? 
С и х. Йæ зæрдæйы хъæбæртæ æрбæмбæг вæййынц, йæ уар- 
зон «Мамасы зарæг» ын мæнæ {магнитофонмæ амоны) дæ фæн- 
дырæй куы ацæгъдыс, уæд. Æмæ та дæ хидыл доны ацы фарсмæ 
æрбауадзы. 
Р э м (худы). Ау, уæдæ мæ куыд баурома? Дæуæн мæ аходæн 
хæссын нæ хъæуы? 
С и х (уый хьæлæсы уагæй дæлгоммæныхас дарддæр кæны). 
Ноджы ма мæ хойы лæппуйы фырты, и? Нæ, сæ куыйтæй нæу 
Гырым. Уæлдайдæр ма йын дзидзаты фæлмæнтæй куы баппарай 
дæ зарæджы уæлæмхасæн, уæд! 
Р э м (йæ къухтæ кæрæдзиуыл дисгæигæйæ фæлдахы). Мæнæ 
38 

æцæг Сих! Мæнæ æцæг абвер! Гъы, Гырымæй дæр та исты ахæм 
зоныс? Уый дæр сæумæдæвдæгæй найгæнгæ-æхсæдгæ баййæфтай? 
С и х. Сæумæдæвдæг нæ уыд, фæлæ авд сахаты æмæ дыууа- 
дæс минуты. Мæнæ дæу куы бауыгъта, уæд. Æмæ дæуæй цы 
къæркъæргæнаг сырх сыфгæр æркалд, уыдон та, хæрзаг, йæ худы 
счъилы амбæхста. Фæлæ — о, æз ницы зонын, никуы ницы фед- 
тон. Авд сахаты æмæ дыууадæс минуты уыд, уый дæр мæ æрбай- 
рох. Слестгæнджытæ та мæлæты бирæ уарзынц, кæд цы федтай, 
уымæн йæ бæлвырд рæстæг. Цæмæ сæ фæхъæуы, мæгъа... 
Р э м (æртхьирæнгæнгæ). Сих! 
С и х (уæлдайхуызон нæ фæцис). Рэм, мæ чысыл къона, цæ- 
мæй дæ фæрсинаг вæййын... (Базылд æм, йæ уæхскæй йын цыма 
серду райста, уыйау йæ армыл афу кодта.) Мæнæ йæд... Дæхæ- 
дæг æй, æнæуи тамако куынæ дымыс, уæд уый куыд... Фæлæ йæ 
дæуæй... (Паузæ.) Дæ хостæ дын чи æлхæны, уыдонæн йед... 
Тæригъæд нæ кæныс? Комкоммæ фæсивæдыл рын æфтау æмæ... 
Р э м. Æз æй нæ дымын æмæ йæ дыминаг дæр нæ дæн! Æнæ 
мæн дæр æдылытæ фагæй фылдæр сты. Фæлæ дæу та де ’фсарм 
схордта, Асæхмæтимæ уарзон ныхæстæ кæнгæйæ? 
С и х. Уæдæ æфсармæй дæр бынтон куыд равдæлон уай, куыд... 
(Схьæлæйхуды.) Лæг йе ’фсармы фидар, æнæфæцудгæцæджындз- 
тæй лæг у æмæ... 
Р э м. Æфсарм-йа? Уый та циу, уый? Цæимæ дымгæ у? Кæ- 
мæй хъуамæ кæна лæг æфсæрмы? Кæй уæздандзинæдтыл фæ- 
калдтæ? (Сонт фестад, Сихы уæлхьус хылдзæттæйау слæууыд.) 
Цы дæ хъæуы, цы?! Цы мæ баифтыгътай зондджын ныхæстыл? 
С и х (сабыргай). Иууылдæр абон æмхуызонæй туаллаг пы- 
сыратæ стут æви? Цы дæ агурын? Дæ сызгъæрин цæмæй æмæ 
куыдæй фезгæхæрд, уый зæгъын, мæхицæн базонон. Йарæби, 
дзурæн нал ис дыууæ лæгæй дæр? Адæм... 
Р э м (йæ хьæлæсы фæбадт). Адæм! Адæм! Цавæр адæм? 
Кæм сыл æрхæцыд дæ цæст? Сталины мын уыцы тæхудиаггæнгæ- 
табугæнгæ куы æрымысынц! Уый ма, дам, куы уаид, уæд... 
С и х (йæ ныхас ын аскьæфта). Уæд фæтк уаид! Æгъдау 
уаид! Æнæсæрфатæй егъау гэстæ æмæ аэстæ, сæкæры заводтæй 
гæххæтты заводтæ чи рацаразы, уыдоны иу æрфæрсæг уаид! Кæд 
æфсарм нал ис, уæд та уадз æмæ тæрсгæ кæной! Афтæ, гъе! 
Р э м. Æмæ та дæ фвдау мæ фыдæн дæр, дæ къæхтæ раст 
араз, зæгъгæ, зæгъæг уаид! Æмæ та ахæстæттæ сæ былтæй акæ- 
ликкой! Æмæ та даргъæвзагон нымудзджытыл хурты хур скæ- 
сид! Сæ хъул та сах абадид. Сызмæстой дуне, йæ рыг ын скалд- 
той! Æмæ дзы ныр ацал-ауал азы сæхæдæг дæр ницуал уынынц! 
Дур фехс, æмæ та социалистон фæллойы хъæбатырыл ауайдзæн! 
Хъæбатыртæ! Ацы аз мæ кæритæ, мæ уæрыччытæ — дæуæн, иннæ 
аз та мæнæн — æмæ ды дæр депутат æмæ хъæбатыр, стæй æз дæр! 
С и х (худы). Маладец, Чъепс! «Амырычы хъæлæсы» къæр- 
респондентæй дæ нысан кæнын! 
39 

Р э м. Банцай! Æмæ — банзай! Апойнагау — размæ! Æфсарм 
та... Ма тæрс, Сих, уый тæссаг хæцгæ низ нæу. Æрхуысс æмæ 
дын уайтагъд фæлидздзæн. (Фæстæмæ æрбадт.) О, æмæ уæд- 
дæр цы фæцис? 
С и х. Чи? Кæмæй зæгъыс? 
Р э м. Уый! Фондз сабийы мад цы банай кодта, уыцы... 
С и х. А-а-а! Æзынма мæ кæмæйдæр фæрсыс. Йæхи тæккæ 
цæстыты раз ын æй дымгæйы æвджид бакодтон. Таллæй-уæллæй! 
Р э м. Ныр мæ куы бауырнид, уый дæ нæ фæнды? 
С и х (хпстæр æнгуылдзæй йæ цæсты бын ныхæгау сæрфы). 
Бæргæ мæ фæнды... Цы дзы ис, цы дæ нæ бауырна, ахæмæй? 
Р э м. Фæцыбырдæр кæнæм нæ ныхас. 
С и х (арвмæ скаст). Ацы æрвдзæфтæ дæр мæлæты арæх 
систы. Цы сахат дæ æрмыхъхъ-æрцæлхъ ласдзæн, зæгъгæ, уый 
тæссæй æхсæв-бонмæ рафт-бафт кæныс дæ лыстæныл... Сызнæт 
бæстæ... 
Р э м. О, цæй, бынтон æй ма сзынаргъ кæн. Æрдæбон цыдæр 
æнахуыр æфсармы кой куы кодтай! 
С и х. Джиранка — фараст сырхы... 
Р э м. Æппындæр дын дин нæй? Æз та ма дзы цы фиу батух- 
дзынæн? Ирон нæ дæ, ирон, Сих? 
С и х. Зонгæйы хатырæй, æндæр... Авд! Æмæ йыл мауал дзу- 
рæм. О! Дæ хæлцы аргъ дзы сис, науæд мæ ирон ном гуырысхо- 
йаг кæны æцæгдæр... 
Рэм йæ риуы мидæггаг дзыппæй æхцатæ систа, анымадта дзы иуцасдæр 
æмæ иннæтæ Сихмæ радта. Уый сæ æнæнымайгæйæ йæ цырыхъхъы хъусы 
фæцавта. Хызын дæлгоммæ фæзылдта — къалбасы цæгтæ, дзул, тад цых- 
тытæ æмæ дзы арахъхъы авг æркалд. Сих нымæты бынæй йæ дзæкъултæ 
раласта æмæ сæ Рэмы хызыны нысхуыста, Рэмы хъæбысмæ йæ бахста. 
Р э м. Æз фесæфон уæдæ. Сурæты мын ма хъыгдар. Хорз 
адæймаг у. 
С и х (бахудт). Тынгдæр-ма дзы раппæл, куыд æхсызгон 
мын у! 
Р э м. А-а, хæдæгон, дæ сусæг судзгæ уарзон дын æй куы 
хонынц! Уæдæ йæ уæд нæ хъыгдардзынæ... чындзæхсæвмæ ис- 
тытæ бамбырд кæнын... 
С и х. Æз æй бæргæ даргъ бастæй уадзын. фæлæ ацы Асæх- 
мæт... Лæг æм иуæй хæлæгæй дæр скъуыйы. Йæхицæй æфсарм- 
джындæр, йæхицæй рæстуддæр лæг ссарæн нæй. Хæхты фарн, 
комы цæсгом! Æхсæны хъуыддагæн æнæфæцудгæ цæджындзау 
лæууы. Æмæ ахæм дзуары лæгæн исты хорзы ма бацу! Уый де 
’мварс ма фæкæн! 
Р э м. Сурæты бон ын ничердыгæй ницы зæрдæрæвдауæн 
скæнын бауыдзæн? 
С и х. Æз сылгоймаджы ме ’дылы æрыгонæй мæ хъуыддæгты 
бæрны куы никуы тъыстон, уæд ма ныр... Рэм, ды дæхæдæг куынæ 
уай, уæд — ничи! 
40 

Р э м. Мæ сæр дæ бахъуыд, зæгъгæ, уæд фыдымадæй фæл- 
мæндæр æмæ рæвдауагдæр свæййыс. 
Сих. Рэм, мæхурычысыл! Асæхмæтцæдисонæмбалæнагургæ 
æмæ æнæссаргæ у. 
Р э м. Сих, кæд дæхæдæг ныронг исты æрхъуыды кодтай, 
уæд... Циу? Цыбырæй йæ зæгъ. 
С и х. Йæ фырт дæр ам вæййы. О, йæ уарзон та Сурæты чызг 
Нателлæ у. 
Р э м. Ма бахæстæджытæ уат! Цы хуыйны? 
С и х. Таму... Таймураз. А-уалдзæджы æфсадæй ссыд. Иннæ 
аз институтмæ хъавы. Мæнæ тæрхонгæнджыты скъоламæ. Æмæ 
йæм, зæгъын, истæмæй куы фæкæсис... 
Р э м. Фыст мæм у дæ хъуыды. Ахæм ахсджиаг хъуыддаджы 
фæдыл æз тæккæ абон фæстæмæ зындзынæн. Ды дæр ме ’рцыдмæ 
ног хуын цæттæйæ дар. (Ацыд.) 
С и х (йæхиимæ дзурæгау). Къæрмæг дын хъæуы, Асæхмæт, 
къуымбилæй къæрмæг! Дæ дзых хъуын æмæ къæмæй куыд бай- 
дзаг уа æмæ дзурынæн куыд нал уай! (Хæрипæгтæ мусонгмæ 
бахаста. Раздæхт, йæ дзыппы кьалбасы хай æмæ дзулы карст 
тьысгæйæ. Саргъ сæккой кодта, сагой райста æмæ фæаууон.) 
Æртыккаг ныв 
Таймураз æмæ Нателлæ. Сæ дыууæмæ дæр — стыр полиэтилен хъулои- 
мулон хызынтæ. Чингуытæ дæр сын дзы кæй ис, цæмæйдæрты уæлдай, уый 
бæрæг дары. 
Таймураз (мусонгмæ бакаст ). Ам дæр змæлæг куы нæй! 
Сихы та цы Хуыцау фæхаста йæхимæ? 
Н а т е л л æ. Уый та хос ссивдзæн. Йе та хъæумæ ацыдаид. 
Таймураз. Чи йын цы сцæттæ кодта хъæуы? Æхсæвæй, 
бонæй ам цæры. (Дардмæ акаст.) А-а-а, уартæ ис, йæ бæхыл 
саргъ æвæры. (Дон систа, дзаг кружкæ Нателлæмæ бадард- 
та.) Гъа, аназ, дон кæстæрæй нуазгæ у. 
Н а т е л л æ. Райсомраджы цæхджын фыдтæ бахордтон, æви 
дзы мæ тъæнгтæ ’нхъæвзын? Дæхицæн хæлар уæд! 
Таймураз. Дон, дам, аназ æмæ дæ зæрдæ æруазал уа. 
(Банызта йæхæдæг.) 
Н а т е л л æ. Æруазал дæ фыцгæ зæрдæ? Уæд ма дæуæй цæй 
юрист ис? 
Таймураз. Мæнæ та мæхи дæумæ батавдзынæн, æмæ^мын 
цæхæр фестдзæн! (Базарыд.) Пиллонтæ калы, цæхæртæ! (Йæхи 
цыма пецмæ тавы, уьшау Нателлæмæ йæ кьухтæ дары.) Оф, 
оф! Сырх зынг та сси! О, æмæ юристæн æнæмæнг фыцгæ зæрдæ 
вæййы? Уый та кæцæй æрбаймысыдтæ? 
Н а т е л л æ. Бæгуыдæр! Дзержинский дзæгъæлы загъта 
уæдæ, хъуамæ юристæн сыгъдæг къухтæ, уазал зонд æмæ зынг 
зæрдæ уа, зæгъгæ? 
41 

Таймураз. Уый чекисттæн фæдзæхста афтæ. 
Н а т е л л æ. Æвзæр кусут, чекисттæ, æвзæр! Æндæра адæ- 
мæн сæ давыны ахуыр уал æмæ уал азы ма фехал! Уыныс, кружкæ 
дæр куырмæлхынцъ баст у, науæд æй исчи йæ хæдзармæ куы 
алуха! Йæ фæд дæр нал разындзæн социалистон исбонæн. 
Таймураз. Æмæ сымах, дохтыртæ, уæлбыл фестут? Бæс- 
тыл иу рынчын нал ис? Иууылдæр уын фæцагъды сты? 
Фырхудæгæй кæрæдзиуыл къултæ кæнынц. Худгæ-худыны фидистыл 
схæцыдысты. 
Н а т е л л æ. Æмæ сымах, прокурортæ, слестгæнджытæ, 
тæрхонгæнджытæ мæнæ йедтæ куы стут... йедтæ... (Нал æй ахсы.) 
Гæртамхортæ! Уæ закъон-лакъон дон раст къæцæлты ласы, зы- 
лынтæ та истæуыл фæхæцынц! Гæртамы, йе та телефонæй дзæн- 
гæрæджы фæрцы! Анархасис уартæ нæ эрæйы размæ æвдæм 
æнусы куы загъта афтæ: «Закъон у хæлуарæджы тын — гыццыл 
бындзытæ дзы ныссæдзынц, стыртæ йæ атонынц». 
Таймураз. Æмæ... Æмæ, дохтыртæ, уæхæдæг куы стут 
гæртамхортæ. Хуыздæр хостæ уæ зонгæтæн æмбæхсут, куатæйы 
бынты сæ уæй кæнут! Цæмæй лæджы нывылдæр ныкъкъуыхтæ 
ласат, уый тыххæй уын уæ урс халатты уæрæх дзыппы гæртам 
нысхой! (Базарыд.) 
Куы рацæйцæуыс дæ урс халаты, гъей! 
Гæртамтыл зилгæ, гæртамтæ уидзгæ, гъей! 
Тæхуды, зæгъы, дæу чи рацахсы, гъей! 
Н а т е л л æ. Æмæ сымахæн, юристтæн, ахуыры фæндагыл 
уæ фыццаг санчъех дæр гæртамæй куы райдайы! Йе та зонгæты 
фæрцы чъылдымты. Йе та, исты хицауы бага кæй у, уый руа- 
джы! Мæнæ фæлварæнтæ дæттай, уæд сæ фендзынæ! Чи сты, 
чи, юридикон факультеты студенттæ? Хицауы фырты. кæнæ чыз- 
джы фæлварæнты афтæ фæрсынц... (Йæ хъæлæс аивта уыцы 
лæгъзæй.) Хæсты ссæдз милуаны фæмард махæй, уый, ай-гъай- 
дæр, зоныс, нæ, мæ къона? Зоныс, зоныс! Цу, иннæ фæлва- 
рæнмæ дæхи цæттæ кæн, ныр та дын фондз! Раст лæджы чыз- 
джы-фырты та афтæ... (Йе урфгуытæ фæтар сты, бынты кæсы.) 
Цал адæймаджы фæмард махæй хæсты рæстæг? — Ссæдз милуа- 
ны. — Ранымай-ма сæ номæй-номмæ! Уæууа, нæ сæ зоныс? Цу 
уал уæдæ æмæ иннæ азмæ дæхи цæттæ кæн! Уый та дын юрист- 
тæн сæ ахуыргæнджытæ. Уæд кæмæй домыс рæстдзинад? 
Таймураз. Æмæ мединституты ахуыргæнджыты куы 
æрцахстой фæд-фæдыл цалдæр хатты, алы тутсæр къодæхтæн 
гæртамыл фондзтæ æвæрдтой æмæ! 
Нателлæ. О, æрцахстой! Гæртамхор юристтæ сæ æрцах- 
стой! Уæ кæрæдзи та... Халон халоны цæст нæ къахы! Исчи уæ 
къухтæм куы бахауы, æнæфæхæцæг исчи, уæд уый рагъæй уæхи 
тæригъæдтæ дæр ма фидут! Къæлæтæй цæг скæнут, цæгау зылы- 
нæй та — раст зæгæл! 
42 

Таймураз. Мæнæ мæм ды æрбахауай! Кæд дын æртæйæ 
дæсмæ æмбæла, уæд дын æз æртындæс азы куынæ ныххуырсон! 
Н а т е л л æ. Мæнæ дæхæдæг схъæрзай истæмæй. Кæд дын 
иу хос суарийы аргъæй æмбæла, уæд дын æз та иу æмæ ссæдз 
рафысдзынæн! Сæ тæккæ зынаргъдæртæй! Дæ улупа нæ, фæлæ 
дæ гæртамтæ дæр афтечы амæддаг куыд фæуой! Стæй дын уый- 
фæстæ ахæм укол скæндзынæн, ахæм, æмæ дын æрбадæн дæр 
куыд нал уа æмæ сыстæн дæр! 
Таймураз. Стæй дæхицæй уæлмæрдты мæрддзыгой адæ- 
мæн æппæлдзынæ, мæнæ амæн дæр æмæ мæнæ ацы мæрдтæн 
дæр операцитæ ды кодтай, зæгъгæ! Нæ? 
Н а т е л л æ. Æмæ дохтыртæ сæхиуыл барæй хæцгæ низ куы 
бафтауынц, йæ миниуджытæ йын базоной æмæ дæу хуызæн гæр- 
тамхорты ирвæзын кæной, зæгъгæ. Æхсæв-бон куынæ хынцынц! 
Таймураз. Æмæ юристтæ лæджы сæрыл... 
Н а т е л л æ. Уыдон хуымæтæг милиционертæ вæййынц. 
Таймураз. Æмæ юристтæ... (Цы зæгъа, ууыл скатай.) 
Æмæ юристтæ фыдгæнæджы топпы дзыхмæ куы ’рлæууынц! 
Кардмæ афтидармæй куы лæбурынц! Уыдон... 
Н а т е л л æ (йæ иыхас ын аскъæфта). Тæппудтæ куы сты! 
Таймураз хæлиудзыхæй аззад. Ныххудт æмæ Нателлæйы басырдта. Уый 
мусонджы алыварс згъоры. Таймураз иннæуылты йæ размæ фæцис. Ацахста 
йæ. Йæ хъæбысы йæ бакодта. Худынц. 
Таймураз (йæхимæ йæ ’лхъивы). Мæхимæ дæ афтæ тынг 
нылхъивин, афтæ, æмæ ме ’мбуар куыд суай, кæрæдзийæ нын 
магдебургаг æрдæгкъоритау атонæн куыд нал уа! 
Нателлæ (йæ къухтæ Таймуразы риумæ сбыцæу кодта). 
Суадз мæ, æрра! Исчи нæ уыны æмæ нæ худинаджы хъæр хъуысы! 
Таймураз æй суагъта. Нателлæ йæхи адзæбæхтæ кодта, систа йæ дзæкъул. 
Н а т е л л æ (фæцæуыихъус). Цом, нпуæд та хур йæ цæст куы 
ныззынг кæна, дæ зæрдæйау, уæд та гæны тæфмæ мæ сæр расы- 
гау зилдзæн. Цалынмæ ма сатæг у, уæдмæ мамаитæм фæкæсæм. 
Т а й м у р а з. Æз та гыццылæй гæны мыггæгтæ уарзтон æмæ- 
иу мæ гуыбын ныххус! 
Нателлæ. Æ, бастъæлай, ныр цытæ дзурыс? 
Таймураз. Дохтырæн дæр дæ низы ахаст зæгъын æфсæр- 
мы хъæуы? 
Н а т е л л æ. Æз дохтыр нæма дæн, ды юрист куыд нæма дæ, 
афтæ. 
Таймураз (фидарæй). Суыдзыстæм! Ацы аз нæ бахауд- 
тай, зæгъгæ, уæд дæ ныфс асаст? 
Н а т е л л æ. Дæ гæртам цæттæ у? 
Таймураз (дзæкъул бахоста). Мæ чиныг. 
Н а т е л л æ. Æхца æфснайæн чиныг у сæ цæсты кадджын. 
Таймураз (фæсагъæсхуыз). Натæ, æз дæ æнæхынджылæ- 
гæй фæрсын. Натæ, ды... ды гæртамы фæрцы бацæуис? 
43 

Н а т е л л æ. Бацæуин! Иннæтæ мæнæй цæмæй æвзæрдæр сты? 
Уыдон дæр нæ худынц кæрæдзиуыл, æз дæр никæуыл худин. 
Таймураз. Натæ! 
Н а т е л л æ (театралон хъæлсесæй). Таму! Сæрыстыр у 
Нателлæ! Уый нæ ратдзæнис гæртам! 
Таймураз. Натæ, æз дæ зæрдиагæй фæрсын! 
Н а т е л л æ. Таму, цæй гæртам, цæй? Æниу ракæл-ракæл 
куы кæниккам, уæддæр... Æз фæлтау фæд-фæдыл дæс азы дæр 
фæлварæнтæ фæдæтдзынæн, уыцы зынгхуыст ссæдз милуаны 
номæй-номмæ базондзынæн, рынчындоны тыхст рынчынтæм зи- 
лæгæй кусдзынæн, фæлæ уæддæр... Таму, æцæг мæ фæрсыс? 
Таймураз. Уæдæ æз дæр уый мæ сæрмæ никуы æрхæс- 
дзынæн æмæ... Æмбарыс мæ? Æууæндыс мыл? Историйæ ма мæ 
исты цаутæй бафæрс. Ферох мæ истори æфсады, уыййеддæмæ 
ацы аз дæр бафæлвæрдтаин. Ныр æм ногæй æркæстытæ кодтон... 
Н а т е л л æ (фæхъуыдыдзаст, йæ амонæн æнгуылдз йæ 
къæмисæнмæ фæцарæзта). Уæдæ... Уæдæ Куликовы хæст кæд уыд? 
Таймураз. Мин æхсæзсæдæ æстайæм азы, æстæм сентяб- 
ры. Æстайæм аз, æстæм сентябрь — æнцон у зæрдыл дарынæн. 
Н а т е л л æ. Огъо! Ледовое побоище та? 
Таймураз. Мин дыууæсæдæ цыппор дыккæгæмы. 
Н а т е л л æ. Кæцы мæй? Цалæмы? 
Таймураз. Мæгъа... Ферох мæ... 
Н а т е л л æ. Асæхмæт дын исты хицау куы уаид, уæд дын æй 
лæгъстæмæ мæхæдæг зæгъин! Ахъуыды-ма кæн: их-иу сæ быны 
нæ ныттыдта? Æмæ афтæ кæд уыдаид? Къоста йæ зыдта: «Мит 
тайы, их сайы»... 
Таймураз (иингæнгæ). Уалдзæджы! 
Н а т е л л æ (худы). Кæд, дам, райгуырдтæ? Æмæ, дам, 
мæнæугæрдæнты! Апрелы уыд, фæндзæм апрелы! Уæдæ дыууа- 
дæсæм азы Фыдыбæстæйы хæст та кæд райдыдта? 
Таймураз (æнæфæхъуыдыйæ). Цыппæрдæсæм азы! 
Н а т е л л æ. Цы? (Худæгæй бакъæцæл.) 
Таймураз (цы загъта ахæм худæгæй, уый не ’мбары). 
Цæуыл худыс? Мин астсæдæ цыппæрдæсæм азы дыууадæсæм 
июны Наполеон... (Фæкъуыхцы.) 
Нателлæ фырхудæгæй ныкъкъæдзтæ. Таймураз дæр уæдмæ фæхъуыды 
кодта йæ рæдыд æмæ худы, йæ ных тьæпæн къухæй хойгæйæ. 
Н а т е л л æ. Дыууадæсæм азы Фыдыбæстæйы хæст райдыд- 
та цыппæрдæсæм азы! Ой-ой, мацы мын уæд фырхудæгæй. (Ба- 
уад æмæ дон анызта.) Фæрсон ма дæ? 
Т а й м у р а з. Фæрс! 
Н а т е л л æ. Стæ-ма, уыдонæй дæ ничи фæрсдзæн. 
Таймураз. Мæнæн институты зонгæ дæр ис! Нæ факульте- 
ты декан Уæздæнты Мелитоны фырт Харитон фæндзай æртыккæ- 
гæм азы бабаимæ æфсады иумæ уыд. Клины, Мæскуыйы бынмæ. 
44 

Н а т е л л æ. Æмæ дæ уый йæхæдæг зоны? 
Таймураз. Куыннæ стæй! Амынат кæдæй дзуры бабайæн, 
ссу-ма йæм, зæгъгæ, фæлæ кæм... Æниу, дам, æм мæ удыхос куы 
уаид, уæддæр æм уыцы хуызы баулæфин... 
Н а т е л л æ. О, æз цы Асæхмæты зонын, уый, æцæгæй дæр... 
Таму, цæй-ма, цом. Афонмæ мамаитæн æххормаг дæр у. 
Таймураз (хуоы). Гæны мыггæгтæ баууæрдæнт! О, сихо- 
рыл мæм-иу хæстæг ма ’рбацу! Ницы та сахуыр кæндзынæн æмæ 
та мæ æхсæвы бадын бахъæудзæн. 
Н а т е л л æ. Æллæх, <еллæх\ Мæн аххос æй фæкæ! Дæхæ- 
дæг мæм куы æрбалæсыс алы ’фсæнттæй! 
Таймураз. А-гъа, афтæ зæгъыс? Уæдæ æз мæ чиныг дæр 
мæнæ ам уадзын. (Хызынсей газеты тыхтон систа æмæ хызын 
бæласыл æрцауыгъта.) Мæлдзыджытæ йæм нæ ныббырдзысты... 
Ды та афтæ зæгъыс, нæ? 
Н а т е л л æ. Рæстдзинад алы æввонгхортæн сæ цæстытæ 
къахы! 
Таймураз. А-гъа! Уæдæ дæм æрбалæсын, зæгъыс! 
Басырдта Нателлæйы. Уый худгæ алыгъд. Асырдта йæ фæссценæмæ. 
Йæ хъæр хъуысы. 
Натæ! Æз уал бабайы ссарон! Бынтон æххормаг уый уыдзæн! 
Цыппæрæм ныв 
С у р æ т æмæ А м ы н а т хъуызæгау æрбацыдысты. Сæ дæлæрмтты 
куатæты тыхтæй цыдæртæ. Сурæт Таймуразиты фæстæ акаст, дон нуа- 
зынмæ баздæхт. 
С у р æ т (кружкæйыл хæцы). Мауал тæрс, нал зынынц. 
Фæлæ ма Таму Асæхмæты ныййафа, уый афонмæ хъæумæ аив- 
гъуыдтаид. (Дон систа.) Нуазыс? 
А м ы н а т. Хæлар дæхицæн! Дон аназ, зæгъгæ, дам, иннæ- 
мæн чи нæ зæгъа, уый — куыдз! Чи йын æй райса, уый та — 
дыууæ куыдзы! (Хæстæг æм бацыд.) 
Сурæт анызта, доны уæлдæйттæй кружкæйы былтæ ахсадта, ногæй систа 
æмæ йæ Амынатмæ радта. Уый дæр анызта. Сурæтау кружкæйы былтæ 
цæхсадта æмæ йæ æрæвæрдта. 
А м ы н а т (йæ уæлармæй йæ былтæ асæрфта). Донарæхæн 
дæ цард! 
С у р æ т. Нæ дын загътон, ам та уыцы æхсызгон сатæг 
уыдзæн, зæгъгæ? Гæны тæфмæ фæцæйхуыдуг кæнын... 
А м ы н а т. Цыма æрмæст сатæг уддзæфы тыххæй рацыдыс- 
тæм, уыйау... (Æнæбары худы.) 
С у р æ т. Цæй-ма, ма та райдай! Уæдæ мæ телты сæрты 
хизгæ чи фена, уый цы зæгъдзæн? Стæй ам Цæугæдон бынтон 
нарæг у — дæс-дыууадæс санчъехы, æмæ сæ йæ сæрты бахсдзы- 
нæн. О, раздæр уал уый æхца æрбахсдзæн. 
45 

А м ы н а т. Дæ усгур Сих дæр афтæ зæгъы? 
С у р æ т. Йæ кой йын ма кæн, йæ кой фесæфа! Æвзæр йæ 
коймæ цæуы! Ма дзы тæрс. Цалынмæ йæ хæмпæлхæццæ хостæ 
ссива, уæдмæ уый дæр зындзæн. (Йæ куатæ райхæлдта — урс 
нолиэтилен дзæкъул дзы над дзагæй.) Диссаг, цымæ сæ уый 
раздæр кæй æнамонд сæр æрцахста, гæны зыгуым дымынмæ бæз- 
зы, зæгъгæ? Алы æвдадзыхос кæрдæджытæ ферох сты, фæлæ... 
А м ы н а т. Ныр ын æцæг дæтты дæ Чъепс зыгуымы дзæкъу- 
лæн фондз туманы? 
С у р æ т. Уæдæ дын æз мæхи æхцатæй бафиддзынæн? Æри- 
ма йæ рæвдздæр! Далæ уал сæ æз доны был пысыраты æхсæн 
бамбæхсон. 
Амынат дæр йæ тыхтон райхæлдта. Уый дзæкъул та — сау полиэтиленæй. 
Сурæтмæ йæ куыд фæцæйлæвæрдта, афтæ иуварсмæ фæкаст. 
А м ы н а т (удаистæй). Йа-аллæх! Сих! Сих йæ бæхыл! 
С у р æ т. Мæнæ нымæтыл æрбадæм! Нæ быны сæ бакæнæм 
æмæ нæхи истæуыл ныхасгæнæг скæнæм. Кæд ахъуытты уаид иу 
афон... 
Нымæтыл тъæпæн æрбадтысты, дзæкъултæ сæ зæнгты бын фæцавтой. 
А м ы н а т (тарстæй). Æмæ цæуыл дзурæм? Бабын стæм, 
Сурæт! 
С у р æ т (йæхи æнæмæтхуыз акодта). О, æмæ дын уый 
дзырдтон. Йед... Нæ лæг дын айфыццаг... 
А м ы н а т. Цæй лæг ма дын ис, хæрзбын бауай! Ныр авд азы 
гæккуырийау куы уасыс! Уæд ын йæ быны спъиртт хинайынваг 
дарын нæ хъуыд — судзины фындз цæмæй асæрфтаиккат, уый-иу 
уæ амбулаторийы куы нал баззад. 
С у р æ т (хъуызæгау). Охх, цытæ ма мысыс! Мæ сæр фæ- 
дзæгъæл. Æллæх, йæ саргъ æриста, æрбасимы... Уый ахасты ба- 
хауын — дæ-дæ-дæй! (Хъæрæй.) О, Амынат, æмæ дын уый дзырд- 
тон... Чызгимæ æнæ иу бон хъуаг æртæ азы æмбæлдысты. Ки- 
нотæ, театртæ, парчытæ-йедтыл зылдысты, суанг ма Цъæйтыл, 
денджызтыл, Мæскуытыл, Ригæтæм балцыты æфтыдысты. 
А м ы н а т. Уæдæ ма лæппуйы фыдмæ ма уыдаид, цæмæй 
лекка кæной, уый, æндæра мын Елхотæй дæлдæр... Адæм ма фыр- 
хъалæй цы акæной, цы, уый нал зонынц. Фыццаг дам-иу куы 
бафарстаис искæй, кæм уыдтæ, зæгъгæ, уæд, дам, да-а-алæ Ел- 
хоты. Ныр та — кæм уыдтæ, зæгъгæ, уæд, дам, мæнæ Мæскуыйы. 
Раст цыма Мæскуы сæ чъылдыммæ цæхæрадоны ис, уыйау. 
С у р æ т. О, фæлæ уый зæронд таурæгъ у. Ды-ма мæм хъус 
дарддæр, хъус! Æрхастой чызджы, уæдæ цы уыдаид. Æмæ, дам, 
сиахсырдыгæй лæвæрттæм бакæсæнтæ нæ уыд. Чындзмæ æрмæст 
сыгъдæг сызгъæрин къухдарæнтæ æнæхъæн æртындæс æрцыд! 
Æртындæс! 
А м ы н а т. Гъæйтт, иу ма дзы фæкодтаиккой! Æртындæс 
æлгъыст у! 
46 

С у р æ т. Цы уыд, уый дын дзурын, мæхи хардзæй ма сæм 
бафтауон? О, æмæ, дам, хуымæтæг лæгъз къухдарæнтæ дæр куы 
уыдаиккой, фæлæ алы алмаситæ æмæ налхъуыдтимæ! 
А м ы н а т (зæрдиагæй худы). Алмаси — де ’взаг! Алмаситæ, 
дам! Налхъуыдтæ, дам! 
С у р æ т. Уæдæ бриллианттæ иронау цыдæр æнахуыр афтæ 
куы хуыйнынц. Æрбайрох мæ... 
С и х æд саргъ æмæ сагой æрбацыд. Радыгай устытæм бакæстытæ кодта. 
Æрæвæрдта йæ хæссинæгтæ. 
С и х. Сурæт, мæ хуры чысыл, би-ри-ли-янт иронау налхъуыт- 
налмас у, фæлæ дзы цыкурайы фæрдыг нæ уыд? 
С у р æ т (йæ мидбынаты фестæгау кодта). Дæ райсом 
хорз, Сих. 
С и х. Бадут, бадут! Æгас цæут! (Дон банызта, саргъыл 
æрбадт.) Гъы, гъы, Сурæт, цытæ ма федтай уыцы нæртон чын- 
дзæхсæвы? 
С у р æ т. Мæхæдæг дзы нæ уыдтæн, фæлæ, дам, цыкурайы 
фадыджы хуызæн... 
С и х. Фадыг нæ дæ, фадыг! Иу цъиу, дам, авд æвзаджы 
зыдта, фæлæ йæ хъæрццыгъа уылæны куы айста, уæд дзы йæхи 
’взаг дæр ферох. 
С у р æ т. Æцæг афтæ у, æцæг! Æмæ уæдæ цыкурайы дыс у, 
кæд йæ фадыг нæу, уæд? 
А м ы н а т. Цыкурайы фæрдыг! Фæрдыг! 
С у р æ т. О, æмæ цыкурайы... (Хъавгæ, уæнггай дзуры.) 
фæр... дыг чындз йæхæдæг хуызæн хуыз уыд. Ох-хына! Сих, 
хъæрццыгъа фæуай! Къухы бынмæ — ма ма дзур, бынтон ныс- 
суйтæ дæн! Цыкурайы фæрдыджы хуызæн чындз йæхæдæг уыд! 
Цæсты тигътæ, дам, æм нæ лæууыдысты, афтæ диссаг ыл фи- 
дыдтой ирон разгæмттæ. Нæ ирон бакастæй ма нын ницы у... 
С и х. Лæвæрттæ ма йæм цытæ ’рцыд, лæвæрттæ? Хурау 
худгæ чи кодта, стъалыйау æрттивгæ, уыцы чындзмæ? И, зæгъын? 
А м ы н а т (æнæбары, лæгъстæмæ худы). Сих, дæ зæрды 
уыцы лæвæрттæ бафæзмын ма уæд, мæнæ дын Сурæты дæ фæс- 
цæджындзмæ куы хонæм, уæд? 
С и х. Ехх, Амынат, мæ хуры чысыл, уыдон сæ рыджы дæр... 
(Паузæ.) Уыдон сæ гæны рыджы дæр кæмæн нæ уыдзысты, 
раст ахæм лæвæрттæ стыр Калакæй æмæ хъæздыг Хъызларæй! 
Амынат æмæ Сурæт тарстхуызæй сæ кæрæдзимæ бакастысты. 
С у р æ т (кæнгæхъæлдзæгæй). Æз, Сих, лæвæрттæ ахуыр нæ 
дæн. Стæй, мæлæты хабедзен, цæй зæрдæлхæнæнтæ ма хъæуы 
мæн хуызæтты, нæхæдæг былгæрон цæттæйæ куы бадæм — 
æрмæст нæм исчи йæ къух æфсонæн фæтилæд, æндæр... 
С и х. Доны фаллаг былæй мацы фæтилæд, и? Ма зæгъ, ма 
зæгъ. Дæумæ фаллаг фарсæй мацы æрбаппар æмæ, хæрзаг, лæгмæ 
дæ мучъи равдисис! Гъы, гъы, æмæ уæддæр хъуыддæгтæ цæуыл 
47 

ахицæн сты? Æви ма уадидæгæн цы амысай, уымæ нал арæхсыс? 
С у р æ т. Цы мысын? Цæй дымæгмæ мæ бахъуыдысты мы- 
сæггаг ныхæстæ? Ды-ма исты æрымыс, кæд афтæ æнцон у, уæд. 
Нæ дæ фæнды — ма нæм хъус! Мæ фыдгулы лæг та ма сылгой- 
мæгты дзыбандытæм хъуса... 
С и х. Æмæ ома сыст æмæ фесæф, зæгъыс? Хæрзаг æхсызгон 
дын уаид! Фæлæ, зæгъын, уыцы чындзæхсæвы фæстагмæ ницы 
цæлхъытæ æрцыдаид, уый мæ нæ уырны. 
С у р æ т. Чындзæхсæв нывыл ахицæн, æнæ хыл, æнæ маст, 
æнæ алы хъæстагæй. Ома, алчидæр дзы йæ хуынмæ гæсгæ исты 
аккаг лæвар ахаста. Фæлæ чындзы цыппæрæм бон къухылхæцæг 
йæ къабазæй йæ цæгаты балæууын кодта. Мæн, дам, куырммæ- 
дзыд хо афтæ асламæй нæ хъæуы! 
А м ы н а т. Æ-гъи! Мæ зæрдæ йæ афтæ дæр зыдта! Науæд 
æгæр хæрам хорз цыд сæ хъуыддаг. 
С и х. Ай йæ йæ налхъуыт-налмастæ дæр æцæг куы нал бахъуы- 
дысты! Куы нал æй бандæвтой! 
С у р æ т. Сæ лæвæрттæ сæ сæ ног чындзæн бахъæудзысты. 
С и х. Нателлæйы раттыныл сын ницы хуызы сразы уаис? 
С у р æ т. Натæйы фæдыл æндæр лæппу æрбалæудзæн нæ 
фæсдуар. Стæй амонд алы алмастæ-настæй куы уаид, уæд мулк- 
джынтæ — хæрх! Амондджынтæ та — бон цырагъимæ агуринаг... 
С и х (йæ сæр ныхы). Æццæй, Амынат? Куыд зæгъыс ды та? 
Амонд исбонæй нæу? 
А м ы н а т (йæ кьæхтæ фæрсмæ сзылдта, йæ къабайы 
фæдджитыл дæлдæр æрхæцыд). Цы загъдæуа, мæгъа... Бынтон 
гæвзыккæй дæр цард цастæ тæхудиаг у. Лæг æдыхстæй куы 
æххæсса йæ бирæ ирон æфсæрмытыл, йе ’гъдауы хæстæ фиды- 
ныл, уæд уый искуыдæр ма удæнцой уавæр нæу! Æрмæст айдагъ 
мыздæй, дам, мæсгуытæ нæ амадæуы. 
С у р æ т. Бæгуыдæр, бæгуы! Æппынæдзух дæ къухтæм æмха- 
сæнтæ куы кæнай, уæд ма царды дæр цæй ад вæййы. Циндзи- 
надмæ дæ хонынц — фестъæлф, дæ хъуырмæ су, уæдæ сæм цы 
бавдисон æнæкъæмдзæстыгæй, зæгъгæ. Зиан æрцыд, æмæ скатай 
у, уыцы фондз сомы кæмæй ракурай æфстау, зæгъгæ. Ноджы ма 
дын исты хицон куы æййафой, уæд фондз сомы цы цæсгомæй... 
Æрыгæттæ дæр уæдæ сæ бирæ цардвæндтыл цæмæйты æххæс- 
сой? Æмæ уайтагъд сæ мыды къæм бахауы. Нæ, нæ, уыдон дзæ- 
гъæл ныхæстæ сты, уарзæттæ хохы цъуппыл дæр фæцæрдзыс- 
ты, зæгъгæ! Бонджынтæн та циу! Æххæсгæ нæ, фæлæ ма кæрæ- 
дзиимæ ерысы дæр бацæуынц, уæдæ æз зынаргъдæр, уæдæ æз 
цæстыахадгæдæр лæвар скæнон æмæ амбулон иннæты. Æмæ лæ- 
гæн уыдоны хуынты цур йæ нывыл лæварæй йæ цæсгом ссудзы, 
мæнæ дзаджджын хæбизджынты фарсмæ арыд кæрдзын куы æрæ- 
вæрай, уыйау. Хуынкъ суарийы кад дæр дзы нал... 
С и х. Æмæ уæд уыцы чызг йæ амондæй куыд фæивгъуыдта? 
Æртындæс къухдарæны дæ дæс æнгуылдзмæ æрхауæд! 
48 

С у р æ т (пыххудт). Уый йæхæдæг уыд... æрдæбоны цыдæр- 
хуызон суари! 
А м ы н а т. Æмæ цотыл алы фæлхæстæ та? Ныр сæ гыркъын- 
ты дæр дариты тухынц, алы зынаргъ фæлысты сæ саразынц. 
Мæнæн чындздзон чызгæй дæр дæс туманы аргъ палто мæхицæн 
мæ цæст никуы бауарзта. Уæдæмæ сæрхъæн уыдыстæм! 
С у р æ т. Нателлæйæн мæ зымæгмæ цырыхъхъытæ хъуыд 
æмæ, дам, фондз æмæ ссæдз туманы! Двести пидисят рублы! 
Зæрдæ куыд нæ аскъуына! Иннæ ахæм — туфлитæ! Ацы æнæха- 
йыр джинсытæ та, хуымæтæг кæттагæй, æртæ мæйы мызды аргъ 
сты! Хорз нæу, Сих, æвæд уæвын дæр, фæлæ дæм хатгай кæд 
хæлæг нæ бакæнын... Бахатыр кæн, дæ дудагмæ дын фæныхылд- 
тон æмæ... 
С и х. Уæдæ та æз дæр фæхудинг дæн! Æз, йæ царды бонты 
уырдыджы чи стырындз æмæ йæ фæдыл иу ракæсæг кæмæн нæй, 
далæ нæ дарæг-уромæг сæрсæфæнмæ куы ныббындз, уæд ай цы 
хабар у, зæгъгæ. Куы æрсæйон, уæд мæм мæлæг удæй дон ба- 
дæттæг кæмæ нæ уыдзæн, уый дæр та фæтæхудиаг! Куыд дæм 
кæсы уый хæлæггаг, мæ чысыл хур Сурæт? 
С у р æ т. О, фæлæ... (Бахудт.) Фæлæ дыл кæсгон æлгъыст 
куынæ ’рцыд, мыййаг, æрдæгфæндагыл дæ бæх амæла, зæрон- 
дæй та — дæ ус, зæгъгæ. Дæхæдæг куы никуы никæй дуармæ 
æрлæууыдтæ сæргуыбыр усгурæй, лæгъстæйаг усгурæй... 
С и х. Усисæг — удисæг! Лæгæн йæ цæфыл æмбаргæ зондамо- 
нæг куынæ фæуа, уæд заууатмæ, йæ боны фыддæртæм куыдæй 
æрхауы, уый зонгæ дæр нал бакæны. Мæ фæстаг ныфс ма ды 
дæ, Сурæт! Ма мæ фæфыдæнхъæл кæн! У-у-у! Тæхуды! 
С у р æ т. Хынджылæг-ма ма скъæр, Сих! 
С и х (фæтызмсег). Хорз. Хъазæн ныхасæн нын, хърихъуп- 
пау хæстæджыты зилæн ныхасæн нын æгъгъæд фæуæд. Æрмæст 
ма иу æмбисонд: чидæр, дам, цæнды мондагæн цæндыл бадтис. 
Æмæ уæ æз бамбæрстон, зын уын кæй у айдагъ хидвæллойæ 
мæсгуытæ амайын, уый. Æмæ уыцы уавæры æхсыры цады был 
бад, ноджы æнæхицау æхсыры цады был æмæ дзы зæрдиагæй ма 
схуыппытæ кæн, уый дæр кæуылты уæззау фæлварæн у мæгуыр 
лæгæн. Бындзæн йæ куыст уый у, æмæ рыг æмбырд кæна, науæд 
зымæджы сыдæй амæлдзæн. 
С у р æ т. Сих, абонсарæй дæр цыдæр бахъав-бахъав, фæны- 
хил-фæныхил ныхас нывæндыс. Цæй кæритæ-цæндты кой кæ- 
ныс? Дæхæдæг дæр уыцыхуызæнæй саргъы мондагæн бадыс дæ 
саргъыл? 
С и х (фæкуыддæрау). Саргъ? (Æркаст сем.) Æмæ цы хъуаг 
у мæ саргъ? Фæлмæн у æмæ йыл бадын. Фæлæ дæуæн дæ фел- 
шыры улупа цасмæ схизы? Гæны куыстæн хорз фидынц, уæлæм- 
хасæн æфтиаг дæ ницы бахъыгдардзæн, æмбарын æй, фæлæ уæ 
айдагъ дыууæ удæй уагæр цастæ хъæуы? 
С у р æ т. Иуæндæс туманы райсын, сыгъдæгæй. Ницы бæл- 
4 Гусалты Барпс 
49 

лиццаг улупа мын у, ма мæ ракур! Æз дын æхцаджын æмæ, уымæй 
дæр, нард сылгоймаг банымудздзынæн! Зымæг — арт, сæрд — 
сатæг! 
С и х. Нард фосæй фæзæгъынц, гормон. Фæлæ æз иууарзон 
дæн, дæуыл мæ зæрдæ нал сивдзынæн. (Азылд Амынатмæ.) Ды та? 
А м ы н а т ( æфсæрмыгæгиæ, йæ къабайыл дæлдæр æрхæ- 
цыд). Æз дæр иууарзон дæн... 
С и х. Цалынмæ джитърийыл харбызтæ зайа, уæдмæ фæцæ- 
рут Асæхмæтимæ, фæлæ дæ æз дæ улупайæ фæрсын! Цас исыс? 
А м ы н а т (йæ къух ауыгъта). Цыдæр капеччы муртæ, сæ 
койы аргъ дæр не сты. Мызд схонынæн мардæрцыды худинаг у... 
С и х. Ау, мæнæ фыццагон æнæбайрайгæ æлгъыстаджы тру- 
додентæ-фæллойбонтыл кусыс? Æппын уын ницы фидынц, хуый- 
джытæн? 
А м ы н а т. Фæрсырдыгæй уæлæмхасæн капекк куынæ хауа 
дзыпмæ, уæд ацы сомтæ райваз-байваз кæн — иуырдæм дæр не 
’ххæссынц æмæ иннæрдæм дæр. Раст загътай; гæн æмæ цæхæ- 
райы цы акусай, уый хорз. Лæг сæ йæ тыхстытæ ацаразы. 
С и х. Омæ Асæхмæт дæр æрмæст гуыбыны хардзыл кусы? 
Тамако уый нæ дымы, нозт уый нæ исы йæ роцъойæ уæлдæр! 
Уæдæ йæ æз цы лæгæй зонын, уымæй дæ ауæдзæй дæр иуварс 
куынæ хизы, кæд кæйдæр æрыскъæфтæ сæхимæ здахаг сты, уæд- 
дæр. Æви куыд у, рæдийын, мыййаг?.. 
А м ы н а т. Ницы тæригъæд дзы мæ бон у зæгъын. Цы муртæ 
райсы, уыдон хæдзарæй дарддæр... 
С и х. Афтæ, афтæ! Асæхмæт æхсыры цады куы ныххауа, 
уæддæр йæ гæрстæ фæстæмæ цадмæ ныллæмардзæн хæдзармæ 
æвæлмон æфтиаг бахæссыны бæсты. Æнæбары дзы куы схуыпп 
кæна æхсырæй, уæд та йæ фæстæмæ сомдзæн, нæ? 
А м ы н а т. Ницы мæнг зæгъыс. Æниу сыдæй куы мæликкам! 
Æввонгæй пайда — аба-бау! 
Сих(сыстад). Тынг хорз. Иттæг хорз! Бамбæрстонуæ дыу- 
уæйæ дæр. (Фæлæууыд.) Мæнæ уæ дыууæйæ зæгъын. Дыууæйæ 
дæр æмцегады æххуыс кæнут къолхозæн, æмæ уын стыр бузныг 
парткомы, фæскомцæдисонты комы, месткомы æмæ Дайраны 
комы номæй дæр! Цы бакусат... (Паузæ.) Уый дæр уæхæдæг 
уæхицæн бакуыстат! 
С у р æ т (знæтæй). Циу, Сих, циу? Цыдæр дæлгоммæ ны- 
хæстæй та дзурыс, раст уднарæггæнæг дæлгоммæ ныхæстæй! 
Къахыс нæ, къахыс нæ, гæркъайы хуынчъы нæ куы иуырдæм 
аласыс, куы иннæрдæм! Уæд дæ цы хъæуы, цы? Æргом-ма йæ 
зæгъ. 
Сих ын йæ хъусы цыдæртæ бадзырдта. 
С у р æ т. Дæ цæсгом дыл æрлæбырæд! 
С и х. Æфсæрмы сымахыл æмбæлы. Æндæр æз, лæг, лæу- 
уын, сымах, сылгоймæгтæ, бадут! Уæд уый куыд у? Фæлæ, гор- 
50 

мон Сурæт æмæ мæ хуры чысыл Амынат, æнæфсарм адæмы цæс- 
гæмттæ дæлæмæ куы лæбыриккой, уæд ма, цымæ, уынгты цæр- 
мыстыгъд æдзæсгæмттæй азмæлæнтæ уаид! Дæхицæй-ма райдай, 
Сурæт, нымайын æмæ афтæ дарддæр ахынц... 
С у р æ т (базмæлыд). Ома дæ цуры кæй бадæм, уый дæм 
кæд ахæм æнæфсарм ми кæсы, уæд... (Барæй сыстыиы фæлтæ- 
рæнтæ кæны.) 
С и х. Бад, бад! Нырма уал ам бад, стæй, социалистон æхсæ- 
нады бынхъæдтæ чи бахсыны, уыдон кæм бадынц... 
С у р æ т. Цы? Цы? Исты давгæ мæ ’рцахстай? Æви... (Фер- 
хæцыд.) 
С и х. Хорз куы ферхæцыдтæ! Де ’фсарм бынтон нæма бахорд- 
тай, æрмæст дæ цæджындзтæ тæссармæ фæцудыдтой. Ау, уæдæ 
чидæртæ, сæ фырбухъ цардæй тынгдæр чи ныббухъхъ кæна, ахæм 
ерысты цæуой, сымах та уæ капеччытыл зыр-зыр кæнат æдзух! 
Æмæ уæ уымæн хорз æмбарын... 
Н а т е л л æ æрбазынд. Фæфæстæмæ кодта. Иуварсæй сæм хъусы. 
А м ы н а т (тæхудиаг хъæлæсæй, йæ кьаба дæлдæр ивазы). 
У-у-у, Сих, дæ Хуыцауы хатырæй, дæ мад- дæ фыды хатырæй, 
кæд исты ахæмæй зоныс, уæд нæ мауал æргæвд! Нæ удтæ нын 
куы сластай! Мауал нæм дар дæ зынг... 
С и х. Тагъд ма кæн, мæ чысыл хур Амынат. Цыфæнды хъуыд- 
даджы дæр талф-тулфæй архайæг фæстаг бон додойаг æмæ фæс- 
мойнаг вæййы. Гæдзæйы сæр — сындз, йæ бын та — рыг... Ох- 
хай, рыг зæгъын! Йæ бын та — сой. Сой! Сой! Уæхи цæмæйты 
разæнгард кодтат рыджы æвдулынмæ, уый бамбæрстон. Фæлæ 
уæддæр дыууæ фыдгæнæгæй иуæн æнæ зылынджындæр уæвæн 
нæй. Уæ дыууæйæ дæр уæ кæцыдæр иннæйы амидингæнæг уыд 
рыджы... (Паузæ.) Гæны рыджы сæвдулынмæ! Сурæт, дæ каст 
сæрæндæр у. Мæ цæст дыл уæдæ дзæгъæлы андæгъд... Чи уæ 
кæй бахуыдта æхсыры цадмæ? 
С у р æ т. Рахауæд дын! Мæныл дын чи андæгъд, уыцы цæст! 
С и х (раздæры мæстæймарæн хьæлæсы уагæй). Æргом ба- 
сæтт! Нымад дын уыдзæн! Уæддæр та дæм хионы зæрдæ дарын... 
С у р æ т. Æз дын ницы æмбарын. 
С и х. Ды дæр-иу далæ Фузæйау нæ хъаст кодтай, чидæр дын 
дæ баст куыристæ æнгуыры уисау ныллæгуын кæны, зæгъгæ? 
С у р æ т. Бæгуыдæр кодтон æмæ кæнын! Æмæ цы? Æрцах- 
стай йæ, чи сæ бахсæды, уый? 
С и х. Нæма... (Амыиатæн.) Дæ къабайы фæдджитыл уæл- 
дæр ницы хуызы схæцис? Дæ мæгуыр сомтау æй цы æриваз-æри- 
вазыл фæвæййыс? Дæ къаба дæр дын дæ улупайау гыццыл у?.. 
А м ы н а т. Дæ цæсгом дыл æрлæбырæд! 
С и х. Уый ма кæддæр фехъуыстон. Æмæ æрлæбырдзæн, 
æххæст ма уал раздæр дæ къаба уæлдæр слæбырæд! Ма тæрс, 
дæ урс зæнгтæ фенон, зæгъгæ, не суагътон ме ’рлæбыринаг цæс- 
51 

гом, кæд уыдон дæр мæ хуызæн æнæрæвдыд лæгæн бæллиццаг 
сты, уæддæр. (Азылд Сурæтмæ.) Стæй ма ды дæр дæ пылыстæг 
уæрджытæ равдис. Дæ фæлмæн бадæнтæ куы скатай сты, раст 
цыма тæвд къæйыл бадыс, уыйау. Исты гæды зæгъын? 
Сурæт (фестад, дзæкьул фелвæста, Сихмæ йæ дæтты). 
Гъа, æмæ бафсæд! Дæ рæуджытæ рыгæй мауал сулæфæнт! Ницы 
мын зонын æнхъæл дæ? Æрдæбон саргъы коймæ, цыма уызыныл 
æрбадтæ, уыйау хæрдмæ дзæбæх куы фесхъиудтай! 
С и х (дзæкъул райста, худы). Ома, ома? 
С у р æ т. Дæхæдæг дæр уæй кæныс ацы хъылма рыг! Фæлæ 
æцæг хъылма ды дæ, ды! Дывзагон, дыдзæсгом, дывæлдах... 
С и х. Стæй дыууæхстон! Мæ бæх дæр, о, кæмдæр сæвдылд. 
Фæлæ йе ’рду кæм ис, йе ’рду? Ныр та дæ æз фæрсын, дæхи 
загъдау: кæд мæ федтай? Кæд мæ ’рцахстай? Æз та уæ — мæнæ! 
Цъипп... 
С у р æ т. Уыдис дæ уынæг! Адæмæн — мин цæсты! 
А м ы н а т (сыстад, йæ дзæкьул кьахæй ныццавта). Сих, 
цы дæ хъæуы махæй, цы? Ма нæ бабын кæн! Исты куы рахъæр 
уа, уæд мæ нæхион... 
Сих тамако систа, сдымдта. Нателлæ йæ дæллагхъуыртыл хæцы. Сих сæ 
иумæ дæр бакаст, сæ иннæмæ дæр, къахæй сæрмæ сæ сбарста. 
С у р æ т. Æххæст ма нæ дæндагæй дæр басгар! 
С и х. Ды та алырдыгæй дæр æдас дæ? О, сæрыхицауæй нæ 
тæрсыс, фæлæ дыл Нателлæйы зæрдæ куы фæхуда, уымæй дæр 
не стъæлфыс? Æмæ адæмы дзыхы бахауынæй та? Æви, алчидæр 
йæхицæн куы зонид, зæгъыс? Æви мачи макæуыл бахудæд æмæ 
йæхи худæджы хал дæр ма схауа? Афтæ? 
А м ы н а т. Мауал-ма нæ хурхæй мар. 
С у р æ т. Сих, дæ хорзæхмæ Хуыцауы хорзæхмæ кувæгау 
кувæг стæм æмæ нæ ма бабытъайлаг кæн! Адæймаг ма цы цæсго- 
мæй ракæсдзæн хъæубæсты æхсæнмæ? 
С и х. Лæбырд цæсгомимæ, Сурæтджан, лæбырд! (Паузæ. 
Стæй йæхицæн дзурæгау.) Рагæй нал фæцис нæ гæды... (Паузæ.) 
Урс сылы хъæстæ! Кæддæр цыдæр ахæм кино федтон, цыдæр... 
А м ы н а т. Сих! Æз дын æрвылрайсом ногдыгъд æхсыр 
хæсдзынæн! Цæмæн дæ хъæуы тæнæгдзæуæн сылы? 
С и х. Сылыйы хъæстæ нæ, фæлæ пылыстæг урс сылы! Мæ- 
гуыр лæджы ныхæстæ рæстмæ дæр ничи ’мбары... 
А м ы н а т. Цы?! Уæдмæ дæр уал... Дæ дзых бамыр уæд, 
цъаммар! 
С и х (дардмæ афæлгæсыд). Йарæби, Гырымæн дæр хиды- 
хъусыл цæхх ныччындæуыд? Ныхас куы бакодтам, æд ^зæкъултæ 
уал сæ æз æрцахсон, стæй уый дæр зындзæн, зæгъгæ. (Йе унгуыл- 
дзтæ йæ дзыхмæсхаста.) Стæ-ма, фехситт æм кæнон, кæм зæххы 
скъуыды аирвæзт. 
А м ы н а т (йæ кьухмæ йын февнæлдта). Ма йæм фæдзур! 
52 

(Æнæбоп бахудт.) Сих, омæ дын мæнæ Сурæт... Сурæт... Сурæ- 
ты нæ... Йед... Ракур æй. 
С у р æ т. Ма нæ бавдис! Ау, æппын ницы, фæлæ æмхъæук- 
кæгтæ уæддæр не стæм! Асæхмæт дын уыйбæрц никуы ницы хор- 
зы бацыд? Тæккæ ацы фæззæджы дын бакомдзынæн. Æрмæст 
мын Нателлæ институты куыстмæ бахауæд. Куыд æй фæуадзон 
иунæгæй? Стæй йæ дæ хæдзармæ мемæ дæр, чындздзон чыз- 
джы, куыд ракæнон? Мæнæ дын Амынаты раз дзырд дæттын! 
С и х. Уæ иуыл — хъисын, иннæуыл — пæлæз. Стæй, На- 
теллæ бахаудзæн куыстмæ, нæ бахаудзæн... Уæдмæ йе хæрæг 
мæлдзæн, йе... нæ усгур! (Бацыд Амынатмæ. Уæхскæй райдыд- 
та æмæ йæ кьух риутæм сæрфгæ æрхаста.) Ницыма дын у... 
Уæвгæ, уæхæдæг фидаут... 
А м ы н а т. Цъаммар! Æдзæсгом! (Скуыдта). Мæнæ худина- 
гæн йæ рæбыны цы фидар бæттæнтæ ис сылгоймаджы уæнгтæн! 
Мæнæ мæ цы бæллæхы фæцавтай, Сурæт! Мæнæ мыл цы мæгуыры 
бон ныккодта! Мæнæ цы дывыдон арты смидæг дæн! Мæнæ цы 
куыройы фыдты æхсæн фæцавтон ме ’дылы сæр! Ме ’дылы къоп- 
па! (Йæ дыууæ кьухæй йæ сæр хойы.) Знон цæуыннæ амардтæн, 
знон, абоны бон ма мыл цы боны хорзæн скодта?.. 
С и х. Цæй, цы тъизыс, дæ чызгон дугæн мын хæрзбон куынæ 
зæгъыс! Уæвгæ, аку, аку — цæхджын цæссыгтимæ сылгоймаг 
хæрзаддæр у. (Базоæхт Сурæтмæ, уымæ æргомдæр æвналы.) 
Мæ бонæй уон, цы авд азы æнæвнæлд бæдул фæуыдзæн мæ ны- 
вæрзæны хай! Нарæг астæу... (Йæ астæуыл ын æрхæцыд,) Фæл- 
мæн бадæнтæ... 
С у р æ т (Снхы кьух æрдаудта). Уый бæсты куы фæхæд- 
мæл уаис! Æмæ уадз æмæ де ’рвадæлтæ кæуой, дæу хуызæн æвзæ- 
рæн дæр та сæ хист кæнын кæй хъæуы, ууыл! 
С и х. Иучысыл уал мæ барæвдау, амонды хъæстæ мæ фæ- 
кæн, стæй уæлæуыл нæ баззайдзынæн. Мæрдты дæр уæдæ цы 
мысдзынæн, иннæты адджын мысинæгтæм мæстæй хæлон, гъæй- 
джиди, æмæ ма уæлæмæ сирвæз, зæгъгæ? 
С у р æ т. Мæстæй атон! 
С и х. Фидаут тагъддæр! Науæд æхситт — æмæ... 
А м ы н а т (йæ куыд фæурæдта). Нæ! Нæ! (Скуыдта но- 
гæй.) Кæрæдзиуыл ма нæ цы ардауыс, æнæуи дæр ардыд куы 
стæм! Иу къухæй дыууæ харбызы исыс? Сурæт дын æгъгъæд 
нæу! Уæу, мæнæ мæ цæсгом цытæ... цытæ хъæцы дзурын! Мæнæ 
цæмæ ’рхаудтон! (Кæуы.) 
С и х. Æмæ кæд уыдтæн æз та кæрæф æмæ зыдыка? Дыууæ 
харбызы уанцон уыциу ист нæу! Уæдæмæ иу харбыз нæхимæ 
ахæсдзынæн æмæ йæ хæрзæууылдæй бахæрдзынæн, иннæмæн та 
йæ адджын хъапп ам ныхъуырын. Бирæгъ дæр харбызы хъапп 
уарзы. 
С у р æ т. Дæ хъапп схауæд! Макуал мацы бахæр! 
С и х. Ныууадз дæ номылусы æлгъыстытæ! (Сабыргай сæм 
53 

бацыд.) Сымахæй мæнмæ хауы цъаммар? Сымах разæй мæнæн 
æрлæбыра мæ цæсгом? Уæхæдæг ныййарджытæ куы стут, уæд 
уе ’мхуызон ныййарджыты судзгæ цæссыгæй уæ къухтæм æмха- 
сæнтæ кæдæм кæнут? (Кæрæдзимæ сæ бассыдта.) Къæбутæй 
къæбутмæ уæ слæууын кæн æмæ уæ къæбутырдыгæй иу нæмы- 
гæй фехс/ (Амынатæн мусопгмæ амоны.) Цу, чындз, дæ уатмæ! 
Уырыс афтæ куы бакæнынц: «С милым и в шалаше рай!» Цу, цу, 
æмæ рагацау уым рай! Уæхион цалынмæ æмбырды зондджын 
ныхæстæ нывæнда, уæдмæ мах... 
Амынат кæугæ, йæ къæхтæ къуыргæ, мусонгмæ фæцæуы. 
С и х (Сурæтмæ февнæлдта, бауыгъта йæ). Ды та нын 
хъалагъур фæлæуу! Рыггæс! Амынаты сыгъдæг номыл иу рыджы 
мур дæр куыд нæ абада, афтæ! 
Н а т е л л æ (цæхгæр ныхьхьæр ласта). Таму! Таму! Таму! 
(Фезгъоры.) Таму! 
С и х. Фесæфут ардыгæй! Уæ дзыхæй мынхъыпп-сыпп сир- 
вæзт — додой мын уæ къонатæ! Сурæт, дзырд мын радтай, уый 
дæ зæрдыл дар! Науæд Сих йæ маст исынмæ æгæр хорз арæхсы. 
Дæ сæныккæн та, йанассынæ, йæ цъæхæй рæгъæд йед... хъапп... 
Хæрзаг мехъхъытæ кæнид! Кæцæй фегуырд ам?! 
Сурæт сæ дыууæйы куатæтæ дæр фелвæста æмæ Амынаты сыфцæй ласæ- 
гау йæ фæдыл ласы. 
С у р æ т. Размæл-ма, кæд дæ мусонгмæ æцæг нæ фæндыд 
æмæ мын уымæн нæ хæцыс фæстæмæ ! Мæнæ гæн-гæн цом! 
А м ы н а т. Нателлæ цы федта! Цы фехъуыста? Цы зоны? 
Оу, мæ бон бакæла, мæнæ бынсæфт куыд фæдæн... 
Ацыдысты. Сих дзæкъултæ мусонгмæ бахаста, мидæгæй чысыл афæстиат. 
Раздæхт. Йæ къухтæ ацагъта æмæ ацыд. 
Фæндзæм ныв 
Т а й м у р а з æмæ Н а т е л л æ удаистæй æрбатахтысты. Нателлæ йæ 
цæстытæ сæрфы, схæкъуырццæг кæны. Таймураз мусонгмæ бакаст, йæ 
алыварс æрзылд. 
Н а т е л л æ (кæуынхьæлæсæй). Нал сты ам... 
Т а й м у р а з. Натæ, фынтæ уыдтай, фынтæ? Цы фесты 
уыцы минут? Цы ’рцыд, уый мын бæлвырдæй уæд та зæгъ! Амы- 
нат дæр ам уыд? 
Н а т е л л æ. Нагъ... Æндæр мæ мацæмæйуал фæрс, ницыуал 
дын радзурдзынæн, цы дын загътон ныронг, уымæй уæлдай. 
Таймураз. Уæдæ мæм фæдисы цы фезгъордтай? Баба дæр 
ма куы фæудаист! Ныртæккæ йæ нæ хæдуæлвæд ардæм хъæуы. 
Н а т е л л æ (Тагшуразыл йæхи бакъул кодта, кæуы хæ- 
къуырццæй.) Сих... Сих... Мамæйы... Сих æм дзæгъæл æвнæлд 
кодта... Нырма, дам, дын ницы у... Мæнæ, дам, мæ нывæрзæнæй... 
Чи... Скæсдзæн... 
54 

Таймураз (худы). Æ, æдылы, æдылы! (Йæ сæр ын 
лæгъзытæ кæны.) Æдылы къоппа! Сихæн дæр нырма лæппын у 
йæ зæрдæ, лæппын! Æмæ йæм уарзын цæуы. Дæ мамайы дын 
уарзы судзгæ-дудгæ уарзтæй. 
Н а т е л л æ (йæ сæр систа). Æндæр æй ницы хъæуы? Ма 
йын ахауæд! Йæ былтæ нæ рафаддзысты? (Фæстæмæ йæ сæр 
Таймуразы уæхскыл æрæвæрдша.) 
Таймураз. Уæдæ йын ныр йæ минæвæртты дурадзагъдæй 
фæтæринаг дæ? Нæ йын дæттыс Сурæты? (Йæ мидбылты худы.) 
Н а т е л л æ. Мучъи йын! Мама мой нæ кæны. Стæй æз дæр 
никуы смой кæндзынæн! 
Таймураз. Сихмæ? 
Нателлæйæн куы йæ худт фæтыхджындæр вæййы, куы йæ куыд. 
А с æ х м æ т топпæлвæстæй æрбацыд. Нателлæ алыгъд. 
А с æ х м æ т (Нателлæйы фæдыл кæсы). Циу, Таму? Цæмæ 
дæм фæфæдис? Бæстæ йæ сæрыл куы систа. 
Таймураз. Ахæмæй ницы. Чызджы ницытæ-мацытæ... 
Цъиувæдис... 
А с æ х м æ т. Ау, æз æй æдылыйæ куы нæ зонын, уæд абон 
федылы... гæны тæфмæ? Æви? (Æдзынæг æм иыккаст.) 
Таймураз. Чызджы тæрстытæ, чызджы цæссыгтæ... Ра- 
уарыд сæх-сæхæй æмæ фæскъæвда хурмæ асур! 
А с æ х м æ т. Таму, ды ныридæгæн мемæ æмбæхсынтæй ма 
хъаз! Ды кæдæм цæуыс, уырдыгæй æз раджы рацыдтæн. Цы 
уыд, зæгъын? И? 
Таймураз. Ой, йарæбын, баба... Сих Сурæтимæ уарзон 
ныхæстæ кодтой фæсвæды æмæ йын уый фæхъыг. Цы йæм сдзырд- 
та йæ зæрдæ, мæгъа... Уыйадыл цъиувæдис систа. 
А с æ х м æ т. Æзынма... Кæд дæ исты сусæг кæны? Нæ уа 
афтæ? 
Таймураз. Цы йæм ис мæнæй сусæггаг? Хъыг ын у, Сих 
ын йæ мадмæ дзæгъæлдзырд æмæ уæгъдæвнæлд кæй уæнды, уый. 
Сихмæ дæр нæ кæсыс: зæронд бирæгъы зæрдæ уæрыччы фыд 
æрцагуырдта! 
А с æ х м æ т. Ныр, цымæ, ды уæрыкк кæй хоныс? О, цæй, 
хорз фæуæд! Цу, цу, дæ мадмæ фæкæс куыристæ бæттынмæ. 
Уæдмæ уæм æз дæр зындзынæн. Мæнæ ма Сихæн æххæст йæхи 
æрфæрсон, уый йын цавæр уарзт у, цæссыгæй æхсинаг чи фæ- 
цис, уый, зæгъгæ. 
Таймураз ацыд. Асæхмæт дыууæхстон мусонджы тæккæ бацæуæны банцой 
кодта, мидæмæ бахызт. Чысыл фæстæдæр, йæ дыууæ къухы фæйнæ дзæкъу- 
лы, афтæмæй рацыд. Уырзæй сгары дзæкъултæ, сау целлофаны баст райхæлдта. 
Сысмыста йæм. 
А с æ х м æ т. Гæн? Гæны рыг? Уый та дын Сих! Уый та дын 
адæмы мæтæй æгъуыссæг лæг! Дзæгъæлы йæм не ’хсайдта мæ 
зæрдæ, дзæгъæлы. 
55 

С и х (йæ хъæлæс фæссценæйæ). О, о, Гырым! Дæу нæ уыр- 
ны, фæлæ сæ тæккæ дзæгтæй! Къахнад дзæгтæй! 
Асæхмæт æд дзæкъултæ мусонджы амбæхст. Йæ къух радардта æмæ топп 
мидæмæ байста. 
Æмбæрзæп 
ДЫККАГ АРХАЙД 
Фыццаг ныв 
Г ы р ы м æмæ С и х æрбацыдысты. Æрбадтысты. Гырым — саргъыл. 
Г ы р ы м. Уæдæ нæхионтæ дæр дуцынц? Нæ ауæрдынц? 
Адæймаг лæмæгъ у, нæ? 
С и х. Хъазуатонæй. Ахæм бæркадджын куыст у! Фæлæ ма 
уæ, зæгъын, дыккаг хатт искæй æрцахстон — хъаст-иу ма ракæ- 
нæд. Гырымы бæрны уæ, зæгъын, бакæндзынæн. Уымæ та дзæ- 
гъæл хатыртæ нæй... 
Г ы р ы м (йæ худ систа, йæ ныхы хид йæ армытьæпæнæй 
асæрфта). Чи уыдысты, загътай? 
Сих, Кæд дын æй загътон? 
Г ы р ы м. Омæ йæ ныр зæгъ! Æз дæр хи рæгъауы рын нæ 
дæн, мæнæн дæр ма ацы хъæуы мæ зиан æфснаинаг у. Æрмæст 
æргом фыдгæнæг ма уæд, æндæр... Куыд мæм нæй хатыр та... 
С и х. Сæ фыццагæн йæ галиу цæсты хъæмпæй гуцъула тъыст, 
зондзынæ йæ! Иннæ та нын харбызæй физонджытæ уарзы, стæй 
сæ кæрты дуармæ хъæдын стыр дур куы ис... (Худæнбылæй йæм 
кæсы.) 
Г ы р ы м. Сих, цыма зынгимæ хъазыс, дæ зæрдæ дæм афтæ 
нæ дзуры? Давджыты æмбæхсыс? 
С и х. Æз нымудзæгæй никуы фæллой кодтон. Стæй зынг, 
зæгъгæ, уæд мæнæ дæхицæй зæгъыс? Ацы зондджын фыдæлтæ, 
йанассынæтæ, цынæ бафиппайдтой царды диссæгтæй, ахæмæй дзы 
ницуал баззад. Æз дын, Гырым, мæ хуры чысыл, иу æмбисонд 
радзурон. Æмæ мæм лæмбынæг байхъус. Хорз зондыл цыфæнды 
кары дæр дæхи макуы атигъ кæн. 
Г ы р ы м. Закъоны ныхмæ ма уæд, стæй милицæйы фыдгой, 
æндæр, цæй, лæхур! 
С и х. Фыдæлтæ дæ милицæйæн цы зыдтой? О. Сæныкк æмæ 
дын далыс доны къабазы цур хызтысты. Далыс сакъадахмæ доны 
сæрты багæпп кодта, æмæ сæныкк ныххудтис. Уæд æй далыс 
фæрсы, цæуыл, дам, худыс, цæуыл? Сæныкк дын ын афтæ: ха- 
ха-ха, дæ фæстаг фегом, далыс! 
Г ы р ы м. Ха-ха-ха! Ха-ха-ха! (Фæсыкк.) Фæлæуу-ма, фæ- 
лæуу! (Цæхгæр æм фæзылд.) Æмæ цы зоныс милицæйæ? Цæ- 
уыл дзурæг у дæ фидис? 
56 

С и х. Кæм ис милицæ? Ды æнæхъæнæй дæр æнæхъæн ми- 
лицæ дæ? (Уæнггай.) Æнæ... хъæн? Ницы хъæнджын дæ? Мæнæ 
ды? 
Г ы р ы м. О! Хорз! Цы зоныс мæнæй? 
С и х. Дæуæй? Ома сæныккæй? Уый зæгъ! Мæнæ, дам, Тæги- 
аты æлдæрттæ Дайраны комы цæуджытæй илци истой. Ныр дæр 
ис ахæм хидгæстæ — æрбауадтæ мотоциклæй хидыл, уæд илци 
бафид. 
Г ы р ы м. Илци та циу, илци? Хъылци æмбисонды зарæггæ- 
нæг у, фæлæ... 
С и х. Чи зоны, рæхджы уымæ дæр æрхауæм нæ фырахуыр- 
гондæй, æмæ дæ ирон лæгæй исты басусæг кæнын куы фæнда, 
уæд йæ цуры сыгъдæг иронау дзур æмæ дын ницы бамбардзæн. 
Хатиагау цыма дзурыс, уыйау... 
Г ы р ы м. Мæн уый мæт нæй, æз мæ сæр ахæм хъуыддæгтыл 
нæ хойын. Цы у уыцы илци? Цæуыннæ ис сæныккæн далысыл 
худыны бар? 
С и х. Асæхмæт та хойы. Уый дын æцæг æхсæны лæг. О, дæ 
сæр риссы, загътай? 
Г ы р ы м. Нæ риссы! Стæй... (Атутæ кодта.) Ныронг сæр- 
низ циу, стæй дæндагниз дæр, уый æз нæ зонын. Мæнæ ма мæ 
ацы афæдз хъæуы пенсимæ, æмæ тагъддæр куы ауаид, æндæр 
уал æмæ уал азы æхсæв — бон ма нымай... 
С и х. Фæлæ илци нымай! О, хæдæгай! Фæстаг рæстæджы 
уæм мæлæты хæрзконд, уыцы итувæрд лæппуты исын райдыд- 
той милицæмæ. Уæд сæ паддзахы гвардийау се ’ддаг бакастæй 
æвзарынц? Лæг сæм кæсынæй не ’фсæды. (Паузæ.) Дардæй 
кæсынæй! Цас дарддæрæй, уыйас хуыздæрæй... (Паузæ.) Зы- 
нынц хуыздæрæй, о... 
Г ы р ы м. Мидæггаг бакастæй сæ ’взарынц! Йæ мидæггаг 
кæмæн бæззы, уымæн йе ’ддаг дæр бæззы. 
С и х. Исты ахæм зæрдæмæ ныккæсæн æрхъуыды кодтой? 
Уæд дзы, ехх-мардзæ, кæйдæрты хуылфмæ ныггудзи кæн! 
Г ы р ы м. Зæгъæм, мæнæ дæ хъуынджын зæрдæмæ! 
С и х. Стæй дæ хъуынавæрд зæрдæмæ! 
Г ы р ы м. Ардæм мæ кæрæдзи æлхысчъытæ кæнынмæ æрба- 
хуыдтай? 
Сих. Мæнæ, зæгъын, фæйнæ къæбæры бахæрæм. 
Г ы р ы м. Ды мæн дæ дзæнгæдайæ ма сай! Циу уыцы æна- 
хуыры билцъ? 
С и х. Уый та цы хоныс — билцъ? Иуæй-иу хатт дæм хæлæ- 
гæй фæмæлын, Гырым. 
Г ы р ы м. Уæд цæмæй хæлæггаг дæн? 
С и х. Бирæ фæцæрдзынæ! Уæрдон асæтта — суг дын. Искæй 
хæдзар ссудза — дæхи йæм батав. Мæнæ смайор уыдзынæ — 
пъензийы размæ уын зæрдæлхæнæн майоры цин нæ раттынц? 
Дæхæдæг куы загътай. 
57 

Г ы р ы м. Загътон. Дарддæр? (Мсесты кхвнын райдыдта, 
фæлæ йæхи уромы.) 
С и х. Мæнæ мæлдзыгыл раст мæлæты размæ базыртæ куы 
разайа, уыйау уайы. О, æмæ пъензимæ... 
Г ы р ы м. Пенсимæ! Уый дын пъенэи* Мæлæты ирон! 
С и х (раздæры хьæлæсы уагæй). Пъензимæ ацæудзынæ æмæ 
«Нивæ» машинæ балхæндзынæ. Афтæ нæ дзырдтай? 
Г ы р ы м. Æмæ цы? Æвæндæгты уымæй хуыздæр дзаума 
нæй. Цъыф уа, хæрд уа — нымады дæр æм не сты! 
С и х. Омæ дæ пыхсбынты æдзæугæ ничи уадзы? О, балхæн- 
дзынæ «Нивæ». Йæ фæстаг бадæн ын расхойдзынæ æмæ дзы 
Стъарапол æмæ Хъалмыхъхъæй лыстæг фос ласдзынæ. Ома сæу- 
дæджер кæндзынæ, хæссинæгтæ дын — цоты цот! Афтæ нæ загъ- 
тай? 
Г ы р ы м. Кæд загътон? Кæс-ма амæ, кæс! Сæудæджер, дам... 
С и х. О, сæудæджер æй не схуыдтай. Амал æй схуыдтай, 
ферох мæ. Пъензи та дын цас снысан кæндзысты? 
Г ы р ы м. Дыууадæс туманы! Æмæ цьг? 
С и х. Æмæ лæг æфсис нæ зоны! Дæ пъагæттæ дæр дæ уымæн 
хъуыдысты, æмæ дын цæмæй хъæд лæвар уа. Æндæр уæдæ цæй 
номыл бацыдтæ милицæмæ? Стæй сæудæджерыл куы ныллæу- 
уай, уæддæр та дæ пъагæттæ — дæ хъахъхъæнæг. 
Гырым. Дæуæй æнæфсисдæр та ма чи у? Æмбисондæн куы 
баззад дæ алцызонаг фыдæлтæй, æвæды цæст æнæфсис, зæгъгæ! 
С и х (базылд æм). Æмæ цæмæн у æнæфсис, цæмæн? Æвæд 
лæг ома... 
Г ы р ы м. Уырыты миниуæгыл дæр ма мæ сæр нæ хостон! 
Гъы, уæд цæмæн? Ды-ма йæ зæгъ! 
С и х. Уымæн, æмæ йын. йæхицæй æддæмæ ничи æрхæсдзæн. 
Йæ зæронд къодах дæр йæхимæ кæсы. Уæдæ йæ мардыкæндтæ 
дæр иннæ ахæм. Куы ницы уа йæ рæбыны, уæд кæй хъæуы 
æфсæст адæмæй? Кæй? Никæй! 
Г ы р ы м. Никæй. Уый афтæ фæуæд. Фæлæ уыцы... 
С и х. Билцъ циу, уымæй ма мæ фæрсыс? Нæ комы ныхъуы- 
рын? 
Г ы р ы м. Уымæй, уымæй! Стæй дыууæ дзæкъулы, кæй бай- 
стай, уыдон цы фесты, уымæй дæр! 
С и х. Фарон дæ бынаты, ома дæуау хидгæсæй чи уыд, уыцы 
гвардион иу сæрдмæ ам «Жигулийы» фаг æхца, цымæ, куыдæй 
бакуыста? 
Г ы р ы м. Уый, æрыгон сæлхæры, æрцахстой, йæ хæдтулгæ 
дæр ын байстой. Уайтагъд мын æй æлхæнынмæ фæцис... 
С и х. Æмæ уæддæр куыдæй рамбырд кодта фæлмæн уæрдо- 
ны аргъ? Чиныг ныффыста, æви йæ худы счъилы... (Сих æнæн- 
хьæлæджы Гырымы худ фелвæста æмæ иуварс алыгъд.) Æви йæ 
худы счъилы илци æфснайæндон байгом кодта! 
Г ы р ы м (змæлгæ дæр иæ фæкодта йæ бынатæй, йæ кьух 
58 

дамбацайы хуымпъырыл æрæвсердта). Мæ худ кæм уыд, уым 
æй дзæбæхæй æркæн! 
С и х. Цыдæр æнахуыр къæр-къæр дзы цæуы. (Худ йæ хьусмæ 
даргæйæ æууæрды.) Загътон, æрмæст Мамасы зарæг уарзыс. 
(Æркодта йын йæ худ йæ сæрыл.) Фæрсыс ма мæ, циу илци- 
билцъ, уымæй? Чъепсы цæрæнбон кувæм? 
Г ы р ы м. Уыцы дыууæ дзæкъулæй иу ардæм æри! 
С и х (базарыд). Ницы ис рæсугъддæр æмбаргæ лæгæй цар- 
ды, гъей! (Паузæ.) Æз дæу ныхын, ды мæн ныхыс, æмæ нæ 
дыууæйы гæбæр рæгътæн дæр æхсызгон у! Цас ма дын нæ фаг 
кæны дæ «Нивæйæн»? Дæрдджын æлхæныс æви, итувæрд дæр 
чи нæма уыд, ахæм? 
Г ы р ы м. Дæ хъуыддаг нæу! Æри дзы иу! Æнæхъинц-æнæ- 
мастæй. 
С и х. Дымгæйы хай баисты. Стæй ды мæ хойы лæппуйы 
фыртæй хидыл æрбауайæггаг цы илци-пъензи ралухыс, уый æмбис 
мæнæн бахай кæныс? 
Г ы р ы м. Кæд дзы цы райстон? Федтай мæ? Дзæгъæл дзæн- 
гæда... 
С и х. Тæккæ абон дæр та! Авд сахаты æмæ дыууадæс мину- 
тыл! Стæй утæппæт фæсивæд иууылдæр хицауады байзæддæгтæ 
кæй сты, уый Асæхмæтмæ дæр диссаг фæкаст. Йæ коймæ ма 
фæзынæд. Куыдз лæдзæджы коймæ цæуы... (Тамако спста.) 
Г ы р ы м. Дзæбæхæй дыууæ дзæкъулæй иу ардæм æри! (Йæ 
кьух æм дары.) 
Топп — рахиз къухы, галиуы — урс дзæкъул, афтæмæй Асæхмæт мусонгæй 
рацыд. 
А с æ х м æ т (уыцы лæгъзæй дзуры, дзæкьул Гырымы кьухы 
æрæвæрдта). Гъа, майор, гъа... (Топпыл дыууæ кьухæй æрхæ- 
цыд.) Æцæг уæ дзæгъæл змæлд мачи скæнæд! 
Æмыр сценæ. Гырымы дзых хæлиуæй баззад. Сих тамако йæ дзыхмæ куыд 
сцæйхаста, афтæмæй бандзыг. Дыууæйæ дæр иуМсæ базмæлыдысты. 
Г ы р ы м. Йæд... Асæхмæт... (Дзæкъул йæ къухæй æрхауд.) 
А с æ х Ы æ т. Афтæ мын ма зæгъ, анализ скæнынæн æй 
агуырдтай, зæгъгæ! 
С и х. Асæхмæт, тынг хорз у, æвдисæн мын уыдзынæ! 
А с æ х м æ т (топп æруагъта). Цæмæн уыдзынæн, Сих, уæд 
æвдисæн, и? Дыууæйæ дæр иу бæласы цонгыл ауындзинаг кæй 
стут, уымæн? И? Уымæн уыдзынæн æвдисæн? 
С и х. Æз та цæмæй фæзылынджын дæн? Æз мæнæ ай къах- 
тон. 
А с æ х м æ т (æрбамæсты). Афтæ у? Уæдæ ды дæр, къахæг 
мыст, хоры нæмыг не скъахдзынæ, кæд афтæ у, уæд! 
Г ы р ы м (цырд фестад, дыууæйы }хсæн иргъæвæг лæгау 
æрлæууыд). Æрчъицут-ма! Кæрæдзи бамбарæм! Асæхмæт, дæ 
хъримагæй ма ’взид, фæлæ... 
59 

А с æ х м æ т. Мæнæ Сих давæггаг ныхæстæй зарджытæ цы 
лæгтыл мысы, æз уыцы ’мбаргæтæй нæ дæн! Ницы ис зынаргъ- 
дæр гæны дидинæгæй царды, и? Туджы аргъ, туджы! 
Г ы р ы м. Æмæ ды дæр иу хатт йеддæмæ ма цæрыс? Стæй 
адæмы ’хсæн нæу дæ цард? Афæлгæс-ма ацы парахат дунейыл! 
Цы уæрæх у! Уæд дзы махæн бафидауыны фадат нæ разындзæн? 
Æртæ лæгæй ацы стыр арвы бын нæ цæуæм? Ацы зæхх, хæхтæ 
æмæ дæттæ чи уромы, уый мах нал бауромдзæн? 
А с æ х м æ т. Хуыцауы хатырæй, æз абоны онг цы Гырымы 
зыдтон, уый ды дæ? Кæм дын уыд ныронг уыцы мæлгъæвзаг, 
кæм? Скæуынмæ мæ бирæ куы нал хъæуы! 
С и х. Гырым, уæдæмæ-ма ды дæ бæрнон бынатмæ ацу. Нæ- 
хæдæг мах исты амæлттæй фидаудзыстæм. 
А с æ х м æ т. Уый та куыд хъуамæ ацæуа, и? И? 
С и х. Уæдæ йын цы дæ зæрды ис? Цармæ ту кæныс? Дымгæ 
бон чердæм слæууын хъæуы, уый дæ сæр нал ахсы? 
А с æ х м æ т. Ды мæнæн дæ дæлгоммæ ныхилæнтæ ныууадз! 
Æз дын Гырым нæ дæн! 
Сих. Мæсты лæг æвæсмон фæнд никуыма скарста, Асæх- 
мæт. Дæ галиу къухæй дæ рахизыл æрхæц! Фæуæд. Фæхъуыс- 
тай нын нæ ныхæстæм. Гъемæ цы? Зæххыл ныхæстæй фылдæр 
цы ис? Ды иуырдæм дзурдзынæ иунæгæй, мах дыууæйæ æмхъæ- 
лæсæй — иннæрдæм! Ацы власт та фылдæры коммæ кæсы. Бæл- 
шинствойы коммæ! 
А с æ х м æ т. Уартæ йæ худы счъилы — йæ комдзогтæ! 
Дæуæн та дыууæ дзæкъулы — дæ гамхуд æргомгæнджытæ. 
Г ы р ы м (йсе худ фелвæста). Æз мæ худыл мæнæ ныр- 
тæккæ арт бафтаудзынæн æмæ йæ дæу аххос фæкæндзынæн! 
Сих, æри-ма де ’хсон! 
А с æх м æ т (фæкуыддæрау). Уый та куыд? И? Куыд æй 
судзыс? 
Г ы р ы м. Куыд дæр æмæ ’рдиаг дæр дæ къона æййафдзæн 
уæд! Ды мын дæхицæй иннæтæй коммунистдæр ма араз! Æз 
партийы рæнхъыты ныр æртæ æмæ ссæдз азы дæн! 
А с æ х м æ т. Йæ кæцы рæнхъыты? И? Зæгъ-ма йæ, зæгъ! 
Сих уæдмæ мусонгмæ бауад æмæ сау дзæкъул дæр раскъæфта, Гырымы 
къæхты бынæй иннæ дзæкъул фелвæста. 
С и х (йæ кард фæиъортт ласта). Æз та мæнæ афтæ — мæ 
комдзогтæн, Асæхмæт! (Ахауын кодта урс дзæкьулы баст, ауад 
семсе, фæстæмæ фездæхт.) Ацы зæххыл гæны зыгуым æмæ 
рыгæй фылдæр цы ис! Цу, ракæн дæ анашист цъиуджын карчы 
æмæ сæ æруидзæд! (Афтид дзæкьултæ фехста.) 
А с æ х м æ т (фæрохстзæрдæ). Æз дын! Æз уын! Æз уый 
афтæ нæ ныууадздзынæн! Æз... Гырым, тæккæ райсом дæхæдæг 
ацу æмæ... æмæ... 
Г ы р ы м (йæ кьух Асæхмæты уæхскыл æрæвæрдта). Сихы 
60 

загъдау, мæ хуры чысыл Асæхмæт. Æрсабыр у. Сихы рæбыны 
ма цы æртхъирæнтæ ис дæумæ, уый æз нæма зонын, фæлæ маст- 
хъуаг не стæм. Æмæ йæм уæдæ, гормон, ног мастмæ дуæрттæ дæ 
сæрæй ма тон! Бадымынц хъылма, схъæлдзæг вæййынц, пыррыч- 
чытæ фæкæнынц, мæнæ сæм, Сихы загъдау, цæрын æрцæуы. 
Æмæ дын уый хъыг у? Ацы рыг та... Фæнды йæ дымгæ фæхæсса, 
фæнды уыдонмæ бафта — йæ баланс æмæ йын дебит-кредит чи 
хынцы? 
А с æ х м æ т. Уый хорз хъæлдзæг нæ вæййы! 
С и х. Цæй, Асæхмæт, милицæйæ йæ хуыздæр зоныс? О, ацу- 
ма, Гырым, ацу! 
Г ы р ы м (йæ худ арф æрсагъта). Цæуын! Фæлæ — фæцу 
æмæ æрцуйы фæндагыл! 
С и х. Дæ хонæг дыл кæд амбæла, уæд. Æндæр дын дардмæ 
Алардыйау кувдзыстæм. (Гырым ацыд.) 
С и х. Асæхмæт, мæн комкоммæ ницæмæй базылынджын у дæ 
бон. Фæлæ мæ фесафын та у — раст къæцæлы дон кæд нæ ласта! 
А с æ х м æ т (фæсабырдæр, тыххудт кæны). Дæу та, дзы- 
хæй бæхджыны, чи амбулдзæн? Сих æмæ — раст къæцæл?! Дис- 
сæгтæ! 
С и х. Нæ мæ хъæуы æмбулын. Куы йæ зонис, æз фыдбылы- 
зæй кæй хизын, уый, уæд мæ арфæты бын фæкæнис... 
А с æ х м æ т (фестъæлфыд). Цы?! Таму исты... Исты ахæм?.. 
С и х. Нæ, нæ! Дæ хъуыдыйы кæрон дæр ма уæд уый! Тамуйы 
хуызæн æнæзгæ сызгъæрин куы уаиккой нæ фæсивæд, уæд удæн- 
цойæ æмæ райгæ зæрдæйæ амæл! Фæлæ, мæ хуры чысыл Ас... 
А с æ х м æ т (фæтъæлланг ыл ласта). Дæ хур аныгуылæд, 
куынæ мæ счысыл кæнай! Ныууадз дæ гадза хъæлæс! 
С и х (фæтызмæг). Омæ хорз! Асæхмæт, лæг æгæр бирæ куы 
зона, уæд зæрдæ уæззау кæны. Æз дæ ’мбарын, кæд уæ комму- 
нистон рæнхъытæй иуы дæр нæ дæн, уæддæр. 
А с æ х м æ т. Дæ хъуаг ма уыдысты! Мауал рахъав-бахъав 
кæн, зæгъ æй, кæмæн æмæ цæмæй хорзы цæуыс, уый. 
С и х. Ницы федтай, ницы фехъуыстай... Сæрнизæн дзы уымæй 
æвдадзыхосдæр нæй! Уымæн æмæ, цы федтай, уый, чи зоны, 
раст нæ бамбæрстай. Ома, мæнæ мæн тыххæй. Æз дымæг лæг 
дæн. Æмæ мын мæ афтид къонайы зымæг-зымæджы дæргъы æнцон 
у, æнхъæлыс? Цъусгай адымын ацы дæлимонты рыгæй , æмæ та 
мæ зæрдæйы къæбæлдзыг уалдзæг ралæууы. Куы йæ банкъарис 
иу хатт, уæд-иу дзы ды дæр дæ утæхсæн сахат... 
А с æ х м æ т. Зæронд куынæ уаис, уæд дын дæ хæмхудтæн 
ахъаззаг ныуудаин! 
С и х. Æниу дæуæн дæхимæ тæхудиаг миниуæг ис: исты маст 
дæ куы бацæуы, уæд æй зæронд зарджытæ зарынæй сурыс. Æмæ- 
иу ныр дæр азар... 
А с æ х м æ т. Дæхи миниуджытæ дæр афтæ хорз куы зонис... 
Ам цы архайдта Сурæт? Кæмæй байстай уыцы дзæкъултæ? 
61 

С и х. Нæ дæ фæрсын, Асæхмæт, куы дын æй зæгъон, уæд сæ 
нæ ауæй кæндзынæ, зæгъгæ, уымæй. Уымæн æмæ йæ зонын, 
кæй сæ... (Бакасш æм.) Цæй-ма, нæ дæ хъæуы сæ зонын! Сæр- 
низ у алцы зонын, сæрниз. 
А с æ х м æ т. Хъæуы! Хъæуы мæ сæ зонын. Æз дæр ам 
хуыртæ не ’хсæдын! Мæ фæсчъылдым чи цы архайæг у, уый æз 
куыд хъуамæ ма зонон? И? Уæд, йæ къух исыны аккаг чи нæу, 
уымæн хъæбыстæ дæр ма кæнон? И? 
С и х (æнæрхъуыдъшæ). Хъæбыстæ дæр ма йын... Лæг йæ 
усæн... Гъемæ хорз! Сау дзæкъул... (Паузæ.) Сурæтæй, иннæ та 
де ’рвады ус, дæ чындз Фузæйæ. Исты, уæд сæ тæригъæд — 
дæу! Йæ фондз сабийы... 
А с æ х м æ т. Дæхи тæригъæдтæ сыгъдæг кæныныл батыхс! 
(Æдзынæг ма йæм фæкаст, стсей тонп баккой кодта æмæ 
уынæргъгсе аг^ыд.) 
С и х (йæ фседыл ксесы). Нæ, уый йын, Фузæ йын къæрмæг 
нæу! (Арф ныуулæфыд.) Ох-хына, Чъепс, Хъепс, ныр дæм фæ- 
дисы зæрватыччы арвитон? Ды йын куы ницы хорзы бацæуай, 
уæд... Стæй йын Амынат дæр нæу цъутта йæ дзыхæн. 
Йæ фадгуытæ уæрджытæм тылд, йæ дзабыртæ йæ къухы, афтæмæй Р э м 
æрбацыд. 
О! Æз та ма дæм зæрватыччы фæдисы æрвитинаг уыдтæн! 
Р э м. Æз та дæумæ — удхæссæджы! Æз дын афтæ нæ фæ- 
дзæхстон, Сурæты ма бахъыгдар, зæгъгæ! 
С и х. Омæ... 
Р э м. Æз дын кæй фæзæгъын, уый... Худгæбылæй кæй фæ- 
дзурын, уый дæ сайы? Бирæ рацардтæ æмæ бирæ цыдæртæ фед- 
тай? Ницуал дын баззад фенинаг-æвзаринаг, фæуæлбыл дæ? 
С и х (йæ хседоныл схæг^ыд, ронбастыл ауыгъд кардыл æрхæ- 
?(ыд). Ды æнæхæлафæй фынджы бынты куы рауай-бауай кодтай, 
уæд æз... (Йæ г^æстытсе дзагъырæй аззадысты.) 
Р э м (йæ къурткæйыл гъуварс ахæцыд — ронбастæй дамба- 
цайы хæцæн зыны). Уæд мæм хъуырæйнæмгæ нæма уыд! Йæ 
цалдæр хоры нæмгуытæй дæ иу сырхзынг гага хъæуы æви дыууæ? 
С и х (йæ къухтæ æнæбон æруагъта). Цы кæныс, æнамонд 
гуырд? 
Р э м. Сурæт доны былмæ цæуыннæ рацыд? Кæд æй ды нæ 
бакъуылымпы кодтай, уæд уый нæ асайдтаид. 
С и х. Цом-ма фæсвæд ранмæ. Зæрдиаг ныхасæн мæ хъæуыс. 
Дæ дзабыртæ скæн — хосгарст дæ фæлмæн къæхтыбынты уайдзæн. 
Р э м. Лæгыл дзы ахæм аудæг-мæтгæнæг куынæ уа! (Йæ дза- 
быртæ зæхмæ æрæтгæрста, йæ къæхгпæ сæ лæугæйæ фæгщв- 
та.) Фæгуыбыр кæн, æмæ дын кард дæ фæскъæбут йæ фис- 
тонмæ æрсадзой... И, Сих? 
Ацыдысты. 
62 

Дыккаг ныв 
Т а й м у р а з æрбацыд. Дон банызта. Мусонджы фæмидæг. Къалбасы 
хайы цъар халгæ раздæхт. 
Таймураз. Кæс-ма ацы Сихмæ! Цы дзормæ-тахынæг 
хæры! Сервилат! Кæм ын уыд, цымæ? (Схудт.) Худæг нæ дæн, 
æцæг ирон лæгау — ирон лæгæн истæмæй æгасцуай зæгъ æмæ дæ 
баййардзæн: кæм дын уыд, кæм? Уæд хæргæ кæн, мæнæйуый 
дæр, æндæр дæ цы гуыбынниз тилы! (Хæргæ-хæрыи бæласмæ 
бацыд, йæ хызын æриста, æрбадт, чиныг систа æмæ йæ ра- 
фæлдæхта.) Ай зонын! (Дародæр фæлдахы.) Ай ма мæ иу хатт 
кæсын бахъæудзæн. (Арус кодта æмæ æууилгæ-æууилын цы- 
дæртæ йæхимидæг хьым-хъым кæны.) 
Р э м æд магнитофон æмæ тæбæкк хызын йæ уæлхъус алæууыд. Таймураз 
æм фæрсæгау скаст. 
Р э м. Салам, æфсымæр! (Йæ къух^æм дæтты.) 
Таймураз (сыстад). Салам! (Йæ къух ын исы.) 
Р э м. Æмæ Сих ам нæй? 
Таймураз. Нæ йæ æрбаййæфтон. Æвæццæгæн та гæны 
алыварс зилы. 
Р э м. Цы мамазила хъæуы йæ алыварс, исты мын нартхор 
кæнæ харбыз у? 
Т а й м у р а з. Уымæй анашистты бафæрс! Уырзыдзаг рыгæн 
нартхоры пут чи дæтты, уыдоны. 
Р э м (нымдзаст æм.) Фæрсæг сонт у, фæлæ ды Асæхмæты 
фырт Таймураз нæ дæ? 
Т а й м у р а з. Уый дæн... 
Р э м (йæ къух æм дары.) Рэм. 
Таймураз (исы йын йæ кьух). Таймураз. 
Р э м. Цæмæй дæ зонын, зæгъгæ, хæрзаг дис кæныс. 
Таймураз. Цы уадиссаг у! Æз дæр дæ фендтытæ кодтон. 
Мотоциклетыл. Хорз згъоры «Явæ». Уæдæ рæсугъд дæр у... 
Р э м. Куы йæм дзы æрдæттай, уæд æй иу машинæ дæр нæ 
баййафдзæн! 
Таймураз. Мазæгъ! «Мерседесимæ»дынницысæнтаудзæн! 
Р э м. Æмæ милицæмæ цæй... (Фæкъуыхцы.) Æмæ уал «Мер- 
седес» ссарын хъæуы! (Фæхъуыддагхуыз.) Кæмæн лæууæм, кæ- 
мæн? Æрбадæм уал... (Сбадтысты.) 
Р э м. Сихæн хæстæг хицон ничи ис, фæлæ мæ фыды хæрз 
æмхæрæфырт у æмæ йын æз гыццыл цыдæртæ æрдавын. (Худ- 
гæйæ Таймуразы къухы къалбасмæ амоны.) 
Таймураз (фефсæрмы, æнæбары бахудгп). Хорз къалбас 
у! Мах дæр дын, йæх-мардзæ, исты куы бавæйиккам! 
Р э м. Омæ æрмæст хæстæгæй у? Хæлар дын уæд... О, æмæ 
дæ æз дæр айфыццаг федтон æмæ уæд Сихы бафарстон, чи у, 
зæгъын, уыцы дзæбæх лæппу... 
63 

Таймураз (худы). Ныр æз, хъазтмæ фыццаг хатт чи 
рацыд, ахæм чызгау куы фæсырх уаин! 
Р э м (бакаст æм). Æмæ цы гæды зæгъын? (Йæ чиныджы 
æддаг цъармæ йын Таймуразы кьухтæм æркаст). История для 
поступающих в высшие учебные заведения. Кæцы азы уагъд у? 
А, фарон — нæма базæронд. 
Т а й м у р а з. Истори дæр зæронд кæны? 
Рэм. Уæдæ ма чи кæны зæронд? Знон ивгъуыдæн иу истори 
уыд, абон — æндæр! (Худыиц.) Кæд сусæг нæу, уæд кæдæм у дæ 
хъавд? Æз дæр ма студент дæн. Фæстаг курсы... 
Таймураз. Университетмæ. Юрфакмæ. 
Р э м. Ого! Мæ факультет! (Йæ хæлафы фæстаг дзыппæй 
цыдæр систа, æвдисы йæм æй.) Мæнæ дæ бæллиццаг гæххæтт! 
Таймураз. Уый æххæст бæллиццаг нæма у. 
Р э м. Уый æмæ дын диплом, нæ? (Æдзынæг æм бакаст.) 
Таму! (Ферхæцыд.) Хатыр, дæ мады буц номæй дæм... Таймураз! 
Таймураз. Цæй, цы уæлдай у... 
Р э м. Уæд — Таму! Таму, нæ факультеты декан чи у, уый 
зоныс? 
Таймураз. Зонын! Уæздæнты Мелитоны фырт Харитон. 
Р э м (йæ гæххæтт байгом кодта, æвдисы йæм æй). Ам та 
куыд фыст ис? 
Таймураз (кæсы). Вазданов Рэм Мелитонович. Чи дын у, 
дæ хæрз æфсымæр у? 
Р э м. Нæу зæгъин, æмæ нæм Мелитон нæмттæ афтæ арæх не 
сты. 
Таймураз (бахудт). Стæй Рэмтæ дæр! Историйæ ма иу де 
’мномы зонын... 
Р э м. А-а-а, Гитлеры раздæры æмбал, стæй та йæ амæддаг? 
(Бакаст та йæм.) Ехх, мæнæн дæр дзы ахæм хафт ма фæкæн 
æмæ ме рагъæй уафсхор, цæвæджы армæй та чъепс куыд фæхауа! 
Таймураз (дисгæнгæ). Уанцон нæу! Уыйас цæмæй фæа- 
зымджын дæ? 
Р э м. Ау, уæдæ дын мæхицæй мæстæймарæгау цы ’ппæлын? 
Уæддæр ирон лæг диссаг у, диссаг. Мæнæ нымадæй кæрæдзи 
цалдæр минуты зонæм, æмæ ныридæгæн мæхимæ дæ цуры цы- 
дæр хæсджын кæсын... Уæддæр дзы нæхи ирон æфсармæн æмбал 
нæй. Нæ? 
Таймураз. Цæмæй мæ фæхæсджын дæ? Фæлæ дæ ’мба- 
рын... Рэм, йед... (Бакаст æм фæрсæгау.) Мæ фыд де ’фсымæр 
Харитонимæ... Кæм службæ кодта æфсады Харитон, уый зоныс? 
Р э м (фæкуыддæрау). Уымæй та мæ цы фæрсыс? А-а, дæ 
фыдимæ иумæ уыдысты æфсады? Раст дæ бамбæрстон? 
Таймураз. О! Цыдæр горæт хуынд, цыдæр! Мæскуыйы 
бынмæ. 
Р э м. Йед, Волоколамск? Йе та йæ нæ зонын. Уæд ма æз 
стъолы бынты æнæ хæлафæй рауай-бауай кодтон. 
64 

Таймураз. Æз та гуырд дæр нæма уыдтæн! Фæлæ нæм 
Харитоны къам ис æмæ тынг æнгæсæнтæ стут. (Худынц. Тайму- 
раз æвнппайды.) Цурк! Цурк! Цурк хуындис! 
Рэм. Цавæр цурк? Чи хуынд цурк? 
Таймураз. Горæты ном иронау афтæ тæлмац кæны. 
Р э м. А-а! Клин, Клин! Æцæг, æцæг! Куы-иу æй мысыд! 
Клин-цурк! (Худынц.) Уырыссагау афтæ бакæнынц: вернемся к 
нашим баранам. Ома æрдæбоны ныхасмæ. Уымæн æмæ дæ ныр 
та уæлдай хæсджынæй æнкъарын мæхи. Зæгъæм, дохтыр дæн. 
Æмæ мæ цуры тыхст рынчын рафт-бафт кæны. Æз та йын æххуысы 
бæсты мæхицæй стауыныл схæцыдтæн. Уæд ахæмы цы схуын- 
дæуаид? 
Таймураз. Хорз æй не схуындæуаид! Куы дын басæттон, 
уæд мæнæн дæр мæ зæрдæ цырддæр стæпп-тæпп кодта, дæхи 
мын куы бацамыдтай, уæд. 
Р э м (сыапад). Таму, зæгъæм, ныр та ды фæдæ дохтыр. 
Æмæ æцæг тыхст рынчын дæ цуры арвмæ асинтæ æвæры. Æры- 
гон, хæрз æрыгон лæппу. Йе ’вдадзы хос та дæумæ ис. Уæд ын 
æй нæ раттис? 
Таймураз. Ау, уæдæ... Уæдæ уый та куыд? 
Р э м. Фæхъæц, фæхъæц! Хос иу у, æрмæстдæр иу. Æмæ дæм 
æй радтой, мæнæ цавæрдæр стыр лæгæн бахъæудзæн, зæгъгæ. 
Уæддæр æй... 
Таймураз. Уæддæр æй æз уыцы лæппуйæн раттин! 
Р э м (æрбадт). Бахатыр кæн. Цынæ фæмидæг уыдзæн лæ- 
джы сæры! Æнахуыр сæнттæ дæм нæ кæсынц мæ ныхæстæ? 
Таймураз. Раст зæгъгæйæ, сæ къæдзил цæмæ цæуы, уый 
æнцонты рацахсæн нæу. Кæд мæ къахгæ кæныс, бæззын юрис- 
тæн æви цы, зæгъгæ, уæддæр дын цы бæрæг ис... 
Р э м. Ома, закъоны сæрты ницæйы номыл ис ахизæн, нæ? 
Фæлæ ма ис ахæм постулат дæр юриспруденцийы: случай край- 
ней необходимости. Уымæй та гуыры презумпция невиновности. 
Закъон ма кæн лакъон! 
Т а й м у р а з. Æз сæ искуы бахъуыды дарон ахæм дзырдтæ... 
Р э м. Бадардзынæ сæ дæ зæрдыл, ма тæрс... 
Таймураз. Кæд бахауон, уæд! 
Р э м (фæсагъæсхуыз). Æргом дын куы зæгъон, уæд мах фа- 
культетмæ космонавтты къордæй æнцондæр бахауæн нæу. Мæ- 
нæн дæр Харитон куы нæ уыдаид, уæд... Алы хицауады цот, офи- 
цианткæты, скълæдты, базæты, дуканиты уырыты лæппынтæ... 
Иудзырдæй, «бындзытæ» чи дары, уыдоны адджын хъæбултæ. 
Нæ сыхаг республикæйы льготниктæ-йедтæ. Фæлæ... (Паузæ.) 
Таймураз, дæхиау кæуыл æууæндыс, ахæм чызг зонгæ дын нæй? 
Таймураз. Чызг зонгæ-йа? Ис. Æмæ уый та цы давы? 
Исты хатыртæ-льготтæ мын уыдзæн уый хыгъдмæ? Æнæ кон- 
курсæй мæ райсдзысты? (Худынц.) 
Р э м (фестад). Æз дыл цæмæдæр гæсгæ тынг æууæндын. 
5 Гуса.тгы Барнс 
65 

Æви... (Йæ уæлхьус æрлæууыд.) Таму, лæгæй-лæгмæ дыл æууæн- 
дæн ис? Ирон лæгæй ирон лæгмæ? 
Таймураз. Йарæби, никуыма никæуыл рацыдтæн гадзра- 
хатæй. Циу? (Сыстад.) Ард хæрын, сомытæ кæнын та нæ уар- 
зын... 
Р э м. Æз цыма мæхицæн дзурын, уыйау дзурдзынæн, ды та 
мæм лæмбынæг хъус. О, Феликс, зæгъгæ, кæй хонон, уый Хари- 
тоны иунæг фырт у. Мæнæ ды анашисттæ кæй схуыдтай, уыдон 
æй раздæр сæхицæй, ома хæдзарæй, æхца давыныл ардыдтой, 
стæй йын цалдæр хатты хъылма бадардтой, æмæ йыл уый дæр 
фæстагмæ фæцалх. Ныр рынчындоны ис. Дæсæм къласмæ ба- 
цыд. Бацыд... Кæд ма бахæццæ уа, уæд... (Фендæрхуызон, тых- 
стæй рауай-бауай систа.) Уæ, цы дын бакæнон, Феликс, цы 
дын акæнон! Куы дын сæ рауыгътой де ’мбæлтты, уæд дын кæ- 
мæй райсон дæ уды хос? Дæлæ йæ куыд уигъы, дæлæ йæ гæн- 
дзæхтæ куыд цæгъды! Дохтыр! Дохтыр! Уæ. фæйнæ мады уæ 
фæйнæ фыдимæ! Дохтыр ! Раттут ын исты! Ай уæ цуры куы 
мæлы, уæд æм куыд кæсут уырытау! Уæ, Феликс, фæуром дæхи! 
Феликс... (Кæуæгау кæны.) 
Таймураз (тыхстæй). Цы агуры, цы? 
Р э м (фæтьæлланг ыл ласта). Куыд цы агуры! Иу пъæртт! 
Иунæг пъæртт! Æмæ йæ уд фæлæууа! Æвиппайды йæ куыд ныу- 
уадза! У-у! Æнæзæрдæтæ! (Цыма йæхи фембæрста, уыйау.) О, 
хатыр, Таму. Дохтыр цыма дæ æцæгæй дæр, уыйау дыл мæхи 
сцагътон... Ацы Сих дæр... Кæдæй йын лæгъстæ кæнын, гæны 
рыгæй ма уæд та иу армыдзаг æрæмбырд кæн, зæгъгæ, фæлæ мæ 
ской дæр нæ уадзы, ской! 
Таймураз. Æмæ куыд æмбырдгæнгæ у йæ рыг? 
Р э м. Æз дæр кæйдæрты фарстон, æндæр ын цы зонын. Фе- 
ликс та дзурынæн нæу. О, æмæ, дам, хосæн æрмæст йæ диди- 
нæджы рыг бæззы, æууæрдгæйæ æгæр хъылма у. Рыг та, чызг 
куынæ уа, уæд ды сæрбæттæн куыд бабæтдзынæ... 
Таймураз. Сæрбæттæн?.. (Бахудт.) Чындзытæ сæ куы 
нал бæттынц, уæд æз... 
Р э м. Ома сæрбæттæн зетийæ, мæнæ æхсынæны сойæ бай- 
сæрд æмæ рæнхъыты ’хсæнты цу, гæн дæхиуыл уигъ. Сæрбæт- 
тæныл рыг баддзæн. Стæй ма дæ къухты та фанеры гæбаз хæсс, 
уый дæр — зетийæ сæрст... Таймураз... Таму! Феликсы тæригъæ- 
дæй...Харитонæн куы зæгъон, уæд дæм кæд фæкæсид... Лæгыл 
фæхæцæг куынæ уа, уæд дын дзырд «еще»-йы цыппар рæдыды 
ссардзысты, ды йæ... (Дамгъæгай йæ дзуры.) И-ш-и-о ныффыс- 
тай, зæгъгæ. Ишио! 
Таймураз. Ницы мæ хъæуы... Кæд мын Нателлæ бакома... 
О, æмæ сæрбæттæн та кæм... Фанер та æрмадзы разындзæн. 
Р э м (йæ хызынæй зетийы гыццыл авг æмæ болони хьуыма- 
цæй сæрбæттæн систа). Мæнæ... Фæлæ сæ уыйфæстæ кæм бам- 
бæхсдзынæ? 
66 

Таймураз(йæалыварсакаст). Далæмашинæйыæппæрст 
цъæлтæ дуар уыныс? Уый бын! 
Р э м. Хорз! Таму, æз дæр мæ дзырд... Иу хъуыддаг ма... (Пор- 
тативон магнитофонимæ архайы.) Цалынмæ мæнæ ацы зарæг 
фехъусай фаллаг былæй, уæдмæ сæ ма бамбæхс. Уæд-иу æй зон, 
тас кæй ницæмæй у, уый. 
Таймураз. Шпионтæй цыма хъазæм! 
Р э м. Йæхи чи хизы, уый Хуыцау дæр æвæры. Йед ма... Чызгæн- 
иу æй худгæйæ бамбарын кæн. Ома ахæм худæг, зæгъ, V, ахæм æмæ... 
Нæ сæ зоныс, тæрсаг сты æмæ цы фенхъæлдзæн... (Магнитофо- 
ны амонæнтæ æркьæппытæ ласта.) Бахъуыды кæн ацы зарæг. 
Ацыдтæ — сафтид сахар, 
Ацы æрхæндæг циу? 
Зæрдæ цинтæй — сатар, 
Сагъæс æхгæны риу. 
Расидти фæззæг зиу, 
Систа уæларвмæ зарæг. 
Иу у мæ хьуыды, иу — 
Айсæфт мæ цины барæг. 
Сагъæсы уд ыснарæг, 
Катайаг у мсе уаг, 
Ацы хьынцьым — мæ марæг, 
Фæззæг та цинтæй — дзаг. 
Донгур æрцыди саг, 
Сытыл зæрин хур баст у. 
Урс фæлмы — хæхты таг. 
Фатау бæрзонд бæрз раст у. 
Дардмæ æозух мæ каст у. 
Ацы æрхæндæг циу? 
Ацы æрхæндæг уарзт у. 
Сагъæс æхгæны риу. * 
Таймураз. Хорз зарæг у... Æвгъау... 
Р э м (фæгæмæлхьус). Æвгъау? Уый та ома куыд æвгъау? 
Таймураз. Паролæн! (Знсетæй бакаст Рэммæ, азылд.) 
Р э м. Гæды æмæ куыдз куы фæхъазынц, уæд сæ, цымæ, чи 
кæимæ фæхъазы? Куыдз гæдыимæ æви гæды куыдзимæ? 
Таймураз. Куыдз дæр нæма уыдтæн æмæ гæды дæр. 
Стæй ды Харитоны ’фсымæр куыд дæ, æз та афтæ — Брежневы 
фырт! Уый дын презумпция невинности! 
Р э м (бахудт). Маладец, мæлдзыг! Бæззыс юристæн-юмори- 
стæн. Дыууæ проколы мæм уыд. Иу, дæ цурк — Клин, иннæ та — 
мæхи: милицæмæ «Мерседес» цы агуры, зæгъгæ, зæгъинаг куы 
уыдтæн, уæд. Фæлæ ма мæм уыцы зæрдиагæй цæмæн фæхъуыс- 
тай? Дæхи ницымбарæг цæмæн скодтай? 
* Косты Лизæйы æмдзæвгæ. 
67 

Т а й м у р а з. Рагæй дæр аргъæуттæ бирæ уарзаг хæссын. 
Р э м. Ие та мæн æрцахсын кодтаис, нæ? 
Таймураз. Дæхи куы айсис æвыдæй! Юрист дæр уымæн 
суыдзынæн, дæу хуызæттæй ме сæфт кæй уынын! 
Р э м. Хорз лæппу дæ, бæргæ! Æмæ ма уыцы аргъаууарзонæй 
иу цыбыр аргъаумæ байхъусын саккаг кæн. Цардысты æмæ уыдыс- 
ты лæг æмæ ус. Иунæг лæппу схастой. Фыдæн йæхицæй æнæ- 
хиндæр, растдæр лæг ссарæн нæ уыд. Фырт дæр фыды фæзмыд- 
та! Гъа, фæлæ сæ мад... Нæй, æууæнк нæй бæх æмæ сылгойма- 
гыл! Æрмæст йæ мадæй дæр æвзæр чи зæгъа, уый йæхæдæг зæх- 
хæй сисынмæ нæ бæззы! 
Таймураз (бацымыдис, фенкъард). Æмæ цы кодта мад? 
Р э м. Лæппуйы уарзон чызджы мад къулыбадæг ус уыд æмæ 
уый лæппуйы мадæн кæлæнтæ скодта, æмæ дыууæйæ Феликсæн 
æвдадзы хос банай кодтой, фæлæ сæ къæрцхъус Сих рацахста... 
Таймураз ыл йæхи андзæрста. Фæлæ йæ Рэм уайтагъд йæ быны анорста. 
Р э м (йæ гуыбыныл ын сбадт, йæ дыууæ къухæй йæ дæ- 
лæмæ æлхъивы). Ныр ды — цъатайæ хаст! Æмæ уæд æз та, буц 
горæтаг, харбызы цъæрттæй физонджытæ хордтон? Хъараты 
Хъаратеимæ дæ базонгæ кæнон? Æфсады дæр... 
Таймураз. Суадз мæ, зæгъын! Суадз мæ! 
Р э м. Науæд мæ фырнадæй æргæвдыс, и? Æз дæуæй цы 
домдтон, уый сæрæй бынмæ нæ сæххæст кодтай, зæгъгæ, уæд... 
Уæд дæ мад Амынатæн æмæ дæ уарзоны мад Сурæтæн сухаритæ 
бахус кæн! 
Таймураз. Суадз мæ! 
Р э м (сыстад). Цы дын загътон, уыдон-иу биноныгæй бал- 
вис. Изæрæй зарæг куы фехъусай, уæд та... 
Т а й м у р а з. Куынæ йæ фехъусон, уæд та? (Сыстад, йæхи 
æрцагъта.) 
Р э м. Уæд та хъарæг фехъусдзынæ! 
Таймураз йæ чиныг систа, мæстæйхæлгæ ма бакаст Рэммæ æмæ уæнтæ- 
хъил, сæргуыбырæй ацыд. 
Æртыккаг ныв 
С и х æрбацыд. Рэм æй фæсвæдæй хъахъхъæны. Уый йæ ронæй дыууæ 
дзæкъулы райста. Саргъы цур æрбадт æмæ сæ гоппыты мидæг бацавта. 
Р э м (хъæрæй). Сих! Нæма фæзындтæ? 
С и х (акаст æм). Цæуыл сфæдис дæ? Цæй, цы рауад уе ’хсæн? 
Р э м. Æцæг хорз гуырд куы у ацы Таймураз. Бирæ хатын æм 
нæ бахъуыд... 
С и х. Æмæ зарæг та цы амоны? 
Р э м. Куы йæ фехъусай изæрæй, уæд далæ цъæлтæ зестмæ 
дæ цæст дар. Чи йæм бацæуа, ууыл-иу дæхи андзар. Фанер æмæ 
сæрбæттæн та мацы фæкæнай! О, хуын мын бацæттæ кодтай? 
68 

С и х. Нæй, нæ мын фæцис амал. Кæд изæрмæ... 
Р э м. Уæдæ мæн нал æвдæлы. Хатырæй фæуæд, фæлæ мын 
Сурæтмæ фæдзур. Æмæ уал-иу дæ хос ссивыныл афæстиат у... 
Сих ацыд. Рэм саргъмæ бауад. Сфæлдæхта йæ æмæ йæм ракæс-бакæс кæны. 
Цыма цыдæр фембæрста, уыйау бахудт. Гоппыты йæ къух фæцавта æмæ 
дзæкъултæ раласта, йæ хызыны сæ ныппæрста. Саргъ, куыд уыд. афтæ сæ- 
вæрдта, адзæбæхтæ йæ кодта. С у р æ т тарстхуызæй æрбацыд. Йæ сæрæй 
акуывта Рэмæн. 
Р э м (мусонджы иуварсмæ йæ бакодта). Ацы Сихыл рихи 
нæй. Куы нæ хъахъхъæна искæцæй... 
С у р æ т. Абон нын Амынатимæ абелымбисæндтæ... 
Р э м. Уыдон зонын! Амынатæй ницуал рауайдзæн? 
С у р æ т. Цытæ дзурыс? Сызгъæрины тыххæй дæр, дам, нал! 
Р э м. Дæхæдæг та? 
С у р æ т. Мæнæ иугыццыл... Сæгъдæг рыгæй... (Йæ ропæй 
тыхтон систа æмæ йæм æй дæтты.) 
Р э м (хызыны йæ æфснайы). Хуыфæджы хостæ æмæ фы- 
нæйы бардуаг Марфæ та? 
С у р æ т (иуцасдæр ницы дзуапп дæтты). Йед... Рэм, уыцы 
иунæг мын ис æмæ... Ныр конкурсы нæ бахауд æмæ та иннæ аз 
дæр... 
Р э м. Раст дын куы зæгъон, уæд мединститутмæ космонавтты 
къордæй зындæр у... Фæлæ йæ кæд æцæг дохтыр суæвын фæн- 
ды, дипломæй дохтыр нæ фæлæ, уæд медицинон училищейæ рай- 
дайын — йæ тæккæ хуыздæр! Хорз ахуыр кодта скъолайы? 
С у р æ т. Йæ аттестаты дыууæ цыппары ис, иннæтæ — сыгъ- 
дæг фондзтæ. 
Р э м. Сæрджын чызг дын у! Æмæ училищейы сырх диплом куы 
райса, уæд æй институтмæ фæлварæнтæ дæттын нал хъæудзæн. 
С у р æ т. Омæ училищемæ дæр уæлæнгæйтты бахауай! 
Р э м. Уый тыххæй дæ сæр дæр ма аных! Ме ’фсымæры ус — 
директоры хæдивæг! Сурæт, сайгæ дæ куы кæнин, уæд дын ин- 
ститут циу — академийæ дæр зæрдæ бавæрин. Фæлæ кæд инсти- 
тутыл ныцъцъæх, уæд раздæр цæттæгæнæн курсытæм бацæуын 
хорз у... Стæй йæ лаборанткæйæ цæмæй райсой, ууыл дæр бацар- 
хайдзынæн. 
С у р æ т. Уый се ’ппæтæй дæр хуыздæр уаид! (Иннæрдæм 
азылд æмæ йæ риубастимæ архайы. Ампулæтæ æмæ гæххæт- 
ты тыхт хостæ систа, радта сæ Рэммæ.) Морфи нæм кадава- 
рæй æрвитынц, фæлæ кодеинтæ — гыццыл фылдæр. 
Р э м. Æхца дын авæрин уæд та иучысыл? (Хостæ йæ дзып- 
пы æмбæхсы.) 
С у р æ т. Нæ, нæ, æхца мæ нæ хъæуы... Æууæндын дын дæ 
ныхасыл! 
Р э м. О... Ацы Таймураз мæм дзæбæх лæппуйау кæсы, фæлæ... 
Чызг æнцон фæрæдийынгæнæн у æмæ... 
С у р æ т. Нæ, нæ! Тамуйыл исты хæрам хъуыддаг æрмæст 
69 

хъуыды кæнын дæр тæригъæд у! Æвдæмты ма куы уыд Нателлæ, 
уæдæй нырмæ уарзынц кæрæдзи. 
Р э м. Кæцæй цытæ зонын, уымæй мæ дзæгъæлы уыдзæн 
фæрсын, фæлæ цыма абон Таймураз цыдæр ахæм фæндтæ код- 
та... Æмæ йæ Нателлæйы сæр бахъæудзæн. Исты ахæм ма бан- 
хъæл, фæлæ уæддæр, куыд вæййы, цы вæййы... 
С у р æ т (удаистæй). Ау, æмæ цы уа? Цы ныффæнд кодта 
ахæмæй? 
Р э м (худы). Ма сфæдисон у! Кæд æй æцæг уарзы, уæд æй 
галиу фæндагыл нæ сардаудзæн. 
С у р æ т. Уый та куыд? Уыцы иунæг удлæууæн мын у æмæ 
йæ мæ цæсты гагуыйау ма хъахъхъæнон, уымæн та уæвæн куыд 
ис? Нæ, нæ! Чызгыл дам-думтæ ичъийæ хæцагдæр сты, чызджы 
йæ фидис мæрдты дæр нæ уадзы! 
Р э м. Ма схылтæ ут! Аивæй йын кæд бамбарын кæнай, æндæр 
дзы знæтæй исты куы бадомай — нæ бакæсдзæн дæ коммæ. Уар- 
зоны раз мад дæр æнæуынон знаг фесты! Мæхицæй йæ зонын. 
С у р æ т. Рэм, абон фæстаг хатт, зæгъгæ, загътай æмæ мæ 
мауал... 
Р э м. Дæуæн дæ ныхас йæ бынаты куы ис, уæд æз, лæг 
уæвгæйæ, ау, мæ дзырдæн хицау нæ дæн? Нателлæйы тыххæй 
кæмæн бацæгъдон йæ хъусы, йæ дзыпп кæмæн æруæззау кæнон, 
уый та мæн куы фæсайа, уæд... Уæд йе рагъæй Хъаныхъуаты 
Болайы æрчъиваг уафсхор, мæ армæй та — ахъаззаг чъепс. Цу 
æмæ æдыхст у! 
Сурæт ацыд. 
Р э м (йæ фæдыл ксесгæйæ). Куы схылтæ уаиккой мадæй, 
чызгæй, Таму-уарзонæй, уæд... Уæд Нателлæ нæхи уыдзæн. Ба- 
кæндзынæн æй институтмæ дæр! Кæд нæ фæхыл уой, уæд та 
æцæг хорз лæппу у Таму-Таймураз. Æмæ йын уадз æмæ дохтыр 
ус уа — Нателлæ... 
Фæцæуынхъус. С и х æрбацыд. Рэм æй нæ уыны, фæцæуы. Сих тагъд- 
тагъд йæ къух саргъы гоппыты фæцавта. Нæ баууæндыд йæхиуыл æмæ та 
ногæй сгары. 
С и х (хьæр кæны). Чъепс! 
Р э м (æрбаздæхт, хæстæг æм нæ цæуы). Циу? 
С и х. Уырыйæ дæ нæма зыдтон. 
Р э м. Æз та дæ рагæй дæр рувасæй зонын! Æмæ, зæгъын, 
уæд та иу хатт фæуон дæ къæдзил. 
С и х. Æмæ йед та? 
Р э м. Æхца? Зыд ма кæн. Чао, Сих, чао! Махæн хылгæнæн 
нæй, паддзæхтæ кæрæдзи куы ныссæрфой, уæддæр! (Аивгъуыд- 
та.) 
Сих, йæ сæр ныхгæ, Рэмы фæдыл ату кодта. Мусонгмæ бацыд. Йæ къæхтæ 
æддæмæ рауагъта — æрхуыссыд. 
70 

Цыппæрæм ныв 
Фæизæргæрæттæ. Асæхмæт бæласы бын бандоныл чъылдымыздæхтæй бады, 
хæхтæм фæлгæсы. Топп — йæ фарсмæ æвæрд. Сих мусонгæй йæ цыппæртыл 
лæугæйæ ракаст. Слæууыд уырдыг. Дон банызта. Асæхмæтмæ бакаст, саргъ 
сæккой кодта æмæ ацыд. Т а й м у р а з æмæ Н а т е л л æ æрбацыдысты. 
Дыууæйæ дæр — тарæрфыг. 
Н а т е л л æ. Таму, цæй-ма, цы кодтай уагæр? Дæ род цыма 
дæ хуылфы амард, уыйау... 
Таймураз. Ницы, Натæ, ницы. Йарæбын, лæгыл æдзух 
худын нæ фидауы. 
Н а т е л л æ. Уæдæ мæ ногæй цæмæн фарстай, ноджыдыр ма 
цытæ федтон, зæгъгæ, уымæй? 
Таймураз. Æмæ ды дæр, ницы, зæгъгæ, нæ ныффæрск дæ? 
Н а т е л л æ. Омæ мæхæдæг æрымысон уæдæ истытæ? Ма- 
уал-ма æнкъард у! 
Асæхмæты ауыдтой. Куыд æм фæцæйцыдысты, афтæ уый базарыд. 
Уæ, Гого, абопы онг дæ Бæтæйы фырттæ 
стыр бузныг куы сты! 
Ныр дæ абон Бæтæйы фырттæ иу ныхасæй фæрсынц, 
Æмæ сын сæ ныхасæн ды раст дзуапп ратт! 
Уæ, мæ зæрдæйы рухс Аслæнбег, цы зонон, 
ууыл дын нæ бацауæрддзынæн. 
Ды махæн нæ фыд Бæтæйы хуыздæр зыдтай, Гого, 
Æмæ йæм Слонаты фæсивæд цы цæс7пæй кастысты, 
стæй йæм цы зæрдæ дардтой? 
Уæ, мæ зæрдæйы хур Аслæнбег, уæ фыд Бæтæйы 
Слоны-фырттæ рагæй-æрæгмæ дæр донмæ тардтой 
æмæ йæ æнæ донæй здæхтой! 
Уыцы дзуапмæ Аслæнбег Гогойæн афтæ куы зæгъы: 
Уæ, Гого, Бæтæйы фырттæ дæ бузныг сты, уый 
диссаг нæу, 
Фæлæ дæ, æмбал кæмæн нæй, уыцы иунæг Хуыцау 
бузныг уæд! 
Йæ фыды сау хьама бирæ азты кьулыл ауыгъдæй лæууыдис, 
Аслæнбег уымæ сæеналы æмæ йæ йæ астæуыл æрбабæтты, 
Фæстæмæ куы ныццæуы Слоны-фыртты хьазтмæ, 
Слонаты фæсиеæдæн се }езаргæ чызджытимæ 
Уæрагæй фæкафыдис, 
Рæмбынкьæдзæй фæсимдта! 
Слоиы-фырттæй йæм иу лæджы фырт дæр 
Хæстæг цæуын куынæуал бауæндыд, 
Æххормаг бирæгътау æм фæйнæрдыгæй дардæй 
фæкастысты. 
Таймураз æмæ Нателлæ хæстæгдæр балæууыдысты. Асæхмæт сæм разылд, 
сыстад. 
71 

А с æ х м æ т. О, Таму! Нателлæ... Таму, æз ма дæумæ фæдзу- 
ринаг уыдтæн. 
Таймураз. Мæнæ æрдæбон æрбацыдыстæм, фæлæ дæ нал 
бахъыгдардтам, куы базарыдтæ, уæд. 
А с æ х м æ т. Лæг-иу йæ хорз зæрдæйыл куы зарид, уæд, 
бæргæ, фæлæ... Цæй, уый æндæр хабар у. Цæмæ мæ хъуыдтæ, 
зæгъгæ, уæд... 
Таймураз. Баба, бахатыр кæн, дæ ныхас дын исын. Уыцы 
Гого та чи уыд, чи? 
А с æ х м æ т. Бæтæйы дыккаг ус, Цæлойтæй. Фыдыус схо- 
нын æй тæригъæд дæр у: мадау сыл узæлыд. Æцæгдзинадæй та 
Зæнджиаты хæрæфырттæ æййæфтой цыппар æфсымæры. 
Таймураз. Æмæ уый та куыд æмбаргæ у? (Зарæг фсез- 
мы.) «Уæрагæй фæкафыдис, рæмбынкъæдзæй фæсимдта»? 
А с æ х м æ т. Слонаты чызджыты хъал уæрджытæ-иу йæ 
хъуымбыл уæрагæй бакъуырдта, йæ рæмбьищъæдзæй-иу сын сæ 
чызгон риутæ фелхъывта. Цы ма уыдаид уæды рæстæджы уымæй 
æфхæрддæр! 
Таймураз (худы). Æмæ уый абон дæр у æфхæрд! Мæнæ 
Натæ уæдæ дзæгъæлы куыдта! Сих дæр, дам, йæд... 
Нателлæ Таймуразы фарс бацавта... 
А с æ х м æ т. О, цæмæн мæ хъуыдтæ... (Топп систа.) Ахсæв 
мæ бæсты ам фæлæууис? И? 
Таймураз. Хорз, баба, хорз. 
А с æ х м æ т. Æххæст ма уæдæ халсаргæсы фенон, æрмадзы 
уоны дæр æмæ... О, дæ мадæн-иу зæгъ, æмæ мæм ам фæлæууа, 
æнæ мæн-иу ма ацæуæд! 
Таймураз(батыхст). Йед... Мæнæ... Цæй, ницуал, ницуал! 
А с æ х м æ т (æдзынæг æм бакаст). Иугæр кæм райдыдтай, 
Таму, уым мæ ма зæрдæхсаинаг кæн, зæгъ æй. 
Т а й м у р а з. Баба, искæмæн дзырд куы раттай, уæд æй 
æнæмæнг хъуамæ... 
А с æ х м æ т (нал æй бауагыпа дзурын). Хъæуы дын исты 
ахсджиаг фембæлд ис? Æви мæнæ Нателлæимæ кинодзуаны цæут? 
(Кæсы Нателлæмæ.) 
Нателлæ йæ сæр, нæ, зæгъгæ, банкъуыста. 
А с æ х м æ т. Ай мæм рагацау куы уайсадыс! (Худы.) Нуазæн — 
мæнæй, æцæг мæ кæд уыйфæстæ хъулон гал æргæвдын нæ бахъæуа, 
дæ Хуыцауы хатырæй, мауал мæм дзур, зæгъгæ, уæд. И, На- 
теллæ? 
Худынц. 
Т а й м у р а з. Нæ, баба, ничи мæм æнхъæлмæ кæсы. Фæлæ 
лæгæй-лæгмæ дзырд... 
А с æ х м æ т. Таму, райсомæй æнæмæнгæй хи ’хсын хъæуы, 
зæгъгæ, дæр мæ бафæрсис? Дзырд кæнæ дæттын нæ хъуыд, кæм 
72 

æй сфæрæзтай, уым та... Кæд ыл фæсмойнаг уай, уæд иннæ хатт 
зондджындæр уыдзынæ... 
Таймураз. Уæдæ мын ай та уымæй æнахуырдæр фарста 
у... Мад, æццæй, цыфæндыйæ дæр мадæй нæ баззайы? 
А с æ х м æ т. Нателлæ, мыййаг, фестырзæрдæ Сурæтыл? 
Таймураз. Нæ, æнæуи дæ фæрсын. 
А с æ х м æ т. Таму, æз дæм æрмæст мæ хъустæй нæ хъусын, 
нæ, фæлæ ма мæ зæрдæйæ дæр. Æмæ дæ цы рæхойы, уый мын 
æргомæй зæгъ! 
Т а й м у р а з. Баба, æргом зондамонæн ныхас дæр бæззы, 
фæлæ мæ æууылдæй нæ хъæуы — мæхæдæг хъуамæ скæнон хат- 
дзæгтæ. (Бахудт.) Хъомылгæнинаг, дам, хъуамæ ма хата, хъо- 
мыл æй кæй кæнынц, уый. 
А с æ х м æ т. Мад... Ехх, Таму, Таму æмæ Нателлæ, На- 
теллæ... Мадæлтæ дæр, кæд цыфæнды хъыгаг у, уæддæр уыдон 
дæр мыггаггай сты. Мады ад æппæт ныййарджытæй нæ цæуы. 
Фæлæ мад мадау куы уа, уæд ма мад лæджы зæрондæй дæр 
фæхъæуы. Мад, зæгъгæ, уæд мидæмæ улæфæм: мад! Фыд та 
æддæмæ: фыд! Мад — мыд, Фыд — фыд... Фыдбон. Фыдлæг. 
Фыдуац... 
Таймураз. Æз дæ мидæмæ улæфын! (Йæ былтæ мидæмæ 
’нцъулы.) Ф-ф-фыд! Фыдхорз. Фыддзæбæх. Фыдфæлмæн. (На- 
теллæмæ бакаст.) Фыдрæсугъд! 
Асæхмæт. О, фырт фыды у, чызг та — мады. Нателлæ, мæ 
къона, мацæмæ йæ бамбар! Уæхæдæг загътат, æнæуи ныхас къа- 
хут, зæгъгæ. Фæлæ уæддæр, Таму, фырт дæр йæ уынгæджы са- 
хат йæ мады агуры, уый фæлмæн къух, уый рæвдаугæ хъæлæсмæ 
фæбæллы... Мæн фæрсут, фæлæ, уæ зæрдæйæ, æз ацы царды 
Санаты Семау æппæтдæр зонын? Мæн дæр куы уаид ныр, кæимæ 
ауынаффæ кæнон, иу ахæм Сем. 
Т а й м у р а з. Мæнæ мемæ! 
А с æ х м æ т (бакаст æм æхсгæкастæй, бахудт). Æмæ цы 
мæнг зæгъыс? Зонд, дам, кæстæр æмæ хистæры сæрыл нæу. Уæдæ, 
Таму, зæгъæм, дæ хорз зонгæйы, йе та дæ хæстæджы давгæ куы 
’рцахсай ахсæв, уæд æй комкоммæ бавдисдзынæ? Банымудздзынæ 
йæ? 
Т а й м у р а з (фæкуыддæрау, стæй æнæбары бахудт). 
Скъолайы нæ куыд ахуыр кодтой, афтæмæй... Павлик Морозов, 
дам, йæ фыд Тимофейыл дæр нæ бацауæрста... (Фæрсæгау æм 
кæсы.) 
А с æ х м æ т. О, ахæм рæстæджытæ дæр уыд, æмæ дæ 
фæскомцæдисмæ нæ райстаиккой, дæ сыхæгтæм, цы мигæнæг сты, 
уымæ дæ хъус куынæ дардтаис æмæ куы никæй банымыгътаис, 
уæд. Фæлæ мын ныр ды цы дзуапп дæттыс? 
Таймураз. Мæгъа... Фæлæ мæм куыддæр худинаг кæсид 
искæй ахæстонмæ тæрын. Уæд цыма мæхæдæг дæр цыдæр чъизи 
суаин! 
73 

А с æ х м æ т. Бирæ фæцæр, мæ хур! Уый дзы ис, уый — 
æфсарм! 
Таймураз. Мæнæ Секъайы куы ахуыр кодтам, уæд мын 
йæ фыстыты хъыг цы уыд... Афтæ фыссы æмæ, дам, ирон адæмы 
’хсæн дзырд уады бæхыл бады. Ома се ’хсæн ницы сусæг кæны. 
Уæд дын, фыссæг уæвгæйæ, дæ адæмæн фидистæ æмбæлы? 
А с æ х м æ т. Æмæ ды кæй уарзай, дæ удæй фылдæр кæй 
уарзай, уымæн йæ худинаджы хъæнтæ нæ бадарис йæ цæстмæ? 
Нæ — уæд æй æцæг уарзтæй нæ уарзыс! Уый фидис нæу. Фæлæ 
уæддæр... (Ныуулæфыд.) Фæлæ уæддæр, Таму, бæхдæттæ мæр- 
зын дæр искæй хъæуы! Æрмæст та ам дæр... Ехх, иу æвзæр боны 
гуырды бавдисдзынæ, гъа, дыууæ-æртæйæн сæ хъуыддæгтæ хурмæ 
ракалдзынæ. Фæлæ йæ къух кæмæн нæма фæцъысым, йæ давæг- 
гаг царв йæ фарсы тæнæгæй кæмæн нæма фæцис, уæд уыдон 
сæхиуыл æрхуддзысты? Дæ хъустæ бахъил кæн! Ехх, Таму, Таму 
æмæ Нателлæ, Нателлæ! Адæм давæгæй се сæфт уынынц, æнæ- 
уынон сын сты гæртамхортæ æмæ алы æввонгхортæ, фæлæ, уыдо- 
ны чи æрцахсын кæны, уый дæр риуыгънæгæн нæ дарынц! Суанг 
ма ахæмыл цыдæр æлгъагау сæхи дæр атигъ кæнынц! 
Т а й м у р а з. Æмæ уæдæ ныр мацы уын, мацы хъус, мацы 
зæгъ! Афтæ? 
А с æ х м æ т. Æмæ уæд бар-æнæбары се ’мцæдисон дæ, сæ 
хъузон. Лæг, дам, у! Лæгдзинад, дам, дæм уæд! Гъе, Таму, æнцо- 
нæй дын дзуапп чи радта, лæг чи у æмæ лæгдзинад циу, зæгъгæ, 
уымæн, ууыл макуы баууæнд! Бæрзонд ныхæстæ чи фæнывæн- 
ды лæгдзинады тыххæй, уымæн лæджы тæф йæ тæфы дæр нæй! 
Ды та куыд хъуыды кæныс? 
Таймураз. Æз? Æз цы кæнон, уый хуыздæр æнхъæлæй! 
А с æ х м æ т. Бæззы дзуаппæн. Æрмæст мæнæ мæнæн æнхъæ- 
лæй архайæн нæй. Мæнæн хъуыддаджы тæккæ райдиан суанг йæ 
кæрон дæр зонын æмбæлы, ома цы расайдзæн, уый. 
Таймураз (йæхицæн дзурæгау). Æвдисæн дæр уымæн 
ничи фæкомы, уымæн! Нымудзæджы ном дыл сбаддзæн, зæгъгæ. 
А с æ х м æ т (æнкьардхуызæй). Мауал тырн юрист суæ- 
вынмæ! Æнæ ’вдисæнтæ тæрхоны лæг дæр æнæбон у. Фæлæ чи 
æфсæрмæй-тасæй хæцы йæ дзыхыл, чи фатеры тыххæй, чи дзи- 
дза уарзы, чи гæбæр бæхтау кæрæдзи ныхынц. Æмæ дын тæрхо- 
ны бон нæ уыдзæн æвдисæнтæ! Цæй, о... Баныхас кодтам, уæдæ. 
Ды мæ бæсты лæууыс, æз цæуон. (Фæцæуы.) 
Таймураз (йæ фæстæ). Фарныл æмбæлæг у, баба! Стæй 
фарнхæссæг! 
Таймураз Нателлæйы дæлбазыр æрхæцыд. 
Н а т е л л æ. Цы дæ зæрды ис, Бæтæйы фырт сахъ Аслæн- 
бег? 
Таймураз. Æрсимиккам тымбыл симдæй, æхсырыцъарæй 
хаст Слонаты хъал чызг? И? Саккаг кæн! 
74 

Н а т е л л æ. Дæ фыды ’фхæрджыты маст мæнæй исыс? 
Сидзæрæй? 
Таймураз. Сылгоймагæй маст исын æз мæ сæрмæ не 
’рхæсдзынæн! Гъа-ма, æрсимæм дзы тымбыл симдæй — нæртон 
симдæй... 
Симынц. Таймураз Нателлæйы уæраг, орца, зæгъгæ, бакъуыры йæ уæра- 
гæй. Стæй йын йæ риу рæмбынкъæдзæй фелхъывта. 
Н а т е л л æ (йæхи атыдта, тагъд-тагъд зарæгау дзуры). 
Дурак-дурак — дурак! Сæрхъæн сæлхæр, сæлхæр сæрхъæн! 
Таймураз зæххыл тъæпæн æрбадт. Цыдæр æрбаймысы æмæ ныххуды. 
Н а т е л л æ (йæ амопæн æнгуылдз æм æвдисы). Иу куы 
фæхуды, уæд йæхиуыл фæхуды! 
Таймураз. Натæ, суинаг дохтыр, дзуапп-ма мын ратт 
ахæм хуымæтæг фарстайæн... 
Н а т е л л æ. Абон дын фарстатæ æмæ дзуаппыты изæр у? 
Гъа-ма... 
Таймураз. Рынчынæн дæм йæ фыццаг хос циу? 
Нателлæ. Йе ’взагæн ын укол скæн! 
Таймураз. Æцæг дæ фæрсын, æцæг! 
Н а т е л л æ. Йæ тæвд ын сбар. (Йæ арм Таймуразы ныхыл 
авæрдгпа.) Йæ цæсты уæлтъыфалтыл ын схæц æмæ йын йæ га- 
гуытæм ныккæс. (Йæ цæстимæ йын архайы.) Кæд, мыййаг, æрра 
у. Æмæ кæд у, уæд æй фидар сбæтт! 
Таймураз. Йæ цæсты гагуытæм — нæ! Йæ уды гагуымæ 
хъæуы лæгæн æппæты разæй дæр ныккæсын! Уымæн æмæ алы 
низы бындзæфхад дæр уды ис! Æмæ уды бадзæбæхæн та йæ хуыз- 
дæр хос — хъæлдзæгдзинад! Цы ’рбаймысыдтæн æрдæбон, мæнæ- 
иу куы ныххудтæн иунæгæй, уæд... Иу лæгæн йæ иунæг ус амард... 
Н а т е л л æ. Йæ иунæг-йа! Загътон, æргъомбаст ын уыдысты 
шейхау! 
Таймураз. Иунæг, иунæг! Æрбаздæхт уæлмæрдтæй йæ 
афтид къонамæ æмæ йæ хæдзары афтид къултæм ракæс-бакæс 
кæны. Æрфæтъæн афтид пъолыл мæнæ мæнау æмæ йæхиуыл хъар- 
джытæ мысы: зыбыты иунæг... Зыбыты иунæг... (Куыдфæстæмæ 
тагъдæй-тагъддæр дзуры æмæ уæлæмæ сты, кафын райдайы.) 
Зыбыты иунæг! Зыбыты иунæг! Æрц-тох! Орца! 
Н а т е л л æ (æмдзæгъд ын кæны). Бæттинаг æррайæн — 
æмдзæгъд! 
Таймураз(æрлæууыд, йæлæф-лæфссыд). Лæгчиу, уый 
æз зонын! Йæ уынгæджы сахат æнкъард чи нæ кæны, уый дын 
æцæг лæг! Иу худæг ма дын радзурон, удæй рынчын? 
Н а т е л л æ (худы). Дæхæдæг — сæрæй рынчын! Мауал мæ 
худын кæн! Мæ фарсæй куы фæуа... (Фæсагъæсхуыз.) Таму, Таму! 
Циу дæ тыхсты сæр, циу? Цы дын сты дæ абонсарæй фæрстытæ? 
Стæй, æццæй, мад мадæй баззайы, зæгъгæ, куы загътай, уæд 
уыцы «æццæй» цы амоны? Искæй фæзмыдтай? 
75 

Таймураз æм бацыд. Йæхи та йæм пецмæ тавæгау тавы. Йæ сæр Нателлæйы 
риуыл бакъул кодта. Нателлæ йын йæ сæрыхъуын йе ’нгуылдзтæй фасы. 
Н а т е л л æ. Таму, кæд дур у, уæддæр æй бæмбæджы ма тух — 
цæв мыл æй. 
Таймураз (йæ сæр бæрзонд сисгпа, кæнгæхьæлдзæгæй). 
Арвæй ахæм дур ма ’рхауæд, æмæ Натæ кæй нæ баурома! Цæй 
дур, цæй, худæг куы у, уæд! Дæумæ та мæхи батавтон æмæ мæнæ 
ардæм... (Йæ хьуырмæ амоны.) Цыдæр тæвд уылæн ссыд, хъы- 
дзы мæ кæны... Натæ, æз дæу тыххæй... Уарзоны тыххæй зæх- 
хыл чи никуыма ницы скодта, уый циу? Ома цы у æппæтæй 
зындæр бафтæн къухы? 
Н а т е л л æ. Уый? Уый, чызгæй йæ куыд уарзта лæппу, 
афтæ йæ уарзæд, йæ сывæллæтты мад куы суа, уæддæр! 
Т а й м у р а з. О, уый та циу... Æз дæ ноджы тынгдæр дæр ма... 
Н а т е л л æ. У, у! Æндæр амонд нæ хъæуы мæн. (Бахудт.) 
Уæдæ мын Амынаты зæрдæ рахæсс, зæгъгæ, дæ бадомон? 
Таймураз. Æз æнæхынджылæгæй зæгъын. 
Н а т е л л æ (æнкьардæй). Таму, мауал-ма мæ сай дæ кæн- 
гæхъæлдзæгæй. Æз рагæй нал дæн æз. Æз ды дæ, ды! Дæ аууон 
кæд дæ коммæ нæ кæсы, уæд æз дæр дæ фæндыл дыууæ зæгъдзы- 
нæн! Æмæ мауал рафæлив-бафæлив кæн дæхи дæр æмæ мæн дæр! 
Таймураз. Цом-ма, фæйнæ тъыллуппы ныккæнæм Гæбы- 
лайы малы æмæ дын æй зæгъдзынæн, цавæр дур у, уый. 
Куыд фæцæйцыдысты, афтæ Сурæт сæ размæ фæцис. 
С у р æ т. Нателлæ! Æз ма дæу куы агурын. Рауай-ма иуварс, 
хъæуыс мæ! 
Н а т е л л æ. Ох-хына, мамæ! Нæхи уал анадтаиккам... 
С у р æ т. Гыццыл чызг ма дæ! Уый цавæр хи над у усгур 
лæппуимæ? 
Н а т е л л æ . Æмæ кæй усгур V, кæй? Кæй куры? (Худы.) 
С у р æ т. Дæ цæсгом дыл... (Ферхæцыд, цыоæр æрымыс- 
гæйæ). 
Таймураз. Нателлæ, æз доны был уыдзынæн! (Ацыд.) 
С у р æ т (йæ фæдыл кæсгæйæ). Амæн дæр куыд æфсарм- 
джын æнхъæл уыдтæн, ахæм куынæ разына, уымæй тас у... 
Н а т е л л æ (схуыстæй). Тас циу — хъуывгъан! Йæ дзывыр 
бынты цæуы. 
С у р æ т. Мæнæ дæуыл дæр йæ гакк зыны — уый дын цавæр 
къæйных ныхасы уаг у? 
Н а т е л л æ. Ма, цæмæн мæм фæсидтæ? 
С у р æ т. Цом, фæндагыл дын æй... 
Н а т е л л æ. Æз дæр æхсæвæддæ ам лæууын... Тамуимæ... 
С у р æ т. Цы, цы?! Мæнæ мæ бындур куыд ныззылд! Чызг — 
æмæ лæппуимæ æхсæвæддæ! 
Н а т е л л æ. Ма, ды цæуыл хъуыды кæныс, уымæн бонсихо- 
рафон дæр — фагæй фылдæр фадæттæ... 
76 

С у р æ т (йæ кьух размсе фæтынг кодта). Мæ тæккæ разæй — 
нæ тæккæ хæдзармæ! Чызджы йæ худинаг мæрдты дæр... 
Н а т е л л æ. Ма! Кæд мын искуы æдас у, уæд Тамуимæ! 
Уымæн æмæ уый Сих нæу! Дæ Сих! Æмæ мæ ма дзурын кæн. 
С у р æ т. Сих та дзы кæцырдыгæй фегуырд? 
Н а т е л л æ. Мусонджырдыгæй! Дыууæ дзæкъул-мæкъу- 
лимæ. 
С у р æ т (хорзау нал фсецис). Алцы... Алцыдæр... 
Н а т е л л æ. Алцыдæр федтон! Алцыдæр фехъуыстон! Уæдæ 
дæм æнæхъæн бон хæстæг цæуылнæуал бацыдтæн? Арвы талынг- 
ты дæ цæмæн лыгъдтæн? Ныййарæг... Ныййарынæй уæлæмæ ма 
дзы... 
С у р æ т (нæ йæм хьусы). Æмæ... Æмæ Амынаты тыххæй дæр 
исты?.. 
Н а т е л л æ. Ницы радзырдтон! Кæд фæстæдæр сæдылы 
уон... иуæй-иутау, æндæр нырма... 
С у р æ т. Уый та мын ме ’ппæт хъиамæттæн дæ хуыздæр 
арфæ. (Скуыдта.) Ныййарæг мады тæригъæд та цотæй кæд кæмæ 
бахъардта... 
Н а т е л л æ. Ма! Мамæ! (Йæхи йыл баппæрста, кæуы.) 
Мамæ! Мамæ! 
С у р æ т (кæугæйæ, йæ сæр ын лæгъзытæ кæны). Мæ иунæг 
удлæууæн... Мæ иунæг уидаг... Ды, ды дæ мæ иунæг æмæ фæстаг 
цин... Дæу тыххæй цъымарайы... Арты дæр... Дывыдон арты... Ды 
мын дæхи мауал бабын кæн! Уæд мæлæт — тæхудиагдæр. 
Н а т е л л æ (йæ цæстытæ сæрфы). Мæнæ цæмæ расайдта 
мæ худын. Мамæ, ма мын тæрс, мацæмæй мын тæрс! Науæд мын 
цæмæй тæрсыс, уый мыл æрцæудзæн! Æз дын хорз чызг дæн 
æмæ мыл æууæнд! Ме ’взæрæй мыл ницы æрцæудзæн! Афтæ 
куы фæзæгъыс, алцыдæр нывгонд у лæгæн, зæгъгæ! 
С у р æ т. Омæ... Омæ, мæ дуне, дур дыл æрхауы, уый уыныс, 
уæд æм дæ ных дарыс? Иуварс дзы уæд та алæуу. 
Н а т е л л æ. Æмæ уыцы дурæй алыгъдтæ, фæлæ дыл иннæ 
ран зæй куы рацæуа, уæд та? 
С у р æ т. Ма мæ ’мбул, Нателлæ, зондæй! Ма мæ бырс 
зондæй! Стæй цæй зондæй, цæ — дзырдæй. Дзыхæй, арæхст- 
джын дзыхæй. Мады зæрдæ зонаг у! 
Н а т е л л æ. Уарзоны зæрдæ та — нартхоры дзыккуйæ 
фæлмæндæр! Фæлмæндæр æмæ нартхоры дзыккуйы халтæ- 
æндæхтæй æнцондæр скъуынæн! Æмæ мын æй ма скъуын! Мæ 
зæрдæ. Науæд сызнæт уыдзæн! Мауал мæ рæсугъд ныхæстæ 
кæнын кæн, ма! Ацу, ацу уал ды. Магдебургаг æрдæгкъоритæ 
искæй æхсарæй кæрæдзийæ атонын нæ комынц! 
С у р æ т. Се ’хсæнмæ сын искуыдты уæлдæф бауадзын 
хъæуы:.. 
Н а т е л л æ. О, ма, о! Хорз ма лæууы дæ зæрдыл физикæ. 
С у р æ т. Уазал уæлдæф... ома... 
77 

Н а т е л л æ. Уый та скъолайы æрмæджы нæй, уый дыууæв- 
загæтты сфæлдыстады формулæ у! 
С у р æ т. Ома уазал зонд зæгъын! 
Н а т е л л æ. Ма! Абон нал æруазал уыдзæн! Ацу. Æз дæр дæ 
хæдуæлвæд нæхимæ уыдзынæн. Хурныгуылдыл, ирон хæдзарон 
чызгау! Афонмæ нæ хъуг æрцыд. Ацу уал! 
С у р æ т. Натæ... Нателлæ! 
Н а т е л л æ (фæзмыиæгау). Ма...мамæ! Цæй, ногист зæгъæм 
æмæ та дзыхъхъыннæуæгæй кæуын райдайæм? (Таму-Тамугæнгæ 
азгъордта.) 
Сурæт(й^ къухтæ ма йæ фæдыл ивазы, æнæбон ын æрхау- 
дысты). Ныр цы зæрдæйæ ацæуон? Æллæх, иблис Чъепс! Цымæ, 
цы зыдтай? Цæуон, хъуг радуцон æмæ мæ фæстæмæ ардæм хъæуы! 
(Ацыд ) 
Фæндзæм ныв 
Асæхмæт æмæ Амынат иумæ ныхасгæнгæ æрбацыдысты. 
А м ы н а т. Уæдæ мын æхсызгон дæр кæцæй у — цæттæ 
æгъуыссæг æхсæв мын ацы фæлладæй! Дæумæ Таму лæг кæсы, 
мæнæн та нырма сывæллон у. 
А с æ х м æ т. Авдæны йæ бабæтт æххæст! 
А м ы н а т. Æрмæстдæр дæхи цынайай, уый тыххæй дæ 
бахъуыд хъæумæ цæуын? Уый номыл цæуыс? Далæ Цæугæдон 
сæрдау уыцы æхсызгон хъæрмуст у æмæ... 
А с æ х м æ т. Стæй уыцы лакъон — йæхæдæг æхсинаг. (Къа- 
хæгау æм бакаст.) Абон цыдæр хихджын пыхцыл дæ! Тамуйы 
хъыджы истæмæй бацыдтæ, мыййаг? 
А м ы н а т. Уый та цы хоныс? (Йæхи иннæрдæм кæсæг 
скодта.) 
А с æ х м æ т. Цыдæр æнахуыр рафæрс-бафæрс мæ кодта 
æмæ, зæгъын... Фæлæ мын ды та цы кæныс, ды? Хуызæнон сны- 
хас дæм уæдæйсарæй куы нæй... 
А м ы н а т. Мæ сæр мæ куыддæр риссæгау æлхъивы. Уæнгтæ 
дæр æруæззау сты, фæхты хостау дæн. (Мæллæг бахудт.) Фæзæ- 
ронд афон дæр мын у, æмæ мæ зæхх йæхимæ ’лвасы... 
А с æ х м æ т. Кæд дæ гæны тæф исты хъыгдары? Ноджы ма 
хур дæр æндзарыныл нæ ауæрды, раст сусæны мæйау. 
А м ы н а т. Нæ. Уый кæд дысон цъайы дон зыдæй банызтон 
æмæ мын тæфсæгмæ расайдта... Ды æндæр исты хъуыддаджы 
фæдыл цæуыс хъæумæ? Ома исты ахсджиагдæр... 
А с æ х м æ т (уынæргъгæ ныуулæфыд). Æндæр! Æндæр! Ацы 
мæрдгæс рувæстæн сæ къуыртт, цалынмæ нæ байрæджы сæхи- 
цæн дæр æмæ сæ амæддæгтæн дæр, уæдмæ халинаг у, науæд... 
А м ы н а т. Мæ хæдзарыл! Уый кæмæты æртхъирæнтæй 
æвзидыс, кæмæ? Чи скодта къуыртт? Кæй хоныс рувæстæ? Чи 
сты? 
78 

А с æ х м æ т. Гырым æмæ Сих! Сурæт æмæ Фузæ! Ноджы- 
дæр ма дзы разындзæн хæдивджытæ æмæ къуыртты кæрчытæ! 
Анашист цъиуджын кæрчытæ æмæ уасджытæ! Бæдултæ æмæ... 
А м ы н а т (раздæр фæтарст, ныр дæр йæ тарст æххæст 
нæма ссыд). Дæхи... къæдзæхтыл... Къæдзæхтыл хойыс дæхи? 
Гырым, дам! Уый кæм кусы, уый дæ рох фæцис? 
А с æ х м æ т. Нæ ферох, нæ! Проспекты ссу хæрдмæ, парчы 
ныхмæ тигъыл фæзил æмæ уым рахизырдыгæй — йæ хицауад! 
А м ы н а т. Кæд галиуырдыгæй сты, уæд та? 
А с æ х м æ т. Се ’ппæт галиуырдыгæй не сты. 
А м ы н а т. Æмæ... Æмæ æрмæст дæумæ кæсы тигътыл зи- 
лын? Дæуæй фылдæр никæй хъæуы? Уыцы мæстаг цæхдоны 
дæу йеддæмæ чи фæцæва йæ къæбæр, уый нæй? 
А с æ х м æ т. Чи уæдæ? Кæмæн фæтчы тынгдæр? И? 
А м ы н а т. Дæхимæ мæ цæхгæр ма дзурын кæн! 
А с æ х м æ т. Дзур! Ма ныхъуыр дæ дзуринæгтæ! 
А м ы н а т. Парторг нæм ис! Сæрдар нын ис! Бадзур сæм æмæ 
сын уыдоны цур фехал сæ къуыртт. Дзырдхæссæджы æмæ дыл 
нымудзæджы фидиссаг ном сбада? Ацы хъæубæсты дæ цæрын 
нал хъæуы? Стæй, кæдæмфæнды куы лидзай, уæддæр дæ фидис 
дæ разæй згъордзæн. 
А с æ х м æ т. Ау, æмæ уыдоны нал фæнды ам цæрын, и? И? 
Уыдон цæуыннæ тæрсынц давæджы фидисæй, и? И? Иууылдæр 
фæсвæдты дзæгъ-дзæгъ æмæ къæпп-къæпмæ дæсны стæм! Ды 
дæр та уа-алæ кæйонгты фехстай дæ цъыфы къуыбар! 
А м ы н а т. Уый та цы хоныс? Цæй цъыф мæм зоныс? 
А с æ х м æ т. Галиуырдыгæй кæд сты Гырымы хицауад дæр, 
зæгъгæ, куы загътай, уæд уый! 
А м ы н а т. Фидистæй чи нæ тæрсы, мæн уыдоны мæт нæй. 
Æз — тæрсын! 
А с æ х м æ т. Мæн та ис! Æз та ахæм æдылы дæн! О! Ахæм 
æдылы! И? Уымæн æмæ æрмæст ахæм æдылыйæ кæсын мæхимæ 
Асæхмæт. Æз хомæй хæрын мæ гуыл! Уымæн æмæ цыфæндыйæ 
дæр мæхи фæллойы ссадæй гуыл у! Нæ мæ хъæуы уыцы дзидза. 
Дзыхылхæцæджы нард хай. 
А м ы н а т. Æдылы барæг рагæй дæр — донысгарæг! Хистæр 
хъалагъурæй дæр дæ уымæн равзарынц, цæмæй дæ фæрцы фа- 
джыстæ хафой! Сæхæдæг та — сыгъдæг! Сæхæдæг та — Хуы- 
цауы уарзон адæм! Исты — уæд: «Цы уын акæнон, Асæхмæт уæ 
бавдыста. Уыимæ дзурын та мах бон дæр нæу. Уæд нын нæхи 
дæр, рахизырдæм тигъыл фæзилдзæн æмæ...». Цы давгæ сæ æрцах- 
стай? Гæны рыг? Давгæуæнт æй! Дæ хæдзар дзы мæгуырмæ 
цæуы? Къолхоз дзы сæфы? Ныр æй цал азы хæссынц фæйнæр- 
дæм, æмæ уæддæр куы нæма бабын! 
А с æ х м æ т. Бирæты хæдзæрттæ сæфынц! Нæ рæзинаг 
фæсивæд бынты бын кæны! Цавæр зиан ма хъуамæ ’рцæуа? 
Уымæй æлгъыстагдæр бæллæх ма цы ис? 
79 

А м ы н а т. Иу хатт-ма дæхи къонайыл дæр батыхс. Æдзух 
æхсæны... 
А с æ х м æ т. Æмæ мæхи къона хъæды астæу кæнæ искуы 
хохы цъассы ис? Дунейы хъæр кæдæм нæ хъуысы, рын кæдæм 
нæ фæхæццæ уыдзæн, уым ис? И? И? Сæрæй хъуыды кæн! 
А м ы н а т. Æлхæнæг кæм ис ацы æнæхайыры рыг, уым æй 
уæйгæнæг дæр уыдзæн! Исты зиан куы хæссид, уæд, тамако ма 
дымут, зæгъгæ, куы зæгъынц, нозт ма нуазут, зæгъгæ, куы си- 
дынц, уæд уый тыххæй ницы дзуриккой? Ома рыджы... 
А с æ х м æ т. Уæйгæнæг дæр æй уыдзæн, и? Æмæ ма уæд 
дæуæн дæ каст цæмæ у? Зæгъ Сихæн æмæ дæм æрбарвита æлхæн- 
джытæ! 
А м ы н а т (фæтарст). Æз? Куыд æз? Æз цæмæн? Мæ 
цæсгом æрлæбырыд исты? 
А с æ х м æ т. Æмæ уæдæ чи? Чи йæ уæй кæна уæдæ? Кæмæн 
лæвæрд у уыцы бар? И? Гырымæн? Уый йæ куыстмæ дæр... 
Паддзахадон хъуыддаджы фæсчъылдым бирæтæ сæхи хъуыд- 
дæгтæ... Раст лæгæй нæ бацыд милицæмæ... 
А м ы н а т. Ды дæ раст лæг, æмæ цы? Кæм арæмыгътай? 
(Азылд иуварс.) 
А с æ х м æ т. Стæ-ма, стæ! Ныр та мын, раст лæг кæй дæн, 
уый дарыс фидиссагæн мæ цæстмæ? И? Ау, раст лæгæй цæрын 
æппын ницы арфæйаг хъуыддаг у? Æппын никуы хыгъды цæуы, 
и? И? 
А м ы н а т (былысчъилæй). Искуыдæр ма нæу... Хæрзиу- 
джытæ уыдонæн нæ уарынц, гъа, Æнæхины майдан дын, зæгъгæ! 
Гъа, ай та дын дæ рæстуды тыххæй æхцайы лæвæрттæ, зæгъгæ! 
Сæ хæдзæрттæм уыдонæн фæсчъылдымты нæ ласынц! Цъæх- 
сæртæ да-а-лæ уыдон нæ аскъæрдтой! Махæн та нæ хæдзар — 
Мамасы балкъонджын! Раст лæг! Раст гæдыбæлас дæр у. Æмæ 
йын æнтæф бон нæ йæ сатæгмæ бабæлдзынæ, нæ хъызт бон йæ 
суджы артмæ... Растæй лæууæд-дзыназæд... Раст лæг, дам, кæд 
уæрдоны сæмæнæн бæззы, æндæр... 
А с æ х м æ т (Амынаты алывæрсты æрзылд, ракæс-бакæс 
æм систа). Кæд дыл æрзад уыцы дзых, кæд? И? И? Уый та 
дын фæхты хост! Уый та дын... Хъылма ма бадым, и? Æндæр 
дыл кæд æрзад уыцы рæхойаг æвзаг? 
А м ы н а т. Мæнæ дæуыл æнæ базырæй мæргътимæ тæхыны 
зонд куы ныйичъи, уæд! Æндæр ай цы у? Искæмæн мæ нæ хæ- 
дзары къабатæ хуыйын дæр нæ уадзыс — худинаг, дам, у! Уæд 
цæмæй худинаг у? Давгæ кæнын? Мæхи къухвæллой нæу? Дыууæ 
сынчы скæнын нæ зонынц æмæ та сæ ахæм мæйттæ фæвæййы... 
Царв æмæ мыды... 
А с æ х м æ т. Дæу бауадз, уæд нæ хæдзары æнæхъæн атъеле 
дæр байгом кæнис, и? И? Атъеле морд! 
А м ы н а т. Байгом кæнин! Æмæ цы? Морд нæ, фæлæ — мод! 
А с æ х м æ т. Пуй, налат! Зондæй кæй фæрсын, уынаффæмæ 
80 

кæй бацагуырдтон! Дзæгъæлы нæ загътой фыдæлтæ, сылгоймаджы... 
Амынат(нал æм байхьуыста). Ацу, ацу дæхи зондыл æмæ 
фæсмойнаг фæуай! Ды куы раивылай, уæд ма дын Теркау 
ауазæнтæ ис! 
А с æ х м æ т. Нæ уыдзынæн! Фæсмойнаг нæ уыдзынæн! 
Фæсмойнаг уæд уыдзынæн, æмæ... Айк хæрын цы куыдз сахуыр 
уа, уый лæхъуг æйчытæ дæр æфтъæрдзæн, уæддæр йæ ахуыр 
нал фехалдзæн! Æмæ æз дæр дæу æмæ дæ хуызæтты зондджын 
зондæй айкхор-лæххор куы суон, уæд мæ къоппа-уидыг мемæ 
хæссын райдайдзынæн! Иууылдæр куы ныггалиутæ уой, уæддæр 
æз рахизæй амæлинаг дæн! Асæгготы Асæхмæтæй! Данелы фыр- 
тæй! И? Исты ма зæгъыс? И? 
А м ы н а т (лæгъзæй). Де знаг амæлæд... 
А с æ х м æ т (фæллад, сабырæй). Пу, нал дæ уромын. Афонмæ 
нæ фосы æмбуйæ Хуыцауы хъустæ бамыр сты. 
А м ы н а т. Уый хъустæ абон нæ сæхгæдтой. Ды нал цæуыс? 
А с æ х м æ т. Цæудзынæн. Æххæст ма... О, цы дын дзурон 
мæ хъуыддæгтæ, цы, уæддæр дын æцæгæлон куы сты! 
А м ы н а т. Не сты, нæ, фæлæ... 
Асæхмæт æм бакаст, ницуал сдзырдта, ацыд. 
А м ы н а т. Дæдæй, дæдæй, Сурæт! Зæрдиагдæрæй дын цы 
арфæтæ ракæнон! Цас мæ ахауд абон, абон мæ удæй цас фæ- 
хъуыд! Дæ фæрстæ мæ тæригъæдæй фæркгай фæхауой! (Арвмæ 
скаст.) Ныххатыр мын кæн, ме сфæлдисæг... (Ацыд.) 
Æхсæзæм ныв 
Фæталынггæрæттæ. Сих йæ саргъ иуварс айста. Нымæт систа æмæ йæ ацагъ- 
та. Æрбакодта йæ йæ уæхсчытыл. Сагой райста, фæлæ цыма цыдæр фæхъуыды 
кодта, уыйау фæджих æмæ сагой фæстæмæ банцой кодта. Нымæты тæрттыл 
йæхи тухæгау æрбахæцыд. 
С и х (фæцæйцыд, дзыхълæуд фæкодта). Æмæ та уыцы уыры 
куы ’рбахъуыза! (Баздæхт саргъмæ, систа йсе.) Дардмæ мæм 
куыд зына, афтæ йæ сæвæрон! (Иуварс æй æвæры. Ракаст ма 
йæм æмæ ацыд.) 
Т а й м у р а з мусонджы фæстæйæ рахъуызыд. Мусонджы аууоиæй ма Сихы 
фæдыл акаст, стæй кæмæдæр йæ къух батылдта, рауай, зæгъгæ. Фанеры 
хуызæн цыпиæрдигъон æм сæрбæттæны тыхтæй, афтæмæй Н а т е л л æ 
æрбацыд. 
Таймураз. Ацыд хидырдæм. Мах ам банхъæлмæ кæсæм 
æви далæ доныбыл къутæрты аууон сбадæм? 
Н а т е л л æ (бахудт). Францусаг æмбисонд: цæмæй, дам, 
дæ мачи бафиппайа, уый тыххæй уынджы бæстастæу фанары 
бын слæуу! 
Т а й м у р а з. Ома дæхи талынгмæ куы ласай, уæд алчидæр 
бацымыдис уыдзæн, ай ам, стæ-ма, цы архайæг у, зæгъгæ, нæ? 
6 Гусалты Барис 81 

Уæллæй, хин æмæ кæлæн сты ацы бонсуртæ дæр! Бон — сур, 
æхсæв — хуылыдз! Бонжур, мадмуазель! 
Н а т е л л æ. Ныр ды, Таму, дæ фырмидкатайæ хъæлдзæг дæ! 
Таймураз. Ды та ницæмæй тыхсыс? Не стъæлфыс? 
Н а т е л л æ. Тыхсын! Мæнæ гъеныр цынай дæхи, гъеныр! 
Мæ буар мæ раст афтæ хæры, цыма мын мæ фæскъæбут исчи 
армыдзаг уагъылыйы мыггæгтæ ныккалдта! 
Таймураз. Дон ма бæргæ хъæрмуст у, фæлæ куы схизай 
уæлбылмæ, уæд дыл ризæг бахæцдзæн. 
Н а т е л л æ. Таму, ныр уыцы Феликсæн æцæгдæр фæтæ- 
ригъæд кодтай? 
Таймураз. Ау, уæдæ кæд йæ удхос у, уæд та? Исты 
ахæмæн æй куы хъуыдаид уыцы Рэмы, уæд мæ чувал голлаг 
бацагуырдтаид. Йе та мын, комбайнтыл цы рыг ныббады, уымæй 
загътаид. Æндæрæхсæв дыууæ студенткæйы нæ раластой ком- 
байны бынæй? Цымæ, дам, æй æвзагæй басдæрдтой, афтæ йæ 
ныссæрфтой! Суинаг ахуыргæнджытæ. 
Н а т е л л æ. Мæнæн сæ дыууæйы дæр уыйфæстæ Фузæ 
худгæйæ бацамыдта. Ахæм рæсугъд ирон чызджытæ сты! Уæд... 
Цæй, о! Цыфæнды кæнæнт! Дурочкæтæй дæр вæййы ахуыргæн- 
джытæ дæр, ирæттæ дæр æмæ рæсугъдтæ дæр. Цом фæлтау доны 
былмæ. Æз æй зонын, мамæйы ардæм хъæуы! Уымæн дын йæ 
зæрдæ истæмæ ’хсайа æмæ хæдзары фæлæууа! 
Таймураз. Цом. Баба дæр кæд нæма ацыд, уæддæр. 
Фæлæ æз цы Амынаты зонын... Зыдтон, уый дæр нæхимæ фæ- 
лæууа! Хъусыс, Натæ, ма та-иу стæрс! Æз дæм хæстæг уыдзы- 
нæн. 
Ацыдысты. 
С у р æ т (йæ хъæлæс фæссценæйæ). Нателлæ! Натæ! На- 
теллæ! (Æрбацыд, ракæс-бакæс кæны.) Гырым дæр афтæ куы 
зæгъы, сæ дыууæйæ иуы дæр нæ федта, зæгъгæ, уæд кæм зæххы 
скъуыды... Нателлæ! Гъæ, быны чызгыл мын куыд баззадтæ, йæ! 
Ай цавæр дуг у, ай! Дæ цотыл дæ бон мауал цæуæд! Ахæм хивæн- 
дон суæнт! Гадздза дуджы гадздза цот... 
Зарæг хъуысы. 
С у р æ т (æнцад фæлæууыд). Цы дзæбæх зарæг у. Куы 
никуыма йæ фехъуыстон! (Æнцад æм хьусы.) 
А м ы н а т æрбацыд. Сурæт æй нæ уыны. Амынат ын йæ цонгмæ 
бавнæлдта. 
С у р æ т (хæрдмæ фæхауд). Уауу! Дæ уд макуы схауæд! Мæ 
удæй мæ мидæг ницуал аззад! 
А м ы н а т. Сих мын фенхъæлдтай! Æви уымæ æнхъæлмæ 
кæсыс? (Мндбылты худы.) 
С у р æ т. Мæнæ мæ чызгагур рацыдтæн. 
А м ы н а т. Таму дæр ам баззад нæхионы бæсты, фæлæ уый 
82 

дæр куынæ æмæ куынæ зынд, уæд æз дæр фæдисы цæуæгау... О, 
æмæ Нателлæ... 
С у р æ т ( мæстæлгъæдæй бахудт). Магдебургаг æрдæгкъо- 
ритæ дын æнæ кæрæдзи лæууынц! 
А м ы н а т. Уый та цавæр Магдæ... Æллæх, уый та циу? 
Дæлбылæй хъæлæбайы уынæр хъуысы. 
С и х (йæ хьæлæс фæссценæйæ). Нæ мын алидздзынæ, нæ! 
А-гъа, цы йæ мад, цы йæхæдæг — иу хæйрæджыты джиппы уагъд! 
Æз дын ныртæккæ дæ дзаджджын харбызы хъапп! 
Сурæт (йæ сæрмæ фæлæбурдта). Мæ хæдзар куыд бай- 
хæлд! (Уыцырдæм асапчьех код?па, фæлæууыд, хъæрзæгау сдзырд- 
та.) На-тел-лæ... 
А м ы н а т. Цы уа, цы. Мæнæ мæм ныфсы мур, хъаруйы 
цъыртт куыд нæй! 
С у р æ т (йæ зæрдæсæрмæ ’вналы). Æллæх, æллæх, мæ 
зæрдæ... 
Амынат донмæ бауад, кружкæ рарæмыгъта, фелвæста дон æмæ йæ йæхи 
къухæй Сурæтæн дары. Сих Нателлæйы, йæ къухтæ фæстæмæ здыхтæй, 
æрбакодта. 
Таймураз (йæ хьæлæс фæссценæйæ). Сих, суадз æй! 
(Æрбатахт, цæхгæр фæлæууыд ) Суадз æй, науæд... 
С и х. А-а-а! Сымах дæр ам стут? (Нателлæйы Сурæтмæ 
бассыдта.) Æнæхъæн бирæгъты балæй дæр мæнæ стут? Æмæ 
уын ныр, кæдæм хъæуы, уырдæм уæ цæрмттæ раттон æви сæ- 
рæй-сæрмæ? 
Асæхмæт æд дыууæхстон цыппæрвадæй æрбазгъордта. 
А с æ х м æ т (се ухсæн æрлæууыд). Сих, цæй уынæр уыд? 
(Сурæт æмæ Амынатæн.) Сымах та ам цы агурут? 
ьих. Йæ уынæр нырма фæсте ис! Таймураз, мæнæ дæ уарзон — 
мæ уарзоны чызг — далæ зесты бын цы хуын бамбæхста, уый-ма 
ардæм схæсс! 
Таймураз. Кæй хъæуы, уый йæ схæссæд! 
А с æ х м æ т. Таму, циу? 
Таймураз йæ сæр æруагъта. Р э м, йæ фадгуытæ уæрджытæм тылд, йæ 
къухты фанер æмæ сæрбæттæн, афтæмæй худгæ æрбацыд. 
Р э м. Чи цы ссардта, уый — йæхи! 
А с æ х м æ т. Цы ссардтай уагæр? 
Р э м (фанер æмæ сæрбæттæн æвднсы). Мæнæ... 
А с æ х м æ т. Дæу фæуæнт! (Фæсагъæсхуыз). Ды та кæцы- 
тæй дæ, ды? И? Кæй фырт дæ? 
Р э м. Мæнæ Сихы хойы лæппуйы фырт. Æви — мæгъа? И, 
Сих? 
А с æ х м æ т. Æмæ дæ къухты уыдоныл цæуыл цинæй 
амардтæ? Æдылы, мыййаг, дæ? 
83 

Р э м. Æмæ ды сызгъæрины къæртт куы ссарис, уæд ыл нæ 
цин кæнис? 
А с æ х м æ т. Нæ цин кæнин! 
Р э м. Æдылы дæ? 
С и х (Асæхмæтæн). Уыдон — фанерæй, сæрбæттæнæй — 
рыгæй бæзджын амæст сты, рыгæй! Æмæ сæ чи самæста, уымæй 
йæ бафæрс. Стæй абоны дыууæ дзæкъулы дæр кæй уыдысты 
æцæг, уымæй дæр æй бафæрс. Æмæ дын сæ куы зæгъа, уæд, 
йæхæдæг чи у æмæ ам цы мигæнæг у, уымæй йæ нал фæрсдзынæ. 
С у р æ т æмæ А м ы н а т (семхъæлсессей). Ма йæ бафæрс! 
А с æ х м æ т. Нал фæрсын. Арсæн йæхи куы уынын, уæд ма 
йын йæ фæд... Хорз мыл æрхъула кодтай, Сих! Арæхсыс! Фæлæ 
æгæр рагацау нæ худыс? И? 
Сих. Нæ дыууæйы знаг кæуæд! 
А с æ х м æ т. Куыдз дæ, стæй куыдзы тугæй æхсад! Сызгъæ- 
рин кæмæй згæ кæны, уыдон ды æмæ дæу хуызæттæ сты! Æмæ 
йæхи чи амæнты дæ куыдзы тугæй, уыййеддæмæ! (Топпыл дыуусе 
къухæй серхсецыд.) 
Р э м. Концерт фæцис! Уæ фæйнæ хæдзæрттæм ныппырх ут! 
Сих, мæ хуры чысыл, дæ арæхстджын армы — мæнæ адон. 
(Æхцатæ йæм дæтты.) Мæ дæлармы та — мæнæ адон. (Фанер 
сæрбæттæны атыхта æмæ сæ йсе дæларм фæцавта.) Ныр та 
мын дæ дыууæ дзæкъулы сызгъæрин рыгимæ æрбадæтт! Ныр 
мах ам иууылдæр халæттæ стæм, халон та халоны цæст... Цæй, 
æмбæрст у хъуыддаджы хабар алкæмæн дæр æмæ æмбæрзт у 
æхсæвы сау хъæццулæй. 
Сих саргъимæ ацархайдта, раласта дыууæ дзæкъулы æмæ сæ Рэммæ радта. 
Р э м. Ныр мæнæй уый францусагау адъе, ома иронау адде у! 
(Фсецсеуы.) 
А с æ х м æ т (сагъдауæй аззад, цы акæна, уымсе иуцасдсер 
нсе арæхсы). Гъей! Раздæх фæстæмæ! (Тонп Рэмырдсем дары. 
Рэм раздæхт. Асæхмæт ын йсе късехты бынмæ амоны.) Дæ буц 
хуынтæ мæнæ ам æрæвæр æмæ дæхæдæг дæр æнцад лæуу! Уæл- 
дай змæлд, уæд... И? 
Р э м. Сих... 
С и х. Лæппу, абоны дзæкъултæ та кæй уыдысты? 
Р э м. Сæ иу — Сурæты. 
С и х. Дыккаг та? 
Р э м. Сау дзæкъул та — Амынаты. 
С и х. Фанер æмæ сæрбæттæн? 
Р э м. Таймураз æмæ Нателлæйы. Мæн мамæ æмæ папæ фæ- 
нæмдзысты, гæдыныхæстæ куы кæнон, уæд! Рагæй дæр æз сове- 
тон фæсивæды раззагдæр рæнхъыты раст хаххыл цыдтæн... 
А с æ х м æ т (сабыргай, фселæ домаг хъселæсæй). Æрæвæр 
сæ, зæгъын! 
Рэм раздæр фанер æрæвæрдта, уый сæрыл та — дзæкъултæ. 
84 

Р э м (галну къух Снхмæ дары, рахиз йæ къурткæйы бып 
ронбасты фæцавта). Сих, товар йохъ — æхца фæстæмæ! Æмæ 
æз афойнадыл фесæфон! (Асæхмæтæн.) Хорз лæг! Мæн бауро- 
мыны хъуыды дæ сæрæй аппар, кæннод дын дзы рухс иннæрдæм 
акæсдзæн! Ды цалынмæ топп ифтындзай, уæдмæ æз... 
С и х (сагоймæ фæлæбурдта). Асæхмæт! Дæ артæнтæ дын! 
Цы дæ хъуыддаг и? Дымынц хъылма? Дымæнт æй! Уколтæ кæ- 
нынц? Сæ буарæй сын æгасæй сæ зæвæттæ дæр мауал базза- 
йæнт! Чи дын сты? Сымах, къæммунисттæ, цы кулаччыты 6ы- 
ныскъуыд скодтат, уыдон ныры кулаччытæн сæ дымгæйы дæр 
не сты! Æмæ ацы хъылмахортæ та ныры хъæздгуыты цот сты! 
Æмæ сыскъуыйæд сæ хъæстæ уыдонæн дæр! 
А с æ х м æ т. Æцæг хъылма ды дæ, ды! Æмæ де ’мхъузонтæ! 
Æрæвæр дæ сагой! (Топп æм фæцарæзта.) Æхца дæ фæстæмæ 
дæттын кæй хъæуы, уый дын ацагъта дæ тъæнгтæ? 
С и х (сагой размæ ныттынг кодта, фæцæуы Асæхмæтмæ). 
Фехс! Науæд дын дæ тъæнгтæ та мæ сагой цæгъддзæн! 
Таймураз размæ фенкъуыст, фæлæ йыл Амынат ныххæцыд. 
А с æ х м æ т (хæрдмæ фæгæрах кодта). Æрлæуу! (Цыдæр 
фæхъуыды кодта, топп иуварс æрæвæрдта.) Йе та, куы йæ 
загътон, æз дæ куыдзы тугæй мæхи... (Йæхи фæлæбурынарæзт 
скодта.) Æрбацæв! (Фæстæмæ иу санчъех акодта, саргъ йæ 
хæд фæстæ.) 
С и х. Йæхи мын мах иргъæвæг мачи скæна! Фыццаг цæф уæд — 
иргъæвæджы! Æз абон ме ’ппæт мæстытæ дæр исын. Мæ фыдæл- 
ты мын дымгæмæ дæ власт ныддардта! 
Таймураз йæхи Амынатæй ратыдта æмæ топп фелвæста. Асæхмæт ма фæс- 
тæмæ куыд асанчъех кодта, афтæ саргъыл фæкалд æмæ ахауд уæлгоммæ. 
Сих æм сагой æрцæвынхъус куыд фæцарæзта, афтæ йын йæхи Таймураз бах- 
ста. Сихы къухтæй сагой æрхауд, йæ гуыбыныл дыууæ къухæй фæхæцыд. 
Раздæр дзуццæджы æрбадт, стæй æрхуыссыд йæ фарсыл. Сылгоймæгтæ 
æмхъæлæсæй ныцъцъæхахст кодтой. 
А м ы н а т (Таймуразыл йæхи баииæрста). Таму! Цы бакуы- 
стай? 
Н а т е л л æ (кæуынхъæлæсæй). Та-му! (Батахт Сихмæ, 
æрбадт йæ цуры æмæ йын йæ сæр йæ хъæбысы бакодта.) Сих! 
Сих! Ма амæл! Уæд Таму дæр сæфы! (Сурæтæн.) Мамæ! Дох- 
тыр куы дæ! Исты... 
Сурæт æндзыгæй лæууы, Амынат скуыдта. Асæхмæт саргъыл бады æмæ æнцад 
кæсы Сихмæ. Таймураз топп иуварс фехста æмæ Амынаты риуыгуыдырыл 
бакъул. Рэм фанер æмæ дзæкъултæ фелвæста, азгъордта. 
Р э м (фæстæмæ фездæхт). О! Æз ам куы уыдтæн, уæд æз 
ам нæ уыдтæн. (Фæтары.) 
Г ы р ы м дамбацалвæстæй æрбатахт. 
85 

Г ы р ы м (сæнтдзæфау ракæс-бакæс кæны, тагъд-тагъд 
фæрсы). Кæд? Кæм? Чи? Цæмæн? (Сихмæ фæкомкоммæ, ба- 
уад æм, йæ цуры дзуццæджы æрбадт, фемраст.) Чи? Чи? Чи 
амардта бирæ азты æнæзæрдæхудтæй фæллойгæнæг лæджы? 
Асæхмæт, и? 
С и х (йæхиуыл схæцынмæ хъавы, Нателлæ йын æххуыс 
кæны, йæ цæссыгтæ сæрфгæ). Мæхи мæхæдæг... Гырым, мæхæ- 
дæг... дзæгъæл... гæрахæй... Асæхмæт, хъусыс... дзæгъæл... гæра- 
хæй! Дон... Дон! 
Нателлæ фестад, донмæ фæуайы. 
С у р æ т (йæ размæ æрлæууыд). Нæй йын дон дæттæн! 
Г ы р ы м (дисгæнгæ). Дзæгъæл гæрахæй?! (Галиу къухæй 
йæ роцъойыл æрхæцыд.) Дзæгъæл... (Радыгай сæм кæсы.) 
Ничи йæм ницы дзуры. 
А с æ х м æ т (сыстад, саргъыл йæ къах æрæвæрдта). Иугæр 
йæ саргъыл кæмæн фæкалдтæн, уым ма уагæр йæ бæх та... Уыцы 
бæх йæхæдæг та, мæ бон йæ саргъыл дæр кæмæн нæ цæуы, уый 
чи у æмæ цы у, цы? (Азылд Таймуразмæ.) Таму... (Фиоарæй.) 
Таймураз! Рауай, сисæм æй! (Гырымæн.) Цу, ды та исты ма- 
шинæ фездах ардæм стыр фæндагæй. 
Г ы р ы м (фестъæлфыд.) Цы? А! О! (Дамбаца хуымпъыры 
тъысгæ азгъорота.) 
Сихы хъавгæ систой æмæ йæ Гырымы фæстæ ахастой. Нателлæ йæхи 
Амынатыл баппæрста æмæ æмырæй кæуы. Сурæт йæ къухтæ бæндæнау 
æруагъта, сæргуыбырæй лæууы. 
Æмбæрзæн 
1986 аз 

ÆВДАДЗЫ ХОС 
Радзырд 
Лæг чысылæй фæстæмæ бауарзы хъарм цæугæдоны, цады, ден- 
джызы хинайын, ленчытæ кæнын. Æмæ ма уый фæуæд, уымæн 
æмæ, дам, нæ рагфыдæлты фыдæл донæй рахызт сурмæ, уæд са- 
дæймаг. Фæлæ нын искæцы бæрзæндæй кæсын та — арвыл æндзæвгæ 
хохы бæрзæндæй уа æви хуымæтæг обауы цъуппæй — цæмæн афтæ 
адджын у, цæмæн нæм ис ахæм миниуæг та? Æви, мыййаг, уалæ 
уыцы хъандзалбазыр цæргæсты мыггаг-хъæстайæ стæм? 
Æмкъай дыууæ цæргæсы комæй-коммæ хæхты сæрты тæхынц 
æнæ базыр батилгæйæ, æмæ сæ уæлдæф йæхæдæг цыма хæссы, 
кæцырдæмдæриддæр сæ бафæнды, уыцырдæм, хъуыддаг афтæ 
зыны. Арвы æнæкæрон уæрæх фæлгуыр — сæ хæтæн, сæ фæлгæ- 
сæн, сæ сæрибар дуне — æнæ арæнтæ-гæрæнтæ дуне. Гъемæ сын 
йæ цард-цæрæнбонты лæг тæхуды кæны сæ гæнæнтæ-фæрæзтæм, 
сæ парахат фадæттæм: йæх, æмæ уыдонау!.. 
Цымæ нæ не сфæлдисæг уарзæгой зæрдæйæ скодта æви фы- 
дæнæнгæнæг зондæй — дуне йе скондæй фæстæмæ сæрбихъуы- 
рæйттæгæнагæй цæмæн басгуыхт?.. Æмæ уымæй фæпайда кæ- 
нынц цардызмæнтджытæ, йæ цæрæн-хæрæн бынатæй, йæ ныв- 
гонд хъысмæтæй разы чи нæ вæййы, уыдон. Æмæ та сæ азарæй 
æхсæндзарды бындур ныззилы, æмдзæхгæр аивы царды бæлвырд 
бæрæг уаг. Æмæ та, бонвæткы ивддзинæдтæй амондæнхъæлцау 
чи уыд, уыдон хæлиудзыхæй аззайынц, цæхджын сайд сыл 
æрцæуы. Нардуарайтæ дæр куыдфæстæмæ кæрæдзимæ фæвæй- 
йынц — æгъатырдæр сæ чи разыны, тугдзыхдæр, уый йе зноны 
тохæмбæлтты æнауæрдонæй ныссæрфы æмæ æппæтдæр йæхимæ 
æрбассивы. Æппæтдæр æрбассивы, æппæты дæр сбынæйкæнгæйæ. 
Æмæ — кæмæн æддзидза стæджы хай, кæмæн дзидзайы къуыл- 
дых фыдджинагæн, кæмæн раззаг хуылфыдзаумæттæ æхсæмбæлт- 
ты физонæггаг, кæмæн та æнæхъæн фæхсын. Стæджы, æхсыд 
стæджы хай та никæмæн: уæд, дам, ахæм хуызы рæвдыд лæг 
фæлмæн фыды хаймæ дæр æнхъæлмæ кæсдзæн... 
Æрмæст та уыцы джауыр дугæн дæр йæ хæрамгæнаг царды 
бонтæ нымады вæййынц. Æмæ уæд хæдхæлдæй ныггуыпп ласы 
æнæхъæн Зæххы къорийæн дæр уæзгæнæг паддзахад дæр, хур 
иу скастæн кæуыл не ’ххæссы, ахæм егъау импери — йæ хæлд- 
87 

дзæгты рыг хуры цæст сæхгæны. Æмæ та адæм дæр, æхсæвдары 
цæуæгау, сæ кæрæдзи къуырттытæ кæнынц, схойынц, цæвæг дзы 
марæджы нал февзары. Фæлæ Хуыцау хорз у, æмæ та чысылгай- 
чысылгай æрчырыстон вæййынц, æрчъицынц, иу сæ иннæйы æмба- 
рын райдайы, цы ис æмæ куыдæй ис, уый — хорз, зæгъгæ. Суанг 
ма сразы вæййынц уыимæ дæр, æмæ æхсæнадæн уынаффæгæн- 
джытæй цардхалджытæ кæй агæпп ласынц, науæд та уыдон, уыцы 
хинæйдзæгтæ — мæнæ джебогъджынтæн дæр æмæ сæ тырыса- 
хæсджытæн дæр фæскъудзитæй чи æмдзæгъд кодта, уыдон. Æмæ 
та фæтæгахуыр адæм ног партитæ ацъапп ласынц, ног трибунтæ 
æрсадзынц æмдзæгъддæсны дзыллæты астæу... Цырддзаст, зонд- 
дзаст, зæрдæдзасттæм хъусæг нæй. 
Æмæ та йæ пъирийыл мидæгоз хæцæд, йæ зæрдæ кæмæн схæс- 
сы, йæ зонд йæхи æфхæрдыл кæмæн банымайы, уый! 
Дуне... 
Адæм... 
Кæрдæгцъæх æмæ æрвхуызвæлыст дуне. 
Саувæлыст адæм. 
Фæлæ... 
Фæлæ: тугдзых сырдтæ адæмы хъуыддæгтæ куы зониккой, 
уæд нæ, цымæ, дзурынхъомæй, цы зæгъиккой? 
Цы тæригъæддаджы мæгуыр дæ, цы, рæстуд, рæстмæзондæй 
рæстмæхæц адæймаг, дзыллæйы æхсæн худгæбылæй, саламдæт- 
тонæй цæрын кæй хъæуы! 
Мæгъа, Есенин Сергей, мæгъа, цас раст сты дæ ныхæстæ — 
дæ зæрдæ йæ хорз чемы куы уыд, уæд сæ загътаис, æвæццæгæн: 
«Как прекрасна Земля и на ней человек!». Æз та, у&лæ уыцы 
цæргæстæм кæсгæйæ æмæ мæ зæрдæмæ хъусгæйæ, афтæ аивин 
дæ ныхæстæ — æмæ хъæрæй загътон: 
— Как горы прекрасны, и над ними орлы! 
— Цы, цы?! 
— Ницы... Цæмæндæр нырхæндæг хæхты алæмæты уындæй 
мæ зæрдæ æмæ æрбаймысыд Есенины рæнхъытæ, как, дам, пре- 
красна Земля и на ней человек, зæгъгæ, æмæ йын сæ уæд мæхир- 
дыгонау аивтон ахæм фæлыстæй... 
— Ома, цæргæстæ æнæгуырысхойæ сты хæхтæ æмæ арвы — 
æнæхъæн дунейы фидауц, адæймаг та... Уый фидауц та дыууæ- 
йыл у, нæ? 
-О... 
Æмдзæхгæр карст хохрындзы тæккæ былгæрон бадæм чысыл 
фæзуатгонд лæгъзы — ам къæдзæхы сæр куыддæр фæкæфойау, 
фæсонтæй дзы фæстæрдæм хи ауадзæн-анцайæн дæр ис. Æмæ 
истытæ æнæмæтæй дзурын, алцытæ лæхурын, стæй зæрдиаг ны- 
хасы бацæуын дæр хорз у, фæлæ дзы цыма уæддæр хъусæй æнцад 
бадынæй хуыздæр ницы ис — æвгъау у хæхты сæрыстыр дуне 
лæджы дзæнгæдайæ халынæн. Æрмæст ардæм не ссыды сæр 
æргом дзурын æмæ лæмбынæгæй хъусын у, уæлдайдæр дзургæ 
88 

Таирæ кæндзæн, æмæ сылгоймагæн та лæджыхъæдджын хæхтæ 
дæр куыд нæ барынц, ноджы ахæм... ахæм... 
Налат рæсугъдæн! 
Æрбазылдта мæм йæ дзыгъуыр цæстытæ, райдайа æви куыд, 
зæгъгæ. О, о: дзыгъуыр сты йæ цæстытæ, дзыгъуыр — бур æмæ 
цъæхбын, стæй цыма сæ мидæг фæлурсгомау кæрдæгцъæх стъæл- 
фытæ сæмхæццæ сты, æцæг сыл сызгъæрин хуыз уæлахиз кæны. 
Цы хъуыддаг ис уыдæттимæ нæлгоймаджы, фæлæ мын уæд- 
дæр иу хабар æнахуыр фехсызгон — æмæ уый та уый, æмæ йæ 
цæстытимæ, сæ хъулон-мулон ахуырстимæ йæ къаба афтæ æрдзон 
хуызы кæй фидыдта, ома, йæ къабайы бурвæлыст быдырыл кæр- 
дæгцъæх чысыл сыфтæ куыд тынг фидыдтой, куыд бадтысты йæ 
цæстыты дзыгъуыримæ. 
Иннæрдыгæй та мæ уый фæрæхойæгау кодта, æмæ, ома сæр- 
магондæй, йæ цæстыты фæлгонцимæ цы хъуымац сфидаудзæн, 
уый агурæг кæй зылдис — сæхæдæг ын фагæй фылдæр аивгæнæг 
куы сты йæ уынд, йæ бакаст, йæ сурæтæн!.. 
Нæ мæ бафарста, мæ зæрдæ уадидæгæн цæмæн нырхæндæг, 
уымæй — æмæ дзы мæхимидæг фæбузныг дæн. Фæлæ нæ дыу- 
уæйæн дæр, æнæ комкоммæ зæгъгæйæ дæр, æмбæрст у, ам, мæнæ 
ам, хохы, уæрæхгом зæрдæйæ хъуамæ æцæг æргомдзырд, æргом- 
ныхас куыд уай, уый — æппындæр дзы нæ фидауы, нæ фæтчы 
æппæты разæй лæгæн йæхи æфсармы раз дæр, цыдæр хин, цы- 
дæр лыскъзæрдæ, цыдæр дывæрсыг, цыдæр дывæлдах сайæгой 
исты уай, уый! 
Уымæн, æмæ хæхты бæрзонд дин, æрвон фæтк сты æрмæст- 
дæр сыгъдæг хъуыдытæ, сыгъдæг зонд, сыгъдæг æнкъарæнтæ... 
Иу бæллæхæй мæ хизын хъуыд мæхи амал æмæ гæнæнæй, 
нæлгоймаджы лæмæгъ сконд зæрдыл даргæйæ: Таирæ æгæр аивтæ- 
дзæбæхтæ у, æгæр зæрдæисгæ, æгæр хурæргом, рæвдыдæй æфсис 
чи нæ зоны, лæджы ахæм удæн. Æмæ бар-æнæбары дæр мæхи- 
цæн лæгъстæтыл схæцыдтæн, дæ зæрдæмæ йæ æгæр мидæгоз ма 
бауадз, æгæр æй ма садджын кæн дæхицæн, зæгъгæ. Цыма зæр- 
дæйы, æгоммæгæс зæрдæйы фæндтæн дæр бæрцбарæнтæ, цæлх- 
дуртæ вæййы, уыйау... 
Таирæ йæ къæхтæ къæдзæхæй дæлæмæ ауагъта, цыма йæхи 
фæлвæрдта, бауæндин афтæ бакæнын æви нæ, зæгъгæ, стæй мæм 
æргомыздæхт сбадт, йæ цæстытæ фæдзыгъуырзынг сты: 
— Олег... Олежек... Алæг! Æппæты разæй дæ фæдзæхсын: ме 
’цæг ном мын, ме ’цæг мыггаг мын никуы никæмæн схъæр кæн- 
дзынæ! 
— Ард дын бахæрон, сомы дын бакæнон, алы хæрды размæ 
дæр-иу мæ гуккытæ сапонимæ кæй цæхсдзынæн, уый тыххæй? 
— Æгъи! Ома, уый дын куыд æнæмæнг кæнинаг хъуыддаг у, 
раст дын тæккæ афтæ уайы... раст дын тæккæ ахæм фæтк у дæ 
дзыхыл мидæмæ хæцын дæр, нæ? Раст дæ бамбæрстон? 
Ме уæхсчытыл хæрдмæ схæцæгау кодтон, æвæццæгæн, зæгъгæ. 
89 

— Иннæ ахсджиаг домæн... Æз дæуæн, мæ уды налхъуыт-нал- 
мас гага, сыл-гой-маг нæ дæн! Нæдæр дæ мæ уынд-конд-бакаст 
æндавынц, нæдæр мæ удæлхæнæн хъæлæс, нæдæр... — бахудт. — 
Дæ ном Нодар куы уаид, уæд дзырдты хал куыд бадид кæрæдзи- 
уыл: «Нæдæр, Нодар!..» О, нæдæр мæ тугфыцæн сылгоймаджы... 
мæ сылгоймаджы тугфыцæн æнæивддзаггæнæг тæф! Тæф! — æмæ 
ныххудт цыбыр худтæй, йæ цæсгомыл ма æрмæст йæ фæд хъа- 
зыд цъус фæстæдæр. — Мæнæ мыдыбындз иу дидинæг иннæмæй 
йæ тæфмæ гæсгæ куыд иртасы, сымах, нæлгоймæгтæ дæр, афтæ 
стут, бынтон æррадзæфтæ фæвæййут уарзон сылгоймаджы ад- 
джын тæфæй, цыдæр æнахуыр тæфæй — иннæтæй йæ цы тæф 
хъауджыдæр кæны, уымæй. Нæ? 
Мæ къухтæ æнæбонхуызæй фæйнæрдæм аппæрстон: 
— Мæгъа, мæгъа, сылгоймæгты дегустаци никуыма кодтон, 
кæд уый дегустаци хуыйны, уæд... Фæлæ ныр куыд чындæуа 
мæнæн: мæ фындзы — къæрмæджытæ, мæ хъусты иннæ ахæм, 
мæ дзыхыл — цъутта, мæ цæстытыл та сау хъуымац цалдæр фæл- 
тæрæй? И, бæстырæсугъд? 
— Æппæтæн дæр хосгæнæг — де ’фсарм. Иннæ курдиат: хорз 
мæм хъус, ома, зæрдиагæй, цымыдисагæй, науæд мæм дзурын нæ 
цæудзæн. Ныр риуы дзаг мæ къæхтыбынæй ныуулæфон æмæ 
райдайон рассказ еще раз про это самое — про люб-бовь... — Æнæн- 
хъæлæджы мын йæ æддæгуæлæ æвæрд дыууæ къухæй ме уæхс- 
кыл æрцауындзæггомау, йæ сæр йæ къухтыл æруагъта æмæ, хæх- 
ты уæлæты æндæр цыдæр райдзаст дунемæ кæсгæйæ, загъта. — 
Йæх, æмæ цы дзæнæтон хорз уаид, мæнæ афтæ бад дæ удуарзон, 
дæ зондуарзон, дæ цардуарзон лæппуимæ æмæ — мацы хъуыды 
кæн, æмæ — мацæуыл мæт кæн, æрмæст Хуыцауы хъæбулау цин 
кæн, рай, у иттæг разы дæ хъысмæтæй, дæ царды урс дон æмæ 
бур царвæй æмæ дæ уарзондзинадæн дæр авгау æрхауынæй, асæт- 
тынæй ма тæрс, уæвгæ дæр мацæмæй тæрс, мидысхъиу мацæмæй 
у, уымæн æмæ йæ зоныс: рæстæг куыд æнусон у, дæ амонд дæр — 
раст тæккæ афтæ!.. 
Хæхтæ куыд радысты, куыд райдзаст уыдысты, уымæй бæ- 
рæг уыд, Таирæйы бæллицтæ сæ зæрдæйæн хæстæг кæй уыдыс- 
ты, уый. Æмæ иблис у сылгоймаг, уæдæ нæу, нæу! Æмæ Хуыцау 
дæр хаттæн дисы бацæуы, куыд мын бантыст æнусты æлгъыс- 
таджы, æнусты табуйаджы сылгоймаджы сфæлдисын, зæгъгæ. 
Йæ къухтæ æруагъта Таирæ, систа йæ къæхтæ дæр ауындзæ- 
гæй, фæрсырдæм сæ дæргъмæ ауагъта, цæмæндæр адзæбæхтæ 
кодта йæ къаба, баивæзтытæ йæ кодта уæраджы сæртæм, æмæ 
йæ æнцад куы ныууагъта, уæд къабайы тæнæг хъуымац йæхи 
уæзæй æрхуыссыд зæнгтыл, цыма, куыд æмдымбыл рæсугъд, 
хæрзконд сты, уый æвдыста мæнæн, уыйау. Атыдтон сæ мæ цæ- 
стытæ, худинаг уæм куыд нæ кæсы, чызг-сылгоймаг сымахæн уæ 
хицауыл йæхи æууæнкагæй куы ныффæдзæхста, зæгъгæ, æмæ та 
цæргæстæм скæсæг кодтон мæхи. Фæлæ, кæд Таирæмæ фæрс- 
90 

мæздæхтæй бадын, уæддæр, цæттæ кæй дæн уымæ лæмбынæгæй 
хъусынмæ, уый мæ ахастыл бæрæг дардта, æмæ ныр æнæ уæлдай 
разныхасæй райдыдта: 
— Æз уыцы аз сæрды каст фæдæн скъола — дыууын дыккæ- 
гæм, æвдæмты онг та æртынæмы ахуыр кодтон. Диссæгтæ! Фынтæ 
куы фæуынын, уæд БАМ мæ фыны никуы фæуынын, фæлæ 
æдзухдæр мæ сабибонты хъазæн бынæттæ рацæуынц мæ размæ. 
Нæ уынг, Ирон театры фæз, стадион «Динамо», Терчы былгæ- 
рæттæ, къахвæндаг хид... 
О, æмæ скъолайы рапирæйæ хæцынмæ фæцалх дæн, фыццæ- 
гæм спортивон къæпхæн мæм ис. Фехтованимæ та иу лæппуйы 
цæстмæ бацыдтæн — Тæгæрцаты Владичы. Цæй уарзынтæхъом 
дын уыдтæн уæд, æвдæм къласы, фæлæ цыдæр ахæм æнкъарæн 
уыди мæ мидæг — йæ уындмæ-иу бæллыдтæн, тырныдтон. Иу 
къласы ахуыр кодтам, иу секцимæ цыдыстæм, афтæмæй та мæ 
нæ уыдта, стæй, уæвгæ дæр, цыма никæй уыдта чызджытæй. Йæ 
зæрдæйы ахуыр æмæ спорт йеддæмæ цыма ницы уыд, афтæ. 
Æрмæст ын ахуыры дæр æмæ спорты дæр уадиссагæй ницы бан- 
тысти, ницы мын фесгуыхт, æнæуи та хорз лæппу уыди, хæдæф- 
сарм. О, æмæ дын бирæ азты фæстæ фембæлдыстæм — уæдмæ ус 
ракуырдта, хицæн дæр ма ацис, — фембæлдыстæм, о, æмæ мыл 
æнахуыр тынг бацин кодта, ноджы ма дын афтæ — мæнæ дис- 
сæгтæ! — цы дзæбæх, дам, дæ! Ау, зæгъын, уæд, скъолайы, ды 
дæр мæ зæрдæмæ куы цыдтæ, уæд мæ уынгæ дæр куынæ кодтай! 
Уымæн та, дам, уæвæн куыд ис, зæгъгæ, йæхи рæстытæ кæныныл 
схæцыди. Цæй, æмæ, дам, ныр... Ныр та мæ, зæгъын, æндæр чи- 
дæр фæфиппайдта æмæ мæ æвæстиатæй йæ мадæн ачындз ласта! 
Уыцы сæрд скъола фæдæн, о, æмæ, мæ гæххæттытæ кæдæм 
бадæттон, ууыл хъуыдытæ кодтон. Раздæр мæ юрфакмæ фæн- 
дыди — ме ’мбал Цъыккаты Иринæ мæ быны бабырыд, æрмæст, 
дам, уырдæм, зæгъгæ... Нæ къласы мæнæй хуыздæр ничи ахуыр 
кодта — уыцы азты майдантæ нал лæвæрдтой, æндæр райстаин. 
Æмæ æз æппæтæй рæвдздæр кæй уыдтæн ахуырмæ, уымæ гæсгæ 
ме ’мкъласонты ныййарджытæ иууылдæр сæ каст мæнмæ скод- 
той, цымæ æз кæдæм бацæуин æмæ, цымæ, æнæ гæртамæй бацæ- 
уин, зæгъгæ. Абон дæр æй нæма зонын, медмæ куыдæй фæраст 
дæн, уый. Мæ гæххæттытæ уырдæм куы балæвæрдтон, уæд «Локо- 
мотив»-ы спортивон æхсæнадæй ацыдыстæм Азербайджанмæ — уым 
Ленкораны уыди лагерь «Олимпийская надежда». Ирыстонæй иу- 
ссæдз уыдыстæм, чызджытæ цыппæрдæс-æвддæсаздзыдтæ, лæп- 
путæ та дæс-дыууадæсазыкконтæ. Нæ тренер — сомихаг лæппу- 
лæг, немæ уыд хъомылгæнæг дæр — нудæс азы кæуыл цыд, ахæм 
уырыссаг чызг Наташæ, Августы Цауты номыл уынджы цард. 
Беслæны поезды сбадтыстæм æмæ цæуæм Бакумæ. Диссæгтæ! 
Кæд æмæ мæ бауарзта нæ вагоны проводник. Нæй иронау про- 
водник? Æрæджиау мæм бахъардта йæ ахаст мæнмæ. Уазал дон 
дæ нæ хъæуы, тæвд цай дæ нæ хъæуы, дыргътæ дæ нæ хъæуы, 
91 

зæгъгæ, та мæ-иу бафарста минутæй-минутмæ. Бакуйы нæ иу бон 
цыдæр хъуыд афæстиат кæнын — хæццæ та изæрырдæм баис- 
тæм. Проводник нæ цалдæр чызгæй йæ хæстæджытæм акодта 
æхсæвиуат кæнынмæ. Тынг хорз нæ суазæг кодтой. Уырдæм нæм 
дыккаг бон фæзынд æмæ нын горæт уынын кæны. Бакуйы раз 
мæм нæхи Орджикъапули горæт дæр нал касти, мæ цæсты нал 
ахадыдта — хъæуы хуызæн уыди раст, Бакуимæ абаргæйæ. Сæ 
киоскты сæрибарæй цы журналтæ уæй кодтой, фæсарæйнаг мо- 
дæйы журналтæ, махмæ ахæмтæ рафыссынмæ дæр не ссардтаис — 
мæнæ нæм бурда-хурда куы фæзынди, «Бурда», уæд уый дæр 
хицауад сæхирдыгæй фæкодтой... О, цæуæм, зилæм дуканитæ- 
йедтыл, æмæ-иу æз цæмæ фæкастæн, мæ цæст-иу цæуыл андæгъ- 
ди, чысылдæр-иу мæ цæстæнгас цæуыл афæстиат, уый та мын-иу 
алхæдта. Се ’гъдау ахæм исты у æви цы, ацы азербайджантæн? 
Ме ’мбал чызджытæ мыл худынц хинæйдзаг æмбаргæ худтæй, 
æз та сæрхъиппау дæн, сæлхæрау ницы æмбаръш хабарæн — æз 
хистæр кълæсты дæр уарзæттæ нæ кодтон, нæ мын уыд иу уар- 
зон лæппу дæр — диссæгтæ! 
Ахуырæй мæ не ’вдæлдаид æви цæмæн къуырма уыдтæн, бу- 
търо, уый — мæгъа. Ныр мын уыцы рæдау лæппу афтæ, æз, дам, 
дæ Ленкораны дæр бабæрæг кæндзынæн. Уый та ма дзы кæцыр- 
дæм чъыллипп у, зæгъгæ, йæ сонтæй афарстон. Уый йæ дын- 
джыр цæстытæ ноджыдæр ма фæхъоппæг ласта — ома уымæй та 
ма йæ цæмæн фæрсын, алцыдæр æмбæрст куы у æнæуи дæр, 
уæд! Кæс-ма, зæгъын, амæ, кæс, йæ мæгуыр зæрды цы ’рæфтыд, 
цытæ æрцагуырдта йæ къæбæлдзыг зæрдæ! 
Ахæм мæсты йæм радæн æмæ! Диссагæй цы кæныс... Исты, 
уæд ын раст йæ гæлдæр барæтъуз — ахæм æрыгонæй дæр гæл- 
дæрджын у, тфу! Мæ рапирæ дзы аныгъуылдаид... 
Ленкорань ныл судзгæ-араугæ уæлдæфæй сæмбæлди. Кæрдæг 
быныл басыгъд, быдыртæ дæр — цæгæр. Хæрисбæлæсты хуызæн 
цыдæр бæлæстæ дзы уыди, дардæй стыр цъæх хъæд зынди. 
Лагерь — иууæладзыгон хæдзæрттæ, фыхдурæй амад. Изæ- 
рæй дын фæхсбандоныл бадæм иукъорд чызгæй. Уалынджы дын 
нæ цурмæ æрбацыди цавæрдæр дынджыр лæппулæг, æртын азы 
йыл цыдаид. Тынг бæрзонд, уымæй дæр хæрзконд, бæзæрхыг. 
Йæ иу хъус — цъæлтæ-æмпылдтæ, мæнæ хъæбысæйхæцджытæн 
куыд вæййы, афтæ. Мемæ дын ныхæстыл схæцыди, нæ горæтæй 
мæ фæрсы, нæ зындгонд хъæбысæйхæцджыты мын номæй-номмæ 
нымайы. ды, дам, сæ лæгæй-лæгмæ никæй зоныс, куыдтæ сты- 
йедтæ. Йæхæдæг дæр хъæбысæйхæцджыты тренер разынд, ар- 
дæм йæ лæппуты къорд æрбаласта. Азербайджайнаг, йæ ном та — 
Вахаб, рæсугъд мыггаг ын уыди куыддæр, фæлæ мæ æрбайрох 
ныр... Йемæ ма уыд йæ фырт дæр — æртæ-цыппараздзыд цыдæр. 
Аныхæстæ ма кодтам ницытыл-мацытыл æмæ ацыди. Фæлæ ды 
Вахабы дæ зæрдыл бадар... 
Лагеры нæм иу бынæттон лæппу куыста хъомылгæнæгæй, 
92 

цыдаид ыл дыууæ æмæ ссæдз азмæ æввахс. Иу æнахуыр уыд, 
иу, æмæ йын зæгъæн дæр нæй: цыма Наташæ цæуы йæ зæр- 
дæмæ, уый æфсонæй нæм-иу æрбацыди мидæмæ нæ уатмæ. Дис- 
сæгтæ! Ныр мах та иу уаты фынддæс чызгæй цардыстæм. Æрбас- 
хъæл нæм-иу, сфæтъæн уыдаид æмæ-иу алы æдзæлгъæд ныхæстæ 
лæхурын райдыдта. Раздæр æм мæсты кодтам, фæлæ йыл куыд- 
фæстæмæ афтæ сахуыр стæм, æмæ дзы æфсæрмы дæр нал код- 
той чызджытæ, нымады дæр сæм нал уыди, мæнæ цыма бандон 
кæнæ сынтæг — цыдæр къодах йеддæмæ ницы у, уыйау. Чи нæ- 
иу чиныджы касти, чи-иу йæхимæ зылд, йæхи дзæбæхтæ кодта, 
чи та-иу суанг йæ уæлæдарæс дæр ивта йæ цуры. Ай та чурбахъы 
хуызæн, æцæгдæр къозофтау хъуына къодах! Лæппуйы ном æнад- 
гæнæн! Нæлагонд... 
Æмæ дын æз иуахæмы куы фæфиппаин: йæ цæстытæ мæ фæ- 
дыл разил-базил кæнынц, мæ алы фезмæлд дæр мын хъахъхъæ- 
нынц, мæ алы цæстæнгас дæр мын ахсы уыцы къæрцхъусæй! Æ- 
гъи, уæдæ! Æмæ йæ диссаджы хуызы бафиппайдтон, ацы байта- 
ман дæр та, мæнæй фалæмæ кæй бауарза, уый кæй не ссардта — 
уæд æз бынтон даргъ дзыккутæ рауагътон, ирон быд сæ-иу скод- 
тон, ноджы сæ мæлæты хъал уыдтæн! Гъемæ дын мæ сæр куыд 
фастон æмæ мæхимæ айдæнмæ куыд кастæн, афтæ дын дзы ай- 
дæны ацы лæппуйы дæр куы ауынин — ныззынг мæм кодта йæ 
фысы... йæ фыркъайы тугызмæст цæстытæ. Кæд дзы раст мæ 
фæсонтæ не сцæйсыгъдысты! Ныр дæр мын кæд ницыма у, — 
æргом ныхасы къæм нæй! — фæлæ уæд та, æвддæсаздзыдæй, кæ- 
уылты зæрдæмæдзæугæдæр æмæ хæрзконддæр уыдтæн, кæуылты! 
Фырдзаст лæппу мын мæхицæн ницы дзырдта, ома, кæй мæ 
уарзы, уый мын мæхицæн нæ зæгъы, фæлæ цъиувæдис систа, 
мæнæйуыйы, дам, афтæ бауарзтон, æмæ, дам, мæ уарзт мæ риуы 
нæ, фæлæ мæ царды дæр нал цæуы, мæ уды уæрæх, дам, ын 
къуындæг у, æмæ, дам, кæнæ мæнæйуый сразы уыдзæн йæ уарз- 
ты аккаг уарзтæй йын дзуапп раттыныл, науæд, дам, æз... 
Диссæгтæ: мæ зæрдыл цы ныхæстæ æрбалæууыдысты уæд — 
уый къæбæлдзыг ныхæстæм... Кæцы чызг нæ уарзы уарзондзи- 
нады тыххæй рæсугъд ныхæстæ, алы зæрдæхъыдзыгæнæнтæ. О, 
æмæ кæддæр æвдæм къласы мæ блокнотмæ чиныг «Белая кре- 
пость»-æй ахæм ныхæстæ рафыстон: «Мою любовь, широкую, 
как море, вместить не могут жизни берега». 
Æмæ мын ай дæр ныр ахæм дзыбандытыл схæцыд... 
О, æмæ, дам, йæхи марынмæ æрцыди — чызджытæ мын загъ- 
той. Маргæуæд... Фæлæ ма цæй хъомылгæнæг уыд уымæй, бæт- 
тинаг æррайæ. Æмæ йæ атардтой куыстæй. Мæ сæрæн ницы зыд- 
тон æмæ та мын афтæмæй — маст. Æцæг иннæ уарзты маст ком- 
коммæ мæхи аххос уыд сæрæй къæдзилмæ... 
Цæвиттон, иу дзæбæх бон дын цалдæр чызгæй кæрты бадæм 
æвдæлонæй æмæ волейболæй хъазæг лæппутæм кæсæм. Ныр 
уыдон — астæумæ фистæг, æрдæгбæгънæг ома. Чызджытæ дзы иуы 
93 

гуырыкондыл сæ цæст æрæвæрдтой, стæй æз дæр ахæм куырм 
нæ уыдтæн. Зынгæ нæм чъылдымырдыгæй кодта, æмæ дын йæ фæ- 
сонты нуæрттæ хъазынц, рахæц-бахæц кæнынц; йæ уæхсчытæ — 
æмраст æмæ фæтæн; астæу — æлвæст, кæсынæй йæм не ’фсæс- 
тыстæм. Мæнæ саджы фисынтыл амад, зæгъгæ, кæмæй бакæ- 
нынц, раст ахæм. 
Уæды онг афтæ хъуыды кодтон, æмæ мах, чызджыты, лæп- 
путæ хынджылæгæй сæ быцæуты фембулынц, хæснаг ныл скæ- 
нынц... Æмæ ныр та мах нæхæдæг фæбыцæу стæм, ерысы бацы- 
дыстæм, уартæ уыцы Аполлоны йæхирдыгæй раздæр чи фæкæ- 
нид, зæгъгæ — йæхи йын чи бауарзын кæнид ома. Иу ныхасæй, 
зынгæй хъазынвæнд скодтам. Мæ туг сцырын, æмæ æз мæхи 
фæкъæйных кодтон æмæ сын загътон, сымах лæппуйæ сæрибар 
стут, зæгъгæ, уымæн æмæ уæ ерыс мемæ бынтон рæстæгсафæн 
уыдзæн... 
Уалынджы дын лæппу йе ’ргомырдæм куы фæзилид æмæ — 
Квазимодæйы хæмхудтæ! Ахæм ма дзы, зæгъын, фыдуынд уа! 
Хуыцаумæ мын хæрам ма фæкæсæд, фæлæ зæрдæхæццæгæнæн 
раст, æмæ йын гуырыконд та — антикæ! Фæлæ — нæ, нæ мæ, 
зæгъын, хъæуы ахæмыл уæлахиз — ноджы ма дын ай дæр та 
хъæбысæйхæцæг разынд, æууæрстхъусджын. Ай дæр та ме ’мкъла- 
сон Владичы хуызæн спортæй дарддæр ницы æндæвта, чызджы- 
тæм, дам, ныхасмæ дæр нæ лæууы, сæ фæстæ нæ, фæлæ сæм 
фæрсмæ дæр нæ кæсы. Иу дзырдæй, никæй нæ уыдта «в упор». 
Æмæ та уæд мæ хæйрæг скафыди: фæлæуу, æз дын... 
Мæ цæстæнгасæй йæ фæдыл зилын райдыдтон, цуан кæнын. 
Куыддæр-иу æй ауыдтон, афтæ та дзы-иу мæ цæстытæ ныссагъ- 
тон, цæстæнгасæй-иу æй рæвдыдтон, йæ зæрдæ йын мæ къæп- 
пæджы сойæ сæрстон. Æмæ — диссæгтæ! Фæцалх, сахуыр мæ- 
нырдыгæй уыцы митыл, къухылтухгæдæр кæны бонæй-бонмæ. 
Æмæ йæм-иу барæй, къахæнхуызы куы нал кастæн, мæхи-иу æй 
æнæуынæг куы скодтон, уæд-иу скатайаг, бæлвырд цыдæр ын-иу 
нал фаг кодта, мæгуырæг. Стæй та-иу ыл мæ зæрдæвæрæн рæв- 
даугæ цæстытæ куы ’рхастон, куы та-иу æм бахудтæн æфсæрм- 
дзастæй, уæд та-иу ыл авд хуры скасти. 
Хорз цыдæр кæй нæ кæнын, уый та куыд нæ ’мбæрстон, фæлæ 
æвзонг æвзонг уымæн у, æмæ нæ хъуыды кæны, дарддæр цы 
уыдзæн, ууыл. Æмæ æз дæр, мæ уарзæттæй хъазт цы расайдзæн 
фæстагмæ, ууыл нæ сагъæс кодтон ме ’дылыйæ... 
Иухатт дын бадминтонæй хъазынæй ерысы бацыдыстæм олим- 
паг фæткмæ гæсгæ — чи фæхæрд уа, уый дарддæр нал хъазы. 
Æмæ ма фæстагмæ мах саджы фисынтыламадимæ дыууæйæ баз- 
задыстæм. Æз уæд бирæ тыхы бæрны уыдтæн, тынг æнæниз уыд- 
тæн, тынг — æппындæр, фæллад циу, уый нæ зыдтон. «Кавказ- 
ская пленницæ»-йы кинойы цы ныхæстæ ис, уыдон мæнмæ уæдык- 
конæй хауынц: «Спъæртсменкæ, къæмсæмолкæ, кърасавиццæ!» 
О, æмæ Рагимимæ — афтæ хуынд йæ ном, — хъазынтæ систам, 
94 

хъазынтæ. Чызгæй-лæппуйæ нæм кæсынц, ныццымыдис сты иууыл- 
дæр. Волан иу-фынддæс минуты, сахатырдæг, æнæхъæн сахат 
зæхмæ нæ уадзæм, кæрæдзимæ йæ къуырæм. Уæдмæ нæм хæрæн- 
донæй дæр хъæр кæнын райдыдтой, рацæут æмæ бахæрут, зæгъгæ. 
Ничи æнкъуысы йæ бынатæй. Махæн нæ хид нæ къæхты бынæй 
акалди, фæлæ нæ иу дæр нæ сæтты. Сæ бон нæм кæсын куы нал 
уыд, уæд лæппутæй чидæр волан тæхгæ-тæхыны æрцахста... 
Рагим мæм дисгæнæг цæстытæй кæсы, уый дын дзы чызг у, 
чызг, зæгъгæ. Сæ тыхмæ гæсгæ, сæ арæхстæй, удыскондæй-ха- 
рактертæй кæрæдзийæн хæстæг чи вæййы, уыдоны ’хсæн цыдæр 
магнетизм фæзыны, иннæты астæу сæхи куыддæр хъулонæй 
æнкъарын райдайынц, ома, мах бон цытæ у, уый æндæр никæй 
бон у, зæгъгæ. Нæ, мæнæ Андерсены «Гадкий утенок»-ы куыд у, 
афтæ нæ вæййы сæ уавæр, фæлæ хуымæтæджы хуызы буц вæй- 
йынц сæхицæй, схъæл та нæ фæвæййынц. Æмæ мах дæр афтæ 
æнкъарын райдыдтам нæхи — куыддæр уæлбикъонæй... 
Диссæгтæ! Кæсын дын, æмæ мæм нæдæр уынджы, нæдæр дис- 
котекæйы хæстæг ничиуал цæуы иннæ лæппутæй, дзырдæппа- 
рæн дæр мæм нал кæнынц æмæ мемæ дæр нал кафынц. Циу, цы 
хабар у, зæгъгæ, тыхсын, схъуырмæ дæн. Хъуыддаг мын куыд 
бамбарын кодтой, афтæмæй, дам, æз нырæй фæстæмæ уый дæн, 
Рагимы чызг, йæ нывонд уарзон! Уый дын дзы гуыппытæ æмæ 
гæрæхтæ. Мæн ме ’вастæй уымæн схай кодтой. 
Йæхæдæг дæр дын мын афтæ, ныхас, дам, мæ ис демæ. Стæ- 
ма, ныхасмæ та куыд у, зæгъгæ, йын сразы дæн, байхъусон æм... 
Бадæм æргом ран, адæмы тæккæ цæстдзæвæны. Сым дæр дзы 
нæ хауы, æрмæст йæ къухтæ тыхæууæрстæй æууæрды, цыма 
йын сийгæ бакодтой, уыйау. Йæ хид къоппæй калд, йæ дзых 
уæлбылгонд, донæй æппæрст кæсагау æдзæмæй фæхæлиу-фæ- 
хæлиу кæны. Хæрзлæппын лæппу уыд уый дæр нырма, бынтон 
æвæлтæрд ахæм хъуыддæгты — мæнæй афæдз хистæр, æндæр 
нæ. Бамбæрстон æй, цытæ йæ зæгъын фæнды мæнæн, уый, фæлæ 
мæнмæ та хъусын нæ цæуы, нæ мæ хъæуынц йæ хурвых уарзон 
ныхæстæ — мæхи хъæппæрисæй райгуыргæ æнкъарæны оффытæ 
æмæ оххытæ, ардхæрынтæ æмæ сомытæм хъусын... Фæлæ уæд- 
дæр æфсæрмæй бадын, мæхæдæг ын сдзæгъæлтæ кодтон йæ са- 
быр зонд, зæгъгæ, мæхи æфхæрын уымæй, ивар кæнын йемæ 
бадынæй. Æппынæрæджиау дын фемæхст. Бауарзтон, дам, дæ 
æцæг стыр æмæ тыхджын уарзтæй, ацы дуне мын, мæ цард мын 
æнæ дæу хурджын дунейау æмæ цæрвджын цардау нал сфидау- 
дзысты. Стæй ма худæджы ныхас дæр загъта, зæгъгæ, дам, мæ 
æнæ дæ уарзт суанг спорт дæр нал хъæуы! 
Æз ницы дзурын. Нæ мæм хъарынц, нæ мæ æндавынц, нæ 
мын агайынц мæ зæрдæ йæ ныхæстæ, фæлмæцгæ сæ цы кæнын, 
æндæр. Тæхудиаджы ныхæстæ, фæлæ... æнад. Уымæн, æмæ æнæ- 
уарзинагæй йæ сызгъæринтæ дæ цæсты къалайы кад дæр нæ тæ- 
рынц. Уарзинагæн та йæ къала дæр... Цæй, хъуыддаг æмбæрст у. 
95 

Дыккаг бон та мын афтæ, изæрæй, дам, сæмбæлæм. Æз ын 
сабыр æмæ уæзданæй алы ’фсæнттæ кæнын, тренер мæ, зæгъын, 
нæ уадзы лæппутимæ хибарæй бадынтæ-йедтæ, нæхимæ мæ сар- 
даудзæни мæ фыдыл... 
Фæссихор мæ нæ хъомылгæнæг Наташæ фæрсы, денджызмæ, 
дам, дæ нæ фæнды изæрæй — арт скæндзыстæм, фæткъуытæ 
сфыцдзыстæм, тынг хæрзад, дам, вæййынц цæхæры фыхæй. Нозт- 
мозт, исты ахæмæй дзы ницы уыдзæн — все, дам, чин чином... 
Нæ лагерæй денджызмæ сæдæ метрæй фылдæр нæ уыд. Æмæ 
æз, Наташæ, нæ тренер, стæй ма иу лæппу, азербайджайнаг, ла- 
геры нæм дохтырæй куыста, ацыдыстæм. Ныр мæйдар æхсæв, 
стъалытæ ерысæй тыбар-тыбур кæнынц, денджызæн йæ тых- 
джын уынæр нæтынау хъуысы, фæлæ нæм зынгæ нæ кæны. Арт 
пиллонуадзгæ судзы — тренер æй, денджыз цы сугтæ раппæрста 
былгæронмæ, уыдонæй скодта. Кæсын, æмæ дын Наташæ æмæ 
дохтыр фæхибар сты, мæйдары аныгъуылдысты. Æз арты алы- 
варс зилдух-мамазила кæнын. Иу стыр къодах дзы уыд — уый 
дæр денджыз раппæрстаид, æндæр цы, — æмæ ууыл æрбадæгау 
кодтон, артырдæм кæсын. Артмæ кæсын алчи дæр уарзы, æмæ 
æз дæр уарзын. Уалынджы дын мæнæ иу дынджыр, иу егъау 
чидæр талынгæй рухсмæ куы ’рбахизид. Фесхъиудтон раст, фæ- 
удаистдæн. Стæй дынуый Вахаб... куыразынид, Вахаб... Уымæй 
размæ ма мыл цы ’рцыд, ныр уый радзурон. Кæйдæр сæры нæ 
фæкуыси æнахуыр хъазты хъуыды: иу къорд нæ хæстæгдæр хъæу- 
мæ ацæудзæни, уым йæхи бафæсвæд кæндзæни, бамбæхсдзæни, 
иннæ къорд та сæ алы бæрæггæнæнтæм гæсгæ агургæ кæндзыс- 
ты. Цалдæргай километртæ-иу адард стæм лагерæй. Тынг рæ- 
сугъд сты амы хъæутæ, тынг! Бæласджын, цъæх-цъæхид — цынæ 
дзы зайы, цынæ! Дис-иу кодтон: нæхимæ нæм лавыр хæринагыл 
кæнынæн кадаварæй ис, ам та мæнæ сæ цæхæрадæтты æмæ суанг 
уынгты дæр зайы, æнæхъæн къохтæ дзы ис. Цайбæласы къу- 
тæртæ, апельсинтæ-мандаринтæ-гранаттæ-лимонтæ... Цыдæр 
дзельквæ бæлæстæ, хуссарамерикаг дыргъкъутæр — фейхоа, йæ 
дыргътæн сæ ад мæнæ нæхи æрыскъæфы хуызæн у, тæф дæр 
афтæ кæнынц. Цæвиттон, æндæр бæстæ, æндæр дуне. 
О, æмæ уыцы бон дæр иу-дæсæй, иннæ къорд кæм бааууон 
кодта йæхи, уый агуырдтам. Пъæмидорты хуымтæм бафтыдыс- 
тæм — кæрон дæр сын нæ уыд, ахæм тъæпæнтæ. Цæст цас æххæс- 
сыд, уыйас зæххытæ иууылдæр пъæмидор, пъæмидор, пъæми- 
дор, чысыл къориджын пъæмидор. Ме ’мбæлттæ дзы зыдæй хорд- 
той, æз та æппындæр нæ: йæ бæзджын, цыдæр къуыдыр тæфæй 
мæ зæрдæ хаста, мæ сæр дзы куыддæр ныууæззау. 
Лагермæ афойнадыл æрбаздæхтыстæм. Линейкæйы лæууæм. 
Хур æнауæрдонæй æндавы, арауы, цæгæр сæр æм скъуыдтæ кæны. 
Æвиппайды мæ цæстытæ атартæ сты, алы хуызджын нывтæ дзы 
разгъор-базгъор систой, сæ цæхæр кæлы. Кæй ахаудзынæн, уый 
рагацау базыдтон æмæ мæхи ныхъхъæддых кодтон, ныхъхъæ- 
96 

бæрдзых, бафæразон, зæгъын. Фæлæ мæ бон нал уыд æмæ рæн- 
хъæй рахызтæн, иуварс бандоныл мæхи æруагътон. Дохтыр сфæ- 
дис, уайтагъд йæ диагноз ацъапп ласта, нæ, дам, дын батадысты 
пъæмидортæ. Æз та сæ хъæстæ дæр нæ фæдæн, куы ма йæ загъ- 
тон. Изоляторы мæ фæкуыси кодтой, хæцгæ низ мæм куы уа, 
уымæй тарстысты. 
Уым мæ зæрдæмæ фæцыд: æдде хур судзы, æнудæй дзы су- 
лæфæнтæ нæй, ам та — сатæг, уыцы сабыр. Иу уырыссаг чыз- 
джы ма дзы баййæфтон. Цæмæндæр мын фенад — иудадзыгдæр 
йæхимæ хъуыста, уыд æрхæндæг, мæнæ иронау афтæ кæмæй 
фæзæгъынц, йæ род йæ хуылфы амарди, зæгъгæ. Нæ уарзын æз 
сæ хъузджы æмбæхстыты, хъуылæджы ныгъуылд адæмы... Ныр 
мæхицæн та мæ тæвд уæлдæрæй уæлдæр хизы, артау судзын. 
Фæлæ — диссæгтæ! — афынæй дæн. Æмæ тарф фынæйы фæстæ 
куы райхъал дæн иуафонты, уæд мæ сæр мæлæты рог уыд, æхсыз- 
гон куысыфтæг-рог, стæй уæнгæй дæр тынг уæнгрог сдæн. Ацы- 
даин, фæлæ мæ нæ уагътой. 
Ныр — ахтунг, ахтунг: уалынджы дын мæм рынчынфæрсæг 
дыууæ гыццыл лæппуйы куы ’рбацæуид — дзæкъулы дзаг мын 
алы ’взаргæ дыргътæ æрбахастой, ноджыдæр ма цыдæртæ, стæй 
иу æмбисонды стыр розæ-дидинæг. Лæппутæ уырыссагау не ’мба- 
рынц, чи уæ, зæгъын, æрбарвыста, æмæ мын дзуаппы бæсты, «эт 
тибе, эт тибе», зæгъгæ, кæнынц... 
Куы мæ рауагътой изоляторæй, уæд хæрхæмбæлд фæдæн Ва- 
хабимæ, уыцы хионхуызæй мæ фæрсы, куыд дæ, ахæм тынг мæт, 
дам, дыл кодтон, æмæ мæхицæн раст бынат нал ардтон... 
Мæнæ бонæй-бонмæ диссагдæртæ! Йæ хъæлæсы уагæй йæ 
цыдæр æгъдауæй бамбæрстон: æнахъом лæппуты мæм рынчын- 
фæрсæг, сыгъдæгæй, ай æрбарвыста, Вахаб. Фæлæ йæ комкоммæ 
уымæй нæ бафарстон — уæд ын арфæ кæнын хъуыди, нæ ныхасы 
уаг æндæр уыдаид, æмæ афтæмæйты æцæгдæр фæхион-фæхæс- 
тæгхуыз уыдаиккам, нæ ахастытæ бахъæрмуст уыдаиккой... 
О, æмæ ныр къодахыл куы бадтæн, арты хъæлдзæг кафтмæ 
кæсгæйæ, уæд дын хуыдалынгæй ацы уæйыглæг рахызти — гъемæ 
æгас цæуæд йæ дзельквæ, науæд та æфсæнбæлас сугтимæ — ахæм 
бæлас дæр сæм зайы, доны ныгъуылгæ кæны, стæй йæ фæрæт 
нæ исы... Уæйыглæг æй схуыдтон Вахабы, фæлæ уый тынгдæр 
йæ тых æмæ асы тыххæй, æнæуи та тынг хæрзконд уыд йæ уæнг- 
джынæй дæр, тынг бæрзонд, бæрзондæй дæр аив, уæдæ йæ цæс- 
гомæвæрд дæр зæрдæисгæ, ныхæст бæзджын æрфгуытæ йын. 
Æрмæст-иу йæ рæсугъд цæстытæй æдзухдæр æнкъардæй касти, 
сагъæссагæй, зондджын сагъæссаг æмбаргæйæ. Сæхионтæ йæ тынг 
бирæ уарзтой, сæ имам æй хуыдтой, дзургæ дæр æм афтæ код- 
той: Имам... 
Æмæ та дын ам дæр, денджызы был дæр, куы райдаид, рын- 
чындонмæ куы бахаудтæн, уæд мыл йæхи мæтæй куыд хордта, 
йæхи ма цы фæкæна, уый куыд нал зыдта, бабæрæг та мæ æфсæр- 
7 Гусалты Барис 
97 

мы кæй кодта; мæ фыртимæ, дам, фырадæргæй цыдæр стыр æрхмæ 
ныццыдыстæм, хъæды тарфмæ æмæ, дам, уым кæуынæй мæ тып- 
пыртæ суагътон дзæбæх. Цы диссаг ма ис: азербайджайнæгтæн 
сæ цæстытæ дондзаст ран æрзадысты, сæ лæгтæм скæуын мур 
дæр нымады нæу, уайтагъд сæ цæссыг згъалынмæ фæвæййынц, 
кæй дæ уарзынц, ууыл дын куы сæттой, уæд. Ды та йын уыцы 
сахат ма зæгъай, кæй йæ нæ уарзыс, уый — куы ныббогъ-богъ 
кæна, фыркуыдæй йæхи æргæвдынмæ куы ’рцæуа, уымæй тæрс. 
Ахæм тæнзæрдæ сты, саби-адæм раст... 
О, уый мын йæ хъæстытæ кæны, мæ размæдарæнмæ йæ зæр- 
дæйы тугтæ калы, йæ уды судзгæтæ. Фæлæ йын æз та цы зæгъон, 
æз, зæгъгæ, мæхимидæг тыхсын, хъуырдухæн кæнын. Кæд мæ- 
химæ нæ рафыхтæн фырмæстæй, ай, зæгъын, мæ сæрмæ цы зил- 
дух самайынц мыдыбындзытау сонт лæппуйæ-цæттæ лæгæй, 
цы сæкæр, цы мыд мæм, зæгъын, ссардтой. Кæд цыфæнды хорз 
Вахаб у, цыфæнды халиф-имам, уæддæр мæ нæ хъæуынц йæ ны- 
хæстæ дæр, йæ узæлæнтæ дæр, йæ уарзты уарзт дæр æмæ йæ 
уарзты маст дæр! Кæд искæмæн йæ чызгон сæнтты къай у, уæд 
ын хæлар уæд, фæлæ мæнæн та зæронд лæг у, æфсæрмыйаджы 
хистæр лæг — ме ’вддæс азы дæлвæзæй Вахабы дæс æмæ ссæдз 
азы бæрзæнд кæуылты цъупп уыди, митсæр рагъ раст. Цъити! 
Уæууа... Ныр абон мæхиуыл æртæ æмæ æртын азы... Æллæх, 
цытæ дзурын мæ фырциркæй: æртын æртæ азы — æртындæс æмæ 
ссæдз азы сæххæст! Æмæ, о, ныр мæхиуыл абон уæды Вахабæй 
фылдæр дæр ма цæуы, афтæмæй та... уæды æвддæс азæй æрыгон- 
дæр цыма дæн, цардбæллондæр, кæрæфдæр дæн царды цинтыл... 
Æмæ — диссæгтæ! — мæхæдæг дыууæ азы размæ бынтон æнæнхъæ- 
лæджы цы уарзты къæппæджы бахаудтон, мæнæ мæхæдæг мæ цар- 
ды дæргъы фыццаджы-фыццаг хатт куыд бауарзтон æмæ ма куыд 
уарзын мæнæ тæккæ абон дæр, уый та дæуæй дæр æмæ дунейæ дæр, 
ай-гъай, басусæг кæндзынæн. Уымæн, æмæ уый мæхи мидæгоз уарзт 
у, хъусæй дæр æмæ йын цæстæй дæр хай нæй. Æгæр цыдæр у, æгæр, 
фæлæ циу, цæмæ мæ æрхондзæни, цæмæ мын расайдзæни, уый та 
иунæг Хуыцау зоны. Æмæ, о Аллах, не дай бæллæх! Йæ кой дæр 
дын дзæгъæлы скодтон, дура... Фæлæ ацы тæккæ сахатыл цы бам- 
бæрстон: ныхæстæй дын æй куы дзурин, лыстæг луаргæйæ, уæд 
цыма цырендæр кæнид йæ мидарт, уæд цыматынгдæр арауид... Уый 
та уымæн у, æвæццæгæн, æмæ мын дзы хъуыддагæй кæй ницы пайда 
ис... Æрмæст æм дæ былыцьæрттæ хæр, дæ уд æхсьга, судз торфау 
æмбæхст мидарты, мидсыгъдæй... О, цæуыл дзырдтам æрдæбон? 
— Ды Вах&*æн зæронд лæджы кад кодтай, уый та... 
— О, о!.. Мæхи арты цурмæ байсын сфæнд кодтсн, кæд мæм, 
зæгъын, нæ тренеры раз йæ зæрдæйы хъæстытимæ цал къултæ 
кæнид йæхи. Фæлæ дын тренер дæр уæдмæ æрбадзелдзсэх, æцæг- 
дæр фæтары, уыцы хин æмæ кæлæнтæй сæрст сомихаг. Аргхъуып- 
пæй судзы, йæ даргъ æвзæгтæй лæбуры бæзджыхт.мæйдармæ, 
йæхимæ йæ хæстæг нæ уадзы. 
98 

Нæй тренер, барæй цыма нæй, афтæ мæм фæкасти. Фæсмон 
кæнын, цæмæн сын ракуымдтон ардæм, зæгъгæ — цыдæртæ мæм 
хъарын райдыдта, сыгъдæгæй мæ, зæгъын, сæрмагонд ныхасгон- 
дæй сайгæ ракодтой денджызы былмæ. 
Лæууын сагъдауæй, уæдæ цы акæнон, куыд акæнон?.. Ден- 
джыз дæр денджыз æмæ ацы дынджыртæ лæг дæр цæттæ ден- 
джыз — йæ хъæлæсы мæ ахæсдзæн, йæ уылæнтыл æмæ мæ аны- 
хъуырдзæн!.. Æмæ дын уалынджы ацы къæдзæх лæг мæ тæккæ 
цур йæ уæрджытыл куы ’рхауид! Диссæгтæ! Йæ уæрджытыл 
лæугæйæ дæр ме ’миас уыд! Æмæ дын ахæм сау хох йæ уарзон 
ныхæстæ дæ удæгасæй кæнæд! Старстæн бынтон, фæкуыддæрау 
дæн! Йæ дынджыр хъуынджын сау цæнгтæ мæм табугæнæгау, 
йæ Хуыцауы хайæн кувæгау ивазы, йæ дынджыр рæсугъд цæс- 
тытæ арты рухсмæ кинойау æрттивынц сæ урсытæй — фантасти- 
кæйæ цы кæныс! Æмæ дзуры, дзуры, дзуры æнæрынцойæ, цыма, 
цъус дæр куы фæхъус уа, уæд дзы йæ ахсджиагдæр зæгъинæгтæ 
æрбайрох уыдзысты, кæнæ та, цытæ дзуры, уыдон ын, паузæтæ- 
гæнгæйæ, мæнмæ афтæ арф нал хъардзысты... 
Æмæ, йæхиуыл æндзаргæйæ, дзуры, йæ удæй фылдæр мæ 
куыд бауарзта, йæ цардæй фылдæр, уымæн æмæ йын уæддæр — 
худæг, афтæ загъта æцæгдæр, уымæн æмæ, дам, мын мæ цард 
уæддæр цæй цард у æнæ дæу — цæй цард у æнæ мæн уарзгæйæ, 
мæлæт ма йын тæхудиагдæр кæны, æндæр! Йæ хъарутæ басасты- 
сты, йæ тых йæ уæнгтæй алыгъд, йæ бон нал у йæхиимæ тоххæс- 
ты цæуын. Суанг ма йæ зонд дæр фæцудынæввонг у... 
Æмæ мæм йæ уæрджытыл хæстæгдæр цæуы, стæй мæм йæхи 
куыд æрбайвæзта, мæ зæнгтæн мын ахъæбыс кæна, зæгъгæ, афтæ 
йæ æз æнæнхъæлæджы ассыдтон — æнæнхъæлæджы фылдæр 
мæхицæн уыд. Æмæ уæд хатыртæ курынмæ фæци. Искуы исчи 
искæмæй уыцы хуызы курдзæн хатыртæ, уый дæр мæ никуы 
бауырныдтаид, æндæр искæмæй йæ куы фехъуыстаин, уæд: ха- 
тыртæ куырдта, сæ бæстæйы хур ахæм зынг хур кæй у æмæ мæн 
афтæ кæй тыхсын кæны, уый тыххæй; се змис æгæр дæрзæг кæй 
у æмæ судзаг — æрлæууыны амал ыл нæй бæгъæввад къахæй 
мæнæн; сæ дон дæр махмæйы хуызæн хæрзад дон кæй нæу æмæ 
йæ æз зивæггæнгæйæ кæй нуазын... 
Ферох мæ сты йе ’ппæт хатыркурæнтæ. Кæй зæгъын æй 
хъæуы, йæ цæссыг дæр та-иу æркалд ставд цæппузыртæй. Уый 
кæуы, æз та мæхиуыл хъарæг кæнын, мæнæ мыл цы мæгуыры 
бон и, мæнæ, зæгъгæ. Тæхуды æмæ, зæгъын, искæд бон кæй хай 
фæуон, уый дæр мæ-иу Вахабау куы уарзид... 
Уымæй фæстæмæ мын алы хуызты мæ зæрдæ æлхæдта, алы 
лыстæг хабæрттæй, фæлæ мыл узæлгæ арæхстгай узæлыди, цæ- 
мæй адæм мацы бамбæрстаиккой, уый тыххæй. Фæлæ дын адæ- 
мæй исты ахæм басусæг уа! 
Дыууæ фыды ’хсæн бахаудтон: иуырдыгæй мын Рагим йæхи 
ссæрыхицау кодта, раст мæ цыма йæ фæрныг хæдзары къулæн- 
99 

цой æрлæууын бахъуыд, уыйау мыл йæхи цагъта, асайдтай, дам, мæ, 
де ’ууæнк, дам, бахордтай, уымæн æмæ, дам, æй ды зыдтай, Вахаб 
дæм денджызы был кæй æнхъæлмæ кæсы, уый! Кæд, дам, цæфæй 
нæ мæлыс, уæд дын уый та — рæхуыст. Уæддæр ын æз сабыр æмæ 
уæзданæй, хъуыддаг æцæгдзинадæй куыд рауад, уый æмбарын кæ- 
нын, дзурын ын æй — мæхи æндзæрст кæй уыд йæ уарзты хъæмпарт, 
уый мæ рох нæма у. Фæлæ йæм ницуал хъардта, ницуал æй уырныд- 
та йæ зæрдæхсайæнтæй фалæмæ. Гъемæ йын уæд æз дæр загътон 
хохаг цæхгæрæй, Джызæлы, зæгъын, гауарда, гъæй кæн вдоль по 
Питерской, стæй та на колбаске по Малой Спасской! 
Диссæгтæ æмæ ’мбисæндтæ! Сывæллæттæ мын салам нал лæ- 
вæрдтой Рагимы мæстæй мæстджынæй: хъæбысæйхæцæг гыццыл 
лæппутæ йæ бирæ уарзтой. Рагимæн дæр йæ тренер Вахаб уыд, 
æмæ дзы æндæрмæ ацыди, стæй раздæрау фанатик дæр нал уыди 
тренировкæтæ кæнынмæ. Мæнæй дæр йæхи дæрдты ласы æмæ — 
æгайтма. Мæнæйуый, дам, ын йæ сыгъдæг уарзоддзинад йæ къæх- 
ты бын бассæста. Нæ мæм цæуы мæхи рæстытæ кæнын, фæлæ 
иу хабар бæлвырд у: зын у искæй уарзты хæс дæхицæн хъало- 
ныл нымайын, ома æнæмæнг фидинагыл. Цыфæнды куы уа, уæд- 
дæр дæхи бар-æнæбары азымджынæй фенкъарыс, искæмæн йæ 
уарзтæн аккаг уарзтæй дзуапп кæй нæу дæ бон раттын, уый тых- 
хæй. Иннæрдыгæй та, чызджы цал лæппуйы бауарзы, уыдонæн 
се ’ппæтæн дæр уарзтæй дзуапп куы дæтта, уæд ма дзы йе ’цæг 
уарзтæн та цы баззайдзæни?.. Бæргæ, цардæй-иу иуварс рауайæн 
куы уаид, фæрсырдæм, йæ арæны фалемæ дæхи æвæстиуджытæй 
аирхæфсынмæ, фæлæ, дам, чызджы йæ фидис мæрдты дæр нæ 
уадзы — æмæ дыл цы цæуы дæ цæугæ-згъоргæ царды, уыдон дыл 
мыггагмæ цæуынц. Цæй, ныффилософ дæн... Тагъддæр ма, зæ- 
гъын, нæ сатæг æмæ уарынджын Ирыстонмæ куы ацæуиккам; Уæд- 
дæр та нæхи ирон лæппутæ сæ уарзондзинад тырысайау бæрзонд 
нæ сисынц æмæ йæ адæммæ нæ тилынц, мæнæ ма цы тынг уарзын, 
зæгъгæ. Фæлæ мæгъа, мæгъа... Ирон дыл куы ныйичъи уа, куы 
ныззæгæл, йæ ныхтæ дæ куы ныссадза, уæд... уæд... 
Кæдæй-уæдæй æрхæццæ хъæмæ цæуыны бон дæр. Ардыгæй 
араст уыдзыстæм Бакумæ, уырдыгæй æндæр поездæй нæхимæ. 
Иæ фырт йæ хъæбысы, афтæмæй нæ фæндараст кæнынмæ æрба- 
цыди Вахаб. Ахæм æрхæндæг, ахæм сидзæрхуыз уыд йæ бакаст, 
æмæ йын кæд тæригъæд нæ фæкодтон. Стæй æнæ дисгæнгæ дæр 
нæ уыдтæн: ау, зæгъын, ахæм цыдæр бæллæхæрцыд у уарзт, 
æмæ суанг уый хуызæн лæджы дæр æрцыбыртæ кæны, афтæ йæ 
бадомы?! 
Йæ фыртæн дын афтæ, тетяйæн, дам, йæ русæн аба кæн. Уый 
нæ кæсы йæ коммæ. Æз сабимæ разæнгардгæнæгау мæллæг худтæй 
бахудтæн, æмæ мын уæд мæ русыл хъавгæ йæ пух былтæй андзæ- 
выд. Вагонмæ бахызтæн. Бæгуыдæр æй зыдтон, рудзынгæй йæм 
куы ракæсин, йæхимидæг уымæ кæй бæллы Вахаб, уый, фæлæ — 
нæ! Йæ фырты мад ын фу-фу кæнæд йæ судзгæ дудгæтæн... 
100 

«Бирæ дæ уарзын, мæ Ирыстон!» Афтæ у зарæг? Нæ зонын 
зарын... иронау, уый æндæра!.. Фæлæ мæ лæппын чызг-зæрдæ 
зарыд йæхицæн, ради, уæлдайдæр, горæтмæ куы сцæйхæццæ код- 
там Беслæныхъæуæй, уæд. 
Уæдмæ институтмæ фæлварæнтæ дæттыны рæстæг дæр æрбав- 
вахс. Æгæр фервæссыдтæн мæхиуыл, æгæр дардтон мæхиуыл мæ 
зæрдæ, мæ зонындзинæдтыл ома. Стæй мамайы коммæ дæр бака- 
стæн, æвæццæгæн: æз ын афтæ зæгъын, æнæ гæртамæй Сезам 
уæлдæр ахуырмæ дуар нæ гом кæны, уæлдайдæр медмæ, .фæлæ 
уый уæдыккон сабизонд æнæхин коммунисткæ уыд æмæ, дам, 
хорз, фæуæд, исæнт гæртамтæ дæр, фæлæ, дам, гъа, æмбис уæд- 
дæр нæуадзынц æнæ сæрдæнæй, айдагъ зонындзинæдтæм гæсгæ?.. 
Гъемæ, дам, ды уыцы æмбисы уыдзынæ! Мæ мæгуыр мама... 
Фыццаг фæлварæн — хими. Скъолайы мын арфæйы гæххæтт дæр 
ма радтой, хими уæлдай æнтыстджындæрæй кæй ахуыр кодтон, 
кæй зыдтон, уый тыххæй. Фæлварæны хæслæвæрд сæххæст код- 
тон, кæд дзы чысыл исты фæкъуыхцы уыдаин, æндæр. Фæлæ 
мын цæмæй «дыууæ» нысхойой! Нысхуыстой мын! 
Диссаджы худæджытæ! Худæджы хæрæмттæ! 
Мæ хæдфарсмæ бадти цæцæйнаг чызг — лимит сын уыд мæхъ- 
хъæлимæ, бынæттæ бæрæг нымæц. О, æмæ мæнæ анекдотау уыд 
йæ хабар: формулæ йын куыд дзырдтон, уый дæр æй афтæ фыс- 
та дамгъæгай — АШ ДВА ЭС О ЧЕТЫРЕ. Æмæ йæ, зæгъын, 
стæ-ма, номхыгъдты фенон, цымæ уый та цы райста, дæтгæ сæм 
сыгъдæг сыфтæ йеддæмæ куы ницы ракодта. Æмæ — «цыппар»! 
Цæй, фод, уый нын ленинон национ политикæ уыди, фæлæ 
æз та мæхицæн фидарæй скарстон, зæгъгæ, сар мын уæ сæр кæны, 
гæртамхортæ, дæлæты мын лидзат — æмæ уæ æз уæлæты сур- 
дзынæн, уæлæты мын лидзат, æмæ уæ æз дæлæты æййафдзынæн 
(ай мын цы ’мбисонд у, уымæн ницы зоныс, фыссæг?). Ома æз 
цыфæндыйæ дæр медмæ бахаудзынæн, хаугæ та æнæ иу капеккæй 
бакæндзынæн! Лæвар! Мæ зонд-зонындзинæдты фæрцы æмæ... 
Хуыцауы фæндæй. Уæд ма-иу йед дæр нымадтой, скъолайы фæстæ 
акуыстай, нæ акуыстай, уый. Хуыздæр уыд, цæуыл ахуыр кæн- 
дзынæ, уыцы куысты сфæлтæрын. Гъемæ æз дæр республикон 
клиникон рынчындоны кусын райдыдтон — санитаркæйæ. Фæлæ 
та дын мæ сæры ног хъуыды фæмидæг, æмæ изæрон экономикон 
факультеты студенткæ дæр адæн. Æмæ фæтарстæн: ау, ныр урс 
халаты никуал... Фæчъыллипп та ластон иннæрдæм дæр — иунæг 
изæр дæр сæм нæ бацыдтæн ахуыры номыл... 
Кусын рынчынтæм зилæгæй хирургийы хайады уæззау рын- 
чынтимæ. О, спорт дæр мæ рох нæу: мæ уæнгтæ фæцалх сты 
цыренæй тæлфын, тыхархайдыл æмæ сæхион домдтой, æрмæст 
ерыстæм нал цыдтæн, куыстæй-иу хи курын хъуыд æмæ æдзух 
кæй цæсгом хъæцыди... Ныр Вахаб чи у, уый бынтон бахæлар 
мæ тренеримæ, алы ерысты заман æмбæлдысты куы кæм, куы 
кæм — æмæ йын, æвæццæгæн, уæд радта мæ координаттæ дæр. 
101 

Æмæ мæм Вахаб кæцæй не ’рвыста телтæ æмæ писмотæ, кæцæй! 
Амал æмæ гæнæнæй мæм дзырдта телефонæй дæр. Фыццæгты 
йын дзуапп лæвæрдтон ирон уæздануаджы охыл, стæй — нал. 
Уæддæр уый фыссы æмæ фыссы, мæнæ Бальзак йæ уарзон Эве- 
линæмæ куыд æнæрынцойæ фыста, афтæ. Стæй дын мæм иухатт 
сыгъдæг къонверт æмæ сыф дæр куы сæрвитид, нымадæй, дам, 
мæм дыууæ ныхасы уæддæр ныффысс, дзæбæх, æнæниз дæн, 
зæгъгæ. Мæхицæй та фефсæрмы кодтон æмæ йæм æцæгдæр уыцы 
дыууæ ныхасы ныффыстон, стæй йæм ныххатыдтæн, мауал мæм 
фысс амæй фæстæмæ, зæгъгæ. Куыннæ стæй! Фыссы, дзуры те- 
лефонæй хæдзарæй зæгъай, куыстæй зæгъай — кæдæмфæнды дæр. 
Цалдæр хатты та цæугæ дæр æрбакодта — æз дзы-иу мæхи бам- 
бæхстон. Ирон лæппу мын ис, зæгъгæ, дæр ма йын загътон, фæлæ 
йæ нæ уырны — нæ йæ фæнды басæттын, æз уый амонд кæй нæ 
дæн, ууыл! Мæнæ мыл йемæ æфсæн уистæй кау рафæлдæхти! 
Мæ сæрæн дзы нал уыдтæн. Стæй дын мæ иуахæмы куы ферох 
кæнид иуцасдæр. 
Иронлæппу... 
Вахабы нæ сайдтон. Сайгæ, чи зоны æмæ, мæхи кодтон, афтæ 
йын куы загътон, ирон лæппу мын ис, зæгъгæ, уæд. Ис мын... 
Мæнæн ис æви æз уымæн дæн? Æви — о амонд! — кæрæдзийæн 
стæм, сæр сæрмæ, зæрдæ зæрдæмæ? 
Диссæгтæ! Диссаг сты ирон лæппутæ, диссаг! Лæппу дæу йæхи 
хоны, æрмæстдæр йæхи; ды цы дæ, уымæй уый дæ, иунæг уый! 
Уый та йæхæдæг йæ иу хайæ дæр дæу нæу, йæхи дæу ницæмæй 
хоны, дæ бон ыл ницæмæй, ничердыгæй, ничердæм цæуы! Дæ- 
уæн та дæ сæрибар ныр уый бæрны ис, уымæн æмæ ныр уый, 
понимаешь, дæ сæрыхицау у, йæхæдæг та дæуæй сæрибар-хæд- 
бар-уæгъдибар у! Куы дæ бауарза, ды та йæ куынæ уарзай, уæд 
йæ маст исынвæндты бацæуы, ома ды кæмдæр-цыдæр сылгоймаг 
йеддæмæ ницы дæ, арс йæ хъуынджынæй хъæстаг кæмæн у, уый, 
афтæмæй уæндыс, посмотри-ка на нее, уымæн, — НÆЛ гойма- 
гæн! — йæ фæндыл дыууæ зæгъын! Æмæ: кæнæ мæн уыдзынæ, 
кæнæ — никæй!!! 
Конечно же, я утрирую, фæлæ мæ хъазæнæмхасæн ныхæсты 
рæстдзинад дæр ис, цыдæр хай... Ноджы ма ахæм ирæттæ дæр 
боны фæстагмæ æрчырыстон вæййынц, гъа, бынтон фыцгæ туг, 
бынтон хъæддаг туг ма уæнт, æндæр. Ис ма дзы æндæр гуырдтæ 
дæр, æмæ дын чызджы уарздзæни, фæлæ йæхæдæг йæхи цæсты 
ахæм бæрзонд æвæрд у, афтæ схъæл, æмæ йæ уарзонæн дæр иу 
хъæрмуст ныхас никуы зæгъдзæн, йæ зæрдæйы цы ныхас срæ- 
гъæд, ахæм. Чи зоны, æмæ, уарзгæ кæй кæны, ууыл йæхицæн 
дæр нæ фæсæтты, кæнæ та йæ низыхатт исты схоны, тæфсæг: 
дæ къæхтæ тæвд доны фæдар иуцасдæр, æмæ дæ фындз уарзон- 
дзинады вирусæй нал тæдздзæни, нал дзы сæйдзынæ... 
Амæй фæстæмæ дын номæй-номмæ никæйуал бацамондзынæн, 
хабæрттæм гæсгæ сæ-иу дæхæдæг кæрæдзийæ иртас. Рынчындо- 
102 

ны меды æхсæзæм курсы студенттæ дæр куыстой сæ дипломтæ 
райсыны агъоммæйы куыстæй. Кæсын, æмæ дын мæм сæ иу йæхи 
хæстæгæй-хæстæгдæр ласын байдыдта — мæнæ йыл куыдæй фæ- 
гуырысхо дæн, куыдæй йæм фехсайдта мæ зæрдæ: исты æрмæг 
мæм-иу куы лæвæрдта, уæд-иу, цыма æнæбары уыдаид, афтæ 
мын-иу мæ буарыл бандзæвыд. Æз саламы охыл къух дæттын нæ 
уарзын, стæй уый дæр уæдæй размæ къухтæ исгæ никуы федтон, 
ныр мæм-иу йæ къух дардæй æрбадаргъ кодта — цы гæнæн ма-иу 
уыди мæнæн дæр, бар-æнæбары-иу æм балæвæрдтон æз дæр мæ 
къух. Хорз, æмæ мын æй йæ армы никуы фæстиат кодта... 
Чысылгай-чысылгай мæ йæхиуыл æрæууæндын кодта афтæ- 
мæй. Цыди мæ зæрдæмæ — нæ цыди, уый цæхгæрæй нæ загъта- 
ин, æрмæст иу хъуыддаг бæлвырд уыди: нæ дзы тыхстæн, нæ мæ 
фæлмæцын кодта йæ узæлæнтæй. Стæй мын йæ зæрдæйы хабæрт- 
тæй дæр никуы ницы дзырдта. Æмæ мæ, раст зæгъгæйæ, ницы 
ныфсытæ уыд: уый — æхсæз æмæ ссæдзаздзыд лæппу, фæстаг 
курсы студент, фондз минуты хъуаг хирург; æз та... 
Уый цæстæй мæхимæ чысыл фæстæдæр æркæстытæ кæндзы- 
нæн. Уый та уындæй дæр — бæллиццаг уындджын: бæрзонд, рæхс- 
нæг, фактурæджын цæсгом ын, йæ цæстытæ зондæй хъуыдыдзаст. 
Йæ уаг — хиуылхæцгæ, хæрзæгъдау, уæзбын. Уæзбын, чи зоны, 
æмæ, цас хъæуы, уымæй цъус фылдæр уыд... Иу уæлдай ныхас, иу 
уæлдай фезмæлд нæ фæкæндзæн, йæхицæн уайдзæф бакæнын, йæ- 
химæ æргом фау æрхæссын нæ бауадздзæн. Æппæтæн дæр, алцæ- 
мæн дæр æм — фæткæвæрд, регламент. Ахæм дæ фарсмæ куы уа, 
уæд дæ иу хъызт дымгæ дæр нæ ныххойдзæни, фæлæ дын сусæны 
мæй дæр уазал куы уа дæ мидуды, уымæй тас у... 
Вахабимæ абаргæйæ а-нæхион ирон æцæг цæгатаг туджы хи- 
цау уыд. Йе та тæрхæттæ дæр кодтаид, дызæрдыджытæ: æз 
уæлæмæ дæр æмæ дæлæмæ дæр цыдæр фæсдзæуин, цумайылæ- 
дзæг санитаркæ, хъуымызбыл чызг, кæд хъайла сахатырдæгмæ 
дæр не скæндзæн, уæддæр ын цы бæрæг ис — уый та гъæйтт- 
мардзæ бинойнаг хъæуы далæ кæмдæр стыр уырысы бæсты. Ис- 
куы мединституты студенткæ дæр суыдзæн, не суыдзæн — хæй- 
рæг йæ зонæг! Ды та... Ды та дæхæдæг уартæ паддзахы афице- 
рæй дæр кадджындæр: дохтыр, хирург! Цы чызджы дуармæ æрфи- 
стæг уой дæ минæвæрттæ, уымæ афтæ кæсæд, цыма йæм Хуры 
фырт йæхæдæг æрбаминæвар кодта, уыйау. Æмæ, кæд æцæгæй 
дæр афтæ хъуыды кодта, уæд тынг раст хъуыды кодта — чи йыл 
фæхуддзæн?.. 
Амæндтæгæнæг бæрзондæй фæлгæсы, табу йæхицæн — нæ 
уыдтæн уымæн, хирургæн, нывонд, нæ уыдис уый мæнæн ныв- 
гонд. Гъемæ дын мæ уый зæрдаивæй йе ’мбал студентимæ куы 
базонгæ кæнид цыдæр-ницыдæр æфсонæй.’ Иумæ кæмдæр кæй- 
дæр гуырæнбонмæ хуынд цыма фестæм, æнхъæлдæн... 
Диссæгтæ! 
Уæд ын, нæ тæккæ базынды секундыл, нæ базынды тæккæ 
103 

ныццавдыл йе ’мбалмæ тынг цæуыннæ ныккастæн, тынг! Тынг 
циу, уымæй тынгдæр, кæд æмæ мыл мæ сæрыхицауы нывгондæн 
Хуыцау уый рауагъта, уæд! 
Уыцы сахатæй дзы ницы бадардтон мæ зæрдыл: нæдæр йæ 
хъæлæс, нæдæр йæ ныхæстæ, нæдæр йæ къухы, йæ армы 
æууæлтæ — хъарм ын уыд, хус, уымæлдзæф, æви цы? Искæй 
къухандзæвд мæ зæрдæмæ куынæ фæцæуы, уæд адæймаг йæхæ- 
дæг дæр нæ бахизы мæ зæрдæмæ, куыддæр æм фæфыдæх вæй- 
йын æппын ницæй тыххæй... О, æмæ дзы ницы ахæмæй бахъуы- 
ды кодтон адджынæн, зæрдæйæн ахсджиагæн, æхсызгонæн... 
Фæлæ уал дыууæ ’мбалы рæстæгмæ сæхи бар фæуадзон æмæ 
дын Вахабы тыххæй дарддæр зæгъон. Иуахæмы та нæ горæты 
фæзынди. Тилифонæй мæм æрбадзырдта æмæ мын, йæ хъуыры 
цъар ивазгæйæ, лæгъстæ кæны, сæмбæлæм, дам, дыууæ ныхасы 
дын тынг зæрдиагæй зæгъинаг дæн, ахсджиаг сты, чи зоны, æмæ, 
дам, уый нæ фæстаг фембæлд уыдзæн. Уæуу, мæнæ мыл аимæ 
дыууæ тæвд сæрды скодта пъæмидорты быдыры Ленкораны 
бынмæ! Мæхи ныхъхъæддых кодтон æмæ йын не сразы дæн — ме 
’нæзонгæ Вахаб, мыййаг, куынæ уыди... 
Мæ улæфæн бон хæдзары иунæгæй уыдтæн. Цыдæртæ арха- 
йын, алы зилæнтæ кæнын, æфснайын. Нæ дзæнгæрæг цъиуы уаст 
иу хатт ныккодта, дыккаг хатт. Бинонтæй, зæгъын, чидæр æрба- 
цыди, фæлæ йæм, æвæццæгæн, дæгъæл нæй, ферох ын. Цæй, 
хæдзармæ æнæнхъæлæджы уазæг дæр æрбафты — дуар бакод- 
тон. Æмæ — Вахаб! 
— Æгас цу, гæлæбу! 
Дуары æрбацæуæн сæхгæдта, ахæм сæвджын æмæ егъау у. 
Мидæмæ зæгъыны бæсты йын алывыдтæ ныккалдтон, дæ сæ- 
рæй, зæгъын, куыдз куы рахауа, уæд дзы зæхмæ стæджы мур 
дæр куы нал æрхæццæ уыдзæн, уæд дын æз зондамонæгæй куыд 
ныллæууон?! Уый куы сырх-сырхид фæлдæхы, куы цъæх-цъæ- 
хид, куы мæрдон фæлурс авæййы, стыр кæфау ма йæ дзых æнæ- 
сым схæлиу-схæлиу фæкæны. Фæлæ мæм йæ хъоппæг цæстытæ 
уыйбæрц тæхудиаггæнгæйæ кæсынц, æмæ мæ бынаты цыфæнды 
дурзæрдæ дæр фæтасыдаид. Цу, зæгъын, уынджы мæм банхъæлмæ 
кæс. Мæ фыдымады фатермæ йæ акодтон — нана уыцы дуджы 
кæм уыд, уый абон нал хъуыды кæнын. Цай йын, зæгъын, уæд- 
дæр æрæвæрон йæ цуры, фæлæ мын амонынмæ фæци, куыд кæ- 
нын хъæуы æцæг цай, уый — ус дын, зæгъын, ис æмæ уый ахуыр 
кæн. Цæй ус æмæ, дам, цæй æндæр — йемæ хицæн кæнын, хæ- 
дзар, дам, ын скодтон, цæрдзысты мæ фыртимæ, æз та, дам, ам, 
сымах горæты, балхæндзынæн хæдзар, суанг галуан хæдзар æмæ 
демæ... 
Нал æй бауагътон сым скæнын дæр! Ахæм мæстыйæ мæ ни- 
куыма федта, цынæ йын загътон, цынæ! Фæстагмæ та йын фæлмæ- 
нæй дзурын, кæд мæ, зæгъын, æцæг уарзыс, уæд мæ мауал ту- 
хийæ мар, хорз лæппу дæ, тынг хорз, æгæр хорз дæр ма, фæлæ 
104 

дын мæ зæрдæйы бынат нæй — æндæр чидæр æй иууылдæр йæхи 
бакодта. 
Уæдæ ма йын хуыздæрæн цы загътаин, ай дзы мæ сæрæн куы 
нал уыдтæн, уæд! Уæвгæ та... Ныр ын гæдыйæ дæр кæд уыйас 
ницы загътон, уæддæр цы бæрæг уыд: уæдмæ æцæгæй дæр мæ 
сæрыхицауимæ æмбæлын райдыдтон, фæлæ мын мæ зæрдæ, æвæц- 
цæгæн, уæд нæма бацахста Дайранæй Мæздæгмæ, Зилгæйæ Ел- 
хотмæ — хъазæн ныхасæй куынæ æмбæхсон мæ дзуринæгтæй цы- 
дæртæ, уæд ме ’ргом ныхас цыма æгæр къæйных ныхасау уайы... 
Æнхъæлыс, афтæ йын куы загътон, уæд фæфæстæмæ кодта, 
æрхудт йæхиуыл, йæ сонт митыл? Иу хорз, æмæ йæ цæссыг 
урæдта, нæ кæуы йæ зæрдæуынгæгæй — рисгæ та йын тынг кæй 
кодта, уый бæрæг уыд йæ хуызыл. Фæлæ йæ уæддæр нæ уырны 
йæ уавæр — æмæ йын бамбарæн дæр ис, кæд ын йæ хъуыдытæ 
æмæ æнкъарæнтæ нæ галиу кæнын, уæд: ахæм кондджын-уынд- 
джын лæппу у, дæ тæккæ цардбарæгæй, ноджы ма царды фæрæз- 
тæй хæлæггаг æххæст, мадзалджын-амалджын, сæйрагдæр та уый, 
æмæ афтæ тынг уарз, афтæ тыхджын, æрмæст дæ бон та мацы 
уæд, дæ тынг уарзтæн дæр йæ бон ома мацы уæд!.. Уый зын 
бауромæн у, зын басæттæн у ууыл. Уæд дæ уарзондзинады дæр 
йæ уæрджытыл цыма лæууын кæныс, дæ гæрзтæ æвæрыс... ин- 
нæйы раз, ды ахæм уарзтæй кæй уарзыс, уый йæхæдæг кæй ба- 
уарзта, уыцы амондджын гуырды раз. Æмæ, ау, уый та куыд? 
Æмæ уый мæнæй, æнæфау, æнæрцæф лæппуйæ, цæмæй лæгдæр 
у?! О,о, Къостайы æмдзæвгæйау: дæу, дам, чи хæссы, уый йæ 
лæджыхъæд мемæ бавзарæд, цымæ, дам, цæмæй хуыздæр у... 
Мæхи уый, Вахабы, бынаты æвæрын, йæ цармы бырын æмæ 
йын йæ хъуыдыты нывæст мæхирдыгонау райхалынмæ, равди- 
сынмæ хъавын... 
Уымæ та ныхас нæ хъардта, кæд æм мæ цæстæнгас бахъарæ- 
гау кодта, æндæр: æдзынæг мын касти мæ цæстытæм, фæлæ дзы 
йæхицæн зæрдæнцойы хосæн, зæрдæныфсы халæн ницы уыдта, 
æцæгæлон кæйдæр цæстытæ мын уыдысты, зæрдæмæгуыргæнæн 
уазал. Амæй фæстæмæ хорз зонгæтæ уæм, зæгъгæ, мын куы ской 
кодтаид, уæд ын ууыл дæр нал сразы уыдаин, афтæ мæ бадомдта 
йæ фæдисон уарзтæй, йæ абухгæ уарзтæй. 
Мæ цурæй æнæдзургæйæ ацыд. Йæ рыст дынджыр зæрдæ йæ 
дæлармы бакодта æмæ — ацыд, йæ сæр сагау бæрзæндты хæс- 
гæйæ, ома кæд афтæ у, дæ амонд дæ къахфындзæй къуырыс 
дæлвæндагмæ, уæд — бар дæхи, зæгъгæ. 
Бæргæ, бæргæ, фæлæ мæн нæ уырныдта, кæй никуал раздæх- 
дзæн, уый — лæгæн йæ уарзт йæхицæй тыхджындæр у. Иннæр- 
дыгæй та лæг — фидæрттæ сæттæг, ноджы ма йæхи кæйфæнды 
раз дæр ныллæгдæр куынæ хона, уæд! Æмæ мастæн ис бауро- 
мæн, уарзтæн — нæй. Уымæн æмæ уарзт йæхиуыл къæм абадын 
нæ уадзы, æз адæймагæн Хуыцауæй хæзна лæвар дæн, зæгъгæ. 
Æви æз мæхи ацы хъуыддаджы æгæр дæсны кæнын? 
105 

Ныр та рæстæгмæ Вахабæн йæхи фæуадзæм йæхиимæ æна- 
уæрдон тохы бон æмæ дын... Нæ, ныр дын ахæм бæлвырд ха- 
бæрттæ... Ныр дын хабæрттæ афтæ бæлвырд æмæ биноныгæй 
нал кæндзынæн — цæуыннæ, уый та бамбардзынæ, дæс къласы 
йын нæ хъæуы... 
Диссæгтæ, царциаты æмбисæндтæ: дзæгъæлы, бынтон дзæ- 
гъæлы мæ базонгæ кодта, ноджы уыцы чтоболши хуызы, йе ’мбал 
суинаг дохтыримæ мæ фондз минуты хъуаг хирург! Уый без пяти 
минут дурак уыд, дурак, æндæр... Цæй, дон хиды бынты акалд, 
нал æй раздахдзынæ фæстæмæ. О, æмæ кæд, чи зоны, афтæ 
загъта уæд йæхицæн, стæ-ма, бафæлварон æй, аимæ та сæ хъуыд- 
даг куыд рауаид, сæнхъиздзæн æмæ схæцдзæн, æви йæ билцъыл 
бахуыскъ уыдзæни, зæгъгæ? Уæвгæ та йын йæхицæй дарддæр 
ничи ницы зоны, цы зонд, цы уынаффæйыл хæст уыд, уымæн. 
Йе ’мбал та айтæ-уыйтæ нал фæкодта, фæлæ мыл йæхи хъæрц- 
цыгъайау андзæрста, мæнæ, рагæй кæй агуырдтон, уыцы бæлон, 
зæгъгæ. Йæ ныхтæ мæ арф ныссагъта æмæ хъуыддаг йæ тæккæ 
рæбыныл адзæнгæл ласта: 
— Под венец! Кургæ! Немедленно! Æз Дзедзро нæ дæн, æмæ 
дзы бынат нæй уæдæ дзæгъæл расим-басим, ракаф-бакаф, рау- 
уил-баууил, рабар-бабар, радзур-бадзуртæ æмæ афтæ дарддæр- 
тæн! Хъуыддаг сæ цы стуаг уа, æндæр ницы хос сты! 
Уый дын дзы ирон абырæг — ома хорз мыл абырыд. Схъихъхъ 
кæнын дæр мæ нал бауагъта, æфсоны отказ ныкъкъуырын дæр — 
æстдæсаздзыдæй, дам, нæ, фæлæ астаздзыдæй дæр сылыстæг 
сылгоймаг у: æгæр дæр фæхаттæ, æгæр дæр фæбадтæ. Ныр къу- 
лæнцой балæуу уартæ нæхимæ иу-дыууæ боны æмгъуыдæй, 
æртыккаг бон та — прощай, любимый город, хæрзбон, мæ уарзон 
Терк æмæ райгуырæн хæхтæ, мах тæхæм Тюменьмæ! Тæрхъус- 
дзарм нын — галдзарм! Уым та — арсдзарм, хъармдæрæн. 
Тюмень... 
Мæ фыдфынты дæр æй, цымæ, искуы федтаин?.. Хæрзты 
мын бацыд: ам æз сдæн меды студенткæ, дыууæ азы дзы фæца- 
хуыр кодтон, хорз æмбæлттæ мын дзы фæзынди. Фæлæ уæддæр 
дым отечества... 
О, Вахаб... Ныр ын йæ хабæрттæ искæй ныхæстæм гæсгæ 
зонын. Алцыдæр базыдта, ноджы афойнадыл — чындзæхсæвмæ 
мын хъæбысы дзаг сырх мæтæгтæ æрбахаста, цыдæр лæвæрттæ 
ноджы. Йæ фыртимæ та уыди — куы мæ рацæйкодтой, уæд уый 
мæ размæ кафыд. Вахаб хъазты адæмы дисы ’фтыдта йæ митæй: 
æхца калдта алырдæм — ноджы фондз æмæ ссæдзгай сомтæ, ме 
’фсымæрæн америкаг джинсытæ балæвар кодта (æхцатæ дæр ын 
лæвæрдта, фæлæ йын сæ нæ бакуымдта). Мæн машинæйы куы 
сбадын кодтой, уæд мын мæ къухты æхцаты тыхтон фæцавта, 
зыввытт дæр дзы бакодта — чындзхæссæг чызджытæн дын Хуы- 
цау ахæм хорз ракæна, алкæй дæр дзы урс туфлиты аргъ фæци... 
О, куы, дам, ахастой мæн, уæд Вахаб мæ фыдмæ бацыди, бадæл- 
106 

гом ын йæ уæхсчытыл æмæ богъ-богъæй кæуы. Уæйыглæг кæуы... 
Ай мын чи у, ай, зæгъгæ, дам, фæкуыддæрау мæ фыд. Чи йын æй 
бацамыдтаид... 
Аз-дыууæ азы ма фæдзырдта тцлифонæй нæхимæ, мæ царды 
хабæрттæй сæ фарста. Мæ мадæн та афтæ, Хуыцау, дам, ма зæ- 
гъæд, фæлæ царды цы нæ вæййы æмæ, дам, куы рахицæн уа, 
мыййаг, æд цот дæр фæуæд, цасфæнды дæр ын фæуæнт, уæддæр 
мæн хъæуы кæддæриддæр æмæ кæимæфæнды дæр! 
Сентенци зæгъон: рæстæг — хуыздæр хъæдгомæгасгæнæг. Æмæ 
абон кæм и Вахаб, цы баци — мæгъа... 
Ныр мæхæдæг... Ныр мæхæдæг æндæраз, уæдмæ цоты мад, 
мæ царды фыццаг хатт... Ныккæуон Вахабы ставдцæппузырджын 
цæссыгтæй? 
Нагъ, нæ кæуын! 
Æз мæ уарзты уарзын, мæ уарзты æнкъарæны ома уарзын — 
æгайтдæр ма райгуырди, циу, куыд судзы-арауы, уый мын бавза- 
рын кодта... æвзарын кæны... Цæмæ цæуы йæ фæстаг ме ’нæн- 
хъæлæджы уарзтæн, уый та... 
Ницæмæ! 
Кæдæй-уæдæй дын зæгъын: дæ фарн — фынæй, фæлæ æз 
йед... нæхионы уарзын сабыр, уæздан уарзтæй, æнæ гуыпцин, 
гуыпхъазт бæрæгбонхуызæй — далæ сыбираг стыр цæугæдоны 
цыдау уæзбын æмæ тыхджынæй. Æмæ мæ уырны, æндæримæ 
ног донвæд — уарзтвæд кæй нæ бацагурдзæн, уый. Æмбарын æй: 
мæ ныхæстæ уыйау уайынц, цыма мæхæдæг мæхицæн зæрдæтæ- 
ныфсытæ æвæрын... 
Æллæх, фæцæй мæ рох кодта: иу зноныккон уарзты маст дæр 
та мæ йæхицæн ног кад фæлгъауы: уыцы хирург мын басасти, 
фæфæсмойнаг, дам, дæн æмæ, дам, ныр æнæ дæу... дæумæ... 
Сног, дам, мæ кæддæры быхсаг зæрдæйы йед... 
Охх!.. Тæригъæд дæр ын кæнын: йæ усæй кæй ахицæн, уый 
ма фæуæд, фæлæ сæ иунæг фырт аварийы... 
Цы хорз у цæрын æмæ цы зын у цæрын,нæ? Гъа, ныр дæр та 
арф, мæ къæхты бынæй уæззау, хъæрзæгау улæфын æмæ ууыл — 
бузныг, кæй мæм байхъуыстай лæмбынæгæй, уый тыххæй. 
Зыдтон æй, дыккаг аз дæр та санаторимæ кæй æрбацæудзæн 
тæккæ ацы мæй, уый — чысыл цыдæр низ æй уæгъды нал æмæ 
нал уагъта, йæ къæхты нуæрттæй цыма хъæрзыд... Фæлæ мæнæн 
уæд, фарон гæнæн нæ фæцис мæ рынчын къахмæ базилынæн — 
волейболæй хъазгæйæ мын йæ мениск атыдта, уæраджы æргъиу 
нуар, æмæ-иу мæ уымæн кæнын хъуыд сондоны ваннæтæ. О, 
æмæ мæ, аргъæвæн кæмæн нæ уыд фæстæдæрмæ, ахæм ахсджиаг 
куыстытæй нæ равдæлд уыцы аз. Фæлæ ма ныры талф-тулф за- 
манты дæр афæдз фыццагон афæдз у — уайтагъд фæтары, æмæ 
æртыккаг аз ралæууыд, æмæ мæнæ табуйаг сæрд, сæрды тæху- 
диаг мæй август. Гъемæ куыддæр санаторийы иу чысыл хицæн 
уат-изоляторы æрбынатон дæн, сихор скодтон, афтæ, æндæра- 
107 

зæй нырмæ цы рындзæй акæсын-афæлгæсынмæ бæллыдтæн, уыр- 
дæм батагъд кодтон. 
Схæстæг дæн кæфойгонд бынатмæ. Къæдзæхæн фæстæдзæг 
цы тигъыл ис хи рауадзæн, уый чъылдымæй мæм, мæ зæрдæ 
кæмæй ныссæххæтт ласта, уыцы хъæлæс райхъуыст, стæй та 
æнæзонгæ лæджы ныхас дæр. Зынгæ та мæм дзы ничи ракодта — 
нæдæр сылыстæгæй, нæдæр нæлыстæгæй, хæлар уæнт кæрæ- 
дзийæн, зæгъгæ, ма ахъуыды кодтон æмæ фæцæуæг дæн уырды- 
гæй — науæд мæ, зæгъын, ныр ма уый нæ айхъуыст: фæдысму- 
дæгæй кæйдæр фæдыл зилы... Æрмæст ыл æргом куы басæттон, 
уæд мын зæрдæрæхуыстау фæхъыг кæмдæр, сайд мыл цыма 
æрцыд, фæливгæ мæ цыма ачындæуыд, афтæмæй та цыма æнæ- 
сивгæ уарзондзинадæй зæрдæвæрд уыдтæн, уыйау... 
Фалдæрты ацыдтæн нарæг ададжы фале дæрддзæфдæр 
рындзмæ. Уымæн та, цыдæриддæр у, уæддæр та йæ дзыгъуыр 
цæстыты малы амæддаг ног чидæр ссис, йæ хъустæм дзы аир- 
вæзт — сæ кæрæдзиуыл цинтæй сæ сихор скæнын дæр ма ферох... 
Фæлæ мæ — ницы хъуыддаг ис! Уымæн, æмæ мын — чи у? Ничи. 
Цы йæм бар дарын? Ницы. Æмæ сыл уæдæ дамдумтæгæнæджы 
хабæрттæ дæр мысын нæ хъæуы — Таирæ-гæдыйы та хъазинаг мыст 
бахъуыд... Бирæтæ йын хъæуы лæгæй ахæм мыст акæнынæн!.. 
Развæлгъау дæр æй зыдта: куы фембæлой, уæд æм ногдзау 
чызджы, пионеркæйы æнæхин сыгъдæг, æнæтæригъæдджын сыгъ- 
дæг, æназым худæндзаст цæстытæй кæсдзæн. Стæй — рæвдаугæ 
цæстытæй, æмæ сæ рæвдаугæ рухс хуры лæфинтæй кæлдзæн, 
æмæ дæхæдæг фæкъæмдзæстыг уыдзынæ, уый цытæ хъуыды 
кодтай ацы зæдыхайы тыххæй, зæгъгæ... Уый та дын искуыдæр 
ма азымы даринаг уа — нæ, цытæ дзурут-лæхурут, искуыдæр ма 
фаутæ хæссæн, уайдзæфтæ кæнæн ис уайсадæг мæйты мæйæн, 
хурты тæмæнкалгæ хурæн?! 
Рæстæг æхсæвæр афонæй дзæвгар адардгомау, афтæ мын мæ 
уаты дуар уæндон къупп-къуппæй æрбахостæуыд — цы базони- 
наг ма мын уыд, чи мæ самондджын кæндзæн, уый! 
— Æмбæлы? — фæрсы дуары æддейæ. 
— Табуафси! Дуар гом у! 
Чи дзы зæгъдзæн, мæнæ ацы чызг, ацы æнæнтыст чызг мой- 
мæдзыд у ныр рагæй, стæй цоты мад у, уый?! Йæ уæлæ — гуы- 
рæлвæст даргъдымæгджын къаба — морæ быдырыл урс къаннæг 
бурсыф дидинджытæ. Æмæ та йыл уый дæр афтæ тынг фидауы, 
раст цыма йемæ райгуырдис, уыйау тынг. Мæнæ цы æнусон чызг 
сфæлдыстæуыд, цы æнæзæрондгæнæг чызг — цæстытыл нæ уайы 
йæ нывгарст зæронд усы сурæты, урсдадали дзыццайы хуызы... 
— Дæ изæртæ мын хорз æрбауой, Олег-Алæг! — æмæ худы, 
худы туг уæлартгæнæг мидбылтыхудтæй. Стæй афтæ дæр цыма 
амонынц йæ худыны æууæлтæ, æмæ уый, ацы чызг-сылгоймаг 
цыдæриддæр куы бакæна, йæхи куыдфæндыйæ дæр куы равди- 
са, уæддæр ыл къæм абадын нæ фæтчы, уæддæр ыл хъуамæ дун- 
108 

дунетæ цин кæной, рæзой ууыл фырцинæй! Уымæн, æмæ уый, 
Таирæ, цы цардæй цæры, цард æрмæстдæр уыцы цард у, æрмæст- 
дæр уымæн, ахæм цардæн æмбæлы царды ном хæссын! 
— Æгас нæм цу æмæ дæ ацы изæры цытджын дзуæртты хор- 
зæх уæд! Хæстæгдæр æрбахиз... 
Къæсæргæрон куыд æрлæууыд, афтæ дзы лæууы, йæ къух 
дæр æм нæ дæтты. 
— Цæй, фæрсын дæ ма бахъæуæд, ацы фæстаг æнæуынгæ 
рæстæджы — æнæхъæн дыууæ азы! — куыдтæ цæрыс, цытæ хæ- 
рыс, кæимæ цæрыс-хæрыс, уыдæттæй. Куыд дæ, цыбыр ныха- 
сæй? 
— Æрдиаг ма мыл хъæуы, уымæн æмæ мæгуырæй баззадтæн 
æмæ ма уæддæр фыццагау уæздан дæн... 
— Æз та уæдæ хъæздыгæй — æдзæсгом! 
— Уанцон нæу! 
— Нæу уа æнцон, нæу: лæг мын, хорз лæг; сывæллæттæ мын, 
хорз зæнæг-цот; хорз куыст, хорз мызд, хорз бинонтæ, хорз сых- 
бæстæ, хорз куыстæмбæлттæ, хорз кад æмæ цыт, æз та... мæнæн 
та мæ хорз амонд мæ иу ран нæ цæуы, иу кæмдæр æмæ — уынут, 
адæм, уынут, мæхи хæтаг къахæй кæйдæр лæгмæ æхсæвыцæс- 
тыл... æмбисæхсæвыхъусыл куыд æрцыдтæн... Налат æмæ цъам- 
мар ирон! — къахæгау-кæйдæр фæзмынæгау дзуры, къахæгау 
кæсы. — Не с жиру, а с любовного жара бесится баба... 
Ау, зона йæ, æз æй кæй зонын, уым кæимæдæр кæй уыд, 
уый? Уæд — куыдæй, цæмæй?! Йæ къæбутыл дæр цæстытæ ис, 
дзыгъуыр цæстытæ?! 
Иу санчъех размæ ракодта, æрлæууыд, цырагъы рухсмæ йæ 
цæхæркалгæ цæстытæ къуымты арахæсс-бахæсс кодта æмæ, бан- 
донмæ нæ кæсы, афтæмæй фæрсы: 
— Сымахырдыгæй уазæгæн, æрбад, зæгъгæ, не срæдийынц 
зæгъын уæд та æфсоны загъдæй? 
— Дæ хорзæхæй, — æмæ йын уæлгоммæ фæлдæхт къухæй 
бандонмæ ацамыдтон, театры йын куыд ацамыдтаиккой хъазгæ- 
хъазыны, афтæ. 
Сынтæджы цур мæ уæлхъус æрлæууыд, йæ амонæн æнгуылдз 
ныттынг кодта бынмæ: 
— Æмæ мæнæ ам та, дæ фарсмæ? Дæ бандон цыдæр хъæбæр 
æнгæс дæтты... 
— Ам та дæуæн, æрбад, зæгъгæ, æцæгдæр æфсоны загъд кæн, 
стæй мæ, хæрзаг, басхоис, фалдæр-ма бахуысс, зæгъгæ... 
— Æмæ уæд хæдзархæлд нæ кæныс, нæ! И? Æнхъæлдæн, æмæ 
мæ ревновать... Йед, ревновать та иронау куыд у? 
— Зæрдæ фехсайын кæд... 
— Æмæ мæм фехсайдта дæ зæрдæ? 
— Кæмæ? Стæй — цæмæн? Цы мæ гуыбынниз тилы демæ? 
— Цы тыхлæмæрстæй хъæбæрзæрдæ дæ! Фæлæ — мæгъа, чи 
зоны, æмæ ницы зоныс, ницы федтай, æрмæст дæ æз та суыдтон 
109 

фаллаг рындзыл бæлæсты аууонмæ дæр, — йæ фæлмæн уæрагæй 
мын мæ хъæбæр къах æрбацавта. — Бабад-ма фалдæр! 
Æмæ — бабадтæн. Æмæ Таирæ афтæ сбадт, не ’хсæн сомыгон- 
дæн уæд та ма къухфæцæвæн куыд уа, бынтон фæрсæй-фæрстæм 
æнгом бадт нын куыд нæ рауайа. Уалынджы дын æм кæсын, 
æмæ йæ къабайы фæдджитыл уæлæмæ схæцыд, зæгъæн ис, бын- 
тон уæлæмæ — йæ уæрджыты сæртæм. Сылгоймæгтæн сæ буар- 
хуыз колготкæтæм лæджы зæрдæ цæмæн бахъазы, цæмæн бацы- 
мыдис вæййы, уый дæр та æнæ диссаг нæу — сæ бæгънæг къæхтæ 
лæджы цæст сæхимæ афтæ æдылы цымыдисагæй не здахынц. 
— Уадидæгæн мæм ам цыдæр æнахуыр æнуд фæкаст, куыд- 
дæр мæхи æнæ удæй банкъардтон... Æнуд афтæ нæ амоны: æнæ 
уд, кæнæ та — æнæ уддзæф? 
— Мæгъа, кишлачный этимолог нæ дæн. Рудзынг бакæнон? 
Науæд та балкъоны дуар? 
— Уыцы хуызы æнуд мын нæу, — фæрсмæ ,мæм къулсæрæй 
кæсы мæстæймарæн худгæ цæстытæй. — Дæ зæрдæ дын нæ хъыдзы 
кæны мæ колготкæты адæймаджы буары æнгæсæн хуыз? Кæны, 
кæны! Кæддæр та нæлгоймæгты сггртæ фильдеперсовый цъында- 
тæм кæсгæйæ зылдысты — куыд"тынг-иу фидыдтой мæ мады 
æмгæрттыл! Æмæ уæды адæм цы тæригъæддаг мæгуыр уыдыс- 
ты: сæ зæрдæмæ цы дарæс цыд, уыдонæй сын ссарынмæ ницы 
уыд почти что, стыр блатæй-иу сæ къухты бафтыд алцыдæр, 
кæнæ та алы пысулы тыххæй дæр Мæскуымæ фæцу æмæ сахат- 
гай рады фæлæуу несчастный цъындатæ, науæд комбинашкæты 
охыл... О, фæлæ-ма мын æй æнæкъæм æргомæй зæгъ, мæ къа- 
байы фæдджитыл уыцы налат къæйныхæй, афтæ æнæфсæрмæй 
уыйбæрц бæрзонд цæмæн схæцыдтæн, уый? Мæ тымбыл уæра- 
джысæртæ куыд разыной, раст афтæ... Мæ бæгънæг къæхтæм 
кæсгæйæ дæр дæ зæрдæ æнæмæнг фæтæпп-фæтæпп кодтаид, 
фæлæ ам, хæхты, изæрырдæм цæхгæр фæуазал вæййы, æмæ æз 
та уазалæй мæ мæрдты удхæссæг уынын, гъемæ сцавтон колгот- 
кæтæ айдагъ уый охыл... 
— Æвиппайды мын фентæф и, зæгъгæ, нæ загътай? Гъемæ 
уæд ды дæр дæ къабайыл... 
— Дæхи-ма барæй ма хуырымгонд кæн! Мæ крепдешин къаба 
цы ахъаз у хъармæн, куыд дзы фенуд уыдзынæн?! Уæдæмæ мæм 
уадз æмæ комкоммæ æрбакæсын ма уæндай, дæ цæстытæ радав- 
бадав кæнай, фæлæ та-иу мæ къæхтæм æхсгæ кастæй, хуыснæ- 
джы кастæй æрбакæсай, стæй та-иу дæ цæстытæ тыхзылдæй ин- 
нæрдæм азилай. Æмæ, куыд хъуырдухæнтæ кæндзынæ, де ’фсар- 
мимæ куыд тох кæндзынæ, æз та уымæ кæсдзынæн æмæ мын 
æхсызгон уыдзæн, мæнæ ма последний из могикан — æфсæрмы- 
тæгæнаг лæг, зæгъгæ. Рухсаг уæд, дзæнæты Барастыры уæр- 
джытыл бадгед ирон æфсæрмыты тæхудиаджы дуг!.. И, куыд 
зæгъыс, Олежек-Алæджыхъо? 
— Дæхиуыл уæлдай тугтæ куынæ мысис — кæй ма æндавынц 
110 

уæрджытæ-йедтæ, ай цъæхартуадзгæ чызджытæ гомриу, гомгуы- 
бын, æлвæст фæстæгтæй куы цæуынц, уынгты куы баззадысты, 
уæд! 
— Ма зæгъ! Уынг уынг у, æмæ уынджы се ’рдон монцтæ æрмæст 
цæрæгойтæ, куыйтæ суадзынц, фæлæ мæнæ афтæ демæ иунæгæй 
уаты уыцы æнæвнæлд-æнæууæрст чызджытæй исчи куы уаид, 
уæд дæм æз бакæсин, цы уавæры уаис, уымæ. 
— Кæд мæ зыдтай богъагондæй? 
— Никуы, фæлæ нæлгоймаг дæ æмæ дæ фæнды — дæ туджы 
уаг-ахастмæ гæсгæ, мæ уæрджытæм кæсын. Æви нæ цæуынц дæ 
зæрдæмæ? Æви дзы, цæст цæуыл æрхæца, цæуыл æрæвæрай, 
ахæм цыбæлгæнæнæй ницы ис? 
— Ис, фæлæ ды... Ды цыма æндæразыккон Таирæ нал дæ, 
цыма цыдæр къæссавæлдæхт фæдæ... 
— Ома? Фæбæлвырддæр-ма кæн дæ фидис. 
— Фенæзонгæ мын дæ куыддæр... 
— Уый дын мæ уавæр фенæзонгæ, мæ уавæр! Фæлæ циу, цы 
хабар у, уый та... Уый та кæстæртæн зонын афон нæма у... 
Фæсагъæссаг дæн, фæджискъусгæнæг: фæрсон æй уымæй æви 
нæ, зæгъгæ, æндæр мæ ай цы къæйных ракъах-бакъах кæны?.. 
Скарстон: фæрсын æй! Æмæ: 
— Æмæ уый та уæндыд комкоммæ кæсын дæ уæрджытæм? 
Ныццин кодта, æвæджиауы æхсызгон хабар ыл амбæлд, на- 
уæд та — цæмæ куывта, цæмæ бæллыд, уый мæнæ йæхи цæсты- 
тæй уыны, йæхи хъустæй хъусы: 
— А-гъа, ревнуешь уæддæр? Æхсайы дæ зæрдæ, нæ? Æхсайы, 
фæлæ дæ сайы: Лерæимæ не ’хсæн ницы ис, ахæмæй ома. Фæлæ 
мæ кæд æмæ кæм федтай, æмæ æз йемæ, мæнæ демæ куыд гом- 
уæрагæй бадын, афтæ бадтæн? — фæхъуыдыдзаст, фæхъуыддаг- 
хуыз. — Йед у... Йæхи машинæимæ ис ам, зæрондгомау «БМВ» — 
боевая, дам, машина вымогателей... Дæрдджын, фæлæ нырма ма- 
хонтæй дæсы батондзæн. О, æмæ æз ардыгæй нæхимæ ныууай- 
ныууай нæ фæкæнын сабиты бæрæггæнæг — гъемæ мæ-иу ныд- 
давдзæн... кæд-иу мæ ныддавид, сдавид... 
— Айдагъ хорз зонгæйы номыл? 
— Ай ды дæр куы аивтай æвзæрдæрырдæм: пошлосттæ дзу- 
рыс. Кзд мæ зыдтай кæмæндæр фæлмæн æмæ адджын лыстæ- 
нæй? Бæр-бæр кæнын, зæгъгæ, уæгъды бæр-бæр, уæд... 
— Хæснаг скæнæм, уый дæр та иннæтау де ’нæбын цæстыты 
дзыгъуыр малы кæй афардæг уыдзæн сæрбынмæ, ууыл. 
— Лерæйæ зæгъыс? Валерæ у йæ ном, фæлæ йын æз æрмæст 
йæ къæдзилыл фæхæст дæн. Æз æй не схойын уыцы малмæ бæр- 
зонд былгæронæй — ничи йæ мотылек кæны, цырагъы рухсмæ 
тæхæг æхсæвы гæлæбу. Хæрæндоны иу фынгыл бадт фестæм, 
нæ хал куыд схаудта, уымæ гæсгæ, æмæ афтæмæй фæзонгæтæ 
стæм æндæрæбонæй фæстæмæ. Ды раздæр куы ’рбацыдаис, уæд... 
Æнæджелбетт худт ныккодтон æмæ мæхæдæг мæхицæн хъыл- 
111 

ма масты ад скодтон, стæй нæ ныхæстæ дæр цыдæр бырынцъаг 
сты уæдæй нырмæ: 
— Мæнæй дын цы пайда ис: зæрондгомау иномаркæ нæ, фæлæ 
мæм нæхирдыгон зæронд цъæх хæрæг дæр куы нæй. 
Ницы мын бауайдзæф кодта Таирæ, цæхгæр мæ афарста: 
— Куыд уарзын, афтæ сбадон? 
— Цас дæ зонын, куыд æй хъуыды кæнын дæ мысинæгтæм 
гæсгæ, афтæмæй чысылæй нырмæ цыма никуы никæй фарстай, 
цы кæнинаг дæ æмæ цы уарзинаг дæ, уыдæттæй. 
— Ферох мæ, ахæм уыдтæн, уый, — загъта хъæлдзæгæй æмæ 
йæ зæгæлзæвæтджын туфлитæ феппæрста, йæ къæхтæ æмистæй 
сынтæгмæ сæппæрста, фæрсырдæм сæ æрбатасын кодта, айвæз- 
та йæ къаба æмæ сæ уымæй æрæмбæрзта, стæй йæхи сынтæджы 
къухыл фæстæмæ ауагъта. — Мæнæ, гъе, афтæ бадын мечтаю с 
детства! Æрмæст дыууæйæ куыд уæм хъарм уаты... уарзон лæп- 
пуимæ, афтæ. 
Æз бахудтæн: 
— Цыма пирæныл æрбадтæ, уыйау хорз куы фесхъиудтай, 
уарзон лæппуимæ, зæгъгæ, куы загътай, уæд. 
— Æмæ мын уæдæ цæй уарзон дæ, дæ зæрдæмæ дын æппын- 
дæр, мур дæр, мисхал дæр, минкъи дæр куы ницы бар дарын, 
уæд?! И, и, исты-ма зæгъ! 
Ма сбыцæуныхас у уый тыххæй йемæ! — зæгъгæ, фæдзæхсын 
мæхицæн. — Мæ уд æй йæ зæрдæйæ зоны, чи мын у æмæ мын цы 
у, уый, фæлæ ууыл мæхицæн дæр кæронмæ куы никуы басас- 
тæн, науæд мæ, загътон-иу мæхицæн, йæ уарзæтты халыл бакæн- 
дзæн æмæ уым бахус уыдзынæн, ныввахаб уыдзынæн йе та... 
Уартæ йын цы мидæмæхон, артмæхон цæстытæ ис, цы мондæгты 
цинæй сты зæрдæвæргæ! Æмæ йæ урс буары мыдрухс æддæмæ 
куыд хъары, куыд сайы йæхимæ, куыд дæ разæнгард кæны æнæф- 
сис рæвдыдтæм, зонд иуварсæвæрæг цинтæм — кад, номрохгæ- 
нæн цинтæ-узæлæнтæм, уый та?! Æцæгдæр ын мыдхуыз рухс у 
йæ буары мидрухс, æцæг, æмæ уыйадыл — æнахуыр артæндзар, 
уарзтæндзар! Уарзтдзæвдгæнæг. 
Ноджы ма уарзынæн агургæ æмæ æнаргæ æхсæв! 
Ноджы ма тæвд уарзтæн агургæ æмæ æнаргæ фадæттæ — хъарм 
сыгъдæг уат, стæй — айдагъ уæхæдæг... 
Фæлæ лæджы æфсарм лæгæн йæ нæлгоймаг туг скусын нæ 
уадзы: Таирæ дыл йæхи æууæнкагæй бафæдзæхста, гормон, хойау 
дын сси! 
— Уарзтвæллад нæма дæ? 
— Стæй цыма никæддæр уыдзынæн. Стæй, уæвгæ дæр, циу 
æцæг уарзт, уый ныронг куы нæма бавзæрстон... хъуыддагæй. 
Диссаг! Тагъд дыл æнæхъæн дæс æмæ ссæдз азы сæххæст уæд, 
афтæмæй дæ судзгæ бæллиц та мама сæххæст уæд — æрдиаг кæн 
æмæ дзыназ!.. Уарзтвæллад нæ, фæлæ маствæллад цард. 
— Æмæ мын æндæраз афтæ куы загътай, æндæраз, дам, æцæг 
112 

уарзтæй иу кæйдæр бауарзтон æрæджиауы тыхджын уарзтæй — 
æрæджиау та уымæн, æмæ уæдмæ æндæр кæйдæр хай фæдæ, йæ 
Хуыцауы æнæнхъæлæджы лæвар... 
— Хорз бадардтай алцыдæр дæ зæрдыл, фæлæ дæ абонсарæй 
цæмæй бафæрсинаг уыдтæн... Фаллаг рындзыл иунæгæй цæуыл 
хъуыды кодтай? 
— Цæуыл нæ, фæлæ кæуыл. 
— Гъемæ кæуыл? 
Дæуыл, зæгъгæ, йын куы зæгъин, уый йæ фæнды — тынг 
бæрæг дардта йæ хъæлæсыуагæй. 
— Саркозийыл... Хæлæг æм кодтон: ахæм рæсугъд ус дæ къу- 
хы бафтæд! 
— Фараст хæзгулы цыдæры фæстæ! Æнæ диссаг не стут, лæгтæ, 
æнæ æмбисонды диссаг! Лæгтæдарæгыл уæхи куыд фæмарут, 
куыд, и? Куыд барвæссут лæппуты мойтыл, куыд, и?! 
— Лæгтæ сыл æмбырдтæ фæкæнынц, æмæ ды дæр фенхъæ- 
лыс, цыдæр мыды чыргъæд, мыдыкъус у, зæгъгæ. Æмæ ныхъхъ- 
ал вæййыс дæхицæй, æппæты чи хъæуы, уый иунæгæй дæу фæ- 
цис, зæгъгæ. Дæ бæллæх йæ бауарзын, æндæр уарзон сылгойма- 
гæн цынæ ныххатыр кæндзынæ, цынæ: суанг ма кæд йæ мады 
гуыбыны дæр дардта хæзгултæ, уæд ма уый дæр! Стæй уæхæдæг 
дæр, чызджытæ, се ’ппæт кæй уарзынц, уый мæ мойæн куы уаид, 
зæгъгæ, нæ зарут? 
— Æз — нæ! — цыма æрæджиау цыдæр фæхъуыды кодта, уыйау 
тагъд-тагъд йæ чыссæгонд ридикулмæ февнæлдта, дыдагъ чысыл 
тилифон дзы фелвæста, æркаст æм... 
Мæнæй бар-æнæбары сирвæзт: 
— Гуд бай зæгъын афон дын у!.. 
— Æмæ æз æппындæр куы никæдæм цæуинаг дæн! — тилифон 
фæстæмæ ридикулы ныппæрста, ридикул стъолмæ бахсæгау код- 
та. — Нæхимæ адзурын ма аив у, нæу, уый бæрæггæнæг æм æрка- 
стæн. Ам та уаты иунæгæй дæн æмæ тынг æвзæр бафынæй дæн 
дысонæхсæв дæр... фыртæссæй... — Сæхи мыл худæгæй хæссынц 
йæ цæстытæ, æнхъæлмæ кæсынц, уæдæ ныр та куыд кæнин, цы 
зæгъин ома. 
Кæмдæр тугкалæн хæстытæ бамынæг вæййынц зондджын адæ- 
мы фæрцы, иннæ ран стынг вæййынц æдылы хъæбатыртæ æмæ, 
кæмæн пайда сты, сойтæ дзы чи смæрзы, уыдоны фæндæй, сæ 
руаджы; кæмдæр лæг æмæ ус дыккаг бон, науæд та дыууиссæдз 
азы иумæ фæцæрыны фæстæ байуарынц, ахицæн вæййынц; кæм- 
дæр чидæр ус куры, чидæр чындзы цæуынмæ йæхи рæвдзытæ 
кæны; кæмдæр чидæр нынкъард, нырхæндæг, йæ усы æмæ йæ 
хъысмæт æлгъиты, æртыккагæн дæр та йын чызг кæй райгуырд, 
уый тыххæй; кæмдæр чидæр йæ фæндзæм фыртæн куывд ныз- 
зылдта; чидæр — амард, чидæр — райгуырд цæринаг гуырдæй... 
Фæлæ дун-дунетыл иу хъуыддаг дæр Таирæйы хъуыддæгтæй ахс- 
джиагдæр нæу: уарзтæй кæрдих хæйттæ уарын, мастæй хъулон- 
8 Гусллты Барнс 
113 

хайджын кæнын. Нардуарайæ дзы нард хай кæмæ ’рхаудзæн йæ 
уарзтæй-мастæй, уый та алкæмæн дæр йæ ныхыфысты амондмæ 
гæсгæ у... 
— Цы загътай, цы? Цы æрæфтыд дæ цыллинджытæгæнаг зæр- 
ды? Ома куыд никуыдæм цæуинаг дæ ардыгæй — рæстæгмæ хо- 
лостяк чи у, уыцы лæджьт уатæй?! Райсом бæстæ цъиах-цъиахæй 
кæй байдзаг уыдзæн, уый дæ фæсонæрхæджы дæр нæй? — 
атъанг кодтон мæ фарст, ныр мæхимидæг та иуæй куыддæрау 
фæдæн, иннæмæй мæнгæфсон цин кæнын, мæнгæфсон, уæдæ нæ: 
кæцырдæм нычъчъыллипп кæндзæн сылгоймаг секунды фæстæ, 
уымæн йæ иунæг зонæг — хæйрæг. Лæг, о, æрвдзавдау уарзт- 
дзавд дæр фæвæййы æмæ, кæд Таирæ нæ дыууæ уды уарзты 
фæндагыл æрцыд ахсæв мæнмæ, уæд æз — ау, дунейæн тæхудиаг 
цы æнкъарæн у, уый тæригъæды бацæудзынæн?! Уæд лæг ма 
фæхуыйнон! 
Цин мын мæ хъуыдыты æрвгæрæттæ сызгъæринвæлыст кæны: 
хорз бонæй дæ ома ныфс уæд — кæрæдзи æмбарут, кæрæдзийæн 
зæрдæзæгъгæ стут, уæ туг уæ уæ кæрæдзимæ æлвасы, æмæ уымæй 
хуыздæр цы уа, цалынмæ уæ кар, уæ хъарутæ амонынц, уæдмæ! 
Æрмæст дæ узæлд — уæздан, фæлмæнæй, хиуромгæдæр, буз- 
ныггаджы уарзæгойæ... 
Таирæ йæ къæхтæ сæмраст кодта, йæ мидбынаты бадгæ-бад- 
гæйæ æрзылд, иумæ та сæ æриста йæ къæхтæ бынмæ дæр æмæ 
сæ æмдзæф фæкодта йæ туфлиты, йæ астæуыл дыууæ къухæй 
æрхæцыд, цъæхснаг цæстæнгасæй мæ рæхойы: 
— Афтæ æнхъæлыс, æмæ худгæ кæнын, хъазгæ, хынджылæг? — 
мæ цонгмæ мын февнæлдта, схæцæгау мыл кодта. — Фест-ма æмæ 
иуварс балæуу — æз хуыссæн бакæнон! 
Æмæ йæ — бакодта, æмæ сысмыстытæ кодта хъулон-мулон 
дæргъытæ тæнæг хъæццулмæ, стæй гобанæмбæрзæнмæ — урс- 
урсид цикъæмæ, йæ кæрæтты — дыгай æрвхуыз хæххытæ. 
— Цы бирæ уарзын, цы, крахмалгонд ногæхсад хуыссæнгæрз- 
ты сыбар-сыбур æмæ тæф! Ды та нæ уарзыс ног... 
— Æз та ногнад æмæ крахмалгондау хъысхъысгæнаг чызджы- 
ты уарзын! 
— Губа не дурак! Фæлæ адон ногæхсад не сты — дзыхъхъын- 
ногтæ сты, æмæ сыл фыццаг хатт мах хуысдзыстæм... ног усджын 
æмæ ног лæгджын уарзæттау. Æцæг... — Йæ цæстытæ налат æрттыв- 
дæй æрттивынц, йæ былтæ мидбылхудгæйæ фæйнæрдæм фæцы- 
дысты æмæ ныттæнæг сты, нындæхтæ: раст уарзæтты хъазæн митæ 
æрцагуырдта æцæгдæр йæ зæрдæ... — Фæлæ афтæ дзырдгондæй 
æруатон уыдзыстæм: æз — Нартаты Батрадзы ус, ды та уыцы 
æнамонд хъомгæс. Æрмæст не ’хсæн цирхъ нæ уыдзæн, фæлæ — 
дзырд, лæджы дзырд, мæнæ лæг цы дзырдæй лæг вæййы, ахæм. 
— Ныр ацы диссæгтæн макæмæн уæд радзурæн! Уый дын чер- 
дæм фæлварæн-эксперимент уыдзæн? Лæджыхъæдæй мæ æвза- 
рыс, нæ? Гъемæ — хорз, фæлæ нæ кæй къух кæй сæры бын 
114 

уыдзæн? — æз дæр æнæбары худтæй худын мæ мидбылты,уæдæ 
æндæр цы акæнон, мæгуыр мæ бон: æнтъæргæ-ма кæн ардыгæй, 
зæгъгæ, йын зæгъон? Æмæ ма уæд ахæм амондхæццæ фыдæвза- 
рæнты кæд æмæ кæимæ бахаудзынæн, Таирæ йеддæмæ кæй цоп- 
пайаг сæры фæкуыси уыдзæн ахæм фæлварæн скæнын йæ... Йæ 
кæмæн? Иæ уарзонæн? Æмæ уый — æз дæн?! Мæнæ йын æз дæн 
лæгуарзон, йæ зæрдæйы сусæгтæ æндæраз кæмæн скалдта, уый?! 
— Йæх, йæх, æмæ хъомгæсы домбай къухыл хуысгæйæ хæрз- 
фынтæ чи фены! Йæ царды хуыздæр æхсæв афтæмæй чи арвиты! 
Уæддæр акъуырма, акъозо, акъодах мæ маройаг сæр, гуыв- 
гуыв кæны, дзæхст-дзæхст кæны иу хъуыды сæрымагъзы: куыд 
бафæраздзынæн, цыдæр дзæдæлгонд куынæ дæн, мыййаг! Но- 
джы ма, ныр дыууæ азы зæрдæ кæимæ дзуры, уыцы мондæгтæа- 
гайæг чызгимæ... сылгоймагимæ... 
Уæ, мæгуыр хъомгæс, мæгуыр лæппу! Нарты хуыздæр ды 
куы уыдтæ, ахæм æхсæв кæуыл акодта, ахæм хъизæмайраг æхсæв: 
йæ дæллагхъуыртæй мæйтæ æмæ хуртæ кæмæн кастысты, уыцы 
нæртон рæсугъды фарсмæ æмбыд къодахау фæхуысс! 
— Цы, старстæ, куынæ бафæразай æхсыры цады был бад- 
гæйæ дзы æнæ схуыпгæнгæйæ, уымæй? Æмæ дын цæмæй æнцон- 
дæр уа дæхи уромын, дæ къухтыл фæстæмæ хæцын, уый охыл 
дын мæхи æмбойны фенад кæнон? 
— Æгæр бирæ не сты иу æхсæвæн дæ диссæгтæ? Стæй ды 
æхсыр нæ дæ, фæлæ хъæбын-хъуыррытт дæ, æхсырыцъары 
æвдылд хъæбын!.. 
— Æмæ цæмæй мыррыттæй хъуыррытты ма фæуа хъæбын, 
уый тыххæй... О, ницы дзы ис диссагæй, ома, мæхи дын цы хуы- 
зы анад, фелгъаг кæндзынæн, уым, — бауад бандонмæ, æрбадт 
ыл, схæцыд та йæ къабайыл йæ уæраджысæртæм æмæ йæ къæхтæ 
фæйнæрдæм ахæлиу кодта. Æцæг зæрдæхæццæгæнæн æнад 
вæййы, æцæг, сылгоймаг афтæ куы фæбады, уæд. Фæлæ Таирæ... 
Таирæ æнад нæ фæцис, æмæ йын æй загътон: 
— Кæй нæ уарзай, уымæн йæ хæрд — цъæм-цъæм, йæ цыд — 
сæпп-сæпп, дæ зæрдæмæ чи... 
— Дæ зæрдæмæ чи цæуа, зæгъгæ, цæмæн зæгъыс, кæй уар- 
зайы бæсты? Æви афтæ зæгъынæй дæ ком судзы? 
— Кæй уарзай, уымæн та йæ цъæм-цъæм дæр — аив комдзаг, 
йæ сæпп-сæпп дæр — сиргæ-симгæ фадыварц! Стæй: если Дуня- 
ша-душа во всех нарядах хороша, то Таира прекрасна во всех 
позах... 
Таирæ зæрдиаг хъæлдзæгæй ныккæл-кæл кодта, йæ уырзтæй 
йæ цæстыты кæрæттæ сæрфы: 
— Æнæбары цы загътай, ууыл-ма дзæбæх ахъуыды кæн! — йæ 
къæхтæ кæрæдзиуыл абыдта, афтæмæй сбадт, худы ма. 
— Дзургæ-дзурыны дæр æй бæргæ ацахстон, фæлæ уæдмæ 
ныхæстæ федде сты, фат атахт... 
115 

— Йарæбын, силомертæ дын не сты, уанцон æлхъывд сæ нæу! 
Мæныл дæр æмæ дæхиуыл дæр дзæгъæлы ма ’ндзар, науæд сыст- 
дзынæн æмæ-иу уæд схæр... дæ лæджы номгæнæг дзырд! 
Æмæ æрсабыр мæ туг, æмæ амардысты ме уæнгтæ, æмæ нын- 
цад дæн, ныхъхъомгæс, уыйау ныббыхсаг æмæ, чи зоны, фынæй 
дæр адæн иуцасдæр, къæрцхъус фынæй... 
Бон цъæхтæ кæнын райдыдта, афтæ Таирæ, мæ русæн мын 
абагæнгæйæ, фестад, йæ къаба скодта æмæ йæ къахфындзтыл, 
цыма искæй райхъал кæнынæй тарст, уыйау хъуызгæ ацыд, дуар, 
куыд нæ фæхъинц кæна, афтæ æрдæгæхгæдæй ныууагъта. Йæ 
алы архайд, йæ алы фезмæлд дæр ын, уый куыддæриддæр фæн- 
дыд, афтæ райхæлдтон: мах райсомæй фæстæмæ рæстæгмæ йемæ 
зонгæ не стæм... Рæстæгмæ, зæгъгæ, уæд кæдмæ — мæгъа... 
Кæрæдзиуыл ныхæстау уыдысты Лерæимæ: хæрынмæ иумæ, 
ваннæтæм дæр афтæ, тезгъомæ фæрсæй-фæрстæм, суардон нуа- 
зынмæ иннæ ахæм, хъазтизæртæм дæр, кæй зæгъын æй хъæуы, 
æнæфæхицæнгæнгæйæ. Цы йæ сусæг кæнон, мæ зæрдæ дæр — 
фыды мур, æмæ рыст, тыхст, рæхуыста, нылхъывта-иу, мæхи 
рæстæй æфхæрдау æнкъардтон, цыдæр сахъатхуыз, æнæххæст — 
хъацæнхъуаг: Таирæ мæм сысмыстытæ, æркæстытæ кодта æмæ 
мæ иуварс æрæвæрдта — не по ее вкусу-укусу, не герой ее рома- 
на, зæгъгæ. Фæлæ уæддæр быхстон. Уадз æмæ, зæгъын, йæхи 
аирхæфса, аирхæфса та, кæд ын афтæ цæрын æнцондæр у, уæд; 
иннæрдыгæй та мæ цæмæндæр уырныдта æнкъараг-зонаг зæр- 
дæйы ардыдæй, æмæ йæ уæддæр, абон уа, райсом уа, мæнмæ 
хъæуы, нæ мын фæивддзаг уыдзæн, стæй мæм искæй уæлдай 
дæр нæ кæсдзæн. Æмæ æппæты диссагдæр уый уыд, уый: чъизи 
йыл нæ хæцыд, фæд ыл нæ уагъта, зæрдæ йыл нæ худт! Ноджы 
ма мæ нæ уырныдта, хъуыддаг нывæрзæнмæ æрцæуа, уый. Цæ- 
уыннæ, уымæн та мæм бæлвырд дзуапп нæ уыд... 
Таирæ мæм-иу дардæй бахудт — аивæй, Лерæ йæ куыд нæ 
фæфиппайа, афтæ. Фæлæ-иу мæ хъуыдытæ бынтон фæтар, фæ- 
сау сты, сгуырысхойаг, машинæйы цæугæ сæ-иу куы федтон, 
уæд. Цы нывтæ-иу ауад мæ хæлд цæстытыл, уыдоны хорзæй 
ницы уыд, ай-гъай... 
Мæнæй дыууæ боны раздæр Валерæимæ куы ацыдысты, уæд 
та мæм санатори иу æдзæрæг фæкаст, раст хастау, æмæ диссаг — 
скатайаг, смаройаг мæ дурак, мæ идиот зæрдæ, ахсджиаг цыдæр 
ын нал фаг кодта, æмæ иу зынтæй арвыстон, иу, уыцы æгæрон 
даргъ дыууæ боны, æмæ йын зæгъæн дæр нæй... 
Цы фæззæг уарзын, ахæм ныллæууыд: кæрз бæлæстæ сæ тар- 
цъæх фæлыст сырх æрхуыйæ сыфтæрыл баивтой; тулдз дæр ныхъ- 
хъал, ныббуц йæ бур-бурид цыллæ пæлæзæй, ноджы ма йын уæз- 
дан ирд хурмæ æрхæндæг тæмæнтæ калы — хорз мæм зынынц мæ 
кусæнуаты уæрæх рудзынгæй Сæрибары фæзы дæллаг кæронæй. 
Ахæм фæззыгон сыгъдæг бонты, фæрсыгъдау сыгъдæг бонты 
уæлдай тынгдæр сфидауынц хæхтæ дæр — уалæ Мадхох, йæ цъупп 
116 

æмлæгъз амадау, æдзынæг кæсы Дзæуджыхъæумæ; цæхæртæ калы 
Сæнайы æвзист саргъ; цæмæй сæм кæсынæй куыд не ’фсæдæм, 
мæнæ нæ цард цыфæндыйæ дæр цы тæхудиаг у, зæгъгæ, куыд 
хъуыды кæнæм, афтæ хъулон-мулон рæсугъд сахуырста æрдз, 
генион нывгæнæг, хъæдæмбæрзт рæгътæ. 
Кæсын афтæ æвæлмасæй рудзынгæй цардфенæг, цардвæлтæрд 
æрæгвæззæджы дунемæ, æмæ мын æхсызгон у, мæ сæр иу бæрæг 
хъуыдыйæ дæр сагъæссаг кæй нæу, зæрдæ кæй ницæмæй æнкъуы- 
сы мидкатайæ, уый — æрдз æнусон, æз дæр, æнцон æфхæрæн 
адæймаг — йе ’мдзæрин... Æмæ ницы ис æвæтчиагдæр ацы зæрдæ- 
хæлар райдзаст дунейы мæлæтæй. 
— Æмбæлы уæм? 
Фестъæлфыдтæн. Æппæты фыццаг мын уый фæхъыг, уыцы 
бирæнымæцон «уæм», ома, «дæм»-ы бæсты, ирон æгъдау æмæ 
æфсарммæ гæсгæ кæрæдзимæ куыд æмбæлы дзурын, афтæ. Æгæр 
ныккультурон сты бирæтæ, хъыгагæн, бирæтæ, о... 
Иннæмæй та, хæрæг сфысса де сфыссæг, дæ хæдзармæ дæ 
рардæуа! — æндæр дæ булкъдаст сæр æрбадарыны размæ дуар 
аив æрбахой, стæй уæд... 
— Æмбæлы, мидæмæ! 
Æмæ æрбахызт иу дæргъæй-дæргъмæ сæвджын санчъехæн, æмæ 
йæм хæрдмæ кæсын бахъуыд: хæстæгмæ ахæм бæрзонд разынд. 
Искуы мæм æрбацæудзæн, уый мæ фæсонæрхæджы дæр никуы 
уыд, æмæ йæ фыццаг нæ базыдтон, ноджы ма лæг дастсæрæй йæ 
хуыз куыддæр æнахуыр аивы, зынбазонæн свæййы иу цыбыр 
бакастæн... 
Валерæ...Лерæ...Айдагъ номмæ гæсгæ дзы чи зæгъдзæн, уый 
нæлгоймаджы ном у, уый — афтæ йын æй фæцыбырдым кодта 
Таирæ. Стæй йын йæхи дæр цыма æрцыбыртæ кодта, бадомдта 
йæ... О, фæлæ йæ цы хур, цы къæвда æрбахастаид мæнмæ, мæ 
сæрагур куыд фæзынд, цæмæн?! 
— Базыдтат мæ? — йæ даргъхауджын — чызджытæн хæлæг- 
гаг! — тар-æрвцъæх рæсугъд цæстытæй мæм ахæм хуызы кæсы, 
æмæ йæ æрмæст зонгæ нæ, фæлæ ма йыл зæрдиаг цин дæр куы 
бакæнин, уый йæ кæй фæнды. 
— Дæ хорзæхæй, уыцы хатыр бакæн, æмæ мæм бирæон ны- 
мæцы, уырыссаг æгъдау фæзмгæйæ, ма дзур — мæ ирон хъустæн 
иу хъыг у, иу, æмæ дын æй куыд зæгъон... Зонгæ та дæ бакодтон, 
цы базонинаг мын дæ: цы рауад уæдæй нырмæ — дыууæ-æртæ 
мæйы бæрц... Æруадз дæхи, бадæг æмæ лæууæджы кад иу не 
сты, — ме стъолы раз бандонмæ йын бацамыдтон. 
— Кадагур нæ дæн, фæлæ... Йед, лæугæйæ мын æнцондæр 
цыма уыдзæн, — йæ лопъо сæр фыртыхстæй знæт ныхт акодта, 
дуары тарвазы цур йæхи къулæнцой бауагъта, цыма ахауынæй 
æдас нæ уыд, уыйау. 
Афтæ кæд ахъуыды кодтон йе ’рбацыдыл, Таирæ йæ æрцы- 
быртæ кодтаад, бадомдтаид, зæгъгæ, уæддæр хабарæн бæлвыр- 
117 

дæй ницы зыдтон, уæдæй нырмæ нал сæмбæлдтæн Таирæимæ 
дæр — мастуарай, уарзтуараимæ, фæлæ ныр мæ зæрдæ фæкъæпп 
кодта Валерæмæ: ай, сыгъдæгæй, Вахабы хал ахордта, уарзты 
дины «вахабист» дзы рауад... 
Диссаг ма иу хъуыддаг у: уæйыггонд лæппутæ йæ цæмæн афтæ 
тынг бауарзынц Таирæйы? Æви сæ уый йæхæдæг барæй æвзары 
куыд дынджырдæрæй?.. Кæд бындзарæй уигъгæ, уæд уигъæгау — 
къæдзæхлæгты... Хорз, æмæ дзы мæнæн уыцы хуызы тас нæу: 
кæд дæлæмæдзыд нæ дæн, стæй исты тихалæг, уæддæр мæ уæй- 
гуытæ цуаны нæ фæхонынц семæ... 
Бацымыдис дæн йе ’рбацыдæй дæр æмæ, йæхи куыд дардта, 
уымæй дæр. Æмæ уал мæхæдæг æрбадтæн, мæ галиу къух мæ 
роцъомæ сбыцæу кодтон æмæ йæм кæсын. Уымæн йæ аив цæсгом 
хъулæттæ фæлдæхы, сдзурынвæнд акæны, фæлæ та фæуромы 
йæхи, лæгъстæйаг цæстытæй мæм æрбакæсы, исты хуызы мын 
мæ зæгъинæгтæ бамбар æмæ мæ ма дзурын кæн, зæгъгæ. Фæлæ 
— уый та куыд ома?! Раст ын дон кæнæ та хъæбæрдæр исты 
аназын кæн... 
— Цæугæ дæр дæм тыхтæй-амæлттæй æрбакодтон, мæхи тæ- 
рæгау кодтон, цы цæсгомæй дæм æрхатдзынæн ме ’нахуыр кур- 
диатимæ, зæгъгæ, ныр та мæ ныфс бынтон асаст... Æви уый ныфс 
дæр нæу, фæлæ... Фæлæ йæ куыд сфæразон сдзурын, зæгъын... — 
Гиппопотамы къухау йæ дæргъæй-дæргъмæ къухæй йæ уæраджы 
сæр æрцавта. — Нал дзы у мæ бон, мæ лæджы хъарутæ мын 
бынтон басаста, бадомдта мæ быны бынтонæй! — мæстæйхæлæг 
лæджы тыхулæфтытæ скодта, ацы сахатыл йе ’фхæрæг йæ цуры 
фæцис, зæгъгæ, уæд ыл, æвæццæгæн æмæ, ныццæвынæй дæр нæ 
бацауæрдид, стæй уысмы фæстæ фæсмойнаг фæуаид æмæ дзы 
хатыртæ курид — æмæ йын уый та ноджы æлгъагдæр ми уаид. 
Йæ хъуырдухæн, йæ хъизæмар, йæ лæджы ном сафæг ын Таирæ 
кæй басгуыхт, ууыл та дызæрдыг-мызæрдыг дæр нал хъæуы. 
Хорз, æмæ Лерæ фæкъæртт — ныр дзурдзæн, æмæ йæ фæнд- 
дзæн, йæ хъæлæсæй хуымæтæг дзырдтæ нæ, фæлæ судзгæ æхси- 
дæвтæ куы хауид, судзгæ цæхæр ын дзы куы кæлид — йæ мидæг 
цы зындоны арты судзы, уымæн йæ цæстуынгæ æвдисæндартæ, — 
уый йæ фæнддзæн, ай-гъай дæр. 
— Ахæм ма дзы æррагæнæн хос уыдзæн! Ахæм ма дзы удкъа- 
хæн, зæрдæфæйлауæн цыдæр уыдзæн! Чи дæн, цы дæн, кæм 
дæн, куыд дæн — ницуал бæрæг зонын мæхицæн. Мæ замманай 
бинойнаг дæр мын фецæгæлон, мæ дыууæ фыртæй дæр феддæс- 
сонд дæн, мæнæ зæронд зарæджы куыд ис æрыдойнаг уарзоны 
тыххæй, уыйау æз дæр хæдзарæй нал дæн, æмгæрттæй фæцух 
дæн, æмæ зондæй дæр фæцудыдтон, æвæццæгæн, æндæр уæдæ 
дæуæн уыдæттæ цæмæн æмæ куыд дзурын... Фæлæ мæ уæддæр 
мæ ныдздзæгъæлтæуæвæг зæрдæ афтæ ардауы, цыма мын ды... 
Цыма мын дæу йеддæмæ феххуысæн ничи ницыхъом у... Бахатыр 
мын кæн, фæлæ мæ фырадæргæй ныккæуынмæ дæр бирæ нал 
118 

фæхъæуы — мæнæ ацы тæккæ минутыл дæр... Мæ фыртыхст, мæ 
фыркатайæ... Ды та йæ зæрдæмæ тынг цæуыс. Æмæ уымæн цæ- 
уыс йæ зæрдæмæ, æмæ дæу иннæтау кæй нæ сæрра кодта... иннæ- 
тау... мæнæ мæнтау чи нæ... кæмæн нæ фæцыд йæ зонд, чи нæ 
фæзондцух мæнæ мæнау... — Кæд мæм комкоммæ каст, уæддæр 
мæ нæ уыдтаид: йæ цæстытæ тугдзæссыджыты зылдысты, сæ 
рыст уылæнгай æддæмæ хъардта, æмæ мæхи зæрдæ дæр бауд- 
хайраг, батыхст: ныр амæн æз кæцырдыгæй цы ахъаз фæуон, цы 
зæрдæлæууæн ныхæстæ йын ссарон, цы ныфсы зонд ын бацамо- 
нон?.. 
— Æмæ... æмæ ма мæн дæр сахуыр кæн, мæнæн дæр дæуау мæ 
зæрдæмæ афтæ æвирхъау хуызы куыд нæ цæуа, ууыл. Ды дæр 
æй куы зоныс, цыхуызæн сылгоймаг у, уый, фæлæ дзы дæхи 
куыд бахызтай... бауарзынæй дзы дæхи куыд бахызтай... йæ кæ- 
лæнтæй дæхи куыд ома бахъахъхъæдтай, уый мæнæн дæр баца- 
мон... Уæу, мæнæ цы æдылы ныхæстæ кæнын, цытæ дæ домын! 
Цы тæхудиаг сты, уый иувæрсты, телыхъæды цурты ацæуæгау, 
чи аивгъуыйы, уыдон!.. 
«Меркурий» суардоны сæр хъавгæ — ма ныпыгъæгъгъæтт кæна — 
раздыхтон, агуывзæйы дзаг ын æнхъизгæ дон рауагътон. 
— Аназ дон, æрæнхъæвз дæ фыцгæ зæрдæ — бауырнæд дæ, 
чысыл дын фенцондæр уыдзæн. 
Коммæгæсæй йæ айста, банызта йæ, асæрфта йæ уæлармæй йæ 
былтæ, æмæ дын æцæгдæр йæ цæсгомы хуыз фендæр, æррадзæ- 
фы æууæлтæ йыл бæрæг нал дардтой мæнæ тæккæ æрдæбонау. 
— Бузныг, — фæсаст йæ хъæлæс дæр, райстон ын йæ къухæй 
агуывзæ æмæ йæ стъолыл æрæвæрдтон, мæхицæн дæр дон уыр- 
дæм рауагътон æмæ йæ æз дæр фæдæле кодтон — уыцы агуыв- 
зæйæ, æмæ дзы, æнæ анхъæвзгæйæ, кæй банызтон, уый йын кæй 
фехсызгон уыдзæн, уый мæ уырныдта. Скастæн æм æнцад цæс- 
тытæй — ома, æмбарын æй, хæстæг ын исын мæ зæрдæмæ йæ 
судзгæ-дудгæ рыст, фæлæ уæддæр сабыр дæн: 
— Æнахуыр у дæ курдиат, уæдæ ма æнахуырдæр цы уа!..Фæлæ 
дын айдагъ мæ бон нæ, фæлæ ацы зæххыл никæй ницы бон у 
баххуыс кæнын. Æвдадзы хос — дæхæдæг дæхицæн. Æмбæлгæ 
ма фæкæнут Таирæимæ? 
— Йе ’мгæрæтты дæр мæ нал уадзы ауайын, йæ тилифоны 
номыртæ дæр баивта... Иæ куыстмæ дæр æмæ сын сæ хæдзармæ 
дæр куыд бацæуон — йæ лæгæй иуæй худинаг у, иннæмæй та... — 
цæхгæр фæкодта. — Бæргæ, куы мæ амарид! — Цыдæр рухс, 
арфæйаг цæстытæй мæм æрбакаст. — Бузныг, дæ бон мæм байхъу- 
сын кæй бацис, уый тыххæй. Цыма мын бæрæг фенцондæр. 
Скалдтон мæ зæгъинæгтæ æцæгæлон кæмæндæр æмæ куыддæр 
равдæлонд дæн, афтид... — Æмæ ’нæнхъæлæджы цыдæр схъæл 
худтæй бахудт, æмæ йæ уайтæккæ йæхæдæг дæр фембæрста, æнад 
худтæй кæй бахудт, уый, фæлæ уæддæр йе ’лгъаг ныхæстæ загъ- 
та: — Æцæгæлон, зæгъгæ, уæд — æмсиæхстæ... æййафæм демæ... 
119 

Хорз цæстытæй йæм не скастæн æз дæр, фæлæ йæм æз афтæ 
зонгæ-зоныны барæй скастæн: ахъаз ын фæуыдзæн ме ’фхæрд 
йæхиуыл æрхудынæн. Мæнæ ма йын стгæ дæр куынæ скæнин, 
куы цæуа, уæд. Фæлæ йын уый æгæр æфхæрд куы рауайа... 
— Цæй, æз цæуын...Афтæ лæмæгъ кæй разындтæн, уый мын 
хатырæй фæуæд... Лæппутæ мæ куы базониккой, уæд мыл, хæр- 
заг... 
— Иунæг ды нæ дæ ахæм æфхæрд, афтæ мæстджын, уыцы 
хуызы æрра, дæхи загъдау. Чи дыл бахуда — дæ хал ахæрдзæн... 
Ацыд уæнтæхъил-сæргуыбырæй. Æмæ уый, мæнмæ гæсгæ, хорз 
у, уый йын æппыннæйы бæсты уæддæр цыдæр хос у: йæхæдæг 
йæхи хæрдзæн, мæнæ цæмæ æрхаудтæн, зæгъгæ, æмæ йæхи, ис- 
кæй уарза, уый аккаг нал хондзæн цасдæр рæстæгмæ. Уæдмæ та 
æндæр уалдзæг æрцæудзæн, уды зымæгыл тыхгæнæг уалдзæг... 
Афтæ куыд афæнд кодтон, сыстон æмæ æз дæр ацæуон, Тер- 
чы былгæрæтты атезгъо кæнон, зæгъгæ, афтæдын мæ дуар фе- 
гом, æмæ та — Лерæ. Къæсæргæрон лæугæйæ та мыл æрбакалдта 
йæ судзгæ-араугæ ныхæстæ: 
— Уæддæр дæм, Олег, хæлæг кæнын: ды зæххæнкъуыст-зæр- 
дæнкъуыстæн цыдæр сейсмостойкий дæ, æз та... Мæнæн та уый 
роковая женщина, женщина-вамп схонын, науæд уæлдайдæр хæ- 
таг, гадздза, хъахбай, лæппуты мой схонын ме ’фсарм цæуыннæ 
комы, мæ зæрдæ йæ цæуыннæ зæгъы, ме ’взаг сæм цæуыннæ 
тасы уыцы фидистæм?! Уæд мын цыма зынгæ ’нцондæр фæуаид 
— сæнад æй кæнин мæхицæн, фелгъаг. Фæлæ нæ комы æнад кæ- 
нын дæр, нæ — мæнæ бæллæх! Цæмæн ахæм у, цæмæн ахæм 
тыхджын у йæ дзæбæх рухс цыдæр — цæстытæ йæм тартæ кæ- 
нынц, зæрдæ йæм бæллы, тырны, йæхи йæм тоны. Цæстытыл 
куы ауайы, уый нал ис, нал мын ис, зæгъгæ, уæд та мын цард 
сæнад вæййы, сойы цъыртт дзы нал аззайы, стæй мæхæдæг мæ- 
хицæн дæр сæнад вæййын, ницуал фæахадын мæхи цæсты...Æмæ 
уæд кæм ис йæ хос ацы бæллæхы низæн? — дзæвгар рæстæг мæм 
дзагъыр цæстытæй фæкаст, æххуысагур, фæлæ æххуысæнхъæл 
чи нæу, ахæм лæджы удаист цæстытæй, стæй цæхгæр фæзылд 
æмæ уæздан цыдæй ахызт къæсæрæй æмæ арæхстгай, хъавгæ 
æрбахгæдта дуар. 
Рæстæджы уромæг нæй, æмæ уый дæр йæ иугæндзон фæди- 
соны, ерысæй цыды кой кæны. Æмæ... 
Иунæг мæнмæ, айдагъ мæнмæ куыд дзурдзæн йæ зæрдæ афтæ: 
Ног аз куы ’рбаввахс вæййы, уæд цыма æрдз зæронд нанайы 
фæлмæн уаг райсы, куыддæр ныууæздан, ныззæрдæхæлар вæййы. 
Уый, зæронд аз, ацæудзæн, æрхæццæ йе ’мгъуыд, сымах та цæр- 
гæйæ баззайдзыстут æмæ, фисынæй цы аз æрбазынд, уый дæр 
батондзыстут — гъемæ, уæдæ, хорзæй баззайут, фæрнæй цæрут!.. 
Хъарм изæр уыд, зымæгæн æнахуыр хъарм, фæлæ йыл зæрдæ 
æххæстæй цин кæнын нæ уæндыд, фæдисон хъуыдытæ æвзæрд 
лæгмæ, истæмæ та ма расайæд, зæгъгæ. Ома, ам, бынæй, хæхты 
120 

дæлфæдтæм зымæджы астæу ахæм хъарм бон куы скæны, уæд 
хæхтæй уазал уæлдæф ивылæгау рагуылф ласы, æмæ ахæм налат 
тыхджын уаддымгæ сысты, æмæ горæты парчы æнусон бæлæстæ 
сæ бындзарæй сфæлдахы, хæдзæртты зест сæртæ сыстигъы æмæ 
сæ сыфгай фæхæссы... 
Уæддæр цыфæндыйæ дæр искуыдæр ма æхсызгон нæу зымæ- 
гон изæры уый хуызæн хъарм — раст цыма кæмдæр егъау пецы 
дуар гомæй баззад, æмæ дзы æддæмæ бырсы, зæрдæ æхсызгонæй 
цы тæвд уæлдæф мысы, уый. Мæ палтойы тæрттæ байтыгътон, 
афтæмæй цæуын Проспекты бæлæсты ’хсæнты дæлæрдæм — Ки- 
ровы уынджы рæсæны «маршруткæйы» абаддзынæн æмæ... 
— Олег!.. 
Фæсте мæм дзырдæуы, ноджы чызджы æнæуæндон хъæлæс 
у. Стæй мæм мæ номæй цыма ахæм хуызы сдзырдта, æмæ, æз 
Олег дæн æви нæ дæн, уый йæ фидарæй нæма уырны... 
Фæкастæн фæстæмæ. Æрыгон чызг. Йæ хъарм уæлæфтауы 
мидæгæй йыл урс халат — медицинон кусæг уа, ахуырдзау уа?.. 
— О, æз æцæгдæр Олег дæн, фæлæ ды та... Хъуамæ дæ зонон? 
Амæй размæ ма дæ искуы федтон? 
— Никуы мæ федтай, нæ мæ зоныс, — загъта, дзырдтæ цыма 
кæрдгæ кодта, уыйау, стæй фæсыкк: бæрæг у, цыдæр зæгъынмæ, 
науæд та цыдæр бакæнынмæ кæй хъавы, фæлæ нæ уæнды, ныс- 
суйтæ йæхимидæг. Рæсугъд чызг æй не схондзынæ, фæлæ фыд- 
уынл дæр нæу, ноджы ма хорз рæз схаста æмæ гуырвидауц у. 
Йæ уæхскыл ауыгъд сау сæрак хызын размæ æрбайста, фегом 
æй кодта: 
— Мæнæ мын ай дæумæ раттын бафæдзæхстæуыд, — дзургæ- 
дзурыны мæм дæргъæццон къонверт дары, бахудызмæл. — Тынг 
дæсны дæ сныв кодта, дæумæ мæ чи рарвыста, уый — уайтагъд- 
дæр дæ базыдтон, кæд ма чысылтæ дызæрдыг кодтон, уæддæр. — 
Æмæ мæм уæндонæй бахудт, бахудт мæм рагон хорз зонгæйау 
æмæ срæсугъд, йæ хуыз скалдта — кастаис æмæ йæм кастаис, 
æрмæст худæд, худæд æмæ дын йæ худынæй æлхæнæд дæ зæрдæ, 
фæлæ, куы нал худтаид, уæддæр дзы ныр нал загътаис, фыд- 
уынд у, зæгъгæ... 
— Сыгъдæгæй мæ уыцы чидæр маргæй марынвæнд скодта — 
хъæстæ рыг ныккодта къонверты: байгом æй кæн, сулæф æмæ — 
фæхъипп дæ! — худгæ цæстытæй йæм нымдзаст дæн. 
— Нырыккон детективтæ кæй кæсыс, уый бæрæг у... Цæй, мне 
некогда, — йæ сахатмæ æркаст. — Цæуын мæ хъæуы æвæстиа- 
тæй... 
— Детективтæн нæ зонын, фæлæ цыма цыдæр астæуккаг æнус 
у — инкогнитойæ мæм чиныг, йе ’рбахæссæг дæр æбæрæг чи- 
дæр... 
— Куы йæ бакæсай, уæд алцыдæр бамбардзынæ. — Чызг фæ- 
зылд æмæ атындзыдта Станиславскийы номыл дыдагъ уынджы 
Терчырдæм — уым та кæцырдæм фæзилдзæн, уый ацу æмæ ба- 
121 

зон... Чызджы фадыварц хъæлдзæг къахайст схонæн уыд — ахæм 
худæджы уæнгрогæй уадысты йæ къæхтæ, зына-нæзына ставдго- 
мау къæхтæ, ракæнонарæзт къæхтæ, æмæ æз дæр æхсызгонæй 
бахъæлдзæг дæн, уæвгæ дæр цы диссаджы адæймаг у чызг, 
зæгъгæ... 
Цыхцырæджы алыварс бандæттæм бацыдтæн æмæ, рухс тынг- 
дæр кæдæм цавта, уым æрбадтæн. Къонвертмæ аракæс-бакæс код- 
тон æмæ йæ фæрсырдыгæй уæле бынмæ æрыскъуыдтон арæхст- 
гай, систон дзы тетрады дыууæ сыфы. Æрмæстдæр сыл иуырды- 
гæй уыд æнгом рæнхъытæй фыстытæ кæрдæгхуыз пастæйæ — 
бадис ыл кодтон, фæлæ йæм, зæгъын, кæд æндæр фыссæнгарз 
нæ разынд уыцы сахатыл. Кæнæ та йæ барæй равзæрста кæрдæг- 
хуыз: уый ныфс амоны, сомбонæй зæрдæвæрд ныфс... 
Галиу къухæй хæцын сыфтыл æмæ кæсын: 
«Салам! 
Бонтæ, цыма сæ исчи фæсте судзгæ æхсидавимæ суры, уыйау 
лидзынц ивгъуыды тар хъæдмæ — извини за красивость... 
Æмæ ацы царды, бæстæ аралло куы ссис, адæмы кæрæдзи- 
уыл куы сардыдтой сæрибаруарæг цагъартæ æмæ — иутæн йæ 
мæйы мызд милуан сомы кæнæ та доллæры дæр, иннæмæн та иу 
«хъæдын» сом, стæй дохтырты дæр куы сæмтъеры кодтой — 
æхсæз сахаты уырдыг лæугæйæ операци чи фæкæны, уыцы дох- 
тыр-хирургæн дæр 6 сомы, стæй, искæй сахъат цæсты 6 æртахы 
хосдон чи ныттадзы, уымæн дæр уыцы 6 сомы, уæд ахæм цар- 
ды... Уæд, кæй уарзыс, дæ цардхос, дæ цардныфс, дæ царды 
райгæ рухс чи у, уый дæр дæм ноль целых ноль десятых внима- 
ния куы дара, уæд куыд цæргæ у?! 
Æви уымæй Аннæ Каренина бафæрсинаг у?.. 
Уарзгæйæ лæг цыма зæронд дæр нæ кæны, стæй, чи уарзы, 
уыцы амондджынæй цыма низтæ дæр сæхи дæрдты айсынц. Ай- 
гъай! Уымæн æмæ уарзт у куырм лæгæн иумæ æрфыг дæр æмæ 
цæст лæвар дæр. 
Ис аура доброго Даура, æмæ ис аура гяура. Æмæ уæдæ, æллæх, 
æллæх, лæджы хорз цы хорз у, цы! Æмæ лæджы æвзæр та цы 
цардæнадгæнæн у, цы! Æмæ сæ дыууæты дæр запасной аэродромтæ 
хъæуы, ома, сæ мæстытæ-рыстытæ-иу кæм ферох кæной, ахæм 
хæзгул сылгоймаджы адджын хъæбыс. Уый та мæ роль нæу... 
Фæлæ йын, уастæн, цы загъдæуа уарзтæн... Рынчыны цæс- 
тытæ бирæ уынагдæр сты æнæниз адæймаджы цæстытæй, уымæн 
æмæ уый зæрдæйæ дæр бирæ къæрцхъусдæр свæййы — æмæ, мур 
дæр æнхъæл кæмæн нæ уыдтæн мæ мидæг, ахæм хъуыдытæ дæр 
равзæрд мæ удаист сæрымагъзы... 
Лæг царды зынтæн иунæгæй дæр фæразы, быхсы сын, фидæ- 
ны цыдæр ныфсæй разæнгард фæкæны йæхи. Фæлæ дæ цин та 
æрмæст дæхи уды къоппайы цин куы уа, уарзон искæимæ йæ 
куынæ дих кæнай, куынæ дын ыл уа зæрдиагæй бацингæнæг, 
уæд мæм уый бирæ æвирхъаудæр бæллæх кæсы иннæтæй... 
122 

Æрмæстдæр иу ахæм низыхатт ис, æмæ цинаг чи у: уарзон- 
дзинад. Гъемæ, уæдæ, Вахабы цæссыгтæ дæр æмæ Лерæйы хъар- 
джытæ дæр тæхудиаг адæмы æрдиаг сты — уыдонæй дын тæ- 
ригъæддагдæр, уарзтхъом чи нæу, уыцы адæм. Чи нæ уарзы, уый 
нæма райгуырд, уый цардæн йæ хъæбæр цъар — йæ обложкæ 
йеддæмæ ницы федта. 
Зонын æй, куыд нæ йæ зонын æгæр хорз дæр ма: о, зæрдæ 
фæтугæрхæмттæ вæййы, уымæн æмæ, уарзтвæлтæрд суай, уый 
хъуыддаджы нæ цæуы — алы хатт дæр дæ фыццаг хатт райсы 
уацары — куы зындоны, куы дзæнæтон уацары... 
Уый нæй, зæгъгæ, уæд-иу лæгæй поэт цæй фæрцы рауаид, 
куыд æмæ-иу цæмæн хъæуид — цæуыл зарынмæ, цæуыл кæ- 
уынмæ?! Уæд-иу ахæм ныхæстæ куыд сирвæзиккой зæрдæйы 
къуындæгæй уæрæх дунемæ: 
Мне в холодпой землянке тепло 
От твоей негасимой любвгг! 
Æмæ мæм нæ цард дæр уыцы уазал ныккæнд кæсы æнæ уыцы 
æгъуыстаджы уарзондзинадæй. 
Вахаб та... 
Валерæ-холерæ та... 
Æцæг халер нæу, æцæг халер: ныр дæм цы боны хорзæн бас- 
хъæл æмæ дын дæ фæдджимæ цы фæкуыдта?.. Мæн дæр та ссард- 
та æмæ мын-иу куы алывыд ныккалдта, куы та-иу мын табутыл 
схæцыд, йæ уæрджытыл лæугæйæ. Хъарм ныхæстæй уæлдай йемæ 
хъæрмуд не ’ристæм, мæ Хуыцау — ме ’вдисæн. Фæлæ, дам, мын 
æцæг уарзты мыды къусæй иу цайцымæн уидыг бадардтай, æмæ 
уый дæр мæ фарсы тæнæгæй фæцис. Уый та, зæгъын, лæджы 
фарс цахæм уа, уымæй аразгæ вæййы... 
Ныртæккæ æз дæр ныддодой кæндзынæн... 
Уæ, мæ уды къонайы хус сугтæй арт Олег! 
Мæнæ дидинæгкалгæ уалдзæджы залты мит куы ныууары, 
æмæ урс цæхæркалгæ дыргъбæлæстæ куы басийынц зæрдæмæ- 
гуыргæнæг сыдæй, афтæ басыд мæ уд дæр дæумæ бæлгæйæ, 
дæумæ тырнгæйæ, демæ æппынæдзух дзургæйæ! Мæ тæккæ цур 
куы уыдтæ — уымæй тæккæдæр нæ вæййы! Ома, ме ’мбуар, фæлæ 
цирхъ-æфсармы фале, нæртон хъомгæсы фыдфæлварæны, уæд- 
дæр дæ мысгæ кодтон, уыцы нæртон лæджыхъæдæвзарæн сахат 
дæр... 
Уæлахиздзау! 
Фæлæ мæн зондласæн ивылд уарзтæй чи уарзтаид, уый суанг 
йæ домбай ирон æфсармы сæрты дæр...Уымæн цæлхдур, æвæц- 
цæгæн æмæ, ницуал уыдаид а зæххыл. Æмæ ахæмæн мæхæдæг 
дæр ма кæд фæтчыгъæдæн сопромат равдыстаин... Фæлæ, фæл- 
гъаугæйæ куыд нæй кад, афтæ нæй нæдæр лæгъстæйæ, нæдæр 
æндæр ницæмæй уарзондзинад дæр — барвæндæй æрбагуылф 
кæны, барвæндæй ахъуытты вæййы... 
123 

Уарзтдзавд — æрвдзавд! 
Нæ, мæ низы кой мæ дзуринаг не суыдзæн, фæлæ мæнæ фæс- 
рынчын цы ’хсызгон у дунейы уынд! 
Ау, хъуамæ-иу лæгæн йæ «злокачественная опухоль» мæнæ 
мæнау «доброкачественная» разына, цæмæй та-иу цард йæ цæсты 
афтæ скадджын уа, уый охыл?! 
Бирæ хорз зæгъинæгтæ æрныгъуылын кæнын мæ зæрдæйы 
малы, фæлæ уæд уым, хæхты сæрмæ цы дыууæ цæргæсы зилдух 
кодтой сæ хъал бонæй, уыдонæй сæ иуæн кæд æмæ уыди... 
Ма мыл ныххуд! 
Уыдис ын дæ цæсгом! 
О! 
Цы мæм дзырдта мæ зæрдæ, куыд мæм каст, уый дын æрго- 
мæй зæгъын — уæдæ ма сæ цы боны хуыздæрмæ æргъæвон?.. 
Дæ цæсгомы нывгарст мæхицæн цæмæндæр ромаг император- 
ты фæлгонц схуыдтон. Ромаг саг-лæгты фисынтыл амад-карст ма 
мæм дæуау кæсы уартæ Том Круз дæр, стæй нæхи ирон къæдзæх 
лæппу — Бæройты хъæбысæйхæцæг, Хасан æй цыма хонынц... 
Цы хъылма, цы ’нады ном ын ис иронау дæр æмæ уырыссагау 
дæр, цы æбуалгъы низæй мын тарстысты, уымæн — къуыдилы... 
рак... 
Кæд дæм диссаг кæсы, уæд ыл кæн дис: æз та дзы нæ тар- 
стæн — ау, уый та, зæгъын, куыд, æмæ мæнæ æз, æрттиваг чызг- 
сылгоймаг, лæгты рын, уарзттауæг, йед фæуон, бынтон майдзæф, 
ома, митæмхиц майы амæддаг! 
Дæлæ æдде цы ногæхсад дуне ис, дæлæ! Цыма йæ нырмæ 
никуы федтон, никуы зыдтон... 
Уынын: кæсыс мæнырдæм, æмæ куыд хурдзаг сты дæ цæс- 
тытæ!.. Æххæст ма дæ сæр дæр цæхгæр батил æмæ дæ ныхæй дæ 
халасдзæф бецыкк иуварс аппар... 
Агурынвæнд мæ ма скæн. Цы чызджы дæм арвыстон хабар- 
хæссæгæй, уый мады частный клиникæйы дæн, æмæ уый та кæм 
ис — кæмдæр у черта на куличках в неведомом царстве-государ- 
стве... 
Цы хорз у, мæ уды хъарм къона, мæ зæрдæйы сойын цырагъ, 
кæй дæ ацы уæлæ дунейыл, уый!.. 
Ногæхсад амонд... 
Æз, æз, æндæр уæдæ — чи...» 
Мæ къух æд гæххæттытæ бынмæ æруагътон æмæ хъæрæй, 
мæхицæн сомыгæнæгау, ардхæрæгау, загътон: 
— Ссардзынæн дæ!.. 

ФАЛÆСЫХ 
АРХАЙДЖЫТÆ: 
1^ *ТР VI 1* Т* ^ 
Цъ у бы р / ~" Ныхасы зæронд лæгтæ. 
Г æ н г æ л — йæхи барæй быдзæугæнæг. 
У æ н г æ л — сæнтдзæф. 
Дзæхирæт — чызгус. 
Л о к а р — рæстæмбискарджын, динтауæг. 
Хъуындо — лæппулæг. 
К о к и — рæстæмбискарджын. 
Цæттæлæг — усгур лæппу. 
Æ х с æ л ф — Цæттæлæджы æрдхорд, къуытты. 
Но к а р — Цæттæлæджы хистæр æфсымæр, ас лæг. 
Б а ц æ — чындздзон чызг. 
Азирхан — Бацæйы æмбал. 
Архайд цæуы нудæсæм æнусы райдайæны. 
ФЫЦЦАГ АРХАЙД 
Фыццаг фæзынд 
Сценæйы иудадзыгон нывфæлыст: фæсте — цьитисæр æмæ хъæдæхгæд хæхтæ. 
Уырдыгмæ кæлы урсбарц дон æмæ сценæ дыууæ раст æмбисыл дих кæны. 
Доны бауайынæн — тъæпæн дуртæ æвæрд. Сценæйы фæйнæфарс — къæ- 
дзæхдуртæй амад систы фисынтæ, сæ фæстæйæ рацæуынц архайджытæ æмæ 
та уым фæаууон вæййынц. Дыууæрдыгæй дæр сисрæбынты — Ныхасы дуртæ 
æртыгæйттæ гевæрд. Иуырдыгæй дуртæ — афтид, иннæрдыгæй фæрсæй-фæрс- 
тæм бадынц Сæмæг æмæ Цъубыр. Сæмæг æдзух йæ къæдз лæдзгегимæ 
кардæй архайæг у, Цъубыр та — йæ лулæимæ, фæлæ тæккæ райдайæны та 
архайы дойнаг лыстæг дуртимæ — къорд дуры йæ къæхты бын цæндамадæй. 
С æ м æ г (йæ лæдзæг амайын фæуагъта). Цъубыр! Цыма 
мæ дзы знон фæстаг нуазын нал хъуыди — мæ сæр йæ чемы 
нæй... 
Ц ъ у б ы р (йæхи йæм бахæстæг кодта). Уый дзы-иу фыц- 
цаг нуазын нæ фæхъæуы: фыццаг дзæбидыр афæд кæны, æмæ 
иннæтæ дæр уæд йæ бæрæг фæдыл афсæрынц! Хуыцаумæ дзæ- 
гъæл хыртт-мыртт нæй! 
С æ м æ г. Куыд фегуыдзæг сты адæм æрхъуыдыйæ, куыд! 
125 

Æндæр исчи афтæ ма зæгъæд, стæ-ма, Ныхасмæ иу хъуырау сда- 
вон! Мæхицæн удыбæстæн... * 
Ц ъ у б ы р. Уæдæ ма мах сыхырдыгæй бадиккам! Фаллаг 
фарс. (Иæ лулæйæ уыцырдæм амоны.) 
С æ м æ г. Уый та дын чердæм армаццаг у?! Кæдæй нырмæ 
фæуæздандæр сты уæ фалæсых? 
Ц ъ у 6 ы р. Тæккæ знонæй нырмæ! (Баздæхт æм.) Нæ 
дыууæтæй уæдæ чи разынди хъазтхалæг — гæбгердымгег? 
С æ м æ г. Мæнæ дæуыл бæрæг нæ дары, чи цы у, уый — 
кæдæм дæ бахъуыдысты армæй хæсты дуртæ? 
Ц ъ у б ы р (базарæгау кодта). Комвæдис, Куырттат! Далæ 
уын кæсæг уæ паддзахдзауты куы ныццагътой! (Сæмæгæн.) Фе- 
рох дæ, уыцы хæсты ирæн сæ топпыхос уарынмæ куыд суымæл, 
уый? Дур та уымæлæй дæр дур у! 
С æ м æ г. Гъемæ уæддæр дурадзагъдæй кæй айсын ис дæ 
зæрды? 
Ц ъ у б ы р. Хуыцаумæ дзæгъæл хыртт-мыртт нæй! Фыдæл 
æй йæ зондджынæй дзырдта, цы дзырдта, уый: доны дыууæ фар- 
сы дæр дæхи куынæ хонай, уæд дæ дзы боны фæстагмæ иу дæр 
нал уыдзæн! 
С æ м æ г (цæхгæр фестад, æрбадт фæстæмæ). Цъубыр! 
Уæдæмæ дæ сæрымагъз сбыр! Скæлммæ йæ бирæ нал хъæуы! 
(Йæ лæдзæджы фындзæй донмæ амоны.) Дæ ныхас мæнæ Цъист- 
доны дыууæ фарсыл цæуы? Æмæ сæ дыууæ дæр нæхи не сты? 
Ц ъ у б ы р. Иу хъæу кæд баистæм, уæддæр æгасæй иу кой- 
мæгтæ не стæм. Стæй ам фыццагдæр нæ сыхбæстæ æрбынатон 
сты, нард æмæ æгæндæг бæстæйы. Сымахæн та дзы раздæр уæ 
сæрæн дæр бынат нæ уыд, ныр ма дзы уæ къæхтæ дæр уæрæх 
байтыгътат! Æмæ... 
С æ м æ г (нал æй бауагыпа дзурын). Цы тæригъæддаджы 
фалæсых у, ды йæ зондæнхъæл хистæр кæмæн дæ, уый! (Баз- 
оæхт æм æргомыздæхтæй.) Дæу хурмæ бахус кæн, куыройы 
дæ æрысс æмæ дæ дымгæмæ ныддар! Æндæр куыд батардта дæ 
зæрдæ ахæм дзæнгæда цæгъдын? Цы фалæсых-фалæсых кæныс? 
Ц ъ у б ы р. Æмæ цы мæнг зæгъын? Махæн сымах фалæсых, 
махтасымахæн фалæсых! Хуыцаумæ дзæгъæл хыртт-мырттнæй... 
С æ м æ г. Хуыцау дæ йæ дзæгъæл гæрахæй амарæд! Уæдæмæ 
алы сыхæн дæр йæхи фалæсых куыд ис, афтæ алы фалæсыхæн 
дæр йæхимидæг ис йæхи фалæсых! Тæссармæзонд, галиумæба- 
зырджын фалæсых! 
Цъу быр. Ды раст куы уаис, уæд дæ маст лыстæнтыл нæ 
фыцид... (Йæхн йæ лулæимæ архайæг скодта.) 
С æ м æ г. Тугтæригъæдджынтæ куы суæм кæрæдзийæ, дæуæн 
та уæд рафыцдзæнидæ масты дзæкъул?! Даст мысты хуызæн ма 
амæ дæр кæс, амæ! Йæ иу комыкъулы зынг дары, иннæйы — дон. 
Ц ъ у б ы р. Ды та цалхмæ не ’ххæссыс æмæ мæнæ мæн, 
сæмæны, къубалтоныс! Æндæруын, фæлæуут, Коки... (Йæлулæ 
126 

йæ дзыхы фæцавта, хусæй йæ спьæртт-спъæртт кодта, æри- 
ста йæ йæ къухмæ.) Цы ныфсæй бауæндыд знон уæ фыдуаг 
Цæттæлæг Кокийы буцдард хомæ?! Æнæхъæн мыггагæй, æнæхъæн 
сыхбæстæй дæр нæ фæхудинаг кодта! Коки афтидармæй хъамамæ 
кæй лæбуры, уый нæ зоны уæ бæгуы Нокар? (Кæйдæр ауыны, 
ивд хъæлæсæй.) Уалæ уын уе ’ннæ бæгуыйы дæлимон æрхæс- 
сы... 
Дыккаг фæзынд 
Уыдон æмæ Г æ н г æ л. Йæ уæлæ — бызгъуыртæ дарæс, мæцъы бæндæнæй 
астæубос ыл. У бæгъæввад, бæгъæмсар. Йæ комдæлы — хъæдын хъама тъыст. 
Сæнтдзæф йæхи барæй кæй дары, быдзæуы митæ фæзмгæйæ, уый йыл зыны. 
Гæнгæл сæвджын санчъехтæй комкоммæ Цъубырмæ бараст, уый дзы 
тæрсæгау йæхи иуварс ласы, йæ къухтæ йыл цæгъды. 
Г æ н г æ л (йæ хæлафы дзыппæй фысдзармы гæппæл слас- 
та, Цъубыры фындзмæ йæ дары). Стæ-ма, хистæр, æз дын дæ 
фындз амæрзон æмæ дæ зондæй бафæрсон, науæд мыл Уæнгæл, 
дæнгæл фæхауа, уæлахиз кæны, бырсы мæ! О, уа! Уæвгæ та 
дæуæй цæй зонд райсæн ис, цæгæр сæрæй цъутхал ратонæгау... 
С æ м æ г (мидбылты худы). Фурд, дам, суадонмæ донагур 
бацыд... 
Ц ъ у б ы р (дур фелвæста, æвзиды дзы Гæнгæлмæ). Дæ 
зыгуымдзаг сæр дын амæй!.. (Сæмæгæн.) Исты йын зæгъыны 
бæсты ды та дæ дæндæгтæ мард бæхы дæндæгтау ныззыхъхъыр 
кæн!.. 
Г æ н г æ л (йæ хъамайы сæрыл æрхæцыд). Ды кæй хистæры 
барыс мард бæхимæ? Æз дын! Мæ цæххыл мын маст ма кæн! О, 
уа! Хæдæгай, цæмæндæр мæм хист хæрын æрцыд, Цъубыр! Нæма 
цæуыс Рагъыхъæумæ? Æви та цæрынвæндæй ног усгур дæ? 
Ц ъ у б ы р (карзæй). Хъазын иу у, хынджылæг — æндæр! 
Гæнгæл йæ сæр фæкъулбæрзæй кодта, иуварс доны былмæ бацыд, дур дзы 
баппары æмæ та донмæ æдзынæг ныккæсы, йæ сæр бауигъы. 
Æртыккаг фæзынд 
Фæсфисынæй Дзæхирæты хъæрæй ныхас хъуысы, йæхæдæг нæма зыны. 
Дзæхирæт. Æз мæхи дыууæ цæстæй цы фенын æмæ мæхи 
дыууæ хъусæй цы фехъусын, æрмæстдæр уый суадзын мæ дзы- 
хæй уæлæмæ! 
Дзæхирæт æрбацыд. Йæ къухы æнæсцухæй вæййы уислæдзæг. Бакас- 
тæй у хæрзæфснайд, чысыл гуыбырдзу. 
С æ м æ г. Æгас нæм цу, фæззыгон гæлæбу! 
Д з æ х и р æ т(æртæйæн дæр хицæнтæй йæ сæрæй ныллæг 
акуывта). Сæрджын саджы сæр~— уе ’хсæвæр, нæ домбай хис- 
тæртæ! Фæлæ мæнæ æз чи у, æз, уый рæстдзинад нæдæр Цъист- 
127 

донæн бауадздзæн ласын, нæдæр арты судзын, нæдæр дурты бын 
бакæнын, нæдæр фалæсыхæн аныхъуырын æнæсымæй! Мæнæ 
æз чи у, æз, уый иунæг кадджын, иунæг æнæмсæр Хуыцау рæс- 
тытæ дзурынæн сфæлдыста! Æз сæгъы худинагау æргом дæн! О! 
Стæй ма нæхи Цъубыры хардзæй дæр иу ахъаззаджы о! Æмæ 
кæд хъазын хъазын у, уæддæр уæрагæй мыхъхъ кæнын æмæ рæм- 
быныкъæдзæй рæхойын та хынджылæг нæу, фæлæ у æнæныб- 
баргæ ’фхæрд! 
Г æ н г æ л (хæстæг бацыд Дзæхирæтмæ). Кæд ма исты 
зонын, мæхи зонд æмæ Уæнгæлы зондæмхасæнæй, уæд ды, Хуы- 
цау дуне аивгæнынæн, дунейы фидауцæн цы Дзæхирæты скодта, 
тæккæ уый дæ! (Базарæгау коота.) Дзæхирæт, Дзæхирæт! Ба- 
фыстой йын цæхх ирæд! (Паузæ.) Æмæ цъæхæй бады йæ фыды 
уæларты! 
Дзæхирæт (йæ лæдзæгæй Гæнгæлы рагъ æрдаудта). 
Гæнгæл — хæнкъæл, уæнгæл фест Хуыцауæн!. (Фæзмæгау.) Йæ 
цæххыл ын маст ма кæн! 
С æ м æ г (зæрдиагæй). Дзæхирæт, мæ цæсты рухс! Дæуæй 
ма базоны лæг хъуыддаджы æцæг æмæ хабары бæрæг. Гъемæ цы 
федтай дæхи цæстæй æмæ цы фехъуыстай дæхи хъусæй знон 
Симæн фæзы? 
Дзæхирæт. Мæнæ æз чи у, æз, уый ницæмæй тæрсы! Кæд 
тæрсы, уæд та æвзæр зæгъдджын, мæцъæл мæрдджын æмæ лæ- 
мæгъ сывæрджынæй! О! Æмæ ма дæ хардзæй дæр, Сæмæг, иу 
дзаджджын о! Æмæ æз гæдыныхас абазийы тыххæй дæр нæ зæгъ- 
дзынæн. Гъемæ тæккæ знон уалæ Хистгæнæн фæзы Дзуары куыв- 
ды... (Фæлæууыд, бæрзонддæр хьæлæсæй.) Уæд искуыдæр ма 
фыдæлты Хистгæнæн фæзæй найфат сараз, симд дзы нарты уæрæ- 
хæн аскъæр æмæ дзы Симды фæз рауайын кæн! Фæлæ Хуыцау 
нырма фыццагон хорз Хуыцау куы у: федтат, цæмæты расайдта 
уæ симд, уый? Дзуар уæм хорз куы фæхъызыд! 
Ц ъ у 6 ы р (сыстад). Цæуон æмæ ме ссинаг æрбахæссон! 
С æ м æ г (нæ йын æмбары йæ хьазæн ныхас). Кæдæм раст 
кæныс? Азым уæхирдыгæй куы разына, уымæй тæрсыс? 
Ц ъ у 6 ы р (æрбадт фæстæмæ). Уый дæр дзы ис, фæлæ, 
зæгъын, тагъд Дзæхирæты æфсæртыл куырой разилдзæн æмæ 
ривадæй зилынæн æвгъауаг V... 
Дзæхирæт (Цьубырæн). Æ, бын бауай, æппын дын 
сылты æлхысчъытæ кæнынæй бафсис нæма ис? Дæ монц нæма 
ссыд æппын? (Сæмæгæи.) Зарæджы хуызæн дын æй акæнон 
зноны хъуыддаджы ахаст? 
С æ м æ г. Хъарæджы бæсты зарæг — зæрдæзæгъгæдæр! 
Дзæхирæт (зарæгау ивазгæ дзуры). Гъой, æмæ, дам, 
номдзыд Нокары лалым æфсымæр, йæ ном Цæттæлæг кæмæн у, 
цæттæ фыдбылыз, гъой, уый, дам, лæппутæ, бавдæлд æмæ уалæ 
Хистгæнæн фæзы стыр симды æнæрцæф туаллаг пысыра Кокийы 
хо бæстырæсугъд Бацæйы йед... (Ферхæцыд.) Бацæимæ кафгæ- 
128 

симгæйæ уæрагæй фæкафыд, рæмбыныкъæдзæй фæсимдта, гъой! 
С æ м æ г. Хорз зарыс, дæ рынтæ дын бахæрон, фæлæ дын 
ницы раиртæстон дæ дæлгоммæ зарæгæн. 
Г æ н г æ л. Сæмæг! Æз фæуæлгоммæ кæнон Дзæхирæты? 
Ома йæ зарæг ын... 
Дзæхирæт (Гæнгæлæн былысчъилæй). Кæд лæгмонда- 
джы зæронд бадæн, уæддæр... Арсы хъуыны — мæлдзыг! 
Г æ н г æ л (худы). Доны кæфæй æрми кæсаг — хуыздæр, мæ 
къона! 
С æ м æ г (тызмæгæй Гæнгæлæн). Фæлæуу-ма, цæхгæрмæ 
гуырд! (Дзæхирæтæн.) Уый йын цавæр æнахуыр кафт уыд Цæт- 
тæлæгæн — уæрагæй? Стæй йæ симд та — рæмбыныкъæдзæй загъ- 
тай? 
Дзæхирæт (Цъубырæн). Ды уым цы сфæтъæн дæ, уым? 
Нæхи Ныхасы дуртæ дæ фæтæн арынджы фаг нал сты? (Гæигæ- 
лæн.) Гæнгæл — дзæнгæл! Мæ уд дын физонæгæй, рауай-ма, æз 
демæ Цæттæлæджы кафтæй акафон æмæ уый симдæй æрсимон! 
Гæнгæл æм дондзæуæны дуртыл бауад. Дзæхирæт ыл дæларм-уæларм 
æрхæцыд, йæ лæдзæг иуварс баппæрста, дзыхæй цæгъды, æмæ симынц. 
Дзæхирæт (йæ уæрагæй Гæнгæлы уæраг бакъуырдта). 
Гъе, мæнæ-иу афтæ Цæттæлæг йæ дугаъæбæр уæрагæй Бацæйы 
фæлмæн хъамбул урс уæраг бацавта! (Йæ рæмбыныкъæдзæй Гæн- 
гæлы риу балхъивы.) Гъе, мæнæ уфтæ та-иу ын йæ цыргъ рæмбы- 
ныкъæдзæй йе ’нæвнæлд, æнæууæрст урс риу балхъывта, æдзæс- 
гом чи у, уый! (Гæнгæлы иуварс ассонæгау кодта.) Æмæ мæнæ 
адоны худинаг та Уæнгæлимæ, адоны худинаг?.. 
Г æ н г æ л. Æххæст ма нын, цы хуызæн худинаг у, уый дæр 
зæгъ — цъæх у, сырх у, æви Бацæйы уæраг æмæ риуау урс у? Цы 
худинаг нæм ссардтай уæд махмæ та? Кæд дæ дзуринаг æппын- 
дæр бахудыны худинаг нæу, уæд та? 
Ц ъ у б ы р (йæ лулæ сдымдта). Тынг раст дын зæгъы Гæн- 
гæл: лæг цы уыны æмæ цы хъусы, уыдон æппæт дзурыны аккаг 
не сты! Фæлæ адоны худинаг уæддæр зæгъ — уыдонмæ дзы ницы 
хаудзæн, хæд-зонд адæммæ та хаудзæн сæ чъизи къæдзилы хафт. 
Хуыцаумæ дзæгъæл хыртт-мыртт нæй... 
Дзæхирæт. О! Æмæ ма иу лæвар о! Бацæ æмæ иннæ 
Дзылаты рæсугъд Азирханы далæ Хæпо йæ цъæтджын уæрдоны 
мæнæ ныр схæццæ кæндзæн Хъæдæргъæвæны галвæндагыл, зæгъгæ, 
афтæ дын ацы дыууæ æнæрдызт богъы астымгæрдæгыл куы ныд- 
дæлгом уаиккой! Æмæ, куыд æнхъæлут, цы хъахъхъæдтой? 
Г æ н г æ л. Æзынма, цы радзуринаг дæ... Сæмæг, мæхæдæг 
уын æй бæстон луæрстæй радзурон? 
С æ м æ г (худгæйæ). Чызджытæ куы ’рцæйхизой уæрдонæй, 
уæд сæ фæдджитыл уæлæмæ схæцдзысты æмæ сын сымах сæ 
фадхъултæ ауындзыстут, нæ? 
Г æ н г æ л. Æцæгæй дæр!.. Мæ цæххыл мын!.. 
9 Гусалты Барис 
129 

С æ м æ г (йæ къух ауыгыпа). Уый цæй худинаг у — мах дæр- 
иу нæ заманы афтæ кодтам. 
Дзæхирæт. Уæдæ Цæттæлæг дæр уæхи фалæсыхы са- 
хуыр æнæуаг митыл, нæ? 
С æ м æ г (Цъубырсен Дзæхирæтмæ амонгæйæ). Ацы дæрд- 
джын чызджы кафт дæм куыд кæсы? Йæ ныхæстæ уырнинаг сты? 
Ц ъ у б ы р. Æз дæр дæуæй уæлдай хъуыддаджы бæлвырдæн 
ницы бамбæрстон — иумæ нæ бадтыстæм дывæлдах фынгты уæл- 
хъус? Фæлæ дзы а нæхи Кокимæ дзæгъæл хыртт-мыртт нæй, мæ 
фыды рихийыстæн! 
С æ м æ г (Дзæхирæтæн). Дæуырдыгæй ардауæн ныхас чи 
загъта, уый комбаст, комхус фæуæд æмæ дон-донгæнгæ искæй 
фæсдуар йæ уд сисæд! Уæд сындзытæ фæхæр де ’взагæй!.. 
Дзæхирæт. Гъемæ æз кæд ахæм æнæууæнк сдæн, уæд 
дыгурон Локар дæр уым уыд æмæ адæмы сæрызонды Мæхæмæ- 
ты дин сагъта. Æрфæрсут уый дæр — уый та уын, Хуыцауы цæс- 
тытæм кæсгæйæ, дзурæг. Мæхæмæты дин, дам, райсæм, хорз ир, 
æмæ нæ карз нозтыл уæд бахъоды кæндзыстæм. Гъемæ йæ ба- 
фæрсут. Йæ дыгуронмæ йын ма кæсут: бынтондæр нæхи ироны 
хуызæн уæздан æмæ æнæсайд у. Стæй уый — Локар, махон та... 
(Ферхæцыд.) Фалæсыхаг та — Нокар. Уыцы дыууæ номæй цас 
хъауджыдæр ис, æндæр хъауджыдæр нæй ир æмæ дыгурæй дæр! 
О! Æмæ ма дыгуры хардзæй дæр иу замманай о! Мæн та цæуын 
хъæуы Тъæпæнхъæумæ — ныхасаг мæ дзы ис... (Бахудызмæл.) 
Фæлæ зондджынтæй дæр æдылыдзæфтæ вæййы, сæ тæккæ ды- 
гурæй куы уой, уæддæр: искуыдæр ма ирон лæгæн, йæ нозтыл 
йæ къух кæй фæрцы сиса, ахæм дин садз! 
Йæ лæдзæг фелвæста æмæ ацыд. 
Цыппæрæм фæзынд 
Уыдон æмæ X ъ у ы н д о. Йæ уæлæ — цъæх цухъхъа, сау уæлдзарм худ, 
æрдæгæвзист хъама æвзист роныл, къогъодзитæ. Йæ къухы æппынæдзух 
дæр — ехс. Цъубыр йæ лулæимæ архайы, Сæмæг йæ лæдзæг цыдæр цыргъа- 
гæй лæгъз кæны. Гæнгæл донмæ дуртæ æппары æмæ сæм кæсы, куыд уылæн 
сайынц, уымæ — йæ сæр дисгæнгæ батилы. 
X ъ у ы н д о (йæ хъамайы сæрыл хæцгæйæ). Ам Кокийы 
æвастæй дæр æмæ ме ’вастæй дæр цыдæр ныхæстæ цæмæн ис? 
С æ м æ г (сабыр бахудгæйæ). Дæ фæхъхъау фæуон, Хъуын- 
до! Æмæ сымах, уæ дыууæйы æвастæй ома уасæг куынæ уасы, 
карк хъуыдатт куынæ кæны, уæд мах Хуыцауы æрцæф стæм?! 
Сымахæн табу кæнæм мах дæр. 
X ъ у ы н д о. Ахъаз-ма, Сæмæг, ахъаз, цалынмæ ма уын уыцы 
фадат ис, уæдмæ. Фæлæ иугæр Коки истæмæй афтæ æмæ уфтæ 
загъта, уæд æй алчидæр афтæ æмæ уфтæйыл нымайæд! Кæд Ко- 
кийы загъдыл разы нæ кома, уæд та — цæгъдгæ! 
С æ м æ г. О, о, мæ хур: иугæр Коки сырддонцъиуæн хъазы 
130 

æйчытæ æфтауын кæны, уæд æнæ уæлдай ныхасæй æфтаугæ у! 
Науæд та иннæрдæм дæр: хъаз йæ рады сырддонцъиуы æйчытæ 
згъалæд... 
Гæнгæл йæ куыст фæуагъта æмæ дзырдæппарынæввонгæй лæууы. Цъубыр 
сæм худæнбылæй хъусы. 
X ъ у ы н д о. Уый та, кæс-ма, мæ хъуыдыйы не ’рцыд. Фæлæ 
Кокийы æвастæй йæ дæлгоммæ фæлдæхт кæхц дæр хъуамæ мачи 
уæлгоммæ кæна. Фæлæ ды уыцы зондджынæй кæм вæййыс, Сæ- 
мæг, зымæг? 
С æ м æ г. Зымæг-йа? Дæ мады фарсмæ, æндæр уæдæ кæм 
хъуамæ уон! Гъе, æрмæст дæлгоммæ ныффæлдæхы æмæ, марадз- 
зæгъай, кæд æнæ Кокийы бафæрсгæ суæлгоммæ кома... Исты 
рæхойæн ма дын зæгъин дæ хойæн дæр, фæлæ уал дын æгъгъæд 
фæуæд ацы хатт: лæгæн йæ зæрондмæ ма кæс æмæ бæхæн та йæ 
уынд-кондмæ! Науæд, мæ хорз фыдæлты мæрдтыстæн!.. 
Г æ н г æ л (æнæрхъæцæй). Сæмæг, æз дæр Хъуындойыл иу 
сæнар цæвон æнæ Кокийы бафæрсгæ? (Нал банхъæлмæ каст бары 
ныхасмæ.) Нæл дæ, сыл дæ, уæддæр Кокийæн ныззай! О, уа! 
С æ м æ г (Цъубырæн, Хъуындомæ амонгæйæ). Кæд ма уæм 
ахæмтæ ис, фалæсых, уæд нæ гуырæй райгæ стæм. 
Ц ъ у б ы р (йæ лулæ та хусдымд кæны). Мæнæ ды йæ мады 
фарсмæ куы батыгуыр дæ, уæдæй фæстæмæ сихсыд се ’видийгæ 
гуырæндон... 
С æ м æ г (йæ къухтæ кæрæдзиуыл æрхоста). Нæ дын са- 
рæхсдзæн, цы, фидиссæгты фидиссаг фидисмæ! Хорз мæм æй 
æрбакъæдз кодтай, фæлæ — фæуæд! Нал дын уилын дæ ныхас 
дæхирдæм. 
Г æ н г æ л. Æццæй, Хъуындо, уæ кæрчытæ, Кокийæ æмри- 
зæджы ризгæйæ, лæхъуг æйчытæ æфтауынц, уæ хъуццытæн та 
се ’хсыр фæтуаг вæййы? 
X ъ у ы н д о. Æз дæм куы азилон, уæд ма сæнтдзæфæй 
уæлдай лæгуат дæр фæуыдзынæ! Йафтæ дæ апирдзынæн... 
Г æ н г æ л (йæ хьамайыл дыууæ къухæй æрхæцыд). Æз дын дæ 
хъустæ сæ бынæттæй куы баивон! Ды мæ хъамайæн йæ хъæдынмæ 
ма кæс: хъæбатыры къухты хъæдын кард фæринк у, дæу хуызæн 
тæппуды бæрны та болат дæр хъæмпы халæй уæлдай нæу. О, уа! 
С æ м æ г. Гæнгæл, дæ фæныкмæ дæ цалынмæ нæма арвыс- 
тон, уæдмæ дæхигъдауæй фæджелбетджын у. (Хъуындойæи.) Ды 
та, кæд дæхи зондæй чысыл дзырдхъом дæ, уæд-ма нын мæнæ 
дыууæ зæрондæй, тæккæ знон Симды фæзы уыцы лæппу æмæ 
уыцы чызджы астæу цы фыдбылыз æрхауд, уый зæгъ. Уагæр 
цавæр æнахъинон мæстаг фестут,оКокийы бæхджын æфсад? 
X ъ у ы н д о. Коки иугæр... (Йæ иыхас аныхъуырдта.) Коки 
æнæхъæн комбæсты дæр у нымад лæг, нæрæмон! Фæлæ Коки у 
Бацæйы мæсыг æфсымæр. Афтæмæй Цæттæлæг та ничи у, кæд 
Нокар чысыл цыдæр исчи у, уæддæр. 
131 

С æ м æ г. Ныр дæм искæцæй Нокар куы ’рбадзагъул кæнид, 
уæд уаридзавд маргъау зæрдæтахт æмæ тугтарст нæ фæуис, мыс- 
ты хуынкъ гал-кусæрттагæй нæ агурис, цымæ? 
X ъ у ы н д о. Куыннæ, куыннæ! Уый уæлæмхасæн ма дыгæйт- 
тæзайаг хъуг дæр. Фæлæ Хистгæнæн фæзы та цы рауад æмæ цы 
’рцыд, уый куыдфæндыйæ дæр рауайæд æмæ æрцæуæд, æрмæст 
Коки иугæр афтæ загъта, уæд æндæрхуызон гæнæн нал ис хаба- 
рæн! Цæттæлæджы æмæ уыимæ æгас фалæсыхы азым дæр у ту- 
гæй фидинаг. Æмæ уæхæдæг Цæттæлæджы марынмæ дзæбæхæй 
æриут! Уый нæй, уæд та уын мах кæм стæм æцæджы хъуыддагæн 
дæр бæхджын æфсадæй?! Æд мыстытæ æмæ уæ æд лыстытæ... 
Кæй уæ хатырæй æрмæст маргæ, кæй та ма судзгæ дæр! Нокартæ 
æмæ Æхсæлфтæ махæн ницы сты бон дæр æмæ æхсæв дæр! 
Фæндзæм фæзынд 
Уыдон æмæ У æ н г æ л. Йæхицæй йæ хъæрæй ныхас фæраздæр — фæсфи- 
сынæй хъуысы. Æдзухдæр фæстаг дзырдты кæрæттæ дывæр кæны, уæлдай 
хъæрдæрæй сæ фæзæгъы. 
У æ н г æ л. Æз загътон-тон! Æз федтон-тон! Цæгъдинаг сты 
фалæсых-сых! Хъыдзы-мыдзы сыдзмыдзы-дзы! 
Г æ н г æ л (сцгт кодта). Æвзæры кой скæн æмæ дæ къухмæ... 
дæ къухмæ йед сис — дур! (Цъубыры дуртæм кæсы.) Цъубыр, 
дæ дуртæй-ма мын æфстау авæр. Хъусыс, уæ авдсæрон уæйыг 
Уæнгæл хæхтæ зæххæмвæзгæнгæ æрбассæнды. Фæлæ дæуæн дæ 
авд усæй иу дæр куыннæ фæрæстмæ, афтæ уымæн дæр йæ авд 
сæрæй иу дæр зонды хъæстæ нæ фæцис. 
X ъ у ы н д о. Æллæх, мацы мын уæд: хомыс задыныл худти! 
Æз цæуын, мæнмæ стыр хъуыддæгтæ æнхъæлмæ кæсы... 
Куыд фæцæйцæуы, афтæ хæрхæмбæлд фæвæййы Уæнгæлимæ. Уæнгæл ын 
фæндаг радта. Хъуындо фæаууон. Уæнгæлыл — скъуыдтæ кæрцы къæрид, 
цыдæр æнахуыр хæлафгонд, пырх къогъодзитæ. Йæ ронбаст — фæскъау 
бæндæн, йæ комдæлы хъæдын хъама æмæ æхсаргард тъыст. У бæгънæгсæр 
æмæ бæгъæввад. 
У æ н г æ л (Гæнгæлмæ кæсы). Æвзæр ма зæгъ-зæгъ! 
Г æ н г æ л (тæккæ былгæрон слæууыд, тугæнæгау кæны). 
Ту, фалæсых! Хъыдзы-мыдзы размæ! Æдылы! (Йæ амонæн æн- 
гуылдз Уæнгæлмæ сарæзта.) 
У æ н г æ л (донгæрон слæууыд, ту кæны). Ту, фалæсых- 
сых! Хъыдзы-мыдзы сыдзмыдзы-дзы! Зондхъуаг! (Йæ амонæн 
æнгуылдз Гæнгæлмæ сарæзта.) 
Г æ н г æ л. Æмæ сымах уæ хист скъæты куы фæхæрут! 
Сусæгæй! 
У æ н г æ л. Æмæ сымах хуырхгуыбынтæ куы стут-тут! 
Г æ н г æ л. Хæдмæлхортæ! Бæдулхортæ! 
У æ н г æ л. Хомхортæ! Уæлартæй хæргæтæ! 
С æ м æ г (зæхх лæдзæгæй æрцавта). Ныхъхъус ут! Хуы- 
132 

цауы дзыпп куы фæхуынкъ вæййы, уæд дзы цынæ разгъæлы 
мæгуыр зæхмæ! (Цъубырæп.) Цæй, цæуыл ахицæн, мах зулдзаст, 
зулдзых чи кæны, уыцы хабар? Ды дæр ма дæ сывæдæг цъирын 
фæуадз æмæ хъуыддаджы бæлвырдыл бацархай! 
Ц ъ у б ы р. Цы бæлвырд хъуаг ма у? Мæнæ дын арс, мæнæ 
дын йæ фæд дæр: арс - уæ Цæттæлæг, йæ фæд - чызджы фæл- 
мæн уæраг æмæ йæ чызгон риуыл... 
С æ м æ г. Дзæхирæты сæнттæ зæрдиаг ныхасы сæр кæныс?! 
Ц ъ у б ы р (сыстад). Æндæр фидиуæг нæй. Мæнæн дæр 
тынг раст бафидис кодта, нæхи фарсы дуртæ, дам, дæ йеды... дæ 
фæтæн синты фаг нал сты, зæгъгæ. Гъемæ цæуын нæхирдæм... 
Доны бауайæн дуртыл куыд фæцæйцыд, афтæ фæцудыдта æмæ æрхауд йе 
’рбадæнтыл. Слæууыд йæ дон тæдзгæ, стæй бахызт фаллаг фарсмæ. Гæнгæл 
æмæ Уæнгæл худынц, Сæмæг дзурын куы райдайы, уæд сæ хъыпп-сыпп нал 
райхъуысы. 
С æ м æ г (йæ цæстытæ арвмсе ныццавта). Табу дæхицæн, 
домбай Хуыцау! Арыд сыгъдæй куыд нал тæрсы, афтæ донласт 
Цъубыр та — хуылыдзæй. Фæлæ-иу фыдæхтауæг, афтæ фæкæл- 
гæйæ, йæ сæр дуртæм куы ’рхæссид, дуртæм! Дзæгъæлы йæ нæ 
загъта, чи йæ загъта, уый, зæгъгæ, æвзæр — бынылзад... 
Ц ъ у 6 ы р (уæдмæ сæхи фарсы Ныхасы дуртæЛ иуыл сбад- 
ти). Кæмæй йæ хъусын, кæмæй? Уæ мæцъы бæндæн уе ’фцæ- 
гыл, афтæмæй иудадзыг уый гæс куы уыдыстут, уæдæ кæм цы 
фæфос кæнæм, кæм цы родыхъус рацъипп ласæм, цы фынæй 
байраг! (Хъæрдæрæй.) Родхъустæ! Бæндæнæфцæгтæ! 
С æ м æ г (йæ лæдзæгæй зæхх мæсты цæф æркæны). Асто- 
фырæллæх! Мæнæ ирон æвзаг цы цъыллинг у, ноджы ма йын 
лæджы ’фсармырдыгæй цæлхдур куынæ уа, уæд! (Алы фидисы 
фæстæ дæр зæхх лæдзæджы бырынкъæй æрцæвы.) Æмæ дæуæн 
дæ мад цæргæ-цæрæнбонты йæ куатæ дæлæмæ куы никуы æр- 
уагъта, уымæн æмæ саубон-изæрмæ æри-æригæнгæ хæдзари-хæ- 
дзар зылд! Æмæ сымахæн æдзух уæ уазæг æхсæны уазæг куы 
уыди: цыхты къæртт уын авæр, айчы æмбис уын авæр, фыдыз- 
гъæлы комдзаг уын авæр, нурыйы дæндаг, хъæдындзы сыф! Куы — 
зынг, куы — фынг! Иу хордзон тъанг нæ куырдта, æндæр... 
Ц ъ у б ы р. Ныр-иу калм йæхи маргæй куы мæлид, уæд 
дæуæй раздæр исчи фæхъипп уаид? Фидисдзæгъдæг! 
С æ м æ г (сабырдæрæй). Ды райдыдтай, амидингæнæг дæхæ- 
дæг дæ — æмæ мыст куы фæкъахы, уæд фылдæр хатт йæ пайда- 
йæн исты нæ рахауы... Иугæр дæхæдæг сæгъы къæдзилы мини- 
уæгæй æлгъыст дæ, уæд далысы дымæджы фæхъилыл ма худ. 
Ныр та фæстæмæ раздæх! (Сыстад, Цъубырырдæм дыууæ сан- 
чъехы бакодта.) Уæздан лæг йæ над адæмыл нæ хъæр кæны... 
Ц ъ у б ы р (йæ лулæйы тамако кæны). Цъисткомы схæрд- 
гæнæн нырма разæй ис — над кæуыл æрцæуа, уымæн кæстæртæ — 
æвдисæн... 
133 

Сæмæг йæ къух ауыгъта æмæ фæстæмæ йæ бынатмæ баздæхти, сбадти. 
Гæнгæл æмæ Уæнгæл уæдæй нырмæ кæрæдзиуыл былгæронæй иннæ 
былгæронмæ донкалæгау кæнынц. Ныр фæлæууыдысты. 
Г æ н г æ л (донмсе æдзыпсег кæсы). Уæнгæл, кæд дæм чысыл 
дæр зондыхъæр ис, уæд-ма уæдæ уый базон: доны фæнды дæр- 
гъæццон дур ныппар, фæнды дзы цыппæрдигъон дур нысхой, 
фæнды дзы дæу нынтъух кæнæ Цъубыры, уæддæр дон фæйнæр- 
дæм æмдымбыл цæгтæй цæмæн ацæуы? Хъыдзы-мыдзы размæ! 
О, уа! 
У æ н г æ л (йæ дзых ныххæлиу). Дæ хицау ай! Æмæ уый иу 
лæг дæр, йæ зонд йæ былтæй кæмæн кæлы, уый дæр куынæ 
базондзæн! Дзæн-дзæн! Суанг Нокар æмæ Локар дæр æмхæс- 
тæй-хæстæй! (Кæйдæр ауыны дардмæ.) Дæ хицау ай! Ай айдагъ 
æвзæр куынæ цæуы йæ коймæ: уалæ йæхæдæг Локар! Дæ хицау 
дæр æмæ мæ хицау дæр ай! 
Г æ н г æ л (йæ кьæмисæны комкоммæ йæ галиу æнгуылдз 
здухы). Ныр иу хъуыддаг цал хатты хъæуы дæ хъусы уасын! Ай 
дæ хицау, зæгъгæ, дзурынц адæм, дæ хицау ай нæ фæлæ! Мæ 
цæххыл мын маст ма кæн! 
У æ н г æ л. Цы сæ уæлдай ис омæ-мæ? Фæнды дæ хицау ай, 
фæнды дæ ай дæ хицауæй-уæй? Æз лидзын, науæд Локар дин- 
дин кæны. Есойы æнæсой — æнæнозт дин-дин. Мæн та ирон дин- 
дин хъæуы! Æд нозт дин! 
Г æ н г æ л. Уæнгæл, сымахмæ та цы хæринаг ис? Хæнкъæл 
хъæдуримæ? Махмæ та хъæдур хус дзидзаимæ! (Аздæхт Сæ- 
мæгмæ.) Сæмæг, ардæм дын дзы æрдавон? Кæхц ыл дæлгоммæ 
фæлдæхт у, фæлæ йæ æз Кокийы æвастæй дæр уæлгоммæгæнаг 
дæн. О, уа! 
С æ м æ г (йæ кьухтæ сцагыпа). Нæ, нæ! Уæхицæн хæлар 
уæд дæ мадимæ!.. 
Гæнгæл æмæ Уæнгæл фæйнæрдæм ацыдысты. 
Æхсæзæм фæзынд 
С æ м æ г æмæ Цъубыр. Локар уæзбын цыдæй æрбацæуы. Йæ сау 
пæлæз фадхъултæ æмбæрзы. Йæ гомсæры даргъ дзыккутæ — хъулон бæндæ- 
нæй баст. У зачъеджын. Йæ къухты æнæсцухæй — боннымайæнтæ. Йæ алы 
сныхас дæр — хиуылхæцгæ, йæ алы фезмæлд дæр — нывыл, аив. 
Локар (йæ рахиз къух йæ зæрдæсæр авæрдта, æркуывта 
йæ сæрæй). Уæ хъуыддæгтæ уын Хуыцау рæстмæ кæнæд æмæ 
фарн уæ ныхасы! 
С æ м æ г (йæ мидбынаты йын фенкьуыст). Фæрнджынæй 
фæцæр æмæ дæ Хуыцау разы уæд, мæ хур! 
Ц ъ у б ы р (фестæгау кодта). Алы бон æгас нæм цу! 
Л о к а р (куы Сæмæгмæ бакæсы, куы Цьубырмæ). Фарн уæ 
ныхасы загътон, фæлæ цыма...(Сæмæджы дæлварс слæууыд.) 
С æ м æ г (разырдæм фæгуыбыр). Цъубыр! Мæнæ нæм 
134 

æмбаргæ адæймаг сæмбæлд, хъулон гæххæтт фæрсæг, Уырыс æмæ 
Гуырдзымæ цæуæг æмæ раздæх, йемæ ауынаффæ кæнæм! 
Ц ъ у 6 ы р. Æз уæ ардыгæй дæр тынг хорз хъусын, мæн доны 
хæл-хæл нæ хъыгдары! (Æргомыздæхт сæм сбадт.) Фæлæ, кæд 
Локармæ Хуыцауы тæф хæццæ кæны, уæддæр уый нæ зоны, 
уалæ сæрвæты ном Сæгъдуцæн цæмæн у, далæ цъалайы цъыхы- 
ры чи басыгъта, чи йæ ныллæгуын кодта æмæ йæ Сыгъдты хуым, 
зæгъгæ, чи схуыдта, уый уыдæттæ нæ зоны! Гъемæ сæ аразæг 
Бицæгъуыр йæ рухс дунейæ куы рацæуа мæрдтæй æмæ мæм уый 
куы ’рхата, уæддæр... Кæрдзындих — зæрдæуæрст... 
С æ м æ г (йæ къухтæ бæрзонд систа). Табу, Стыр Хуыцау! 
Фæлæ ды дæр цы мæгуыр дæ, махмæ æнæ кæсгæ кæмæн нæу, 
мах æнæуарзгæ кæмæн нæу! Де сфæлдыст адæймаджы фæдфæ- 
ливæнтæ, сæрбихъуырæйттæн кæрон куыд нæй, уый цæй диссаг 
у, цæй! (Сыстад, тæккæ донгæронмæ бацыд.) Цъубырхъан! Мæ 
фыд Æхъмырзæ Джимарайæ ардæм де стырфыд Бицæгъуырæй 
дæр ма бирæ раздæр куы æрæфтыд æмæ уый куы суынгæгуд ацы 
комы æмæ йæ уый куы схуыдта Цъистком, уæд дæ армыдзаг 
цæсгом цытæ хъæцы дзурын?! О, Сыгъдты хуымы уыдис цъы- 
хыры дæр, фæлæ дзы хуым луаргæ зæххæй скодтой, зиугуыл- 
фæй цæугæйæ! Луаргæ зæхх-сыджытæй! Дурты цъарæй! Хох- 
вæхсты, лæбырдты, дуртæ сыхырнайæ сасирау луæрстой, æмæ- 
иу сæм цы рыг æмæ мæры тæпп бамбырд, уый уырдæм хастой 
афæдзæй-афæдзмæ. Уæлвæз тъæпæн та Хистгæнæн фæз уæд ра- 
хуыдтой, фыййæутты дзы сихордзау авд æнахъомы здухгæ-тухгæ 
уады амæддаг куы баисты... (Паузæ.) Гъемæ та дзы зноны бон 
дæр... Фæлæ азымы кæй дарын хъæуы, чи у райдианæй азимаг, 
уый та... Мастæн нæ къухбæттæг уазалзонд ныхас хъæуы, Цъу- 
быр! Нæ дыууæ тæнæг сыхы зондагур махмæ — æз æмæ дæумæ 
цæуынц! Сыст-фидисы ном та æндæртæн уадзæм... 
Локар Сæмæджы ныхæстæм йæ сæр разыйæ æнкъусы, дзурынæввонг фенкъуыст 
размæ, фæлæ йæ Цъубыр йæ къухызмæлдæй фæурæдта, Локар ын йæ сæрæй 
акуывта æмæ фæстæмæ йæ бынатмæ ралæууыд. 
Ц ъ у б ы р (тсеккæ доныбылмæ бацыд, йæ лæдзæг сисæнцой 
бавæрдта). Ды ахуыргæс дæ, Локар, æмæ хъулæттæгонд гæх- 
хæтт дæсны фæрсын зоныс, кæсыс ын йæ ногъайаг дамгъæтæ- 
цæмæдæрты æмæ йын йæ ныстуантæ-фæдзæхстытæ æвзарыс. 
Фæлæ мах та талынг уæрмы бадæг адæм стæм, мах нæ аууонæй 
дæр схъиугæ кæнæм. Гъемæ нын чысыл маст дæр тыхгæнæг у. 
Æрмæст ацы стыр æмæ къуындæг дуне мах азарæй хъулон нæу — 
суанг Хуыцауы уарзт дæр хъулон уарзт у, уый дæр нæм йæ амæнд- 
тæуарæн бон хъулон хонджытæ æрвиты! 
Л о к а р. Тобæ зæгъ, Цъубыр! Есо Чырысти дæр йæхæдæг 
Хуыцауы уарзон хъæбул у, æмæ мах дæр Хуыцауæн æмхуызон 
рисæй риссинаг æмæ æмхуызон цинæй цинаджы цæуæт стæм, 
Аман æмæ Атаны зæйц. 
135 

Ц ъ у б ы р. Хуыцауæй рох ма у йæ рæвдауæн бон! (Аздæхт 
Сæмæгмæ.) Нæ чызджыты хуыздæры нын фæндырты цæгъди- 
наг, къуыппæн зарджыты сæйраг æмæ фидисты фыццаг фæкод- 
тат, æгас адæмтæй дæр ныл худинаджы гакк сæвæрдтат æмæ ныр 
æнцад сбадинаг стут уæхицæн?! Иу худинаджы аргъ та æгас Ка- 
лак дæр кæй нæу, уый та дын мæн амонинаг фæцис?.. 
С æ м æ г. Æмæ алы гъæйтмæ дæр уæйтт хъæуы? Стæй цацæг 
рæстытæ дзурыс, уацæг дæ къона! Суæм уæдæ тугæйдзаг хылтæ, 
карды ком æмæ фаты фындзæй фидауынмæ ’рцæуæм, и? Фыд- 
комæй фыдæндæгъд хуыздæр, зæгъгæ, нын ныстуанæн баззад 
махæй зонынджындæртæй. Æмæ уал мæнæ фæрсæйкæсæг-бирæ- 
зонаг Локармæ дæр байхъусæм, куыд æмæ цы рауад, уый тых- 
хæй. Цымæ паддзæхты мидæг дæр афтæ уæлæнгæйтты рауайынц 
хæстытæ æмæ сын бафидауын та уымæн нал æмæ нал фентысы? 
Хæсткъахæг чи у, уыцы лæг-иу фæстиаты къуылымпы цæуылнæ 
фæзоны? 
Л о к а р (йæхиуыл дзуæрттæ бафтыдта). Æз цы дзурын, 
уый кæддæриддæр Хуыцауы цæстытæм кæсгæйæ дзурын. Ирон 
маст зныхы æфсонæн улæфтæй дæр схæцы, ныппæлхъ ласы... 
Знон цы ’рцыд, уый æз дæр хъус-хъусæй фехъуыстон, мæхи цæ- 
стæй та ницы федтон. Фæлæ ацы маст кæйдæр пайдайæн у æмæ 
йыл фу-фу кæны, æндзарæнтæ йæм калы... 
С æ м æ г (стыр разыйæ). Мæ зæронд сæр — дæ нывонд! 
Мыггагыскъуыдтæ дæр, мыггагдзагъд дæр кæйдæр æвзæр дзыхы 
ардыдæй фæвæййæм. Уыцы зондджын ардауæг йæ былтæ ирон 
кад æмæ намысы сойæ уæлæнгæйтты айсæрды æмæ раздæр æрфы- 
гæй схæцæм, хъуынтъызæрфыгæй, стæй нæ иумæйаг фыдгулы 
ардыдæй нæ сау дзыхтæ райхалæм æмæ хотыхтæм фæлæбурæм. 
Гæррæтт, дам, дыууæ лæгæн — хылы хос, хъæубæстæн та — хæ- 
сты хос. Ацы уавæр дæм уыйау нæ кæсы? (Йæ рахиз кьух Цьу- 
бырмæ фæрсæгау дары.) Чи у змæнтæг, кæцы у змур? Фыдбы- 
лыз джидæфæрæтау дыгомыг у, дыууæрдæм дзы у тас. Мæнæ 
хæст дыууæйæн æмбис куыд у, раст тæккæ афтæ! (Сабырдæ- 
рæй.) Махон уыл, чи зоны, æхсæнчъы хæст фæкодта, сымах та 
нæ арсы тындгæнинаг стут. 
Л о к а р (йæ кьухтæ табугæнаг лæгау йæ риуæмбæрц сис- 
та). Дунедарæг! Дунеуромæг! Мастагурмæ хуыздæр зонд æр- 
уадз! Иргъæвæг лæг адæмæн дæ хæрзиуæг у æмæ мæ иргъæвæ- 
джы хъомыс уæд! Æвдисæн та... Æнæ бæрæг-бæлвырдæй, æнæ 
сæрысуангæй цы нæ зонын, уым мæхицæй хъуыддагæмпъуз æвди- 
сæн цы ’гъдауæй саразон? Фисынмæ æвдисæн мæ куы рауайа, 
уымæй та æдас нæ дæн... 
Цъубыр сыстад, бацыд Сæмæгмæ хæстæгдæр, лулæйæн йæ тамакодоиыл 
хæцы æмæ лулæ, куыд дзуры, афтæ уæлæмæ-дæлæмæ кæны. 
Ц ъ у б ы р (Сæмæгæн). Ды, хорз лæг, æмбисæндтæй ерыс ма 
сид — алкæмæн дæр дзы йæ ныхмæ иннæ кæй лæууы цæхгæр 
136 

æндæр зондимæ, ныхмæвæрд зондимæ, уый тынг хорз дæр ма 
зоныс. Гъемæ æхсæнчъы хæст уыд, мысты ныхылд уыд, уый æз 
дæр нæма зонын! Фæлæ, арт куы къахай, уæд зынг стъæлфаг у. 
Æмæ махæн та Цæттæлæг уазал фæнык фенхъæл. Æмæ йæ уыцы 
зæрдæ фæсайдзæн: гуымыдза фырытæй сыкъаджынтимæ ма хæ- 
цут — уæ хъустæ дæр уæ нал фæуыдзысты! 
С æ м æ г (мæстæлгъæд худгæйæ). Ныр мыл, Цъубыр, фыр- 
тæссæй цъыртмиз куы бахæца, уæд дæм æвгъауаг нæ кæсын? 
Æви мæ уавæр мæнæ иу кæйдæрау уайы? Иу кæмæндæр, дам, йæ 
сæр лыг кодтой, уый та сын афтæ фæдзæхста, мæ сынкъ, дам, 
мын ма фæцагайут! Æз дæр ма уыйау цæуылты хæрын мæхи... 
Уæвгæ та мах рагæй нырмæ дæр стырзæрдæ адæм стæм — дон 
дæр нæ худгæйæ фæласы... 
Ц ъ у б ы р (ныхас цæхгæр иннæрдæм здахы). Локар, æмæ 
уæддæр дæ дин циу, кæцытæй у? Дзæхирæты ныхас зыгъуыммæ 
ныхас у, Мæхæмæты дин дын у, æцæг, далæ кæсæджы дин, не 
’лдæртты дин, æви? (Бахуды.) Кæсгонæн, дам, йæ уæрдоны сæ- 
мæн куы асæтты, уæд æй ироны аххос кæны, ироны ’фсон... 
С æ м æ г. Мах та — мæхъхъæлы. Науæд та — фалæсыхы! 
Ц ъ у 6 ы р (фыццаджы хъæлæсыуагыл йæ ныхас дарддæр 
кæны). Зарæгæн дæр фидауы кæсгон... (Базарыд.) Дзуарæфцæ- 
гыл, дам, мын кæсгон лæууы! Гъой, гъой, хæсты бон, дам, уæдæ 
Кокийы зæрдыл цæсгом лæууы! 
С æ м æ г. Куыннæ стæй! О, нæ! Æз цы тигъмæсимæг Кокийы 
зонын, уый зæрдыл мын цæсгом... 
Ц ъ у б ы р (нал æй бауагъта йæ ныхас фæуын). Зарæджы 
Коки æндæр Коки у... (Локарæн.) Гъы, гъы, дæ рынтæ — мæ 
гуыбыны, динтæй нын кæцы садзинаг дæ нæ айнæг дуртыл? 
Хæсгæ донæй суадон куыд нæй, афтæ садзгæ динæй дæр ног 
зонд уа, мæгъа... 
Л о к а р. Дуртыл тауинаг фыццаг хурыскастыл адзæгæрæг 
уыдзæн! Æмæ дуртыл тауинаг нæу, фæлæ зæрдæты, зонды, уды! 
Дæ зæрдæйы арфæй дæ, дæ уды уæрæхæй æмæ дæ дæ зонды 
авналæнтæй куынæ бауырна Хуыцауы æцæгад, дæхи Хуыцауы 
мидæг куынæ ферох кæнай æмæ дæхæдæг хуыцау куынæ суай, 
уæд дын нæдæра Хуыцау уыдзæн, нæдæра иман — ома разлæу- 
уæг, Хуыцауы къæсæр амонæг. Гъемæ уæд адæймаг, цы фæкæ- 
ны, уый йæхæдæг дæр нæ фембары, афтæмæй дæлимоны ахасты 
бахауы. Мæхæмæт-пехуымпары тыххæй та барæй загътон Дзæ- 
хирæтæн, Хуыцаумæ мын хъыг ма фæкæсæд. Ома, зæгъын, уый 
карз нозты ныхмæ карзæй лæууы, æмæ уæд ирæттæн сæ хабар 
хорз нæ уыдзæн — сæ арахъхъ сæ фынгæвæрдæй фæхаудзæн... 
С æ м æ г. Уый куыд нæ фæхаудзæн махæй, афтæ нæ хорз 
фыдæлты фарн дæр фидар куы уаид фæлтæрæй-фæлтæрмæ!.. 
Ц ъ у б ы р. Æмæ уæд Мæхæмæты фæдонтæ кувгæ дæр цайæ 
кæнынц? Мæнæн дæр æй мæ зæрдæ æрцагуры фæснозт — битъына 
фыхдонимæ... 
137 

Л о к а р. Æцæг уырнæг адæм Хуыцаумæ нозтæй нæ кувынц, 
аргъуаны адæм. Уæвгæ дæ куы уырна Хуыцауы æцæг, уæд æм 
цæмæйфæнды дæр æмæ кæцæйфæнды дæр кув, бынат сыгъдæг 
ран уæд, хæраймаг ма уæд, æндæр. 
С æ м æ г. О, нæхи ирон дин дæр уый куы зæгъы: Хуыцаумæ, 
дам, фæнды дзыхъхъæй кув, фæнды къуыппыл! 
Ц ъ у б ы р. Уыцы хорз Мæхæмæт мæм хæрам зæрдæ ма 
бадарæд, фæлæ йæ дин махæн бæзгæ дин нæма у! (Сæмæгæн.) 
Æццæй? 
С æ м æ г. Рæстæг, æцæгдæр, йæхи амондзæн. Хуыцау та 
уæрст нæу адæмтыл, стæй нæ дуне дæр æвæгæсæг дзæгъæл нæу — 
цыдæриддæр дзы цæуы, уый Хуыцауы зонд æмæ фæндæй. (Ло- 
карæн.) Фæлæ ма айфыццаг, цыма, цыдæр иумæйаг кувæн хæ- 
дзары кой дæр кодтай... Аргъуан у цы, йæ ном?.. 
Л о к а р. О, аргъуан. Æмæ æгас Цъисткомæн хъæуы иу ахæм 
иумæйаг кувæн бынат — цытджын æмæ сыгъдæг агъуыст дины 
дзуары номыл. Иннæ хатæны та хъуамæ гæххæтт хъулон кæны- 
ныл ахуыр кæнон, кæй фæнды, уыдоны. Стæй, о, йæ фæрсыныл 
дæр. 
С æ м æ г. Нымад цалдæр лæджы нæм зонынц æнæхъæн хæх- 
бæсты æхгæд чиныджы хъулæттæ фæрсын. Стæй нæм чи нæ 
фехъуыста нарон Мамиаты Хъарадзау æмæ куырттатаг Битарты 
Хъайтыхъойы кой! Уыдонау цыма базырджын чиныг фæрсынмæ 
рæвдз уыд Томайты Мæхæмæт дæр... 
Ц ъ у б ы р. Локар! Хуыцауы зæрдæхудт макуы райс, макуы 
йын сæнад у, фæлæ, зæгъæм, райстам дын дæ амонинаг дин, уæд 
нæхи ирон Хуыцау та цы фæуа? Стæй нæхи сызгъæрин Уастыр- 
джи та? Адæмтæй дæр иу лидзæг у, иннæ — сурæг, фæлæ дыу- 
уæтæ дæр уыдонмæ кувынц... 
Л о к а р. Хуыцау, о, иу у зæххы адæмтæн, фæлæ сызгъæрин 
Уастырджи та æрмæст мæнæ мæ дины сызгъæрин у, Чырыстийы 
дины дзуар!.. 
С æ м æ г. Цъубыры йæ бæлвырд нæ хъæуы! Кæд уыдоны 
фалæсыхы фарс у, уæд хорз дзуар у, хорз Хуыцау у, на уый 
нæй, уæд... Уæд адон — лидзæг, мах та — се ’фхæрæг сурæг! 
Йæх, Цъубыр, Цъубыр! Рагæй дæр æхсынцъысæр дæ, æхсын- 
цъысæр! Æмæ хорзæй дæр исты куы фæзæгъыс, уæддæр дын 
туагад дæтты! Раст дæ фæзгъæр мыд дæр дæуæн туагæргом уаид! 
Стæй дæ хъæддзарв дæр! 
Ц ъ у б ы р. Туаг дæр хаттæн зæрдæ бацагуры, æдзух мыдæй 
дæр сæлæт кæны, æлгъ. 
С æ м æ г. Уæддæр уыцы дзых, уыцы бæхджынгæнæг дзых! 
Уый ма дын куынæ уаид, уæд дæ халон йæ ахстонмæ фæхæссид! 
(Локарæн.) Ацы уæлгоммæ дунейы дыдагъ хъулæттæ, мæ хур, 
Локар, дæ сусæг гæххæтты хъулæттæй кæуылты зындæр фæр- 
сæн сты! Чи сын райхалдзæн сæ суйтæ, чи сын ныхсдзæн сæ 
мидчъизитæ, мæгъа, мæгъа... 
138 

Ц ъ у б ы р (йæ цæстытæ тыхæууæрстæй æууæрды). Стыр 
сихæрттæ мыл ссис, æндæр мæ цы ’ргæвдынц мæ цæстытæ? Цон 
æмæ зæронд хæррæгъау мæхи æруадзон — сихорыхуыст рынтæ- 
сонтæ сафæн у... 
С æ м æ г (знæтæй). Æмвæндмæ, æмдзырдмæ нæма æрцыды- 
стæм æмæ, дам, сихорыхуыст хъаймæты къæсæрыл! Æз мæ уды 
стæг æхсынын уæдæй нырмæ, ай та фыдæрцыдыл æргомæй хъа- 
рæг кæны, сусæгæй та — зарæг! 
Ц ъ у б ы р (барæй схъæрзы, йæ уæнгтæ ивазгæйæ). Зæронд 
йæ бызычъитæн дæр хос нал фæкæны... Адзалы хæкъуырцмæ 
дæр мæ бирæ куы нал хъæуы, уæд ма дын мæнæй, мæ хъаймæты 
’фсымæр Сæмæг, цæй уынаффæйы лæг ис? Мæнæн мæ фæндтыл 
рувас былысчъилæй æртæ футты кæны, стæй мæ дæхæдæг дæр 
куы куыйты хæринаг бакæныс, куы цы, афтæмæй ма мæ... 
С æ м æ г (йæ дзыхы абадт). Омæ уымæй дæр бæрæг нæу, 
уымæй, цы ’лгъысты мæгуыры дуг мыл скодта, цы бон мыл 
æрзылд, уый? Ды, Цъубыр, дæхæдæг дон дæ фындзыхуынчъы- 
тæй нуазын куы райдайай, уæддæр дыл æз нæ бадис кæндзынæн, 
фæлæ ма нын рæзинæгтæ дæр ис, æнхъæлцаутæ! Сагъæссаг нын 
уыдоны хъысмæт у, уыдоны фидæн! 
Ц ъ у б ы р. Хуыцаумæ дзæгъæл хыртт-мыртт нæй! Æмæ цы 
мæнг зæгъыс дон нуазыны хабарæй дæр — суанг мæхæдæг дæр 
нæ бадис кæнин мæхиуыл! Стæй сымах хуызæн фалæсых, хорз 
Сæмæг, йæ фалæсых кæмæн сты, ууыл мачи мацæмæй бахудæд, 
кæннæуæд йæхи худæджы хал уайтæккæ схаудзæн... Цы ’рцæ- 
уинаг у, уымæн та æнæрцæугæ нæй. 
Цъубыр ацыд. 
С æ м æ г (фæрсæгау Локармæ кæсы). Ау, дзæгъæлы сфæди- 
сон дæн Дзæхирæты дзæнгæрджытæй? Афтæмæй мыл рагон усы 
æмбисонд куы ’рцæуа: рагон ус, дам, иу хæдзармæ бацыд, æхсæв- 
бонмæ дзы фæкуыдта, стæй фысымты фæрсы, чи, дам, амард, 
чи? Ау, никуыдæр — ехсы къæрцц, никуыдæр — бæхы хуыр- 
рытт, афтæмæй æз та... Æз дæр акæсон хъæмæ, Локарбег... (Куыд 
фæзылд цæуынхъусæй, афтæ йæ къухаууо?1æй дардмæ акаст.) 
Дæ Хуыцауы хатырæй уалæ уыдон Тымбыл мæсыджырдыгæй чи 
хъуамæ æрцæйцæуа? (Арф ныуулæфыд.) Зæрондæй ма кæд бæр- 
зы уæрдæх истæмæн бæззы, æндæр мæлæтæй ма тæрс, зæрон- 
дæй тæрс... 
Л о к а р (кæсы уыцырдæм). Разæй Хъуындо йæ хъулон бæ- 
хыл, иннæ та... 
С æ м æ г. Иннæ та — Коки! Сæхицæн бирæгъты балæм- 
бæлттæ сæ тæккæ агургæйæ сты, æндæр уæдæ бонрæфты... Сыгъ- 
дæгæй нæ сыххаст кæнын ныхъхъуыды кодта! (Локармæ.) Гъемæ 
уый куыд у, уый, мæ хур, æмæ адæм агъуыд куыйтау афтæ æнцон 
ардауæн цæмæн сты кæрæдзиуыл? И? Тæссармæзонд æмæ фи- 
сынмæ базырджынæй уайтæккæ цæмæн фемцæдисон вæййынц 
139 

æмæ ма æмдых, æмвæндæй хох дæр куы сфæлдахынц йæ быны- 
бындзарæй! Гъестæй æрчъицынц, æркæсынц сæ митæм æмæ фæс- 
мойнагæй, цыма иронвæндаг кæнынц, уыйау сæ ехсыты цым хъæд- 
тæй се ’нæсæр сæртыл ралæууынц. Цæмæн афтæ сгуыхы хæрам 
зонд, адæмыл фыдохы бон скæныны фыдвæнды куы бацæуы, 
уæд? Кæм вæййы сæ аудæг Хуыцауы хай? Æппæтæй тæссагдæр 
та æууæндаг, æнæхин адæмæн Цъубыртæ сты. Ахæм дын хорз 
куы ракæна, уæддæр дын æй тайын нæ бауадздзæн, искæуылты 
дын æй дæ фарсы тæнæгæй фæкæндзæн... 
Л о к а р. Æрра зондджынтæ сæ фæдыл сайын-хонынмæ Иб- 
лисау дæсны сты. Æмæ сын сæ зонд тæрæзтыл барын хъæуы, 
науæд зынтæй раиртасæн вæййы, рæстмæаудæг сты æви фыдæх- 
хæссæг, уый. Дин дæ зондæн ахъаз куы уа, уæд дæ галиумæ 
асайын, афæливын нæ бауадздзæн. 
С æ м æ г. Хуыцауы зæрдæ ссар! Фæлæ, уыныс, нæй Цъубы- 
рæй уынаффæмбал! Зæронд кæд баци, уæддæр дзы зонды гуы- 
рæн хистæр нæ рауад — йæ зæрдæйы æфсарм æмæ йæ сæры зонд 
æмцæдисон не сты. Æфсармæй цух у йæ тыхджын зонд, йæ дзыр- 
дарæхст. Гъемæ ма уæдæ ныр ацы фалæсыхæн сæ абоны æппари- 
наг зонд райсомы æвæринаг зондæй лæг кæй фæрцы бафæлвара 
баивын? 
Л о к а р. Ирон лæджы фæстаг зонд Кæсæджы Биасланты 
æлдæрттæ сæ фæстаг хæдонæй æлхæнынц. Стæй уæдæ гуырдзы 
дæр ирæн сæ фæстаг зондмæ тæхудыгæнæг сты... 
С æ м æ г (хъæрдæр, тыхстдæрæй). Омæ нын кæм ис, кæм, 
адæмтæн уыцы хæлæггаджы зонд?! Хор фесæфт, уæд быдыры 
агуринаг у; зонд фесæфт, уæд та, дам, æй хохы агур! Æмæ мах 
хох хох нæу? Æви Цъистком æндæр хæхтæм бадзæгъæл? 
(Паузæ.) Цæмæн афтæ æнæстъæлфгæ æмæ худæнбыл у Цъу- 
быр, уый ды æмбарыс, Локар? (Нæ йын банхъæлмæ каст йæ 
дзуапмæ.) Уымæн, æмæ сæ сыхы нудæс хæстхъом лæджы ис, 
махырдыгæй та æрмæст æртындæс, уый дæр мæнимæ, хырыз 
стæгимæ, нымайгæйæ. 
Л о к а р. Ау, уырдæмты ’рцæудзæн хъуыддаг? Æви, æцæгæй 
дæр, дон кæй ласы, уый худгæйæ ласы? 
С æ м æ г. Афтæ, мæ хур, афтæ: Нарт дæр хъазгæ, худгæйæ 
фесæфтысты, се стырзæрдæйæ... 
Л о к а р (æфсæрмдзастæй). Сæмæг, мæ буц хистæр... Æрдæ- 
бон дæ иу ныхас афтæ уад, цыма Хуыцауы азымы дарыс... Ома 
адæм сæ куырмзондæй куырм фæтæджы фæдыл сæрсæфæнмæ 
куы ныххæррæтт ласынц, фæсмойнаджы фæндаджы сæр куы ’рлæу- 
уынц, уæд, дам, сæ Хуыцауы хай хуыздæр цы гæс вæййы, 
зæгъгæ... Хуыцау нæ ’вæджиауы домбай зондæй схорзæхджын 
кодта, цæмæй уæлæуон царды фыдæх æмæ фарн, галиу æмæ ра- 
хиз сæ кæрæдзийæ æвзарынхъом уæм. Мах та нæ цыбырхъуы- 
рæй бæстон ахъуыдымæ зивæг кæнæм. Æмæ уæд æнæфсарм, 
фæлæ зондджын куырм фæтæг фæзыны æмæ йæ фæсмойнаджы 
140 

фæндæгтæ мыдæй байсæрды, сæрсæфæны мигъ урсцагъд къуым- 
билау ныббадын кæнын кæны. Фæлæ адæмæн «ма кæнут» чи 
фæзæгъы, сыкъатæагурæй æнæхъустæфæуæг хæрæджы балц 
уыдзæн сæ балц, зæгъгæ, сæ чи фæфæдзæхсы, уый та се ’нæуы- 
нон свæййы. 
С æ м æ г. Омæ афтæ кæдмæ уыдзæн дунейы сконд, мæ къо- 
на, кæдмæ? 
Л о к а р. Цалынмæ зæххыл дыууæ лæджы уа, уæдмæ! Хъы- 
гагæн, афтæ... (Бахудæгау кодта йæ мидбылты.) Дуне, дам, иу 
лæгæн æгæр у, дыууæйæн та фаг нæ кæны, Цъисткомæй сын 
къуындæгдæр у. Йæ цæугæ царды цы бæллæхтæ æнхъæлмæ кæсы 
адæймагмæ, уыдонæй дыууæ сæйраджы сæйрагдæртæ сты. Фыц- 
цаг: æфсæстæй дзы хуы, нæл хуы рауайы! Дыккаг: стонгæй та — 
бирæгъ! Æмæ æрмæстдæр Хуыцауы æфсарм у нæ дарæг, нæ уро- 
мæг, нæ хъахъхъæнæг! 
С æ м æ г. Хуыцау дæ разы уæд! Фæлæ, дам, цы уыдзæн, 
уый цы уыдисæй фылдæр æмæ уæрæхдæр у, æмæ фидæны 6ы- 
дыртыл лæджы хъуыды не ’ххæссы. (Арф ныуулæфыд.) Нæй 
гæнæн: адæм хайгай сты, сæ иу хай — сæрджын, иннæ — æнæ- 
сæр. Æмæ æнæсæры фарстæн сæрджынмæ дзуапп нæй, уымæн 
æмæ æдылыйæ зондджын хъусæг никуыдæр вæййы. (Фæцæуын- 
хъус.) Ды нæма цæуыс? 
Л о к а р. Æрдæбон мæм уалæ уыцы барджытæй иу йæ къух 
тылдта, бахъæц-ма нæм, зæгъгæ, æмæ сæм æххæст фæлæууон... 
Сæмæг сисæнцойæ йæ лæдзæг райста, рæвдаугæ йæ æрсæрфтытæ кодта, 
базылди Локарырдæм. 
С æ м æ г. Зæрондæн йæ лæдзæг — йæ удæмбал... Дзæбæхæй 
уал баззай, уæдæ! Замана, замана... 
Ацыд. 
Æвдæм фæзынд 
К о к и æмæ X ъ у ы н д о æрбацыдысты, доны дуртыл Локарырдæм бауады- 
сты. Хъуындо — йæ раздæры дарæсы, Кокийыл — урс цухъхъа, урс уæл- 
дзарм худ, местæ, æвзист роныл — æвзист хъама æмæ æхсаргард, йæ фарсыл — 
ирон дамбаца, йæ къухы — ехс, Хъуындойы ехсæй аивдæр конд,. Коки æввахс 
бацыд Локармæ, Хъуындо иуварс балæууыд нымдгæнгæйæ. 
К о к и. Абонрайсом ма федтам, Локар, æмæ дын бонхорз нал 
зæгъын... 
Л о к а р. Табуафси, ницы кæны... 
X ъ у ы н д о. Кæны, кæны! Иугæр Коки ницы дзуры, уæд 
уый ахæм ницы дзурын у, ахæм, æмæ æнæхъæн хæхбæсты дæр 
афтæ ницы дзурын иу лæджы фырт дæр нæ сарæхсдзæн! 
К о к и (разоæры хьæлæсыуагæй). Локар! А дыууæ боны дын 
æз дæр хъуамæ дæ уазæджы æгъдау скæнон! 
Л о к а р. Бузныг дæ Хуыцау уæд. Буц ныхас — уазæгæн 
минас, фæлæ кæдмæ уазæг уыдзынæн, ныр мæйæ фылдæр... 
141 

К о к и (нæ йæм хъусы, дуртæм амоны ехсы хъæдæй). Æрба- 
диккам? О, хистæр нæ чи уа? Æз тæккæ Къутугæнæнты райгуырд- 
тæн. Цы аз, уый та афтæ фæнысан, æмæ, зæдбадæн цы агъуысты 
уыд, уый куывддзаутыл æнæнхъæлæджы ныккалд. Иу, Хуыцау хорз, 
æмæ дзы лæгзиан не ’рцыд, æрмæст дзы Гæнгæлы фыдæн йæ 
цæст схауд — фыдис ын дзы куыддæр æгъдауæй фæныхст... 
X ъ у ы н д о. Мах-иу æй гыццыл лæппутæй мæстæй дæр ма 
мардтам: «Каркæн — бохъхъыр, Гидзæ — сохъхъыр!». 
К о к и (тызмæгæй). Хъуындо! Æхсæлф дæ фарста! 
X ъ у ы н д о. Иугæр ды куы зæгъай, уæд æз Æхсæлфау 
айдагъ къуытты нæ бауыдзынæн, фæлæ ма гоби дæр! 
Л о к а р (Кокийæн). Æз та Комахсæнæй Урсыкъуырийы 
астæу райгуырдтæн. 
К о к и. Гъемæ уæдæ хистæрæн сбад. (Сбадтысты. Хъуындо, 
куыд лæууыд æмæ кæм лæууыд, уым афтæмæй баззад. Коки 
баздæхт Локармæ.) Локар, дыгурмæ дæр фæрсæг сонт у? 
Локар худгæбылæй йæ сæр разыйæ банкъуыста. 
Уæдæ дыл æнæхъæн зæй уадзын мæ фæрстытæй... Кæцы кой- 
маг дыгурæй дæ? Кæцон дин у дæ ног дин? Куыдæй ис хъулон 
гæххæтты хъулæттæ фæрсын зонæн? 
Л о к а р (сабыр худы). Калачы дины ахуыргæстæ дæр мæ-иу 
афтæ бакъуымы кодтой! Фыццаг мæ цæмæй фарстай? 
X ъ у ы н д о (цæттæрæвдзæй). Кæцы коймаг дæ? 
Л о к а р. Гурыкоймаг зæгъон? Гуры фидары дыгурæй дæн. 
Æз ма хæрз саби куы уыдтæн, уæд уырдæм афтыдыстæм тугхæс- 
джынæй... 
К о к и (дисгæнгæйæ). Уæдæ уый дыгур басастой Гур? Æзын- 
ма, зæгъын, нæхи дыгурæй дæ... 
Л о к а р (зæрдæбынæй худы). Дыгур ирон дыгур дæр не сты 
æмæ гуырдзыйы дыгур дæр! Дыгур сты дыгурон дыгур! Мæнæ 
ир дыгурон ир куыд не сты, афтæ. 
X ъ у ы н д о. Иугæр Коки афтæ кæм зæгъы, дыгур ирон 
дыгур сты, уым ирон сты! 0,о! Науæд — цæгъдгæ! Суанг рæст- 
дзинадæн дæр йæ амонд нæ ацыд, иугæр Кокиимæ æмдзæхдон 
нæу, уæд! 
Коки (уæзданæй). Хъуындо, цы хорз фидауыс дургомæй! 
Л о к а р (Хъуътдойæн). Цæмæй ма мæ фарста Коки, цæмæй? 
X ъ у ы н д о. Кæцон дин у дæ ног дин? 
Л о к а р (зæрдиагæй). Ног дин нын нæу — нæ рагфыдæлты 
дин у, аланты. Фæлæ цардыздухæнты^ферох. Зæххæй та дард 
бæстæйаг у... Сæ адæмы ном у... (Йæ хуыз фæсагъæссаг.) 
Иудейтæ... 
X ъ у ы н д о (ныддис кодта). Иуыдæйтæ?! Æрмæстдæр иу 
мады дæйынц ома? Уый сабыр роды ахаст нæу! Сабыр род сæдæ 
мады... Адон та нын иуыдæйтæ, нæ? Фыдуаг адæм кæй сты, уый 
уымæй дæр бæрæг у! Æмæ уæд — цæгъдгæ! 
142 

Коки йæм уæдæй нырмæ сæрбæрзондæй кæсы, йæ цæсгомы хуыз æмæ æууæлтæ 
нæ ивгæйæ, æрмæст ехсæй æнæрхъæц йæ агъд бацæв-бацæвгæнгæйæ. 
К о к и (Локарæн). Æмæ уæддæр уыцы адæмæн æппын ма- 
хырдыгон ницы ном ис? Гуырдзиаг, кæсгон, мæхъхъæлон ном 
исты? 
X ъ у ы н д о (нал та фæлæууыд). Кæд ма сæ мæхъхъæл дæр 
нæ зонынц, чи æмæ кæцон сты, уæд сын сæ фос уæдæ чи давы? 
Л о к а р. Гуырдзиагау сæ уири хонынц. 
К о к и (æхсызгонæй). Уыдон иронау уирæгтæ сты, уирæгтæ! 
Нæхи дзутт! Дзуттаджы бæхы, дам, дон аласта. Уæд ын уый йæ 
фæстæ сомырдæг дæр ма фехста, гъа, ай та, дам, дын цæфхæд- 
тæн! Уæд уыдон маринаг æмæ цæгъдинаг куыд не сты: æнæхъæн 
сомырдæг доны басхой! 
X ъ у ы н д о. Æз уымæй ноджы маринагдæр дзуттаджы зо- 
нын! Уыцы дзуттагæн та йæхи ласта дон. Æмæ йæ, куыдзæй 
гуырд, кæд æмæ ласта, цæуын æй кæцырдæм хъуыд, раст тæккæ 
уыцырдæм! Лæвар æй ласта дон, лæвар! 
Л о к а р. Уыцы дон ма ироны арынг дæр аласта, æмæ йын 
уæд йæ фæстæ йæ сасир дæр ма баппæрста, гъа, амæй дæр ма цы 
кæнын, зæгъгæ! Æндæр иронæн та йæ бæхы аласта, æмæ ма йæ- 
хицæн зæрдæтæ æвæрдта, уæддæр ыл иу ихсыд цæфхад йед- 
дæмæ нæй, зæгъгæ. 
X ъ у ы н д о. Æппын дыгурæй никæй æмæ ницы ласы уыцы 
алырдæм лæбурæг ивылд дон? 
Коки (зæрдиагæй). Æмæ уæддæр йæ дины хъапп циу уыцы 
иуыдæй дзуттагæн? 
Л окар (фæрсырдæм). Мæнæ мын фыццаг хатт цы зын у 
дины тыххæй дзурын, цыма мæ сызгъæрин доны калын æцæг- 
дæр, уыйау!.. Фæлæ... (Йæхиуыл схæцыд, сыстад.) Чырыстийы 
дины могортæ сты уарзт æмæ æфсымæрад, ома кæрæдзимæ уар- 
зон цæстæй кæсын æмæ æфсымæры зæрдæ дарын! Иу адæймаг 
иннæмæ, иу адæм иннæмæ! Ирон фыдæлтыккон æмбисонд дæр 
уæгъды нæ зæгъы: иу иннæмæн хуыцау у! Хорз лæгмæ æфхæрд 
куыд нæ хъары, афтæ нæ хæццæ кæны Хуыцаумæ дæр не ’лгъыст. 
Уымæн æмæ нæм йæ уарзон хъæбулты цæстæй кæсы. Æмæ хъуа- 
мæ мах дæр нæхи уыйау дарæм. Ома исчи дын дæ иу уадул куы 
ныццæва, уæд æм ды дæ уарзæгой æмæ быхсаг зæрдæйæ де ’ннæ 
æхсæрварс дæр ма бадар... Æмæ йæ маст ссæуа... 
Коки, Хъуындо (æмхьæлæсæй). Цы, дам, цы?! 
Л о к а р (цыма йæхи фембæрста, уыйау). Ницы, афтæ мæхи 
хъуыдыты адзæгъæл дæн... 
К о к и. Ай-гъай, адзæгъæл дæ! Нæ, ахæм дыууæрдæм нæми- 
наг хæмхудтæ æмæ диныл мах разы не стæм! 
X ъ у ы н д о. О! Æз дæр Кокиимæ кæдæй-уæдæй разы дæн! 
Л о к а р (мæллæг бахудт, йæ кьухтæ фæйнæрдæм акод- 
та). Æндæр дин та уæдæ мæнмæ нæй!.. 
К о к и. Локар, тæргайы фæдыл ма ацу, мах дæр рæстмæ 
143 

бамбар. Ме стырфыд Зиндзол чи у, уый-иу арв хæрдмæ фатæй 
æхста, ды кæй сæрмæ гыбар-гыбур кæныс, зæгъгæ. Уæд ныр æз, 
йæ байзæддаг, мæ мукъутæ барынвæндæй радар-бадар кæнон куыд 
арæхстдæрæй нæмынмæ кæмæндæр?! Ды ма мын уыйфæлтау хъу- 
лон гæххæтты тыххæй биноныгдæрæй бамбарын кæн: уымæн йæ 
хъулонгонд ныхæстæ комкоммæ дзыхæй дзургæ ныхæстæй кæр- 
дагдæр æмæ уырнинагдæр цæмæн сты? Цы хинцы кæлæнæй? 
Л о к а р. Уымæн, æмæ дины базырджын чингуытæ дæр Хуы- 
цауы ныстуантæй хъулæттæ сты! 
К о к и (сыстао). Локар! Дæ ахуырдон агъуыст Нокары 
къуындæг хæдзары нæ уыдзæн, фæлæ мæ галуаны! Гъемæ æз 
кæд æхгæд чиныджы хъулæттæ фæрсынмæ фæцарæхсон, уæд 
дын мæнæй — дыууæ æстдæсы галтæ! Æцæг ахæм фидарæй нæ 
ныхас: фаллаг фарсæй куыд ничи базона науæд дæр гæххæтт 
хъулæттæ кæнын, науæд дæр йæ хъулæттæ фæрсын! 
Л о к а р. Дыууæ æстдæсы галтæ бæргæ сты батæхудиаджы 
исбон, фæлæ не скъола хъуамæдæр иумæйаг уаæгас комбæстæн! 
(Цыдæр ахьуыды кодта.) Дæу та ма уæлæмхасæн уырысы æвза- 
гыл дæр фæцалх кæндзынæн... 
К о к и. Æмæ уыдоны дзыхыныхас махæй бирæ хъауджыдæр 
кæны? Ныр сын тынг зæрдиагæй исты зæгъ иронау, уæддæр мын 
ницы бамбариккой? 
Л о к а р (бахудт). Нæ, ницы дын балæдæрдзысты, иронау 
сын цыфæнды зæрдиагæй куы дзурай, уæддæр. Се ’взаг та иро- 
нæй хъауджыдæр тынгдæр уымæй кæны, æмæ... (Йæхимидæг 
схъуырдухæн./Родтæ сæм ис... 
К о к и. Родтæ-йа? Æмæ махмæ нæй родтæ? Къамбецы родтæ 
дæр ма! Дзæбидырты родтæ дæр ма! 
Л о к а р (тыхсы). Нæ, нæ! Уыдонæн йедтæ амонынц... 
нæлтæ... сылтæ... астæуккæгтæ... Астæуккаг йед... род... 
К о к и (цымыдисæй). Астæуккаг родтæ?! Уыдон та ма дзы 
кæцытæ сты? Сæ дзидза хæрынмæ бæззы? (Цыдæр фæхъуыды 
кодта.) А-а-а! Уыдон сын нæла-сыла родтæ уыдзысты, уыдон! 
Локар йæхи нал баурæдта, фырхудæгæй дыдæгътæ кæны. Хъуындойы дæр 
бæргæ фæнды худын, фæлæ та йæм Коки ехсæй бавзиды, æмæ та уæд уый 
дæр йæ дзыхыл йæ арм авæры. 
X ъ у ы н д о. Уæуу, мæнæ мыл æмбыд кау рафæлдæхт æмæ йæ 
быны фæхуыдуг дæн! Хъыдзы мæ кæнынц, худын та мæ нæ уа- 
дзынц! Надæй мæ æргæвдынц, кæуын та мæ нæ уадзынц! Ныр уыцы 
уырыс уыйбæрц родтæм цæуын зивæг дæр нæ кæнынц æппын?! 
Л о к а р (йæ цæссыгтæ сæрфы). Уыдоны родтæ дæр мæ нал 
хъæуынц æмæ сымах галтæ дæр! 
Локар ма сын цыдæр зæгъынмæ хъавы, фæлæ йæм Коки чъылдымыздæхтæй 
слæууыд æмæ йæ къухтæй цыдæртæ амоны Хъуындойæн, сæ ныхас та нæ 
хъуысы. Локар сыл йæ къух сабыргай ауыгъта æмæ ацыд. Фæсфисынæй 
Дзæхирæт йæ сæр хъавгæ радардта. Коки æмæ йæ Хъуындо нæ уынынц. 
Коки схсæй уæлдæф æргæрах ласта — Дзæхирæт удаистæй амбæхст. 
144 

К о к и (йæ къухтæ кафæг лæгау фæйнæрдæм айтыгъта). 
Йæх-йæх, Хъуындо! Ныр мын ды сæры хицау, зонды муры хи- 
цау куы уаис, Дзыбыртты бæх та æниу сыл бæх куы уыдаид, 
уæд ын байраг нæ ныззадаид, кæнæ исты астæуккаг род! Цæттæ- 
лæг та Нокары ныфсæй... Кæс-ма уымæ: нæ кусæджы фæрæт 
дæр ма мын байста! Фæлæ... Нæ, мæ хур Хъуындохъан, дæуæн 
Хуыцау, дунейы дыдæгътæй цæмæй цыдæртæ ’мбарай, уый нæ 
загъта, нæ! 
X ъ у ы н д о. Омæ мын æй ды зæгъ, ды! Мæнæн цы уæлдай 
ис дæуæй Хуыцауæй?! (Удаистæй.) Уа-æллæх! Мæ ныхæстæ 
нæхи ирон Хуыцаумæ хъыг ма фæкæсæнт! 
К о к и (Хъуыпдойы пыхæстæ йæм нæ хъуысыиц). Хъулон 
гæххæтт, хъулон! Уый адæмæн ног бардуаг уыдзæн, ног дзуар! 
Хъулон дзуар! Иу дзæбæх рагъыл скæнын хъæуы Хъулон дзуа- 
ры кувæндон! Базырджын чиныджы фæрцы та... Цъистком цы, 
Цъистком! Æгас хæхбæстæйæн дæр фæтæг! Сæр! Сæ разамонæг 
сæр! Сæ разæй цæуæг сæр! О, фæлæ адæм та дæ фæдыл цæмæй 
разæнгардæй, æнхъæлцау бæхау æвæллайгæ цæуой, уый охыл 
та... Хъуындо! Уый тыххæй та цы хъæуы? 
X ъ у ы н д о. Æмæ уый нæ фыдæлтæ раджы куы зыдтой: 
адæмæн, дам, афтæ зæгъ, мæ фæдыл уæларвмæ цомут, зæгъгæ, 
æмæ демæ фæраст уыдзысты, фæндаг куыд у æмæ кæуылты у, 
уымæй дæр дæ нæ бафæрсдзысты, афтæмæй! 
К о к и. Уый дæр фæуæд, фæлæ сын уæддæр фидардæры 
тыххæй зæрдæвæрæн хъæуы, истæмæй ныфс! Æмæ уый циу, 
дæумæ гæсгæ? 
X ъ у ы н д о (æвиппайды). Хорз ус! 
К о к и. Дæуæй зонд æрдуцыны бæсты хох ныллæмар, мыст 
сæлвын, тæхгæ маргъыл саргъ баппар! (Уыциу хъæрæй.) Зæхх! 
Зæхх у, зæхх, адæмæн сæ дарæг, сæ марæг, сæ зарæг, сæ хъарæг! 
Зæхх! (Паузæ.) Гъы, æмæ ды нæ лæппутæн фалæсыхы нард 
зæххытæй ныфс бавæрдтай? 
X ъ у ы н д о (фæсæрæнхуыз). Куыннæ! Сæрвæттæ-уыгæр- 
дæнтæй! Æрнæджытæ-хъугæмттæй! Фæтæнтæ-нарджытæй! Ракæ- 
сæнтæ-рацæуæнтæй! (Фæхъус.) 
К о к и. Дæ сæр зæронд уисойы къуыдырæй хост у, æви цы — 
иу хатт-ма дæ ныхасæн кæронбæттæн дæхæдæг скæн! Гъемæ, гъемæ? 
X ъ у ы н д о. Гъемæ сæ чи цы загъта, чи цы! Фæлæ сæ 
фылдæр сразы сты! 
Коки. Омæ бадыууадæс стæм? 
Хъуындо. О! Фæлæ ма цыппарæй нæмыг æмæ топпыхос 
хъуаг сты, Матæрсайы бæх та дзамбас у æмæ, дам, мын... 
К о к и (цæхгæрæй). Уыдзæн ын хæстон бæх, лæджы сæрты 
æдæрсгæйæ чи лиуыры, ахæм! Ды ахсæв нæмгуытæ фæуадз, топ- 
пыхос бæрцæй сбар, хæцъилы бызгъуыртæ бацæттæ кæн! Фæлæ... 
(Фæхъуыдыдзаст.) Фæлæ-ма йæ базон-базон базон, æз Нока- 
рæй цæмæй тæрсын, уый... (Æдзынæг æм кæсы.) 
10 Гусалты Барис 
145 

X ъ у ы н д о (бахудт). Цалынмæ дæ бæх мизы, уæдмæ мæм 
дæ ехс авæр, науæд мыл дзы куы ’рцæуай, раст куынæ зæгъон, 
К о к и (бахудт). Æмæ раст куы зæгъай, Бæтæгаты бæхы 
æцæг над дын уæд куы скæндзынæн! (Радта йæм ехс.) 
X ъ у ы н д о. Коки искæй карды хорз æмæ топпы хорзæй нæ 
тæрсы, фæлæ тæрсы Нокарæн йæ хорз зондæй! 
К о к и (сабыргай йæ сæр дыууæрдæм тилы, йæ ехс фæс- 
тæмæ райста). Ай, Хъуындо, дæуæн дæ хъуынджын мидæмæ 
куы у! Кæд æз истæуыл мæ фæстаг сулæфтыл фæсмон кæнон, 
уæд ууыл, æмæ ды ныры онг мæ цæсты ныллæг æвæрд кæй 
уыдтæ... Цом ныр! 
Ацыдысты. Дзæхирæт рацыд, алырдæмты ахъахъхъæдта. 
Дзæхирæт. Уæ ме ’нæхъуаджы раттæг Хуыцау! Даргъ 
æвзаг — цыбыр цард! Фæлæ мæ дзурæн дзых бамыры, ме ’взаг 
балхынцъы бæсты мæн дзæнæт дæр нæ хъæуы суанг æхсæвæм- 
бал лæгимæ дæр! О! Мачи мын макæй маст хонæд йæхицæн 6æ- 
рæгбон, уымæн æмæ Хуыцау радыгай уары йæ уаринæгтæ — фы- 
дызгъæлæй дæр æмæ стæджы хайæ дæр!.. 
Æмбæрзсен 
ДЫККАГ АРХАЙД 
Фыццаг фæзынд 
Сæмæг, Цъубыр æмæ Дзæхирæт. Лæгтæ доны фæйнæфарс бадынц Ныхасы 
дуртыл, Сæмæг йæ лæдзæг лæгъз кæны карды комæй, Цъубыр дымы йæ 
лулæ. Дзæхирæт йæхæдæг уым нæма ис — йæ ныхас хъуысы фæсфисынæй. 
Дзæхирæт. Фæдис хъæуы, фæдис! Хъæувæдис! Комвæ- 
дис! Фаттæ ссудзут æмæ сæ сулвæдисонæй алырдæмты фехсут! 
Æрбацыд. Йæ къух — лæдзæджы сæрыл, афтæмæй йыл йæ роцъойæ 
æрæнцад, æдзынæг кæсы лæгтæм. 
Дзæхирæт. А-гъа, уæдæ! Уæдæбайуæрстат, нæ? Æрдхорд 
лымæнтæ знаг лымæнтæй агæпп ластат, нæ? Гъемæ уæ мæ си- 
дзæр уды тæригъæдæй, кæй райсом у, уый хорзæх ма баййафæд! 
Лæгтыдзуар уе ’мбæлццон макуы уæд! 
Ц ъ у б ы р. Ды мын искуы искæмæй фæбузныг уай: дæхæдæг 
мæ не ’ргæвстай тæккæ знон, Сæмæгимæ иумæ цæмæн бадыс, 
зæгъгæ? Уæд ма нæ цы ’лгъитыс? Бынтон фæлдурæджджын ма 
у... Хæйрæджыты бæхтæрæг!.. 
Д з æ х и р æ т. Æмæ уæдæ иу зæрдæрухс хабар не ’руайы мæ 
хъустыл, иу зæрдæрайгæ хъуыддаг нæ уынын мæ цæстытæй! 
Сымах азарæй, сымах, лæгтæ! Гæнгæл æмæ Уæнгæлæн зыгъуым- 
мæ сæ ныхæстæ сты, сымахæн та — уæ хъуыддæгтæ. 
146 

С æ м æ г. Æмæ та дæ бамыргæнинаг хъустæй цы фехъуыстай 
æмæ та дæ бакуырмгæнинаг цæстытæй цы федтай уагæры, цы? 
Дзæхирæт. Дысон уæ, Нокары фалæсых, мæнæ Кокийы 
фалæсых мæлæты хæйттæй мыггаггай байуæрстой! Хъуындо йæхи 
рæхсæнджын топп дæр æмæ Кокийы мадзайраг топп дæр сиф- 
тыгъта, стæй ма йæ уæрæхдзых дамбаца дæр! Иу хæдзар уæ у иу 
мыггагæн маринаг, иннæ — иинæмæн, айдагъ Коки æмæ Хъуындо 
куыд нæ уой тугфиддон, афтæ! Уæвгæ дæр ма уын кæд исчи уæ 
туг агурæг баззайа, уæд. 
Ц ъ у б ы р. Ныр ды та ердойы былыл бадыс æмæ Кокииты 
фæндтæм лæмбынæг хъусыс, и? Хуыцаумæ дзæгъæл хыртт-мыртт 
нæй. 
Дзæхирæт. Æз дзырд нæ хæссын æмæ дзых нæ кæнын, 
фæлæ, хъуыддаг циу, уый дзурын! Æз æргом дæн, мæнæн мæ 
хъулæттæ калмау æддæрдæм сты! Дæуау бæмбæгæвзаг æмæ сындз- 
зæрдæ нæ дæн! Мидæгмæхъулон, о! 
Ц ъ у 6 ы р (йæ фæздæг Дзæхирæтырдæм бафу кодта). Де 
’взагыл дæлгоммæ сынкъ æрзайæд! Уынгты цъылын чи у, уый! 
Мидæгрын! 
Дзæхирæт (Сæмæгæи). Коки та нын ныр йед... йед 
уыдзæн... Локары хъулон чиныджы фæрцы... Йед... Фæдæг! 
(Фæджих, йæхи иыхасыл сдызæрдыг.) Фæдæг загътон? Æмæ 
уый хъуджы цыдæр куы у... Йæ фæздоны фæдæг. Сывæдæг та 
сабийæн фæхъæуы... 
С æ м æ г. Кæд фæтæг? Раздзæуин, адæмты сæр... Развæдгæнæг! 
Дзæхирæт (циигæигæйæ). Гъе, гъе! Дайранæй Кæсæгмæ 
æлдæртты æлдар абырæг Гостъойы фырт Коки — фæтæг! Æмæ 
уал йæ гæрзтæ Нокармæ рабаста! Мыствæндагыл дæр саджы цыд 
чи кæны, уыцы Нокармæ! Йæ риуыл нæмыг лауыз кæмæн кæны, 
уыцы Нокармæ! Фалæсыхы дзуг, дам, æнæ Нокар куы фенæ- 
бодз уа, уæд... 
Ц ъ у б ы р (худы). Уыцы нæмыг дæ сæрымагъзæй конд куы 
уа, уæд ын æнæлауызгæнгæ дæр цы хос ис! Дзæгъæл хыртт- 
мыртт нæй Хуыцаумæ! 
Дзæхирæт. Дæ дурзæрдæйæ конд нæмыг дæр фæуæд! 
Нокары уарт æртæдыдагъ къамбецдзармæй конд у! Стæй ма уый 
æдде згъæрхæдонджын, æндонзæнгойджын, æфсæн уæраджы 
чъириджын дæр у! Йе ’рдын — цымуисхъæдæй, йе ’рдынбос — 
хъарабахаг бур цыллæйæ! Йæ кард — тесмел тухгæ кард, раст 
æфсæйнаг æлвыны! Йæ хъæргæнаг — фæрдыгдзых! Ахæм лæ- 
джы къухæй мæрдтæм бацæуын йæхæдæг амонд у... О, о! 
Ц ъ у б ы р. Гъемæ йæм уайгæ! 
Д з æ х и р æ т. Сылыстæг æмæ нæлтæй дæр кæмæдæрты йе 
’рдын нæ тасы... (Йæ ссер аиыхта.) Уыцы фыдбылызы Цæттæ- 
лæгæн исты зæгъут, Сæмæг! Дысон нын Æхсæлфимæ не ’рвад 
Мырзаччы фæрæт байстой... Уæд искуыдæр ма... 
147 

С æ м æ г. Фæдзæхст хъæды та, хæрзаг, хуылыдзтæ кодта? 
Ц ъ у 6 ы р. Фыртæссæй уæдæ нæ кæны, нæ, хуылыдзтæ дæр 
лæг. 
Дзæхирæт. Дæхи хуызæн фæныкмиз искæй ма хон! 
(Сæмæгæн.) Уый нын амонд вæййы зын ссарæн, æндæр фыдбы- 
лызæн Хъуындо дæр — фаг, æмæ зæгъут уæ адæмæн, цæмæй 
сæхи æд сабитæ Сæгъдуцæн сæрвæттæм уæд та айсой Могоры 
хъæдмæ... 
Ц ъ у б ы р. Коки йæ сæрмæ уый не ’рхæсдзæн, æмæ сабитæ 
æмæ сылтæм... 
С æ м æ г. Æнæуи та уæ дымджытæ уæ фæсрон нытътъыстат 
æмæ нæм уæддæр лæбурды цæут, нæ? Фæлгæсæн рындзæй уæ 
уæлахизы райæн урс нымæт радарыны зæрдæимæ, нæ? Æмæ уæ 
сау нымæт куы радарат, уымæй нæ тæрсут? Стæй мын ирон 
æфсарм та цавæр хъуыддаджы сси цæлхдур Кокийæн? Ссардтай 
мын уæздан туг! 
Ц ъ у б ы р (йæ лулæ сыгъдæг кæпы). Сæ туджы уæзданæн 
сын æз зонæг нæ дæн, фæлæ мын цæрæг хæдзар дæр се ’фсармы 
ныллæгæй нæ систы! Хуыцаумæ дзæгъæл хыртт-мыртт нæй... 
С æ м æ г (фестад рæвдзгомау). Исчи хъуылæджы не схъо- 
мыл! Нард бæрзæй куыд самадтой, уый рох никæмæй у. Кокийы 
фыд Гостъо цæрынæй хæрынмæ абырæгæй фæхатт, фæндаггон 
адæмæй æнæстигъгæ никæй уагъта, ахста лæгты æмæ сæ кусæ- 
гæй уæй кодта Кæсæгмæ! Суанг ма æнахъом сабиты дæр давта 
æндæр бæстæтæм уæйæн! О, о! Уæздæтты номæй та тыхы хъа- 
лонгур зылд комæй-коммæ, æмæ-иу дзы йæхи къусы бын дæр 
истытæ фæхæцыд, уæдæ! Уалынджы Гостъойы йе ’нæфсисы 
фæндаг хъулгъамæ къамбецты рæгъау тæрынмæ самидин кодта. 
Фæдис сæ тæккæ Терчы цур раййæфта. Хæст сыл бацайдагъ. 
Гъемæ Гостъойы рæсугъд сæрыл мæхъхъæлоны зилгæ-здухгæ цъил 
сæмбæлд æмæ йын йæ сæры ’мбис фæхаста! Рæсугъд сæр та йын 
дзы уымæн зæгъын, æмæ конд æмæ уындæй Гостъо дзуар уыд, 
дзуар! Ныр фынддæсаздзыд Коки дæр — йемæ! Æмæ сын йæ 
фыды æмбалимæ рæгъау æрбафале кæнын бантыст — рагæй дæр 
сæрæн у Коки амалмæ! Кæсæджы сæ Гостъойы зонгæтæн ныу- 
уæй ластой, гъестæй далæ абырæгыстон Цъалагомы куыд уæрстой 
се ’фтиаг, афтæ фæхъуын сты, æмæ... Балон бирæгъау Коки 
æууæнкæй уыцы лæппуйы чъылдымырдыгæй амардта. Абон дæр 
ма дзы йæ туг агурæг нæй... 
Ц ъ у б ы р. Куыддæриддæр у, цыдæриддæр у, фæлæ дзы 
мæн зонд æмæ уынаффæйæ тыхсынгæнæг нæй. Мæнæ дæу дæр 
Цæттæлæг Симæн фæзы куыд ницæмæ æрдардта, раст афтæ! 
Чи ма кæны абоны кæстæртæй хистæрæй йæхицæн зонды гуы- 
рæн?.. 
Дзæхирæт сын уæдæй нырмæ уыцы лæмбынæгæй хъуыста сæ ныхæстæм, 
ныр фæкатайхуыз, дыууæ фисыны сæрты дæр йæ къухаууонæй дардмæ 
ахъахъхъæдта. 
148 

Дзæхирæт (удаистæй). Уаууына! Уæлæ æцæгдæр Фæ- 
дзæхст хъæдырдыгæй æрцæуынц Цæттæлæг æмæ Æхсæлф. Æз 
уайон æмæ Локары ссарон æмæ ма йæ нæ ног хуыцауæй афæрсон 
бæлвырддæр. 
Ц ъ у б ы р. Ды та-иу Локары риуыл ныллауыз у! 
Дзæхирæт. Хуыцау куы раттаид йæ цæфыл ахæм æхсæст 
хоры нæмыг! (Куыд фæцæйцыд, афтæ, уаууына, зæгъгсе, удаис- 
тæй фæзылд.) Ахæм фæндагæргæвдæг æмбæлæгæй Хуыцауы 
хызт уæд нæ алчи дæр! Уæнгæл æрбафсæры! (Донуайæн дур- 
тыл бауад иннæ фарсмæ, фæлæ та куыд фæцæйцыд, афтæ 
удаистæй сербалыгъд.) Уауу! Сæ иу — тыппыр, иннæ — дæнгæл! 
Ныр та Гæнгæл у мæ размæ бырсæг! 
Дыккаг фæзынд 
Уыдон. Г æ н г æ л æмæ У æ н г æ л фæйнæрдыгæй æрбацыдысты. Дзæхи- 
рæт æмбæхсæгау иуварс балæууыд, стæй фæтары. 
У æ н г æ л (йæ хъама бæрзонд систа). Хъыдзы-мыдзы размæ- 
змæ! Абон уæм дзы бæрæг уыдзæн, фалæсых-сых! (Хъамайæ 
алырдæмты рæхойы, уыимсе хæрдмæ æмæ бынмæ дæр.) 
Г æ н г æ л (лæгтæи йæ сæрæй акуывта). Хъæухор нæ чи у, 
уый Хуыцауы фыдæх дæр æмæ адæмы фыдæх дæр ссарæд! (Фæ- 
зылд Уæнгæлмæ, фæцъортт ласта йæ хъама, æвзиды йæм дзы.) 
Хъыдзы-мыдзы сыдз-мыдзы! Гъей, æвзæр фалæсых! Æз уын уæ 
сау тугæй мæ куыдзы хъæвдынты куынæ схæссон, фæлæуу! О, уа! 
С æ м æ г. Уæнгæл, дæ рынтæ дæ ныййарæджы гуыбыны, 
фæлæ уæддæр кæй цæгъдинаг дæ ды та? Мах фалæсыхы æвзæр- 
ты æви уæхи фалæсыхы ’взæрты? 
У æ н г æ л. Æмæ исты æдылы дæн? Æз æвзæрты цæгъдынæй 
сомыгонд дæн! Уæдæмæдæр тæккæ хæрзæджыты! Джыты! Иу 
хорз дæр куыд нæуал баззайа-йа, афтæ! Уæд мæнæ æз дæр, стæй 
Гæнгæл дæр, стæй... (Нæуæндопæй Цъубырмæ кæсы.) Стæй уæд 
уартæ Цъубыр дæр хæрзæджыты номхыгъдмæ хаст æрцæудзыс- 
тæм! Бæрзонд лæгтæ нал ис, зæгъгæ, уæд дæлæмæдзыдтæ иннæ- 
ты сæрты акæсынц-сынц! 
С æ м æ г. Ай æцæг куынæ дæ æдылы! Уæдæ, уæдæ: дугъ 
фæстæрдæм куы раздаха йе ’ргом, уæд къуылых хæрæг фæразæй 
уыдзæн! О, дунейы хæраймаг сконд афтæ у: иутæ бæхæй хæрæгмæ 
æрхизынц, иннæтæ хæрæгæй бæхмæ сгæпп ласынц. Фæлæ барцыл 
куынæ фæхæст уай, уæд къæдзилыл нал ныддæвдæг уыдзынæ... 
Ц ъ у б ы р. Æдылы дзы цытæ скала, уый зæгъынмæ дæс 
сæрджыны дæр нæ сарæхсдзысты. 
С æ м æ г. Адонæн уæдæмæ цыдæр мидис ис сæ хъыдзы- 
мыдзыйы, цыдæр! Бацæ уын йæхæдæг дæр бынтон сыгъдæг уа, 
бынтон æназым... 
Ц ъ у б ы р. О, нæ! Ныр та нæ цардыуаг нæ быдзæуты дæлæ- 
149 

син-уæлæсин, хъентæ-ментæ ныхæсты бындурыл амайдзыстæм?! 
С æ м æ г (фæстæмæ йæ бынаты сбадт). Лæг зондагур 
хатгай æдылыйы дуар дæр бахойы. 
Ц ъ у б ы р. О,о, стæй та уæд, дæхи загъдау, йæ сæр фæхойы 
тулдз лæдзæгæй. Кæд æм исты азым ис Бацæмæ дæр, уæддæр 
чызг йеддæмæ ницы у, сылгоймаг... 
С æ м æ г. Лæг — лауыз, сылгоймаг — фæлдахæг! 
Ц ъ у б ы р. Уый лæгмæ гæсгæ у! 
С æ м æ г. Дæ дзыхы — дзæбидыры игæр! Æмæ дæхимæ 
мидæгмæ уынæг цæстæй æркæстытæ кæн! 
Ц ъ у б ы р (цыма йæ нæ хъусы, уыйау дзуры). Æндæр куы 
ницæмæ тæхуды кæны сылгоймаг дæр, æмæ йæм дзæбæх фыййаг 
уа æмæ дзы лæджы алырдæмты рафæлдах-бафæлдах кæна! Сыл- 
гоймаджы сахсæнты мыггагæй æрмæст цонджы æвзист сахсæнтæ 
хъæуы, æндæр æй йе ’фсармæн сызгъæрин сахсæнтæ дæр нæ хъæ- 
уынц. Сæрибар æй куы скæнай, уæд та дын æй уайтæккæ уæгъди- 
бар схондзæн æмæ ма дын æфсармы фæлгæттæм тæрын комы уый! 
С æ м æ г. Кæд дын уыйбæрц нæуарзон æмæ уæнгæл уыдыс- 
ты, уæд дзы къуыриваг ды æнæхъæн авды цы æртеу-теу кодтай? 
Ц ъ у 6 ы р (пæ йæм хъусы). Сæ фадхъултæ, дам, разы- 
нынц... Ахæмтæ дзы ис, ахæмтæ, æмæ æнæ лæгтæй лæппынтæ 
згъалынц! Сæ фæдджи цас уæлдæр исой, уыйас сæ ирон æфсарм 
та дæлдæр хауд у! 
С æ м æ г. Ныр æфсармы бæркад уымæй аразгæ куы уаид — 
къабаты дымæджы дæргъæй, уæд сын сæ раст сæ уæлæты тух- 
гæтæ скæн! 
Ц ъ у б ы р (сонтæй). Цы, цы? 
С æ м æ г. Къуыри, зæгъын, авд боны... (Сыстад, акаст 
фисыны сæрты.) Кæм сты уыцы адæм, кæм? Раст дæлæты Цуа- 
нæтты фæндагыл фæивгъуыйынц! 
Гæнгæл æмæ Уæнгæлмæ аздæхт. Уыдон уæдæйсарæй дæр сæ хъæдын хъаматæ 
дуртæй дауынц, хатгай-иу кæрæдзиуыл доны сæрты дæр батутæ кодтой. 
С æ м æ г. Гæнгæл! Уæнгæл! Гъæйтт-мардзæ кæстæртау фæ- 
цырд ут æмæ мын ам æрбалæууын кæнут далæ Æхсæлф æмæ 
Цæттæлæджы — уæлæты сæ размæ фæут! 
Гæнгæл æмæ Уæнгæл фæйнæуылты азгъордтой. Сæмæг баздæхт йæ бы- 
натмæ, фæлæ бадгæ нæ кæны. Цъубыр йæ лулæйы тамако нæмы. 
С æ м æ г (Цъубырæн). Æмæ ’фсадхонтæ сыхаг кæмттæм нæ 
арвыстат? 
Цъ у б ы р. Дæумæ хъазын-худын кæсы, фæлæ Коки иугæр... 
С æ м æ г (фæтъæллаиг ласта). Коки дарæг уæ мауал баз- 
зайæд, кæд мын цъиуæй, бæдулæй Коки-хъохъи цы кæнут! Хорз, 
мах уæм хъул бауылдтам, фæлæ нæм сымах та тохси кæцырдæм 
уилут? Ирон туг згæ нæ кæны, уый уæ рох у? 
Ц ъ у б ы р (сыстад). Æмæ сымах, ирон худинаг хурмæ дæр 
кæй нæ фæлурс кæны, чызджы та йæ фидис мæрдтæм дæр кæй 
150 

суры, уый нæ зонут? Æфхæрд дæр мыггаггай у! Тугæйæхсгæтæ 
ис се ’хсæн! Науæд дын абон исчи дæ худ сисдзæн дæ сæрæй, 
сомбон та дæ уæхсчытæй дæ бæрзонд сæр! (Фæцæуынхъус.) 
С æ м æ г (хæстæгдæр бацыд донгæронмæ). Куыд цæуинаг 
дæ ныр? Ногæй та дын æй зæгъон, алы фалæсыхæн дæр йæхи 
фалæсых вæййы, зæгъгæ? Рæстмæхæц, рæстмæдзырд, рæстмæ- 
дзу æмæ рæстмæархайд адæмтæ — иу сых сты алы фалæсыхы 
мидæг дæр. Фисынмæ базырджынтæ, счъилзонд æмæ тæссармæ- 
хæцæг адæмтæ та иннæ фалæсых сты уыцы фалæсыхы мидæг! 
Уæд кæдæм цæуыс? Мæнæ ацы тæккæйыл Цæттæлæджы ардæм 
хъæуы, æмæ йæ æрдомæм! 
Ц ъ у б ы р. Разындзæн æй домæгау домæг! Уыимæ дæр кæд 
исчи сарæхсид Нарты Батрадз æмæ Æфсæроны фырт Алæфы 
симдæй æрсимынмæ! 
С æ м æ г (мæстæлгъæдæй). Авд усы æрхæссын дын бан- 
тыст, фæлæ уæддæр цы тынг ничи дæ! Уæдæмæ йæ цытджын 
Хуыцау зоны, кæмæн цы кæнгæ у, уый: хорз дын куынæ радта 
билцъ рауадзын... 
Ц ъ у б ы р (куыд фæцæйцæуы, афтæ ма йæм йæ уæхсчы 
сæрты радзырдта). О, раттаид мын бæгуыдæр! Æз дæр дæуау 
зиу æрхонын мæ сæрмæ куы ’рхастаин, уæд! Куыннæ бæззынц 
æмрыппæй æртæ фырты дæр, кæд арвистон тугæй сты, уæддæр! 
С æ м æ г (фæкуыддæрау). Уый та куыд зæгъыс, куыд? Цы 
зæгъыс?! (Йæ хъамайы сæрмæ знæт февнæлдта.) Æз дын ме 
’гæстæ æмæ мæ мæрдтыстæн! Кæс-ма ацы фаджысхормæ! Æз 
дын... (Фæсабыр.) Уæвгæйæ та... Саузæнгойджын сæмпæрчъи- 
мæ кард сласын дæр худинаг у! Дæумæ чи мæсты кæны, Цъу- 
быр, уый та дæуæй... Фæлæ уæддæр уыцы дам-дум хахуыр дæ 
дзыхæй цы цæсгомæй суагътай? 
Цъубыр йæ къух ауыгъта, ацыд. Сæмæг йæ фæдыл цасдæр джихæй фæ- 
каст, стæй йæ къухтæ арвмæ систа. 
С æ м æ г. Уæлæ Хуыцау! Цæй æнкъард цæстытæ ис дæуæн 
дæр, дæ фæхъхъау фæуа мæ сæттинаг сæр... (Бахудт мæллæг 
худтæй.) Уыцы фидис та... Хуыцау ныддæлæ-уæлæ кодта уæд 
æмæ нын æцæгдæр æртæ фырыхъулы хуызæн тырыны иумæ ра- 
лæвар кодта. Нокары фыд Инаго мæ хъазгæйæ афарста, дæ Хуы- 
цауы хатырæй, дам, зиу рахуыдтай, æви иу хъæбысхъазтæй æртæ 
фырты куыд самал кодтай, зæгъгæ. Кæйдæр фаджысдзых афтæ 
атауыс кодта... Кæс-ма уымæ, кæс — сидзæрты моймæ: фæд-фæ- 
дыл сидзæр чызджытæй авд æрхаста, ирæд адæмы ’гъдауæн æрмæст 
чысыл цыдæртæ фидгæйæ, æмæ... Дзæдæл! (Йæ зæрдæсæрхæцгæ 
катайагæй арауай бауай кодта, æрлæууыд.) Ныр дзы йæ тæккæ 
налат цъæхæй иу дзæбидыр быннозæй ма ныкъкъах! Уыцы ’взæ- 
рæн дæр ма^хæйрæджыты холлаг ис йæ удхосæн, йæ зæрдæ æрса- 
бырæн... (Йæ дзыхыдзагæй хъæр кæны.) Гъо! Хасты фæуай, нæ 
сых! Иу цъиуызмæлæг, иу куыдзысрæйæг уæд та! 
151 

Æртыккаг фæзынд 
Ц æ т т æ л æ г, Æ х с æ л ф, Г æ н г æ л æмæ У æ н г æ л фæдисонуадæй 
æрбакалдьгсты. Цæттæлæджы уæхскыл — гæрзбæндæи, йæ къухы — хъри- 
маг, йæ астæуыл — сау хъама. Æхсæлфмæ — дыууæ фæрæты, йе — уæхскыл 
топп, йæ астæуыл — сау хъама. Сæ уæлæдарæс — ирон куырæт, хæлаф, къогъо- 
дзитæ, уæлдзарм худтæ. Гæнгæл æмæ Уæнгæл ногæй сæ хъаматæ дауынмæ 
фесты. Æхсæлф дзурджыты дзыхтæм æдзынæг ныккæсы. 
С æ м æ г. Æхсызгон мын у уæ уынд, Цæттæлæг! (Сæ дыу- 
уæйы къухтæ дæр райста.) Фæлæ цæй хæстулæфт кæнут — 
Коки уæ йæ хъæлæсы ма рахæссæд, и? 
Цæттæлæг (ныкъкъæмдзæстыг). Иуæй нæм мæнæ адон... 
(Гæнгæл æмæ Уæнгæлмæ ацамыдта.) Нæ хъæуы æлдæрттæ 
фæдисы фесты, иннæмæй — дæхи хъæр, æмæ уæд мах дæр хæр- 
ды æрлæвæрдтам æмæ нæ лæф-лæф ссыд... 
С æ м æ г (сбадт йæ бынаты). Цæй фæдис систон, мæнæ 
мын, зæгъын, уæд та æгæр-мæгуыр доны къус исчи... 
Цæттæлæг (къуызгæйæ). Сæмæг, æмæ уыцы доны къус 
æхсидгæ бæгæныйæ нæй баивæн? Кæнæ та, йæ кæнæгæн дæр чи 
нæ бары, уыцы цъæхснаг налатæй?.. 
С æ м æ г. Уый, ай-гъайдæр, зæрдæйы маст хуыздæр æрæн- 
хъæвзы, фæлæ кæмæндæрты та хатгай сæ сæры уæлæнгæйтты 
зонд дæр фæсуры. И, ницы фехъуыстай ахæмæй æндæрæбон 
Симæн фæзы? 
Цæттæлæг (чысыл йæ сæрыл схæцыд). Ныр дыууæ боны 
дæргъы хъæды нæ лæгдоны стæм æмæ... 
С æ м æ г. Æмæ уæм нæдæр Дзæхирæты фæдисы дзæнгæр- 
джытæ сыхъуыст, нæдæр Кокийы хотыхты æрттывдмæ атартæ 
сты уæ цæстытæ, нæ? (Фæрæттæм амоны.) Дзæхирæт иу фæ- 
рæты кой йеддæмæ куынæ кодта, уæд сымахмæ та... И? 
Цæттæлæг (цыдæр ын цыма фехсызгон, уыйау). Иу дзы, 
о, Мырзаччы фæрæт у — Фæдзæхст хъæды та æртæ хуылыдзы 
акалдта, суанхъæдтæн, дам, мæ ’хсызгон бахъуыдысты. Иннæ 
фæрæт та Кокийы кусæджы у. Уый та æндзæлмттæн талатæ цагъ- 
та... (Фæтыхстхуыз.) Цы ма бачындæуа ацы хъæдцæгъдæг адæ- 
мæн... Кæд ма сын Цымытийы хъæдгæсты хин бакæнон... Уымы 
хъæдгæстæ дзуарæй дари хъуымацы æргъуынтæ æрхастой æмæ 
сæ хъæды кæрæтты фæрвыты зæнгтыл бабастой. Гъемæ сын сæ 
хъæдмæ фæрæтимæ ничиуал уæндыд, дзуары фыдæхæй тæрсгæйæ... 
Æхсæлф фæрæттæ сисрæбын æрæвæрдта, йæ сæр уæззау банкъусы, хабар 
хорз кæй нæу, уый æмбаргæйæ. Сусæг хъавгæйæ Цæттæлæгмæ ацамоны, циу, 
цы хабар у, зæгъгæ. Уый дæр йæ къухтæ фæйнæрдæм аппары, мæгъа, дам. 
С æ м æ г. Иттæг ахъаззаджы æрхъуыды у Цымытийæн! Фæлæ 
уыцы фæрæзæй æндæр хуызы дæр фæпайда кæн, уæд не сбæззид, 
цымæ... Цæй, Цæттæлæг, бавдæлæм æмæ нæ хъазты чызджыты 
астæутыл дæр уыцы дари æргъуынтæ бабæттæм! Кæд семæ риуæл- 
хъивæг æмæ уæрагдзæф симды цæуæг нал уаид. И? Куыд зæгъыс? 
152 

Цæттæлæг бынтон фæкъулбæрзæй. Æхсæлф дæр йæ сæр фæгуыбыр кодта. 
Стæй Гæнгæлмæ бацыд æмæ йын амоны, йæ хъама фæлдахгæйæ куыд дауа, 
уый. Уæнгæл дæр уæд афтæ кæны. 
Цæттæлæг (æнæуæндонæй). Сæмæг... Ахæм тынг бæгæ- 
ны нæм ис... Æхсиды æмæ пуртитæ æппары раст... Былтыл ны- 
хæсы... 
С æ м æ г. Æмæ уæд былтæ цæвгæ нæ кæны, цæвгæ? 
Цæттæлæг (фыццаг Сæмæджы ныхас нæ фембæрста). 
Сæрмæ дæр цæвы... 
С æ м æ г. Хæмхудтæй зæгъын æз, хæмхудтæй! Нарты Уаца- 
монгæйы ’нгæс гарз ма ссар, ма — исты ахæм дзаума, уыйау 
æхсидгæ бæгæныйæ йæ тæккæдзагæй фыддзæсгомгæнæг, худи- 
наггæнæг гуырдты хæмхудтæ, дардæй рацæугæйæ, куыд мыхъхъ 
ласа! (Цырд фæгæпп ласта.) Ныр ды кæдмæ рафæлив-бафæлив 
кæндзынæ дæ фаджысамæст къæдзил, и? Дæхи мæ цурæй бæгæ- 
ныйы ’фсон сайыс, и? 
Цæттæлæг (фæрсмæ йæм тарст цæстытæй кæсы). Æз 
нæ цæуын дæ цурæй... Æхсæлф фæндаджы дæргъ уæрхмæ бар- 
гæйæ суайдзæн æмæ æруайдзæн уайтæккæдæр... 
Цæттæлæг Цъубыры дуртæй дыууæ фелвæста, азылд комкоммæ Æхсæлфмæ — 
уый йæм чъылдымыздæхт лæууы — æмæ дуртæ кæрæдзиуыл бахоста. Æхсæлф 
æм фæкаст, æрбауад æм. Цæттæлæг дуртæ донмæ баппæрста. Æхсæлф ын 
йæ дзыхмæ æдзынæг кæсы. 
Цæттæлæг (уæнггай йын дзуры). Нæ-хи-мæ нык-кæн-ды 
ихы уæлсæр бæ-гæ-ны! Ду-ры-ны дзаг дзы рахæсс! 
Æхсæлф фæрæттæ куыд фелвæста æмæ куыд фæцæйцыд, афтæ Гæнгæл Цæт- 
тæлæджы уæлхъус фегуырд. Дзургæ уымæ кæндзæн, кæсгæ та — Сæмæгмæ. 
Г æ н г æ л (йæ къухтæ кæрæдзиуыл здухгæ хафы). Йарæби... 
О, уа! Бæгæныйы пуртитæ æз дæр цæмæн афтæ бирæ бауарзтон 
æнтæф бон, мæгъа... Æмæ лæг цыфæнды дæр фæуæд, фæлæ ду- 
рын æд бæгæны! Стæй лæг фæкæлын дæр зоны дурынимæ. Стæй 
дурынтæй дæр къаннæгтæ вæййы, æмæ уæд кæй фаг уа?.. 
У æ н г æ л (кæуынхъæлæсæй). Æмæ æз та-та? Мæнæй тых- 
джындæр чи хъæр кæны оммен-мен?! 
Цæттæлæг. Уайгæут æртæйæ дæр! 
Тындзгæ цыдæй ацыдысты. Сæмæг сбадти. Фæлваргæ цæстæй кæсы Цæттæ- 
лæгмæ. Уый йæ цæстæнгас радав-бадав кæны, куы йæ фындзы рагъ аныхы, 
куы йæ былтæ адауы. Хъæрзгæ-нæтгæ ныуулæфы. 
С æ м æ г. Цы нæтыс, цы — уæ хъуг зайы? Хъуг задис, гал та, 
дам, нæтгæ кодта. (Фæтъæлланг ыл ласта.) Дзур! Кæд дæм 
бадгæйæ нæ зынын, уæд та лæугæ дæр скæндзынæн! Цы рауад 
æндæрæбон Симæн фæзы дæу аххосæй? 
Цæттæлæг (сæргуыбырæй). Æфсæрмы дæ кæнын... 
С æ м æ г (фæлмæндæрæй). Уый уал хорз, æгайтдæр дæ 
нæма ферох, æфсæрмы кæнын та куыд вæййы, уый! Фæлæ ныл 
цы бæллæх æрцæуинаг у абон дæ азарæй, уый та Хуыцауæн дæр 
153 

дисæн хæссын хъæуы! Марыны тæрхон нын куы рахастой æмæ 
нæ хæдзари-хæдзар алы мыггæгтыл куы байуæрстой! (Фæхьуы- 
дыдзаст, бахудæгау кодта.) Цытæ дзурын уый, цытæ — цæй 
Хуыцауæн дисæн хæссинаг, цæй! Ай хъæудзагъдтыл дæр æмæ 
мыггагыскъуыдтыл дæр куы сахуыр стæм! Фæдисмæ дæр сæм 
зивæггæнгæ цæуын куы райдыдтам, уæд! Æцæг фæдис уæд уый 
уаид, нæ кæрæдзи куы нал мариккам, цæгъдиккам, сафиккам! 
Ахæм фæдисмæ Хуыцау дæр йæ арвы дуар байгом кæнид, фæлæ 
йæ нæ уырнид, æцæг афтæ у, уый! Дзур! Æви дын Нокармæ 
фервитон? О, кæм ис, кæм — мæ цæст ыл ныр дыууæ боны куынæ 
’рхæцыд... 
Цæттæлæг. Нæхимæ нæй, Елгонамæ йæ Дзанайтæм 
минæварæй акодтой. Æмæхсæвæджы фæзилдзыстæм, зæгъгæ, 
фæлæ... Дзæбидырдзуан кæд бафæстиат... Изæрмæ кæд, Хуы- 
цауы фæндæй, зынид. 
Сæмæг уæззаугай сыстад, йæ лæдзæг сисыл банцой кодта; размæ рацыд, къу- 
хæй ацамыдта Цæттæлæгæн, хæстæгдæр-ма мæм æрбалæуу, зæгъгæ. Цыма 
симгæ кæндзысты, афтæ йыл æрхæцыд, йæ мидбынатæй та не ’нкъуысы. 
С æ м æ г. Симгæйæ хъуамæ лæппуйы цонг чызджы цонгыл ма 
’ндзæва — кæсыс мæ цонгмæ? Ды уый зоныс, æмæ... (Иуварс 
ассыдта Цæттæлæджы.) Ды уый зоныс, æнаккаг, æмæ симæг 
лæппу чызджы буарыл... Цæй буарыл, цæй?! Йæ дысыл дæр ын 
куы андзæвы лæпггу, уæд цал хъамайы слиуырынц сæ кæрддзæм- 
тæй æмæ цал хъал сагсур лæппуйы бацарæфтыд вæййынц, уый ды 
зоныс? Дæ мады кас зоныс! Ды та Бацæимæ уый цыхуызæн си- 
мын самадтай, цавæр алæ-булæй кæйдæр минас æмæ цæлы фæстæ? 
Цал дзæбидыры дзы ныкъкъахтай? Ноджы ма уыцы налат цъæ- 
хæй! Æндæр уæдæ куыд батардта дæ зæрдæ чызджы бафхæрын?! 
Ноджы цавæр чызджы — æнæхъæн фалæсыхы фидауцы! 
Цæттæлæг (йæ сæр йæ риумæ æрхауд). Цъæхæй нæ 
уыд... Сырхæй уыд: фалæ ир хорласынмæ цыдысты æмæ сыл 
хæрхæмбæлд фæдæн, дзуары бынмæ цæугæйæ. Сæны лалым сæм 
уыд... Хъæбысыдзаг лалым... 
Сæ м æ г. Уæдæ та ам дæр бынтон нæхи азым куы нæй: фалæ 
иры лалымы хъус дæр та дзы кæцырдыгæйдæр сзынд! Гъемæ, 
гъы, гъы, нылвæстай дзы дыууæ-æртæ къуыстилуат дзæбидыры 
æмæ дæ зæрдæ ныссойфых, ныггæлæбу, и? 
Цæттæлæг. Æз Бацæимæ нæ кафыдтæн... Йемæ кафгæ 
нæ кодтон... Кафгæ Азирханимæ кодтон, Бацæйæн та йæ йед 
аныхтон... Салам дæтгæйæ... Ахъыдзы йын æй кодтон... 
С æ м æ г. Цы, цы, цы? 
Цæттæлæг. Йæ армыдзыхъхъ... йæ армытъæпæн! Ацы 
ирон дæлгоммæ, дывæлдах дзырдтæ... Лæг бар-æнæбары дæр 
фæфыддзæсгом вæййы... 
С æ м æ г. Ныр та йæ ирон æвзаджы æккой баххуырс дæ 
азым! Æгъ-гъа! Уæдæ уырдыгæй цæуы сæ хъыдзы-мыдзы не 
154 

’лдæрттæ Гæнгæл æмæ Уæнгæлæн дæр, уырдыгæй! Бирæ рæтты 
ма нæ схæрдзæн мах дæ хъыдзы-мыдзы, дæ сырх сæн бур рон- 
дзæй фæкалай! (Паузсе.) Мæнæ лæугæйæ цы зын у æнхъæлмæ 
кæсын. Цы баисты нæ бæгæныдзаутæ, ай мæ комыдæттæ ныхъуы- 
рын куы нал фæразын! Цас сæм кæны, цымæ, сым-сымы джи- 
ранка?.. (Баздæхт йæ бадæн бынатмæ, сбадт.) 
Цæттæлæг фисынæй акаст. 
Цæттæлæг. Тындзгæ æрцæуынц уæлæ... 
Цыппæрæм фæзынд 
Æхсæлф, Гæнгæл æмæ У æ н г æ л хæстулæфтгæнгæ æрбацыдысты. 
Æхсæлф æмæ Гæнгæлæн сæ къухты — дурынтæ æмæ сыкъатæ. Æхсæлф æд 
дзаг сыкъа Сæмæджы цур æрлæууыд. Гæнгæл æмæ Уæнгæл фæхибар сты. 
С æ м æ г (сыстад, райста нуазæн). Диссаджытæ! Мæнæ мæ 
зæрдæ цы уæлдай тынгдæр агуры Хуыцауæн батабутæ, балæгъстæ 
кæнын!.. (Йæ нуазæн уæлдæр систа.) О, æмбал кæмæн нæй 
æмæ æмсæр кæмæн нæй, уыцы иунæг Хуыцау! Ахъаз бакæн! Бирæ 
цыдæртæ хъæуы лæджы йæ цардагурæй! Фæлæ дæм æз нæ та- 
буйагдæр куывдæй кувын... Дунескæнæг, Дунесфæлдисæг, Ду- 
недарæг, Дунеуромæг дæ æмæ нын нæ хæзнаты хæзнадæр хæзна 
бавæрыны хъомыс саккаг кæн абон дæр æмæ æнусмæ дæр! Уый 
та у адæймаджы æфсарм. Æмæ, о Хуыцау, нæ ирон æфсарм нын 
макуы байсысын кæн! (Сабырдæрæй, лæтгутæн дзурæгау.) 
Иугæр адæмæн се ’фсарм фæцудыдта, уæд уый зон, æмæ сæ 
быныхъæрыссæуинаг фæндагмæ цæхгæр кæй фæуырдыг кодтой! 
Æмæ нæ бахиз уыцы фыдбонæй, иунæг кадджын Хуыцау, бахиз! 
Уæдæ хуынæрвитæг хæдзар дæр амондджын хуынтæ æрвитæд 
æмæ куывддон уæд! 
Сæмæг банызта йæ сыкъа æмæ йæ Æхсæлфмæ радта, уый Цæттæлæгæн рауагъ- 
та. Цæттæлæг йæхимидæг цыдæртæ адзырдта, арвмæ кæсгæйæ, æмæ баныз- 
та. Афтид нуазæн Æхсæлфы къухы дурынмæ бадардта. Уый йын æй куы 
байдзаг кодта, уæд ын æй йæхимæ радта. Æхсæлф йæ сæрæй æркуывта æмæ 
анызта. Гæнгæл дæр йæхæдæг куы банызта, уæд афтид сыкъа Уæнгæлмæ 
радта, æмæ йын æй куы байдзаг кодта, уæддæр ма йын дзы уагъта, æмæ 
бæгæиы зæхмæ кæлы. Уæнгæл уæддæр сыкъа дурынмæ дары рахиз къухæй, 
галиуæй та кæлддзæгтæ ахсы æмæ сæ схуыпп кæны. 
У æ н г æ л. Æгъгъæд у дын зæгъын-гъын! Мæ туг кæлæгау 
куы кæлы æнæвгъау-гъау! 
Г æ н г æ л (худы.) Омæ кæд æгъгъæд у, уæд дæ сыкъа иуварс 
айс! Бæркад зæгъ, ирон! 
Уæнгæл дыууæ хъуырттæн фæдæле кодта йæ сыкъа æмæ та йæ бадардта 
Гæнгæлмæ. Уый дурын æрфæлдæхта — нал дзы ис. 
У æ н г æ л (йæ армыдзыхьхъ асдæрдта, мæстæймарæгау 
дзуры). Дæ хицау ай! Дæ цæххыл маст! Афтæ дын нæ хъæуы! 
Дæуæн афтæ нæ хъæуы! Нæ дын хъæуы афтæ! 
155 

Г æ н г æ л. Сæрхъæн чи у! Мæстæймарын дæр нæ зоны! 
Афтæ дын хъæуы, зæгъгæ, дзурын хъæуы! 
У æ н г æ л. Æндæр дæ ницы хъæуы-хъæуы? Афтæ дын нæ 
хъæуы! Афтæ дын хъæуы фыддæрадæн ома. 
С æ м æ г (Гæнгæл æмæ Уæнгæлæн). Ныхъхъус ут! (Цæт- 
тæлæгæн.) Уæдæ, зæгъыс, айдагъ хуымæтæг хъыдзы-мыдзыйы 
сæрыл амæнты бæстæ Коки? О, æфсон æй хъæуы æрмæстдæр — 
рагæй дауы йæ дæндаг нæ чысыл ис-бисмæ... Цæуон æмæ æз 
дæр мæ мæгуыр лæджы хæцæн бацæттæ кæнон — сæнæрттæ са- 
майон. Цырддзасты мад нæ куыдта... Стæй нæхи гуырдтæм дæр 
Сынтбадæн уыгæрдæнмæ хабархæссæг арвитон. Цæттæлæг! Но- 
кары фæзындмæ лыстæджыты сæ мадæлтимæ чъырыны бакæнут 
дуарæхгæдæй, лæппутæн та, куыд æмбæлы æмæ цы ’мбæлы, уый 
рагацау зæгъ! Кокийы цъаммары маст иугæр махырдæм фефсæр- 
ста, уæд бырсгæ дæр махырдæм кæндзæн... Уый бадгæ Бадила- 
ты бадт кæны, цæугæ та Тæгиаты цыдæй, фæлæ михдзæуæгыл 
хъæлдзæуæг дæр бамбæлы... 
Сæмæг ацыд. Гæнгæл Уæнгæлы ассон-ассон кæны, йæ цурæй тæрæгау. 
Уæнгæл нæ комы, размæ-фæстæмæ фæйнæ иу санчъехы кæны. 
•Г æ н г æ л (Цæттæлæгæн фæрсырдæм). Амæй мæ демæ 
сусæг ныхас и! Зæгъ ын æмæ йæхи айса! Ныртæккæ Бацæ æмæ 
Азирхан ардæм мæнмæ ’рцæудзысты! 
Цæттæлæг. Мæнæ бонæн диссаг æмæ сахатæн æмбисонд! 
Дæумæ? Бацæ?! Стæй ма Азирхан дæр?! Æрцæудзысты æмæ — 
мæнæ дæумæ?! 
Г æ н г æ л. Мæнуылты дæумæ æмæ Æхсæлфмæ! Æцæг уал 
уæхи бафæсвæд кæнут. 
Цæттæлæг (Уæнгæлæн). Цалынмæ æз къæйттæй дæсмæ 
нымайон, кæд ды уæдмæ уæ уæлхæдзарæй рахъæр ласай, мæнæ 
дæн, зæгъгæ, уæд дын мæнæй иу лæгæй дæхицæн дурын йæ тæккæ 
хъæбатыр цъæх-цъæхид цъæхæй! Тæккæ изæр! 
Уæнгæл йæ мидбынаты цъилау ныззылд, стæй хæрдмæ сгæпп ласта æмæ 
уыциу тахт акодта. Цæттæлæг Æхсæлфæн йæ сæры фенкъуыстæй амоны, 
цом мах дæр, зæгъгæ. Ацæуынц. 
Г æ н г æ л (æрбадт Сæмæджы бынаты). Мæнæ цы ’хсызгон 
у .уыбыр рæстæгмæ дæр лæджы бынаты бадын! Лæджы бынат... 
(Йæхи фæстæдзæг ауагыпа, йе ’рбадæитæ адыуцæрдæм код- 
та, цыма арæхстджындæрæй сбадннаг у, уыйау.) Лæджы бы- 
нат лæгыл фидауы, бæргæ, фæлæ йæ хаттæн... Хаттæн хæрæ- 
джы сæр дæр фынгмæ хаст æрцæуы æмæ дзы, ратулыны зæр- 
дæйы бæсты, ныффидар вæййы. Фæлæ дæ адæм сæнтдзæфы, 
быдзæуы номæй тонын куы райдайой, уæд уый зон, æмæ дæ дæ 
амæлæты бонмæ дæр кæй пирдзысты! (Скаст арвмæ.) Нæ, мæхи 
Хуыцау, уæддæр æз дæуæй хъæстаг нæ дæн! Мæнæ дуне мæ 
алыварс, æз та йæ тæккæ астæу комы дæгъæл æмæ бæсты бикъау! 
Кæд Хуыцауы хуыздæр истæмæн æмæ ахсджиагдæрæн бахъæ- 
156 

уай, уæддæр дæ уыны. Уарзт та хæрæджы хъусыл дæр абады. 
Фæлæ æз, ау, мæ риуы цы сылыстæг рæвдауæн монцтæ сцæнд, 
цы зæрдæйы хъæзтытæ бамбырд, уыдон талынг ингæнмæ мемæ 
фæхæсдзынæн. (Сыстад, фисынæй акаст, аивæй ахьæр код- 
та.) Гъей, гъей, гъей! Цы фестут, бæдултæ? Кæм та уын чи ссис 
уæ хъыдзы-мыдзыйыл? 
Фæндзæм фæзынд 
Б а ц æ æмæ А з и р х а н хъуызгæ рацæуынц. Æрвылбоны иударон къабаты 
бынæй зынынц сæ салбарты фадгуытæ. Сæ къæхтыл — æнæзæвæт басмахътæ. 
Бæгъæмсар. Сæхирдыгæй тæккæ доныбыл æрлæууыдысты. 
Б а ц æ. Гæнгæл, дæхи йеддæмæ ам ничи ис? 
Г æ н г æ л (алырдæмты афæлгæсыд). Ничи! Йед... Фæкæсон 
уæм дуртыл æрбауайынмæ? (Уасæг хьæмпыл куы цæуа, уыйау 
йæ кьæхтæ бæрзонд исгæйæ, доны астæумæ бацыд, уым лæууы.) 
Б а ц æ. Нæ уæм цæуæм, фалæсых! Нæхионтæ ныл Хуыцауы 
ардæй хъоды бакæндзысты. 
А з и р х а н. Æз бæргæ бауаин, фæлæ дын дæ хъыдзыйæ 
тæрсын... 
Г æ н г æ л. Ма тæрс! Чызджы кæм ахъыдзы кæнын хъæуы, 
уый æз нæдæр зонгæ кæнын, нæдæр æй хъусгæ æмæ уынгæ искуы 
фæкодтон. Фæлæ уæ искæимæ бæргæ ахъазин æз дæр аходæнæй 
сихормæйы бинонтæй! Уæд æз фырцинæй цъæх тынтæ уафин! 
Б а ц æ. Кæсыс, кæсыс, амæн дæр зæрдæ куы ис æмæ йын 
фæлмæн фыды мур куы у махау! Æмæ йын цыдæртæ куы баца- 
гуырдта! 
Г æ н г æ л. Ныр мын уыцы цыдæртæ стыр æхсызгонæй цал 
азы агуры, иунæг Хуыцау йæ зонæг... 
Уæнгæлы хъæр хъуысы: «Цæттæлæг! Схæццæ дæн-дæн! 
Цъæхид цъæхæй-хæй!» 
Г æ н г æ л (дардмæ). Ды ма уым бирæ гъæй-гъæй фæкæн- 
дзынæ бæргæ! 
Б а ц æ (æфсæрмытæгæнгæйæ). Æмæ, Гæнгæл, уалæ Уæн- 
гæл кæмæ хъæр кæны йæ номæй, уый ам искуы хæстæг ис? 
Г æ н г æ л. Æхсæлф æви? 
А з и р х а н. Æхсæлф мæ мæты хауд у! 
Г æ н г æ л. Ай æцæг æрра куы дæн! Бацæ мæ йæ цæттæ 
лæгæй фæрсы, йæ цæттæ, æз та... Æз та æдзæттæйы кой кæ- 
нын!.. (Бацæйæн.) Дæ хъыдзы кæныны æмгъуыд та æрхæццæ? 
Омæ уал дын æй æз дæр аныхдзынæн... 
А з и р х а н. Дæуæн дæ ныхтæ амад не сты! Ды лæгæн йæ 
армыдзыхъхъ иннæрдæм дæр ахуынкъ кæндзынæ! 
Б а ц æ. Ныууадзут-ма уæ бырынцъаг ныхæстæ! Гæнгæл! Мæ 
уды гага фæдыууæ уæд, ды нын... Уыйфæлтау ма нын дæ зар- 
джыты фæлмæндæртæй акæн, бынтон цæхджын-дойныгæнаг чи 
157 

нæу, уыдонæй. Мæ зæрдæ мæ ацы хатт цыдæр æнахуыр тæлы- 
тæй æлхъивы, æмæ мæ алыварс дун-дуне дæр цыма фæкъуын- 
дæгдæр... Сымахырдæм, ома фалæсыхмæ бауайыныл дæр дын 
разы дæн... Дæ къух мæм æрæнцойæн авæр! 
Гæнгæл æм басанчъех кодта, йæ къух ын райста, æххуыс ын кæны. Бацæ 
цудгæ-мудгæ лыггаг дурыл куыд æрцæйлæууыд, афтæ йæ дыууæ къахæй 
дæр доны скуыси. 
Б а ц æ (удаистæй). Уауу! Мæ басмахътæ! Ныйивæздзысты 
мын ныр! 
Гæнгæл йæ цуры дзуццæджы æрбадт, йæ къæхтæм ын æвналы салбары 
æддеты, хæрдмæ йæм скæсы. 
Г æ н г æ л (тсеригъседгсенгæйæ). Ницы ныццавтай дæхи? 
Никуы дын сцъæх, стæ-ма, æркæстытæ дæм кæнон. (Йæ салба- 
ры фадыгыл ын хæрдмсе схсецыд, ксесы йын йæ къахмсе, рæвдау- 
гæ йын æй сæрфы.) Цъæррæмыхст дæр дын нæ фæци! Фæлæ 
дын, айчы буарау лæгъз кæй у, уый дæ ницыхъыгдары? (Йæ 
къух уæлдæр кæны.) Стæй, куыд уæлдæр, афтæ цыма тæвддæр 
дæ... Ницы тас дын у? 
А з и р х а н (æнæрхъæц скафæгау кодта). Гæнгæл! Мæн 
дæр-ма тагъддæр уæхирдæм фæцæйкæн! 
Б а ц æ (йæ къах атыдта). Фидиссаджы къуыппæн зарæджы 
сæйраг мæ кæныс! Фæндырты цæгъдинаг! 
Г æ н г æ л. Дæу фæндырты цæгъддзысты, де ’рвад Коки та 
ахсæв нæ сыхы кард æмæ топпæй цæгъдинаг куы у! О, уа! Уымæн 
йæ игæрыл цæхх айзæр! 
Бацæ фæстæмæ сæхирдæм дон-дон бауад, Гæнгæл та доны астæу 
æрфæтъæн. 
А з и р х а н. Ралæс тагъддæр! Исты уытъырны дæ схилдзæн, 
æрра! 
Г æ н г æ л. Хорз, æмæ сусæны мæй у, æндæра лæгæн йæ 
хъæппытæ... 
Бацæ, Азирхан (æмхъæлæсæй). Мауал æй зæгъ! 
Гæнгæл былгæронмæ рацыд, йæ дон лæдæрсы. Куы йæ къæхты бынмæ 
кæсы, куы йæ хæлафмæ, куы чызджытæм. 
А з и р х а н. Уæддæр цыдæр æвзæр загътай. Комнизæй фæ- 
сæй! 
Г æ н г æ л. Афтæ мæ æлгъитыс? Гъемæ ма уын уæдæ æз куы 
азарон!.. 
Бацæ, Азирхан(æмхъæлæсæй). Тобæ, Хуыцау! Куыйты 
коммæ ма бакæс! Азар ныр! 
Г æ н г æ л. Æмæ уæ хатыр-табуафси кæм ис? 
Бацæ, Азирхан (æмхъæлæсæй). Табуафси, хатыр! 
Табуафси, хатыр! 
Г æ н г æ л (йæ сæрæй сын акуывта). Табуафси! Табу, æфсин! 
Кæцы зарæгæй уын райхалон уæ дуду зæрдæты æлхъывд тæлытæ? 
158 

Б а ц æ. Хæрзбынтон æнæуæгтæ, фыддзыхтæ нæ хъæуы! 
Æддæкъах, æддæгæс чызджы зарæг! 
Г æ н г æ л. О, уа! (Базарыд.) 
Сусхьæд сыфтæрджын, уæд халонбадæн, гъей! 
Аоои мыл цы хуоут, Цъисткомы фæснвæд, гъей? 
Сусæгæй сывæрджын æз фарон куы бадæн, гъей! 
Иннæ: 
Сæ фæрвæй — сæ бандои, бадгæ дæр ыл нал кæнынц, ой! 
Сæ мæрдæй фæбадон, батæ дæр мын нал кæнынц, ой! 
Иннæ: 
Терк-Турчы бæсгпæ — уарынджын бæстæ, гъей! 
Нанайы буц чызг, цы ми дыи кодтой, 
Цы ми дын кодтой дысон æхсæвы, гъей! 
Дысон æхсæвы уæ арыиджы фæстæ, гъей? 
Иннæ: 
Терчы фале — Къуыдары бæстæ, гъей! 
Дысон мын, чызгай, куыд аирвæзтæ, гъей? 
Уæлæ мын рагъыл хъихъыри гакк-гукк, гъей! 
Уазæг чызджы мын иу къуыри раттут, гъей! (Паузæ.) 
Бацæйы-ма мын иу æхсæв раттут, гъей! 
Б а ц æ. Дæ былтæ хæргæхæлмагæй нæ рафаддзысты? 
Г æ н г æ л. Уæд та афтæ: Азирханы мын иу бонмæ раттут, гъей! 
А з и р х а н. Æз дæм иу боны номыл мæ фадхъул дæр нæ 
равдисдзынæн! 
Г æ н г æ л. Æхсæлфæй уæдæ лæппухъæбыс бау, фырыхъулы 
хуызæн лæппутæй авд! 
А з и р х а н. Арс дæ ныттонæд! 
Г æ н г æ л. Æрдæбонсарæй мæ цыдæр арс рох кæны, цыдæр 
арс... Огъо! (Бацæмæ фæзылд.) Бацæ! Мæнæн сырдты мыгга- 
гæй арсæй æнæуынондæр ничи у! 
Б а ц æ. Цы дын кодта уагæры? 
Г æ н г æ л. Уæдæ дæуæн æрдæбон дæ буар айчы буарау 
лæгъз куы уыд, уыцы сатæг дзæбæх, уыцы! Уæд арс та сылгой- 
маджы йæ хъуынджынæй цæмæн фауы?! 
А з и р х а н. Уый, зулкъ æлгъæй мард, зæгъгæ, арсы хуызæт- 
тæй фæзæгъынц! 
Г æ н г æ л. А-а-а, æзынма, зæгъын, кæд арс йед у, хахуыр 
ахуыр... (Базарыд.) 
Калачы фæндаг Къобыл æруади, гъей! 
Ахæм хъуыддæгтæ къордыл æруади, гъей! 
Къахгæ къодах, гæбына халас, гъей! 
Цæй-ма, Бацæ, дæ (Паузæ.) дзабыр ралас, гъей! 
Сахары сæрмæ Æрхоны адаг, гъей! 
Нæ уазæгæн, дам, йæ хæлаф адавд, гъей! 
Джызæлы сæрмæ Хъобаны бæстæ, гъей! 
Уый та кæд разынд гобаны фæстæ, гъей! 
159 

Кæнæ: 
Æхсæрыл хуыссæг нал хæцы, 
Уый, дам, уарзоны тыххæй у! 
Æхсæв мыл сыфтæр нал хæцы, 
Уый, дам, уазалы тыххæй у! 
Бацæ, Азирхан (æмхьæлæсæй). Афтæ нæу, иннæрдæм у! 
Г æ н г æ л. Уыцырдæм у, уыцырдæм! Æхсæрыл дæр, бæрз- 
бæласы кæй уарзы, уый фыдæй хуыссæг нал хæцы! Мæнæн та 
иунæгæй сусæны мæй дæр уазал у æмæ мыл цæй сыфтæр рахæ- 
ца?! Мæ фарсхъармгæнæг мæ фæцис, зæгъгæ, уæд фырцинæй 
сæрджын саджы къабузджын сыкъатæ рауадзин, сыфтæр нæ 
фæлæ! (Йæ хьамайы сæрыл æрхæцыд.) Фæлæ ныр дæр æз иу 
зæрдиаг кафт æрсадзин къах-къухтыл. Æмдзæгъд мын нæ хъæуы — 
æрра доны хъæрмæ дæр кафы. Бацæ æмæ Азирхан! Уæ фалæсы- 
хаг дзыхтæй-ма мын ацæгъдут мах уæ кæрдтæй цæгъдыны размæ! 
Кæд мæ фæстаг кафт у мæ мæлæты размæ, уæд та? 
Бацæ æмæ Азирхан æмхъæлæсæй цæгъдынц сæ дзыхтæй: 
Гутты-гутты-гудыла! 
Дакки-дакки гæлæбу! 
Гæнгæл рог кафт скæны, æрлæууы æмæ сæм базары: 
Гутты-гутты — гъдыла! 
Дакки-дакки гæлæбу! 
Чындзы хуынмæ фæлæбур: 
Цы у, уымæй æлæм у! 
Г æ н г æ л (æркафы æмæ фæлæууы). Азирхан! Уæдæмæ, 
хуыссæг кæуыл нал хæцы, уый дын зæгъон? (Базарыд.) Æхсæл- 
фыл хуыссæг нал хæцы! Уый, дам, Азирханы тыххæй у! (Азылд 
Бацæмæ.) Æви, Бацæ, Цæттæлæгыл дæр рагæй нал хæцы 
(Паузæ.) уæ куыдз? Дысон дæм уæ арынджы фæстæмæ не суад 
иу адджын ахъыдзы-хъыдзы кæнынмæ? 
Б а ц æ. Де ’взагыл дур æруайæд! Ды лæгыл дæ бæр-бæрæй 
дзыхæн хъарæг скæнын кæндзынæ... Йед... (Кæйдæр уыны.) 
Къуыппæн зарæг, дзыхæн хъарæг... 
Æхсæзæм фæзынд 
Ц æ т т æ л æ г æмæ Æ х с æ л ф æрбацыдысты. Бацæ Азирханы фæстæ 
амбæхст. Гæнгæл Сæмæджы дурыл сбадт æмæ сæм хъусы. Бацæ ракæсы 
Азирханы чъылдымæй, фæстæмæ амбæхсы, йæ дзыкку раби-баби кæны. 
Æхсæлф йæ цæстытæй фæхæры Азирханы. 
Цæттæлæг. Фарн уæ хъазты! 
А з и р х а н. Фæрнджын ут, фæлæ-ма де ’мбалы чысыл 
фесхой, науæд мæм йæ цæстытæ афтæ ныззынг кодта, æмæ, куы 
ссудзон, кæд уымæй нæ тæрсын!.. 
160 

Æ х с æ л ф ( хъизæмаргæнгæ зæгъы). Æ-æ-æз дæ-дæу у-у-уа- 
уа-уар-з-з-зын! О-о-о! 
А з и р х а н. Цы ми кæны, цы? Дзурын фæлвары? 
Г æ н г æ л. Цыми йын конд фæцис, тагъд Бæлтамæ бавналдзæн! 
Цæттæлæг. Уæ иу хъыдзыйæ удхауд кæны, иннæ цæс- 
тæнгасæн нæ быхсы! 
А з и р х а н. Кæй уарзай, уымæн йæ хъыдзы дæр тугæррагæ- 
нæн у... 
Цæттæлæг. Уанцон уарзт нæу! Уый куыд вæййы, уый — 
уарзын? Афæрс-ма дзы дæ чъылдым хъахъхъæнæджы. Уæлгоммæ 
ахауынæй дын тæрсы? 
Бацæ Азирханы хъусы цыдæртæ бадзырдта, йæ чъылдыммæ та амбæхсти. 
А з и р х а н. Уæд, дам, дзы къаддæр нуазын хъæуы ронгæй! 
Б а ц æ (йæ ныхас цыма æгæр хъæрæй фæцис). Æгонгæй! 
(Фæтарст, йæ арм йæ оылтыл авæрдта.) 
Цæттæлæг. Куы фæуарзынц, уæд фæтк у бæстæ дæ 
сæрыл сисын иу хъыдзыйы охыл? Цы фæнд æм ис — нæ иргъæ- 
вы тугныккалдæй йе ’рвад æфсымæры? 
Бацæ цыдæртæ дзуры Азирханы хъусы, уый йæ сæр разыйæ тилы. 
А з и р х а н. Коки, дам, кæуылты у ныхасæй, йæ ныхæстæ 
Хуыцауы сæрты фембæлынц. Фæлæ, дам, ды цудтытæ-мудтытæ 
ма кæн! Кæд, дам, мæ скъæфинаг дæ, уæд тæккæ ахсæв дуар- 
саст, рудзынгпырхæй. Науæд та... 
Бацæ йын йæ фæсонтыл тымбылкъухæй ралæууыд. 
А з и р х а н (нымады дæр æм пе сты Бацæйы тъуппытæ). 
Тæхуды æмæ, дам, йæ зæрдæйы фаг йæ уарзоны хъыдзыгæнаг 
цæстытæм фындзæй-фындзмæ хæстæг чи фæкæсы! Бацæ мын 
дæумæ уайсадгæ кæны, фæлæ сæ æз та мæхи номæй Æхсæлфæн 
куыд фæдзурон, куыд? Уæ, Хуыцау, Æхсæлфы фаг дæм хъусаг 
хъустæ нал уыд, æви? Мæ дзæбидыры тинтычъийæ баз, цымæ, 
æхсæв-бонмæ цал хатты свæййы цæссыгхъулæттæ?.. Мачи дæ 
бауарзæд, мачи, Хуыцауычызгæн дæр ма хæлæггаджыуарзтæй!.. 
Æхсæлф Азирханæн йæ рахиз къухæй йæ зæрдæмæ амоны, ай дæу у, зæгъгæ. 
Азирхан ын алыварс дунемæ амоны, ай нæ дыууæйы у, зæгъгæ. Стæй кæйдæр 
цыма ауыны. 
А з и р х а н (удаистæй). Æллæх-биллæх, æрцæуы! Удхæс- 
сæджы бæхтæрæг Дзæхирæт! Бацæ, лидзæм! 
Цæттæлæг ма цыдæр зæгъынмæ хъавыд, фæлæ чызджытæ фæаууон сты 
уæдмæ. Æмæ уæд Æхсæлфимæ уыдон дæр ацыдысты. Гæнгæл сыстади, 
размæ бацыд, арвмæ цасдæр фæкаст. 
Г æ н г æ л (тæхудыгæнæг хъæлæсæй). Уæдæ цы бæрзонд 
æмæ уæрæх у арв! Æмæ мæнæ цы мæлдзыджы къуыбар дæн æз 
та... Мæхимæ дæр нæ зынын... Хъæстаг дæ нæ дæн, куы йæ 
зоныс, ме сфæлдисæг Хуыцау, лæгæн дæ раконд сой у, фæлæ мæ 
11 Гусалты Барпс »61 

суртæгæнаг цæмæн фæкодтай уæддæр, цæмæн? Мæ фыдæлтæй 
кæй хæс исыс мæнæй? Мæ налат фыды? О, уæд райдыдтон, 
уæд, суртæ кæнын — авдаздзыдæй. Мæ фыд мын мæ цæстыты 
раз мæ фаззон хойы куы амардта, уæд... Сыхæгты ног чындзæн, 
дам, теман хистæртæй æнæ искæй бафæрсгæйæ цæмæн радтай, 
зæгъгæ, йыл хъримаг ныххуырста... Уæд уый цавæр æгъатыр 
цъаммар у, дæ туг мæстæй фыцгæйæ, и, адæймаг? Æмæ дзы уыцы 
мастифтыгъд уысмыл ирон туг дæр барагдæр кæй нæу, лæджы 
зæрдæ бынтон уый халы, уый... (Паузæ.) Иу рухс бон та акъул, 
фæтулы уырдыгыл æнусы тармæ. Æмæ та мæм ахсæв мæ лыс- 
тæнмæ уайсадгæ чындзау нымдгæнгæйæ кæсдзæни мæй æмæ мыл 
йе ’взист цæстысыг лыстæгæй луард,зæн...(Паузæ. Стæй хъæл- 
дзæгдæрæй.) Гъæй-джиди, æмæ лæппутæ фарны хъил кæй ер- 
дойæ, кæй сæйрагæй æруадзынц æмæ кæй къонамæ æрдзурынц: 
фарн, фарн! Фараст лæппуйы æмæ иунæг цъæх чызг! Йæх, уæдæ 
дзы æз дæс уалдзæджы размæ куыройы суадонмæ æд донгæрзтæ 
цы хъæддаг рæсугъд чызджы федтон æрцæугæ! Ахæм кондджын- 
уындджын уыд, ахæм, æмæ йæ растдæр дойныйы хосæн нуаз! 
Йæ алы фидарконд буар æнæхъæнæй дæр цы ’хцон уылæн хаста, 
цы ’хцон! Цы тынг æй агуырдта мæ уарзтмондаг мæгуыр зæрдæ, 
цы тынг! (Фæсфисынмæ фæкаст.) Кæм уа, уæдæ, уыцы удхæс- 
сæджы хо Дзæхирæт? (Хъæр кæны.) Дзæхирæт! Мæнæ дын цæхх 
ирæд! Размæл тагъддæр! Дурдзæхх, дур! 
Æвдæм фæзынд 
Д з æ х и р æ т æрбацыд. Доны тæккæ былгæрон слæууыд. 
Дзæхирæт(Гæнгæлмæлæдзæгæйæвзиды). Æздын!.. Æз 
дын дæ гæнгæл фæуæнгæл кæн... (Уæлдæфмæ сысмыстытæ 
кодта.) Æмæ ам Бацæ, Азирхан, Цæттæлæг æмæ Æхсæлфы тæф 
куы кæны! Уæд мын сæхæдæг та цы ’рбаисты? 
Г æ н г æ л. Смудгæ дардмæ куы кæныс, паддзахы куыдзау, 
фæлæ уынгæ æмæ хъусгæ та уæд ницы фæкодтай? 
Дзæхирæт. Ныр ма ды де ’ррайæ уæлдай æдзæсгом дæр 
куынæ уаис, уæд Бацæйы æгъдты ’хсæн цы агуырдтай, донастæу 
бадгæйæ? 
Г æ н г æ л. Цы агуырдтон — йæ бикъ ын агуырдтон! Æндæ- 
рæбон, Цæттæлæджы хъыдзытæй йыл фырхудæгæй хæкъуырц- 
цæг куы бахæцыд, уæд ын бафтыд. Æмæ йын æй, зæгъын, йæ 
бынаты сæвæрон! 
Дзæхирæт. Дæ цæсгом дыл фæлтæргай æрлæбырæд! 
Дзæхирæт ма цы акæна фырадæргæй, уый нал зоны. Гæнгæлыл йæ лæдзæг 
фехста, уый йæхи фæсайдта. 
Г æ н г æ л (систа лæдзæг, ракæс-бакæс æм кæны). Æмæ ай 
дæ фыды æххуырсты лæдзæг куы у! (Фехста йæ иуварс.) Ахæм 
буцæй даринаг фыдæлты дзаума хъазинаг фæкæн!.. 
162 

Дзæхирæт (ату кодта). Дæ уд сис! Дæуæн дæхи фыд... 
дæхифыд... Уый... Уый... 
Г æ н г æ л (æрхæндæгæй). Хъæбулхор куы уыд, нæ? 
Дзæхирæт (хорзау нал у). Гæнгæл! Бахатыр мын кæн... 
Æз дæ цыфæндыйæ дæр бирæ уарзын! 
Г æ н г æ л (æхсызгонæй). Æз дæр, æз! О, уа! Цъисткомæн 
ды нæ дæ, зæгъгæ, Дзæхирæт, уæд уалæ хæхтæ дæр ма нысси- 
дзæр уаиккой! Цымæ, Дзæхирæт, дунетыл кæй æрратæ сты æппæ- 
тæй зондджындæр æмæ стæй кæй зондджынтæ сты æппæтæй 
æррадæр? Йе ’рра зондджын цы адæмæн нæ кæны, уыцы адæм 
Хуыцауæн уæлæуыл даринаг не сты. Æмæ иннæрдæм дæр: йæ 
зондджын сонт кæмæн нæу никуы, уыцы фæлгæтæджы адæм дæр 
хæссинаг не сты. О, уа! 
Дзæхирæт (дзагъырæй йæм фæкаст, фестъæлфæгау 
кодта). Цæуон дæлвæндагмæ: афонмæ Локар сыздæхы йæ ба- 
зырджын гæххæттимæ! Цыкола байгом кæныны тыххæй йын бар- 
лæвæрд ис уымæй... 
Г æ н г æ л. Цыкола, загътай?! Æмæ уый хъæу цыдæр куы у 
Дыгуры бæсты. 
Д з æ х и р æ т. Бæгуыдæр! Локарæн уый йæ фыдæлты хъæу 
у æмæ уый кадæн хоны йæ ахуырдон дæр афтæ — цыкола... О, 
мæ лæдзæг! (Йæ кьух ауыгъта.) Цæй, ам дæлæмæ уистæй фыл- 
дæрцыис!.. 
Ацыд. 
Æстæм фæзынд 
Н о к а р æрбацыд. Айдагъ куырæты, зæнгæйттæ йыл, æнæ хæцæнгарз, йæ 
роныл — æнæуи кæрддзæмджын кард. Сау уæлдзарм худ ыл. 
Н о к а р (йæ кьухтæ ахьæбысæввонг систа). Уæуу, мæнæ 
ма Гæнгæл! (Ахьæбыс æй кодта). Цæй, цы хабæрттæ ис? 
Г æ н г æ л. Уацхæссæг, хабарзонæг дæхæдæг куы уыдтæ 
минæвар Гуыркъуымты. Æви хуындæджы бадæг чындзхоны цы- 
дæр... 
Н о к а р. О, фидаугæ дæр бакодтам, дзæбидыры гал дæр ма 
амардтон — сæ дзуг тæгуызгæрдæгæй минас куыд кодтой, раст 
æй тæккæ афтæ рафæлдæхтон! Уый ма уыйас зын нæ уыд, фæлæ 
йе ’мпъухын уыд фæллойаг. Дæлæ йæ Æхсæлф æмæ Цæттæлæг 
кой кæнынц. 
Г æ н г æ л (бахудт). Ныридæгæн хусысмаг былтæ цæвы! 
Æмæ мæнæ цы хæрзад сты мæ комыдæттæ дæр! 
Н о к а р. Дæ физонæджы хай дыл æмбæлдзæн, фæлæ нын 
цыма чидæртæ нæхи афизонæггæнинаг сты... И? 
Г æ н г æ л. Адæмæн сæ сындз, сæ бындз чи у, уыцы Коки! 
Н о к а р. Сæмæджы фæрсæг рауадтæн ардæм, фæлæ... (Йæ 
кьухтæ арвмæ систа.) Уæ, Хуыцау, йе знаг дæр лæггæнæг знаг 
163 

кæмæн фæвæййы! (Гæигæлæн.) Гъемæ куыд кæнæм, уæйыг лæг? 
Исты сæнтаудзыстæм? 
Г æ н г æ л. Кæд фæнык фадхъултæм уа, уæд дзы мах дæр 
исты рыг скалдзыстæм! О, уа! 
Н о к а р. Ай бынтон домбай лæг куы дæ, Гæнгæл! Уынгæджы 
сахат худыныл чи у! Гъы, гъы, æмæ уæддæр цавæр хæст сиды 
Коки — зæххы сæрыл, комы сæрыл æви мыггаджы сæрыл? (Ара- 
уай-бауай кодта дыууæрдæм.) Уæуу, мæнæ лæджы дзæбæх цард- 
вæндтæ æнæнхъæлæджы куыд фæсыкк вæййынц! Фæлæ... 
(Дардмæ кæсы.) Фæлæ лæгау лæгæй кæй бафæнда цæрын, уый 
уал лæгау лæгæй мæлæтмæ уæд цæттæ! Æмæ кадимæ мæлынмæ 
цыма арæхсæм, афтæ мæм кæсы, æрмæст кадимæ цæрын та кæд 
базондзыстæм, кæд?.. (Цыма йæхи фембæрста, уыйау фестъæл- 
фыд.) Гæнгæл, дæ хорзæх æмæ дæ кæстæры хатырæй, Сæмæгмæ 
мын хабаргæнæг суай! Саг, зæгъ, йæхицæн дондзуан æмбал агуры... 
Нæ туг нын чи кала, уымæн та йæхицæн йе ’хсыр нæ миздзæн! 
Гæнгæл згъорæгау акодта, фæлæ уайтæккæ фæзылд. Йæ хæдфæстæ 
С æ м æ г æд ерæдзыпп æрбацыд. 
Н о к а р. О, хæрхæмбæлд фестут!.. (Сæмæгæн.) Дæумæ йæ 
’рвыстон æмæ уалынджы дæхæдæг... 
С æ м æ г (Нокары къух исы). Æгайтма афоныл сæмбæлдтæ! 
Бæстон аныхæстæ кæнæм, уый амал дæр нын нал ис! Æнæхъæн 
дыууадæс барæгæй хæстифтонгæй æрцæуынц Кокийы æфсад. 
Фæлæ уæдмæ нæхионтæ дæр сæ бæрæг топпæргъæвæнты æрбад- 
дзысты... Коки схъæл-гуыбыртæ кæны фырхъалæй, фæлæ ды, 
Нокар, мæ хур, ма батагъд кæн хъилдзæуæгыл хъæлдзæуæг фæ- 
уынмæ. Бахъуыды сахат хæрзæууылд æмæ тыхныхъуырд ахс- 
джиагæн хъæуынц. Иугæр хæст фемæхсти, зæгъгæ, уæд та... Цæй, 
Хуыцауæн табу, лæгагур нæма фестæм! 
Сæмæг йæ бынаты æруагъта йæхи, ерæдзыпп къулæнцой сæвæрдта. Нокар 
æмæ Гæнгæл йæ фæйнæфарс слæууыдысты. Фæсфисынæй фæзындысты гæр- 
зифтонгæй Ц æ т т æ л æ г æмæ Æ х с æ л ф, стæй фæаууон сты. Уæнгæлы 
хъæр хъуысы: «Æз дæр уæ феййафын-фын!» 
Фарæстæм фæзынд 
Уыдон, К о к и æмæ X ъ у ы н д о. Дыууæйæ дæр — хæстдзæттæ, сау 
цухъхъаты. Коки санчъех раздæр балæууыд. 
К о к и (йæ сæрæй зына-нæзыиа акуывта). Фалæсых! Уæ 
Цæттæлæг чи у, уый махæн нæ фыдæлты бæрзонд худ фæцудын- 
вæнд скодта. Мах та сымахæн æнæфæнык хъалтæ не стæм! Æмæ 
дыууадæс барæгæй домæм: Цæттæлæг мæнæ ам нæ топпыты æмæ 
нæ кæрдты фындзмæ дзуапдæттæгæй æрлæууæд! Науæд... 
Н о к а р (размæ рацыд). Мах дæр, Коки, чысылтæ цыма 
нымайæм нæ рухсыбадинаг фыдæлты... Гъемæ уазæгæн æгасцуай 
зæгъæг уыдысты. Гъемæ тæккæ уазæгафон сæмбæлдыстут æмæ 
мидæмæ саккаг кæнут. Мах ахæм фалæсых стæм, æмæ уазæг нæ 
164 

уд, нæ дзæцц у! Уазæджы сбуцæй мах нæхæдæг сырх бæрзæй 
æвæрæм! 
X ъ у ы н д о. Иугæр Коки Цæттæлæг загъта, уæд цæттæ уæд 
мæнæ ам! 
К о к и (уæзданæй банхъæлмæ каст Хъуындомæ). Мах сы- 
мах буцхъуаг не стæм, Нокар! Уæ иуы буцæй уал махæн нæ мас- 
ты гуцъа дзаг у! Сдызæрдыг мыл стут, æвæццæгæн, зæгъгæ, æз 
мæ хойы нывыл дарыны бонæн нæ дæн... Æмæ уыцы зæрдæ 
фæсайдта уæ цæттæ лæ... лæ... Уæ цæттæ фаджысы рагъы! 
Н о к а р. Цæттæлæг мæ иу фехситтæн ам стæлфдзæн уайса- 
хат. Фæлæ йæ азым циу уагæр, цы? Уый йæхи аууоныл дæр 
куынæ æрлæудзæн, йæ хъыджы — йæхи аууоны хъыджы! — ба- 
цæуынæй тæрсгæйæ, уæд... Арæби, Коки, уый дæуæн дæ зæн- 
гойбос бабæттыны аккаг дæр куынæ у, уæд дын йæ маст ахæм 
тых бакодта? Нæй йын ирон цæхх æмæ кæрдзынæй бафидыны 
æмæ бафидауыны мадзал?! Уа æгæр у?! Фаджысы рагъы маст 
ахæм зондхалæн у? Уæд æй... 
К о к и (нал æй бауагъта йæ ныхас фæуын). Нæй! Нæй йын 
тугæн донæй бафидæн! Уый нæдæр фæныкæй æхсгæ у стæй, 
нæдæр хъара сапонæй! Æрмæстдæр тугæй! Æмæ дзæбæхæй йæхи 
къахæй рацæуæд! На уый нæй, уæд уын æз дæр мæнæ куы дæн! 
Н о к а р (Сæмæгмæ азылд). Сæ масты дзæкъул сын афтæ 
цæмæй ныддымста уыцы бынмиз? Æз ын абелымбисонды... 
С æ м æ г. Кокийы æрвад хо Бацæйы армытъæпæн сыкъадзæ- 
фæй ахъыдзы кодта! 
К о к и. Уый мæнæ хуымæтæджы хъыдзы нæ уыд! Уый мах 
нæ ныфс, нæ намыс æмæ нæ лæгдзинадæй басгæрста! Цымæ ма 
нæ ирон туг сыгъдæг ирон у æви исты арвистон сси, зæгъгæ! 
Æгæстæй ма стæм æви мæрдтæй, зæгъгæ! Æз йæ иунæг æфсы- 
мæр дæн Бацæйæн æмæ йæ... 
Н о к а р. Хойæн æфсымæр, йæ арвы цыппар кæроны дæр 
кæуыл æнцайынц, ахæм ныфсы цæджындз у! Æмæ дæ маст цыт- 
джын у, Коки, фæлæ... (Фæсагъæсхуыз.) Фæлæ ныр уыцы чын- 
дæйæн та цы чындæуа? Нæ зондджын фыдæлтæ цæфыл лымæн 
кодтой, тугыл — каис, фæлæ сæм хъыдзы-мыдзыйæн та цы карз- 
дæр фиддоны æгъдау уыд? Фалæсыхæн уæ дзых — уæ тæрхон, 
зæгъгæ, зæгъ, æмæ нæ туг агурут! (Уыциу илæлæй ныккодта.) 
Йæй-йæй, Тибы хасты фæуай, кæд цы сых дæ! Иу исчи! Мæнæ 
амонды хæлоф! Иу удæгас лæг! 
Æ х с æ л ф уæзбын цыдæй рацыд. 
Н о к а р. Къуырма мæ кæм фехъуыста иугæр, уым бынтон 
сæфт нæма стæм уæдæ! (Уæнггай дзуры Æхсæлфæн.) Тагъд ар- 
дæм дыу-уа-дæс чыз-джы æр-кæн! (Гæнгæлæн.) Ды та мын Бацæ 
æмæ Азирханы æрхон! Дзæг æмæ, дам, Дзой кæрæдзийæн — 
æнцой... 
Æхсæлф æмæ Гæнгæл азгъордтой. 
165 

К о к и. Уый цы дæ зæрды æрæфтыд, Нокар? 
Н о к а р. Махмæ дзæнæты хардз чызджытæ раст иу хуымваг 
дæр ис! Дæ барæгджын æфсады фагмæ дзы арвыстон: алчидæр 
уæ нæ дыууадæс чызджы армыдзыхъхъытæ ныхынæй йæ ныхтæ 
сæ рæбынтæм сихсийын кæнæд! Хъыдзы-мыдзыйы ерысы бацæ- 
ут! Дыууадæс хатты уæззаудæрæй сисут уе ’фхæрд! 
Фæсфисыиæй лæппуты худын хъуысы, сæ дзолгъо-молгъо ссыд. Коки Хъуын- 
дойæн уыцырдæм ацамыдта, цу-ма, циу, уый базон, зæгъгæ. Хъуындо ауад, 
фездæхт. 
С æ м æ г. Табу дæхицæн, Хуыцау! Бузныг лæгæн дæ зонды 
лæварæй! Нокар, мæ лæугæ хох æмæ мæ цæугæ мæсыг акæнай! 
Цы хорз былыздухæн дын рауад былысчъил Кокийæн, цы! Коки, 
мæ къона! Ды дæр æвзæрæн æвгъау дæ æмæ-иу хорз зондыл 
дæхи макуы атигъ кæн! 
К о к и (Хъуындойæн). Циу? 
X ъ у ы н д о. Лæппутæ афтæ зæгъынц, мах дæр, дам, уый- 
фæлтау чызджыты хъыдзы кæнынæй куы бафсæдиккам!.. 
К о к и (фырадæргæй йе ’хсаргард æрдæгмæ сласта, фæс- 
тæмæ йæ нысхуыста.). Уæдæмæ ирон лæг ирон лæг куы нал 
вæййы, уæд æппындæр ничиуал вæййы! Куыдз дæр куыдз æмæ 
уый дæр куыдз! Куыдзыл бату кæн æмæ йæ асдæрдзæн! 
Цъу быр хъуызгæ æрбацыд, йæ бынаты уæззаугай сбадт, йæ лулæимæ 
архайы, æнцад хъусы, æнцад кæсы. 
Н о к а р. Коки, стыр загъдæй стыр зард кæуылты хуыздæр у! 
К о к и. Лæджы тæф цы лæг нæ кæны, уый зарæг мæнæн 
хъарæг у! Æмæ æз ахæм адæмы ’хсæнæй цæугæ нæ — æз ахæм 
адæмы ’хсæнæй æхсæвыгон лидзгæ кæнын! Хъуындо! Мæ фæстæ — 
æндæр бæстæм! Лæгау лæджы тæфгæнæг бæстæм! 
Н о к а р (арф ныуулæфыд). Уæдæ-иу лидзгæйæ дæ кадджын 
худ ма ахауæд. Фæлæ ма дын æз иу зæгъын, кæд хуы арвæн ницы 
зоны, уæддæр... Ды дæ худ Тæгиаты дард ма кæн, мигътыл хафгæ, 
фæлæ йæ чысыл æрдæлæмæ кæ! Сымах хæдзарвæдæн туг дой- 
ныйæн нуазын де стырфыд Зиндзолæй баззад! Зиндзол йæ æмæрд- 
хорд Уыбатимæ Адираты тæнæг мыггаг сæ хъугомы хайы сæрмæ 
æд мыстытæ-лыстытæ ныссæрфтой. Фæсвæд ма сæ иу саби лæппу 
аззад, гуылуарзаг лæппу. Йæ мад ын уый хæдразмæ цы гуыл скодта, 
уый Зиндзолмæ дардта æмæ йын лæгъстæ кодта: «Мæн ма амар, 
æз дын мæ гуыл ратдзынæн...». Цъæх бирæгъ ныббогъ-богъ код- 
таид уыцы сабийы тæригъæдæй, фæлæ дæ фыдыфыдæй, дæуæн 
табуйаг цы лæджы тæф у, ахæм сырд-лæджы смаг цыд, æмæ... 
Æмæ сабийы къубал, сабийы фæлмæн къубал хурхæргæвстæй сæр- 
гæвста! Афтæмæй нын нæ хорз фыдæл та уый фæдзæхста, æмæ, 
дам, знаджы хъæбулмæ дæр дурзæрдæйæ ма акæс, науæд, дам, 
дæхи уæзæгыл дæр саби никуал бахъомыл уыдзæн. 
К о к и (састхьæлæсæй). Дуг цы уыд æмæ цы у, уый уыд 
махæн дæр нæ туг. 
166 

Н о к а р. Уымæй дæр та гæды зæгъыс! Дугæй хъастгæнæн 
нæй, фæлæ фæлтæрæй ис! Лæгæй ис! Лæг у, лæг, дуджы цæсгом- 
гæнæг! Дурзæрдæ уæвынæй нæ цы фыдæл фæдзæхста, уый дæр 
царвхæрæн æмæ мыдысдæрæн дуджы нæ цард! Адæмы фидауынгæ- 
нæг Хуыцауы хæрзиуæг у, адæмы астæу фыдæхуарæг та — Хуы- 
цауы налат! Йæ риуы мидæг искæмæ æнæуынон зæрдæ чи дары, 
уымæн уыцы маргæй æппæты фыццаг йæхи мидуды дзæбæхтæ 
судзынц... 
X ъ у ы н д о (йæ хьамайы сæрыл æрхæцыд). Иугæр Коки 
дугæй кæнгæ-аразгæ туг зæгъы, уæд... уæд... 
Æ х с æ л ф фæзынд, лæбурæджы цыдæй æрбацыд æмæ комкоммæ Ко- 
кимæ йæ ных сарæзта, йæ къухтæ, цыма йæ ныххурх кæнинаг у, уыйау 
систа. Æмризæджы ризы, хъизæмар кæны цыдæр сдзуринагæй. 
Æ х с æ л ф. А-а-а... А-а-ац-ацу! А-ацу! 
Коки разæй, афтæмæй Хъуындоимæ ацыдысты. Ц æ т т æ л æ г, Г æ н г æ л, 
Б а ц æ æмæ А з и р х а н æрбацыдысты. Чызджытæ иуварс æфсæрмдзастæй 
слæууыдысты. 
Н о к а р (Цъубырæн). Кæрдзынæввахс — зæрдæввахс, ирон 
фидыд — фынджы рагъыл, гъемæ нæм саккаг кæн, Цъубыр! Дæ 
дзабыр нын зынласæн нæ уыдзæн: зæрдиагæй дын балæггад кæн- 
дзыстæм! 
Ц ъ у б ы р (сыстад). Хуыцаумæ дзæгъæл хыртт-мыртт нæй! 
Уæдæ мах дæр Хуыцау, фысымтæ йæ чъылдымæн кæмæн ку- 
вынц, ахæм уазæг ма фæкæнæд! (Дуртыл иннæ фарсмæ хъавгæ 
бауад.) 
С æ м æ г (сыстад, Цъубыры къух исы). Амæй фæстæмæ нæ 
тыхфæлварæн нæ, фæлæ цардфæлварæны хорзæх уæд! 
Н о к а р (хъуыдыдзастæй). Гъемæ уæдæ иунæг арæн ис 
адæймагæй адæймаджы астæу: иу у зондджын, сæрфатæй архайæг, 
иннæ — фалæсыхаг! Хæрзцыбырæй та афтæ: иу — хорз, иннæ — 
фалæсыхаг! Ам мæнæ ныр чи ис, уыдон нæхи сыхæгтæ сты! Гъемæ 
ныл æфтгæ цæуæд, иннæты та куынæгмæ тæрæд Хуыцау! Табуаф- 
си, саккаг нæм кæнут! 
Нокар адæмы йæ разæй куыд фæцæйкодта, афтæ фæдисон цыдæй æрбацы- 
дысты Дзæхирæт æмæ X ъ у ы н д о. Хъуындо — чъизитæ, пыхцылтæ. 
Дзæхирæт (тыхулæфтгæнгæ). Комвæдис! Тугвæдис! 
Амардтой йæ мæнæ ай æмæ Коки! (Хъуындомæ амоны.) Мæнæ 
йай! Кокийыл сиахсæггаг гæркъуыры хуызæн ныхæст цыдæр... 
Цыдæр лæгæнадгæнæн! 
X ъ у ы н д о. Ма йæм хъусут! Кæд æм хъусут, уæддæр ыл ма 
’ууæндут! Локар нæ лæвæрдта йæ базырджын чиныг, æмæ йæ 
уæд уый дæр барæхуыста. Фæлæ йын ницы уыд! Хъамайы фындз 
æрмæст йæ агъды уæгъд фыды бауад. Æз дæр æй куынæ куымд- 
тон Локары цæвын, уæд мæн дæр хъамаимæ басырдта Коки. 
Фæлæ æз мæхи фæсайдтон, æмæ уæд уый Бæхнайæны кæрдгæ 
къæдзæхæй Цъистдонмæ асхъиудта... Йæ цагъартæ йæм фæфæ- 
167 

дис сты, ставд цæссыгызгъалгæ йæ дон-дон агурынц... Кæд, дам, 
нæ бон авд хатты ехсæй надта, уæддæр нын хорз уыд, зæгъгæ... 
Æмæ Локары чиныджы дæр дон аласта... О, æз та Локарæн йæхи 
Гогомæ бакодтон, тæккæ уым куы цæры... Хъæдгоммæзилæг Го- 
гомæ... Йæ цæф ын хæлуарæджы тын æмæ хъæды æвзалыимæ 
бабаста... (Нокарæн.) Мацуал дзурон? 
Иууылдæр сæ каст Нокармæ скодтой, уæдæ куыд кæной, зæгъгæ. Уый та 
Сæмæг æмæ Цъубырмæ кæсы. 
Ц ъ у 6 ы р. Хуыцаумæ дзæгъæл йед... О! Коки дын ма фæ- 
дæлдон уа, ленк кæнынмæ дæр — хæфсæй къабазджындæр! Но- 
кар, ды та иугæр куывд ныббастай, уæд... 
X ъ у ы н д о (цингæнгæ). Иугæр Нокар афтæ кæм загъта, 
уым — куывд! Æррыппæй хъазтимæ! 
Н о к а р. Æвзæр у адæймаджы зæрдæ, уæдæ нæу! Куыд 
æхсызгон æй хъыдзы кæны козбау ми!.. Ныр та уæдæ Хъуындо 
мæ фарслас, мæ фæрсмих, мæ хъонахъ хъузон у, и? (Хъуындо- 
йæн.) Фæлæ дæ цæст мидæгуынæг æмæ дæ хъус мидæгхъус уæнт 
æмæ ма фæрæдий! 
X ъ у ы н д о. Иугæр ды, Нокар, куы... уæд... æрмæст хъуы- 
ды акæн, æндæр æз... 
Нокар ныххудт. Иууылдæр худгæ ацыдысты. 
Дæсæм фæзынд 
Гæнгæл иунæгæй. Фæкæл-фæкæлгæнгæ У æ н г æ л æрбацыд. 
Г æ н г æ л. Дæ хонæг фистæг уыд æви бæхджын? 
У æ н г æ л. Нæ мæ уадзыс уæ куывдмæ? 
Г æ н г æ л. Фаджысрагъ æмæ ма къуыстилгуыбын хъуаг 
уыдыстæм æххæст амондæн! 
У æ н г æ л. Уæдæ мæнæ Коки донымард разына-зына! Уæд 
ын ахæм хорз хист уыдзæн æмæ-мæ! Æз дæр дæ уæд фыдæхсæ- 
вы хæрнæгмæ нæ бауадздзынæн-нæн! 
Г æ н г æ л. Скъæты та-иу æй бахæрут, сусæгхортæ! 
У æ н г æ л (цы зæгъа, уымæ нæ арæхсы). Æмæ... Æмæ сымах 
паддзахы хуынды картофын цырæгътæ ирон дзормæты ’нхъæ- 
лæй куы бахордтат! Тат! Далæ, Бетъыр кæм æмпъухы-ухы, уым! 
Бетъыр æмпъухы-лухы! 
Г æ н г æ л (йсе къухтæ арвмæ нвазы). О мæхи хохаг Хуы- 
цау! Æри-ма, лæг кæй бауарза, иу ахæм адæймаг! (Йæ сæрыл 
дыуусе къухæй хæцгæйæ, катайаг рауай-бауай кæны.) Лæг йæ 
зæрдæйы уæрæхæн кæй ныууарза, йæ уд кæмæн ныффæдзæхса, 
иу ахæм адæймаг йе ’мгæрон ма уæд,ма! (Паузæ.) Уарзынæн цы 
адæймаг нæ бæззы, уый цæй охыл сфæлдисыс, хивæнд Хуыцау? 
Цæмæн?! Стæй, уарзынхъом чи нæу, уый дæр! 
У æ н г æ л (йæ размæ алсеууыд). Гæнгæл! Йед... Мæнæ мæн 
168 

бауарз-арз! Мæн цы тынг фæнды, цы тынг, исчи мæ куы уарзид- 
зид, уый! 
Г æ н г æ л (раздæр фæкуыддæрау, джихæй кæсы Уæнгæлмæ, 
стæй йæ йæ хьæбысы ныттухы). Æмæ цы мæнг зæгъыс! Куы 
бауарзай, уæд ма, уæнгæл дын чи уыд тæккæ æрдæбон, уый дæр 
дын схæрзад уыдзæн! Сгæнгæлы! 
Хъæбыс-хъæбыс сæ мидбынаты куыд зилдух кæнынц, кæрæдзи фæсонтæ 
рæвдаугæ хойгæйæ, афтæ фæсфисынæй гæрах фæцæуы. Гæнгæл йæ фарсмæ 
февнæлдта, стæй сисыл банцой кодта. К о к и, лæдзæгыл куыд æнцайай, 
афтæ топпыл æнцайгæйæ, цудгæ рацыд — донласт, чъизитæ, сæнтдзæфы хуызæн 
сты йе ’ууæлтæ. Адæм фæдисæй æрбакалдысты. 
К о к и. Кокийы дон нæ ласы! Кокийы зынг нæ исы! Кокийы 
кард нæ кæрды! Кокийы нæмыг не ’ргъæвы! Адон та ам ме ’вас- 
тæй уарзынтæй хъазынц... (Æвитгайды хьæрæй.) Мачи кæуæд, 
мачи худæд ме ’вастæй! 
Г æ н г æ л (тыхамæлттæй дзуры). Уый адæмы æвастæй 
нæй лæгæн улæфæн дæр... Дæу та... Дæуыл та ничи нытту кодта 
афойнадыл, æмæ дæ дон уымæн нæ аласта... та... та... (Сисыл 
æрлæбырыд, мæрдон фæлоæхтæй æрфæлдæхт.) 
Топпы гæрах ныннæры. Коки дыдæгътæгæнгæ æрфæлдæхт, адæргъ. Æхсæлф 
æд топп бацыд Кокимæ, æргуыбыр æм кодта, цæттæ у, зæгъгæ, йæ къухæй 
ацамыдта æмæ ацæуы. Азирхан йæ фæдыл тындзгæ уадæй атахт. Локар 
лæдзæджы ’нцæйтты æрбацыд æмæ раздæр Гæнгæлы цæстытæ æрæхгæны, 
стæй та Кокийы. Иуварс балæууы æмæ æмырæй кæуы. 
С æ м æ г (астæумæ рацыд). Уый ныл Локары хуызы нæ 
Хуыцауы хай кæуы, нæ Хуыцауы хай. Нырма йын кæуинаг стæм 
æппæтæй дæр — цы нæ уæлахиздзау, цы нæ саст адæм... Бон 
цæуы, фæлæ йæ фарн кæмдæр дызæрдыггæнгæ ныффæстиат: 
цæуа æви ма цæуа фалæсыхмæ, зæгъгæ... 
Дзæхирæт (Сæмæджы разæй балæууыд). Уæ, мæнæ 
хъæу! «Фалæсых, фалæсых» ма куы кæнай, уæд дæ иунæг Хуы- 
цау хъæууатæй баззайын кæнæд, иугæр гал галиуæг кæм нал кæны, 
лæг лæгиуæг кæм нал фæразы, уым! Уæ, цытджын Хуыцау! Хуыз- 
дæрæнхъæл нæ бонвыддæр мауал кæн! Рухс хъæуы, рухс — уды 
рухс! 
Æмбæрзæн 
Мартъи—май, 2001 аз 

УÆД ДЫ КÆМ УЫДТÆ, ДЫ?.. 
Элеги 
Дæуæн... 
Бынтон æнæбары баззад мæ зæрдæйы ацы хабар уартæ мæ 
рагуалдзæгæй мæнæ абоны — мæ зымæджы хъызт комулæфты 
онг. 
Цы цахъхъæн уыдаин, уый бæлвырд нæ зæгъдзынæн, фæлæ 
мын-иу мæ фыдымад Хъæстион Хъызмыдæ цыллæ синагæй мæ 
уæгъдызмæлдгæнæг дæндаг куы сласта, уæд-иу мæм æй фæс- 
тæмæ радта æмæ-иу худгæбылæй афтæ: 
— Ныззыввытт æй кæн, æцæг æй зон: кæцырдæм æй фехсай, 
уыцырдыгон хъæуæй хæсдзынæ дæхицæн чызг — дæ дæндагæл- 
хæд уарзоны... 
Мæнæн-иу мæ хъавд Заманхъулы арвырдæм фæцис — мæ ад- 
джын Дыдта уырдыгæй уыд йæхæдæг. Чи зоны, Гусалтæ æппæ- 
ты разæй уый æрхастой, гъемæ сын куы фæрæстмæ, æххæст куы 
разынд фыццагон чындзы фæзминаг миниуджытæй, уæд нæ мыг- 
гаджы усгуртæ — Хадзырæт, Гæбис, Хъуырман — куыдхистæрæй 
кæрæдзи фæдыл ныххæррæтт ластой Арыхъмæ Хъæстуатæм 
æвзаргæ чызгагур... 
Цардæууæрстæй ныр афтæ зæгъæн дæр ис, æмæ, хъыгагæн, 
мæнæн мæ амонд уыцырдæм æргомыздæхт нæ фæцис... О, фæлæ 
æз уым мæ тæккæ уарзтмондаг азты ахуыргæнæгæй куы куыс- 
тон, йæ хъæдæмбæрзт рæгътæ æмæ цъæх хъæдабæ къуылдымты 
райдзаст уындæй бæрæгбонхуыз куы кодтон, зæрдæ йæ удæмба- 
лæн табугæнæг куы уыд, уæд ды кæм уыдтæ, ды? 
Дон, дам, æлхынцъ кæнын нæ комы, рæстæг та — ауазын. 
Æмæ цыдæр дугтæ æнæвдæлонæй аивгъуыдтой рæстæджы æрх- 
æрх æмæ уырдгуыты... 
Нæ Иры мыдыкъус дзыхъхъ уæлдай ныццæхæр, ныттæмæн- 
калгæ вæййы митсæр хæхтæ æмæ нæртон симды бацæугæ Заман- 
хъулы рæгъты хъæбысы фæззыгон хурæхсад бонты. Æмæ мæнæ 
иу ахæм æнусваг хорз бон мæ рагон хæлар лæппуимæ сæфтыды- 
стæм Цымты Къохмæ — уагъылы æмæ цымдзуаны. Лæгæн йæ 
мидæг масты дзæкъул куыд ис, афтæ йын дзы хъуамæ йæ цин 
æфснайынæн, æвæрынæн дæр исты къæбицгонд уа... 
Цым бæласæй тарсырх дæргъæццон гагатæ ратоныс, хурмæ 
170 

куыд æнахуыр рæсугъд ферттивынц сыфтæрты ’хсæн, уый дæр 
æнæ фæфиппайгæ нæ фæвæййыс, фæлæ уæддæр искуыдæй-ис- 
куыдмæ дæ куыст фæуадзыс æмæ уæлкъуыбыр æрдузæй дæ цæст 
зыдгæнгæ ахæссыс Цæлыччы дæлвæзты тъæпæнтыл, хъулон-му- 
лон быдыртыл уартæ хох-мæсгуытæ æмæ хох-систæм — хъæрзæ- 
гау быннозæй ныуулæфыс, бар-æнæбары дæхимидæг сфæзмыс 
Тагоры ныхæстæ: 
О, горЫу горы — 
Воздетые руки 
Изумленпой земли! 
Бар-æнæбары та сæм бафтауыс Есенины поэтикон хатдзæг: 
Как прекрасиа Земля, 
И на ней — человек! 
Уалынджы дын дæ хурхуадындзтæ ацахстой, дæ риу дын ссу- 
дзын кодюй ирон Поэты удрæхойæн æмæ удсыгъдæггæнæн рæн- 
хъытæ: 
Мæ цæстысыг доиау мызти, 
Мæ зæрдæ фырцинæй рызти,— 
Куы скастæн гсæ цьитиджын хæхтæм. 
Йæ уды былтæм байдзаг зæрдæ цинæхсæст æнкъарæнтæй, ду- 
нейы уæлимон фарнæй — адæймаджы табуйаг сконд-сфæлдыстыл 
дызæрдыг нал фæкæныс, ницуал бавгъау кæнис уый хæрзæбонæн. 
Ноджы ма бынтон æнахуыр хъуыды бабиноныг кодта йæхи уыцы 
дуджы сахат мæ зонды: хур дæр æмæ мæм йæ хæтæн-тулæн арв 
дæр кæд æмæ кастысты ирон, хи ирон туг-стæг хуыдтон хæхты 
дæр; стæй Терчы къабаз цæугæдæттæ, хъæдтæ-атагъатæ, цадтæ 
æмæ суадæттæ — быдыр-быдыр æмæ хохæй-хохмæ, зæххæй арвмæ 
цæуылдæриддæр хæст кодта мæ цæст, кæдæмдæриддæр æххæс- 
сыд, æппæтдæр мæм нæхи ирон чидæртæ-цыдæртæй зындысты!.. 
Адæймаджы хуызы дæр мын рухс дунейы цин цинаг у, йæ 
хъыг — хъыгаг, фæлæ мын ирон лæджы хуызы та уæддæр æмæ 
уæддæр йæ цин цинагдæр æмæ йæ хъыг хъыгагдæр вæййынц. 
Уæд уый цы уа, Хуыцау, уый?.. 
Бæстæ мæ йæ фыриронæй фырамондджынау дзæгъæлзонд код- 
та — чи уыдтæн, цы уыдтæн, уый иртасын мæ ныр, мæ абоны 
дæрддзæфæй нæ фæнды, æрмæст иу хъуыддаг уæд бæлвырд уыд: 
тынг бæззон уыдтæн уарзынæн, æвæджиауы цæттæ: мæ бынтæ, мæ 
бæркадджын исбон — Хуыцауы алæмæттаг æрдзон фæллæйттæ... 
Æмæ уæд ды кæм уыдтæ, ды? 
Ахæм уыд мæ уавæр — Арсени Тарковский йæ нынныв кодта: 
Жизнь брала под крыло, 
берегла и спасала, 
мне и вправду везло. 
Только этого мало... 
171 

Мало... 
Уымæн æмæ царды æцæг ад æрмæст уарзондзинады руаджы 
банкъарæм. 
Дæ руаджы-фæрцы... 
Цы хорз у, цы — алцыдæр йæ рæгъæдгæнæн афоныл... 
Рухсы фæбадат, кæд цы рухс-рухсид бонтæ уыдыстут! 
Цард уын фенон — уарзт уын фенон!.. 
Мæхи æмбарынхъом куы фæдæн, уæдæй фæстæмæ æппæтæй 
тынгдæр бæллыдтæн денджызмæ — æмæ мын бантыст, мæгуыр 
мæ бон, æрмæстдæр дыууæ æмæ ссæдзаздзыдæй. 
Хъасп. Йæ кæрдæгцъæхбын уылæнтæн — урс барцытæ. Æнæ- 
рынцойæ фæйлауы, æнхъизы, абухы — фыцгæтуг у... Матростæ, 
дам, дзы афтæ зæгъынц, зæгъгæ, Хъаспы цæллахъхъ-пæллахъ- 
хъы чи сфæлтæра, уымæ Сабыр фурды астæу уадтымыгъы 
уылæнтæ дæр нымады нал уыдзысты... 
Уыйфæстæ азты ардæм алы æфсæнтты æфтын байдыдтон, 
фæлæ дзы цæмæндæр бæстон-бæлвырдæй æр&æст иу боны ми- 
дæнкъарæнтæ баззади мæ зæрдæйы... 
Уылæн уылæны суры, уылæн уылæны никуы æййафы, уылæн 
уылæны хæдуæлвæд æвæдæй ахъары змисджын былгæрон — дæл- 
дон сæтæлæджы хъузджыты ставд ссадæй рауад амы змис. Æдзы- 
нæг кæсын уылæнтæм æмæ сын сæ æнусон дугъыл æнæфенд хо- 
хаджы дистæ кæнын, æмæ йæ æмбарын, æргом æхцон кæй у се 
’вæлмас дугъ-хъазт зæрдæйæн — удæнцой дын хæссынц. Ноджы 
ма афтæ сыгъдæг кæй у денджыз ам — горæт «Дагестанские Огни»- 
йы цур, уый дæр дын æхсызгон у. Стæй былгæрон дæр тæн- 
джытæ-тæнджытæ уырдыг у, нæй дзы тæссаг къæдзæхтæ — 
æмдзæхгæрбыл малтæ... 
Арв дæр уæлæ æнæкъæм, мæнæ сæгъы цæстау кæмæй фæ- 
зæгъынц, раст ахæм. Хур æнæцæлхдурæй фæлгæсы дун-дуне- 
тыл, денджыз дæр æм, йæ бонæй уа, кæрæй-кæронмæ зыны — 
хæрзаг, дисы бацæуы, Зæхх йæ армы дзыхъхъы уыйбæрц дон 
куыд уромы, ууыл. 
Бадын тæккæ былгæрон мæ кæркæ-мæркæ хисæрфæны мæнг 
аууон — дыууæ уис-лæдзæгыл æй бабастон; дымын тамако æмæ 
хинайæг адæмы иувæрсты кæсын денджызы фæлмæмбæхст 
дардмæ. Зæрдæ куыддæр йæхимидæг батыхсæгау кæны фæлхъæ- 
зæнты урс фысвос дзугты уындæй — барæй дæ цыма исчи сайгæ- 
фæливгæ кæны, уыйау. Ома, мæнæ, дам, дын фос æрбатæрын, 
æмæ ныр хæрынтæ-цæрынтæ байдайдзынæ... 
Фæлæ дын уæйыг денджыз де ’нкъард, дæ уæнтæхъил-сæр- 
зæбул сагъæстæ-утæхсæнтæ йæ хъæрмуст уылæнтæй æрæхсы, 
цæстуарзонæй дын ранхъæвзы дæ дзæбæх уд, аласы йын йæ хæ- 
рæмттæ, сифтындзы дын дæ ныфс æнусон цардмæ... 
Æмæ дæ æрфæнды, дыууæ удæй, кæрæдзийæн адджын æмæ 
ахсджиаг дыууæ удæй куы уаиккат, уый — кæрæдзийæн æнусон 
цины уысм кæрдихгай куыд уарат æндæр бонтæм фæстауæрцæй... 
172 

Уæд ды кæм уыдтæ, ды? 
Уыцы гуырвидауц фæцæйцыдаис доны уылæнгæрæтты хъуы- 
дыдзастæй, дæ зырнæйзылд бæрзонд къæхтæ сæ фадхъултæм 
ныгъуылдаиккой бæзджын фæлмæн змисы, йæ фынккалгæ та дæм- 
иу æрбазгъордтаид хурхъæрмуст уылæн æмæ та дын-иу мидбыл- 
худгæ æхсызгонæй дæ рæсугъд нарæг фадхъултæ æрæнхъæвзта- 
ид-æрæхсадтаид, æрмæст ма-иу змисы иугай муртæ баныхæста- 
иккой дæ сатæг буарыл, хусгæнгæйæ дæ хъыдзы кодтаиккой, 
къахтаис сæ дæ амонæн æнгуылдзы ныхæй... 
Æмæ та æз бар-æнæбары хинымæры мысыдаин скъолайæ фæ- 
стæмæ зындгонд рæнхъытæ: 
Я помню море пред грозою: 
Как я завидовал волнам, 
Бегущим бурной чередою 
С любовью лечь к ее ногам! 
Как я желал тогда с волнами 
Коснуться милых ног устами! 
Чызг дæр, дам, къаддæр уарзтæй нæ бауарзы лæппуйы: ми- 
тыл ын йæ къахвæдтæ сæмбырд кæны, стайын сæ кæны æмæ 
уыцы митдонæй йæ дойны суадзы... 
Сау денджызы æппæтæй æрвцъæхдæр доны куы ленчытæ код- 
тон, кæм йе змисджын, кæм та йæ дурджын былгæрæтты мæ 
къæбæлдзыг уд йæ буц мысинæгтæн æвдисæн куы агуырдта, уæд 
та кæм уыдтæ, уæд?.. 
Уалæ Арвыкомы хъæлæсы тæккæ хæдсæрмæ уæлбыл Ирыс- 
тоны фысджытæн уыд Сфæлдыстадон Хæдзар. Стыр дыргъдон 
дзы. Фæткъуыбæлæстæ. 
Мæ рагбонты æмбалимæ та уыдтæн уæд дæр. Бæлæсты бæр- 
зонд цъуппытыл ма иугай фæткъуытæ баззад — тæккæ хурæфсæ- 
стдæртæ! Уыдон арæхстгай тыдтам, арæхстгай æмæ тыхамæлт- 
тæй. Уалæ фæйнæрдæм йæ нæрстæй хæлгæ иу цъæхварс фæт- 
къуы тихалæг къалиуыл уæззау æрцауындзæг. Бæласы цъупп 
дзæбæх ныууигъ, фæткъуы фæлмæн зæхмæ куыд æрхауа — афтæ 
нæ зæгъы зæрдæ: мæхи къухæй йæ куы ’ртонин, уый мæ фæнды. 
Куы йæм сбырон, куы йæм баххæссон, куы йыл æрхæцон мæ 
армæй, уæд мын уый куыд æхсызгон уыдзæн, уыдæттæ мæ цæс- 
тытыл рагацау уайынц, зæрдæйыл æндзæвынц... 
Къахæй йыл æрлæууай-æрæнцайай, уымæн кæй нæ бæззы, 
уый уынын, уæддæр лæппын къалиуыл мæ къах тæрсгæ-ризгæйæ 
æрæвæрдтон — зынгæ фæуæлдæр дæн, схæстæгдæр дæн фæт- 
къуымæ — æртыдтон æй, куыд уæззау у, куыд сатæг æмæ лæгъз 
у йæ буар, уый банкъарын ма мын бантысти, стæй зæхх мæ быны 
æд бæлас фæсæрбихъуырой кодта: мæ къах фæбырыд, æмæ мæнæ 
бæласы сæрæй уæлгоммæ æрхауын. Абон дæр æй нæ зонын, куы- 
дæй ма фæцарæхстæн, уый, фæлæ цыдæр æгъдауæй уæлдæфы 
фæфæлдæхтæн, иу стыр къалиу ацахстон ме ’вдæлон рахиз къу- 
173 

хæй, галиуæй ныддæвдæг дæн фæткъуыйыл, æмæ мæ къæхтыл 
уырдыг лæугæйæ æрхаудтæн!.. 
Ме ’мбал мæм джихæй кæсгæйæ баззад, йæ сæр нынкъуыста, 
йæ цæстыты тарст нæма ссыд... 
Ныр уæле та кæрты ирон фысджытæ уæдмæ кæстæр лæппу- 
ты цæттæгонд фынгты уæлхъус, хъазæн ныхæстæгæнгæйæ, ра- 
бадтысты, Хуыцауы ном ссардтой. Цасдæры фæстæ мын — æвæц- 
цæгæн, нозтныфсджынæй, чиныгуадзæны редактор фехъусын 
кодта зæрдæ сыхырнагæнæн хабар: 
• — Ахастам та дын æй... Фидæн азмæ... — Æмæ йæ цæстытæ 
дзаджджындæр комдзагагур фынгыл асæрфта. 
Фæлтау бæласæй куы рахаудаин æмæ... Ныр та куыд фæ- 
фæлдæхон æмæ цы амалæй алæууон мæ къæхтыл?! 
Фæндзæм хатт æй ахастой... Цы ’фсон мын скæндзысты ныры 
аргъæвды тыххæй та? Партийы обкомы пропагандæ æмæ агита- 
цийы хайады хицауы чызг-хæдивæг мын йæхи дзыхæй куы загъта, 
мæ чиныджы къухфыст йæ хицауы зæрдæмæ фæцыди, зæгъгæ, 
уæд ма... Æви йæ ныр та уыцы хицау ногæй кæсы лыстæг кас- 
тæй? 
— Цæмæн, Сергей, цæмæн? 
— Обком æй фæстиат кæны, Юри Ибрагимович йæхæдæг... 
Дыккаг бон нæхимæ, Зилгæйы, хъæуысæр Цæугæдоны На- 
рæгмæ ссыдтæн — амы бæрзонд был мæхицæн Мæстытæ Рохгæ- 
нæн Бынат схуыдтон... 
Æмдзæхгæр былгæроны нæугæрдæгыл бадын, мæ къæхтæ 
бынмæ ауадзгæйæ. Далæ уым, доны бын дыууæ къæдзæхы æхсæн, 
стыр лæппутæ кæддæр незаманты — мæ сабидуджы незаманты — 
хызæй дардтой, кæсæгты акъацийы дæргъæй-дæргъмæ уис-æндзал- 
мæй сургæйæ: доны уæлцъар дзы хафт-хафт кæн, бынæй дзы 
лыстæг дуртæ æмæ змис змæнт... Иуахæмы Еппæ йæ дзыхыдзаг 
ныхъхъæр кодта, хыз мын сисын нæ комы, зæгъгæ. Батахтысты 
йæм иннæтæ, иумæ фелвæстой хыз доны сæрмæ — дынджыр бур- 
гуыбын кæф-кæсаг дзы-иу йæхи куы сцагъта! 
Бадын, о, кæсын бынмæ, доны сау уæлцъармæ. Мæ зæрдæ 
æмыр куыдæй йæ цалдæр азы тыппыртæ уадзы. Уыйбæрц мæс- 
тытæ мын чи фенын кодта, ахæм хъыцъыдæттæ мын чи баназын 
кодта, уыцы къухфыст искæд боны рухс куы фена чиныджы буц 
номимæ, уæддæр ма мын исты цин æрхæсса... 
Куыддæрты-фыддæрты афæдз аивгъуыдта. Æмæ мæнæ... 
Æмæ мæнæ мæ къухты дæс чиныджы — мæ авторон экземп- 
ляртæ!.. 
Дуне цыфæндыйæ дæр цæрынмæ бæззы! Чиныджы мидæг мæ 
фæллад уд цъыллинджытыл сси. Мæхиуыл нæ — дунейыл цыма 
цыдæр æвæджиауы хорз æрцыд, æмæ йын æз, мæнæ мæхæдæг æз 
бацыдтæн уыцы хорзы! Хъуымызбыл фыссæггонды æгæрон цин... 
Уæд ды кæм уыдтæ, ды? 
Стæй Цæцæны хъæу Ишхой-Юрты дæлвæз цæугæдон Ак-Суйы 
174 

арфæй иу диссаджы дзагдзæст, сызгъæриндонытылд хур бон сæр- 
дыгон изæрырдæм даргæ æнгуырæй æвзист æрвæрттывд — æлмæ- 
рины йас хуыдзых — куы фæуæле кодтон, уæд та кæм уыдтæ, 
кæм — кæимæ уæрстаин æз мæ сæрхъæн цин? 
Æмæ далæ Волгæйы галиуварс горæт Балаковойы цур æгæрон 
тыгъд быдыры араугæ-судзгæ сæрдыгон бонтæн сæ тæккæ сæр- 
дыгондæр бон зыбыты иунæгæй — æгомыг космос æмæ æрмæст- 
дæр æз — хъарм зæххыл тъæпæн бадгæйæ, сау хъæлæрдзы куы 
тыдтон... Тыдтон, дам... Дыгътон! 
Ахæм зад уыдысты хъæлæрдзыйы къутæртæ, ахæм, æмæ сау 
афæлдæхтысты, сыфтæр бæрæг сыл нал уыд! 
О, æмæ гагадыргътæ иугай-дыгай нæ тыдтон, фæлæ-иу фыр- 
задæй къæлæттаст къалиуы бын мæ къæрта бæстон æрцарæзтон 
æмæ йæм-иу сау-сауид нæмгуыты сау æхсæрдзæн рауагътон — 
дыгътон æм сæ. 
Æмæ уыцы сахат мæ мидбæстæйы, мæ мидкосмосы удæнцой 
æрхæдзарон, æрбынатон — æнустæ дзы сæхи батымбылтæ код- 
той æрмахуыр тæрхъустау... 
Быдыр фæйнæрдæм арвы кæрæттæм айтынг, арыд уæлдæф 
тыбар-тыбур кæны, физонæггонд бæстæ хъæрмуст фынæй ба- 
цис, мæргътæ сæхи аууæтты бафæсвæд кодтой, фæлæ ма цыдæр 
æнæджелбетт хилæгойтæ æнæвдæлонхуызæй кæрдæджытæ æмæ 
стæм хæмпæлты фæлвых бынты разгъор-базгъор кæнынц; хат- 
тæй-хатт Волгæйы сатæг уæлдæф æхсызгон æрбаулæфы, æмæ та 
лæджы бауырны, дуне ма цардхъом кæй у, уый. Æз та æнæхъæн 
галактикæимæ лæгæй-лæгмæ аззайын æмæ мæ буар æнæнхъæ- 
лæджы сисбын абады — тæхудиаг дзæнæт дæр иунæгæй цæры- 
нæн нæ бæззы... 
Кæм уыдтæ уæд ды, кæм?! 
Цымæ, мæгуырдæр, сидзæрхуыздæр, зæрдæриссæндæр исты 
ис Хуыцауы сфæлдыст дунейы мидæг нæ райгуырæн хæдзарæй, 
уый йæ кæрты дзаг бинонтæй куы равдæлон вæййы, уæд? 
Цы кæрæф зыдæй, цы æвæллайгæйæ уыдтæн хæдзаргæнæг — 
кадм мæ йæ хуынкъмæ лыгъд, кауы уисæн мæн куы бахъæуа, 
уымæй тæрсгæйæ. Мæ фыдæлты стыр бæстыхай, уæрæхзылд 
кæрт чысылтæ бахуызæнæн кодтон, фæлæ... Нæй, нæ бамбæлд 
мæ амæндтæгæнæг, хъæу йæ цæрæн бæстæн, йæ цæрæн уæзæгæн 
кæй бахъуыдаид, ахæм сылыстæгыл... 
Уæд ды кæм уыдтæ, ды? 
Стæй... 
Æмæ æз та мæхæдæг кæм уыдтæн, æз — ды дæ райгуырæн 
адджын кæртæй дæ цæрæн хæдзармæ (мæстæйхæлгæйæ рæстæг- 
мæйы!) куы расанчъех кодтай, дæ чызгон æнæвнæлд-æнæндзæвд 
дунейæн хæрзбон зæгъгæйæ, уæд æз та мæхæдæг... 
Гъæтт, мæ хæсгæ-ласгæ мæрдтæ!.. 
Дард, тынг дард уыдтæн: фондз æмæ ссæдз азы дæргъæн бон- 
цау дæрддзæф... 
175 

Ныр абон ды най кæныс дæ гомгæрцц-бæгънæг фæззæджы 
фыдæбойнаг фæллæйттæ, æрмæст ма кæмдæр де ’фхæрд зæр- 
дæйы талынг къуымы йæхи батыгуыр кодта ног амондæнхъæл 
ныфсы къуыбар. Æцæджы цардхос, удлæууæн та дын — дæ зæд- 
халæмдих, дзæнæты зæринмаргъ чызг. Йæ амонд дæ фæндиаг 
тыхджындæр уæд дæхи къахыртæ амондæй! 
Æз та... 
Æз та, мæ зымæджы фæстаг муртæм рохст зæрдæйæ кæс- 
гæйæ, æрхæндæгæй мысын бæдæйнаг Маринæ Цветаевайы цæс- 
тысыгтæ: 
Пересмотрите все мое добро, 
Скажите — или я ослепла? 
Где золото мое? Где серебро? 
В моей руке — лишь горстка пепла! 
Мæ фæлтæр — Советон Цæдисы, не стыр Мать-Родинайы, не 
стыр иумæйаг фыд, Дзугаты Бесойы авдсæрон, æвдудон, авд- 
бæллæхон уæйыг фырт Сталины æргъæвст сидзæртæ — абоны 
емыллыкк дугæн дæр та, нæ райгуырæн век-волкодавæн куыд 
уыдыстæм, афтæ стæм æцæгæлон хъæбултæ... Фыдыусы рæвда- 
уинæгтæ... 
Æмæ мæ къухты дæр — æрмæст мæ рæубазыр рагбæллицты 
уазал æртхутæг, мæ дудгæбадæг зæрдæйы та — дæ ирд сурæт, 
дæ хурыскаст... 
Ахæм уалдзæджы æрцыд мын дæ, æмæ бындзарæй фæлдæхт 
бæлас йæ фæстаг тыхтæ-сойтæй æрмæст дидинæг нæ акалы, фæлæ 
ма уырдыг слæууы æмæ ногдзыд уидæгтæ ауадзы уарзтæн уисæн- 
гæнаг дурджын зæххы хъæбæрты дæр! 
Ай зæрдæ рагон хивæнд зæрдæйæ куы баззад йæ цард-цæрæн- 
бонтæм дæр, уæд цæй зæры дуг, цæй!.. Æмæ Тютчевæн мæнæ 
ацы ныфсæууылд, зæрдæсаст рæнхъытæ нæ фæзмын: 
О, этот Юг, о, эта Ницца!.. 
О, как их блеск меня трееожит! 
Жизнь, как подстрелениая птица, 
Подняться хочет — и не может... 
Фæлæ мæнæ адон хонын мæ ныры уавæрæн æвдисæн: 
Тут не одно воспоминанье, 
Тут жизнь заговорила вновь,— 
И то же в вас очарованье, 
И та ж в душе моей любовь!.. 
Æмæ — диссæгтæ, царциаты æмбисæндтæ: æз æппæт адæттæ 
мæ рисгæ тугæй куыд фыстон, афтæ фæкомкоммæ дæн мæнæ 
ацы рæнхъытæм дæр: 
176 

Мæ зæдыхай, ысног та дæн дсе рухсмæ, 
æвзонджы дугæй хурзæрин æркаст, 
зæххои фынтæн сæ удæхцондæр Уарзт 
фæци мæ хай — у арфæйаг æнусмæ. 
Уд нал тæрсы мæлæтæй дæр — дæ хуыз ын 
фæстаджы бон дыдзыхурау уыдзæн, 
куы йæм бадара удисæг йæ хызыи, 
уæддæр дæ рухс, дæ цæстытæ уындзæн! 
Хæлæггаг сты поэттæ, уæдæ не сты — дзырдамонд уарзт фы- 
дæвзæгтæй бахизынц, поэзийы мæсыгмæ йæ бакæнгæйæ. Æмæ 
æз дæр мæ зæрдæйы дудгæ катай Хъодзаты Æхсары æмдзæв- 
гæйы æвджид кæнын... 
Мæхæдæг мæхиуыл мæлын дисæй, уæдæ нæ мæлын: куыд 
æмбойны мæ æрбайрох, мæ бæх фыдвæллад кæй у, уый?! Ног 
цардæнхъæлцау балцы йыл дæ уалдзыгон рухсы сайдæй кæдæм 
фæраст дæн?! 
Æмæ та æвзонгау сонт зæрдæ йæхи фембал кодта Бестауты 
Гиуæргийы æнæныгуылгæ уды хурæн дæр — уый адджын хъæрз- 
тау æхцонæй схъæрзыд: 
Ды фæцæйцыдтæ рухскалгæ уынджы, 
Уынг уæлион дзæнæтау ысуындджын. 
Дуне фестади кувæндон, аргъуан, 
Ды — йæ бæстастæу судзгæ цырагъау. 
Æмæ, дымгæхост быдыры æргъæвст бæлццон артгæнгæйæ йæ 
фæстаг зныхы схъисæн фæмæнгæй куы тæрса, уыйау æз дæр 
æдас куынæ дæн æгæнон уарзты æгæрон мастæй. Косты Лизæйы 
ныхæстæ — мæ мидуавæры ахорæнтæ: 
Мæ къона, цы зарæг, цы хъарæг, 
Цы сомбон æрныгъуылди разæй?! 
Мæ зæрдæ — нæрæмон, æнæсæттон барæг — 
Æрду хидыл хъазы ’мæ хъазы... 
Уарзын... Уаргъ... Зын... Уарзын — зын уаргъ... Фæлæ табу, 
Хуыцау, табу: адзалы ныхмæ æрмæстдæр иунæг мадзал ис дæ 
рæбыны — уарзт. Æмæ нын гъеуымæн уый æрæджиауы хорзæх 
никæд вæййы... Æмæ уымæн нæй зæрдæйы мидæг дæр цыфæнды 
кары дæр уарзондзинады ивылд доны ныхмæ дургуыф амад... 
Фæлæ йæ цы ’мбæхсон æмæ йæ куыд æмбæхсон: кæд цы- 
фæнды табуйаг дæ, сыгъдæг æмæ цытджын, уæддæр... уæддæр... 
Дыдзыхур дæ, мæ уд, дыдзыхур — мæнгæфсон, лæгæн хи- 
фæливæн. Æрмæст уæддæр: 
Сияй, сияй, прощалъный свет 
Любви последней, зари вечерней! 
12 Гусалты Бприс 177 

Æмæ дын мæ кары къæйты бынæй лæгъстæйаг дæн, дæлдæй- 
раг — тæхудыгæнæг, кувæг, хъысмæты тæссармæгæс цæст мæ 
тæригъæдæй къахæг: 
Ма мæ ныууадз, ма мæ ныууадз 
Иунæгæй 
Ацы стыр арвы бын 
Уарзтыстонгæй ниугæйæ! 
Бæргæ, бæргæ, фæлæ цыма зæрæхсид фæндырарм нæу... Æмæ 
йыл худæн дæр нæй, хъаст кæнын дæр дзы чи ’рхæсдзæн йæ 
сæрмæ... 
Фæлæ-иу мæ уарзт арвы фæлгæтты куынал цыд, уæд ды кæм 
уыдтæ, ды?.. 
2006 аз, февраль 

ОЙг ТОХЫ БОН ÆРЦЫДИ!.. 
Радзырд 
«Иуæй, æцæгæй дæр, зæгъæн куыд нæй, ахæм удæнцойы хос 
у, бахъуаджы сахат фадатаразæг, иннæмæй та йæ цы схуындæуа — 
мæгъа», — ахъуыды кодта Дербент æмæ уæд йæ роныл æрцавта- 
æртъыста морæ сæракæй конд цыппæрдигъон чысыл хуымпъыр — 
дзыппыдаргæ телефонæн... Стæй уæд хуымпъыры магнитджын 
сæрыл схæцыд, систа «нокиа» — йæ лæгъз буары сатæг армы- 
дзыхъхъæн фехсызгон; ис ма дзы æхца — нæй, уый сбæлвырд 
кодта æмæ йæ, цæмæй йæхи æвастæй ма ’рвита дзæнгæрджытæ, 
афтæ сарæзта. Бафснайдта йæ фæстæмæ йæ бынаты. 
Хæйрæг у адæймаг, уæдæ нæу: цынæ æрхъуыды кæндзæн! 
Æмæ удæнцой дзаума у, дзырд дæр ыл нæй — уынджы къæйыл 
дæ, фæндагыл дæ, хæдтулгæ уæрдоны бадгæйæ; уазæгуаты дæ, 
науæд дзæгъæл быдыры дæр фæуæд, æмæ дæ, цæвиттон, æхсызго- 
нæй бахъуыд хæдзармæ, науæд искæмæ бадзурын, уæд — табуаф- 
си! Науæд та дын дæхи агурынц, уæд дæр — табуафси, йæхи 
телефоны номхыгъды дын дæ ном рафæлдахæд æмæ — хъусын 
дæм, Мыртаз! Ома, Мыртаз, зæгъгæ, дзырдæн загъта, йе ’рвад у, 
æмæ дæм дзуры, уæд æй зон: йед та... 
Телефон сцагъта цыдæр мелоди, фелвæста йæ — никæй ном 
дзы ис, æрмæстдæр æнæзонгæ номыртæ 53-53-43. Цыдæр блат- 
ной у — чи уа? 
— Алло! Хъусын дæм! 
— Æз дæн, æз, Дербент... 
Лæдзæг дæ къухмæ райс: Мыртаз! О, æмæ дæм дзуры, уæд 
æй зон: чидæр та фæзиан хион-хæстæджытæй, æрвадæлтæй. Ныр 
дæр та йæ хъæлæс уыцы нæуæндон къуызгæ уымæн у... Фæлæ 
йын йæ мобильничы ног номыртæ кæцæй базыдта?.. 
— Йед у... Райхъал дæ кодтон? 
— Нæма бахуыссыдтæн... — загъта йын æмæ йæ фæхъуыды 
кодта: дысон иуæндæс сахатыл сæ хæдзары телефон куыд рап- 
пæрстой, æмбисæхсæв сæ мачиуал сфæдисон кæна, зæгъгæ, афтæ 
сын æфтыдæй ферох. Æмæ сæм Мыртаз абонсарæй дæр дзырд- 
таид æмæ дзырдтаид, фæлæ — кæм... Æмæ йын уæд Алик ратта- 
ид Дербенты дзыппыдаргæ хæзнайы номыртæ, йæхæдæг æм 
179 

æрдзура хъæргæнæджы хуызы, ууыл та йын не сразы уыдаид, 
фыдуацхæссæджы куыст дæуæн хæсгонд у, зæгъгæ... 
Зиан æрæгмæ куы ’рцæуы, уæд Мыртаз та цыма æрхæндæг, 
æнкъард ныввæййы — стæрсы раст, мыггагæй куы ферох уа, сæ 
ахсджиагыл æй куы нал нымайой, уымæй. О, æмæ хæдзары теле- 
фон куы ахуыссын кæнай, уæд уый афтæ хæраймаг хъуыддаг 
цыма нæу, фæлæ дæ «нокиа» куы бакъуырма кæнай, уæд та афтæ 
цыма уайы: дун-дунетæ, цыфæнды уыл куы ’рцæуа, уæддæр мæн 
уемæ ницы хъуыддаг ис, нæ мæ ’вдæлы сымахмæ мæхи гуылы 
бын арт æндзарынæй! 
— Гъы, гъы, Мыртаз. Циу, дæ тæргæ бæхæн та йæ къæдзил 
даргъ уагъд у, рахизырдæм, ома та дæ тæссармæ æрхизын ба- 
хъуыд æмæ дæ ехс дæ галиу къухмæ райсын? 
— Цæмæй йæ базыдтай?! А, мæлæты зын базонæн куы нæу, 
иугæр дæм æз кæм дзурын, уым... Æмæ та зæрдæ ныссæххæтт 
ласы, о... Йед у... Дысон дæр уæм дзырдтон, фæлæ уæ телефон 
къуырма уыд... Алик та мын нæ бакуымдта, дæхæдæг, дам, дæ 
амплуамæ гæсгæ, хъæргæнæг дæ æмæ, дам, йед кæн, хъусын кæн... 
Ныр йæ цуры ма фест, ныр Мыртазæн æмæ йын йæ сырх- 
сырхид уадулæн иу дзæхст ма ныккæн хуылыдз къухæй, цы мын 
мæ уд ласыс, дæ хъæргæнинаг тагъддæр цæуыннæ дзурыс, зæгъгæ! 
Æнæуи та хорз лæппу у, æмгарджын, коммæгæсæй уисæнгæнаг, 
хæстæджытыл æнувыд, стæй къæбæрдæттон рахаста хæдзарвæн- 
дагæй. Диссаг: зианæрцыд дæр æм Хуыцауæй хорз лæварау кæсы, 
ома исчи йæхи низæй кадджын кары куы ахицæн вæййы, уæд. 
Стæй, дам, æгайтма адæм кæрæдзи фенынц, кæрæдзиуыл бацин 
кæнынц, исты фæлмæн ныхасæй барæвдауынц Мыртазы дæр... 
Æндæр ма, дам, уæдæ кæй кæмæ æвдæлы хуымæтæг бабæрæджы 
номыл! 
— Йед у, нæхи Джанаспийæн йæ усы æфсымæры хозяйкæ 
амард, йæ бинойнаг ома, æмæ йæ райсом æфснайынц. Цинтæ- 
гæнаг ус куы уыд, Надиффæ, зæгъгæ, йæ ном, хъуыды йæ кæн- 
дзынæ... зондзынæ... 
— Нæ зонын. Рухсаг уæд. 
— Цæудзынæ? 
— Нæ зонын. Райсоммæ — æгас... 
— Куы уай æгас, — бахудт, — æмæ цæуынвæнд куы скæнай, 
уæд далæ Къардоны, ома Архонкæйы фæзилæны æмбырд кæн- 
дзысты мæрддзыгой иуæндæс сахатмæ. Джанаспи йæхæдæг нæ 
алкæй фæдыл дæр цæуаг у æмæ-иу, гæнæн æмæ амалæй, ма бази- 
вæг кæн... Цæй, цины хабæрттæ хъус! 
— Ды дæр дæ бæхы къæдзил цыбыр куыд бабæттай, дæ ехс та 
дæ рахиз къухмæ куыд райсай æмæ дæ саргъæй галиуырдæм куыд 
хизай — ома амæй фæстæмæ цины уацхæссæг куыд уай, уыцы 
арфæ дæу дæр æмæ мах дæр уæд! Кæд ахсджиагдæр ницы хабар 
фæуа, никæцырдæм фæуон, уæд хъуамæ зынон... 
Ницуал ын бантыст бæстон асагъæс-ахъуыды кæнын: куыд- 
180 

дæр телефон йæ ахстоны ныппæрста, афтæ та йын скуыста. Фел- 
вæста йæ, æркаст ын йæ экранмæ: æнæзонгæ номыртæ сты. 
Уалынджы Цæрайы алло-аллогæнæг хъæлæс. Бацин ыл кодта: 
— Цæра цæра чи нæ зæгъы, уый фæлтау... 
— Уый фæлтау, о, гуыргæ дæр куынæ ракодтаид, фæлæ дын 
уый цавæр дæргъвæтин ныхас у, цавæр — бæр-бæрæн кусыс дæ 
мызд? Нæ дын сзынг дæ «нокиа» æмæ дæ рус нæ бафизонæг? 
— Физонæг мысыс, дæ зæрдæ физонæг æрцагуырдта? 
— Не ’рцагуырдта — мæнæ мæ тæккæ раз ис, ноджы цавæр? 
Кæфы фыдæй! Рахъуытты у тагъддæр, кæд ма дзы къæдзил уæд- 
дæр сæййафис... 
— Уым та стут? 
— Уæдæ кæм хъуамæ уæм хуыздæр, уæлдайдæр абон — Га- 
джойы бон: дыууæ æмæ ссæдзæм мартъи уый бон нæу, уый гуы- 
рæн бон!.. Цæй, ныхæстæ уыйфæстæ кæндзыстæм, ныр мæ мæнæ 
Гуыппи-Рыппи нал уадзы, мæ мæллæг пенсийы капеччытæ, дам, 
мын дæ бирæ дзырдæй бахæрдзынæ. Мæнæ дæм Анатолийы ма- 
шинæ арвитдзыстæм — сахатырдæджы фæстæ рацу уынгмæ, ва- 
лютчиктæ кæм лæууынц, уыцырдæм! Мæнæ ма цыдæр зæгъы 
Джеор, ома Гуыппи-Рыппи... Демæ, дам, дæ къæдзбырынкъ хæ- 
рынкъа рахæсс — йæ фæткъуы бæлæстæ йын бахсæд. Хорз лæг- 
ты нын пырсипгонд лæгтæ хоны, куы йæ зоныс, æмæ, дам, ды 
дæр уыдонæй дæ, уыцы пырсиигонд хæрзтæй. О, дæ уарзон за- 
раг цъиутæ дæр æртахтысты — куыддæр дæу феной, афтæ ногæй 
ныцъцъыбар-цъыбур кæндзысты. 
Дербент йæ сахатмæ æркаст — иуæндæс сахаты фараст мину- 
ты хъуаг. Сæ хæдзары телефоны саджилæг йæ бынаты бацавта. 
Дзурæнт сæм ныр æрмæст айдагъ уымæ нæ, фæлæ ма сæ бинон- 
тæй алкæмæ дæр, уæлдайдæр йæ цоты мадмæ. Телефон чи æрхъуы- 
ды кодта, уымæн цыртæвæргæйæ адæм дызæрдыджытæ куы кæ- 
ной, уæд-иу сылгоймаджы бафæрсæнт, у цыртдзæвæны аккаг æви 
нæ, зæгъгæ, уымæй. Æмæ сын уый хъуыддаг цæхгæрмæ кæрдаг 
ныхас зæгъдзæн: æнæмæнг! 
Абон дыккаг сменæйы цæуы куыстмæ, æмæ уал хуыссы æвдæ- 
лонæй — бинонтæн аходæн сæумæйыл скодта. Нæ хуыссы — ра- 
каст æм, йæ дзыккутæ фасгæ: 
— Гуыппи-Рыппийæ та дæм дзырдтой хонæг? 
— Халон дæ, дæ уæны кæсыс? Стæй «та» цы хоныс — æндæр 
мæм кæцæй дзурой, уый нæй ацы æлгъыст æмæ алæмæты хорз 
дунейы? Мыртаз мын... 
— Фыццаг уыимæ ныхас кодтай, стæй та — Цæраимæ... 
— Куыд ныхас кодтам... цы хуызы... цы уагыл... нæ ныха- 
сыхъæдæй йæ базыдтай, Цæра уыд, уый? 
— Цæй-ма!.. Сымах — гуыппи-рыппи-хуыппитæ, æзта — æгъуыс- 
сæг дæ зæрдæйы рыстæй. Цы мæрддаг стут, лæгтæ, цы? Кæд, 
дам, дæ амардзæн, уæддæр, дам, æй баназ. Æмæ йæ баназут, 
æмæ дзы амæлут, æмæ уыл æппæты раздæр чи фæхуды фидис- 
181 

саг худтæй, уый, уæ баназынгæнæг. Чидæр, дам, йæ цыртыл афтæ 
ныффыссын кодта: «Ныр дæр уæ нæма уырны, нуазæн мын кæй 
нæ уыд, уый?!» 
— Ды, милайа майа, банцай, æз та — бандзай! Базармæ. 
— Цы дзы ферох кодтай базары? Нæ холодильничы алцыдæр 
ис... 
— Балхæнæн цæмæн ис, уый хæдзарæй хæссон? Никæддæр! 
— Ныр уый æцæг куы уаид! Нозт дæр, аба-бау, ардыгæй ни- 
куы ампъухыс демæ... 
— Сыл-гой-маг!.. Ма йæ рох кæн, уæлдайдæр къæсæрыл, ды 
она кæй дæ, æз та он, уый! О, иу-дыууæ целлофан дзæкъулы-ма 
мын авæр — сæ тæккæ дзаг сæ баистæм, æмæ мын уыдоны тых- 
хæй дæр фидын куы бахъæуы, уæд мын иу хъыг вæййы æмæ... 
Дæ лæппу та кæм ис? 
— Мæ лæппу чи у, дæуæн та — дæ фырт, уый ис йе скъолайы — 
у-ни-вер-си-те-ты! Ам ма дæ? 
— Нал... 
Бауад «Гурман»-мæ, райста дзы иу водкæ «Путинкæ», уын- 
джы æвзаргæ халсартæ æмæ алы дыргътæ уæйгæнджытæй цъæх 
хъæдындзтæ æмæ редискæтæ балхæдта, чысыл асагъæс кодта, 
стæй фæстæмæ дуканимæ фездæхт, къобаг цыхт дæр ма килæйы 
æрдæг райста æмæ амынд ранмæ батагъд кодта. 
Машинæ цавæр уыдзæн — «Жигули», иномаркæ исты, уый 
дæр ын нæ загъта Цæра, зонын æнхъæл ын у Анатолийы ма- 
шинæ. Зыдта йын æй, о, фæлæ уый уартæ æндæраз кæддæр куы 
уыд, уæдæй нырмæ ма уыцы зæронд хæлддзаг «Ауди»-йыл цæу- 
дзæн?.. Цæй, шофырæн ын йæхи бацамыдтаиккой æмæ йæ кæд 
уый базонид, фæдзурид æм... 
Ныр сахат чысылхъуаг ам дауы, машинæ та — нæй. Уæвгæ та 
афтæ нæ: машинæтæ — хæрх, уымæ та дзы ничи уромы, ничи 
йæм дзы радзуры, Дербент, зæгъгæ, ноджы йын йæ ном уæлдай 
æхсызгондæрæй хъуамæ зæгъа, фыццаг хатт æй чи дзура, уый — 
цы æнахуыр, цы рæсугъд ном ис: Дербент... 
Машинæтæ, æцæгдæр, æнæхъæн дзугтæ, рæгъæуттæ — уын- 
джы сæрты дæ ахизын куы хъæуа, уæд демæ раст дыдагъгæнгæ 
чысыл бандон хæсс: сбад ыл æмæ банхъяелмæ кæс, цалынмæ сæ 
дзуг азгъора, науæд та сæ фисыныл сырх рухс баурома, уæдмæ... 
О, час пик циу, пъробкæтæ цы сты уынгты, уый дæр базыдтой 
зноныккон советон адæм, стæй далæ валютчиктыл дæр ничиуал 
дис кæны, ахсгæ нæ фæлæ. Хатгай сыл сæхи рауадзынц милицæ, 
астигъынц сæ, байсынц сын, цы доллæртæ-евротæ сæм ссарынц, 
уыдон, æмæ сæ фæстæмæ раскъæрынц... 
Йæ дзæкъул йæ къухы дарынæй стыхсæгау кодта æмæ йæ 
иуварс бæласы зæнджы æмбуар бавæрдта, куыд нæ фæкъул уа 
æмæ зæхмæ куыд не ’рхауа, афтæ. Ныр сын дардмæ цы зæгъа 
Цæраитæн? Кæд дæ лæг хъæуы, уæд дæ хъуамæ хъæуæгау хъæуд 
кæна, зæрдиагæй ома, æхсызгонæй. Науæд æй агургæ дæр ма 
182 

кæн ирон гадздза фæтчыгъæдæн — фæлтау ын йæхи бæсты йæ 
лæдзæг бацагур, цы уæ уæлдай ис, зæгъгæ. Æндæр ай циу?! Цы- 
дæр идиотау лæуу æмæ алырдæм сурочы хуызæн ракæс-бакæс 
кæн... 
Цæрайæн та уайдзæфтæ кæнын — дæ рæстæг дзæгъæлы са- 
фæгау. Исты йын бадар йæ цæстмæ, æмæ дæм дисгæнæгау кæс- 
дзæн йæ дынджыр тар-æрвцъæх цæстытæй, цы дæ, цы маргъ дæ, 
зæгъгæ: уый Цæра у, Цæра, фау, аипп, уайдзæф кæмæ не ’ххæс- 
сынц, уыцы Цæра! Нæ дын загъта машинæйы номыртæ? Гъемæ 
цы, цы аивта ацы дунейы? Ницы. Уæдæ Цæра дæр, цы Цæра 
уыд — кад æмæ рад, цыт æмæ намысзонæг Цæра, уымæй баззад. 
Стæй дзы цы хъаст кæныс, Дербент? Нæ дæм æрæрвыста, нæ 
дæ æрхъуыды кодта, нæ дæ нымайы? Нымайы дæ, хъуыды дæ 
кæны æмæ дæм рарвыста машинæ, фæлæ — фæндаг! Фæндаг 
æмхуызон лæгъз æмæ æнæ къуылымпытæ кæд вæййы? 
Уæдæ дзы уый ис, уый! 
Æмæ — æцæгдæр: кæд машинæ, Хуыцау ма зæгъæд, фæлæ 
кæд фæндагыл исты фыдбылызы... Науæд кæд йæ цалх суагъта, 
кæнæ йæ инспектор истæй тыххæй æрурæдта — æфсон ссарын 
сын, мыййаг, амонын куынæ хъæуы... 
Æмæ Цæрайы фæлгонц, Цæрайы сурæт-миниуджытыл хъуы- 
ды кæныныл фæцис. Цæра цы кæны, уый бæстон, бындуронæй, 
йæ фындз куы мæрза, уæддæр ын уый дæр хъуамæ уæзбын лæ- 
джы ми уа, бæрнон хъуыддаг æххæстгæнæгау. 
Кувы — уæд зæрдиагæй, афтæ зæрдиагæй, æмæ йæм Хуыцау 
лæмбынæг куыд æрыхъуса, цæй, ай та цы зæгъдзæн ногæй, амæ 
та цы хъусон, зæгъгæ йыл рагацау йæхи куыд нæ атигъ кæна. 
Нуазы — уæд афтæ зæрдиагæй, афтæ æхцонæй, цæмæй, цы нозт 
нуазы, уымæн дæр æхсызгон куыд уа, Цæра йæ йæхæдæг кæй 
нуазы, уый. Стæй йе ’мвынг адæмæн дæр хъуамæ æхсызгон уа, 
семæ куыд æхсызгонæй бады æмæ æнцъухы, уый. Уæдæ дзы 
уый ис, уый! 
Æмæ, куы фæдæле кæны йæ сыкъа, уæд та? Уæд та æрбайсы 
сау дзулы карст — æнæмæнг сау дзул хъуамæ уа, сыл мæнæуы 
ссадæй конд сау дзул цъата хæццæ, æмæ йæ æрбайсы, сындæггай 
йæ схæссы йæ фындзы бынмæ æмæ йæм сысмуды, арахъхъ кæ- 
дæмты ныххæццæ, уыцы арфæй. Ацахуыйæны бæсты, акомдза- 
джы бæсты йæм афтæ хорз, афтæ зæрдиагæй сысмуды, æмæ хъуа- 
мæ йæ сысмыст Хуыцаумæ дæр хъыг ма фæкæса, фæцæуа йæ 
хорз зæрдæмæ — Цæра сысмыста, Цæра йæхæдæг! 
Уæз хъуамæ уа йæ алы фезмæлды дæр, ирон фарн! Æндæр 
талф-тулфæй абад цыхты муртæ, цъæх хъæдындзтимæ — уый 
циу, уый фыдæлтыккон ирон лæджы кады хъуыддаг у? Нæу. 
Уæллæй-таллæй-биллæй, нæу! 
Уымæн йæхицæн йæхи цæсты культ ис, Цæрайæн, фæлæ Тель- 
мæн куы фæуыдаид уым, Тельмæн, уæд æм афонмæ æрдзурид, 
кæм ныффæстиат стут, зæгъгæ. Стæй йын машинæйы номыртæ 
183 

дæр æнæ зæгъгæ нæ фæуыдаид. Уый, Цæрайæ уæлдай, æндæр 
нывтыл карст у, уый йæхи мæт нæй — искæуыл тыхсаг у. Чидæр 
дын цыдæр æфхæрæн ныхас загъта, æмæ дæм нымады дæр нæу, 
уымæн, æмæ йæм дæ хъус æрдар — æмæ кадæй фæхайджын уа де 
’фхæрæг. Фæлæ Тельмæн та дæ сæрыл уыцы æфхæрæгæн йе 
’взаг йæ хъусы хуынкъæй раласдзæн, науæд та йæ хордзæуæнæй 
дæр, ды мæ цуры искæй æфхæрын куыд, цы ныфсæй уæндыс, 
зæгъгæ. 
О, уыдон — о, фæлæ ныр куыд акæна? Машинæ аххуырса 
æмæ сæм афтæмæй схæццæ уа йæ «фæрв сугтæ æмæ фароны 
фистытимæ»? Æцæгдæр мацы ’рцæуæд машинæйыл, кæд æм æй 
рарвыстой, уæд — ныр та руль кæмæ не ’рхауы, чи нæ у бæхтæ- 
рæг! Æмæ ды дæ фæндаг æмраст дарыс, фæлæ дæ иу ахæм мæймæ 
булкъ-шофыргонд фæрсырдыгæй куы... 
Фæлмæцын дæр æмæ чысылгай мæсты кæнын дæр райдыдта. 
Йæ къурткæйы дзыпп цæмæн æнахуыр уæззау.у, зæгъгæ йæ ас- 
гæрста — а-а: къæпсырфындз кард, йæ пырсипп кæнæн æмæ æхсæ- 
дæн къуыдыр хæрынкъа. Цæрайæн дзы йæ... йæ йед ма фæйед 
кæн... ма фæсаджил йе ’взаг! 
А-гъа, иу-ссæдз метры уæлдæр дзы урс-урсид «Жигули» фæ- 
урæдта, йæ рудзгуытæ тарцъарæвæрд — мидæмæ дзы ницы зыны, 
æддæмæ кæсгæйæ та алцыдæр уыныс. Дербент йæ дзæкъул фел- 
вæста æмæ фæраст машинæйырдæм: æртæккæ йæ дуар байгом 
уыдзæн, лæппу дзы рахиздзæн æмæ йæ бафæрсдзæн, Дербент 
ды нæ дæ, зæгъгæ... 
Бахæстæг æм, фæлæ машинæ хъусæй лæууы, æмыр æхгæдæй — 
афтæ лæууид йæ хицаумæ æнхъæлмæгæсæг бæх дæр, сæргуыбы- 
рæй, йæ саргъ дæр цыма йемæ райгуыргæ буары уæнг у, уыйау. 
Æви, кæд афтæ æнхъæл у шофыр, æмæ йын бацамыдтой Дербен- 
тæн йæ номыртæ æмæ йæм уый йæхæдæг æрбацæудзæн, бафæр- 
сдзæн æй, дæу лæппутæ уымæ, Дербентмæ, нæ рарвыстой, мый- 
йаг?.. Æмæ — бады, нырыккон зивæггæнаг иннæ лæппутæ дæр 
куыд бадиккой, афтæ. 
Нырмæ дæр сæм сдзырдтаид Дербент, цæй, цы фæцис уæ 
файтон, зæгъгæ, фæлæ Джеоры телефоны номыртæ йæхионы 
зæрдыл куынæ бадарын кодта, куынæ сæ бахаста номхыгъдмæ — 
уымæ нæма арæхсы. Сæ дыууадæсаздзыд чызгау рæвдз куы уаид 
ацы хæйрæджы сфæлдыст телефонимæ, уæд ма дзы абонсарæй 
йæхи дæр ирхæфстаид, фæлæ... 
Цæй, цы уа, уый уæд, бафæрсдзæн æй йæхæдæг шофыры, 
æндæр ма дзы исты ис — нæу уый, уæд — хатыр; уый у — уæд та 
бабаддзæн йæ фарсмæ æмæ йын фæндагыл цæугæ-цæуыны йæ 
бафæстиаты æфсон базондзæн. 
Бацыд æм, раззаг дуар байгом кодта, бафарста: 
— Бахатыр кæн, лæппу, фæлæ, мыййаг, дæу нæ рарвыстой... 
йед... 
Уый, рулыл йæ риуæй банцой кодта, афтæмæй бадт, стæй 
184 

уыциу æмраст фæцис — бадгæйæ дæр бæрзæндтæ, мæкъуыс- 
тæгджынтæ, — фæтъæлланг ыл ласта: 
— Закрой дверь, идиот! 
Хъавгæ, арæхстгай бахгæдта дуар фæстæмæ. Йæхи уадидæ- 
гæн афтæ банкъардта, цыма, дунетыл чи никуыма никæд æрцыд, 
ахæм худинаджы хабар бакодта. Арв фæтардзæст, хæхтæ фæ- 
дурдзæф сты, сагъдауæй аззадысты, уынг фæкуыддæрау, фæ- 
дургом цыма — дуне фецæгæлон Дербентæн. Тæккæ æрдæбоны 
рагон зонгæ дуне йын нал уыд, Дербентæн бынат кæм уыд, лæ- 
джы бынат, уыцы хион ирон дуне йын нал уыд, фæлæ йын фецæ- 
гæлон, уый дзы нал фидыдта, нал дзы хъуыд — зæронд хæрæг 
къæлæуты æхсæн... Фæлæ уыдæттыл æмбойны дæр куыд басас- 
таид, æмæ ныссыгъдæг ирон, ныффыдæлтыккон уæздан: нæ йæм 
смæсты уыдзæн ацы уæйыгтæарæзт хъуымыздзыхмæ, ноджыдæр 
ма йын куы кала алывыдтæ, уæддæр — уартæ йæм рахизы... 
Рахызт æмæ бынтон ныддынджыртæ, ныкъкъæдзæхтæ лæп- 
пу, ныууæйыг — машинæйы дуар гомæй уадзы, галиу къухæй 
йыл æнцайы, рахиз уæзбын тилы Дербентыл: 
— Ты че, козел вонючий, ныряешь в чужую машину, а, баран? 
А, козел? А, Козел Баранович Ослов? Или ты Ишакян? 
Иронхуыз куы у бакаст-скондæй, уæд, ау, æндæр кæмæйдæр 
уа? Æмæ йæм уæд ам, Дербенты райгуырæн Ирыстоны, йæ фы- 
дæлты хъæбатырдзагъд уæзæгыл куыд уæнды ахæм дзыхæй дзу- 
рын?! Гæрзифтонг уа? Æмæ — уæд! 
Фæлæуу-ма, фæлæуу: улæфы ма, тæлфы ма йæ зæрдæ æви 
йын раджы ныллæууыд, атыгуыр? Кусы, æндæр ма йæ туг афтæ 
дзæхст-дзæхст кæнид къæмисæнты! Нæй йæм мæсты кæнæн, уый 
аккаг нæу ацы басяччы фырт — басяччы хъыбыл, æндæр уæдæ 
хæдзайраг хæдзарæй ахæм æфтыддаджы куыд хъуамæ рауагъта- 
иккой уынгмæ, адæмы æхсæнмæ?! Нæ, кæд лæгау лæг дæ дæхæ- 
дæг, уæд дæм хъуамæ ахæм хайуаны загъд-замана ма схæццæ уа, 
ма сæххæсса! Ай ма сис, ма, бæрзонд æмæ йæ... Ды — ницыхъом 
дæ уымæн, фæлæ йæ Гуыппи-Рыппи, æрыгон хъæбысæйхæцæг 
ма куы уыдис, уæд-иу куыд æппæлыд йæхицæй, мæ ныхмæлæу- 
уæджы бæрзонд систон, стæй йæ ныггуыпп-ныррыпп кодтон, 
зæгъгæ, афтæ ай ма сисæд æмæ йæ зæххыл ма ныццæлхъ кæнæд, 
ма йæ ныггуыппи-рыппи кæнæд зæххыл, æмæ йæ уæнтыл йæхæ- 
дæг куыд æрхуысса. Æрмæст Дербент та нæдæр уæгъдибарæй 
хъæбысæй хæцын базыдта, нæдæр сæрмагонд хæст джиу-джит- 
су... 
Цыма йын йæ паспорт уыдта, уыйау ын йæ машинæйы номыр- 
тæм бакаст, стæ-ма, кæд искæцæй сæфтæг куыдзы тугæй æхсад 
гуырд у æцæгæй дæр, уæд та, зæгъгæ. Нæу, нæхионтæй у: АУ 
717... 15 регион... 
— Ирон лæппу нæ дæ, ирон? Ирон мад æмæ фыдæй нæ ран- 
тыстæ ацы дзæбæх уалдзыгон дунемæ? Уый дын хистæрмæ ца- 
вæр дзыхæй дзургæ у? Туаллаг пысырайау куы арауыс, уанцон 
185 

нæу!.. Йе ’мгæрæтты дæр ауайæн кæмæн нæй, раст ахæм судзаг 
пысыра!.. 
Дæлейæ сæм валютчицæтæ кæсынц цымыдисæй, бульварыл 
иу лæг фæлæууыд, цыдæр ахæм фембæрста, кæсы сæм, хъусы 
сæм — Дербентмæ цыдæр зонгæхуыз фæкаст, уæлдайдæр йæ уæл- 
лаг былы цæхгæрмæ нос, йе ’нахуыр фæтæн уæхсчытæ, æнахъи- 
нон даргъ æмæ домбай къухтæ. Фæлæ йæ кæцæй зыдта, ууыл 
ахъуыды кæныныл нæ уыд, зонгæ та йæ кæй кодта се ’рыгон 
бонты, уый бæлвырд уыд... 
— Ирон — бырон! А машину не тронь! Ты не ее папа и не 
лапай! Науæд дын æз дæ ноги-руки поотрываю, местами их поме- 
няю, козел драный! 
Зæрдæ ауазал, бавзæр — нал уыд фыды мур, нал уыд адæй- 
маджы зæрдæ, нал уыд æфхæрдæн быхсынхъом: ирон у, ирон 
лæппу, ирон фыды туг æмæ ирон мады æхсырæй хаст! Ирон æмæ 
— æцæгæлонæй æцæгæлондæр! Дæ зæры боны ныфс хъуамæ уаид, 
дæ ирон цæсты ирон рухс, дæ мæрдтæм фæндагыл ныфсджы- 
нæй, зæрдæджынæй, разæнгардæй куыд цæуай, ахæм ныфс: æвæ- 
стаг нæ дæ, хистæр! Уый та... Уыйбæрц цæстуарзонæй дæ сфæл- 
дисæд де сфæлдисæг, ахæм уындджын-кондджынæй, ды та цо- 
тæнадгæнæн, кæстæры ном æлгъаггæнæгæй басгуых!!! 
Дербентæн кæмдæр йæ сæры быдырты, йæ зæрдæйы тыгъда- 
ды, йæ уды уæлвæзты айзæлыд: 
Ой, тохы бон æрцыди, тугкалæн тохы бон, ирон мæгуыр лæг! 
Æмæ — кæимæ? 
Ау, хæстыты æлгъыстагдæр хæсты цагъды бонтæ та ралæу- 
уыдысты — фыд фырты, фырт фыды, æфсымæр æфсымæры, 
ирон ироны?! 
Ралæууыдысты, нæ ралæууыдысты, фæлæ йæм уыцы тугфы- 
цæн знæт æнкъарæн кæцæй æрбагуылф кодта, цæмæн атар йæ 
хорз зонд, цæмæн ахъандзал сты хæстмондагæй йæ нуæрттæ — 
адон уый, Дербенты, хъæбатыр зарæджы ныхæстæ сты? Адон: 
Ой, тохы бон æрцыди, тугкалæн тохы бон, 
Ой, хорз ирон лæг Дербеитджери! 
Кæм схъомыл ацы уæйыг гуырд? Уырсиуæггæнгæйæ ныддын- 
джыртæ, ныддомбæйттæ уыдаид — ау, иу цъатайæ хаст лæппу- 
йыл никæд амбæлд, иу хъуынджынфæстаг лæппуйыл? 
Дуне куыд батар, куыд бакъуындæджытæ, йæ уæлдæф куыд 
æрбацыдæр — нал ын фаг кæны сæрибарæй улæфынæн... 
Ау, ай дæр та мад ныййардта, ирон мад, мады дзидзи бададта, 
ирон мады риу?! Ау, иу хион-хæстæг ын уæд та нæй, фыдæл- 
тыккон адæмы мыггагæй чи у, иу ахæм ирон хæстæг-ахсджиаг, 
æфсæрмы кæмæй фæкодтаид æмæ ардыд сырдæй куыд нæ цæ- 
уид уынгмæ, адæмы ’хсæнмæ, иу ахæм чидæр?! Ау, никæд никуы 
186 

федта, иу лæг иннæмæн куыд аргъуыц кæны ирон уагыл, уый?! 
Уæд кæм схъомыл — даргъкъæдзилджын уырыты æхсæнады? 
Æмæ ома Дербенты у, æрмæст Дербенты у ницæмæдарæг, ай- 
дагъ Дербентыл у лиуырæг? Нæ! Ацы хæрæджы къæлæу, ацы 
куыдзы хъæвдын, ацы хуыйы хъыбыл, ацы шакалы æфтыддаг 
æппæт ирон адæмыл дæр чъыртт кæны, пырх мызтæй ныл мизы! 
Лæджы номыл, лæджы намысыл! Ничи йын стæм ардыгæй фы- 
дæлтæм, фыдæлтæй ардæм. Ничитæ æмæ ницытæ. Ницæмæй нæ 
у арфæйаг, æфсæрмыйаг... 
Æмæ дзы фæтæрса, не связывайся с ним, себе дороже станет, 
зæгъгæ, зæгъа йæхицæн, цы фаджыс змæнтай, уый смагдæр кæн- 
дзæн, зæгъгæ, зæгъа зондджынхуызæй йæхицæн, маст цы хорз 
лæгмæ нæ хæццæ кæны, ахæм схона ацы сахатыл йæхи æмæ — 
ацæуа? Æмæ уый та фæсмойнаг мацæмæй фæуа, ма ’рхуда йæхи- 
уыл, йæхицæй хъалæй-буцæй ацæуа æмæ та æндæр искæуыл дæр 
афтæ... афтæ... 
Дербент йæ дзæкъул галиу къухмæ райста. Уыцы змæлд фæ- 
фиппайдта сырд-лæппу: 
— Ну, пъирдун старый! Уæлмæрдты — гæрæхтæ, гуыппытæ. 
Да я тебе!.. 
Ныр цыфæнды дæр дзурæд, дзурæн дзых цы фос-хайуан лæп- 
пуйæн разад, уый — Дербенты фæнд хорз фæнд нæу, фыдгæнды 
фæнд ын у, уымæн æмæ дзы разыйæ ничи баззайдзæн, ноджы 
ма, йæ ныры мастæй мæстджын чи нæу, уыдонæй. Æнахъом лæп- 
пу кæй у цыфæнды дынджырæй дæр, уый Дербентæй уадидæгæн 
æрбайрох, æрбайрох дзы, уымæн æмæ йæ æгæр карзæй æфхæ- 
шл, æгæргæнæджы æгæрæй йæ æфхæры, ссæнды, цъæл кæны. 
Иæ фыды æмгары, кæд уæвгæ дæр, фыд циу, уый æмбарынхъом 
у, уæд. Æмæ йæм æххæст куы æрбалæбурид, хъазуаты цæуæгау 
æм куы рабырсид йæ машинæйы фæстæйæ ардæм тротуармæ, 
адæм дæр æй куыд феной — далæ валютчицæтæ, уартæ бульва- 
рæй сæ загъд-хъæлæбамæ уæдæйсарæй кæсæг æмæ хъусæг, йæ 
кæддæры зонгæ лæг; æвдисæнтæ ома... 
Æмæ йæм лæгъзæй дзурын хъæуы — фидæны æвдисæнты хъус- 
тæн: 
— Йарæби, ирон æфсармджын мад æмæ ирон æгъдауджын 
фыдæй нæ рантыстæ дунемæ æви? Машинæ у æмæ дын фыд- 
хъуын кæны, куы йыл андзæвай, уæд — цы йын уыд? Уæд уый 
цавæр æнæуаг, æнаккаг дзыхæй дзурыс дæхицæй бирæ хистæрмæ — 
фыдæн дын куы бæззын... 
— Не заглядывай в машину! Может, я там твою мать наиз- 
нанку выворачиваю! Или же дочку твою натягиваю! 
Асгæрста, уæддæр асгæрста къурткæйы дзыпп æддæрдыгæй — 
уым ис, уæдæ кæм уа йæ пырсипгæнæн къæдзфындз кард, ды- 
дагъ кард?.. Нæ, ай адæмы æвзаг не ’мбары, йæхи дзыхæй йæм 
сдзурын хъæуы: 
— Ах ты, подонок, сын ублюдка! Тебя не мать родила, а пья- 
187 

ная корова выронила! И отец твой БОН — самец Без Определен- 
ной Национальности то есть! 
Уыдон ын йæхицæн сабыргай, йæ дæндæгты ’хсæнты сыф- 
сыфгæнгæ дзырдта, фæрсæйхъусджытæм дзæбæх куыд нæ хъуыс- 
таиккой, афтæ, фаг хъæрæй та ма йын æрмæст уый зæгъын бан- 
тыст: 
— Дæуæн дæр лæппуйы куывд куы скодтаиккой, æвæццæгæн, 
фырт нын райгуырд, зæгъгæ, уæд... Стæй кæхц... 
Нал æй бауагъта кæронмæ йæ фидисгæнæджы ныхæстæ зæ- 
гъын: æрбауагъта йыл йæхи — æмæ адæймаг нæу, фæлæ æрра богъ, 
йæ цæстытæм туг афтæ сфæйлыдта, æмæ сæ ницуал уыны, æрмæст 
ма йæм Дербент адæймаджы сау æндæргæй зыны æмæ йæ ныцъ- 
цъæл, ныммур, бассæндын хъæуы йæ къæхты бын, сызмæнтын 
æй хъæуы æд фыд-æд стæг! Æндæр ын уæдæ ай йе ’рыгон ду- 
джы стыр цалхыл цы хæбырæгъ стыхст, цы — кæцæй фæцис 
æмæ йыл ирон тохы бон кæцæй ныккæнын кодта?! Иу хистæр 
дæр нал у уадзинаг ацы зæххыл, æмæ уæд фæсивæд сæхæдæг 
ногвæд айгæрдиккой, чи куыд лæгдæр у Хуыцауы фæндæй, аф- 
тæмæй цæргæйæ! Кæс-ма йæм, еще вякает!.. Ничитæ æмæ ма- 
цытæ уæвгæйæ ма «ирон, ирон» кæнынц... Сæ алырдæмты лæ- 
бырдтытæ тырыса ратил-батил сисынц... 
Йæх-йæх, Гуыппи-Рыппи, йæх, дæ фæткъуытæ æхсæдынæн 
нал бахъæудзæн Дербенты цæргæсфындз дыдагъгонд кард — мæнæ 
йæ сцъортт ласта йæ дзыппæй, иу фезмæлдæн æй ахъандзалраст 
кодта æмæ дзы... æмæ дзы мæнæ ацы тæккæ цæстфæныкъуыл- 
дыл... 
Цымæ, кæцæй æрбалæууыд уый йæ зæрдыл: мангойлæгтæ, 
дам, ахæм рæвдз лæгæргæвдджытæ уыдысты, æмæ ма-иу лæг йæ 
къæхтыл лæууыд, йæ цæстытæй ма-иу удæгас адæймагау каст 
дунемæ, фæлæ-иу уæдмæ йæ зæрдæ йæ риуы мидæг нал уыд, йæ 
фæрсчыты æхсæнæй-иу ын æй Чингисханы сæрæнгуырдтæ фел- 
вæстой цæстыфæныкъуылдмæ! Уæлтъыфалты фæтъæбæртмæ!.. 
Æмæ, дам, ма-иу æй йæ хицаумæ дæр æвдыстой, мæнæ-ма 
кæс, ай дæ зæрдæ у, зæгъгæ... 
Æрбалæууыд кæцæйдæр мангойлæгты дæсныйад йæ зæрдыл 
æмæ сырд-лæппуйы йæ ронбастæй уым уæлæмæ сфаста, стъыста 
йын йæ къух мидæгуылты йæ зæрдæмæ æмæ йын æй æмдымбы- 
лæй æрлыг кодта, æртыдта! Фæкаст фæстæрдæм — кæрты æфсæй- 
наг бырондæттæ, кæрдæгцъæх ахуырст цыппæрдигъон асык- 
гæндтæ. Пъадвалты цæрæг гæдыты холыдæттæ. Сырд-лæппуйы 
зæрдæ йæ тугкалгæ уырдæм ныззыввытт ласта — нæ (фæивгъуыд- 
та асыкгонд, йæ тæккæ астæу ын æй смидæг кодта. Йæ хæдуæл- 
вæд уырдыгæй дынджыр сау хъулон нæл гæды сгæпп ласта, йæ 
дзыхы дзидзайы сырх-сырхид кæрдих, афтæмæй. Фæйнæрдæм 
удаист ахъахъхъæдта куыйты, стæй гаражты чъылдыммæ куыд 
алæвæрдта, афтæ йæ дзæгъæлхæтаг, æнæхæдзар дæргъæлвæс 
куыдз йæ хъæлæсы айста. Гæды зæрдæ æрæппæрста, зæронд 
188 

бæрз бæласы дæрзæг цъарыл æнцонæй хæрдмæ стахт æмæ уыр- 
дыгæй бынмæ кæсы куыдзмæ. Уый дзидзайы замманай кæрдих 
зыдæй фелвæста йæ дзыхы, фæлæ йæ афтæ тагъд раппæрста, 
цыма йæ адæймагау ту ракодта, уыйау: бамбæрста йæ, нырмæ цы 
дзидзатæ хордта, ахæм кæй нæу, цыдæр æнахуыр ад кæй кæны, 
куыддæр адæймаджы тæф, уый. 
Валютчицæтæ йæ фарсласæг æвдисæнтæ уой Дербентæн, уый 
зын бауырнинаг хабар у: ницы федтай, ницы фехъуыстай — дæ 
хæдзармæ ацыдтæ; федтай, фехъуыстай — ардæм-ма рауай æмæ 
нын сæрæй къæдзилмæ радзур, цы федтай, цы фехъуыстай, 
уыдæттæ. Абон сæ радзур, райсом, иннæбон, къуырийы фæстæ, 
мæйы фæстæ, афæдзы фæстæ! Æмæ куыстæй дæр æмæ хæдза- 
рæй дæр мауал у, схъуырмæ дæ кæнæнт слестгæнæгæй, прокуро- 
рæй, æвдакатæй, судæй, суды лæгтæй, дыууæрдыгæй хæстæ- 
джытæй — дæ цард сæнад уыдзæн! Ноджы ма дæм сæ иутæ дæр 
æмæ сæ иннæтæ дæр хатдзысты, лæгъстæтæ дын кæндзысты, 
кæндзысты дæм æртхъирæнтæ дæр, ды кæй ныхмæ цæуыс, 
зæгъгæ. Гъемæ æдылы дæр æдылы æмæ ды дæр æнæсæр! 
Гъа, фæлæ искæд дæхи дæр æвдисæн куы бахъæуа æмæ дын 
ныллæууын куы ничи кома, уæд-иу хъæстаг ма у адæмæй — уыдон 
дæр дæуæй хуыздæр не сты... 
Фæлæ йæм бульварæй кæсæг-хъусæг æрбатахт, йæ цонгмæ йын 
бавнæлдта къæппæгхъæбæр къухæй, ныфсæвæрæгау ын загъта: 
— Цы йын хъуыд, уый йын бакодтай — лæджы ми! Æндæр 
сæм нæ кæсыс: сылгоймаг сын сылгоймаг нал у, хистæр — хис- 
тæр, ирон — ирон! Æз фæлæудзынæн ам милицæйы æрбацыдмæ 
æмæ... æмæ... Тæрс — нæй, фатхъæд — арæх! 
Уæдмæ машинæтæ кæрæдзи фæдыл ныххал, арæгъ сты. Ра- 
гæпп сæ ласынц къобор лæппутæ, раст сæ цыма инкубаторы рауагъ- 
дæуыд, уыйау халæмдихтæ, æнгæсæнтæ. Бакæсынц мардмæ æмæ, 
сæ зонгæ куынæ разыны, уæд та Дербентмæ бакæсынц цымыди- 
сæй, ахæм уæйыджы лæппыны куыд сфæлдæхта, зæгъгæ, стæй, 
сæ къобор галты сæртæ сагъæсхуызæй дыууæрдæм æнкъусгæйæ, 
багæппытæ ласынц сæ фæсарæйнаг цæхæркалгæ машинæты æмæ... 
Фистæгдзæуджытæй сæм иу ацæргæ лæг баздæхт, зæрдæ- 
хъыгæй загъта: 
— Иннæтæ нæ кæй цæгъдынц, уый нæм фаг нæ кæсы, хъуамæ 
ма нæхæдæг дæр куынæг кæнæм нæхи... — бакаст Дербентмæ. — 
Уагæр дæ цас маст бауагъта ацы саби уæйыггонд лæппу, æмæ 
йын ацы уалдзыгон арвы бын ацы уалдзыгон зæххыл æнæ сæр- 
гæвдгæ нал уыд?.. 
— Уый нæхиуæттæй нæу, нæу уый ирон саби, ирон мад-фыды 
хъæбул! — цыма мыггагмæйы тæрхон хæссы мардæн, афтæ хъæд- 
дыхæй дзырдта бульварæй æппæтмæ дæр кæсæг-хъусæг. Йæ былы 
нос ныссырх, цыма йын, чи нæма байгас æххæст, ахæм æрæ- 
джыйы нос у, уыйау. 
Алчидæр æй уыдта, ирон гуырд кæй у лæппу йæ алы æрдуйæ, 
189 

йæ алы æууæлæй дæр, уый — ирон нывгарст у далæ, ирон зæйц- 
гæнæн джиппыуагъд, фæлæ ничи сбыцæу æвдисæндзуимæ. 
Æрмæст та ацæргæ лæг нæ фæлæууыд: 
— Уый та ома куыд нæу ирон?! Ау, уæдæ æндæр чи уа?! 
Йæ дис æнахуыр кæй рауад, æндæр уæдæ чи уа, зæгъгæ, уый 
йæхæдæг дæр нæ фембæрста: афтæ уад, цыма Ирыстоны æндæр 
адæмыхаттæн уæвæн дæр нæй, стæй цыма иронæй фалæмæ маргæ 
дæр никуы никæй акæнынц... 
— Нæу! — йæ хъустæм ныххоста йæ цурк фидæны æвдисæн. 
Фæлæ йæ Дербент нæма æрхъуыды кодта, чи у бæлвырдæй, уый. 
Дзуры йæм йæ кæддæрыггон зонгæ хъæлæсæй: — Цы йын схуыд- 
тай æрдæбон йæ фыды, цы? Æхсæв загътай, бон куыддæр куы 
загътай... 
Ма ныххуд! Фæлæ — куыд... Никæй сæ уыны лæгæй-лæгмæ 
адæмæй, нæ йын сты хицæнмæ-хицæнтæй адæймæгтæ, иу стыр 
æндæрг сæ рауад, хъулон-мулон æндæрг, цъæх тæнæг мигъы цыма 
аныгъу ы лдысты... 
— БОН-ы фырт... Ома ис дзырд «бомж» — без определенного 
места жительства, уыд «бич» — бывший интеллигентный человек, 
ай та БОН — Без Определенной Национальности... 
Дербент уыдæттæ куыд дзырдта, афтæ фæкомкоммæ иу цы- 
бырæлвыд лæппулæгмæ: машинæйæ дæр нæ рахызт, афтæмæй 
йæ мобильникæй кæдæмдæр дзуры. Йæ цæсгом цæхгæрмæтæ ама- 
дау, куыддæр цыппæрдигъон, стыр тæнæгбылджын дзых — ны- 
ридæгæн дæр бардзырдтæ дæттын чи сахуыр, ахæм лæппулæджы 
дзых! Æмæ уый милицæмæ дзурдзæн æнæмæнг! 
Дербент йæ алыварс аракæс-бакæс кодта — кæм ис йæ хы- 
зын? Мæнæ, къæхты бын. Фелвæста йæ, цæмæндæр ма йæхимæ 
дæр æркæстытæ кодта — тугамæст хæдонæй, хæлафæй. 
Кæртæй æвзонг рæхснæг чызг ракаст урс уæлгуыр æмæ урс 
джинсыты. Адæм цæуыл æрæмбырд сты, зæгъгæ, цыма бацымы- 
дисаг, стæй уыциу згъорд бакодта мардмæ æмæ ныдздзынæзта, 
йæ уæлхъус лæугæйæ — нæ йыл ныддæлгом: йæ урс дарæс куы 
фа:афа тугæй, уымæй тæрсы, уæдæ ма тæрса! Дербент чызгмæ 
каст джихæй, уыцы æлгъаг дæр та кæмæндæр йæ уарзон разынд, 
зæгъгæ. 
Чызг сабийы хъæлæсæй дзынæзта, цыма кæйдæр хъарæг æна- 
рæхстæй фæзмыдта, уыйау: 
— О боже, Бишка мой, боже! На кого же ты меня... Хажбиш- 
ка! Боже, что с тобой наделали?! Я же согласилась на все, на все! 
Согласилась с тобой! Что же это, а? Теперь как же твоя мама 
будет-то?! А я?! 
Хæдзармæ! — Дербенты мидхъæлæс ныййазæлыд удаистæй. 
Ныннайа, ныхса йæхи! Басудза йæ тугласт дарæс! Камины 
гомдзых пецы арт судзгæйæ ныууагъта æмæ уым! Тугамæст куы 
уай, уæд цыма æппæтдæр дæ аххос у, афтæ уайы — дæуыл иу 
цæфы фæд дæр куы нæй, цъæррæмыхст дæр куынæ дæ! О, уыцы 
190 

æвзонг циклоп Дербенты ныццæвынмæ куы фæраздæр уыдаид, 
уæд æй кæстæртæ фениккой, ныртæккæ фæндаггæрон дæргъæй 
чи хуыссид, уый... 
...Уымæ нæ ралæгæрста, Дербентмæ нæ рабырста фæндаджы 
сæрты — йæ иувæрсты атæхæгау кодта, кæмæдæр æхсызгонæй 
мидбылхудгæ. Дербент фæкаст фæстæмæ: æвзонг рæхснæг чызг 
æм рацыд кæртæй урс уæлгуыры, урс джинс хæлафы ныхасгонд 
фембæлдмæ — лæппу йæ йæ хъæбысы бумбулийау рогæн фелвæ- 
ста æмæ йæ машинæмæ бахаста, йæ астæуыл ын йæ галиу къу- 
хæй хæцы, йæ къæхтæ йын йæхи зæнгтыл æрæвæрдта, рахиз 
къухæй машинæйы дуар байтыгъта æмæ чызджы бандоныл æрæ- 
вæрдта, батъæпп ласта дуар, æрзылд машинæйы алыварс, иннæр- 
дыгæй йæхæдæг дæр бабадт æмæ... æмæ... Æмæ волк ягненка в 
темный лес поволок! 
Дербент йæ мидбынаты куы базгъæлæнтæ уыдаид, хайгай куы 
æрызгъæлдаид, уый дæр ыл фидыдта — афтæ сафтид, сæнæхъа- 
ру, бадон сты йæ уæнгтæ, ныццафтид афтæ, ныттутт. Æмæ — 
сæнæхсад. Мидæгæй, йæ мидæг ничиуал уыд. Ницыуал уыд. Æмæ 
йæм стыр худинаг кæсдзæн амæй фæстæмæ лæджы номимæ цæ- 
рын, ирон лæджы номимæ — лæгдзинады тыххæй-иу ныхас куы 
рацæуа искæд искæм, уæд сдзурынхъом нæ уыдзæн, стъæлф- 
дзæн кæддæриддæр амæй фæстæмæ, ацы стыр худинаджы фæстæ, 
сырд-лæппу йыл куы фæтутæ-фæчъырттытæ кодта, уæдæй фæс- 
тæмæ! 
Йæ цæстытыл цытæ ауад æрдæбон нывгай-нывгай, уыдон цыма 
æцæгæй бакодта, уыйау фыдвæлладæй æнкъардта йæхи — фен- 
къуысын, асанчъех кæнын йæ бон нæ уыд, бабæмбæг сты йæ 
зæнгтæ, уддзавдæй зæнгдзавд дæр ма фæци. 
Чидæр ын фæстæрдыгæй йæ уæхскмæ хъавгæ бавнæлдта — 
ракаст æм: бульвары лæг... 
Хæстæгмæ йæ уыны, раст йе ’мбуар лæууы, уæддæр æй йæ 
бон нæу æрхъуыды кæнын, амæй размæ йæ куыдæй æмæ цы 
хуызы, кæцæй зыдта, уый — зонгæ йæ кæй кодта, уый та йын 
гуырысхойаг нæу. Æрмæст йæ иунæг бакастæй дæр зæрдæ дисы 
æфтыдта, æфтыдта йæ дисы æмæ йæ æлхæдта, æлхæдта зæрдæ: 
мæнæ ахæм лæгæй ис, гъе, зæгъæн, зæгъгæ, фыды-нуары цæфæй 
не схъæрздзæн, стæгсастæй та згъордзæн, нæ цуддзæн... Йæ цæ- 
стæнгас та ахæм у, æмæ дунейы цыфæнды куы ’рцæуа, уæддæр 
ыл уый нæ бадис кæндзæн, уымæн æмæ йæ зоны, дунейысконд, 
дунейы миниуæг циу, цавæр у, уый — дис дзы мацæуыл кæн, 
фæлæ дзы ацы сахатыл цы акæнай æмæ куыд акæнай, уæлдай- 
дæр æвæсмойнагæй, уый кæддæриддæр зон. Фæлæ адæм дæр 
курдиатджын сты, иблистæ, æмæ алыхатт дæр сарæхсынц, дисы 
дæ цæмæй бафтауой, уымæ... 
— Хорз, æмæ дын фæндаджы сæрты æрбасайын нæ бакуымд- 
та, æндæра исты ахæм бæллæх æрцыдаид, фыдбылыз ныридæ- 
гæн тæккæ былгæрон бадт... — Дербенты цæстытæм комкоммæ 
191 

бакæсы æмæ та иннæрдæм азилы. Бæрæг у, цыдæр æрымысыныл 
кæй тухитæ кæны йæ мидзæрдæйы, уый. Æви йæ, чи зоны, æмæ 
худæджы дисы дæр æфтауой Дербенты фæйнæхуызон цæстытæ, 
фæлæ æфсæрмы кæны схудын æмæ та уымæн аздахы йе ’ргом ин- 
нæрдæм — йæ цæсгомы схудæнхуызы æууæлтæ æмбæхсы... 
Куыд ын бамбæрста йæ сусæг фæнд тугдзых лæппуйы фæн- 
даджы сæрты æрбасайыны тыххæй! Дербент æм æдзынæгдæр 
бакæстытæ кодта, лæмбынæгдæр æм æрыхъуыста: зонгæ йын у, 
зонгæ йын у йæ хъæлæс дæр, фæлæ кæцæй, кæд, кæм, цы хуызы 
базонгæ сты? Басæттын хъæуы, басæттын уæд та ма дæхицæн, 
кæй фæзæронд дæ, ууыл!.. Фæлæ йæ нæ фæрсы, чи у, уымæй — 
никæимæ йæ фæнды ацы сахатыл дзурын: чъизи у, æцæгæй дæр, 
мидчъизи, уымæн æмæ йæхимæ ницæйаг кæсы, ахынджылæг кæ- 
нæн кæмæй ис, фæтутæ кæнæн кæуыл ис æдасæй, ахæм цыдæр 
æлгъаг лæгæнгæс цæрæгой. Иннæрдыгæй та къæмдзæстыг дæр у, 
ногæй цы уалдзыгон дуне уыны, ногæй уынынхъом кæй ссис æмæ 
уый фæрцы кæй хаты дунейы уынæр, уыйадыл та садæймаг, 
фæсабыртуг адæймаг æмæ къæмдзæстыг у дунейæ, уæлдайдæр 
цардмондаг уалдзæгæй — къæмдзæстыг: искуыдæр ма афтæ ра- 
фыц, уыйбæрц смæстджын у, æмæ манголты миниуæг дæр ма 
æрбаймыс, лæджы зæрдæ-иу куыд тагъд фелвæстой — лæгæн, 
дам-иу æй, — о, о! — йæхимæ равдыстой, мæнæ дæ зæрдæ мæ 
къухы, ды та ма æгас дæ мардæй дæр, зæгъгæ, æмæ уый æрлæу- 
уæд кæцæйдæр æмæ цæмæндæр дæ зæрдыл фæзминагæн, æмæ 
уæд ды дæр уыцы сырд-лæппуйы зæрдæ... 
Уый — сырд-лæппу, ды — сырд-лæг! Уый — лæппын, нырма 
мылыджын лæппын тугдзых, ды та дæ мæрдты фæндагмæ дза- 
гъултæ кæныс, афтæмæй ма уæддæр... Тынг раст дын загъта, 
уæлмæрдты — гуыппытæ-гæрæхтæ, зæгъгæ!.. 
Лæг æй цæмæйдæр фарста, æмæ йæ нæ хъуыста, ныр æм скаст: 
— И? Цы? 
— Кæй фырт у дзы загътай? Цыдæр æнахуыр уыд... Хайуан 
мутанттæ нын рантыст нæ кæстæртæй: адæм йæ цæсты мур дæр 
куыд ницы сты! Уыцы чызджы дæр, йæ гадздзайы, йæ хъæбысы 
куыд систа æмæ йæ машинæмæ, цыма фæскъутæртæм хæссы, 
афтæ куыд... О, кæй фырт æй схуыдтай? 
— Нæ дын æй загътон æрдæбон? Боны фырт — Б, ома без; О, 
ома определенной; Н, ома национальности. Мæнæ «бич» æмæ 
«бомж» куыд сты, уый та афтæ «бон» у, ахæмты фыд ома, сæ 
адæмыхатт, туг-стæг бæлвырд кæмæн нæу, уыдоны. 
— Дыккаг хатт дæ уымæн фæрсын, æмæ цыма цыдæр ступоры 
бахаудтай æмæ æрчъицай... 
Цы уавæры дæ фæнда фестын, уымæн йæ ном фæхъæуы сса- 
рын, йæ бæрæггæнæг дзырд, йæ нывгæнæг дзырд, йæ нысан: 
æрчъицын, зæгъæм... Æрчъицын æй хъуыд! 
Æмæ — æрчъицыдта! Ныр йæ бон у фенкъуысын, суанг азгъо- 
рын дæр ма! 
192 

— Бахатыр кæн, хорз лæг... Кæддæр цыма зонгæ уыдыстæм, 
фæлæ мæ ферох, куыдæй зонгæ уыдыстæм, уый... Æз тæхон, 
тынг чъизи дæн æмæ æвæстиатæй ныннайон мæхи... 
Уыциу цыдæй ваннæмæ баскъæрдта йæхи — æцæгдæр æм афтæ 
каст, цыма адæймаг нæу æмæ адæймагау тындзгæ дæр нæ кæны, 
фæлæ цыдæр механизм, хæддзæугæ механизм у æмæ ваннæйы 
куыси нæ фæци, нæ дзы бамидæг, фæлæ уырдæм æцæгдæр 
скъæргæ бакодта. Лæппутæм кæй нæ адзурдзæн йæхæдæг, уый 
фидарæй скарста — сæхæдæг æй агурæнт, сæхæдæг ын зæгъæнт, 
куыд æмæ цы рауад, уый. Кæд ма сæрфатджын сты, уæд — сæ 
сæр, сæ фат æмбарынхъом ма кæд уой, уæд. Фæлæ телефон ван- 
нæйы рудзынджы тæрхæгыл афтæ æрæвæрдта, æнцонæй йæм куыд 
баххæсса, ныдздзæнгæрæггæнгæйæ. 
Рагагъоммæ дæр æй зыдта: куыддæр йæ сæр сфынк кæна, 
афтæ йæм телефоны дзæнгæрæг фæуыдзæн хурæй хъæргæнæг. 
Доны цыхцырæг йæ сæрмæ сарæзта, æрæхсадта фынчытæ, стæй 
сæвнæлдта тилифонмæ, æркаст æм — Гуыппи-Рыппийы номыртæ: 
уыйонæй та йæм Цæра дзурдзæн... 
— Æз хъусын дæ ныхас, мæнимæ — мæ сапон... 
— Дæхи найыс? — Цæра, уæдæ чи... 
— Наинаг фæдæн, уæдæ нæ фæдæн, уыйбæрц машинæтæ сæ 
рыг кæуыл фæкалдтой, цалынмæ уе ’рвыст файтонмæ æнхъæлмæ 
кастæн, уæдмæ! Стæй ма дасинаг дæр фæдæн — мæ хил дæр 
рахæцыд, цалынмæ æнхъæлмæ кастæн, уæдмæ... 
— Йед у... Йæ дымст суагъта, цалх зæгæл ацахста æмæ... 
æмæ... Ныццыд ма дæм уæддæр, фæлæ ды уæдмæ... 
— Хорз абадтыстут? 
— Ды дæр ма немæ куы фæуыдаис, бæргæ, фæлæ хъуыд- 
дæгтæ аразæг Хуыцау у æмæ...æмæ... 
У, у! — сразы йæхимидæг Дербент. Æмæ, хорз, æмæ иу хъуыддаг 
фæкъуылымпы кодта, нæ йæ бауагъта сырæзын, æндæр къæдзфындз 
кард... Æй дæ хицау! Мæнæ фыдбылызæн куыд гъпщыл хъæуы, 
ноджы ма... Ноджы ма дæ зонд дæр гыццыл куы уа æмæ уыйадыл 
айдагъ лыстæнтыл дæр æнцон рафыцæн куы уай, æнцон аныхъуы- 
рæн чысыл мастæн дæр, уæд. Цы цъус ма йæ бахъуыд йæ хæдзар 
быныхæлд фæкæнынмæ!.. Раст куывд ныббæтт, хъæугуывд! 
Загъта ма Цæрайæн: 
— Цæй, бонтæ мыстытæ нæма хæрынц, уыдзæн та нын исты 
хорз æфсон фембæлдæн, зæрдиаг, адджын абадтæн... 
Цы хорз у, Цæрайæн уый тыххæй кæй ницы загъта, йæ хъау- 
гъа-хъæлæбайы тыххæй, уый! Сцъиувæдис та уыдаид, чи у, цы 
у, чи куыдз-чи хæрæг, чи нæм уæнды, чи нæм бахаста йæ ныфс 
йе ’дылыйæ, махæй хъаз айк æфтауын куынæ уæнды, уæд?! 
О! Æмæ чи у, чи, кæмæй у, цымæ, кæмæй æцæгæй дæр? Ца- 
вæр буцхастæй нынналат афтæ, кæй цъаммар туг æмæ кæй уæ- 
гъуыр стæг у? Йæ «Жигули»-йы номыртæ йын барæй дæр нæ 
ферох кæндзынæ: 717! 
13 Гусалты Барис 
193 

Йæх, йæ зонгæ Гуыбаты лæппу ма, Витали ма куы кусид ГАИ-йы, 
уæд ын æй уый бæргæ бæстон базонид, кæй куыдзы джиаур 
хъæвдын у, уый. Æмæ йæ уæд... Уæд — цы? Цы йын акæнис? 
Мыггагæй уыдзæн, æмæ сæ искæй, ау, нæ зондзынæ, нæ зон- 
дзысты сæхæдæг Цæраитæ-Джеориты?! Зондзысты. Æмæ йын 
сæхицæй иу адæмымыггаг лæг зæгъæд, дæ риуæмбæрц афтæ ма 
лæгæрд, науæд бамбæлдзынæ иу цъатайæ хаст хъуынджын фæс- 
тагджын лæппуйыл, зæгъгæ... 
Уымæй мæйы бæрц цыдæр рауадаид. Æмæ дын Дербент ба- 
зонгæ милицæйы булкъонимæ, ноджы ма бæлвырд бар цыма дардта 
ГАИ-йы куыстмæ. Зонгæ та Мэликсимæ бацис, булкъонимæ 
ома, се ’рвадæлтæм: сæ чызгыл сын Мэликсы хæрз хæрæфырт 
дзырдта, æмæ минæвæрттимæ уый дæр уыд. Гъемæ ныхас ныхас- 
къахгæйæ рабæрæг, милицæйы кусæг кæй у, автоинспекцийы ку- 
ыстмæ цæстдарæг, уый. Æмæ уæд уадидæгæн Дербенты зæрдыл 
уыцы нымæц æрбалæууыд: 717... Æмæ куыддæр сгарæг, бæрæг- 
гæнæг цæстытæй бакаст Мэликсмæ, фæрса йæ, ныстуан ын ома 
кæна, уыцы машинæйы хицау кæцон æмæ цавæр у, зæгъгæ, базо- 
нын, æви — гъæй кæнæд, цыфæнды кæнæд, йæхион ссардзæн 
уый дæр, бамбæлдзæн ыл иуахæмы... 
Бакаст ахæм сгаргæ хуызы булкъонмæ æмæ хъуыдытыл фæ- 
цис. Нæ йæ зыдта нырæй размæ Мэликсы, йæ кой дæр ын никуы 
фехъуыста, нæдæр æвзæрæй, нæдæр хорзæй, фæлæ йæ фыццаг 
хатт уыны æмæ дзы зæрдæйæн рухс исы, исы дзы зонды цин: цы 
хорз у уæддæр, ахæм лæгтæ ма нæм кæй ис, уый! Ахæм лæгтæ: 
зæрдæ сæ буц кæны йæхи, æхсызгон у цæстытæн дæр ахæмтæм 
кæсын, уындæй æмæ кондæй дæр хæрзуынд æмæ хæрзконд кæй 
сты, æлвæст, æфсæддон лæгæлвæст, уый дæр куыд æхсызгон у, 
куыд ныфсæфтау, куыд хъалгæнæг, ды дæр ирон кæй дæ æмæ 
уый дæр ирон кæй у, уымæй! Алы адæммæ дæр æй сæрыстырæй 
равдис, мæнæ уын ирон лæг, цы хорз уæ дзы хъæуы, уый зæгъут 
уæхи дзыхæй æмæ уын æй ракæндзæн, разыйæ куыд баззайат, 
афтæ. Уымæн йæхицæй дæр разы æмæ йæ фæрцы — ирон адæ- 
мæй дæр, ахæм сæрæнгуырдтæ кæмæ ис! 
Нæй ахæм æгъдау, æмæ уый хуызæн лæппулæг æмбæлгæ ны- 
выл, бæлвырд фæткыл цæмæ нæ сарæхса; цы хъуыддаджы ба- 
цæуа, уымæ та дæ зæрдæ мауал æхсайæд, уымæн æмæ йæ, хуыз- 
дæр уæвæн нæй, афтæ сæххæст кæндзæн. 
Цымæ йыл азтæ та цас цæудзæн, зæгъгæ, йæм ногæй æдзы- 
нæгдæр бакаст, цыдæр бæрджытæм гæсгæ анымадта йæхимидæг 
æмæ скарста: цыппор, цыппор фондз азы... 
Æмæтабатыхсæгау кодта: Мэликсы хуызæн лæппутæ... лæгтæ 
ма кæмæ ис, уыцы адæммæ сырд-лæппутæ та кæцæй æмæ куы- 
дæй фæзыны, кæуылты æрбаирвæзынц адæмы æхсæнмæ, куыд 
сын бантысы байрæзын, цæуыннæ-иу бахуыскъ вæййы сæ билцъ 
цъæх судзинæй, цъæх талайæ æд уидаг?! Цæмæн сын ратты Хуы- 
цау цæрæнбон?! Ахæм цæмæн у адæмы, дзыллæйы æхсæнад, æмæ 
194 

дзы уыцы тæссармæуаг æмæ фыдæххъæстæ зонды хицауæн дæр 
уавæртæ уа йæ райгуырдæн дæр, йæ бахъомылæн дæр æмæ йæ 
цæрынæн дæр мæнæ æнæуый адæймаджы ном æмæ кадимæ?! 
Цæмæн ын ис фадат, амал æмæ гæнæнтæ?! 
Диссаг та уый у, уый, æмæ ма адæмыл, цардыл йæхæдæг, 
Дербент йæхæдæг, дис кæй кæны. Зоны йæ, кæй нæ хъæуы дис 
кæнын, уый — уымæн, æмæ уæд, дисгæнгæйæ, зондджын нæ, 
фæлæ æдылы дæ, æнæфенд хохаг дзигло; фæлæ уый æрмæст 
зондæй зоны, зæрдæ та хивæндæй дистæ кæнынæй фылдæр ни- 
цæуыл у, алцыдæр æй «националистон» рæхуыстæй рæхойы, уый 
дæр ирон куы у, уæд æвзæр цæмæн у, ироныл цытæ нæ фидауы, 
цытæ йын нæ фæтчы фыдæлты æфсармæй, уыдон цæмæн кæны, 
цæмæн сæ хæссы йæ сæрмæ, зæгъгæ. Ау, йæхицæй дарддæр, 
цымæ, адæмы цæсты фидиссаг чи у, уый никæй фæуыны, никæ- 
уыл фæхъуыды кæны, фыдæлтæй равзæргæ кæй у, хæдзарвæн- 
даг ын кæй ис, мыггаджы минæвар кæй у, уыдæттæ, ау, йæ фæ- 
сонæрхæджы дæр нæ вæййынц, æнгуыры уисау æхсæст у, бæгъ- 
нæг у æгъдау-æфсармæй? 
У. Бæгънæг. Æмæ рæхойы зæрдæ, цард лæгæн сæнад вæййы, 
адæймаджы арæнтæй ахизыс æмæ тугмондаг ссырджын сырд 
свæййыс, бабæллыс, дæ цæсты æвзæр чи свæййы, уый мæлæт, 
уый сæфтмæ — мауал уа, мауал худинаг кæна лæджы ном, ироны 
кад æмæ намыс! Бар дын чи ратты ахæм тæрхон хæссынæн, уый 
та æндæр сахаты фарст у, уазалтуг сахаты æвронг зонды фарст, 
æндæр чемы хорз зонд. 
Хорзыл нæ дис кæнæм, хорз хорз кæй у, уый тыххæй ома 
нæхи афтæ нæ баййарæм, хорз цæмæн æмæ цæмæй хорз у, зæгъгæ: 
у æмæ у! Цин ыл кæнæм, дис та — нæ. Фæлæ æвзæрыл та кæнæм 
дис, тухæнæй нæ фæмары нæ сагъæссаг хъуыды, куыдæй æм:* 
цæмæн нывзæр, æвзæр чи у махмæ гæсгæ дæр æмæ æппæт дзыл- 
лæйы зондæй дæр, уый, зæгъгæ. 
Цæй, исты æфсон ын скæндзæн Мэликсæн, цæмæн æй 6а- 
хъуыд уыцы машинæйы хицауы бæрджытæ базонын, уымæн. Æмæ 
йын баныстуан кæна уæддæр сæ базонын — кæд æй йæхицæн 
уæд та бамбарид, сырдæнгæс мутанттæ куыд æмæ цæй аххосæй 
рантысынц дунемæ, уый. Уарзон уыдзæн искæмæнты, буц ма- 
дарм, уæдæ нæ уыдзæн, фæлæ уарзтæй фыдгæнæгдæр ницы 
вæййы, рæстырдæм уарзт куынæ вæййы, рæстаудæнгæнæг уарзт, 
уæд — хур дæ батавыны бæсты, йæ рæвдыдæй стæфсыны бæсты 
сау арыд, сау æвзалы куы кæна, уыйау... 
— Куыд дын æй зæгъон, Мэликс, мæгъа... Уырыссагау куыд 
бакæнынц, афтæ, дам, это не царское дело, не по рангу, фæлæ... 
Худæг дæр у: нæ сыхæгты æвзонг чызджы нын иу богъгонд джир- 
лæппу уæгъды нал уадзы, бынтон æвзонджы, бынтон — нымæт- 
худ ыл ныццæв, æмæ фæуæлгоммæ уыдзæн... Иунæг мад йед- 
дæмæ йын ницы... ничи ис, æмæ йын уый бон циу? Бахъаст кæны 
милицæмæ, фæлæ, дам, ын куы ницыма бакодта, уæд ын мах дæр 
195 

цы бакæнæм — мæнæ, дам, ын тыхми исты куы бакæна, уæд, 
дам, мах дæр ам стæм... 
— Æмæ мæнæй цы аразгæ у? — Мэликс æм йæ кæрдæгцъæх- 
бын цæстытæй худгæ каст. — Ау, æрвад-хæстæг дæр сын нæй, 
йæ сæрыл чи сдзура уыцы цъæхæй рæгъæд чызгæн, ахæм исчи? 
— Разындзæн, фæлæ йæ аивæй куы базонис, цы хæдзайраг у 
лæппу, цы мад, цы фыды къухтæй рацыд, уый. Кæд ын уыдон 
сæхæдæг макæ зæгъиккой. Йед, йæ машинæйы номыртæ дын 
зæгъдзынæн — урс-урсид «Жигули», нæхи регион, 717 — æнцон 
бахъуыдыгæнæн сты... 
Мэликс та йын загъта худгæбылæй: 
— Базондзынæн... Фæлæ уыцы чызгыл дæхи фыртæн ма 
ауæрд, и? 
— Нæ, ахæмæй ницы, махонæн дæр нырма раджы у ахæм хъæз- 
тытæй хъазын — йе стдæс азы нырма æндæрæбон фесты йæхи... 
Йæ миддунейы уавæр та уæд, Мэликсимæ базонгæйы сахат, 
сæ хæрзтæй нæ уыд. Мыггаджы нымад лæг кæй у, мыггаджыр- 
дыгæй минæвæрттимæ фидауæгæй кæй бады, барджын ныхас кæй 
кæны дыууæ уарзон кæстæры хъысмæт лыггæнджытимæ, хæс- 
тæгдзинадæн! — æнæхъæн цыппар мыггаджы хæстæгдзинадæн — 
бындурæвæрджытимæ бæрнон ныхасы кæй бады, уый йын уæд 
æхсызгон нæ уыд, сой йын нæ тагъта йæ хиуарзон æнкъарæнты 
гуырæныл, уæлдæр æй нæ кодта йæхи цæсты, фæлæ йын 
къæмдзæстыджы хос дæр ма уыд. Уымæн, æмæ мидыстъæлфтæй 
стъæлфыд, чъизийæ æнкъардта йæхи, æфхæрдæй, æцæг лæджы 
раз ницæйагæй: ахæм тугæфхæрд ныббарста! Æмæ — кæмæн? 
Дысоныккон хомбылæн... 
Йæ ныхасæмбæлттæм парахат цæстытæй кæсын куыддæр нæ 
уæндыд, æфсæрмы сæ кодта, сæ кады аккаг цыма нæ уыд, æмба- 
лæн сын цыма нæ бæззыд, сæрæй-сæрмæ хæссыны аккаг æмба- 
лæн, уыйау. Хатгай-иу рог зæрдæйæ худгæ дæр куы бакодта, 
уæд æм-иу ирвæзынгæнæг хъуыды фæзынд: «Цæй-ма, куыдз ни- 
куы никæуыл срæйдта, никуы никæуыл фæхæцыд — куыдз дæр 
куыдз æмæ уыцы æнæхæдзайраг гуырд дæр гæбæр куыдзы мыг- 
гагæй! Хуыцаумæ æнæфыдæхдæр куыд каст, хъуыддаг афтæ алыг 
кодта. Æфхæрын æй куы хъæуа, уæд æм йе ’фхæрæджы дæр 
рарвитдзæн... БОН-ы фыртмæ». 
Фæлæ та-иу ын уыцы дзæбæх равг бирæ нæ ахаста, фæстæмæ 
та-иу йæхи æвдæрзын райдыдта, йæхицæн фидистæ кæнын, дæу 
хуызæн зæххæмвæз хилæгæн йæ худ дæр сис йæ сæрæй æмæ 
йын æй фехс, стæй та йын йæ сæрæн дæр ахъаззаг иу ныддау 
æмæ — цы? Цы йын акæндзынæ дæ тугæфхæрæгæн? Ницы. 
Мæнæ та искæд бон лæгъстæйагæй Мэликсы искæй фæдысмудæг 
кæндзынæ, чи у, уый-ма мын базон, зæгъгæ... 
Стæй-иу йæ зæрдыл æрбалæууыд, куыстмæ цæугæйæ куыд 
ныммæстджын вæййы æмæ уæддæр æгомыг фосау йæ пъирийыл 
хæцын куыд сахуыр, уый: тротуарыл ацæуæнтæ нал вæййы цæх- 
196 

гæрмæ æвæрд иномаркæтæ æмæ, уыдонмæ гæсгæ чи федзæсгом, 
чи фæкъæйных, уыцы хъæндилæнгæс «Жигулитæй» дæр. Æмæ 
сæ никуы никæмæ бауæндыд уайдзæфы ныхас скæнын дæр, ам 
сæ цы стопп кодтат уæ уæрдæттæ, асанчъехгæнæн уæ куы нал ис 
адæмæн, уæд! Нæ бауæндыд, уымæн æмæ йæ рагацау зоны: ахæм 
алывыдтæ йыл ныккалдзысты æнæхсад дзыхæй, æмæ дын дæ 
цард сæнад кæндзысты, стæй дыл цæвынæй дæр ма бацауæрдой! 
Милицæ та сæм нымады дæр нæу. Æмæ йæ уыдон дæр, милицæ 
сæхæдæг дæр, зонынц, кæй ницы сты сæ цæсты, уый, æмæ Дер- 
бентау уыдон дæр хъусæй лæууынц иуварс... 
Æмæ æдзухдæр дæ лæгдзинад æмæ дæхæдæг... иунæгæй: пад- 
дзахад фарсхæцæг дæр дын нæй æмæ æхсæнад, дзыллæ фарсдзу- 
рæг дæр — адæм дæр сæ мæгуыры, се ’нæбоныл басастысты æмæ 
уæнтæхъил, сæргуыбырæй бабукъ сты... 
Æмæ та дис дæр ныккæны, дис, æнæфенд лæджы дис: ай нæм 
хицæнмæ-хицæнтæй Мэликсау гуыппырсар нæртон гуырдтæ дæр 
ма куы ис, сæ мыггаг куы нæма сыскъуыд лæгтау лæгтæн, уæд 
æмдых цæуыннæ сты, æмархайд, иугай уистæ-михтæй æнæ кау- 
быдау цæмæн лæууынц, æмæ нæ фидиссæгтæ æмæ цъаммартугтæ 
та афтæ уæндонæй уырсиуæг цæмæн кæнынц, дуне бынтондæр 
сæхи цæмæн бакодтой?! Хæрзтæ кæрæдзиуыл афтæ зын ныха- 
сæн цæмæн сты; æвзæртæ, галиузонд чи у, цæхгæрмæ гуырд, 
уыдон уайтагъд куы бабал, куы бацæдисонтæ вæййынц, уæд?! 
Æнæфенд фарстатæ йын сты, æндæр цы — дуне абон нæ ных- 
хæрæмттæ, нæ ныхъхъулæттæ, нæ ныттæссармæ фæндæгтæ. Хорз 
лæгтæ сæхимæ æххæст лæгтæ кæсынц, никæй хъуаг стæм, зæгъгæ; 
æвзæртæ та сæ къахыр æмбарынц æмæ се ’лгъыстаг уавæры аны- 
хæсынц кæрæдзиуыл — афронт вæййынц, ахæстхъом æфсад... 
Цыбырдым рæстæгмæ, фæлæ уæддæр, уæддæр... 
Æмæ тыхст, утæхсæн кодта Дербент йæ къæмдзæстыджы къæр- 
мæгæй — йæ риуыгуыдыры нынныхст цыма æмæ йæ сæрибарæй 
улæфын нæ уагъта. 
Дæс-фынддæс бонмæ æввахс та рауадаид, афтæ Мэликсимæ 
хæрхæмбæлд фесты: Дербент газеттæ æлхæнынмæ куыд баздæхт 
Проспект æмæ Горькийы уынджы фисыныл киоскмæ, афтæ дын 
йæ разæй лæууæг фæстæрдæм фæзылд æмæ — Мэликс! 
— О! Дербент! Салам, салам! — куыд æхсызгонæй йыл бацин 
кодта, уымæй æнцон рахатæн уыд, йæ ныстуан ын кæй сæххæст 
кодта, уый. — Йед... Цы газеттæ дæ хъæуы? — æмæ йæ дзыпмæ 
нывнæлдта. 
— Дæ райсомтæ хорз, Мэликс! Мæхæдæг райсдзынæн, ма мæ 
хæсджын кæн дæ цуры... | 
— Уанцон хæсджын нæу! «Осети»? «Рæстдзинад»? «Труд»? 
«Извести»? 
Дербент ныххудт: 
— Цы, дам, нуазæм, Борнæф: водкæ, коньяк, сæн, бæгæны? 
Æмæ, дам, водкæ-коньяк-сæн-бæгæны! 
197 

— Æмбæрст у... 
— Нæ, нæ! Нæхи газеттæ хæдзармæ исæм, æлхæнгæ та æрмæст 
зæронд «Извести» фæкæнын. 
Иуварс балæууыдысты. Мэликс сау-сауид цæхæркалгæ 
«Волгæ»-йыл банцой кодта йæ чъылдымæй. 
Дербент худгæйæ загъта: 
— Ныр дæм йæ хицау куы рагæпп ласид, ай дын сис у, кæдæм 
ыл æнцой кæныс, зæгъгæ, æмæ дын алывыд куы акалид, уæд та? 
Мэликс æм йæ цæстытæй бахудт, йæ дзыппæй дæгъæлты баст 
систа, бацагъта йæм сæ, ома мæхи машинæ у, зæгъгæ. Загъта 
йын: 
— Уæд та дæ бадавин дæ куыстмæ? 
— Нæ... Фистæгæй фæцæуын, стæй ардыгæй уырдæмты ма- 
шинæйæ цæуын худинаг дæр у, мæнæ хæдзарæн раст йæ иу подъез- 
дæй иннæмæ таксийæ цæуæгау... 
Мэликсы цæсгом цæхгæр фенкъардхуыз: цы зæгъдзæн-фе- 
хъусын кæндзæн Дербентæн, уый кæд сæ дыууæйæн дæр зæрдæ- 
халæн уæззау хабар нæу, судзæггаджы бæллæхæрцыд, уæддæр 
æй райдзаст цæсгомимæ зæгъын не ’мбæлы — ирон æгъдауы 
æфсармæн æфхæрдау уаид уый. 
— Цыфæнды куы фæуа, куыдфæнды куы фæуа, уæддæр ын 
рухсаг зæгъын, кæд æй зæрдæхъыгæй нæ зæгъын, уæддæр... 
Фæлæ æвгъауаг та куыд нæ уыд ахæм æрыгонæй æвзæрæн, ху- 
динаджы мардæн... 
Дербенты зæрдæ срæхуыста: 717-номырджынæй зæгъы! Ау, 
æмæ йыл цы амбæлдаид?! Ау, æцæг фембæлдаид цъатайæ хаст 
нæртон гуырдыл?! 
Хуыцауы раз йæхимæ æнæбары тæригъæдджын æркаст, азым- 
джын æнæ азымæй: йæхион йæхи куы фæуид уыцы... уыцы лæп- 
пуйæн, уымæ бæллæгау кодта, тæхудиагау ын уыд... Фæлæ Хуы- 
цау йæхæдæг йе ’вдисæн: мурдæр æй ницæмæн хъуыд йæ мæлæт, 
æрмæстдæр æй уый фæндыд, æмæ фæсмойнаг куы фæуыдаид — 
уый дæр йæхи дарддæры рæзинаг царды пайдайæн... 
Мэликсæн йæ ныхасыуаг дæр тæфæрфæсгæнæджы хъæлæс 
уыд — уæзбын: 
— Æцæг разынд, æцæг цыдæр джауыр, Хуыцау йæхæдæг дæр 
æмæ йæ зæдтæ дæр нымады кæмæ нæ уыдысты, цы туг, цы стæг 
у, уый бæрæг кæмæн нæ уыд, ахæм фыдуаг, фыдзонд... Цыдæр 
карджын хорз лæг дæр ма уый тыххæй фенамонд... О, хабарæн 
дын йæхи куынæ зонын кæнын... Йед, мæнæ мын айфыццаг нæ 
фæдзæхстай, семьсот семнадцатийы хицау чи у, уый-ма мын ба- 
зон, зæгъгæ... Æмæ йæ базыдтон, фæлæ цасдæры размæ цыдæр 
æнахуыр мардæй фæмард... Цæрæг хæдзары иунæг байзæддаг, 
буцхастдæр нæ вæййы, афтæ цард. Цард... О, æмæ йæм ныр 
«Жигули» нæ, фæлæ æстæм «Ауди» уыд. Далæ «Гурман»-ы раз 
дзыхълæуд куыд фæкодта, афтæ йыл дуканийæ рацæуæг кар- 
джын лæг йæхи æд целлофан хызын сцавта. Сцавта йыл æнæн- 
198 

хъæлæджы йæхи æмæ йын йæ капотыл бадæлгом. Æвдисæнтæ 
куыд дзурынц, афтæ йæм дæ лæппу... 
— Мæ лæппу-йа! 
Мэликс йæ фæскъæбут аныхта, хатыркурæгау бахудт: 
— Ома дæ, чи у, уый бæстонæй базонын кæй фæндыд, уымæ 
гæсгæ йæ схуыдтон афтæ... 
— Хон æй дзырдæн афтæ дæр... 
— О, æмæ, дам, ахæм æвзæр дзыхæй дзырдта уыцы дукани- 
дзаумæ, йæ фыды карæн лæгмæ, æмæ йын йæ ныхæстæ сфæз- 
мын никæй цæсгом бахъæцыд. Лæг æй сабыртæ кæны, йарæбын, 
ирон дæр, дам, нал стæм, æви цы, зæгъгæ. Уымæн, дам, ироны 
кой раст йæ тъæнгтæ цыма ацагъта, афтæ феррадзæф. Уæд ын 
лæг дæр æнахуыр фидис бакодта: «Ды мад æмæ фыдæй нæ рай- 
гуырдтæ, фæлæ расыг богъ æмæ хъугæй! Дæ фыд та, дам, у Бон — 
цыдæр нæла-сыла без определенной национальности!» 
Лæппу йæ йæ дынджыр тымбылкъухæй уæле бынмæ куыд 
æрцæйцавта... Фæрсырдыгæй сæм уымæн йæхицæй хъалдæр лæп- 
путæ нæ кастысты, алы джипты — крутой машинæты хицæуттæ 
худгæбылæй, æмæ бынтонферрадзæфуæд, æвæццæгæн... О, æмæ 
зæронд лæджы уæле бынмæ йæ домбай дынджыр къухæй куыд 
æрцæйцавта, йæ цæхæр-тæмæнкалгæ хæдтулгæйыл ын æнæбары 
чи бадæлгом, уыцы целлофандзæкъулджын ас лæджы, афтæ, дам, 
йæ къух ауындзæгæй... Нæ, ауындзæгæй нæ, фæлæ йын хæрдмæ 
хъенæй баззад — фæдурцыртау, дзыллæтæн саламдæттæг дур- 
цыртау фæцис. 
Дербент ма кæд йæ цæстытæм комкоммæ каст Мэликсæн, кæд 
ма йын йæ ныхæстæм хъуыста, уæддæр æй нал уыдта æмæ йæм 
нал хъардтой йæ ныхæстæ дæр — йæ сæры дзæхст-дзæхст кодта 
иу хъуыды: уыцы лæг уыд уый — бульварыл лæууæг, носбыл- 
джын! Æмæ уый бахауд капотыл, лæппуйæн æрмæстдæр уый ба- 
фидис кодтаид афтæ! Дербенты ныхæстæ сфæзмыдта! 
Фестъæлфæгау кодта, афарста сонт фарстæй Мэликсы: 
— Куыд? Цы загътай? 
— Ахæм цæф, дам, профессионалтæ фæкæнынц, карате кæнæ 
джиу-джитсуйæ хæцын чи зоны, мæнæ скæсæйнаг лæгæй-лæгмæ 
хæсты мадзæлттæй, ахæмтæ. 
— Цавæр цæф? Кæй? 
— Нæ мæм хъуыстай æви?! Лæппу дурдзæфау аззад, загътон, 
стæй размæ рафæлдæхт бæстæ йæ хъæлæсы хæссæг егъау «Хам- 
мер»-ы бынмæ... Фæлæ, эксперт куыд зæгъы, афтæмæй, дам, 
уæдмæ, цалынмæ хауд, уæдмæ мард уыд, йæ игæр фæдыууæ дихы 
— дæсны хылгæнæджы æбуалгъы цæфы æвдисæндар. Куыд ныц- 
цæвы искæй, уый та фæрсæйкæсджытæй ничи бафиппайы... 
Дзæрæх! 
Сæ кæддæры тренер джиу-джитсуйæ! Уартæ ма кæддæр сту- 
дент куы уыдис, дыууиссæдз азы размæ, уæд! Дыууæ мæйы цы- 
дæр сын фæцис тренер, стæй йæ æрцахстой: бар ын нæ уыд ахæм 
199 

хæстон хылы мадзалыл студентты ахуыр кæнынæн, уæвгæ дæр 
искæй ахуыр кæнынæн джиу-джитсуйыл. Чысыл æмгъуыд ын 
радтой, фæлæ Ирыстонæй фесæфт. Цымæ йæ уый дæр æрхъуы- 
ды кодтаид Дербенты — йæ кæддæры ахуырдзауы? Уæд ын æй 
уæд — уыцы фыдæбойнаг, фыдæхдзаст бон — нæ загътаид... 
Фæлæ йæ не ’рхъуыды кодта, не ’рлæууыд йæ зæрдыл, цымыди- 
сæй йын-иу йæ цæстытæм куы бакæс-бакæс кодта, уæд. 
— Лæг та æрбадæлдзæх, — дзуры дарддæр Мэликс. — Йæ 
бакаст-уынды бæрджытæ йын бæлвырдæй ничи бахъуыды кодта, 
æвдисæнтæй бацæуын чи бакуымдта, уыдонæй. Фæтæнуæхск 
карджын лæг, дам, уыд, уæзданхуыз... Стæй, дам, цыма йæ уæл- 
лаг былыл цæхгæрмæ нос ис... Рихитæ рауадздзæн æмæ... Фæ- 
тæн уæхсчытæй фылдæр та... Стæй мæн, куы дын басæттон, 
уæд фæндгæ дæр нæ кæны, ссарой йæ, уый. Цæй, ныхæстыл дæ 
ныддардтон. Уæ сыхæгтæ сæ чызгæн мауал тæрсæнт... 
Мэликс йæ «Волгæ»-йы галиу фарсмæ куыд фæцæйцыд, афтæ 
йын, уынджы фаллаг фарс цы гаишниктæ лæууыд, уыдон æфсæд- 
дон салам радтой, сæ рахиз къухтæ сæ къæмисæнтæм цæхгæрмæ 
фæцаразгæйæ, уый дæр сын йæ сæрæй акуывта. Бабадт рулы 
уæлхъус, фæлæ мотор не скусын кодта — йæхи рахиз дуарырдæм 
æрбайвæзта, рудзынджы авг бынмæ æруагъта æмæ радзырдта 
Дербентмæ, уый дæр æм хæстæгдæр дыууæ санчъехы бакодта: 
— Йед... Цы ма йын загъта уыцы лæг уыцы æнамондæн... 
Йед, дам, дæ, туаллаг пысыра, де ’мгæрæтты, дам, ауайæн нæй? 
Æмæ дзы уæдæй нырмæ дæр дæу бафæрсинаг дæн, циу туаллаг 
пысыра, уымæй. Исты ирон фидис та у æви æцæг ис ахæм зайæ- 
гой? 
— Нæу, Мэликс, фидис нæу — зайæгой у æцæгæй дæр, чысыл 
пысыраты мыггаг, тынг налатæй судзаг... 
Мэликс æм йæ къух фæхъил кодта, нал сæхгæдта йæ рудзынг 
дæр, афтæмæй ацыд. 
— Мæ ныхæстæ мын Дзæрæх раст цыма иууылдæр сфæзмыд- 
та. Туаллаг пысырайы тыххæй дæр та... — хъæрæй загъта йæхи- 
цæн Дербент æмæ, машинæтæн фæндаг ратгæйæ, Горькийы но- 
мыл уынджы иннæ фарсмæ бахызт хураууон фарсмæ æмæ уæл- 
былырдæм араст. Тынг зæрдæлхъывдæй, тыхулæфтгæнгæйæ цыд. 
Куыстмæ бацæуа, уымæ æппындæр йæ зæрдæ нæ рад, фæлтау 
искуы фæсвæд ранмæ ма айс дæхи, ма, искуы уалæ найæн цадыр- 
дæм Терчы дзæгъæл былгæронмæ æмæ уым ма фæсагъæстæ кæн 
царды æмдзæхгæр фæзилæнтыл. Куы йæ ссарид Дзæрæх æмæ 
йын йæ цæсгомыл куы бату кæнид, ды кадыл мард ирон лæг нæ 
дæ, йæ ном, йæ намыс йæ цардæй уæлдæр чи æвæры, ахæм ирон 
лæг, фæлæ фаджысы рагъ дæ, æндæра йын уæд ды куынæ ныб- 
барстаис, уæд йæ марын мæнмæ нал æрхаудаид... Уырыс раст 
бакæнынц дæу хуызæн лæгтæй: «Плюнь ему в глаза, а он скажет: 
«Божья роса!» Чинæ мын рараст вæййы худы бын йæ хæдзарæй, 
æз дæр лæг дæн, зæгъгæ... 
200 

Бакодта йæ чысыл дуканийы дуар Дербент, æмæ та ам дæр, 
ныр цалдæр азы йæ боны рухсы фылдæр хай кæм арвиты, алы 
хæлуарæджы тын дæр ын зонгæ кæм у, уым дæр та йæхимæ 
Хуыцауы сконд сыгъдæг дунейæн æцæгæлон чидæр æркаст, æвæт- 
чиаг цыдæр, цæрын æмæ хæрын кæмæн нал ис бар, ахæм æвæт- 
чиаг цæрæгой дунейыскондæн. 
Уайдзæфгæнæг цæстытæй йæм кастысты машинæты ивæн 
хæйттæ, стæй йæ бæсты цыма æфсæрмы дæр кодтой, ныкъкъæм- 
дзæстыг сты, ай нын дæ сæрмæ уæд цытæ æрхастай, зæгъгæ... 
Иу ацæргæ лæгæн «Москвич-412»-ы цæлхыты чъилтæ ауæй 
кодта, иу лæппулæгæн та «Волгæ»-йы аккумулятортæ, стæй дуар 
сæхгæдта æмæ, цыма йæ мидхъуыды-мидфæндимæ ныхас кæны, 
уыйау та хъæрæй загъта: 
— Ныр мæ хъæуы, ацы тæккæ сахатыл мæ хъæуы йæ базо- 
нын: ис мын искæуыл худыны бар, æви уал лæгæн раздæр йæ- 
химæ æркæсгæ у?.. 
Йæ хъуыддаг ацыд — юридикон факультеты студенттæ уын- 
джы лæууыдысты, иутæ дзы се ’мбæлтты ног машинæты уæл- 
хъус батыгуыртæ сты, иннæтæ — чызджыты алыварс, иутæ та 
фæсвæд дзуццæджы бадтысты æмæ тамако пъæртт кодтой. Фыц- 
цагкурсонтæ дзы кæцытæ уыдзысты, зæгъгæ сын се ’взонгдæр- 
тæм бацыд, бафарста: 
— Авзеговы уæ чи зоны? 
— Арахъхъы? — ныххудт иу бурдзалыг лыстæг даргъ лæппу. 
— Хуылыдзæй дæ фæивæзтой, æви цæй даргъ дæ? — фел- 
хыскъ æй кодта Дербент дæр, йæ фырты йын йæ фæсномыгæй 
кæй схуыдта, уый фыдæнæн. Фæлæ та Дербентæн йæхи аххос у 
уый дæр: цæмæн æй схуыдта уыцы фыдæлтыккон номæй, цæ- 
мæн?! 
Йæхимæ хорз фæкаст, æмæ — цы? Дæхи ном æнахуыр у, 
æмæ уый фаг нæу, дæ хъæбулы та ма кæдæм Уæрахъ кодтай?! 
Уарак Дербентович цас фидауы? Науæд та Вараг — Уараг — Ва- 
ряг дæр фæуæд! Æмæ йын йæ Уæрахъ скъолайы фæарахъхъ код- 
той... Фæлтау æй йæ сæр куы ’рцахстаид æмæ йæ куы фæмэликс 
исты кодтаид: Маркс-Энгельс-Ленин-Иосиф-Коба-Сталин: Мэ- 
ликс! Æртæ лæгæй, дам, сын фæйнæ номы йеддæмæ нæй, — худ- 
тис Мэликс, чызджы тыххæй минæварæй фидаугæйæ, куы йæ 
бафарста йæ номы нысаниуæджы тыххæй, уæд, — нæхи Сосойæн 
та иу лæгæй йе ’ртæ номы ме ’ккой рахæсс-бахæсс кæнын! 
— Уæрахъмæ фæдзур цу! Варягмæ! 
Æнæнхъæлæджы хорзæхыл барад йæхимидæг: уырыссагау иу 
Уарак-Вараг дæр нал уыдзæн Уæрахъ абонæй фæстæмæ, фæлæ — 
æрмæстдæр Варяг! Варяг Дербентович æгæр хорз дæр ма фи- 
дауы, хъæддыхæй дзургæйæн бæззы! Диссаг: нырмæ йæ куыд 
никуы æрцахста йæ сæр, куыд никæй сæр æй æрцахста стæй! 
Кæд ном Уæрахъ дзырд варягæй равзæрд, уæддæр цы бæрæг 
ис... 
201 

Хуылыдзæй ивæзт лæппу худгæйæ азгъордта, стахт асинтыл, 
фæмидæг агъуысты. Уæрахъ йæ размæ цыма фæцис, уыйау уай- 
тагъд дыууæйæ дæр рауадысты. Æмæ дын лæппуйы сæр рог ныкъ- 
къæрцц ласта Уæрахъ — æвæццæгæн та йын йæхицæн дæр, 
Арахъхъ, зæгъгæ, фæкодта. 
— Циу, баба? Исты æрцыд? 
— Ахæмæй ницы... Фæлæ дын, зæгъын, иу хатт дæ ахуыргæн- 
джыты дæр куы бафæрсин, куыд ахуыр кæныс, уымæй — дзæ- 
гъæл сæфт нæ фæкодтой хъæуы нæ фыдæлты хæдзары æмæ ам 
мæ дзыхъхъынног «Волгæ»-йы аргъ æхцатæ... 
— Дæ авд миныл цы тыхсыс, иннæтæ фæйнæ фынддæсы куы 
басхойынц! 
— Мæнæн мæ авд уыдоны фынддæсæй бæркадджындæр сты — 
уыдон ахæм «цъæхтæ» цæвæгæй кæрдæгау радасынц искæмæй... 
О, хорз уал уый тыххæй, фæлæ мæ цыбыр ныхасæн хъæуыс... 
Æмбисонды диссаг: фыццаг хатт каст афтæ æдзынæг йæ фыр- 
ты цæстытæм! Уæнггай йæ никуы уыдта, фæлæ мæнæ йæ фырт — 
æмгуыдынæй, æнæхъæнæй, иугуырæй! Нæ, нæ уыдысты уый 
цæстытæ йæхи цæстытау фæйнæхуызон: дыууæ тарцъæх цæсты, 
кæрдæгцъæх тартæ — рæсугъд, чызджыты зæрдæтæ рухсытæ- 
тартæгæнæг... 
— Цалынмæ нæхимæ цæуон, 6а,уæдмæ йыл нал ис фæхъæ- 
цæн, нæй йын аргъæвæн? Парæ ма нæм ис... 
— Цал хатты дын загътон, ба мæм ма дзур, зæгъгæ?! Цы мын 
батæ кæныс?! Баба! Уый дын ба дæр æмæ хъæбыс дæр! О, ницы 
’рцæудзæн, иу-дæс минуты куы айрæджы кæнай, уæд. Мæлæты 
æнувыд мын куы не стут ахуырыл, ныры студенттæ! 
— Ма та райдай ды дæр, ба... Баба! Сымахæн уæ рæстæг куыд 
æндæр уыдис — ссæдзæм æнусы æмбис, афтæ уæ паддзахад дæр 
æндæр, уæ адæм дæр æндæр, уæ менталитет дæр дзырд «мент»- 
æй нæ цыд, фæлæ дунеæмбарынадæй. Фароны мит ма уалæ кæд 
хохы цъуппыл ис, æндæр... Сымах æфсæрмытæ, алы ирон митæ 
абон хъуыддаджы нал цæуынц... уæхи азар, аххосæй!.. 
Факультеты бацæуæнæй чысыл уæлдæр, Фæллойы æмæ Со- 
циалон рæзты Министрады бацæуæнтæм хæстæгдæр скодта йæ 
фырты. Ногæй та йыл йæ фæлварæг цæстæнгас æрхаста. Саджы 
фисынтыл æй йæхæдæг сныв кодта æмæ скарста кæнæ йæ мад 
уыдаид, æви та уый дæр Хуыцауы хъуыддаг уыдаид, фæлæ тынг 
аивтæ амад у ныридæгæн, бакаст-уындджын. Æнæнизæй Хуыцау 
æмæ Уастырджийыл фæдзæхст уæд. Фæлæ йæ куыд фæрæхуыс- 
та, ма та райдай ды дæр, зæгъгæ, йын куы загъта тæккæ æрдæ- 
бон, уæд — фаг хæдзайраг хъомылгонд нæу! Стæй, дам, уæхи 
азар-аххос сты... Бафæрса йæ, сныв ын кæна уыцы уавæр, уыцы 
ситуаци, æмæ — тæрсы, схъиуы йæхимидæг: æгæр нырыккон ын 
куы разына йæ фырт дæр, йæ иунæг бындар даёр, æгæр иу æмæ 
ссæдзæмæнусон! Дыууынфыццæгæмæнусон. Æгæр размæцыд, 
æгъдау-æфсармы сæрты къæйных æмæ налат былгæронмæ хызт 
202 

царды тæссонд хидыл... Фæлæ йæм уæдæ дзургæ дæр æндæр 
цæй номыл бакодта?.. 
— Уæрахъ... Цы ирон ном дын ис, цы уæззау, цы... Æмæ 
нырæй, мæнæ тæккæ абонæй фæстæмæ уырыссагау Уарак-Вараг 
нал уыдзынæ, фæлæ — Варяг. О, о: «Врагу не сдается наш гор- 
дый «Варяг»! Уыцы зарæгмæ хъуыстаид фыдæлтæй чидæр иу 
кæддæр æмæ йæ фыртыл уыцы ном буцæн сæвæрдта, варяг фæ- 
уæрахъ кодта... 
— Раджы мæм бахъардта, баба, мæ номы уæз. Мæстæй мæ 
кæй марынц, ууыл дæр раджы сахуыр дæн. Куы сæм мæсты кæ- 
най, уæд фыддæр кæнынц... Фæлæ, кæд Варяг, уæд мæ паспорт 
дæр ивинагу... 
— Уыйау æнцон куы уаиккой иннæ хабæрттæ дæр! 
Æмæ та йæм фæлварæджы цæстытæй бакаст, стæй алæгæрс- 
та, цы уа, уый уæд, зæгъгæ: 
— Уæрахъ, иу мæ кары лæгмæ йæ лымæнтæ машинæ рарвыс- 
той, мæнæ ам не ’дзард æрдхорды гуырæн бон мысæм... не ’дзард 
æрдхорды йæ гуырæн бон хорзæй мысæм æмæ ды дæр сæмбæл, 
зæгъгæ. Рацыд сæ хæдзарæй, лæууы уынджы къæйыл, кæсы 
æнхъæлмæ, ныуурс сты йæ цæстытæ, фæлæ йæм иу машинæ зы- 
нæг нæй. Уæд дын дзы чысыл уæлдæр «Жигули» æрлæууыд, 
урс — цахæм ын загътой, ахæм. Фæлæ уымæй æддæмæ куы ничи 
хызт, уæд йæхæдæг бацыд, бакодта йын йæ дуар æмæ лæппуйы, 
шофыр лæппуйы бафарста, мыййаг, дам, дæу нæ рарвыстой 
мæнмæ, зæгъгæ. Уый йæм рагæпп ласта æмæ йын ахæм алывыд 
фæкалдта, ахæм æвзæр, æнæуаг дзыхæй йæм дзырдта, æлгъыста 
йæ йæхицæй йæ фыды карæны, æмæ хур фырæфсæрмæй йæ цæсгом 
амбæхста сау мигъæй. Лæг дзы хатыртæ куры, ирон кæй сты сæ 
дыууæ дæр, уый йын йæ зæрдыл лæууын кæны, фæлæ уый иро- 
ны коймæ ноджы тынгдæр рафыхт, афтæ спæлхъ кодта, æмæ ма 
йæ бынылсыгъд чъизитæ дæр скалдысты... Гъы, гъемæ дæумæ 
куыд кæсы дæ фæлтæры минæвары уаг? 
— Æмæ дæумæ та, баба, куыд кæсы дæ фæлтæры уаг? Ма- 
шинæ уымæ куы ’рцыдаид, уæд æм æддæмæ нæ ракастаид, нæ 
рахызтаид лæппу æмæ йын æй нæ загътаид? Загътаид. Уый та 
æнæфенд хохагау бацыд æмæ йын йæ дуар бакодта... Æмæ уый 
кæд уым йед... 
— Кæйдæр чызгимæ бæгъдулæг кæны, уæд та, нæ? Кæддæр 
Кремлы лимузинтæ «членовозтæ» хуыдтой, ныры хъæздыг лæп- 
путы-богъаты «мерстæ» æмæ «аудитæ» та «сифилисовозтæ», нæ? 
Æмæ сæ тонировкæ дæр, сау цъарæвæрд дæр уымæн кæнынц сæ 
рудзгуытæ? 
— Б-а-а-ба... — уайдзæфгæнæгау даргъ айвæзта йæ ныхас 
Уæрахъ. — Мæнæ мæнæн мæ ном куыд нæ фидауы абоны дуджы, 
афтæ нал фидауынц сымах æгъдæуттæ дæр. Лæппу дæр кæд «ко- 
зел» у, уæддæр уыцы лæг дæр сæ рæстытæй, се ’гъдауджынтæй 
нæу, кæйдæр уаты дуар æнæ бахойгæйæ куы байтындзай, уымæй 
203 

уæлдай нæ рауад йæ ми... Лæппу ахæм мæстыгæр знæт кæй уыд, 
уый аххосæгтæ та æхсæнады уавæрæй аразгæ сты — дæхæдæг 
куы фæдзурыс, раст ныхас скæнæн дæр никæмæуал ис, зæгъгæ. 
Æмæ уый кæстæрты, мах азым, мыййаг, нæу, фæлæ — сымах, 
хистæрты... 
— Хорз æвдакат дæ уыцы лæппуйæн... мæрдтæм. Махæн дæр 
фаг карз прокурор. Цу, уайгæ, бынтон дын байрæджы уыдзæн... 
— Баба... — къæйных кастæй, сгарæг кастæй йын бакаст йæ 
цæстытæм. — Уыцы ацæргæ лæг дæхæдæг нæ уыдтæ? Æмæ лæп- 
пуйæ исчи дæ маст райста? Мæнæн цæуыннæ исты загътай? Æз 
мæ фыды æфхæрын куы уадзон, уæд мæ цард мæ куыдзы йеды... 
къæдзилы бын! 
— Цу, цу, диплом уал райс, стæй уæд слест дæр кæндзынæ, — 
мæллæг худтæй бахудт Дербент æмæ йæхæдæг дæр йæхицæн 
фенадгомау: лæгъстæйаг лæг кæд кæй цæсты сахадыдта?.. Йæ 
фырт йæ фарс куы рахæцыдаид, уый та йæ куыд нæ фæндыд — 
йе ’мцæдисон куы разындаид, уый... 
Хорз ын фæцис! Æмæ — раст у: сæхицæй, хистæртæй цæ- 
уынц æхсæндзарды, абоны æлгъыстаг царды низтæ. Стæй кæд- 
дæриддæр хистæрты азым вæййынц цардарæзты аиппытæ, хæ- 
рæмттæ, галиутæ... Уæрахъы тыхтъыстæй батъыстай юрфачы? 
Батьыстай. Дæхи фæерысдзау кодтай, фынддæсгай мин доллæртæ 
фынддæсгай «хъæдын» сомтæй уæлдай кæмæ не сты нымады, 
уыдонимæ. Ахуырмæ та рæвдз у, фæлæ кæй хъуыдаиккой йæ 
зонындзинæдтæ? Зонгæты фæрцы дын бантыст дæ авд минæй 
йæ фæндаг бахсæдын... Æмæ — лæг дæ: дæ фырты бакодтай 
уæлдæр скъоламæ, ноджы кæдæм? Юрфакмæ! Хорз. Маладес, 
мæлдзыг! Фæлæ — фæуыдзæн ахуыр, æмæ та йын куыстагур... 
Æмæ та — гæртам. Там гæртам, и там гæртам! Æмæ йæхæдæг 
дæр, Уæрахъ дæр йæхæдæг сгæртамхор уыдзæн — цы федта, цы 
бавзæрста йæ царды райдайæнты-къæсæртыл, уый кæндзæн! Æмæ 
фыдæй-фыртмæ, фæлтæрæй-фæлтæрмæ царды фидар æууæл сси: 
«Аных мæ æмæ дæ аныхон!», «Æнæсæрст уæрдон — хъинцгæ- 
наг!», «Не подмажешь — не поедешь!», «Хочешь жить? Умей 
вертеться!». 
Æмæ чи байтыдта æрыгæтты æхсæн уыцы хæцгæ низы — та- 
лæуы вирус? Хистаг хистæртæ, æндæр — чи? Амырыкæй нæм 
æрбацыдысты, науæд Туркæй?! 
Цыд фæстæмæ йæ дуканийырдæм Дербент æмæ мæстæй хæлд 
йæ хуылф, йæ туг зивæг кодта йе ’нусон зилдухы — æнад ын уыд 
дуне. Цыд: бæстон сæхгæна дуканийы дуар, бецъебе йыл сæвæ- 
ра, æмæ йæм ма ’хсайа йæ зæрдæ — уæд та уымæ ма ’хсайа йæ 
зæрдæ: исбон, карчы ногуагъд цъиу куы уа, уæддæр зынаргъ у, 
адджын у лæгæн... Цыд, æмæ-иу йæ размæ цы фæсивæд фæцис, 
цы кары адæм, уыдон æм, ирон уой, уый аккаг нæ кастысты. 
Уымæн, æмæ уый аккаг, ироны номы аккаг! — æппæты разæй 
дæр йæхæдæг йæхимæ нал каст... Стæй ма исчи у уый аккаг — 
204 

сыгъдæг ирон туджы аккаг, — уый дæр æй нал уырныдта. Æмæ 
йын улæфын дæр уымæн зын уыд. Исты куыд æууилдзæн, куыд 
хæрдзæн, куыд ныхъуырдзæн, уый та йæм бынтон диссаг каст, 
бынтон æнахуыр, æвæтчиаг хъуыддаг: чи хъуамæ уаис, цы уаис, 
уый куынæ дæ, уæд ма удæгасы миниуджытæй хайджын цæмæн 
дæ?.. 
Фæлæ... 
Фæлæ йæ чызг Зæлинæ куы фæуа скъола, уæд уымæн та йæ 
фæндæгтæ æнæ лæгъзгондæй, æнæ дур, æнæ сындзæхсæстæй 
ныууадза?! 
Йæх, æмæ зæрдæрухсæй чи амæлы! 
Нæма бахызт, йæ дукани цы агъуысты ис, уый бæрзонд къæ- 
сæрæй, афтæмæй йæм йæ зæрдæ сдзырдта: уым дæм æнхъæлмæ 
кæсы... Дзæрæх! 
Æмæ — уартæ! Уартæ уæззауæй лæууы, йæ сагъæсты нор- 
стæй... 
Диссаг у: цæмæ æрбацыд? Йæхи фæдзæхса, ма мæ схъæр 
кæн, зæгъгæ? 
Æмæ йæ цæмæй зоны, цæмæй, Дербент исты фехъуыста, уый? 
— Дæ изæртæ хорз, Дербент, — йæ фæтæн арм æм æрбадардта. 
Райста йын йæ домбай, æхсызгон домбай къух, дзуапп ын 
радта йæ саламæн, цыма йæ кæй уыны, ууыл æгæрон дис кæны, 
уыйау: 
— Кæй... изæртæ сты... уый хорзæх дæ уæд! Цы хур, цы 
къæвда?.. 
— Æрхъуыды мæ кодтай? 
— Уартæ иу куыдзæйгуырдимæ куы фæбыцæу дæн, уæд ды 
уым... бульварыл цыма... 
— Нæ, нæ! Кæддæр ма мæ кæй зыдтай æмæ чи уыдтæн, уый 
æрхъуыды кодтай? 
— Куынæ... — Цы хорз у, ахæм æрдзон хуызы дзы кæй сир- 
вæзт уыцы куынæ, уый! Стæй, ма йын басæттон, зæгъгæ, дæр 
куынæ сфæнд кодта рагацау, уæд ын ныр кæцæй сирвæзт уыцы 
куынæ?! 
Кæй йыл не ’ууæнды, ахæм цæстытæй йæм æрбакаст Дзæ- 
рæх. Æмæ йын нырма ныр фæфиппайдта Дербент дæр йæ рихитæ 
— рауагъта сæ, о, æмбæхсы сын сæ быны йæ уæллаг былы нос — 
рагацау æй базыдта Мэликс. Стæй — мæлæты базонинаг!.. 
— Æмæ дæ зыдтон амæй размæ дæр? Уыдыстæм ма зонгæ? — 
хорз та бацыд йæ дыккаг цæсгомы хуызы ацы хатт дæр, зæгъгæ, 
фæбуц йæхицæй Дербент. Ныр ыл хъуамæ мауал фæгуырысхо уа 
Дзæрæх, цыдæртæ дзы кæй сусæг кæны, уый тыххæй. 
— Чи зоны, æмæ дæ мæхæдæг фæивддзаг кодтон кæимæдæр... — 
Æдзынæг ын бакаст йæ цæстытæм, схудæгау кодта. — Чи зоны, 
æмæ ма æндæр искæмæн дæр ис дæуау фæйнæхуызон цæстытæ... 
Уыдзæн, æндæр уæдæ Хуыцауæн иунæг уникалон — кæнæ, ныр 
куыд фæдзурынц арæх, афтæ — эксклюзивон сфæлдыст ды дæ? 
205 

Дербент дæр схудæгау кодта: 
— Цы нæ вæййы, хъуамæ ма искæмæн йæ иу цæст галиу уа, 
иннæ та — рахиз... 
Дзæрæхы æрфгуытæ фелхынцъ сты, фæхъуыдыдзаст: 
— Цыдæр ахæм æруад мæ хъустыл, цыма, дам, уыцы налат 
гуырды амардæуыд... Æмæ, зæгъын, кæд ды уыдтæ — дæ иубо- 
ны маст дзы райстай... Æмæ дын, зæгъын, æвдисæнæй бацæуон, 
уæд демæ йæхи куыд дардта, уый тыххæй. Фæлæ æгайтма ахæ- 
мæй ницы... — Хъæрзæгау арф ныуулæфыд, аракæс-бакæс код- 
та, цыма йæхицæн æрбадæн бынат агуырдта, уыйау. Дербент æй 
фембæрста: 
— Мæнæ дуар бакæнон æмæ мидæмæ цом... 
— Нæ, нæ, æнæвдæлон дæн... Басæттын ыл хъæуы: зæронд 
кæнын, зæронд, æмæ мынуымæн фæивддзаг дæ... Кæддæруыдис 
хуыздæр рæстæджытæ. Хуыздæр, уымæн æмæ æрыгæттæ уыды- 
стæм. Зындзæрæн, æвадат ран у Ирыстон, æмæ та дзы мæхи куы 
айсин, зæгъгæ, ныффæнд кодтон, ныччацкий дæн, ома, дам, пой- 
ду искать по свету, где оскорбленному есть чувству уголок... 
Æрмæст лæг йæхицæй никуыдæм фæлидздзæн... О, цæй, дæуæн 
сæ цы дзурын... Фæлæ уæд, уыцы æвзæр бон, фыдбылыз æрцæ- 
уинаг бон, мæ зæрдæмæ цæмæйдæр фæцыдтæ æмæ... — Иæхи 
цыма барæй иуварсырдæм кæсæг акодта, йæ цæссыгтæ цы лæг 
фембæхсы, уыйау цыма фæзылд иннæрдæм, афтæ фæкаст Дер- 
бентмæ. Æмæ уæд цæуыл суынгæг йæ зæрдæ, æви æцæг лидзын- 
вæнд скодтаид Ирыстонæй? 
— Зæронд, зæронд, мæ куыдзы зæронд! Ничиуал баззад, лæг 
душа в душу, дыша в душу æмæ зæрдæйæ-зæрдæмæ æргомæй, 
æууæнкагæй кæимæ аныхас кæна, уый дæр — фæцыдысты тæр- 
гай иугай-иугай хуыздæр дунемæ... Æмæ сбыгъдæг иры бæстæ 
хорз адæмæй, сис лæгтæй — ома, кæуыл банцой кæнай, дæхи 
кæмæ бакъул кæнай, ахæмтæй... — Адардгомау та йæ мидхъуы- 
ды-сагъæсты, рабар-бабар æй цыма кодта йæ мидзæрдæйы, зæгъа — 
ма зæгъа йæ дзуринаг, уыйау. Зæгъа! Зæгъдзынæ йæ æмæ дæ 
уды æккойæ уаргъ æрисдзынæ. — Фæхæссон ма, загътон, уæд- 
дæр фæстæмæ мæ иунæджы сæр мæ Ирмæ, мæ райгуырæн бæс- 
тæм... Уæрæсейæ... Уымæн, æмæ, дам, райгуырæн зæххы фæз- 
дæг кæйдæр артæй хуыздæр у... «Ма ссу, ма ссу» мын кодта мæ 
зæронд мад, фæлæ нæ чи кæд бакаст йæ мады коммæ?.. Хорз, 
æмæ абон нал ис... 
Зонын дæ, зонын, Дзæрæх, зæгъгæ, йын уыцы сахат фæцæй- 
саст Дербент, æрмæст ма цыдæр арфæйаг уæларвон тыхты фæр- 
цы афойнадыл фæурæдта йæхи. Сразы йемæ: 
— Царды трагеди... Фæлæ — фæразын, быхсын хъæуы, уæз- 
зау хæс æй дзæгъæлы не схуыдтой лæджы цард нæ зондджын 
фыдæлтæ... Чи зоны, æмæ, æрыгæттæ дæр ахæм туаллаг пысы- 
ратæ кæй сты, уый мах, хистæрты, аххос у... 
— У, у, уæдæ нæу! Агенты влияния сæм не ’рбарвыста ЦРУ... — 
206 

Фестъæлфæгау кодта, æрбадардта та йæм йæ къух. — Зонгæ дæр 
нæ баистæм. Дзæрæх у мæ буц ном, мæ райс-бавæрды ном, æнæуи 
та Джиу... — Йæ цæстæнгас фæфæлмæн, æфсæрмдзастæй ба- 
худт. — Мæ джитсу ахауд, ома джиу-джитсуйæ хæцыны тренер 
уыдтæн кæддæр, уалæ Университеты дæр иучысыл акуыстон... 
Æрдæбон йæ цуры фæлæууыдтæн. Æрыгон бонтæ мысгæйæ сæр 
куыддæр акъуыдыр вæййы, цыма ды уый нæ уыдтæ, уыцы æры- 
гон гъæйтт-мардзæ лæппу цыма ды нæ, фæлæ æндæр чидæр уыдис. 
О, дæ ном мын... дæхи мын куы нæма бацамыдтай ды — ныхæс- 
тыл дæ дарын... 
— Дербент дæн... — къуызгæйæ загъта уæддæр йæ ном, миды- 
стъæлфгæйæ: дæ цæстытау ма æндæр уæнт ахæм хъулон цæс- 
тытæ, фæлæ дæ дисы æфтауæг ном та... Æмæ йæ ныр багæды 
кæндзæн, куыд нæ мæ хъуыды кæныс, зæгъгæ. 
Ницы йын загъта, нæ йæм бакаст къахæгау дæр — ныууагъта 
йæ, дæ бар — дæхи, кæд дæ цæмæндæр афтæ фæнды, æмæ, зонгæ 
кæй уыдыстæм, ууыл нæ сæттыс, уæд, зæгъгæ... 
— Цæй, хатырæй фæуæд. Хуыцауы куы бафæнда, уæд ма кæд 
æмбæликкам. Къухтæ нæ исдзыстæм хæрзбонгæнгæйæ, — уæз- 
дан-уæзбынæй азылд Дзæрæх æмæ, цæмæйдæр стыр разæнгард 
чи у, ахæм сæрыстыр лæджы санчъехтæгæнгæ фæраст: дунейыл 
уыцы тых нæ разындаид, æмæ ма уый фæстæмæ чи раздаха. 
Базыдта йæ, хъуамæ дæр æй базыдтаид — йæ ном, йæ цæсты- 
тимæ: сæ иу — тарæрвцъæх, иннæ — тар-кæрдæгцъæх. Ноджы ма, 
о, йæ эксклюзивон ном... Фæлæ йын басæтт ды дæр — æмæ уæд 
зæрдиаг ныхас кæн; басæтт ын ууыл дæр, æмæ йæ кæй зоныс, 
уыцы æнæхъола лæппуйæ йын йæ рагон мастисæг чи басгуыхт, 
йе ’нæбары мастисæг, уый... Æмæ йын ард бахæр, кæй йæ никуы 
схъæр кæндзæн, уый тыххæй дæр. Ныр та — цы? Ныр та фæнда- 
раст фæуæд, фæндараст æмæ æвæсмон: йæ сæр кæм бафснаинаг 
у, уым æй ма баййафæд фыдæлтыккон фæсмон, зæгъгæ, о, о, ай 
кæйдæр артæй хи фæздæг, фыдыбæстæйы фæздæг æцæг хуыз- 
дæр куы у... Кæмдæры сæрибарæй дæхионты ахæстон — тæхуди- 
агдæр... 
Уартæ Пушкин чи уыд, Сергейы номдзыд фырт Алыксандр, 
уый та, дам, афтæ загъта, зæгъгæ, Уæрæсейы мæ алыварс цы 
цард уынын, уымæй мæ зæрдæ ницæмæй рухс кæны, фæлæ мæн 
уæддæр æндæр фыдыбæстæ нæ хъæуы. 
Риу бынтон ныууæззау, ныззынулæфæн та йын ис — ба- 
къуындæг та егъау дуне, хрущевкæ-хæдзары уаты царау та йыл 
æрныллæг хуртулæн арв — дæ сæр дзы ма схъил кæнай!.. 
Исты чъыллипп хъæуы, йе ’рхуым, йе ’рхæндæг кæмæй фæ- 
тæрса, ахæм цæхгæр архайд, авантюрæнгæс архайд! 
Фæлæ — цы? 
Ныр дæм дугъон ма уæд, ма æмæ йыл ма багæпп кæн æнæ 
саргъæй æмæ йæ цыппæрвадæй ма ауадз быдыр-быдыр! Зæхх 
фæстæмæ тæхы, дымгæ дæ хъусты къуыззитт кæны, бæх зæххы 
207 

кæроны былгæронæй асæррæтт кæнынмæ цæттæ у, æрмæст дзы 
ды, йæ уарзон хицау, разыйæ баззай, æндæр! 
Никуы йæм уыд дугъон, уый йын, æвæццæгæн, бынæн фы- 
дæлты миниуæг баззад, фæлæ йæм цыппæрцалхыг советон хъал 
дугъон та уыд — «Волгæ», кæд æй ныры иномаркæты цур дугъон 
схонын цæсгом нæ хъæцы, уæддæр. Фæлæ йын-иу йæ дугъ маст- 
рохгæнæны фаг сси, æхсæзыссæдз километры дзы-иу æнцонæй 
æрлæвæрдта. 
Йæ сахатмæ æркаст — изæры цыппар сахаты дыууадæс мину- 
ты хъуаг. Цалынмæ йæм ардæм хæццæ кæна, цалынмæ хъæумæ 
цæуой тæргæбæхæй, уæдмæ иу-фондз уыдзæн. Æмæ — тынг хорз: 
уæд хъæу уыцафон, ахæм фæлмæн уалдзыгон изæр бынтон дзæ- 
нæтон хуыз райсы, лæджы сонт уд уынгæггæнæг, зæрдæлхъивæг 
рæсугъд хуыз райсы. 
Фелвæста йæ телефон, адзырдта 51-55-55. 
— Такси слушает. 
Ирон чызг кæй у, ирон чызг-сылгоймаг, уый йын йæ хъæлæ- 
сæй базыдта. 
— Салам. Машинæ мæ хъæуы. Ардыгæй Зиллакмæ, стæй та 
фæстæмæ. 
— Æмбойны фездæхдзыстут? 
— Цъус афæстиат уыдзынæн. Цас мын сыстдзæн? — Афтæ 
бафæрсын æм кæд бынтон аив нæ каст, уæддæр æй афарста æмæ 
йæ дзыппæй дыдагъгонд æхцаты цъæпæра систа, анымадта сæ 
тагъд-тагъд: авдсæдæ сомы æмæ ма цыдæртæ. 
— Минырдæг, кæд цъусæй фылдæр нæ фæстиат кæнат, уæд, — 
чызг, «цъусæй фылдæр» худгæйæ загъта, ома, зонæм уын мах уæ 
«цъустæ», бырцджын арахъхъыл бамбæлут, æндæр — иугæр хъæу- 
мæ ныццæудзынæ, уæд та йыл куыд хъуамæ ма бамбæлай?! 
Дербент аргъыл сразы æмæ йын бацамыдта, кæм æнхъæлмæ 
кæсдзæн машинæмæ, уый... 
Уæллаг фæндагыл, агуыридургæнæн заводы уæлæты фæнда- 
гыл æй ацæуын кодта шофыры æмæ, Чонкыры къуыбырмæ куы 
бахæццæ сты, уæд ын загъта, фæуром, зæгъгæ. Цы хорз вæййы, 
таксийы шофыр мадзура куы разыны, ноджы ма дæ æппындæр 
куы никæимæ фæнда дзурын, уæд. Æмæ ацы дзыгъуыртæ — го- 
гызы айк! зæгъгæ, æнæбары фæкодта Дербент, — дзыгъуыртæ 
лæппу ахæм фæндагæмбал разынд, иу уæлдай фарст æй ницæ- 
мæй бакодта, йæ развæндагмæ цырддзастæй каст, рулыл дæр, 
æнæбарыгомау нæ, фæлæ, Дербент куыд уарзы, афтæ дыууæ 
къухæй, цыма йын сæрмагондæй афтæ йæ бæрныгонд у, уыйау 
хæцыд... 
Чонкыры къуыбыр дæр, йæ дæллаг фарс æмæ уымæй дæ- 
лæмæ къуыбыртæ дæр уыдысты цыппæрдигъон амад, дæргъæц- 
цон — ома хиконд, æрдзон нæ уыд сæ арæзт. Хъæуырдыгæй сын 
æмдзæхгæр былтæ, æмдзæхгæр уырдыг, бæхтыл нæ, фæлæ сæм 
фистæгджынтæ дæр тыхтæ-амæлттæй бырстаиккой хæрдмæ алан- 
208 

тæм. Хæхтырдыгæй та къуыбырæй къуыбыры æхсæн — доны 
цадтæ. Æмæ-иу сын ам, уæлбылты, кæм уыд дон, кæм?! Æви, 
цадтæ нæ, фæлæ ’рмæст арф дзыхъхъытæ уыдаиккой?.. 
Хъæуы иннæ фарс та æндæр рæгътæ, бæрзонддæр адонæй. 
Сæ дыууæты астæуты кæлы Цæугæдон, зиллаччытæгæнгæ. Хъæу 
дæр йæ фыццаг цæрджытæ уымæн схуыдтаиккой Зиллакк, æндæр 
уæдæ цæмæн... Æмæ уыдонæй, хъæуы бындурæвæрджытæй, 
уыдысты Дербенты фыдæлтæ дæр, Тырсыгомæй ралидзгæтæ. 
Далæ сæ хæдзар, мæзджытæй мæхъхъæлырдæм уæлдæр... Сæ 
дыууæ гæдыбæласы дæр хъæуы иннæ гæдыбæлæстимæ иу аз 
æмхуызонæй бахус сты, сæ хъæуы фидауц — зæххы бын дон, 
дам, бындæр ацыд, Туацъæйы цъымаратæ бахус кодтой æмæ. 
Цъайты дæр нал ис сæ хæрзад дон, бахуыскъ сты, бахус... 
Науæд та, дам, уалæ Беслæныхъæуы водкæгæнæг цалдæр егъау 
заводы бæллæхтæ сты Цæугæдонæн дæр æмæ цъайтæн дæр. 
Кæс хъæумæ æмæ хъæрз: цæмæн, цæмæн ауæй кодта йæ фы- 
дæлты уæзæг?! Цæмæн?! Куы йæ зыдта развæлгъау дæр, фæс- 
мойнаг кæй уыдзæн, уый, уæд... Зыдта. Фæлæ Уæрахъы фæндаг 
дæр хæрдзтæ домдта, фæлхас, сæрдæнтæ, науæд сæрæй Хетæ- 
джы-фырт дæр у, стыр Къоста — къæсæрæй фалдæр сын сæ бæр- 
ныгонд уæлдæр скъоламæ нæ баирвæздзынæ... Гæртамхорты уаг 
царды фæтк сси, æнæхæлгæ фæтк. Стæй гæртамуарджыты цар- 
ды æууæлтæ дæр афтæ... 
Машинæйы рудзынгæй ногкарст кæрдæджы тæф æрбакалд — 
хосæн æй нæма ныккарстæуы ацафон, фæлæ фосæн афтæ цъæ- 
хæй æхсæвæрæн, науæд та йæ дуцгæ хъуджы раз æркал. Бæрæг 
цæйдæр тæфы хуызæн уыд хосгæрсты тæф, æмæ Дербент бæс- 
тондæр сысмыста цъæхснаг уæлдæфмæ, сулæфтытæ йæ кодта. 
Æппынæрæджиау æй ацахста: кæсаджы! Ногахст кæсаджы тæф 
кодта ногкарст кæрдæг. Æмæ та уый дæр дард æндæр царды 
мысинæгтæй, Цæугæдоны-иу лæппутимæ даргæ хызæй кæсæгтæ 
куы ахстой, уыцы дард дуджы бонтæй æрбагуылф кодта кæсæг- 
ты тæф. 
Цы хорз у, цы, сæр дæр къозо кæнын кæй зоны, къуырма 
кæнын, къодахау кæй ныввæййы, уый: æндæр ыл дард хур бон- 
ты мысинæгтæ куы раивыликкой, уæд нæ фæхуыдуг уаид! Саби- 
дуджы, æрыгон бонты мысинæгтæ та асæстхуыз кæд вæййынц, 
тарæрфыг... Уыдон — хуры рухсы ныгъуылд, зæрдæ та — хъизæ- 
мары ахасты. 
Уæлмæрдтæм сæхионтыл йæ къух авæрынмæ бацæуыны хъа- 
ру йæм нæ разындзæн ацы хатт, æрцæудзæн та сæм сæрмагон- 
дæй, фæлæ йæ сабидуджы уæрæх уынгты уæддæр æруайа, ма- 
шинæйæ хизгæ дæр нæ ракæндзæн, афтæмæй — сыхбæстæй йæ 
размæ исчи куы фæуа, уæд та йыл уыцы иугæндзон, сæ иударон 
уайдзæфтæ ныккалдзысты, хорз сыхæгтæ бæргæ уыдыстæм, 
фæлæ ныл дæ зæрдæ сивтай, фадатджын горæтмæ нæ дæхи ай- 
стай, хæлафы фадыгыл къæмдзыг, ичъитæ кæм нæ хæцы, уыр- 
14 Гусалты Барис 
209 

дæм, зæгъгæ... Куыдæвзаргæдæр лæгтæй фæлыгъдыстут царда- 
гур уæ райгуырæн хъæуæй, афтæмæй та уæ афтæтæ фæнды, æмæ 
ма нæм æфсарм-æгъдау фыццагон фидарæй уæд та ма хъæуты 
куы уаид, кæстæр-хистæр ма куы иртасиккам, уый... Хъæуы ма 
уæ уæ ирон ном, уæ ирон намыс, уæ ирон кад? Хъæуæд уæ хъæу! 
Раздæхут æм уæд та ма уæ зæры бонты æмæ фæсивæдæн дæр уа, 
кæмæй æфсæрмы кæной, кæй раз къæмдзæстыг кæной, кæй хорз 
æгъдау фæзмой, ахæм адæм! Науæд, цы уынынц, уый кæнынц. 
Цы уынынц, кæйты уынынц, уыдоны тыххæй та лæг дзурын дæр 
æфсæрмы кæны, раст цыма дæ бинонты сусæггаг хъуыддæгтæ 
дæ фыдгулты цинæн хурмæ калыс, уыйау... 
Быдыры дзыхъхъытæ-мыхъхъытæ надвæндагыл — уæззау трак- 
тор «Кировец»-ты цæлхытæй гуыргъахъгонд фæндагыл сæ уын- 
джы райдианмæ куыддæр ныххæццæ сты, афтæ фæкомкоммæ Ко- 
дзырты Агуыбейы (дзæнæты бадæд) кæртмæ. Чызгыл цыдаид 
æртæ-цыппар азы, лæппуйыл та — цыппар-фондз азы. 
Изæры фæлмæнзæрдæ хур йæ сызгъæрин рухсы каст уыцы 
кæртмæ скодта: лæппу диссаджы хъазтæй хъазыд йæхæдæг йæ- 
хиимæ, чызг та йын кæд цыдæр фæрссаггæнæг уыд, цыдæр уæлæм- 
хасæн, науæд та, чи зоны, уый цæстмæ дæр кодта, цытæ кодта 
лæппу, уыдон... 
Къуыдыртæ лæппу, суинаджы бæзæрхыг, мæкъуыстæгджын 
гуырд-иу куы ныззылд йæ мидбынаты, стæй-иу хæрдмæ куы сгæпп 
ласта, цыдæр æнахуыр кафты хъæртæ ныккæнгæйæ, стæй та-иу 
куы азгъордта æмæ та-иу хъæрмуст рыг зæххыл куы атылд, æмæ 
та-иу æм йæ хо куы батахт æмæ-иу ыл куы схæц-схæц кодта, 
уæд та-иу, уыдонмæ кæсгæйæ, Хуыцау дæр йæ мидбылты ба- 
худт, йе сфæлдыст адæмæй та-иу разыйæ баззад: цытæ сын ран- 
тысы, цытæ, цы суинæгтæ! 
— Уром-ма! — сонт хъæр фæкодта Дербент æмæ рудзынгыл 
баныхæст, цы уыд, уымæй цæстытæ, уымæй зæрдæ, уымæй адæй- 
маг фестад: дæлæ цы ныв уыны! Æ, дæ хур макуы аныгуыла! Æ, 
дæ хуртæй дæ ныййарджытæ бафсæдой! Æ, дæуæн дæр та дæ 
фæндæгтæ сæрдинаг-æхсæдинаг чи фæкæна, уыдон... уыдон дæ 
фæхъхъау фæуой! 
Саби лæппу дзыхæй цыдæр цагъд æрцæгъды йæхицæн, цы- 
дæр æндæр дунеон цагъд, æмæ та цъилау ныззилы йæ мидбына- 
ты, сгæппытæ ласы хæрдмæ, уыциу фæлдæхтæй æрфæлдæхы 
хус хъæрмуст зæххыл æмæ та аратул-батул кæны, цалынмæ йæм 
йæ хо нæ базгъоры æмæ йыл йæ гыццыл гуккытæй схæц-схæц нæ 
байдайы, уæдмæ. 
Нæ йæ хъæуы исты адджинагæй рæвдауын, исты æхцайæ дæр — 
фехалдзынæ йын йæ Хуыцауы лæвар замманай дуне, аскъуын- 
дзынæ йын йæ мидзарæг, йæ мидæг цы музыкæ зæлы, уый йын 
ныппырх кæндзынæ. Æмæ уыдзынæ æнæуаг, чидæр цыдæр, æцæг 
адæймагæн æцæгæлон, цыдæр чидæр, æнæхъола горæтаг... 
Йæ сæр дæр фæкъул кæны лæппу фæрсырдæм, байхъусы ду- 
210 

нейы уалдзыгон уынæртæй цæмæдæрты, айхъусы сæ æмæ та уæд — 
кафæн цагъды хъæртæ, æмæ та — гæпп, æмæ та зæххыл — тъæпп, 
æмæ та — ратул-батул! 
Байхъуыста лæмбынæг уалдзыгон дунейы уынæртæм Дербент 
дæр, æмæ йæ фембæрста: уыцы æнæнтыст куы гу-гук æмæ гакк- 
гуччы уасын ацахсы, куы зæрватыччы зарын, æмæ уæд йæхæ- 
дæг дæр фæдзæнæты цæрæг вæййы. Æмæ йе ’гæрон цин ахæм 
царциаты æмбисонды кафтæй æвдисы. 
Ноджы цырендæрæй, цингæнгæйæдæр зæрватыччы зардмæ 
æрцæгъды дзыхæй æмæ зæххыл ратул-батул кафтæй æркафы ацы 
хурарм дунейы хъæбул. 
Байдзаг Дербенты зæрдæ æнæнхъæлæджы цардыхос рухсæй, 
царды ныфсдæттæг рухсæй — сабидуджы æнæныгуылгæ хурæй. 
Æмæ уыцы цины цур ницуал уыдысты дун-дунейы мæстытæ æмæ 
хæрæмттæ. 
Æ, Хуыцау дæу уарзынæй макуы бафæллайа, макуы сæнад 
уай адæмæн дæр, дæлæ æнæнтыст нæртон лæппын! 
— Раздæх æмæ фæстæмæ хъæуы сæрты цом, — загъта шофырæн. 
Куы ницуал уынид, куы никæйуал хъусид уæд та ма иу къуы- 
ри исты, уый йæ фæндыд ныр. Æрмæст ма уыцы чысыл уæйыг 
йæ цæстытыл уайæд æмæ йын мауал бауадзæд йæ зæрдæмæ мигъы 
цъупп дæр, иу тæпп дæр. 
Куыд, куыд бахъахъхъæнæн ис уыцы зæдыкъалиуы æмæ йæ 
хойы царды æнæхъуаджы мæстытæй, хæраймаг зонды хæрæмт- 
тæй, адæмы фыдæхæй?! Кæм ис уыцы аудæг, уыцы арæхстджын, 
уыцы быхсаг уарзт?! 
Зæрдæ, иуæй, райы. 
Зæрдæ, иннæмæй, тоны. 
Фæлæ уал райдзаст равджы тых фылдæр уыд, æмæ Дербент 
кæдæй-уæдæй рог зæрдæимæ батымбылтæ — кæддæрау, саби ма 
куы уыд, уæдыккон кæддæрау! — йæ сынтæджы. Нæ мæ хъæуы 
æхсæвæр дæр, мачи мæм мацы дзурæд, мацæй тыххæй мæ ба- 
хъыгдарут, зæгъгæ, бафæдзæхста йæ бинонты дæр. 
Диссæгтæй цы кæныс, цæмæ дæ хъæуынц æмбисæндтæ: кæд 
æмæ райхъал стыр сихæрттæм æввахс — сывæллæтты мад æппæ- 
ты разæй куыстмæ ацыд, уый фæстæ аивгъуыдта-атындзыдта 
скъоламæ чызг, стæй сымсымгæнгæ дыккаг лекцитæм лæппу — 
ма дын ацæуа искуы фыццаг сахæттæм!.. 
Йæхи æхсынмæ куыд фæцæйцыд, афтæ телефон дæр райгас, 
райхъал. 
— Алло, хъусын дæм. 
— Тынг раст кæныс, уымæн æмæ, мæнмæ чи хъусы, уыдон 
æвæсмон сты! 
Цæра. Æндæр уæдæ чи кæндзæн хъазæн ныхас, суанг дæм 
амæй-ай судзагдæр зианы тыххæй хъæргæнæг куы уа, уæддæр..^ 
— Уæлдайдæр халæттæ, хæдмæлхортæ: сихорæн цы хæрой 
абон, уый сын дæуæй хуыздæр чи бацамондзæн... 
211 

— Дæуæн хæбизджын дæр ма ратт, мæн нылхыскъ кæнынæй 
уæлдай! О, фæлæ уыдон — хорз. Ныр та мæ бæхæй рахизырдæм, 
ома тæссармæ хизын, мæ ехс дæр мæ галиу къухы... Йед... Дже- 
ор мын бафæдзæхста дæуæн дæр фехъусын кæнын: абон йæ 
цардхæрæфыртæн дыууиссæдзæм бон кæнынц æмæ... 
— Цавæр хæрæфыртæн? Йæ зианы куынæ уыдтæн, уæд ын 
ныр йæ хист хæрынмæ бацæуон?! 
— Нæ мæ бауагъта уæд дæуæн дæр зæгъын, айфыццаг, дам, 
нын хъаст куы кодта, къуыримæ æхсæз зианы уыдтæн, ноджы 
иу бон дыууæ раны, зæгъгæ, æмæ, дам, æй уадзут. Иæ хойы 
иунæджы та йын далæ «Гурман»-ы цур «Хаммер» сцавта æмæ... 
Фæлæ, дам, æй цыма уæдмæ мардæй сцавта, ома, дам, уæдмæ 
мард цыма уыд, чидæр ын йæ игæр фæдыууæ кодта цыдæр æна- 
хуыр цæфæй, цыдæр каратист... Цæуылдæр, дам, фæбыцæу сты. 
Хъуыста ма йæм, фæлæ та ай дæр, Мэликсы куыд нал хъуыс- 
та, афтæ нал хъуыста, нал æм хæццæ кодтой Цæрайы ныхæстæ, 
сæ мидис сын нал ахста: акъодах та йæ сæр, гуыв-гуывы бын та 
фæцис. 
Уый, уыцы йед... уыцы хъæддаг лæппу æмæ — Гуыппи-Рып- 
пийы хæрæфырт?! Æмæ йын ныр йæ хæрнæгмæ фæцæуæг уа? 
Цы зæрдæйæ? Цы цæсгомæй? Куыд ын хъуамæ зæгъдзæн зæр- 
диагæй, сыгъдæгзæрдæйæ, рухсаг у, зæгъгæ? Йæхи Хуыцауы раз 
тæригъæдджын нæ кæны, стæй Джеоры цур дæр куыд æрлæу- 
дзæн, сæ хъыгæй сын кæрдих хайисæг тæфæрфæсгæнæджы сæр- 
къулæй? 
Æмæ дзы, алы мардæй дæр хæрзтæ куыд фæдзурынц, афтæ 
та уымæй дæр куы æппæлой, уæд та йæхимидæг мæстæлгъæдæй 
худа ирон цæстмæми æгъдæуттыл? Фæлæ цы зæгъа, цы ’фсон 
скæна нæ цæуынæн дæр? 
Цæуын æй хъæуы! Мард мард у, мардæй ма йæ маст чи фæи- 
сы, стæй Джеоры зæрдæхудт дæр цас хорз у — куыд рæстытæ 
кæндзынæ уыйфæстæ дæхи йæ цуры, тынг зын куы вæййы уыцы 
ныхæстæ, алы æфсæнттæ мысын, уæд?.. 
— Омæ мын æй уæд та знон зæгъæн нæ уыд? Науæд абон 
раздæр? 
— Знон дæм æппынкъаддæр æхсæз-авд хатты дзырдтон, изæ- 
рæй та мын загътой уæхимæ, бафынæй, дам, зæгъгæ. Райсомра- 
джы дæм фæдзурон, уый та мæхи зæрдæ нæ бакуымдта, аив мæм 
нæ фæкаст куыддæр — уæддæр та зианы хабар... 
— Йед... Анатолийы машинæ та мæм рарвитинаг стут... уæдау? 
— О... 
— Æмæ та йæм мæ цæстытæ ныуурс уыдзысты, нæ? 
— Йарæби, æдзух уый цалх уадздзæн йæ дымст, дæумæ цæу- 
гæйæ? 
— Дыууадæсмæ уæдæ. Фæстæдæр ссу, æмæ, хæрзаг, зæгъик- 
кой, тæккæ хæларгæнæн афон фæзынд, зæгъгæ... 
— Баныхас кодтам. Цинты цу! 
212 

— Цинтæ хъусын кæн! 
Цы сты адон, цы схуындæуа ацы хабæрттæ? Хуыцау æй фæл- 
вары, хæйрæг дзы хынджылæг кæны, æви дзы цард хъазы? 
Дысоны лæппуйы ратул-батул кафты фæстæ йæхицæн скарс- 
та, зæгъгæ, ницæуылуал бадис кæндзæн царды, ницуал æй бамæ- 
стджын кæндзæн, йæ рохтыл хæцын фæраздзæн, барæй йæ куы 
къахой, уæддæр. Æмæ, цард ивылд дон фæуæд, уый та — æхсныф. 
Æмæ йæм æнтъухы йæхи, скъæфæд æй, ласæд æй, цымæ йæ 
кæдæм фæласид, кæдæм фæхæссид... 
Ныхсадта йæхи, аходæн бахордта — урс кæрдæнæй æмбæрз- 
тæй йæм æнхъæлмæ касти фынгыл, йæ къæбæргæнæджы узæл- 
дæн цæстуынгæ æвдисæндарæй... 
Тарбын дарæс скодта æмæ рацыд уынгмæ, дыууадæс сахаты 
ма авд минуты хъуаг уыди, афтæмæй. 
Валютчицæтæ сæ бынаты — æлхæнынц доллæртæ, евротæ, 
уæй дæр сæ кæнынц. Цасæй сæ балхæнынц, цасыл сæ ауæй ла- 
сынц, уыцы пайда — се ’фтиаг. Куынæ вæййы нæдæр уæйгæнæг, 
нæдæр æлхæнæг, уæд се ’хцатæ ногæй-ногмæ нымайынц — æхца, 
дам, нымад уарзы... Сæ чыссæтæ — сæ ронбæстытыл ауыгъд. 
Кæддæриддæр — дымст. Æхцайæ. Стæй — мастæй. Æмæ сæм лæг 
нæ хæлæг кæны, уымæн æмæ æнæ фыдæбон нæу уыдоны куыст 
дæр, нæу æнæ фыдвæнд, фыдгæндты амæддаг... 
Куыд тагъд райдыдта тыхсын æнхъæлмæ кæсынæй — нырма 
дæс минуты йеддæмæ нæма рауад фыццæгæмæй æмæ — афæлмæ- 
цыд, ахъуырмæ ныридæгæн. Ау, уæдæ ныхасгонд куы сты уыцы 
бæрбæра Цæраимæ, уæд та кæм фæстиат кæны сæ урс «Жигу- 
ли»? Джигул æм ис, стæ-ма, цытæ ласыс, зæгъгæ? 
Диссаг: уæддæр та йæ йæ номыртæй нæ бафарста! Æмæ далæ 
цы урс уæрдон æрбазылд, уый уа, нæ уа — ацу æмæ йæ ды 
базон... 
Чысыл уæлдæр дзы фæурæдта. Æцæг та дзы ничи хизы, ничи 
йæм дзы ракæсы æмæ йæ нæ бафæрсы, ды Дербент нæ дæ, зæгъгæ. 
Дуар куыддæр байгом кæна, афтæ йæ дзы кæд рагæрах кæн- 
дзысты, уæддæр... Æмæ та амæн дæр йæ рудзгуытæй мидæмæ 
ницы зыны, раззаг, ныхы авгæй бакæса, уый та йæ цæмæндæр 
нæ бафæндыд — уый йæм дуар бакæнынæй æнаивдæр фæкаст. 
Æмæ: 
— Бахатыр кæн, лæппу, фæлæ дæ, мыййаг... 
Нал æм байхъуыста, уайтагъд æм фæхизæг æддæмæ. Бæр- 
зонд, хæрзконд, уындджын, кондджын, фæлмæндзаст, æнæрихи 
тымбыл цæсгом ын — зæронд чи никуы фæкæны, ахæм зæрдæ- 
хæлархуызхæссæг цæсгом. 
— Бахатыр кæн, нæ фыдыхай, бадгæйæ дын куыд хъуамæ 
дзуапп лæвæрдтаин æмæ дæм кæронмæ уый тыххæй нал бай- 
хъуыстон. Машинæ дæм рарвыстой кæцæйдæр æмæ дæм нæ зыны, 
æрæджы кæны? 
Дербент фæуыргъуыйау, фæкуыддæр — рæвдыд ныхасмæ не 
213 

’нхъæлмæ каст, ирон уæздан уагмæ, æмæ ныссуйтæ. Тыхтæй- 
амæлттæй ма сфæрæзта: 
— О, йед у... 
— Æмæ дæ кæдæм цæуын хъæуы? Æз дæ фæхæццæ кæндзы- 
нæн. Дæ фарн фынæй, хистæр, фæлæ мæнæ мæ зæды хаймæ... 
ардæм... 
Дербентæн йæ дзых, улæфын йæ бон кæмæн нал у, ахæм лæ- 
джы хуызæн хæлиуæй аззад. Адæргæй ма сæвнæлдта йæ зæрдæ- 
сæрмæ, стæй фæцудыдта æмæ афæлдæхтаид, лæппу йæм нæ фæ- 
рæвдз ис æмæ йæ нæ ацахста, зæгъгæ, уæд. Ацахста йæ, уромы 
йæ рахиз къухæй, галиуæй фæстаг дуар фегом кодта æмæ ми- 
дæмæ баргъæвта Дербенты, сдзырдта ма: 
— Уæуу, мæнæ! Цас æнæвдæлондæр уай, уыйас... 
Уыциу схуыст акодта рынчындонмæ, тагъдæххуысы рынчын- 
донмæ. Райста йæ йæ хъæбысы Дербенты, дынджыр лæджы, æмæ 
йæ йæхæдæг баскъæфæгау кодта мидæмæ. Æрмæстдæр уæд фес- 
ты йæ размæ дохтыр чидæртæ. Сæ иу æй афарста: 
— Чи дын у? Дæ фыд? 
Куыд зæгъа, чи йæ схона, зæгъгæ, лæппу фæкатайаг йæхими- 
дæг, стæй цæттæйæ, о, зæгъгæ, фæкодта. Санитартæ фелвæстой 
Дербенты тъахтинæй, авæрдтой йæ сæ рынчынтæласæны уæлæ, 
батылдтой йæ лифтмæ æмæ йæ уæлдæр уæладзыгмæ аластой. 
Уым ын дохтыр укол скодта, йæ цæстытæм ын æркаст, йæ хъус 
ын йæ риуыл авæрдта, загъта: 
— Æртæккæ йæхимæ æрцæудзæн, æрæмбардзæнйæхи... Цæут- 
ма, йæ фырты йын бафæрсут, чи у, кæцон, уымæй... 
Цалынмæ санитартæй иу фæстæмæ здæхт, уæдмæ Дербент 
æцæгдæр йе ’муд æрцыд, дзагъырдзастæй ракаст — кæм ис, уый 
не ’мбары. 
— А... Ракастæ дæ цæстæй? Æрчъицыдтай? Уый — хорз, — 
дохтыр ын йæ къух райста, цонджы хъулы раз ын йæ зæрдæйы 
цæфмæ хъусы. 
— Йæ фырт уым нал ис, — цыма, йæ фырт уым кæй нал ис, 
уый йæхи аххос у санитарæн, ахæм азымджын хъæлæсыуагæй 
фехъусын кодта. 
— Ныры фырттæ дæр ма фыццагон фырттæ сты, — загъта 
дохтыр æмæ Дербентмæ баздæхта йæ цæстытæ. — Ма тæрс, ахæ- 
мæй дыл ницы ’рцыд, æрмæст дæ зæрдæ бахъарм... Йед... Дæ- 
хæдæг ацæудзынæ? Бауадзыгæй мауал тæрс — хорз укол дын... 
— Уколтæй дæр хæрзтæ ис, уæдæ нæй, — Дербент бахудыз- 
мæл. 
— Дæхæдæг, зæгъын, хорз лæг, ацæудзынæ? 
— Ацæудзынæн, кæд ма, кæцырдæм цæуын хъæуы, уый базо- 
нон, уæд... 
Æмæ та цыд уынгтæ-уынгты Дербент — Горькийы номыл уын- 
джы куы фæхæрд кодта æмæ куы фæуæлбыл, уæд Таматы лæп-* 
пуйы (чи уыд, чи?!) номыл дæргъæй-дæргъмæ уынгыл сзылд 
214 

хæхтырдæм æмæ фисыныл галиуыздæм баздæхт Бутырины ном 
хæссæг цæхгæрмæ уынгыл æмæ инæлар Ватутины кады нысан 
стыр уынгмæ йæ ных сарæзта. Цыд фæллад лæджы æвæндон 
санчъехтæ кæнгæйæ — фæллад, фæллад, уæдæ нæ: йæ хъуы- 
дытæ-сагъæстæ йын цыма æгæр уæз кæнын райдыдтой, æгæр 
хæстæг исын цыма райдыдта йæ зæрдæмæ алы мæстытæ, ноджы 
ма комкоммæ йæ хæдзары, йæ бинонты мæстытæ дæр нæ уыдыс- 
ты, афтæмæй. 
Æмæ уыйадыл, кæуылдæриддæр æмбæлд, уыдонæй йæм фаг 
иронуаг, иронтуг, ирон мидвæлыст ничи каст, æвзонг — æрыгон 
уа æмбæлæг æви кары адæймаг; нæлгоймаг уа æви сылгоймаг. 
Уæвгæ сæм иу адæмыхатты æууæлтæ дæр нæ уыд. Æмæ уæд 
куыд хъуамæ уыдаиккой ирондзард, ирон тырысаджынтæ айдагъ 
сæ бакастæй дæр, кæд æмæ уыдоны зæрдæтæ Дербентæн йæхи 
æдылы зæрдæйау нæ рыстысты, зæгъæм, ирон адæмы сæйраг 
сахары æддæрæгон уынд-æнгасæй, ирон хъулон цæстмæмитæй — 
цы циндзинæдты, цы зианæрцыдты. 
Мæнæ кæсаг йæ сæрæй æмбийын куыд райдайы, афтæ адæм 
та сæ чызг-фæсивæды ронбæгъд уагæй сæфынц. Æмæ æппæт 
уыдæттæ иннæтæм, зондджынтæм, Дербентау зæрдæхалæн хъар- 
дæй нæ хъарынц... 
Æмæ тыхст йæхи фæстæзад ирон удыскондæй, йæхæдæг афтæ 
зæрдæнизы хос æнувыд кæй у фыдæлты уæзгæнæг æгъдæуттыл, 
уæгъдибар царды размæ цæлхдуртæ тулæг æгъдæуттыл, уымæй. 
Хъæрæй, йæхицæн дзурæгау, загъта: 
— Мæ куыдзы тъæнгтæ бахæрæд адæймаг, æндæр æй цæй 
адæмыхатт хъæуы, уæд! Адæймаг кæй дæ, уый дын фагæй фыл- 
дæр нæу?! 
Зыдта йæ: нæу! Фæлæ йæм ууыл дæрдты зилæг хъуыдытыл 
схæцын нæ цыд фæллад зонд æмæ зæрдæйæ. Ноджы ма йæ уыцы 
уæздан лæппу айдагъ иу удæй дæр нæ уагъта адæймаджы ном сау 
ала кæнын... 
Май, 2007 аз 

ХОРФЫЦÆН ХУРБОНЫ САТÆГ ИЗÆР 
Номарæн 
Æгæуæг нæ уыдзынæн. 
Хæблиаты Сафар 
...Фæстæмæ ивгъуыд бонтæм акæсай, æмæ цæст йæхи уартæ 
кæйонг дæрдтыл ахæссы!.. Рæстæджытæ, дугты фалейæ дæм 
сæрттивынц-бахудынц дæ царды дзаджджындæрæн æмæ тæхуди- 
агдæрæн мысинаг сахæттæ. Æмæ кæд рыстæмхиц удмæ сæ хæд- 
уæлвæд зæрдæрхæндæггæнæг æнкъарæнтæ æрбагуылф кæнынц, 
уæддæр цы арфæйаг, цы табуйаг свæййы сæ сызгъæринвæлыст 
тæмæн, цы! 
...Размæ акæсай, æмæ цæст уайтагъд йæхи фидæны хуыда- 
лынг бæзджын фæлмыл сцæвы: æрбаввахс, æрбахæстæг дæ цар- 
ды дыккаг бонæн йæ хурныгуылæн кæрон. Æмæ асидзæр вæййы, 
февæгæсæгау вæййы лæджы дзæбæх уд — йæхи кæмæ бакъул 
кæна, уый дæр ын нал аззайы: никæй хъомыс у Хуыцауы тæрхо- 
нæн цæлхдуртæ аразын. Сдудынц дæ цард-цæрæнбонтæ иууыл 
тæригъæддаджы хъæстагæй, зæгъгæ, ницы бæллиццаг хæрзты 
бацыдтæ дæ удæн, хуссарварсы хъарм ын нæ фенын кодтай, нæ 
сарæхстæ буцæй йæ дарынмæ, нæ! 
Фæлæ — хорз, æмæ уæдмæ мæлæтæн йæхицæй дæр нал фæ- 
тæрсыс, фыццагау ын айдагъ йæ койæ дæр нал схъиуыс æмæ йæ 
кæддæрау бынтон хæраймаг хъуыддагыл нал банымайдзынæ, уд- 
хæссæг дæм æргомыздæхтæй гæппæввонгæй кæй æрлæууыд, уый — 
цæрын æмæ дын хæрыны афонтæ куыд уыд фæтк-æгъдауыл ра- 
дæй, афтæ ныр та дæуыл æмбæлы иуварс алæууын æмæ лæгæв- 
зарæн фæстаг уынгæджы бон цардæн хæрзбон, хорзæй баззай 
зæгъын. 
Æмæ — диссаг, нырмæ кæй никуы бавзæрстай, мæнæ ахæм 
æмбисонды æнкъарæн: дæхиуыл нæ, дæхи иунæг уды къоппайыл 
нæ, фæлæ миддзæссыгызгъалæн кæныс, де ’мбай æмгæрттæй 
æдзардæй чи фæхъуыд, уыдоныл. Стæй ма æрмæст уыдоныл дæр 
нæ, æрмæст уыдоныл, фæлæ, дæхæдæг абон цы цытджын кары 
дæ, Хуыцауæй арфæйаг кары, раст ма уымæй дæр хистæр чи уыд 
дæ зæрдæйæн хæстæг адæмæй æмæ раджы кæддæр чи ахицæн, 
суанг ма уыдонæн дæр судзаггаджы мардæрцыдау батæригъæд 
кæныс, æмæ суынгæг вæййы дæ мæлинаг зæрдæ... 
Гъемæ, чи зоны, дæ уæлхъус æрбалæууæг мæлæты уындæй 
216 

дæр уымæн нал стъæлфыс, рагæй æрбацæуинаг, фæлæ уæддæр 
æнæзонгæ уазæгау æм æдæрсгæйæ уымæн сисыс дæ цæстытæ, 
æмæ дын æнæ дæ уарзон адæм ацы дунейы рухс дæ цардбарæг 
бонты рухс-рухсид кæй нал у, царды хорз ад дын, царды хæрз- 
гæнæджы цин дын уыдон семæ кæй ахастой... 
...Хъарутæ сысынц, уарзт та — нæ. Мæлдзыгæй пылмæ, фыц- 
цаг цæссыгæй фæстаг зарæгмæ уарзт... 
Мæ алыварс дуне ма мæхийау, кæддæрыккон мæхийау, хæ- 
ларзæрдæ куы уыд, æвæллайгæ æрыгон æмæ ма мæм-иу исты 
хабæрттæ-хъуыддæгтæ, исты дзырдтæ-ныхæстæ диссаг куы кас- 
тысты, уæд мæ дисы бафтыдта поэт Алексей Фатьяновы зарæг: 
Соловъи, соловьи, не будите солдат, 
Пусть солдаты немного поспят. 
Ома, зæгъын, уый та куыд у, æмæ булæмаргъы зарæг кæйдæр 
фынæй кæнын ма уадза... 
Нал æй хъуыды кæнын, кæцы раг æнусы уыдис, уый, фæлæ 
мæ фыдымад Гуымыдæ (Хъызмыдæ) Беслæныхъæуы хуыцаубо- 
ны базарæй æнгуз бæлæсты дыууæ талайы æрхаста. Скъахта сын 
дзыхъхъытæ — фаг арф, фаг фæтæн æмæ мæм дзуры: 
— Рауай, æмраст хæц бæласыл, цалынмæ йыл сыджыт калын, 
уæдмæ. О, раздæр уал ын, хæдæгон, йæ астæуккаг уидаг акъуы- 
рын хъæуы, — тала зæххыл дæргъмæ æрæвæрдта æмæ йын цыргъ 
раст белæй иу цæхгæр цæфæн йæ астæуккаг даргъ уидаг йæ тæккæ 
хъæдрæбыныл ахауын кодта. Фæлæ та æнгуз дзыхъхъы куыд 
æрцæйæвæрдта, йæ фылдæр къалиутæ хуссарырæдæм куыд уой, 
афтæ, уæд та йæ фæстæмæ фелвæста æмæ йæ ных йæ армæй рог 
бакъуырдта. — Хæдæгон, тъæпæн дур ын сæвæрын хъæуы йæ 
быны, тъæпæн дур, цæмæй дæлæмæ нæ, фæлæ хæрдмæ куыд 
рæза, афтæ. Мæнæ мæ куыд фæцæйрох кодта мæ мадырвад Зæн- 
джиаты Убыхы фæдзæхст! 
Æмбæрзæн ирон бæлæгъдур йæ астæуыл фæдыууæ дихы код- 
та æмæ уал дзы иу ацы талайы дзыхъхъы бын æрæфсæрста, стæй 
йын бæлас йæ уæлæ æрæвæрдта: 
— Ныр ыл хæц, куыд нæ фенкъуыса, афтæ. 
Цы хорз у, ацы æнгузтæ æз Гуымыдæимæ ныссагътон, зæгъгæ- 
иу, мæ бон аппæлын кæй уыд кæддæриддæр, уый! Ахæм ныстуан 
та мын, æнхъæлдæн, бирæ фæстæдæр бакодта: 
— Дæ адзалы къахыл куы ныллæууай, фæлæ ма дæ бон змæ- 
лын куы уа, уæддæр бæлас ныссадз: йæ дыргътæ йын чи хæра, 
уый дæ-иу арфæйагæй æрымысдзæн... 
(Сафар, йæ зондимæ кæй сразы уыдаис, уый мæ тынг уыр- 
ны...) 
Егъау бæлæстæ систы æнгузтæ, фæлæ иу хъызт зымæг басы- 
дысты, бахуыскъ сты. Æз уæдмæ афтыдтæн мæ райгуырæн къо- 
найæ царды къæдз-мæдз фæндæгтыл куыстагур-цардагур. Хус 
217 

æнгузтæ замманай сугæн бабæззыдысты, фæлæ сæ къодæхтæ та- 
латæ суагътой, æмæ дзы не ’рвадæлты лæппу Дауырбег фæйнæ 
дыууæ ахъаззагдæры ныууагъта, æмæ та арвмæ фæцыдысты. 
Æрмæст та сын кæцыдæр зымæджы уазалтæ фæхъыг сты. Бах- 
сæстон сын сæ хус къабузтæ, æмæ та сæм уалдзæг йæ хъарм, йæ 
царддæттæг мидбылты бахудт. Уый — æнгузтæм. Нæ кæрт та... 
Иу артæй уæрст æфсымæртæ — мæ фыды фыдыфыд Данел- 
хадзы æмæ Темырсолтаны байзæддæгты æртæ хæдзары æд уæрæ- 
хæвæрд кæртытæ фæрсæй-фæрстæм æвæгæсæгæй баззадысты, 
сæ нæлгоймаг бындартæй иу дæр хъæумæ æргомыздæхт нæ ра- 
зынд. Æз ма æруай-æруай фæкæнын æмæ цæссыгдзаг зæрдæйæ 
фæкæсын нæ кæддæры æмызмæлдгæнæг кæртытæм, бакувын, 
батабутæ кæнын Хуыцауæн, фæстæмæ сæ бабæзджын кæн адæ- 
мæй, зæгъгæ... 
(Сафар, мæ дуне, ахæм хуызы кувинаг фæцис дæ уæрæх кæрт 
дæр...) 
...Æмæ та мæнæ сæрд. Æмæ та къуыригæйттæ нæхимæ дæн 
хъæуы. Бæргæ, бæргæ, мæ тæккæ цумагæнæн дуг æрцыд, кæс- 
тæриуæггæнджытæн уынаффæтæ хæссын æмæ сæ сæ сæххæст 
кæнын домын, фæлæ кувæг дæр дæхæдæг æмæ аходæг дæр: уæ 
фарн фынæй, фæлæ лæппу йæ ахуыры бын бакодта йæхи... 
Æхсæвыцæстыл æхсызгон фæлладæй дæхи æруадзыс — кæм 
губакк кодтай картоф, кæм хæмпæлгæрдæг карстай цæвæгæй, кæм 
цъаммаруидаг гумай къахтай — Амырыкæй æрбафтгæ цæхæра- 
дæтты рын, йæ домбай уидæгтæ 70 сантиметры бæрц ныллæсынц 
зæххы. Æмæ дзы иу сантиметры бæрц дæр куы аззайы æнæ сæп- 
пæрстæй, уæд та сыскъæры цъылинагæнгæс къудзитæ. Ноджы ма 
хурмæ дæвдæг хус бауæд йæ сойджын уидаг, ныкъкъæцæл уæд, 
фæлæ та мæры бын куы фæуа, уæд æнæмæнг райгас уыдзæн! 
Йæ бонæй уа ахæм цæрæццагæй!.. Æмæ цы иронхуыз у йæ 
ном, уый та: гумай... 
О, ныффæллайыс, тарф фынæй бавæййыс, фæлæ, хур куыд- 
дæр йæ сырхзынг къæлæт был Хъаспы денджызы арфæй сдары, 
афтæ та арвыдзаг зæлланггæнаг хъæлæсæй дунейы скондæн ныг- 
гимн кæны æнæнтыст булæмаргъ. Ныццæгъды гимн Хуыцауы 
сконд хорз дунейæн. 
(Йæх, Сафар, Сафар...) 
Æдзынæг ныккæсын æнгузы уæлæуæз къалиутæм, уæдæ кæм 
бады зарынмæ уыцы иблис дæсны цъиу, зæгъгæ: чысыл у, хæрз 
къаннæг, бынтон минкъи — армы дзыхъхъы бацæудзæн, фæлæ 
йæ цъæхснаг хъæлæс та... 
А-гъа, уæлæ ис, æнгузы цъупмæ ’ввахс бæзджын сыфтæры 
аууон лыстæг хус къалиуыл биноныгæй бады æмæ ныййæлæ-лæй 
кæны авд æвзагæй, зæрдæйы авд арвы байтындзы йæ хъæлæсмæ. 
Зары, æнæнтыст, зары, æмæ йæ нарæг хъæлæсы минмырон 
уылæнтæ æнхъæвзынц суанг уæлхурмæ, сæрдыгон стыр арв ба- 
тыхсæгау кæны, кæд ацы булæ, булæ, булæ маргъæн фаг уæрæх 
218 

нæу мæ тыгъдад, зæгъгæ, науæд уый афтæ ныццæлхъ ласид йæ 
зарæг, афтæ бæрзонд æй сисид, æмæ йын айзæлид Æрфæныфæ- 
ды сæрты æндæр зарæгуарзаг дунетæм. 
Зары æрвон чысыл маргъ. Зары æнусон зæрдиагæй, зæрдæ- 
бынæй, зæрдæпарахатæй. Зары. Æмæ хур йæхи уæлдæрæй-уæл- 
дæрмæ исы, цæмæй йæм хуыздæр, дзæбæхдæр, сыгъдæгдæрæй 
хъуысой уыцы гимны зæлтæ. 
(Бæргæ, Сафар, бæргæ, иумæ йæм куы хъусиккам...) 
Лæууын нæ бæрзонд тыргъты сагъдау æнцадæй, зарæгдзæ- 
фæй, æмæ мæ сонтсаби зæрдæйы былтæй кæлы йæ риссаг цин, 
дымсы лæджы æнусон æрхæндæгæй: нæу дæ цард ацы дуне дæ 
уды æвæрæнты дзагæй бауарзыны фаг; нæу, йе ’нæкæрон мæс- 
тытæ рохгæнæн цин базоныны, бавзарыны фаг; нæу, иу цыбыр 
дзырдæй, лæджы амонды фаг лæджы даргъкъах цард. 
Нæу: нæй дын, лæг, дæ уарзтæн йе ’мсæр дзуаппон уарзт 
нæдæр Хуыцауырдыгæй, нæдæр æндæр лæгæй, нæдæр... нæдæр 
сылгоймаджыз д ыгæй. 
Æмæ — хъæрзыс, нæтыс, марой-катайаг дæ суанг мæнæ ахæм 
сахат дæр: зары йæ арвыдзаг хъæлæсæй æнæнтыст чысыл маргъ, 
æмæ нæй æмбал йæ цинæн, йæ уарзтæн, йæ удыскондæн. 
Уый зарæг ныстуан кæны фæлтæрæй фæлтæрмæ, зарæг! 
(Ау, уый зарæг дæр нæ хъуысы мæрдтæм, Сафар?) 
Байхъуыстон дунейы уынæрмæ маргъы иу зарæгæй иннæйы 
’хсæн, æмæ мæм уæд не ’мцæхæрадон сыхæгты бæлæстæй æрбаи- 
вылд мæ зараг цъиуы цардæмбалы хъæлæс: ерысæй цыма зарынц, 
сæхи цыма, рæсугъддæр, фылдæр хъæлæстæй, зæрдæмæдзæугæ- 
дæр мыртæй сæ чи сисдзæн йæ алæмæты зарæг, ууыл хъарынц, 
уыйау у сæ ерыс. 
Фæлæ — нæу, нæу ууыл. 
Уымæн æмæ ног боныл, ног хурыскастыл, ног дунейы уын- 
дыл — царды æнусон уагыл булæмаргъы æнæфæивддзаг зарæгæй 
зарыныл ахуыр кæнынц сæ лæппынты сæ æйчыты мидæгмæ! 
Цæмæй цардæй хъæстаг макуы уой, бузныг уой сæ раттæгæй, 
амонды къусæй сæм иу хъуыртт, иу схуыпп цъиуы лыстæг бы- 
рынкъæй кæй æрхауд, арв куыд бæрзонд æмæ уæрæх у, уый 
сæхи цæстæй кæй федтой æмæ ма дзы зæрватыччытæ (дзæнæты 
мæргътæ, нæ, Сафар?), гу-гуктæ, сырддонцъиутæ, халæттæ, хъæрц- 
цыгъатæ æмæ арвы фидæрттæ сæттæг цæргæстæ — сæрæй гæстæ! — 
дæр кæй ис, уый кæй базыдтой, æппæт уыдæтты тыххæй дæр 
разы уæнт сæ цард сфæлдисæгæй. 
Уæнт. 
Æмæ — сты. 
Фæлæ адæймаг уæддæр хъулон хайджын фæцис дунескондæн 
йæ цинтæ æмæ хъыгтæй. Æмæ æнамонд у: цыфæнды стыр гуыл- 
гуыдын æм куы ’рхауа, уæддæр ма искæй къухы къæбæрмæ кæсы, 
кæд уымæн дзаджджындæр у йæ хай, зæгъгæ. Æмæ нæ загъта 
Хуыцау адæймагæн айдагъ цинæй фæлыст зарæг, айдагъ цины 
219 

тынтæй нывæст зарæг-гимн: масты къæм ис æдзухдæр йæ амон- 
ды лæгæн. 
Æндæр уæдæ мæнæ ныр: сæрд дын, егъау дынджыр сæрд; 
хур дын, æмдымбыл, зæрдæхæларæй худгæбыл хур, хорфыцæн 
фаг артæндзæрст хур; сæгъы цæстау сыгъдæг, æнæкъæм, æнæ иу 
мигъы тæпп, ахæм цъæх, бæрзонд æмæ уæрæх арв дын, хъуы- 
дыйæн дæр ма йе уæнгтæ айвазыны фаг парахат арв; уалæ дын 
дæ бæласмæ, де ’нгузмæ ныр цалæмдæр аз фæд-фæдыл æртæхы 
йæ зарæн бынатыл æнувыд булæмаргъ æмæ дын зары, афтæ дын 
зары, æмæ дæ ферох вæййы исдуг, æлгъыстаджы æнамонд адæй- 
маг кæй дæ, уый. 
Æлгъыстаджы, уæдæ нæ: дæ уды дзаг дын хорзæй мацы уæд 
ацы дун-дунетыл! 
...Фæлæ — вæййы, вæййы дын фаг алцыдæр уæлдайджынтæй 
дæр ма... 
Нæ ног паддзах — адæм фæтæджы бынатмæ, хуыцаугонд фæ- 
тæджы бынатмæ сæхæдæг лæгдыхæй кæй тæрынц, хъазуатæй, 
уый — Владимир Путин афтæ загъта, Сафар: 
— Махатмæ Ганди нал ис уæлæуыл, æмæ нал ис, лæг кæимæ 
аныхас кæна хæрзæууæнчы уагыл, уый дæр... 
Цымæ, кæцы бон уыдаид уый, æмæ æз дæу ма æрымысон, и, 
Сафар? И, Гуыцыр? Куы йæ зоныс, ацы номæй дæ буцдæрæн 
Елæмырзæ хоны — æрымысы йæ, скъолайæ фæстæмæ дыл цы 
хæдахуыр артисты ном баззад, уый. Æрымысы, æмæ та йе стыр 
цæстытæ цæссыгвæлм фæвæййынц — дæ адджын æмгарæн... 
О, вæййы лæгæн дæр фагæй фылдæр удæнцойы хорз сахат, 
æрмæст ын уæд ныхасæмбалæн та фæхъæуы... Ма мын схъæрзут 
уæ рухс дзæнæты, ме ’рдхорд æфсымæртæ Юрик æмæ Хъазыбег — 
цард-цæрæнбонтæм уæ мæ уд къахырæй баззад, мæ зæрдæ йæ 
дудгæ рисæй нæ басабыр, фæлæ уæддæр... Уæддæр лæгæн йæ 
дзырдагур цуаны цæдисæмбал æнахуыр хуызы æввахсдæр у удыс- 
кондæй — уыимæ дын зæрдиаг ныхасы цæуылтыл ис бацæуæн, 
дыууæйæ дæр уæм ахсджиаг хъуыддæгтæ цытæ кæсынц, уыдон 
æндæрты цæсты нæ ахадынц, науæд та æдзæлгъæд цыдæр уаик- 
кой, уыдон сæ кæй не ’мбарынц, уыйадыл. 
Йæх, Сафар, Сафар... 
Мæстытæй къахнад дзаг бур голлаг æмæ цинты гыццыл дзæ- 
къул дын схонон дæ цард, æви куыд?.. 
Нæ хуыздæр азты — æвзонг æмæ æрыгон лæппуты дуджы 
кæрæдзийæ дард уыдыстæм, уымæн æмæ уыцы кары авд азы 
хистæр бирæ амоны, ахадгæ у. 
Фыццагдæр дæу тыххæй цы ныхæстæ фехъуыстон, уыдон 
ахæм уыдысты: ацы дунейы, дам, цы нæ зоны, ахæмæй ницы ис. 
Æз та ма дæ абон афтæ зæгъын: «Курдиатджын уарзтæй уарзта, 
кæй уарзта æмæ цы уарзта, уыдоны æмæ уыдæттæ». 
Æмæ мæм куыддæр тæригъæд кæсынц сылгоймæгтæ дæр, Са- 
фары уарзты хуызæн уарзтæй æнæхай кæй фесты, уый тыххæй. 
220 

Уарзты суадон та кæд нæ уыдзысты æмæ лæджы зæрдæ та уарз- 
ты гуырæн кæд нæ кæндзысты. 
Æмæ мæм куыддæр тæригъæд кæсы ирон дзырд дæр, Сафары 
уарзты хуызæн уарзтæй æнæхай кæй фæцис... 
Нæ тыргътæй кæртмæ æрхызтæн, райстон бæласы цонгыл ауьпъд 
мæ зæронд цæвæг — уарынты фæстæ та хуррæвдыдæй хæмпæлгæр- 
дæг, æгуыстæй нын цы зæххы гæппæлтæ аззад, уымыты сбырста 
лæджы худинаггæнæн бæрзондмæ æмæ йæ æртæхдзæфæй ракæр- 
дон. Булæмаргъы дæр мæм афтæ йæхи бар заргæ ныууадзын кæд 
хардзау каст, уæддæр. Мæ бæсты йæм Хуыцау хъусдзæн... 
Сисрæбын нæм мæнæргъы æнæзылдæй ныууæрæх, æнæхуым- 
гонд зæххытыл йæ бар цæуы æмæ сæ спыхс кодта, æхсæнмæ- 
хсæнты дзы пысыра хæрдтыгæс фæцис, судзаг пысыра. Æнæ- 
зылд мæнæргъы, уæдæ дын æз исты Сафарау æнувыдæй арха- 
йын алы хал, алы къалиу-тала-бæласимæ! Иуахæмы та йæм куы 
ныфтыдтæн Къуымы Сыхмæ цæхæрадоны куыстытæ кæнын афон, 
уæд æй ныййæфтон мæнæргъытæм зилгæйæ: æхсæста сæ, тæнæг 
сæ кодта, сæ быны хæмпæлгæрдæг сын йæ уырзтæй тыдта — 
ныссау ын сты. Куы йыл бадис кодтон, ахæм бæстон куыстытæ 
уанцон не сты, зæгъгæ, уæд мын афтæ: 
— Адджын мæнæргъы ахæрын куы уарзай, уæд ын æнæзивæ- 
гæй акæстæриуæг кæнын дæр уарзын хъæуы! 
Æмæ та зæгъын: «Сафарыл рисгæйæ, цыма йæ фæстæ зæхх 
дæр, алы цардбæллон хал дæр, йæ дыргъбæлæстæ дæр æнæ уый 
цæстдардæй, æнæ уый рæвдауæг уарзтæй гомгæрцц сидзæртæй 
баззадысты. Стæй ма суанг уалæ ирон цæстæнгасдæттæг арв дæр 
уымæ, ахæм æнувыдæй куыстуарзаг лæгмæ, кæсынæй чи не 
’фсæст, уыцы арв дæр сидзæрæй цыма баззад æнæ Сафар...». 
Цы ’хсызгонæй-иу мæ фæндыд Сафарæн исты худæджы ха- 
бар радзурын: уадз æмæ барухсдзæсгом уа, æз та йын, куыд 
хорз худы, уæвгæ дæр куыд худы, ууыл бацин кæнон. Æмæ ныр, 
мæнæргъыты æхсæнæй хæрдтыгæс пысыратæм куы фæкомкоммæ 
дæн, уæд æрбалæууыд мæ зæрдыл ацы ныв: дæуæн дæр æй дзу- 
рын, Сафар... 
Рагуалдзæджы дæллаг цæхæрадоны халамæрзæн æмæ саго- 
имæ куыд архайдтон, мæнæ пысыра хæлофæй бырсын куы рай- 
дайы хурвæрсты сау зæххæй урс дунемæ, тæккæ уыцы афон, 
афтæ дын мæ уæлхъус алæууыдысты нæ сыхаг Болиаты Солтан- 
беджы (Гыццийы) заманхъуйлаг хæрæфырттæ — фондзаздзыд 
Кристинæ æмæ йæ кæстæр хо Марианнæ, дыууæ дæр уыцы дзыр- 
дæргъæвд, дзырдифтонг. 
Фыццаг уал сын къуырма пысырамæ бацамыдтон æмæ зæгъын: 
— Ай пысыраты мад хонынц. Уымæн æмæ фæлмæн у, судзгæ 
нæ кæны. 
Кристинæ аракæс-бакæс кодта æмæ, æвæццæгæн, цы агуырд- 
та, ууыл йæ цæст æрхæцыд — хъавгæ æвналы судзаг пысырамæ, 
дзуры мæм: 
221 

— Ай та, судзаг пысыра кæй у, уымæн у пысыраты фыд? 
Куыд нæ йын бадис кодтон йæ хатдзæгыл, фæлæ дын кæсын, 
æмæ саулагъз, саудзæст Марианнæ æнахуыр хъуыдыдзаст фæ- 
цис, нымдзаст мæм. Стæй: 
— Барис, йе Барис, æмæ — сæ иу мад, æмæ — сæ иннæ фыд, 
уæд сын цот нæй?! 
Уæ, Хуыцау, мацы уæд мæ лæмæгъ зондæн сабийы æгæрон 
зондыл фырдисæй! 
Ныр ын, зæгъын, цы дзуапп раттон йæ æбуалгъы логикон 
фарстæн?.. Сарæхстæн Хуыцауы фæрцы: 
— Сæ цот та — туаллаг пысыра. Судзæгты судзагдæр, æцæг 
уый сæрды бæстастæу кæддæр скæсы, ома уæд сын райгуыры 
ахæм саби... 
(Сафар, куыд худыс, уый уайы мæ цæстытыл, уый хъусын...) 
Ахæм дзырдбаст ис уырыссагау — «рисковое земледелие». Ома, 
хус азтæ кæм скæны, зæхгуыст уымыты хонынц афтæ. Фæлæ 
дын махмæ та ма уымæй уæлдай дæ бирæ фыдæбæттæ зæрдæха- 
лæн дзæгъæлы фæкæндзæн... хъулон уыры. Æндæраз мæ нарт- 
хор — урс нартхор, урс, ахъаззаджы урс нартхор! — тугыл аскъуы- 
ди, æрмæрины дæргъæн æмæ нæрст æфсиртæ цæст рæвдыдтой, 
зæрдæ сæ ныббæрæгбонхуыз. Мæнæ хъал уыдтæн мæхицæй, мæнæ! 
Къуырийы фæстæ куы æрцыдтæн, уæд ма сæ афтид хъæдтæ 
баззад — стыр хæснагæн сыл иу нæмыг ссардтаис, уыры сæ уыр- 
дыгхъæдæй базгъæлста, банай сæ кодта æмæ сæ йæ комыкъул- 
дзæкъулты йæ зымæгон æвæрæнтæм фæхаста. Уыцы фæззæджы 
ма мæ иннæ бæллæх дæр сбæрæг: мæ картофæн дæр мын йæ раст 
æмбис фæдавта, ноджы йæ тæккæ æвзаргæдæр къуырттытæ. 
О, æмæ мæнæ ныр дæр цæхæрадоны рæбынмæ куы бахæццæ 
дæн, уæд мæ цæстытæ атартæ сты, зæрдæ сонт срæхуыста: тæккæ 
знон дæр ма сæ хъæдабæ цъæхæй лæджы цæст æнæфсис чи код- 
та, уыцы хъонтхора æмæ киндзайы хуымтæ цæвæгдæндаг уыры 
бындзарæй адзæнгæл ласта, æмæ дæлæ æмвæтæнæг фæлдæхтæй 
кæрæдзиуыл бадæлгæмттæ сты... Лæг йæхæдæг йæхицæй æфсæрмы 
нæ кæны, зæгъгæ, уæд раст ныкку, нырдиаг кæн: 
— Æз уæ, мæ дзæбæх хъонтхора æмæ киндза, дзуццæджы 
бадгæйæ мæ уырзтæй куы фæсыгъдæг кодтон хæмпæлгæрдæгæй, 
уæд ныр!.. 
О мæ фæлмæн рæсугъд хъонтхора! О мæ цъæхснаг тæфгæнæг 
киндза! Æз уæ мæ уырзтæй, дзуццæджы бадгæйæ, куы фæтæнæг 
кодтон, уыцы сæрæнхуыз куы фестут, мæ фыдæбæтты хæрзиуæ- 
гау мын куы сфидыдтат, уæд ныр!... 
Æз уæ, гормæттæ, горæты нæхионæн раппæлинаг... мæхицæй 
раппæлынмæ куы бæллыдтæн, уæд ма ныр!.. 
Стæ-ма, æххæст ма мæ хъæдындзы хуым дæр феноны зæр- 
дæйæ чысыл фалдæр бауадтæн æмæ... æмæ... 
Æ, дæу чи сфæлдыста, уый дын де знæгты дæхицæй фылдæр 
фæкæна! Кæд цы джауыр къæрных дæ, уæд! 
222 

Хъæдындз куыддæр йæ ном буцгæнæн бынтæ нæрсынмæ бав- 
нæлдта, афтæ йын сæ бахсыдта ацы фыдбылызы фос, æмæ ма 
мæнæ сæ мидбынаты сæ дæргъæй-дæргъмæ хæтæл сыфтæ бын- 
дзыггай фæлдæхтæй лæууынц, сæ хъысмæтыл зæрдæхудтæй... 
Уæллæй, цыдæр алкоголиктæ сты ацы хъулон æлгъыстытæ, 
æндæр ма уæдæ уыцы сойджын кæрдæгарæхæй сæ зæрдæ за- 
къускæйы цъæххал цæмæн æрцагуырдта?! 
Ныр дардæй кæсын мæ фæтæнсыф къабускатæм — нæ сæм 
уæндын хæстæг бацæуын: куыддæр та адон дæр сæ къоритæ зду- 
хынмæ бавдæлынц, афтæ сын сæ къоппатæ бапиры фыдгуыбын 
уыры. Ау, æмæ та ацы аз дæр афтæ уа? 
Нæ сæм хъæуы æввахс цæуын, нæ — ардæм дæр мæм æгæр 
хорз дæр ма зынынц сæ сæрты урс бызгъуыртæ, дæндагдзæф 
æхсыдæй... 
Цас дон сæм фæхастам, цас дыгай къæртагай да-а-лæ дæлбы- 
лæй, æз дæр æмæ лæппу дæр!.. 
Маринаг сты æнауæрдонæй! 
Æгъатырæй цæгъдинаг! 
Фæлæ иу рæсугъд хъулон-мулон сты, иу, æмæ сæ зæрдæ нæ 
фæкомы марын. Æмæ сæ чи йæ куыдзмæ рауадзы къæппæгæй — 
уыдоны тохмæ бакæсын диссаг вæййы; чи сæ доны ныппары боц- 
къамæ, чи сæ къæппæджы ныууадзы хурмæ, æмæ афтæмæй амæ- 
лынц — рухсæн нæ фæразынц... Чи та сын сæ хуынчъы карбиды 
къæрттытæ ныппары æмæ сыл дон ауадзы, стæй уæд хуынкъ 
аныгæны æмæ уым... Цæст сæ нæ уыны, æмæ сын уыйас тæри- 
гъæд дæр нал фæкæныс. 
Кусæг лæгæн, фæллойгæнæг лæгæн уыйбæрц знæгтæ кæй ис, 
уый дæр та нæу, уый дунейы хæрæмттæн фаг æвдисæн?! Æмæ ма 
айдагъ цыппæркъахыгтæ куы уаиккой уыцы фыдгултæ... 
(Цы мæрдтæм ивылæг маст дæ, цы трагеди дæ фыссæгæн, 
мæнæ хъуыды: ахæм æнахъаз уæд дæ хорз зæрдæ адæмы царды 
арæзт æмæ царды уагæн! Хъуыддагæй сын мацы хорзы бацæуын 
уæд дæ бон! Кæд сæ де ’вдадзыхосгæнæг дзырд дæр нæ хъæуы, 
уæддæр... Йæх, Сафар, йæх!..) 
Фыссæг æмæ зæхх. Фыссæг æмæ дзырд, адæмон ныхæсты, 
æмбисæндты æвæрæнтæ... 
Сæ иу дæр æмæ се ’ннæ дæр — Сафары стырдæр цинты ’рзæт- 
къахæнтæ, сызгъæрины цæндтæ. 
Цы фыдæбонгæнаг лæг уыди, цы! Советон азты газет «Рæст- 
дзинад» — йæ удлæууæн, йæ каторгæ: уыцы æгæрон раныхæстæ- 
докладты тæлмац, уыцы! Телетайпы гæххæттын æргъуынтæ-лен- 
тытæ куыд цæуынц, афтæ сæ тæлмац кæн! Партийы пленумтæ, 
съездтæ, конференцитæ, Хрущевы, Брежневы докладтæ... Æмæ 
бад боныцъæхтæм машинисткæтæ Дыгуры Цацкæ, Гуытьиаты 
Замирæт, Дарчиты Нинæ, Баскаты Ирæ, Коцойты Лидæйы фарсмæ 
æмæ кæн тæлмац, цалынмæ-иу Мæскуы кæрон нæ загъта, уæдмæ. 
Æмæ - кæй хъуыдысты, æмæ - цæмæн хъуыдысты, æмæ 
223 

абон кæм сты уыйбæрц фыдæбойнаг фæллæйттæ? Цы фæпайда 
уыцы хъазуатон куыст? 
Фæлæ уæддæр газетæн йæ хъуыддаг ацæуы, фысджытæ дзы 
куы фæкусынц, уæд. Сафар-тæлмацгæнæг цы хæрзты бацыд ирон 
дзыллон мыхуырæн, уый — иу хабар, фæлæ куыд журналист, 
афтæ дæр, размæцыддæр чи уыд, уыдонимæ у нымаинаг: абон 
дæр ма, дæсгай азты фæстæ дæр нæ ферох йæ очерк Цабайты 
Васойы тыххæй — «Æфцæг». Хорз фыссæджы дæсны æрмдзæф 
æй скодта афтæ цæрæццаг. 
...Уый цардæн йæ дзæнæтдон у, æвæццæгæн, мæнæргъытæ 
куы сцæттæ вæййынц, уæды афон, уæды цалдæр боны нымадæй. 
Хъавгæ тоныс сырх-сырхид гагатæ, æмбырд сæ кæныс исты 
гарзмæ, зæхмæ дын чи ’рхауы, уый сисыс æмæ йыл ныффу кæ- 
ныс, стæй йæ ахæрыс — иннæтæ дæм, æдылы адæймаг, ахæрынмæ 
æвгъауаг кæсынц. Фæлæ бон цы хорз дуне у, æмæ дуне цы хорз 
хуры бæстæ у, æмæ бæстæ йе скæнæг — йе сфæлдисæгæй цы 
тынг разы у, фæлæ уыцы дзæбæх, уыцы дзæнæтон сахат — зæд- 
тæн сæ тæккæ зæрдæрайæн сахат! — уыцы æнусты аргъ, æнусты 
уæзтæрæг сахат, амондæмсæр сахат лæджы уд та цæмæн ската- 
йаг вæййы, цæмæн, и, Сафар?.. 
Æрæхгæн дæ цæстытæ, байтындз дæ зæрдæйы рухсбакæлæнтæ 
æмæ — уынын сæрдыгон изæрырдæм фæкъулуæвæг сызгъæрин 
æмæ кæрдæгцъæх-хæццæ бон. Дзаг кæрт стæм — мæ мад, сывæл- 
лæтты мад, æртæ сабийы... Арв — хурæй дзаг, кæрт — хурдзард. 
Æмæ нæм далæ нæ уæлбылмæ нæ цъæх нæудзарм стыр кæртыду- 
армæ фæзыл уазæгуаты ссæуынц Сафар æмæ Лидæ. Сæ хуын — 
мыдадджын егъау абрикостæ... 
Æмæ мин азы куы цæрид лæг, уæддæр æм æнусты фæлмы 
сæрты лæгæрдид уыцы боны зæрдæфæлмæнгæнæн рухс. Фæлæ — 
хорз, æмæ нæ цæры лæг уыйбæрц: цы дын ис абон, цас дæм 
æрхауд абон, ууыл аккаг цин кæн! 
...Цæхæрадонæй здæхгæйæ фæкомкоммæ дæн нæ дæргъæй- 
дæргъмæ æвæрд хæдзары сæртæм. Æдзæрæг хæдзарæй, цымæ, 
исты ис зæрдæсаугæнæндæр — йæ уазал комулæфтæй, йæ мæ- 
гуыр сидзæр уындæй, йæ тæригъæдæй лæджы зæрдæ дæр халы, 
стæй хæдзар йæхи мидæг дæр хæлын райдайы, заууатмæ цæуы. 
Æмæ, къорд азты нæ хæдзар æдзæрæгæй кæй аззад, уыйадыл 
хæлддзаг кодта. Уæрæсейæ куы сыздæхтæн, уæд нæ ныккæлы- 
нæввонг саратæ, сæрдыгон цæлгæнæн агъуыст райхæлдтон. Гъемæ 
уыдон ногæй куыд кодтон, афтæ мæм иуахæмы Сафар сарайы 
сæр бæлæгъдур сæвæрыны æххуысмæ йæ фырт Былуйы сæрвыс- 
та. Асæй рæстæмбис, домбæйттæ арæзт лæппу, хæрзуынд, зæр- 
дæмæдзæугæ, фæлæ тынг мадзура, тынг. Æцæг-иу йæ мидбылба- 
худтæй зæрдæ æлхæдта. Фæкаст мæм, фæлæвæрдта мæм сарайы 
сæрмæ æмбæрзæн дуртæ. Быхста, цалынмæ-иу сæ, æнгомдæр 
куыд сбадой, афтæ равæр-бавæр кодтон, уæдмæ — иу джиппы 
уагъд нæ уыдысты æмæ хъентæ-ментæ бадтысты... 
224 

Былу, Былу... Эльбрус... 
Цы дзырд, цы ныхас дæ бахъуыды кодтаин, кæд æмæ-иу дæ 
дзырд аркъауæй ласæгау схауд, уæд?! 
О, æмæ Сафарæн йæхи фыдæлтыккон хæдзар дæр фылдæр 
горæтæй æруай-æруайгæнæг цæрджытæй хæдзархуыз кодта, 
иудадзыг дзы æрмæст Былу цард иунæгæй — йæ тæккæ цæфыл 
усгур лæппу. Æрмæст, ус ракура, уый хъус та нæ уыд, зæронд 
хæдзармæ æрцæуынмæ, дам, кæцы чызджы баразæнгард кæндзы- 
нæн?.. Æмæ Сафар дæр хæдзаргæнæг сси бирæ фæцæринаджы 
бындуронæй: мæнæ ам цалдæруатон цъæхсæртæ уыдзысты уын- 
джы æмрæнхъ; мæнæ ам гæрзæй-гæрзмæ иу сара; мæнæ уым кæрт 
цæхæрадонырдыгæй æхгæнæг æндæр стыр сара æд сæрдыгон ха- 
тæн — цæлгæнæн... Æз дæр æм, цастæ мæ амал уыд, уымæй 
чысылтæ фæкастæн — уæд Беслæны дурыссæн заводы куыстон 
æмæ йын дзы нæзыхъæд стъарапилтæ рафыссын кодтон лæва- 
рæмхасæнты; бон-дыууæ боны цыдæр та йæм фундаментæн фæй- 
нæгæй джипп кæнынмæ фæкастæн... Фæстæдæр мын хъаст кодта 
Былуйы куыстæй, дойнагдуртæ, дам-иу, джауыр, куы хаста уын- 
гæй фундаменты ныппарынмæ, уæд-иу сæ дынджырдæртæ æрбам- 
пъыхта, æмæ йын йæ фыдгуыстæй йæ зæрдæ риссын кодта. 
Ох-хай... 
Ныййарæджы бæллæхты бæллæх, зæрдæнизты зæрдæниз, 
удмарæн у цоты æфхæрд, цоты цæф, хъæбулы сæфт. Йæхи ны- 
хæстæ мын сты Сафарæн, фæндаггон фыдбылызы мын Артик 
куы байсæфт, уæд: 
— Йæ хъæбул амæлыны бæсты лæгæн фæлтау йæ ныййарæг 
мад амæлæд... 
Куыд басидзæр, уый æмбарæг сывæллон цы хæкъуырццæй 
фæкæуы, уыйау ставд цæссыгæй куыдта Сафар йæ мад Дусин- 
кайы мардыл, фæстæдæр ма йын æнæхъæн чиныг дæр ныффыста 
йæ цардыл, йæ адзалы рынчынæй сæйгæбонтыл — «Аза-бæлас». 
Фæлæ йын Былу æнæнхъæлæджы зæрдæскъуыд куы фæцис, уæд 
афаз, уæд йæ зæрдæ дæр Сафарæн. Æрмæст ныр йæ рыст æддæмæ 
нал æвдыста маствæлтæрд лæг. Афтæмæй та ног хæдзарæй, дыууæ 
ног сарайæ кæрт циндзинæдтæм йæ тæккæ цæттæйæ... 
...Уартæ раззаг царды, æндæр æнусы царды уыд уый: гуып- 
хъазт скæнут, Хæблиатæ, нæртон чындзхаст уæ усгур лæппу, уæ 
ахуыргонд усгур лæппу, уæ ахуыргонд æмæ фыссæг лæппу — 
рухсы бадинаг Муратбег æмæ йæ идæдз ус Дусинкайы иунæг 
фырт Сафарæн. Уарзондзинад сæ йе суинаг бинойнагимæ йæ са- 
сымæй кæрæдзиимæ æнæратонгæ баныхæста, бандæгъта! 
Æмæуарзты фыццаг хъæбул — фырт. Алыксандр, Олег... Æмæ 
дыккаг — Эльбрус, Былу... 
Стæй — уæрст. Уарзты маст... Амонды æнæбон... 
Мады сын баивта сидзæрты рæвдауынахуыр Дусинка. Рæс- 
тæг йæхионтæ кæны, цард йæхионтæ домы. Æвгъау у, йæ тыхы 
уæвгæйæ, лæг хуыскъæн, тæригъæд у зæронд мад хъæбулы хъæ- 
15 Гусалты Барис 
225 

бултæн сидзæргæсæй. Фæлæ дын æнцонты чи бакомдзæн кæй- 
дæр цотмæ фыдыусæй æрцæуын? Æнцонты — ничи, кæд та ног 
уарзт искæй æрсæтта, сразы кæна... 
Сразы. 
Уæлдай рæвдауинагдæр у Хуыцауæн, адæмæн, мыггагæн, хæ- 
дзарвæндагæн, бинонтæн, æмæ... Æмæ — Сафарæн. Ноджы та 
йын уый дæр фырт балæвар кодта. 
Фæлæ... 
Фæлæ та иу цардæнгæс нæ фесты уыимæ дæр, иу хуызы аргъ- 
гæнæг нæ фесты царды æцæг хæрзтæн, æмзонд, æмзæрдæйæ 
уисæнгæнæг-коммæгæс царды фæтк-æгъдæуттæн. Чи зоны, Са- 
фар æгæр æнувыд разынд ирон лæджы æгъдауæвдисæг миниу- 
джытæй кæцыдæртыл... Чи зоны... Фæлæ уæддæр фæстаг бон 
сылгоймаджы азымы цы лæг дара, уый, Сафары цæстæй кæс- 
гæйæ, лæг нæу. Уый æрмæст йæхи хордта мидхæрдæй, йæхи 
’фхæрдта. Æмæ йæ хъысмæты дæр, йæ Хуыцауы хайы дæр ни- 
куы ралгъыста. 
Æнæ дыккаг бинойнаг дæр та кæй фæцис, уый ма фæуæд — 
лæг цæрæд, æндæр та усамал кæндзæн, фæлæ ис уарзон фыртæй 
æнæфырт фæу: йе ’мгæрæтты дæр нал цыд, нæйыл нымаинаг ын 
фæцис. 
Искæй рыстытæн цы быхсаг дæ, мæнæ дзæбæх дуне, цы фæ- 
разон!.. 
Мæзджыты цур хъæуастæу автобусмæ æнхъæлмæкæсæн рæ- 
сæны æнæнхъæлæджы фембæлдыстæм Дусинкаимæ. Кæрæдзийы 
фæтчыгъæдæн хабæрттæй куы афарстам, уæд мæ Дусинка адæ- 
мæй чысыл дæрддзæфмæдæр акодта, сонт скуыдта, зæрдæрыст, 
мастдыппыр сылгоймаг куыд æваст скæуы, афтæ: 
— Мæ иунæг адæмы ’взæрдæртæй у, æви циу, цы?! Цæмæн 
ахæм æнамонд фæци, цæмæн?! Æмæ ма йемæ æз дæр... 
Ауынгæг мæ зæрдæ. Раст ды дæр сылгоймаджы тыхурæд кæ- 
уынмæ æргом ныббогътæ кæн, фæлæ мæ уый ныфсагур у, зæр- 
дæвæрæнтæм ын сарæхсын хъæуы иударон, сыдывд ныхæсты 
иувæрсты. Æрмæст куыд зæгъон æмæ цы зæгъон, йæ хъæбулы 
мæстытæй зæрдæхæлд ныййарæджы цæссыгтæ басур кæнынæй 
зындæр куы ницы ис, уæд?.. 
— Сафар дын адæмы хуыздæртæй у, Дусинка, се ’взаргæтæй! 
Бирæ æмгæртты уарзон. Ныридæгæн дæр кæстæртæн нымад хис- 
тæр — æнæзивæгæй кæмæн бауисæн кæнынц, ахæм. Фæлæ йæ 
раджы куы загъдæуыд зондджынты зондæй, зæгъгæ, хуыздæрты 
хъысмæт цæмæндæр æнæтæхудиагдæр рауайы. Стæй, йæ дыууæ 
дæлбазыры фæйнæ фырты кæмæн ис, уый Хуыцауæй хъæстаг 
куыд хъуамæ уа? 
— Дыууæйæ йæ дæлбазыр, æртыккаг та йæ зæрдæйы какон 
сындзау ныхст, — Дусинка йæ раздарæнæй къухмæрзæн систа, 
асæрфта дзы йæ цæстытæ — æркаст æм æмæ та йæ ногæй схаста 
йæ цæстытæм. Ныллæджытæ ус уыд æмæ мæм хæрдмæ кæсы, 
226 

ахсджиаг цæмæйдæр мæ кæй у бафæрсинаг, уый йыл бæрæгбæл- 
вырдæй зыны, фæлæ мæм куыддæр цыма нæ уæнды, ирон сыл- 
гоймаджы æфсарм æй къуылымпы кæны... 
— Йед... Нæ зоныс ды уалæ нæ хъæуккаг Коцойты Таймура- 
зы чызджы? Сафаримæ иумæ куы кусынц газеты... 
— Зонын, зонын, бæгуыдæр æй зонын, — æхсызгонæй йын 
дзурын. Мæ зæрдыл уадидæгæн æрбалæууыдысты Сафары ны- 
хæстæ, Лидæмæ-ма аивæй дæ хъус æрдар, зæгъгæ. 
— Гъемæ? 
— Гъемæ тынг дзæбæх чызг у. Айдагъ йæ хъæлдзæг бахудт 
дæр дæс тарæрфыг чызджы йаргъ у! Фæлæ — цы, цæмæн мæ дзы 
фæрсыс, исты ахæм? —мæхи уæлæнгæйтгы барæй фæхуырымхуыз 
кодтон. 
— Мæгъа, мæгъа... Æртыккагæн... Æнæмоймæдзыд чызг уæв- 
гæйæ... 
— Хорз адæймаджы каст кæны, Дусинка. Æмæ, хорз чызг 
кæй у, æххæст кæй у æгъдауæй, зондæй, уый тыххæй хорз Са- 
фарæн, уартæ рагон зарæджы Софиайау, фæндзæм усæн дæр 
бакомдзæн. 
Бакуымдта. 
Æрхастам æй. 
Сафары фыдæлты зæронд кæртмæ, ныллæгцар зæронд хæ- 
дзармæ — йæ иннæ амæндтæн сæ Чырыстийы цъупп... 
Æмæ та — лæппу, Чермен, мæ хъан. 
Худæг: уæд ма æфсæнвæндæгтæ цалцæг кæнынæн хуырласæг 
поездыл куыстон. Алы горæттæм æфтыдтæн Цæгат Кавказы æмæ- 
иу чысыл Черменæн куы цы зæрдæлхæнæн сластон, куы цы. 
Уалынджы æндæр ран кусын райдыдтон. Уæдмæ Черменыл иу 
цыппар-фондз азы сæххæст. Иуахæмы дын мæм куы æрбауыр- 
дыг уаид: 
— Йæй, йедтæ та мын цæуылнæуал кæныс, исты лæвæрттæ? 
Фæкуыддæрау дæн. Æппынæрæджиау мæхи сраст кæнын 
афæлвæрдтон: 
— Черменыхъо, æмæ уыцы фæндæгтыл куынæуал фæцæуын. 
Уый мæ куы æрбагæрах кæнид: 
— Æмæ дуканитæм дæр нал фæцæуыс?! 
...Чермены фæстæ — Алинæ, Сафары удтайæн чызг, ахуырмæ 
тындзæг, зонындзинæдтыл æнæфсис... 
(Йæ уæлдæр ахуыры фæндагыл ын чи батыхст, уыдоныл хæрз- 
аудæн кæн, Сафар.) 
Уæлæуыл йæхи куыд уыдысты, афтæ мæрдты дæр йæхи уæнт 
Сафарæн, фысджыты Цæдисы бæрнджынæй цы къорд азы фæ- 
куыста, уыдон. Фæлæ нæ кæй нæ фæнды, кæй, айдагъ йæ пен- 
сийæ цардхъом куы уаид, йæ гонорартæй бинонты дарын куы 
фæразид æмæ æрмæст йæхи фыссинæгты мæт куы кæнид, уый! 
Батæхуды-иу кодта Сафар дæр: 
— Бæргæ, æнахъом хæссинæгтæ дын ма уæд... 
227 

Иннæ рæбинагдæр мæт та — Олег æмæ Былу сæ усгуры кары 
бацыдысты, æрæджы дæр ма сын фæкæны, фæлæ — оцанитæ... 
Ской йын кодтон дыууæ-æртæ хатты цыдæр, æмæ та-иу атар- 
дзæсгом: 
— Цы сын бакæнон? Ахæм ма дзы æлгъыстаджы бæллæх уы- 
дзæн... Айдагъ нæ сыхы цал «валухы» ис, цал æрдузинаджы!.. 
Æмæ уыимæ баст иннæ мастгуырæн уавæр — чъырхынц æгу- 
ыст фæсивæд, сæ пырх нозтыл калынц: се ’гæрон, се ’рыгон 
тых-хъару никæй хъæуынц, никуы хъæуынц хорз бакуысты охыл. 
Æмæ фыдæлты цытджын кувæндоны фарсмæ — мæзджыты дæл- 
варс цæугæдоны былгæрон сæ найфат скодтой, сæ ныййарджыты 
хардзæй ма абон нозтамалхъом сты. Нырма уал... 
...Елæмырзæ мын хъаст кодта — Елæмырзæ! Зилгæйы æхсæв- 
бон нæ хынцæг фæдисон дохтыр — зæгъгæ, дам, нозты уацайраг 
лæппуты дардмæ дæр куы суынын, уæд мæхи фæсвæдты айсын. 
Чи зоны æмæ йын ахæмтæ адавтой йæ фос дæр... 
Гъемæ, зæгъæм, колхоз дæр фæстæмæ йæ фыццаг цухтæ-мух- 
тæгæнаг къæхтыл куы слæууид... Куыд тагъд нæ ферох алцыдæр 
нæ фыццагæй тыхстдæр сахат: уæды колхозон хъазайраг цардæн 
дæр ма табутæ кæнынмæ æрцыдыстæм. Гъемæ колхоз дæр фæс- 
тæмæ куы ’рцæуид, уæддæр цы? Рувæнтимæ, хъомгæсты лæдз- 
джытимæ йæм бацæуиккой? Трактористтæ-механизатортæй, шо- 
фыртæй науæд! Æмæ дзы цалæй хъæуынц? 
Фæлæ колхоз дæр æдзæллагæй-æдзæллагдæрмæ цæуын куы 
райдыдта, æмæ та сæрæнгуырд Гадзейы фæстæмæ сæрдарæй ныл- 
лæууын куы ’рфæндыд, уæд ын Сафар цæхгæрмæ йæ фæндаг 
æргæвдæг фæцис. Уыцы заманты уымæ дæр бауæндын хъуыд, 
лæджы ныфс домдта, хуыздæр куыд каст дæхимæ дæр æмæ 
адæммæ дæр, уый сæрыл исты дзурынмæ ныфс хъуыди. 
Æргомдзырд та Сафарæн йе скæнæг Хуыцау æмæ йæ лæджы 
æфсармæй загъд уыд. Гъемæ-иу нæ урæдта йæхи. Уæд йæ лæджы 
кад фыццаджыдæр йæхи цæсты кодта ныллæг, бар ын нал уыдаид 
нæдæр фыссæджы номы бæрны цæуын, нæдæр ирон лæгау лæ- 
джы ныхас зæгъын, дзырд баппарын йæ бахъуаджы цæфыл. 
...Сæйраг тæрхондон. Фæндзæм хатт сын бантыст мæнæн тæр- 
хон рахæссын. Аст азы. Фæлæ мын уыцы бон дæр амондуарæг 
бон сси — кæдæй-уæдæй дыууæ азы фæстæ аирвæздзынæн хъыл- 
мадæф къалатийæ лагеры сыгъдæг уæлдæфмæ! 
Æмæ мæ фæкæнынц конвой. Æмæ, кæдæм хъæуы, уырдæм 
дзырдхæссынмондаг адæм дæр нырма — сæ тæккæ къæрцхъусæй. 
Фæлæ сæ ницæмæ æрдардта, йæ дзыхыл мидæмæ хæцгæйæ, дзидза 
хæрыныл разы цы Сафар нæ уыд, уый — хъæлæсыдзаг хъæрæй 
мæм дзуры: 
— Ма тæрс, лæппу! Æддейы дæр, мидæгæй цы у, уымæй бирæ 
хуыздæр нæу! 
Диссаг! 
Бынтон мын уæд фенцон, раст цыма æназымæй сæрибар сдæн... 
228 

Азимаг та куыд нæ уыдтæн, кæд рæстыл хæцæг закъонæй ахæм 
карз æфхæрды уæз нæ тардта мæ азым, уæддæр... 
...Бадынц рестораны цалдæрæй. Нуазгæ дæр кæнынц, уæдæ 
кæйдæр фынгтыл æвæрд нозтмæ сæ былтæ асдæр-асдæр кæной!? 
Уыцы ныхас сын цы ракъахтаид, мæгъа, фæлæ дын иузаман Са- 
фар афтæ куы æркæрдид: 
— Михал поэзийæн исты бавæйгæ æмдзæвгæтæ фысгæ нæ, 
фæлæ суанг кæсгæ дæр никуы бакодта! 
Чидæр ын йæ ныхæсты хурх ацахста: 
— Цæй, Сафар, ды дæр ам фынджы уæлхъус нозтардыдæй 
хъæбатыр дæ, æндæр ма йын, уæдæ, лæгæй-лæгмæ йæхицæн уый 
зæгъ! 
— Чи — æз? Уæллæй, сыгъдæг хъуыраныардыстæн, зæгъдзы- 
нæн ацы тæккæ сахатыл! 
Ресторанæй чысыл дæлдæр царди Михал. Сæ фынгæвæрд ба- 
быгъдуан кодтой лæггадгæнæг чызг-сылгоймагæн æмæ æфсæст 
æфсадæй фысджыты Цæдисы сæрдары дуар бахостой! Куыддæр 
сæм ракаст, афтæ салам дæр нæ, иу дæр нæ, фæлæ йыл Сафар 
йæ дуртæ-ныхæстæ иугай цæвы: 
— Михал Тасолтановичы! Æз дын цы зæгъинаг дæн, уый дын 
æргомæй мæнæ замманай æвдисæнты цур зæгъын, счъилтæм лæ- 
бурæг кæй нæ дæн, уый та зоныс. Гъемæ уæдæ ды адæмымыггаг 
æмдзæвгæ фысгæ нæ, фысгæ, фæлæ кæсгæ дæр никуы бакодтай! 
Удæгас лæг уыд Михал дæр æмæ куыд нæ фæуыргъуыйау 
уыдаид! Фæлæ йыл йæ фыдæлтыккон ирон æфсарм фæтых æмæ 
сын мидæмæ загъта. Æрмæст уыдонмæ та сæ цæттæ фынг æнæр- 
хъæцæй æнхъæлмæ каст... 
...Хуымæтæг лæджы ныхæстæй дæр æмæ суанг фыссæджы 
ныхæстæй дæр цы аивдзæн ацы дунейы мидæг, фæлæ уæддæр 
лæгæн йæхицæн дæр æмæ йæ алыварс адæймаджы цардæй цæр- 
джытæн дæр бæрæг ныфсы хос басгуыхынц: «Кæд иугæр Сафар 
фаджысхор нæу æмæ йæ къоппа йæ дзыппы нæ хæссы, уæд мах 
дæр, ау...». 
Дусинка Сафары мæлинаг гуырдæй рауагъта дунемæ, уый та 
йын йæ сурæт, йæ ном æнæмæлгæ скодта йæ роман «Аза-бæлас»- 
ы фæрцы. Æмæ, мады раз бафидæн цы хæсæн нæй, уымæй кæр- 
дих хай бафыста... 
Æз та... 
Æз та, æвæццæгæн æмæ никуал ницуал ныффысдзынæн мæ 
мады тыххæй... 
— Мæнæ мæ удмæ цас рухс æрбакалд! — загътай, мама, дæ 
сæйгæ рынчынæй та дæ Зилгæмæ куы нылластон æмæ нæ кæр- 
тыдуармæ акъацийы стыр къуылдыхыл дæхи куы æруагътай, уæд. 
Рагвæззæджы хъæрмуст бон цæхæртæ калдта, нæ уæрæх ра- 
кæсæнтæм хорз хæццæ кæны Дермецыкк æмæ Цæлыччы тыгъд 
быдырты æхсызгон улæфт, цæст дæр уæдæ æнæкъуылымпыйæ 
æрвгæрæтты дардмæ уыны. Нæ куыдз, фырцинæй ма цы акæна, 
229 

уый нал зыдта — цы цæстытæ йын уыд, цы цъыллинджытæ код- 
та, цы чысыл ма йæ хъуыд адæймаджы дзыхæй сдзурынмæ! 
Нæ хъулон-мулон гæди дæр, дæ хъæбысæй-иу дæлæмæ цы 
гæди нæ хызт, уый дæр дыл куыд зæрдæхорзæй рахаф-бахаф 
кодта йæхи (уæдæ: нæл гæдийы хæлæггаг цард кæд искæмæн 
уыдис, уæд уымæн демæ...). 
Куыд нал мын-иу куымдтай фæстæмæ горæтмæ аласын нæ 
адджын кæртæй, куыд!.. 
...Мæ мадимæ мæ фыдæн дæр фыццаг хатт рухсаг загътам — 
æнæхъæн 60 азы рауад, хæст куы басабыр, уæдæй уæдмæ, æмæ 
ма йæм кæдмæ уыдаид не ’нхъæлмæгаст?... 
Уæлахизы аргъ та ма кæй æндæвта, кæй æндавы... Уæлахиз — 
уæлæты ахиз ома. Фæлæ — кæдæм? Кæдæм рахызтыстæм уый- 
бæрц тугтæ ныккалгæйæ? (Цы масты ад дын лæвæрдта, цы, Са- 
фар, дуне дæ фæстæ афтæ æнæсæфатæй кæй уадзыс, уый — де 
’нхъæлцау, дæ рæзинаг хъæбулты йын йе ’вджид кодтай...) 
— Ды не ’ппæтæй хъæздыгдæр дæ, — куы-иу бацæлхæмбырд 
стæм уарзон æмгæрттау ныхаскъахæн, хъуыдыгуырæн фынджы 
уæлхъус, уæд мын-иу арæх загъта афтæ Сафар. 
Æмæ — куыннæ: мæнæн ма уæд мæ мад æгас уыд. Фæлæ 
кæстæр уыд Дусинкайæ, Æхсары мад Влерæй, Васойы мад Зæ- 
рæдайæ, Камалы мад Уæлгъайæ, Музафер та æнахъомæй баззад 
бынтон сидзæрæй, æмæ Замирæт уыцы дугмæ кæй рахæццæ, уым 
иннæтæн хæраймагæй ницы уыд... 
О... 
О, фæлæ зноны уарзон æмгæрттæ сæ кæрæдзийæн, кæддæр 
цы тæхудиаг бонтæ арвыстой иумæ, уыдон абон фæсмойнаг фæ- 
кодтой. Афтæмæй та, сæ мыды цы къæм бахауд, уый ацæгæй 
дæр стыр нымадæй къæмæй уæлдай ницы уыд, ма йæ аныхъуы- 
рай, ахæм мастад нæ лæвæрдта. Фæлæ, чи зоны, æмæ уыцы мыд 
йæхæдæг кæд нæ уыд бынтон хæрзгъæд, æцæг æрдзон мыд... 
Цыфæнды æмæ куыдфæнды фæуæд, фæлæ уæддæр мæнæ 
æнæ ныхасæмбал, æнæ адджын фьшгæмбал, æнæ иузæрдион- 
иузонд æмбал цард цы æнад у, цы цыдæр иугæндзон зыгуым у, 
æнæзæрдæрухс бонты зыгуым!.. 
Бæргæ, барын хъæуы, кæрæдзийы æмбаргæйæ барын царды 
номæй масты сæрты акæсгæйæ, науæд... 
(— Мачи-ма мæ къахæд: алкæмæ дæр нæ ис, йæ цæстмæ йын цы 
бадарай, уый! — комкоммæ дын фæзмын дæ ныхæстæ, Сафар.) 
Алы цæрæг удæн дæр иунæг æнæсайд уарзт ис, æмæ фыссæгæн 
та уый у Дзырд. Никæд дыл рацæудзæн фыдæй, æцæг ын дæ уарзт 
йæ хорз зæрдæмæ фæндаг ссарæд дæ курдиаты тыхы руаджы. 
Æмæ дæумæ, Сафар, уыцы уарзты амонд кæй æрхауд, уый 
уал дын æз иу удæй зæгъын, зæгъын æй фидарæй! 
...Ныр, мама, нæ кæртыдуармæ уираг дуртыл фæлдæхтæй 
лæууæг — ма бамбийа! — къодахмæ куыд бакæсын, афтæ та мæ 
риу рыстæй айдзаг вæййы — мæн дæр рагон диссаг æрæййæфта: 
230 

цас бонæддæдæр кæнын цардæй, уыйас дæ æхсызгондæрæй, ахс- 
джиагдæрæн мысын... 
...Ирыстон, йæ цин нал уромгæйæ, йæ фæллад базыртæ сцагъ- 
та: уæддæр та, мачи дзы уа, хион, хион, нæхи ирон! 
Сирийы Советон Цæдисы æххæстбарджын минæварæй куыс- 
та æмæ йæ ныр та Коммунистон парти æмæ Советон хицауад 
снысан кодтой йæ фыдæлты зæхмæ партийы обкомы Фыццаг 
секретарæй — бынæттон хицæутты хуыцаугонд Хицауæй! Дза- 
сохты Сергейы фырт Алыксандры. 
Фæлæ сæйрагдæр уый уыд, æмæ не ’нхъæлцау удтæм рухс 
бакалд, фидæн та йæ коммунизмы бæрзæндтæ сæрттивын кодта. 
Ноджы ма-иу Алыксандр йæ аивтæ-хæрзгæндтæ бинойнаг Фари- 
зæтимæ проспекты фæрсæй-фæрстæм фистæгæй куы фæцæйцы- 
дысты, уæд амонд дæр амонд, æмæ уыдонмæ бакæсын дæр мæгуы- 
ры зæрдæйæн — сой, сидзæр цæстытæн — бæрæгбон! 
Цы ’нцон æлхæнæн уыд дæ сонт зæрдæ, советон хуымæтæг 
адæймаг, цы ’нцон! Цы чысылтæ дын хъуыд, цæмæй дæм дæ 
гыццыл цин дæр амондæмкад æркæса, уымæн! 
Æмæ мæнæ ног цъылын, ног уисой — ног Хицауы фембæлд 
фысджытимæ. Уæд ма фыссæг æхсæндзарды цыдæр ахадыдта. 
Бахаудтæн æз дæр уырдæм. Фæлæ-иу телеуынæны нывисджытæ 
сæ аппарат мæнырдæм куы ’рбаздæхтой, уæд-иу мæ фарсмæба- 
дæг Сафары фæтæн фæсонты фæстæ мæхи амбæхстон: иу чи- 
ныггæс куы нæма уыдтæн, уæд цы цæсгомæй хъуамæ разынон 
фысджыты ’хсæнæй, зæгъгæ. Фæлæ лæмбынæг хъуыстон æмæ 
æдзынæг кастæн. Хицау æнæхин худтæй худы, æмбаргæ ныхас 
кæны, куыддæр къуызгæйæ, лæмаргæйæ сдзуры иронау дæр, æмæ 
уæд æхсызгон уылæн анхъæвзы фысджыты худгæ-райгæ цæс- 
гæмттыл, раст цыма эскимос загъта иронау цыдæртæ, уыйау. Стæй 
сæхимæ дæр ныхасы бар æрхаудта. Æмæ та дын Сафар цæх- 
гæрмæ куы асимид: 
— Алыксандр! Мæнæ кæстæрты иу ахсджиаг хъуыддаг бæл- 
вырдæй базонын фæнды æмæ куыд? Фæрсон дæ, æви цы? 
— Фæрс, фæрс! — баразæнгард æй кодта. 
— Ды дæр та, дам, гæртæмттæ исдзынæ, æви куыд уыдзæн 
хъуыддаджы æвæрд? 
Цæмæ, цæмæ, фæлæ ахæм фарстмæ йæ фыдфыны дæр ни- 
куы æнхъæлмæ кастаид Иры партион фæтæг. Фæлæ демокра- 
тийы комулæфт æрбагуылф кодта Горбачевы рацарæзты кауы 
сæрты, æмæ зæрдæхæлар худтæй бахудт æвзыгъд дипломат, йæ 
алыварс худгæбылæй аракæс-бакæс кодта æмæ дзуапп радта йæ 
сыгъдæг цæстыты æнæфæлывд æнгасæй: уый та циу — гæртам?! 
Æмæ æппæты дæр бауырныдта: АХÆМ ЛÆГ йæ бæрзонд ном 
адæмы цæсты никуы бафтаудзæн — æхсыры цады былгæрон куы 
бада, уæддæр дзы адæм æмæ партийы æвастæй сыдæй мæлгæйæ 
дæр иу хуыпп дæр не скæндзæн! Ацы Сафарæн та уый цавæр 
æнæджелбетт фарст уыд зæды хуызæн лæджы?! 
231 

...Цы хорз худтæй-иу худт, цы ’хсызгонæй-иу ныххудт Сафар 
худæг хабарыл! Куыд цин-иу кодта, куыд æхсызгон ын-иу уыд 
курдиатимæ фембæлд! Цы хорз, цы дæсны, цы Хуыцаумæ хъаргæ 
ныхæстæй-иу куывта æртæ кæрдзыны! 
Цы æмбараг-æнкъараг зæрдæйы арфæй-иу цыдысты йæ тæфæр- 
фæсгæнæджы ныхæстæ!.. Куыд аивæй хаста хæрнæджы æгъдауы 
фынг... Æмæ уыйадыл, кæд судзаггаджы æрыгонæй нæ фæхъуыд, 
уæддæр цы ахсджиагæн хъæугæ зæронд лæг уыдаид, цы! 
Иæхи хæрнæджы, йæхи зианы кæндтытæ та... Куырд — æнæ 
кард, фыссæг — æнæ арфæйы, æнæ бузныггаджы арæхстджын 
дзырд. 
Мæнæ цы фыдхъулæттæ дæ, мæнæ, нæ иунæг царды дуне! 
Стæй ма цы хорз æлгъыста Сафар йæхицæй, цы ногдзагъд, 
цы цингæнаг дзырдтæй, уый та, уый! О, о: цингæнаг. Дзырдтæ 
æнæмæнг цин кæнын зонынц, цин кæнынц Сафары уацмысты 
сойджын рæнхъыты, æхсызгон сын у, Сафары зæрдæйæ кæй рай- 
гуырдысты, уый гæрзарм къухты æвджид кæйбахаудтой, Сафа- 
ры хæдхуыз æрмдзæф мыггагмæ сæ уæлæ кæй баззад, уый! 
Ирон фыдæлты фарны эстафетæ советон дуджы фескъуыд, 
фæсыкк. Æмæ хистæр фæлтæры фысджытæн сæ дзæвгар хай 
нæдæр нывыл кувынмæ арæхст, нæдæр зианы уæлхъус зæрдæ- 
бынæй радзурынмæ, æмæ сыл, æвæццæгæн, худæн дæр уымæн 
нæй: Хуыцауы ном æрымысæгæн-иу йæ хъуыддаг раст партийы 
рæнхъытæй фæтæрынмæ æрцыд. Гъемæ уыцы тæссармæзонд ду- 
джы срæзыдысты, слæгтæ сты фысджыты хистæртæ. Æмæ-иу 
æз дæр, фысджытæй искæй зианмæ цæугæйæ, баййардтон Сафа- 
ры, мæрдджынтæн тæфæрфæс ды ракæ фысджыты мæрддзы- 
гойы номæй, зæгъгæ: Сафар-арфæгæнæджы тыххæй-иу мæхими- 
дæг не схъиудтон, нæ тарстæн, уый дæр та кæйдæртау æнæу- 
уылд, æвæтк ныхæстæ кæндзæн, зæгъгæ. Зианмæ æрцæуæг адæм 
та уæлдай лæмбынæгдæрæй æрдарынц сæ хъус, уæдæ ныртæккæ 
ирон дзырды дæснытæ куыд æмæ цытæ дзурдзысты, уымæ. 
...Зилгæйы Хуымæллæджы доны былгæрон райгуыргæ лæп- 
пуйау цырд æмæ æдæрсгæ кæй у, ууыл ын кæддæр бацин код- 
тон, уалæ Дзæуджыхъæуы сæрмæ хинайæн цады ауазæны цур 
Терчы былгæрон. Сæрдыгон изæргæрæтты цалдæрæй уыдыстæм 
уым, æрдзы хъæбысы. Æрталынггæндтæ, афтæ рог сыкъадзæф 
Васойы хъæлдзæг зæрдæ хинайын æрцагуырдта, ноджы æнцад 
сыгъдæг цады нæ, фæлæ уарынты фæстæ ивылдæй абухгæ Тер- 
чы. Васо йæхи найæндзæттæ акодта, суад чысыл уæлдæр æмæ 
басхуыста йæхи донмæ, футтытæгæнгæ æрленк кæны, «мæнæ цы 
дзæнæт ис, мæнæ»-гæнгæ рахызт. Кæсын æмæ дын Сафар дæр 
уæзбынæй йæхи æрфистæг кодта, æрнайæнрæвдз. Бахъынцъым 
кодтон, æрдæгкуырмæй, зæгъын, æрра донмæ, ноджы æнæзонгæ 
ран, ноджы æхсæвыцæстыл кæдæм хизыс... 
— Цæй, кæдæм мæ ласы, кæд ын Дзуццаты Дзигойау æвзист 
сомыл дзырдгондæй йæ фаллаг фарсмæ нæ ленк кæнын!.. 
232 

Суад уый дæр уæлдæр, бахста йæхи гуылфæнмæ æмæ, Васо 
кæм рахызт, уымæй чысыл дæлдæр фæуæлбыл. Иу æхсызгон 
мын фæцис, æмæ! Раст цыма æвзонг лæппу йæ тæппуд, йе ’нæ- 
уæндон тугыл фæуæлахиз æмæ амæй фæстæмæ, тæрсын циу, уый 
нал зондзæн, уыйау. 
Ме ссæрибары хæдфæстæ Уæрæсейы, горæт Балаковойы, га- 
зеты уацхæссæгæй иу-æртæ азы бакуыстон. Раздæр партийы рай- 
комы оргæн уыд, стæй та — горкомы. Фæлæ, Ирыстонмæ куы 
сыздæхтæн, уæд амы коммунисттæ сæхи иннæтæй коммунистон- 
дæрæй равдыстой æмæ мыл мыхуыры куыстмæ шлагбаум сæх- 
гæдтой. Æз дæр уал Зилгæйы колхозы хъомдонмæ æхсæвгæсæй 
бацыдтæн — сæдæ дæс хъуджы бынтæ æхсæв æртæ хатты æфснайд- 
тон, уæдæ фос давджытæй дæр хъахъхъæдтон — фыдæлтыккон 
фæтæнком сау хъама мæм уыдис хæцæнгарзæй. 
Иуизæр дын куысты размæ æхсæвгæстæ бамбырд стæм, æмæ 
нæ иу лæг цæуылдæр æнахуыр дис ныккодта. Йæ ныхæстæм дын 
æнæхъæн чиныджы нывтæ уыцы ирдæй мæ цæстыты раз сыста- 
дысты. Сафарæн цыдæр нæуæндаг хуызы куы бамбарын кодтон 
мæ мидхъуырдухæн чиныг сфæлдисыны тыххæй, уæд мын ахæм 
хуызы загъта йæ тæрхон, æмæ йæ ма сæххæст кæн — уæд ды дæ 
бынтон ничи æмæ бынтон ницы: 
— Æвæстиатæй фысгæ кæн! Лидæ — машинкæйыл мыхуыр, 
æз йæ фæдыл — кæсгæ. Стæй хъуыддаг йæхи амондзæн. 
Афтæ, мæнæ дæн æз дæр, зæгъгæ, афæдз уыдаид æви чысыл 
фылдæр, йæхи рухс дунемæ равдыста мæ роман «Иу артæй уæрст», 
æмæ йыл иу кæцыдæр бон фыссæг лæппуты ’хсæн ныхас куы 
рауад, уæд Сафар загъта мæнæй: 
— Нæ мæ фæфыдæнхъæл кодта!.. 
Уыцы ныхæсты раз мæ, Нафи мыл монографи куы ныффыс- 
са, уæд дæр уый афтæ нæ бандавдзæн... 
Никуы кодтам уæлдай арфæтæ нæ кæрæдзийæн, фæлæ йын 
мæрдтæм зæгъын стыр бузныг. Стæй ма стъæлф, Сафар, ацы 
мæстыты тыххæй дæр дæм нæ фæхæрамзæрдæ дæн — ау, Æхсар- 
бегæн ма йæхимæ дæр куы нал дардтон фыдæх ахаст... 
О, нæ дæргъæй-дæргъмæ æвæрд хæдзары дæлдæр-уæлдæр 
сæртæм куы скæсын, уæд та мæ зæрдыл æрлæууынц уыцы дард 
бонтæ... 
Цæцæн æмæ Дагъыстаны ’хсæн арæны хæстæ æххæстгæнæг у 
цæугæдон Ак-су. Йæ галиу былгæрон цæцæйнаг хъæу Исхой-Юрты 
астæуккаг скъолайы историйы ахуыргæнæгæй куыста заманхъуй- 
лаг Хъуысаты Канадæ, мæ хорз зонгæ — æртæ азы иумæ фæкуы- 
стам Заманхъулы скъолайы. Гъемæ мæ уый уырдæм алы дзæбæх- 
дзинæдтæй зæрдæвæрдæй ахуыдта, сæ сæйрагдæр та уый, æмæ, 
дам, нæм Гуыдырмесæй районы ахуырады хайады инспектортæ 
афæдз иу хатт кæд фæзынынц, уæд — хорз. Æз та ме сæфт уыд- 
тон алы инспекцитæй, уыдоны зæрдæцъæхгæнæн зондамонæн- 
тæй. Стæй, дам, директормæ авд къласы йеддæмæ ахуырад нæй, 
233 

æмæ дæ коммæ — ома, завучы коммæ, алыхуызы дæр кæсдзæн. 
Фæлæ, дам, калм битъынайæ тарст... 
Лæджыхъæдæй хорз лæг уыд Юсуп Гайтаев, фæлæ четверты 
кæрон ахуыргæнджытæй дыууæ мачи макæмæн сæвæра! Уæд райо- 
ны цæсты æфтыд цæуы директор. Мæнæн та мæ зæрдæ уымæй 
æлхæдта, æмæ, дам, хорз сæвæрдтай куыст, æмæ нæ хъуамæ 
иннæтæ дæр фæзмой — гъемæ не скъоламæ инспекторты кæрæ- 
дзийы фæдыл хуыдта æмæ хуыдта. 
Пыхс мæ сæрыл рахастон ахуыры азы кæрон. Æмæ —Зил- 
гæмæ. Дыууæ-æртæ боны цыдæр ма баззад фыццæгæм сентябрмæ, 
афтæ скъолайы кæрты лæууын æмæ ныллæг сисы сæрты мæз- 
джытырдæм кæсын — автобус æрхæццæ Беслæныхъæуæй, æмæ 
дзы кæд нæ директор æрцыд, зæгъгæ. Ома, бæлвырд хабар мын 
зæгъид, уыдзæн мын фаг сахæттæ æви нæ, уый тыххæй. Дирек- 
тор нæй. Фæлæ уæлæ Сафар æрцæуы — скъолайы дæлварс цæ- 
рынц. Йæ къухы — йæ чингуытæ, журналтæ, газеттæ, алцыппæт 
хæссæн къутутæнджын пъартфел. Йæ фадыварц дæр рагæй- 
æрæгмæ уыцы æнæивгæ уæзбын, йæхийау куыддæр хъуыдыдзаст, 
æнæцоппай. Йæ кæсæнцæстытæ хурмæ ферттив-ферттив кæнынц, 
кæсыс æм, æмæ дæ æцæгдæр уырны: ацы зæххыл, ацы дунейыл, 
æвæццæгæн æмæ, ахæмæй ницы ис, Сафар цы не ’мбары, уымæ 
бæстон æууылд дзуапп цы фарстайæн нæ разына. 
Хъæубæстæн сæрыстыры хос ахæм лæппутæ, ахæм лæппу- 
лæгтæ вæййынц — Борыхъуаты Елæмырзæ, Азиаты Арсен æмæ 
Вовæ, Хъулаты Ростик, Мырзаты Дзанте æмæ Мырза, Беруаты 
Барис, Малхъарты Барис, Дзиуаты Хъазыбег æмæ Хазби, Дзара- 
саты Саукуыдз, Бобæ æмæ Жорæ, Хæдзарæгаты Мæирбег, Джи- 
гаты Эльбрус, Тебуаты Интер, Алыккаты Жорæ, Мысыкаты 
Мурик... Уыдоны кæстæртæ Æлбегты Гермæн, Гагосты æфсы- 
мæртæ, Пысхацъæты Зауыр, Дзæрæхохты Валери, Борыхъуаты 
Батыраз æмæ Хъазыбег, Кодзырты Юрик, Бзарты Руслан, Болиа- 
ты Майрæм, Дзарасаты Юрик æмæ Ирбег, Сугъараты Израил, 
Дзиуаты Анатоли — Сафары æмгæрттæ, хæлæрттæ, хорз зон- 
гæтæ иууылдæр... О, æмæ цыдæр иумæйаг ныхæстæ куы акод- 
там, уæд мын Сафар афтæ: 
— Æвгъаугомау мæм кæсыс ахуыргæнæджы куыстæн, кæд уый 
дæр сæ ахсджиæгтæй у, уæддæр... Æмæ-ма-иу тæккæ райсом 
«Рæстдзинад»-мæ суай!.. 
Газеты бæрнон секретар Хæблиаты Сафары нымыгъдæй мæ 
сæйраг редактор Хъаныхъуаты Валодя куыстмæ айста. Стæй афæдз 
æмæ ’рдæджы фæстæ фæфæсмойнаг — Хъæбæлоты Биларæн, 
партийы обкомы зæхмæдзыд фыццаг секретарæн йæ лыстæг хъæ- 
лæсæй æхсидæвтæ скалд: 
— Если бы я смог, Владимир Николаевич, должным образом 
доложить в ЦК о случае с Гусаловым, то у меня 6ы твой Хаблиев 
по собственному желанию не ушел с должности ответсекретаря! 
Уæд ма «телефонное право» дæр йæ тæккæ тыхы уыд, æмæ 
234 

«закон — что дышло, куда указал телефон сверху, туда и выш- 
ло». Мæ хъустыл æрцыд Емæзайы фырты ныстуан партийæн 
фельдфебельтау коммæгæс тæрхоны лæгтæн: «С Гусаловым ра- 
зобраться по всей строгости закона!» Афтæ нæ загъта, по всей 
справедливости, зæгъгæ, фæлæ, дам... Ома, куыд гæнæн ис, афтæ 
йæ карздæр бафхæрут уæ цъысымы бахауæджы. Æмæ мын кæд 
раздæр редакци, цы мын æмбæлд, цы аккаг уыдтæн, ахæм харак- 
теристикæ радта, уæд мыл ныр та алы æрымысгæ тæригъæдтæ 
ныххуырстой: Билар сыл йæ былар бафтыдта... 
...Æмæ та ныр дæр Сафар мæты бацыд, уæдæ æз æфсæнвæн- 
даджы фыдбылызæй тæссаг куыстæй — вагæтты бынты мæ-иу 
арæх рабыр-бабыр бахъуыд стыр станцæты лæугæйæ — куыдæй 
раирвæзон, ууыл. Уыцы хуызы ма мыл мæт кодтой Тотраты Рус- 
лан æмæ Косты Лизæ дæр. Иуахæмы мын Сафар цæттæ уынаф- 
фæйау загъта: 
— Одинцов иу стыр æмбырды раппæлыд Æгъуызарты Æхсар- 
беджы роман «Куырды фырт»-æй, æмæ йæ ды уырыссагмæ аива- 
дон тæлмац скæн. 
— Уыцы бæзджын дыууæ томы?! Мæхи марын? Стæй уырыс- 
сагау дæр... 
— Уый фаг дæ, мауал дзур. Мыхуыры куыстмæ дæ фæндаг 
ууылты цæуы. Кæд Æхсарбег фыццаджы хуызæн — телерадио- 
комитеты сæрдар ма куы уыд, уæдау дзырддзæугæ нал у, уæд- 
дæр ма дзы уæз ис. 
Нæ хæдзары арæзтадон куыстытæ фæстæдæрмæ аргъæвтон 
æмæ... Йæ боны, дам, кæй нæ бакæнай, уый сæдæ боны дæр нал 
скæндзынæ. Æмæ ма абон дæр нæ хæдзары сæртæ уымæн дæл- 
дæр-уæлдæртæ сты... 
Романы дыууæ дынджыр чиныджы мæ быны скодтон. Нал хын- 
цын бон æмæ æхсæв, къаты бон æмæ бæрæгбон, уазал æмæ араугæ 
хур: нæ цæрæн вагон-иу Астраханы судзгæ быдырты афтæ сзынг, 
æмæ дзы-иу фырæнудæй сулæфæн нал уыд, фæлæ æз уæддæр гъæйт- 
тæй тæлмац кæнын, уысмæй-уысммæ мæ хид егъау хисæрфæнæй 
асæрф-асæрфгæнгæйæ. Æмæ ма уыцы тухитæ, фыдæбæттæ цыфæн- 
ды фæуæнт, фæлæ ракæ-бакæгæнæг, алы тæргæйтгæгæнæг, йæ ныхас 
рафæлив-бафæливгæнæг Æхсарбегæй цас мæстытæ бавзæрстон, 
уыдон сæхæдæг та? Йемæ цы бон базонгæ дæн, уыцы бон Сафары 
дывæлдах æлгъыстытæй ралгъитыны аккаг сси. 
Мæ мæстытæй дыууæ хатты мæстджындæр та Сафар кодта. 
Фæлæ рæстæджы бон цы нæу: æртасыд мæ зæрдæ Æхсарбегмæ 
дæр — йæ æвдай азы номыл хуындмæ йын ме ’рдхорд Хъазыбегимæ 
куы бацыдыстæм, — уый та йын кæддæрты йæ дæндæгтæ дзæбæх 
кодта, уæд мын афтæ: «Мæнæ мæм цас дзыллæ æрæмбырд, уый 
дæхи цæстытæй уыныс, фæлæ мын дæ сæмбæлд уæлдай æхсызгон- 
дæр у. Мæ ингæнмæ ныккæс, кæд исты мæнг зæгъын!» 
Чи зоны, æндæр искæмæнты дæр ма ахæм къæбæрсайæн ны- 
хæстæ кодта, фæлæ, барын кæй бон у, уый — барæд... 
235 

О, Сафар мæ бакъуымы кодта, комкоммæ Одинцовæн йæхимæ 
курдиат ныффысс, зæгъгæ, цæмæй, дам, уый йæ дæлдæртæн 
зæгъа, æмæ мын мæ фæндæгтыл политикон-идеологон пыхсытæ 
мауал калой. Æмæ — ныффыстон. Æмæ — бардзырд радта уый 
дæр. 
Рацарæзты мæнг хур дæр сфаг, цæмæй партийы салд зæрдæ 
æртæфса, чысыл фæадæймагондæр уа, уымæн. Æрлæмæгъ сты йæ 
идеологон хъадамантæ дæр. Бирæтæ йын фыццагау нал тарстысты 
йæ мастисæнтæй дæр: партийæ-иу дæ куы ацух кодтаиккой, уæд- 
иу дæ цыма цардæй иуварс фехстой, афтæ-иу рауад лæгæн йæ 
хъысмæт. Суанг ын-иу рæстмæ салам дæр ничиуал лæвæрдта, сæхи 
дзы-иу йæ раздæры зонгæтæ дæрдты ластой, мах дæр нæ хъарм 
бынæттæй куы фæхауæм, зæгъгæ, уый тæссæй. 
Æмæ партийæ фыдæнхъæл кæй фесты, ууыл иннæ фысджы- 
ты разæй æргом басастысты Сафар æмæ Хъодзаты Æхсар: сæхи 
йæ рæнхъытæй райстой, барвæндонæй сæ сырх билеттæ æрæ- 
вæрдтой. Сафар-иу хъазгæмхасæнты афтæ дæр бакодта: 
— Цыппар æмæ йын ссæдз азы дæргъы цы взностæ фæфыс- 
тон, уыдон мын фæстæмæ куы раздахид, уæд мын рог хæдтулгæ 
балхæныны фаг суаиккой, æмæ та-иу дзы Зилгæмæ ныууаин. 
О: сæхи Сафары æмæ Æхсары хæстæгдæр æмбæлттæ чи хоны, 
уыдон та абон дæр ма сты «ум, честь и совесть нашей эпохи». 
Вæййы афтæ, вæййы, æмæ фæрсæй-фæрстæм стæм, фæлæ иумæ 
та не стæм, ома, нæ уды тырнæнтæ, нæ зонды арæзт фæйнæхуы- 
зон вæййынц. Æмæ Хуыцау ма зæгъæд, æмæ та æрцæуа «адæмы 
знæгтыл» ерысæй цуан кæныны рæстæг — ничиуал та никæуыл 
ауæрдид партийы цытджын номæй... 
...Цы дæргъвæтин, цы æнæкæрон дæргъвæтин сты цыфæн- 
дыйæ дæр — сæрдыгон бонтау! — нæ иунæг царды дыууæ боны. 
Æвзонгæй æнæрхъæцæй фæхъуыды кæныс, стыр сагъæссаг фæ- 
вæййыс, уæдæ ныр кæд уыдзæн уый, æмæ мæныл сæххæст уа 
20, 25, науæд 30 азы?.. Куы атъæбæртт ласынц уыцы цырдæй 
нæ дугъон бонтæ, уæд та иннæрдæм вæййы лæджы хъынцъым: 
«Мæнæ афæдзы дæр куыд ницыуал ис, тæккæ знон мыл цыма 
сæххæст 60 азы!..» 
Цыфæнды дæргъвæтинæй дæр нæ цард нæ кæрæдзи бауарзы- 
нæн не сфаг вæййы, цыфæнды цыбырæй дæр та нын уæлдай- 
джынтæй фаг у кæрæдзийæн маст скæнынæн... 
Æнæбары стыр хорзы дæр мын бацыд Сафар: хæйрæджыты 
хойраг тамако дымынæй мæ фервæзын кодта... 
Куыд нæ ис амонд та зæххыл, куыд нæ! Стæй бирæ хуызты. 
Зæгъæм, дæхи къахæй цæуыс, кæдæм дæ бахъæуы, уырдæм? 
Цæуыс. Уæдæ йæ зон, уый амонд кæй у, уый. Цæстæй уыныс, 
хъусæй хъусыс, дзыхæй дзурыс, дæ къухæй архайынхъом дæ — 
амондыл нымай уыдæттæ иууылдæр, иу дзырдæй, æнæниз, æнæ- 
сахъат кæй дæ, уый. 
Фæлæ, тамакойыл хъырды цы у, уый чи зоны, уыцы лæг 
236 

мемæ сразы уыдзæн, нымадæй цалдæр пъæртты скæнын дæр хат- 
гай амондæмсæр хъуыддаг кæй свæййы, ууыл. 
Гъемæ нæуæдзæм азты райдианты ахæм рæстæг скодта, ахæм 
фыдрæстæг, æмæ бæстыл тамако нал уыд, кæмæ ма уыд, уыдон 
дæр дзы сæ уæлдæйттæ — «сороктæ» — нал уагътой, фæстаг 
спъæртты онг сæ-иу бадымдтой. Уымæй размæ цы «бычоктæ» 
уыд фæскъуымты, уыдон та æнæхæдзæрттæ æруыгътой, «бичтæ», 
æмæ сæ банкæгай уæй кодтой. Æмæ уыдон дæр сдефицит сты... 
Мæгуыры бон цы вæййы, уый мыл акодта. Дон нуазын æнæ- 
вгъау, цай цымын, алы кампоттæй дымсын — нæй, мæ гæккуыри 
схауы. хъырдыйæ хъырдыдæр кæнын. Исты кусон, ууыл ныхас 
дæр нæй — катай-маройагæй цæй кусæг и! 
Æризæргæрæттæ, фæлæ ма дзæбæх рухс у, ома, искуы кæд 
искæй æрдæгдымд тамако уа, йæ кæронмæ ма чысыл кæй хъуыд 
басудзынмæ, уæд æй фендзынæн. Гъемæ ахæм уæлдæйттæдзуан 
рацыдтæн сæрмагондæй нæ хæдзарæй. Мæ цæстытæ зæххыл 
хафгæ зилын уынгты, фæсвæдтæм, фæскъуымтæм бакæсын — 
никуы ницæуыл æрхæцыд мæ кæрæф цæст. Басгарын афтид къоп- 
пытæ дæр — кæд, мыййаг, сæ быны иу тæпп æрызгъæлдаид си- 
гареттæй, уæд сæ иу-дыууæ сулæфты фаг уæддæр стухин «мæл- 
дзыджы сыкъа». Нæй, рыг дæр нæй. 
Хъустæ ратонынц. Риу риссы. Сæр ныкъкъодах. Туг мæстæй 
хæлы: уый цавæр бынты бын у егъау бæстæ-империйæн, æмæ 
дзы хъылма-тамако хæснагæн дæр мауал уæд ссарæн?! 
Сафармæ та ис. Цалдæр блочы «Дон» — ростоваг замманай 
тамакотæ! Кæм ма сæ скъахы, кæм ма сæ самал кæны — Хуыцау 
æмæ йæхæдæг йæ зонæг. Куы йæ бафæрсын, уæд бахуды æмæ 
мын йæ иударон хъазæн ныхас фæзæгъы: 
— Ишь, чего он захотел! Дæуæн дæр æй бацамон, æмæ дæ 
тамакодымын ма ныууадзай, зæрдæ мын куыд æвæрдтай, афтæ... 
Ныр мыл куыд сбон кæндзæн, куынæ фæхъæстæ уон, уæд? 
Ныр куыд æмæ цы бачындæуа — Сафар дæр Зилгæйы куы ис, ам 
куы уаид, горæты, уæд æм дымдгур сæ хæдзары дæр балæууин. 
Раздæхтæн хъæмæ, уæдæ уынгты дæр кæдмæ катæйттæ кодта- 
ин, удхарæй мардаин. Хæдзары бацæуæны фæкомкоммæ дæн по- 
жарникты асыкмæ къулыл. Йæ чъизи авджы мидæгæй цыдæр гæх- 
хæттытæ зыны — авг уæле былсаст уыд, йæ тæккæ тигъ, æмæ алы 
бырон ууылты æппæрстой адæм асыкмæ. Мæ дзыппæй хæрынкъа 
систон æмæ асыччы дуаргонд тыхтæй-фыдтæй байгом кодтон, кæд 
дзы исчи ныр мæнæн бæзгæ бырон ныппæрста, уæд та, зæгъгæ. 
Æмæ дын газеттæ æмæ тетрæдты гæххæттыты скъуыдты æхсæн 
молдавайнаг тамакотæ «Флуераш»-ы къопп уыцы дзæбæхæй, ома, 
æнцъылдтæ-йедтæ ;яæу, фыдыздыхтытæ. Йæ уæзмæ гæсгæ афтид 
цыма у, фæлæ йæм уæддæр ныккастæн тамакойы рыгæнхъæл. 
Æмæ... 
Амонд кæд истæм тыхт вæййы, уæд æвзист гæххæтты: къоп- 
пы мидæг цы ’взист гæххæтт вæййы, уым тыхтæй мæм ныххудт, 
237 

ныккæл-кæл кодта амонд. Æнæхъæн цыппар амонды — цыппар 
цæхæркалгæ сигареты! 
Уыдон цы тæф кодтой, цы удæхцон тæф — кæд амонд тæф 
кæны, уæд æрмæст уæдыккон, уыцы тамакоты адджын тæф. 
Чи цы фæагуры, уый-иу афтæ мæнау куы ссарид, йæ бæлли- 
цыл-иу афтæ куы бамбæлид!.. 
Йæх, фæлæ цыбырдым у нæ амонд дæр, цыбырдым — цас 
бадыминаг мын уыдысты уыцы цыппар сызгъæрин сигареты, æмæ 
та дыккаг бон дæр судзын, хъырды кæнын, ноджы уынгты иу 
мамазила дæр нал: цы мæм хауд амондæй, уый мæм æрхауд — 
лимит фæцис! 
Зонын æй: Сафар ссыд хъæуæй, йæ куысты ис. Гъемæ скар- 
стон: цæуын æм æмæ мын кæд йæхи уæздандзинадæй, гъа, иу 
сдым, зæгъгæ, зæгъа, уæд — хорз, науæд дзы, мæ мæлæт йæ 
къæхты бын куы ’рцæуа, мæ адзал мæ уым куы æрæййафа, уæд- 
дæр дзы мæхи дзыхæй мæ удхос нæ ракурдзынæн! 
...Сдымдта æмæ дымы, дымы мæ цуры, мæ тæккæ цур! Суанг 
æй йæ мундштукмæ-фæрсудзæнмæ бадымдта, йе ’нгулдзы уырзтæ 
цалынмæ быхстой тамакойы зынгæн, уæдмæ йæ нæ аппæрста. 
Мæнæн та уæздан нæ зæгъы, йæхи ныккуыдзæйгуырд кодта, æз 
дæр тыхамæлттæй быхсын, фæразын æмæ мæлын. Нæй, куыдзы 
хъуыды дæр мæ нæ кæны — мæ уд куыд исын, уый та тынг 
дзæбæх дæр уыны, æмбары — æвæццæгæн... 
Цæуылдæр æнæбары аныхæстæ кодтон йемæ æмæ рацыдтæн 
«не солоно хлебавши». Æмæ уыцы бонæй фæстæмæ — 1992 азы 
12 февраль — æз ссæрибар дæн тамакойы уацарæй. 
Сафарæн та фыддымд йæ рæуджыты æлгъыстаг низмæ расайдта... 
...Ау, фондз азы рауад, æнæхъæн фондз уалдзæджы, фондз сæр- 
ды, фæззæджы æмæ фондз зымæджы, Сафар йæ рухс дунейæ куы 
ахицæн, уæдæй нырмæ?! Мæнæ йæм цыма а зымæг цыдтæн бон, 
дыууæ боны иухæй бæрæггæнæг йæ адзалы сæйгæ рынчынæй... Зыд- 
тон æй, уыдтон æй, æмбæрстон æй, пайда дзы кæй нал ис, уый, 
фæлæ зондмæ, зæрдæмæ та нæ хъардта, мæнæ сойын цырагъау бо- 
нæй-бонмæ цы лæг тайы, сысы, ’руайы, æмпылы... уыцы лæг кæддæ- 
ры уæнгджынтæ Сафар у; æгæстæй мæрдтæм чи баввахсдæр, уыцы 
зынгхуыст цæстыты хицау лæг кæддæры зондджындзæст Сафар у, 
Хæблиаты Сафар, ууыл мæ миддуне æууæндын нæ куымдта. 
Æргом цин, æргом хъыг ницæуылуал кодта — мæнæ-мæнæ йæ 
чиныг кæй рацæудзæн джиппы, суанг ма йæ уый дæр цыма нал 
æндæвта. Æмæ ма уæдæ уый кæддæры Сафарау Сафар уыд, чи- 
ныгыл дæр бацинхъом чи нал у, уыцы адæймаг?.. 
Цас чингуытæ бакаст, цас — цас зыдта дунеон литературæйæ 
дæр! Ноджы ма йын æвæджиауы æнæрохгæнаг зæрдæ уыд: са- 
хатгай дын дзырдтаид йæ уарзон æмдзæвгæтæ. Цыфæнды стыр 
æмдзæвгæ дæр-иу дыууæ-æртæ бакастæн бадардта йæ зæрдыл — 
феноменалон миниуæг... 
Алы зæрдæхалæн, удхæрæн мæстытæ рохгæнæн мадзал ма 
238 

йын уыд шахмæттæй хъазын: Æлбегты Гермæнимæ-иу сæ ерыс 
5—6 сахаты ахаста. Иу сæ иннæйы амбула, ууыл-иу нæ уыд сæ 
мæт, фæлæ сæ хъазты алы уысмæн æууæлты куыд хуыздæр ацæ- 
уæн-ныббырсæн ис, уый-иу агуырдтой æмзондæй. Ома, размæ- 
фæстæмæ кæнын уагътой кæрæдзи... 
Фæлæ-иу уæддæр æмæ уæддæр йæ цинты цин, йæ амæндты 
амонд агуырдта æмæ-иу æй ссардта фыссæджы хъизæмæртты 
хъизæмайрагдæр куысты — дзырддзуаны. Æмæ бынтон дзæгъæ- 
лы фыста йæ блокноты: «Мæрдты, дам, лæгыл йæхи уд дæр 
хъаст фæкæны, дарын мæ нæ базыдта, зæгъгæ. Æмæ, æцæгдæр 
афтæ куы уа, уæд æз, æвæццæгæн, зындоны судздзынæн». 
Нæ судздзынæ, Сафар, уымæн æмæ дæ удæн Хуыцауы ныма- 
дæй, дзырд-Хуыцауы нымадæй, стыр хæрзты бацыдтæ — чи зоны 
кæсын, уый сæ кæсдзæн; чи æмбары-æнкъары аив дзырды хæр- 
зад, уый йæ æмбардзæн æмæ æнкъардзæн: ирон дзырд дæр 
бонтау мыстытæ нæ хæрынц, йæ ахсджиагæй æмæ æхсызгонæй 
хъæугæ дугæн та æнæ ралæугæ нæй. Адæмы фарн домбай у. Стæй 
куыд нæ базыдтай дæ уд дарын, кæд æмæ йын йæ уарзон зæх- 
хæн дæр стыр ахъазты бацыдтæ, уæд — мæнæ та адон дæр дæхи 
ныхæстæ, дæ цырты сау айнæг къæйыл дæр ма дын сæ мæ фæн- 
дæй скъахтой: «Фаг фæфыдæбон кодтон а зæххы риуыл, æмæ 
мæ хъарм банорддзæн йæ хъæбысы...» 
...Диссæгтæ, удæгас лæджы диссæгтæ!.. Цæмæй ма дæн мæхи- 
цæй бузныг — цæй хæрд, цæй цыдæр ма фæрæзта, фæлæ дыууæ 
хатты æхсызгонæй банызта, æз ын кæй бахастон, уыцы дæттæй. 
Суардон «Ессентуки» уæд фыццаг хатт фæзынди нæ дуканиты, 
стæй та йын Зилгæйæ сластон цалдæр ботълайы — йæхæдæг æртæ 
мæйы бæрц нал ныфтыд, йæ удау ын зынаргъ цы хъæу уыд, 
уырдæм... Æмæ дзы куы анызта куыддæр ауæрдгæ-хъавгæ хуып- 
пытæй, уæд мæ бафарста: 
— Кæй цъайы дон у, хæрзад хъуаг нæу, зæрдæйыл æмбæлы. 
— Нæ сыхæгты, Мысыкаты. Уыдон дæлбыл дзыхъхъы цæ- 
рынц, махæн та къуыбырыл хуыскъ баци нæ цъай, бындæр ацы- 
ди йæ дон. 
— Ацыд дон, ацыд, æмæ скъолайы гæдыбæлæстæ дæр — Зил- 
гæйы фидауц, — уымæн бахуыскъ сты æмгуыппæй. 
...Нæ уæлæуон цард дæр хæрамгæнд хъулон дунейы æрвитæм, 
нæ марды æгъдау дæр — хъулон кадимæ. Æмæ мыл тынг зын, 
æвирхъау уæззау уаргъ бафтыдта Лидæ: 
— Зынг зæгъынæй ком нæ судзы, æмæ бафæрс Сафары, цæмæй 
йæ йæхи дзыхæй бацамона, кæм æй бафснайæм, уый. Йе ’нусон 
бынат кæйдæртау дзырддаг суа, уый мæ æппындæр нæ фæнды... 
— Лидæ! Мæн дæр нæ фæнды уый, фæлæ æз, ау, ахæм дур- 
зæрдæ дæн? Куыд æй бафæрсон уымæй? 
Фæлæ, Сафар йæ тæккæ цардбаргæйæ дæр цы æхсарджын 
Сафар уыд, ахæмæй баззад йæ мæрдты фæндагмæ дзагъултæ 
кæнгæйæ дæр, йæ ингæны тæккæ былгæрон лæугæйæ дæр. Ирон 
239 

фыдæлты нæрæмон байзæддаг ирон домбай лæг, цæвиттон. Æмæ 
мын уыйадыл та, раст цыма нæ рагон фæтчы æгъдау куыддæрид- 
дæр æмбæлы æмæ фидауы, афтæмæй йæ цыма æххæст кæнын, 
уыйау фенцондæр, фæныфсхаст дæн: 
— Сафар, мæ дуне... Зынг зæгъынæй, дам, ком нæ судзы, фæлæ 
ныл мæнæ дæу цы хуызы бафæрсыны фыдбон акодта... Нæ мæ 
фæнды алы гадздза разагъд-базагъдтæм хъусын, исты радзур- 
бадзурты амæддаг суай æмæ... Ома... 
— Бамбæрстон дæ. Æмæ — æрмæстдæр Зилгæйы! Мæ фыдæл- 
ты фарсмæ... 
Райгуырынæн нын цы хъæу, цы бæстæ сбæззы, уымы зæхх 
не ’нусон хæдзарæн аккагыл кæй нал фæнымайæм, уый дæр та 
нын кæйдæр æлгъыст уа?.. Зианы æгъдаугæнджыты номхыгъдтæ 
иронау кæй нæ фыссæм, нæ цыртытыл иронау кæй нæ фыссæм — 
суанг ма Къостайæн дæр йæ цыртыл иу ирон дзырд кæй нæй, 
уый дæр та нын искæй азар у! 
Цы бирæ хабæрттæ ма сты хъыг Сафарæн мæрдты бæстæм 
дæр, цы! 
...Цæлхыдзаг хур, хортæ сурвых кæнгæйæ, уæлæуæз быдыр- 
тыл йæ бондзау балц кæронмæ фæхæццæ кæны: цыма хæхты 
æрцытау цыргъ цъуппытыл йæ буар фæлыг кæнынæй тæрсы, 
уыйау йæхи хъавгæ-арæхсгæ цадæггай дæлдæрæй-дæлдæр уадзы 
арвы къуылдымыл. Æмæ изæрæй ахæм æхцон сатæг, куыддæр 
уымæлдзæф изæр рауад, æмæ йыл зæрдæ иунæгæй цин кæнынмæ 
йæ ныфс нæ хаста — æгæр æм каст иу удæй æрмæст йæхицæн 
æнусон царды хурæргом амонд, Хуыцауы фæлмæн рæвдыд. Мæнæ 
цы æвæджиауы хорз уаид, зæрдæ æхсызгон æнкъарæнтæй мæнæ 
цы дзаггæнæг адджын бадт уаид ныр уартæ æнгузы бын фынджы 
уæлхъус, Сафаримæ талф-тулфæй цæттæгонд ирон æгъдауыл аба- 
дын... Хъæбатыр цъæх хъæдындзтæ, ногтынд судзинджын джитъ- 
ритæ, хæндыджы хъæбæр цыхт, чысыл цæххæргом; донгонд хъарм 
дзул æмæ бадт арахъхъ, æцæг урс нартхорæй конд... 
Уыдон — ссаргæйæ сты, фæлæ Сафар йæ фæцу æмæ ма ’рцуйы 
фæндагыл куы адард, куы... 
Фæлæ ма Зилгæйы абон дæр йæ хорз хæлæрттæ, йæ дзæбæх 
æмгæрттæй иу ис: Елæ... Елæмырзæ... Цæуон æм, ацы сызгъæрин 
сатæг изæр æм фæхæссон, æмæ... 
Æмæ, абон кæй кой скодтон, уыдонæй уæлæуыл чи нал ис, — 
Сафар æмæ уыцы зынгхуыстгæн дæр иумæ сæ рухс ном ссардзыстæм. 
...Сафар цы бон ахицæн, уыцы саузæрдæ бон мын Гермæн 
афтæ — уырыссагау сæ загъта æмæ сæ нæ тæлмац кæнын: 
— Что сказать о Сафаре? Только одно: Сафар был родным 
человеком! 
...Мæ дзурæн дзыхæй, дам, хъæдтæ æмæ дуртæ фæхæрон, 
кæд ма, дам, æз дæу тыххæй уымæй уæлдай исты зæгъон, уæд!.. 
09.01.07 
240 

АРВИСТОН 
Ныронг никуыма фыстон искæй ныхæстæ кæнæ 
мысинæгтæ. Æмæ фæсмойнаг дсен уымазй: бирæ зонгаз 
хорз адазм аивгъуыдта азцсвг дунемаз, цы * мбисазндтаз, 
тауразгътаз, цаутаз азмаз хабазрттаз зыдтой, уыдон 
семаз сазфты фазндагыл ахазсгазйаз. Æмаз сазрды Таз- 
мисчъы санаторийы куы уыдтазн, уазд маз хъус азрдард- 
тон, адазмазй чи цытаз дзырдта, уыдазттазм. Фаз- 
фыапон дзы казйдазрты ныхазстаз, апазй мазхицазн дазр 
цыдазртаз бантыст. Æмаз ма уазд ноджыдазр иу хатт 
азрцыдтазн фыдазлтыккон хатдзазгмаз, зазгъгаз, хуыз- 
дазр улазфазн мадзал у сфазлдыстадон куыст — удхай- 
раг азмаз амондджын... 
Сентябръ, 2000 аз 
ХЪÆДФАДÆН 
Муссæ, Хъаратæй, ссæдзæм азты райдианы Лескены хъæу- 
гæрон хъæдфадæн машинæ сарæзта — афтæ йæ хуыдтой, ма- 
шинæ, зæгъгæ. Куыста донæй, мæнæ хæрзæрæджы дæр ма рæвдз 
уыд. 
О, æмæ-иу адæм дисгæнгæйæ Муссæйы куы фарстой, кæд 
бафтыд дæ къухы æнæхъæн хъæдфадæн ацъапп ласын, зæгъгæ, 
уæд сын иуахæмы афтæ: 
— Мæнæ цалынмæ нæхи дигорæ кæрæдзийæн ды уæлдæр абад, 
ды дæлдæр сбад кодтой, уæдмæ æз дæр ацы хъæдфадæн машинæ 
сарæзтон. 
Кулак æй рахуыдтой фæстæдæр, машинæ байстой, йæхи йын 
фæхастой Сыбырмæ. 
Муссæйы хуызæтты байсæфтам, фæлæ ма уæддæр абон дæр 
кæрæдзийæн ды уым æмæ уым сбад кæнæм нæ бирæ куывдтæ 
æмæ нæ дзæвгар зианты... 
Радзырдта йаз Бериты Авди. 
10 август, 2000 аз 
16 Гусалты Барис 241 

АДЫЛ БАБЫН 
Барзыхъæуккаг Гуыриаты Адыл быдырмæ хор ласынмæ фæ- 
цыд æмæ фæстæмæ æнафонты сыздæхт. Кæсы, æмæ сæ кулдуар 
уæрæх тыгъд, фос уынджыкъæйыл ныккукатæ сты. 
Йæ бæхуæрдон разылдта, хъæугæронмæ йæ уæлæмæ стардта 
æмæ бæрзондæй ныййæлæлæй ласта: 
— Уæ, хъæубæстæ! Уæ, Барзыхъæу! Адылы домбай хæдзар 
бабын! Удæгас дзы ничиуал и! Змæлæг дзы ничиуал баззади! 
Хъæу фæфæдис сты, æндæр уæдæ цы: æнхъæлдтой, æмæ Адыл 
быдыры ласгæ мард фæцис. Гъемæ кæрт æрдæгбæгънæг адæмæй 
куы байдзаг, уæд сæм бацыд æмæ сæ стыр хатыртæ ракуырдта. 
Уæдæй фæстæмæ цотæй уа, чындзæй уа, æфсинæй уа — никуы- 
уал бахуыссыдысты, цалынмæ-иу фос бафснайдтой, кæрт сны- 
выл кодтой, уæдмæ. 
10. 08. 00 
БАС 
Адыл дзæбидырдзуанæй æрцыд. Æхсæвæр бацагуырдта. Йæ 
къæбæргæнæг ын сойджын бас рахаста. Адыл дзы зæрдиаг ху- 
ыпп куы скодта, уæд ын йæ комарынг асыгъта, йе ’взаг ын аца- 
рыдта, фæлæ йæхи уæлдайхуызон дæр нæ фæкодта, афтæмæй 
дзуры: 
— Уæртæ, чидæр! Ныр æз дæуæн цал æмæ цал хатты загътон, 
мæ цуры мын уазал хуыпгæнинаг макуы æвæр, зæгъгæ, и? 
Уæд ус дæр агæй къоппайы дзаг фелвæста æмæ дзы уыциу 
хъуыртт нылласта, стæ-ма, ай кæд ныууазал, зæгъгæ. Гъемæ дæ 
балгъитæг дæр афтæ куы фæуид, уый куыд амæгуыр! 
Иуцасдæры фæстæ дзурынхъом куы фæцис, уæд Адылы фæр- 
сы, цæмæн, дам, мæ афтæ карзæй бафхæрдтай. 
— Æмæ мын уæдæ ды мæ цуры бас уыцы знæт тæвдæй кæдæм 
æвæрыс — сой йын йæ сæрыл цъар кæй сæвæрдта æмæ æрæгмæ 
кæй уазал кæны, уый дæ рох у? Æмæ дæ ныр нал уыдзæн! 
АДЫЛ ÆДЫЛЫ ЫÆУ 
Адыл уæд цыдæр цæрвджын бынаты куыста. Ревизор сæм 
фæзынди. Бирæтæ æфхæрд баййæфтой. Адыл сæрыстырæй дзырд- 
та: 
— Æз Адыл дæн, Адыл — Æдылы нæ дæн. Æз бирæгъау нæ 
лæбурын, фæлæ рувасау асдæрын. Æмæ йæ ссар, кæм асдæрд- 
тон, уый, æмæ-ма мæ æрцахс! 
10. 08. 00 
242 

ДЗУАРЫ БОНЫ ТÆРИГЪÆД 
Тохтиаты Агуыбе дын дзуары бон — Дзывгъисы чъириагæх- 
сæн бон — хъыбылтæ уæймæ аргæвста, холлаг, дам, сын нал и. 
Ныр ын цыппар-фондз фырты цыдæр. Æмæ дын æнæнхъæлæ- 
джы йæ хистæр Агуыбечыр дыккаг бон, хъыбылтæ куы аргæв- 
ста, уымæн раст йæ дыккаг бон, куы сæрра уаид! Донмæ гæпп 
кæны, ома, дон федта, уæд æм лæбуры, æнæуаг дзыхæй дзуры, 
мад-фыды нал æвзары, йæхицæй сæ æвзæр æлгъиты. 
Цæугæ та йыл кодтаид иу-фынддæс-æхсæрдæс азы, æмæ ты- 
хæй уыйбæрц тыхджын нæ уыд раздæр, фæлæ куы фæкуыд- 
дæр, куы феррадзæф, уæд æй уромæг уромын нал фæрæзта — 
сдомбæйттæ æнахуыр хуызы. 
Йæ мад Ханиффæ Редантмæ ссыди, ныр сæхæдæг та цардыс- 
ты Гæдæборсы, хъыбылтæ дæр уым аргæвстой. О, Редантмæ та 
ссыд Баситы усмæ, йæ ном Чабæхан, фæрсынмæ йæм ссыд. Уый 
сын афтæ, цæмæн, дам, ссыдыстут мæнмæ, уæхæдæг æй хорз 
куы зонут, кæм фæрæдыдыстут, уый, зæгъгæ. 
Уæд Агуыбе æмæ Ханиффæ уæрдонæй — Агуыбечыры дзы бæн- 
дибæстытæй сæвæрдтой, уымæн æмæ уæгъдибарæй исты фыдбылыз 
куы ракæна, уымæй тæссаг уыди, кардмæ дæр лæбурын райдыдта, — 
гъемæ ссыдысты уæрдонæй Дзуарыхъæумæ Куыдзиаты Гайсийы 
хæдзармæ. Уый та мæ фыд у. Æмæ уæд Гайсийы бинойнаг Лубæ, мæ 
мад ома, гыццыл æртæдзыхонтæ акодта. Ныр Агуыбе æмæ мæ фыд 
та æмсиæхстæ уыдысты. Дыууæ лæджы, стæй æз дæр семæ, уæд 
мыл дыууадæс азы цыдæр цыдаид, фæраст стæм хъæуысæр быдырмæ, 
фосхизæнтæм. Гайси дзуарылæг уыди. Сыхбæсты фос кæм хыз- 
тысты, уырдæм хæстæг æртæдзыхонтæ скуывта: 
— Дзывгъисы сыгъдæг дзуар! Бахатыр кæн, ныббар ацы æнæ- 
бары фæрæдийæгæн йæ рæдыд! Хъабыл дын цы уыдзæн далæ 
уыцы фосæй, скувынмæ дын цы бабæздзæн уыцы фосæй, стыр 
хатыр курынмæ, уый ныр йæхи къахæй нæ цурмæ æрбацæуæд! 
Афтæ куы скуывта, уæд мæнæн æртæдзыхонтæ нæууыл æрæ- 
вæрын кодта. Æмæ дын мæнæ иу урс уæрыкк, сау тæппытимæ, 
æрбацыд фосы ’хсæнæй æмæ æртæдзыхонтæм бавнæлдта, хæ- 
рын дзы райдыдта. 
Æрцахстам æй, стæй нæ, уæвгæ, лидзгæ дæр нæ кодта, хæрз 
æрмахуырау æнцад лæууыди. Кæй фосæй у, уымæй радгæсы ба- 
фарстам. Æмæ, дам, Дзобелаты Исламбеджы. Бацыдыстæм æм 
сæ хæдзармæ æмæ йын хабар сæрæй бынмæ бамбарын кодтам. 
Уæрыччы сæрмæ æхца нæ куымдта, фæлæ йын, афтæ æмбæлы, 
зæгъгæ, мысайнаджы хуызы цыдæртæ радтам. 
Къамбецуæрдонæй араст стæм хохмæ æд нывондаг уæрыкк 
Дзывгъисы дзуары бынмæ. Дзуарылæг Елхъанаты Хадзымырзæ 
нын кувæндоны дуæрттæ байтыгъта, уæрыкк акусарт кодтам, кæм 
æмбæлы, уым. Сфыхтам æй. Хадзымырзæ скуывта, дзуарæй зæр- 
диаг хатыртæ кургæйæ. Ныр фæндагыл ардæм цæугæйæ æрра- 
243 

дзæф лæппу йæхи алырдæмты тыдта, лæбурдта, фыдæлгъыстытæ 
кодта суанг йæ мады дæр та. Æз дæр дзы куыд нæ тарстæн, 
æргом дзы мæхи хызтон, цас дарддæр уыд гæнæн, уыйас дзы 
мæхи ластон — ифтыгъд къамбец æз скъæрдтон... 
Дзуары лæг куы скуывта, уæд Агуыбечыры, æрра лæппуйы, 
дзуары рæхысмæ бакодтам тыхтæ-амæлттæй: кувæндоны бацæуæн 
дуарыл нын Нарты Батрадзау ныббыцæу, ныццæхгæрмæ æмæ ма 
йæ фенкъуысын фæрæзтам! Сдомбай ис, ныхъхъахбай ис уым, цы- 
дæр æнахуыр тыхтæ равдыста. Уый йæ, æвæццæгæн, йæ хæйрæ- 
джытæ сардыдтой, йæ иблистæ — хъаруджын æй кодтой барæй... 
Куыддæр ыл Хадзымырзæ дзуары рæхыс æртæ хатты æрæ- 
вæрдта, афтæ лæппу ахауди, бадæлгом кувæндоны зæххыл. Ма- 
хæн та афтæ фæдзæхсы, ма, дам, ыл скæут, науæд, дам, лæппу 
фесæфдзæн. Уырдыгæй йæ уадзыгæй уæрдонмæ рахастам. Гуыф- 
фæйы ныттымбылтæ, йæ хид къоппайæ калд, афтæ йæ уыцы 
тымбылтæй ластам. Нæ фæндаг дардтам Барзыхъæумæ, Агуы- 
бейы æфсымæр Дзыбыртты хæдзармæ. 
Худисæн Дурæй куыддæр ахызтыстæм, фæфале стæм, афтæ 
дын лæппу сыстад, йæ хид ныссæрфта æмæ бадæн фæйнæгыл 
æрбадт йæ фыд æмæ ме ’хсæн. Йæ фыдмæ ахæм æвзæр цæстытæй 
бакаст, ахæм, æмæ Гитлер дæр Сталинмæ нæ кастаид уыйбæрц 
хæраймагæй. Стæй дын афтæ куы бакæнид, фыдмæ амонгæйæ: 
— Йе ’дылы сæрæй мын цытæ бавзарын кодта! 
Ома, дам, фыд дзуары тæригъæд райста, фидинаг та мæнæн 
фæцис. Уыйфæстæ Агуыбечыр дыууæ уæлдæр скъолайы бакаст, 
уалæ Дзæуджыхъæуы фæрнæй цæры, Хуыцауы уазæг уæд. 
11.08.00 
АФОНМÆ НÆХИ ДЗÆРНА СФЫХТИ... 
Хæсты фæстæ дæр та æххормæгтæ æййæфтой адæм. Сывæл- 
лæттæ-иу куы хистмæ бацыдысты, куы исты циндзинадмæ æмæ- 
иу æнхъæлмæ кастысты, уæдæ сын кæд хистæртæй исчи хай авæ- 
рид, зæгъгæ. Æмæ-иу сын зæрæдтæй чи йæ дзидзайы кæрдихæй 
комдзаг лæвæрдта, чи та сын-иу уислæдзæгæй сæ сæртæ æр- 
къуырдта, «кæрдзынхъус ма ут» æфсонæй. 
Дыууæ æфсымæры, Куыдзиатæй, лæууынц, кæсынц дæрд- 
дзæфæй хæрнæг хæрджытæм, æмæ хъуыддаг сæ хæрзтæй нæу: 
сæрдзæфтæ кæуылты арæхдæр сты хæйттæ дæттынæй. Æмæ уæд 
æфсымæрты хистæр загъта: 
— Цом хъæмæ, афонмæ нæхи дзæрна сфыхти... 
Радзырдта сæ Куыдзиаты Мурат (Барис). Йæ иу ныхас 
мын æххæстæй ныффыссын нæ бантыст, æрмæст дзы 
мæ зæрдыл æмбисондау ахæм зондамонæн бадардтон: 
«Паддзахы золочъи дардмæ хауы!* 
244 

ЦÆВСÆ! 
Мсейæ фылдæр уыцы хус рсестæг ахаста, адсем 
сенуд сентсефсей схъыг сты — ныр уарынтсе уыд, семсе 
изсермилты уынджы фсебадсем, алы ныхсестсе фсексе- 
нсем. Иузаман цавсердсер Айтеджы кой дсер рауади. 
Бадзи (хъуыстгонд хъсебыссейхæцсег Хъуылаты Ба- 
рис) уыимсе баст цау серымысыд. 
— Айтег бæллæхы лæг уыд, бæллæхы! Хорз зæрдæ йын. О, 
æмæ дын мæм иуахæмы фæдисонæй мæ куысты «Спартачы» ста- 
дионы куы ’рбалæууид. Салам-малам, æмæ, дам, тагъд исчитæ, 
гъæйтт-мардзæ хæрын-нуазынхъомтæ, бæркад зæгъын кæмæй 
ферох вæййы, ахæмтæ! Циу, зæгъын, цы хабар у? Æмæ, дам, мæ 
дыууæ гуырдзиаджы афæлывтой — стыр хæрзты сын бацыдтæн, 
сæ гугын фысты сын институтмæ бахауын кодтон, æхцайы бын 
мæ фæкæндзыстыйы зæрдæвæрдæй. Æмæ мын хус бузныг загъ- 
той, æцæг, дам, дæ кæимæ фæнды, уыдонимæ ресторанмæ рацу! 
Цæй, зæгъын, Айтег, гуырдзыйы хонинаг фестæм, мах ма сæ 
нæхæдæг, уæллæй... Дзурын ма мæ суагъта, сулæфын — нæ йæ 
зыдтат, цы! Æз дæр телефонæй лæппуты агурын райдыдтон — 
йæ куысты бынаты сæ иу дæр нæй. Дзарасаты Саукуыдз мæ куы 
фæуыдаид, зæгъгæ, кæдæм нал бадзырдтон нæ хæтæн-бадæн 
бынæттæй, ахæм иу дæр нал баззад, фæлæ — нæй никуы, кæм- 
дæр денджызы цыма æрныгъуылд, уыйау. Мæнæ бæллæх: мæ- 
нæн дын æнæ Саукуыдз мæ фарсыл исты хæцыд! Хорз дын Хуы- 
цау ракæнæд, Гиоты Хасаныл фæхæст дæн. Ацыдыстæм уалæ 
Арвыкомы дымæджы ресторанмæ. 
Бадæм гуырдзиæгтимæ, дæлæ-уæлæ ныхæстæ нывæндæм, ныр 
уыцы заман Айтег та бынæй, фыццаг уæладзыджы, лæггадгæнæг 
чызгæн алы дзæбæх ныстуантæ кæны, æвзаргæдæр нозт æмæ 
хæринæгтæй цытæ хæсса нæ фынгмæ, уыдон ын бæстон амоны. 
Иурæстæг куы уыд, уæд махæн, ныхас ныхаскъахгæйæ, гуыр- 
дзы афтæ куы бакæниккой, сæ иу дын ома афтæ куы зæгъид: 
— Цæй, ирон лæг та мын циу — ироны балхæнынæн ницы 
хъæуы, иннæ хабæрттæ дæр-иу уыйау æнцон куы уаиккой! 
Ай, зæгъын, дæ мады дæ фыды æккой куыд ссардтай... Ныр 
сæ дыууæ дæр дзæбæх дынджыртæ, тынг домбæйттæарæзт, тынг — 
сæхицæй сæ ныфс куыннæ хъуамæ хастаиккой! 
— Куыд ис, загътай, ироны балхæнæн, куыд? 
— Æхцайæ, æндæр куыд. Мæнæ Айтегау... 
Æз рафыхтæн, уæдæ æнхъизгæ дæр кæдмæ кодтаин? Ныр æз 
дæр уæд мæ тæккæ æнамонд тыхыл уыдтæн. Æмæ йын ахæм 
фæртт ныккодтон уыцы ирон лæджы æлхæнæгæн йæ тæккæ сы- 
къаты æхсæн бæстастæу, æмæ лæг фæуæлгоммæ, нæ сыхæгты 
фынг дæр ма йæ хъæлæсы ахаста. Уæд дын иннæ дæр бæгуы 
лæгау фæтæррæст ласта — уый ма фыццагæй сæвджынтæдæр уыд. 
245 

Æз уымæ дæр февнæлдтон, æмæ мæ бынаты ды куы фæуыдаис, 
уый бынаты та дæ фыдгул. 
Хъæлæбайы уынæрмæ Айтег стахт уæлæмæ, хъæр-аралло систа: 
— Бадзи! Ну что ты делаешь — это же мои гости! Цæвгæ сæ 
кæн! Тынгдæр сæ мыхъ лас! Бадзи! Ну перестань! Это же уважа- 
емые гости всей Осетии! Нæмгæ сæ кæн! Ну хватит тебе! 
Сау над циу, уый сын скодтон. Фæрсын рестораны хицауы, 
цас дæ, зæгъын, хъæуы тæбæгътæ-къустæ, æвгтæ-бандæтты сæс- 
тытæн. Æмæ, дам, фынддæс туманы. Æз дæр гуырдзиаджы дзыпп 
сфæлдæхтон æмæ дзы æнæхъæн тыхтон фондз æмæ ссæдзгай 
сомтæй. Рестораны зиантæм дзы фондз æмæ ссæдз туманы баны- 
мадтон, иннæтæ йын фæстæмæ йæ дзыппы ныннадтон — адæм 
нæм кастысты, уæдæ нæ кастысты! Адон та дыууæйæ дæр фæл- 
дæхтытæй лæууынц, хъæрзынц, нæтынц. Нæхи айстам уырды- 
гæй, æндæр уæдæ цы... 
Гъеуый та уын Айтеджы хуынды хабар. Уæдæй фæстæмæ æз 
йæ фæдыл никуал ацыдтæн, фæлæ уæддæр хорз лæг уыди, рух- 
саг уæд!.. 
04.08.00 
ЦЪАТАЙÆ ХАСТ АÆППУ 
...Уыйуыди цыппор фæндзæм азы. Беслæныстанцæйы поездмæ 
æнхъæлмæ кастæн. Мæнæй чысыл фалдæр бандоныл иунæгæй бад- 
ти бæзæрхыг лæппу. Тынг хæрзарæзт дарæсæй дæр, йæ сæрыл — 
цъæх бухайраг худ. Бар-æнæбары дæр лæджы цæстæнгас йæхимæ 
здæхта йæ конд, йæ аивтæ бакастæй — немыцимæ хæст нырма ныр 
банцад, Японимæ хæст та йæ тæккæ тынджы уыд, æмæ уыцы лæп- 
пуйау бæрæгбонвæлыст адæмыл арæх ма сæмбæлдаис!.. 
Уалынджы дын Бакуйæ æфсæддонты эшелон æрбацыди — 
моряктæ, уартæ сæ Новороссийскмæ ластой. Ракалдысты стан- 
цæмæ, нозтæй кæм цы ардтой, уый хæлофæй ссывтой. Бæрæг 
сыл дардта, уымæй размæ дæр ком кæй нæ дардтой, уый. Æмæ 
дын моряк та нозтифтыгъдæй æнæ хылкъахгæ фæлæууа! 
Кæйдæр дзы йæ иблис бухайраг худы хицау лæппумæ фæцар- 
дыдта. 
Бацыд æм, йæ худ ын йæ сæрæй систа æмæ йыл æй фæс- 
тæмæ цæхгæрмæ æрсагъта, мæнæ йæ исты къленц лæппу куыд 
дарид, афтæ. Моряктæ худæгæй бакъæцæл сты, артæнхæлдтæ 
кæнынц. Лæппу æнæдзургæйæ, йæ худ раздæр йæ уæлæ куыд 
конд уыд, ногæй афтæ æркодта — æмраст, æрфгуыты онг быноз. 
Стæй уæд æрхатыд йæ сæрдзæф æфхæрæгмæ: 
— Дæ хорзæхæй, дæ мад, дæ фыды тæригъæдæй, мауал мæ 
бахъыгдар, — стæй йын йе ’мбæлттæм аздæхт. — Уæ Хуыцауы 
хатырæй, сымах дæр ын макæ зæгъут æмæ мæ æнцад мæ мæгуы- 
рыл ныууадза! 
246 

Ахæм уæздан ныхас лæг йе ’гæрон маст уромгæйæ фæкæны, 
фæлæ уыцы моряк уыдæттæ хъуыды кæныныл нæ уыди: ногæй 
та йын йæ худ фелвæста æмæ йын æй зæххыл ныццавта, футбо- 
лæй хъазæгау ын æй йæ къахæй дæр ма скъуырдта. 
Худæн бон скодта æмæ — уый æмбæлттыл. Сæ фарсы тæнæ- 
гæй кæй фæуыдзæн сæ хæраймаг хъазт, уый уынын, фæлæ сын 
цы мæ бон уыди, пъæззы мæ цыма æрцахста, уыйау мæ мидбына- 
ты æнцад æнæфенкъуысгæйæ бадын æмæ, дарддæр цы уыдзæн, 
уымæ кæсын. Мæ цæфтæ-къуыхтæ уæнгтæ куыд дудынц, уый 
дæр мæм нал хъардта. 
Лæппу сабыргай сыстад, йæ худ зæххæй систа, йæ рыгтæ йын 
ацагъта, куыд æй дарын уарзта, афтæ та йæ æрсагъта йæ сæрыл, 
стæй... Стæй йæ дыууæ къухы дæр йæ галифе хæлафы дзыппы- 
ты фæцавта, фæцъортт сæ ласта æд фæйнæ дамбаца æмæ галиу- 
æй дæр æхсы æмæ рахизæй дæр, йæ размæ чи фæвæййы моряк- 
тæй, уыдоны. Уыцы хуызæнæй се ’хсæнты йæхицæн фæндаг ай- 
гæрста æмæ пыхсбын парчы хъæуырдæм афардæг. Цалынмæ адæм 
фæдис кодтой, цалынмæ милицæ «циу, цы хабар у» кодтой, уæдмæ 
уый æрбацыдæр. Моряктæй æнæхъæн аст марды баззадысты уым 
хуысгæйæ... 
Нæ йæ зонын, ирон уыди, цы уыди, фæлæ цъатайæ хаст уæ- 
гъуырæг гуырд кæй уыдис, уый ма цæй гуырысхойаг у... 
Радзырдта йæ Фæрниаты Лазæр. 
07.08. 00 
ИРОН БУР ФИЗОНÆГ 
Æцæг ирон бур физонæг, дам, куыд кæнын хъæуы, 
уый тыххæй мын Быдта?пы-Дзахоты Алисæ ра- 
дзырдта. 
— Емаусы царди хорз зæронд лæг Парсиаты Додæ. Бирæ фæ- 
цард, иу-сæдæ азы бæрц. Кусарт-иу куы кодтой, уæд-иу сын ку- 
сарты фæстæ сæ къухтæ хæрзæхсад ныккæнын кодта, кусарты 
риуыгуыдыр-иу суæгъд кæнын кодта æмæ-иу уæд йæхæдæг фиу- 
ты цъар рафтыдта. Райста-иу æй, иунæг къæм дæр, иунæг æрду 
дæр ыл куыд нæ уа, афтæ. Байтыдта-иу æй стыр сасир кæнæ 
фанерфæйнæгыл — исты лæгъзыл, æцæг ыл куыд нæ ныххæца, 
афтæ. Цъар ахус вæййы, ахъæбæр. 
Стæй уæд раззаг хуылфыдзаумæттæ сисынц æмæ сæ æрца- 
уындзынц, сæ туг, сæ цъæйдон куыд æрлæдæрса, афтæ. Иннæ 
уæнгтæ æмæ уыргтæ дæр афтæ. 
Ныр сæ физонæг бахъæуы. 
Зæрдæйы дыууæ хайы, игæры дыууæ хайы, рахиз уырг дæр 
дыууæ дихæй. Цæххы сæ стул æмæ сæ хицæнтæй фиуы цъары 
батух. Куыд нæ райхæла тыхт, уый тыххæй йæ, дыдагъ кæм^у, 
уым уæхстыл бакæн. Æппæты разæй уæхсты фындзыл вæййы 
247 

уырг. Хæйттæ хъуамæ кæрæдзийæ хицæнтæгонд уой, иртæст, 
æнгом ма уой. 
Цæхæрмæ физонæг дæрддзæфгомауæй дарын æмбæлы, сабыр- 
гай йæ разил-базил кæн, æмхуызон куыд цæуа арыд, афтæ. Йæ 
сой тæдздзæн, йæ хусысмаг дардмæ хъуысдзæн, комыдæттæ йæм 
уайдзысты. 
Гъеуæд дзы рауайдзæн æцæг бур физонæг цъысцъысгæнгæ, 
ирон физонæг сырсыргæнгæ сау бæгæныимæ. Æндæр мын ныр 
дæр ацъапп ласынц кувинаджы буц физонæг — нæдæр дзы уынд 
вæййы, нæдæр ад. 
09.08.00 
ДЗÆБИДЫРДЗУАН КУЫРТТАТЫ 
Æртæ кафедрæйы хицæуттæ — Геворкян хæххон-металлургон 
институтæй, æз хъæууонхæдзарадон институтæй, педагогон ин- 
ститутæй Шотаты Науырыз æмæ не ’мбал Цогойты Алыксан- 
дримæ ныффæнд кодтам дзæбидырдзуан фæцæуын. 
Уæд Цорæты Мылыхо куыста хъæууон хæдзарады министры 
хæдивæгæй. Лицензи нын радта цыппар дзæбидыры амарыны 
тыххæй. Куырттатмæ ацæуын дæр нын уый бацамыдта — уым, 
дам, сырд арæхдæр у... 
Иу зæронд газикæй ацыдыстæм Цымытимæ. Æрæгвæззæг уыд. 
Нæ фысым — Науырызы хæстæг Дзытиаты Хадзыбечыр — кæд 
ма йæ раст хъуыды кæнын, уæд. Уый фæлтæрд цуанон уыд æмæ 
хабæрттæ хорз зыдта. Бацамыдта нын, кæм цы ис æмæ цуан кæ- 
нын куыд хъæуы, уый — æз ма уымæй размæ дæр цуан кодтон 
сайгаччытыл Сау зæххыты, фæлæ ме ’мбæлттæ бынтон æвæл- 
тæрд уыдысты. Хадзыбечыр нын нымæттæ дæр ссардта, кæр- 
цытæ-йедтæ — æхсæвæддæ нæ цæуын хъæудзæн æмæ, дам, уæл- 
хох уазал уыдзæн. 
Кусарт нын акодта, хорз буцгæнинаг уазджытæн куыд æмбæ- 
лы, афтæ. Дзидзайы хæрздæфмæ, фæндырдзагъдмæ ирон адæм 
рагæй дæр цæуаг кæм не сты — хъазт дæр нын скодтой сых- 
бæстæ. Науырызы ма дын кафынæй чи ’фсæста. Уæд дын кæ- 
цæйдæр Цæгæраты Созырыхъо фæзынд æмæ нæ хынцфарст кæ- 
нын райдыдта, чи стæм, æмæ, кæдæм цæуæм, уырдæм цæмæн 
цæуæм, хæцæнгарз нæм куыдæй ис, уыдæттæй. Ме ’мбæлттæ 
йын сабыр æмæ уæзданæй бамбарын кодтой алцыдæр. Æрбаз- 
дæхт мæнмæ дæр. 
— Цæмæн дæ хъæуы, Созырыхъо, мах чи стæм æмæ цы стæм, 
уый? Хъыг дын у нæ сæмбæлд, æви дæ æндæр исты фæнды? 
— Нæ, цæмæн зæгъыс... Æз дæр цуанон дæн æмæ уемæ бæргæ 
ацæуин... 
— Табуафси, рацу! 
Фынгæй куы сыстадыстæм — уыдаид сихоры дыууæ-æртæ 
248 

сахаты, афтæ цуаны фæндагыл ныллæууыдыстæм, нæ фысым 
нын саргъы бæхтæ дæр ма самал кодта. Уалынджы кæсæм, æмæ 
ма нын дыууæ æмбалы фæзынд — тынг фæлтæрд цуанæттæ (фæ- 
стæдæр куыд рабæрæг уыдзæн, афтæмæй алырдæм дæр уыдыс- 
ты ахъаззаджы арæхстджын...). Сæ иу Андиатæй, иннæйы нал 
хъуыды кæнын. Созырыхъо, дам, нæ æрбарвыста, йæхи бон, дам, 
нæу. Фæуæд афтæ дæр... 
Иу комы базылдыстæм, нæ бæхты суагътам, сахсæнтæ сыл 
бакодтам, нæхи æхсæвиуатмæ цæттæ кæнæм. Андийы-фырт загъ- 
та, дзæбидыртæ кæм сты, уый, дам, базонæм — æмæ ахæм бæр- 
зонд æмæ æмдзæхгæр рындзмæ бацамыдта, æмæ ме ’мбæлтты 
ныфс асаст, уырдæмты схизыны бæсты, дам, нæ нал хъæуы дзæ- 
бидыртæ дæр, сæхæдæг нæм мæнæ ардæм, нæ тæккæ цурмæ куы 
’рцæуой, уæддæр. 
Æз семæ ацыдтæн. Уыцы дыууæ цуаноны сæгътæй уæлдай 
нæ уыдысты къæдзæхтыл цæуынмæ, мæнæн та мæ хид мæ къæх- 
ты бынæй акалд. Базыдтам дзæбидырты хизæн бынат — кæм 
фæхизынц, се ’хсæвиуат дæр уым вæййы. Æрыздæхтыстæм, æхсæ- 
вæр скодтам. Æмбисæхсæв уыдаид, афтæ сыстадыстæм æмæ цæ- 
уæм, нæ развæндаг раст уырзæй сгаргæйæ — тынг тæссаг фæндаг 
уыд рындзмæ фæндаг, йе схизæн. Бон цъæхтæ кæнын куы бай- 
дыдта, уæд схæццæ стæм дзæбидырты хизæны ныхмæ — уым 
къæдзæх куыддæр цæфхадау æрбакъæлæт. Æмæ уартæ дзæби- 
дыртæ сæхæдæг дæр. Сæ иу — гæс, фæлгæсы, хъахъхъæны алыр- 
дæмты. Не ’хсæн иу-сæдæ санчъехы бæрц, æмæ ма сæм ноджы- 
дæр хæстæгдæр бахъуызын хъæуы, науæд сæ æхсын дзæгъæлы 
уыдзæн. 
Мæн иу ран æмбæхстæй ныууагътой — ауылты, дам, сæ рас- 
къæрдзыстæм. Мæ цурты мигъ ссыд уыцы бæзджынæй, æмæ æз 
ницуал уыдтон. Адон дзæбидырты чъылдыммæ бахъуызыдысты 
æмæ сыл уырдыгæй ралæууыдысты, сарæх сты гæрæхтæ, иу- 
æхсæрдæс цыдæр дзы банымадтон. Куы сæмбæлдыстæм, уæд 
мын афтæ зæгъынц, дзæгъæлцыд, дам, фестæм, дзæбидыртæ нæ, 
фæлæ нæхи тухæнæй амардтам. Æхсгæ, дам, бæргæ кодтам, фæлæ 
хох уырджын уыдис, æмæ нывыл хъавыны амал нæ уыд, æмæ, 
дам, уыйадыл ницы амардтам, ницы бафтыди нæ къухы. 
Æз сын се ’ууæлтæм гæсгæ æппындæр сæ иу ныхасыл дæр нæ 
баууæндыдтæн, адон нын цыдæр хин æнæсаразгæ нæ фесты, 
зæгъгæ, мæм дзырдта мæ зæрдæ. Ме ’мбæлттæн дæр хъыг уыд, 
уæд та нæ, æппын мацы, фæлæ уæддæр фæйнæ дзæбидыры сы- 
къайы куы фæуыдаид, зæгъгæ — æцæгдæр нæ бæллиц сыкъатæ 
уыдысты, нæ цуаны сæр дæр сæйрагдæр уый уыд. 
Æз Абайты Созырыхъойæн, мæ хæстæгæн — уый поселочы 
цардис, бафæдзæхстон, цæмæй хъуыддаг бæлвырд базона. Дык- 
каг бон мæм горæтмæ телефонæй æрдзырдта, сывæллæтты 
æрвыст, дам, уæ акодтой, сывæллæтты сайд: цыппар бæхыл æхсæз 
дзæбидыры æрхастой... 
249 

Æз Мылыхомæ мæ хъаст бахастон. Æмæ, дам, кæд куырттат 
æцæг ахæм æнæуæздан ми бакодтой сæ уазджытæн, уæд сæ мæ- 
нæй исты куы хъæуа — хъæугæ та сæ исты æнæмæнг бакæндзæн — 
уæд мæ хорз дзуаппимæ нæ аздæхдзысты. Цæгæрайы-фырты 
æвастæй бакодтой афтæ — нæ бакодтой, уый та бæлвырд нæ 
зонын, нæ йын зонын йæ бæлвырд æмæ дзы тæригъæд нæ зæгъ- 
дзынæн... 
04.08. 00 
УС-ХÆЙРÆГ 
Ныртæккæйы адæмы ницы уырны, фæлæ йæ уæддæр дзу- 
рын. Хæсты бонты мæ нæ хæдзары хистæртæ хохмæ арвыстой — 
нæхимæ, Къостайыхъæуы, алы фыдбылызтæ сарæх сты. Цæф 
афицер Николай, Хъесаты Бедтойы фырт, йæ хо Маруся æмæ æз 
ацыдыстæм уæрдонæй Захъамæ, Хъесаты хъæумæ. Æрфысым 
кодтам Хъесаты Блатъонтæм, мæ мадырвадæлтæм. Æхсæвыцæс- 
тыл нæм се ’рвад Викторы бинойнаг æрбацыд æмæ нын афтæ, 
ам, дам, æнæхъæн нудæсæй иу чысыл уаты уæхи цы тухæнæй 
марут. 
— Рацæут уартæ махмæ иу-æртæйæ истæмæй уæд та, æмæ 
нæм уым иу чысыл уат афтидæй лæууы — уазал уат у, фæлæ дзы 
хъарм хуыссæнтæ ис, æмæ уын æнцондæр уыдзæни парахатæй. 
Æз, Николай æмæ Маруся ацыдыстæм уыдонмæ. Чызг сын- 
тæгыл хуыссыд, мах та пъолыл, нæ сæртæ рудзынджырдæм. 
Фæсæмбисæхсæв уыдаид, афтæ æз æваст фехъал дæн авджы 
хъæрмæ — кæсын, æмæ дын Блатъоны ус рудзынджы авгимæ 
архайы. Мамиаты чызг уыд чызгæй, йæ ном Вера. Æппары авг 
рудзынджы цæстæй. Куыд нæ бадис кодтаин уый та! Кæдæм æй, 
зæгъын, æппары, ай мах æнæуи дæр мæнæ ихæнæй куы мæлæм! 
Ныр æм сдзурын та мæ бон нæ баци, нæ йæм сфæрæзтон сдзу- 
рын та. 
Николай дæр, æвæццæгæн, йæ мидфынмæ цыдæр ахæм бам- 
бæрста æмæ дын афтæ, хъал та нæ рацис: 
— Æчитт! 
Райсомæй куы рабадтыстæм, уæд æй фæрсын: 
— Дысон фынæйæ, æчитт, зæгъгæ, куы фæхъæр кодтай, уый 
ма хъуыды кæныс? 
— Гæды авгимæ архайдта æмæ мæ мидфынæймæ йæ хыртт- 
хырттæй стыхстæн æмæ йыл уæд фæхъæр ластон. 
— Уый гæды нæ уыди, фæлæ Вера! Вера уыди, Вера! 
— Чи?! 
— Нæ дын зæгъын — Вера. Æз æм цæмæндæр сдзурын не 
сфæрæзтон, фæлæ, ды куы фæхъæр кодтай, уæд сонтау иннæр- 
дæм æрбагæпп ласта æмæ ууыл фæтары æваст. Раст иу-фондз 
минуты фæцархайдта авгимæ. О, о! 
250 

Николай мыл йæхи худæгæй хаста, ныссалдтæ, дам, æмæ дæ 
цæстытыл цыдæр ахæмтæ уади, хæйрæджытæ-дæлимонтæ... 
Æмæ уæд комкоммæ Верамæ бацыдыстæм. Бинонтæ, уаз- 
джытæ, быдырæй лыгъд адæм — иууылдæр æмбырдæй бадынц 
уым. Верайы бафарстам, дысон та нын нæ рудзынджы авг цæ- 
мæн æппæрстай, нæхæдæг æнæуи дæр уазалæй гæртт-гæртт куы 
кодтам, уæд, зæгъгæ. Мах уазалæй скъуыдыстæм, ды та... 
Уый нын нæ ныхæстыл æппындæр нæ бадис кодта, загъта: 
— Ацы хæдзар у хæйрæджджын бынат. Æз-иу арахъхъ куы 
уагътон бынæй, нæ мусуаты, уæд-иу мæ бакомкоммæ иннæ къуы- 
мы та уыдон архайдтой, мæн фæзмыдтой, мæ алы архайд дæр: 
дон хастой, аг суанцъæтыл æвæрдтой, артгæнæг уыдысты. Сæ 
хистæр ус-иу мæ хæрзæнгæсæнтæ уыди — дысон уæм раст уый 
бацыдаид, æндæр цы... 
09.08.00 
ДУНЕ ХОРЗ ЛÆГЫЛ У 
Хæсты фæстæ æрцыд уыцы хабар, æз уæд фыццаг курсы сту- 
дент уыдтæн. Нæхимæ хъæумæ ныууадтæн æмæ, дам, нæм суг 
нæй. Бæх тырсыйæгтæй ракуырдтон — уыдон нæм-иу фæззыгон 
хъæумæ алы куыстытæ кæнынмæ æрцыдысты, кæм анаули фæл- 
дæхтой, кæм цы куыстой. О, æмæ дзы иуæн æхца бафыстон, 
æмæ мын йæ бæх æд уæрдон радта. 
Ныр рæстæг та æрæгвæззæг, дон их æвæрын байдыдта. Бæх 
та цауд бæх — хуымгæнды æфхæрд, стæй йæм хæринаг дæр фаг 
кæмхаудаид... 
Хъæдмæ Дзуарыхъæуыл ацыдтæн. Хъæды алы колхозæн дæр 
йæхи деланкæтæ уыд. Хорз. Суг ракодтон æмæ самадтон уæр- 
дон. Бæркад зæгъынмæ мын ферæджыгомау æмæ фегæр дæн. 
Уæддæр сындæггай æрхæццæ дæн Фыййагдоны былмæ. Ныр дон 
ныццæм, дон ихы сæрты кæлы. Бирæ фæкатай кодтон былгæ- 
рон, ныр цы кæнон — куыд кæнон ацы мæллæг бæхимæ, зæгъгæ. 
Стæй йæ уæддæр батардтон, кæд, зæгъын, исты амалæй фæфале 
уаиккам, баирвæзиккам. 
Цæугæдоны тæккæ астæу бæх размæ дæр нал цæуы æмæ фæ- 
стæмæ дæр, йæ райгуырæн бон æлгъиты, æвæццæгæн. Æз гузитæ 
суагътон æмæ, уæрдон æд сугтæ доны астæу ныууадзгæйæ, бæ- 
хыл Нартыхъæумæ æххуысагур рацыдтæн — ам нын цыдæр хæс- 
тæггонд царди. 
Ныр æмбисæхсæв. Кæсын, æмæ ма иу ранæй рухс кæлы. Бахо- 
стон сæм уæздан, хъавгæ хостæй. Ас лæг мæм дзы ракасти. Мæхи 
йын бацамыдтон, мæ хабар дæр ын бамбарын кодтон, уæдæ цы 
уыдаид. Мидæмæ мын загъта, фæлæ, зæгъын, нæй фадат, Хуыцау 
уын раттæд, æвæстиатæй мæ бæх ссарын хъæуы. Æмæ, дам, ахæм 
бæх ис æрмæстдæр дæхи æрвад Хадзымæтмæ, Дотайы фыртмæ. 
251 

Хæдзар мын куыд бацамыдта, афтæ йæ ссардтон. Цалдæр хатты 
мæ бахъуыд бахойын, гъестæй мæм Хадзымæт йæхæдæг ракасти. 
Чи дæн, цы дæн, уый йын куы бацамыдтон, уæд мæ йæ хъæбысы 
ныттыхта. Нал мæ ныууагъта мæхи æнæсхъармгæнгæ, иу тæвд 
арахъхъ дæр ма мын бадардта. Йæхи бæхыл дыууæйæ сбадтыс- 
тæм. Æртæ километры бæрц хъуыд уырдыгæй мæ уæрдонмæ. 
Схæццæ йæм стæм. Æмæ дын мæнæ мæ уæрдон сурыл лæууы! 
Былгæрон дзæбæх ран æд суг, æд фæрæт, æд кæрц æмæ æд 
æндæр! Æлвасæн рæхыс дæр йæ бынаты — уæд рæхыс кæуылты 
хæзна уыди! 
Зæронд Хадзымæт раст йæ уæрджытыл æрзоныг кодта æмæ 
йын бакуывта, æргом зæдæн кувæгау, дуне, дам, бынтон сæфт 
нæма у, иугæр ма дзы ахæм хæрзгæнджытæ кæм ис, уым. Хуы- 
цау æмæ Уастырджийы уазæг, дам, уæд! 
Хæдзары дæр ма йын йæ ном сæрмагондæй ссардтам. Чи уыд, 
уый æз абон дæр нæ зонын, фæлæ уыцы лæджы байзæддагæн 
дæр æмæ æппæт ирон дзыллæйæн дæр нæ Уастырджийы хай сæфт 
макуы уæд, кæрæдзийæн Уастырджитæ куыд уæм, уый нын Хуы- 
цауы цæст бауарзæд! Оммен дæр уæд! 
09.08. 00 
Радзырдта сæ Калоты Алыксандры 
фырт Харитон. 
УЫЙ ЦЫ УА, ЦЫМÆГ УЫЙ?.. 
Цæуылдæртыл фæхъуыды кæныс, æбæрæг цæуылдæртыл, 
стæй дæм уалынджы кæцæйдæр бынтон æндæр хъуыдытæ 
æрбаивылынц æмæ сæхицæй исты радзырдгонды сюжет ацара- 
зынц. Æнахуыр нывтæ цæстытыл уайынц, цытæ бавзæрстай дæ 
царды мидæг, уыдон дæр ацы æнæнхъæлæджы сюжеты цаутимæ 
бæттын райдайыс. 
Афтæ уыд мæ уавæр ацы хатт дæр: хохы уæлбылæй дын 
санаторийы дæлбылмæ æрцæуын хъæды ’хсæнты надвæдыл. Хур 
ныххур бынтондæр, тæнæг хъæды сатæджы тых нæй, ноджы ма 
бирæ бонты уарыны æртах кæй не ’рхауд, уымæ гæсгæ бæлæсты 
сыфтæр дæр стæнæг — иу дзырдæй, бæстæ æнуд хус у суанг 
хъæды астæу дæр. Фæлæ сæрд сæрд у æмæ, цæст йæхи цæуыл 
аирхæфса, уый йын ис, уæлдайдæр, хæхбæсты. 
Æмæ надвæдыл куыд æрцæйцыдтæн æмæ йын йæ бурæлыг- 
джын зæххыл куыд тæрхæттæ кодтон, ам, уæлхох, бур сыджыт 
куыд æгъдауæй фæзындаид, зæгъгæ, афтæ мæм йæхи æрбайста 
уыцы сюжет дæр æмæ мын мæ хъуыдытæ иууылдæр йæхирдæм 
аздæхта. Гъемæ дын цæуын æмæ мæхимидæг радзырдгонд ныв 
кæнын: 
— Ныффыссын хъæуы ахæм новеллæ, цыма æнахъом рынчын 
саби, иу-дæс азы кæуыл цæудзæни, науæд та уымæй дæр къад- 
252 

дæр, ахæм рынчын лæппу бауарздзæн йæхицæй дыууæ хатты 
хистæр чызджы, æнæмæнг рæсугъд чызджы. Ахæм æмбисонды 
рæсугъд, ахæм курдиатджын у уыцы чызг (чи зоны, æмæ заргæ 
кæна кæнæ та кафгæ исты), æмæ йæм суанг хъомыл адæм дæр 
сæ ныфс нæ хæссынц бауарзынæй, нæ йæм уæндынц уарзты охыл 
баулæфын дæр. Уый та йæ бауарзта, æнахъом рынчын лæппу. 
Ноджы йæ бауарздзæни стыр, раст усгур лæппуйы уарзтæй — 
рынчын сабитæ зондæй дæр æмæ се ’нкъарæнтæм гæсгæ дæр се 
’мгæрттæй, сæ карæнтæй бирæ асдæр вæййынц, зондджындæр æмæ 
æнкъарагдæр. Æмæ йæ, цæвиттон, усгур лæппуйы судзаг уарзтæй 
бауарздзæн. Уымæй размæ цард йæ цæсты ницы ахадыдта, бæр- 
зонд æвæрд æм нæ уыди, ныр сцардбæллон, сцыбæл боны рухсмæ, 
хуры уындмæ — ныр уарзгæ кæны, уарзгæ, о дзыцца! 
Фæлæ цард мур дæр ницы у, йæ койы аргъ дæр нæу, цæмæй 
дзы цæрай, уай дзы, уый аккаг нæу, кæд ын уыцы чызг нæй 
уарзонæн, уæд! Ахæм уарзтæн, ай-гъайдæр, басусæг кæнæн нæй 
æмæ йын рахъæр уыдзæни. Стæй афтæ дæр нæ, афтæ — уæдæмæ 
лæппуйæн йæхи дæр уый фæнды, æмæ йын цæмæй иууылдæр 
зоной йæ уарзты тыххæй. Зоной æмæ сæм бахъара, бауырна сæ 
зæрдæйæ зæрдæмæ, зондæй зондмæ, адæймагæй адæймагмæ, куыд 
тынг æй уарзы, уый! Чи йæ бамбара ахæм хуызы, уыдон хъуамæ 
йæ фарс рахæцой чызгимæ дзургæйæ дæр æмæ йæ, чи не ’мбары, 
чи йыл худа, уыдонимæ быцæуы дæр! 
Фæлæ йыл уæддæр ас адæм худдзысты, худдзысты, уымæн 
æмæ цы сты се ’рдзон скондмæ гæсгæ, уый сты: алы уарзтытæ- 
йедтæ сын табугæнинаг никуы уыдысты æмæ никæддæр уыдзыс- 
ты... 
Лæппу та кæуы, æрдиаг кæны йæ фыдæбойнаг мады хъæбысы: 
«Ныр ма æз цы акæнон, дзыцца, куыд ма акæнон æз ныр, 
дзыцца? Æз æй куыд бауарзтон, уый дæр мæ афтæ куы бауар- 
зид, уæд æз дыууæ бонмæ дæр адзæбæх уаин, дзыцца! Кæмæн 
цы ракодтон ахæм фыдæй, æмæ мын Хуыцау ахæм æнахъомæй 
ахæм уарзты цæхæрæй басудза мæ уды цъæх-цъæхид æвзар, и, 
дзыцца?!» 
Афтæтæ дзурдзæн æнахъом рынчын лæппу, фæлæ цæуыл 
фæуыдзæн мæ новеллæгонд, ууыл та ма мæ асагъæс хъæуы... 
Уыцы хъуыдытимæ дæлбылмæ æрхæццæ дæн, изæрыгæтты 
кæфтытæ кæм вæййынц, уыцы фæзмæ. О, нæ санаторийы ни- 
зæфхæрд сабитæ дæр ис, сты сæ ныййарджытимæ. Уыцы сывæл- 
лæттæм кæсгæйæ лæгæй йæхи рынтæ ферох вæййынц. Се ’хсæн 
бæрæг дары иу лæппу, дæс азмæ æввахс ыл цæудзæн, йæ дыууæ 
къахæй дæр къуылых цæуы, куыддæр сæ уæгъдæппæрстгæнæгау 
кæны — лæг ын стæрсы, мæнæ ныр фæкæлдзæни, зæгъгæ, фæлæ 
та аирвæзы. Бæрæг та уымæй дары иннæты ’хсæн, æмæ у тынг 
хъæлдзæг лæппу, тынг фæлмæнзæрдæ. Йæ ном Элик, Эльбрус 
ома. Мæнæ æцæг лæгау лæгимæ куыд дзурай, раст афтæ фæдзу- 
ры йемæ йæ мад. Æмæ тынг раст кæны — низæй уæнгæфхæрд 
253 

кæй у, уымæн ын кæд йæ бон ницы у, уæддæр æй удæй æфхæрд 
нæ уадзы... 
Кафæн фæзы та ныр дæр цыдæр концерт уыд. Æмæ ам мæ 
размæ фесты Калоты Харитон æмæ Дзугаты Барту, дæрдтыл 
зындгонд зарæггæнæг. Сæхицæн хъæрæй ныхæстæгæнгæ цæуынц 
æмæ та сæ сæртæ дисгæнгæйæ банкъусынц. Бар-æнæбары сæм 
мæ хъус æрдардтон лæмбынæгдæр, иугæр мæ цуры дæр хъæрæй 
кæм дзурынц, уым сусæггаг нæу сæ ныхас, зæгъгæ. Æмæ йæ куы 
фембæрстон, сæ ныхас цæуыл у, уый, уæд мæ сæр куыддæр 
ауазал, мæ зæрдæ бакатайаг: «Уый цы уа, цымæ, уый? Æз тæккæ 
æрдæбон дæр ма ахæм новеллæйы тыххæй хъуыдытæгæнгæ куы 
цыдтæн хъæды астæуты, уæд адон та...». 
Афарстон сæ: 
— Уæ Хуыцауы хатырæй, цы ’рцыд, кæй кой кæнут? 
— Мæнæ къуылых гыццыл лæппуйы, Эличы нæ зоныс? — 
Харитон мæм йе ’ргом раздæхта. 
— Зонын. 
— Гъемæ æрдæбон уалæ кафæн фæзы концерт уыд, цалынмæ 
ды хъæдты разил-базил кодтай, уæдмæ. Иу æрыгон рæсугъд чызг 
дæр дзы архайдта, уарзондзинады зарджытæ дзы кодта. Раст 
зæгъын хъæуы, æмбисонды хорз зарыд. Æмæ диссаг æрцыди, 
диссаг: Элик чи у, уый уыцы зараг чызджы кæд æмæ бакодта 
уарзгæ! Йæхи йыл мардта раст, æмæ адæм зæрдæскъуыдтæ код- 
той йæ тæригъæдæй. Куы йæм-иу ныхъхъæр ласта, я тебя навсег- 
да люблю, зæгъгæ! 
— Йарæбын, æцæгтæ дзурыс, æви цы? 
— Æмæ дын уæдæ таурæгътæ хæссын? Мæнæ Бартуимæ уæдæй 
нырмæ æндæр дис куы ницæуылуал кæнæм. Зæгъ-ма йын æй, 
Барту. 
— Зæгъын дын æй, Барис: о, афтæ уыд. Уый тыххæй куыд 
ныхæстæ кодтам, афтæмæй нæ æрæййæфтай. 
— Æмæ æз... Æмæ æз æртæккæйы сахатыл дæр ма уалæ хæр- 
дыл уырдыгмæ æрцæйцæугæйæ ахæм цыдæр цауыл куы хъуыды 
кодтон исты радзырды хуызы... 
— Æмæ уый дæ хуызæттæн æрдзæй загъд у истæуылтыл хъуы- 
дытæ-фантазитæ кæнын, мах та йæ нæхи цæстытæй федтам æмæ 
йæ нæхи хъустæй фехъуыстам! Кæд дæ ныр дæр ма нæ уырны, 
уæд сæм уалæ суай, уым ма кæуы Элик, йæ мæгуыр мадæн æнца- 
йын нæ комы... 
08.08. 00 
ИРЫ ХЪУЛОН ХЪÆБУЛТÆ 
Дон-дон километрæй чысыл фылдæр куы суайай Тæмисчъы 
хъæуы иунæг уынджы, уæд схæццæ уыдзынæ æмбисондæн хæс- 
синаг æрдзон диссагмæ. Абоны æнуд, хурæлвасæн æнтæф сахат 
254 

дæр ам комæй æхсызгон сатæг уддзæф хæссы. Ком та у тынг 
нарæг, уынгæг — кæрæдзиимæ ахæм ран фæхæцынц, æвæццæ- 
гæн, аргъауы къæдзæхтæ фырытау. Йæ ном та комæн кæд æмæ у 
Æгом (æцæг ком ома нæу, æви ацы ном дзырд æгомыгæй цæуы?) 
Комыдымæгæй мидæгдæр куы бахизай æрмæстдæр дæс æмæ 
ссæдз — дыууиссæдз санчъехы, уæд уым банкъардзынæ дæ уд, 
дæ буарæй, дæ фæйнæфарс сау айнæг тызмæг къæдзæхтæ куыд 
æнахъинон уæззау сты, куыд дæ æлхъивынц æмæ дæ куыд æнæ- 
бон кæнынц, уый. Дæхицæй сæ цуры исты куы аразис, исты 
нæртон хъæбатыр лæг, науæд та, советон ахуырæй, æрдзы бар- 
дуаг, уæд сæм ахæм худæг фæкæсид æмæ! 
Фæлæ иугæр сæ уæзæй зæхх кæм нæ нæты æмæ кæм нæ 
дзыхъхъ кæны, чысыл дон уæйыг къæдзæхты афтæ ныфсхастæй 
кæм æхсыны мингай азты дæргъы, ноджы ма йæхицæн хæл-хæ- 
лæй заргæ, уым ды дæр æнцондæрæй сулæфыс, ардæм схъиуæц- 
цагæй æрбафтæджы, æцæгæлоны цæстæй нал фæкæсыс æгомыг 
къæдзæхтæм, фæлæ — хионы, хæхбæстæн хионы. 
Арæх фæзæгъыс зæрдæхъыгæй дæхицæн, зæгъгæ, Хуыцау нын 
ахæм дзæнæтон бæстæ нæ бавгъау кодта цæрынæн, мах та дзы 
нæ хъысмæтæй хъæстагæй цæрæм, нæ къухтæм æмхасæнтæгæн- 
гæйæ. Афтæмæй та Æгомы æрдзон диссæгтæм бакæсыны тых- 
хæй дæр фæсарæйнаг цардуарзаг бонджынтæ æхцайыл нæ ауæр- 
диккой... О, фæлæ, дам, раздæр туризмæн инфраструктурæ са- 
разын хъæуы, стæй, дам, хъуамæ горячæй точкæ мауал уæм... 
Иу къæдзæх дурæй иннæмæ гæпп кæнын, ранæй-рæтты тæ- 
нæг доны мæхæдæг дæр тъæпæнсæр стыр дуртæ бассонын, ба- 
уайæн сыл куыд уа, афтæ... Æмæ комы мидæгдæр куы бафтыд- 
тæн, уæд мæ цæстытæ бынтон скæрæф сты кæсынмæ, зæрдæ 
æхсызгон дисæй йæ былтæй калд — цы хорз у, зæгъын, æмæ 
зыбыты иунæг кæй дæн, уый: æнцад кæс, æнæсымæй дис кæн, 
æндæр ам оххытæ æмæ аххытæ фæтчыгъæды нæ цæуынц. 
Метрæй зына-нæзына уæлдæрæй йеддæмæ нæ хауынц æхсæр- 
дзæнтæ, фæлæ иу ракæнонарæзт сты, иу хъæлдзæгæй зарынц- 
æхсидынц, æмæ сыл Ниагара дæр йæхицæн хæстæгысхоныны 
хуызы барвæсдзæни! Сæ тæккæ цур бæрзонд къæдзæх йæ риу 
райтынг кодта разоз размæ, æмæ йæ дæлфад бабайбын. Цавæр- 
дæр домбай æмæ хорз лæппутæ дон егъау къæдзæхдуртæй баца- 
уæзтой, æмæ дзы дзæбæх цадгонд рауади, сау-сауид сыгъдæг 
æмæ ихуазал цад. Цыппар-фондз метры фæтæнæн, метр чысыл 
фылдæр æрфæн — анайынæн, ацъыллинджытæн удхосы замма- 
най. Ноджы ма уартæ æхсæрдзæнты онг баленк кæнынмæ дæ 
ныфс кæд бахæссай, уæд дын лæварæн — уæлæуон дзæнæт. 
Зындоны тызмæгæнгас къæдзæхты дæлбазыр дзæнæты удæ- 
гасгæнæн цад. 
Дæ ныфс бахæссай, зæгъгæ... 
Лæг æвзæр у, уæдæ нæу — иудадзыгдæр йæ ницæйаг удæн 
тæрсы, æмæ æз дæр мæхи, цыма цыдæр тæссаг уавæры бахауд- 
255 

тон, уыйау æнкъардтон зыбыты иунæгæй ацы арф цъайгонд хох- 
дунейы. Ам дыл исты æрцыд, зæгъгæ, уæд хъæр кæнай-ма кæ- 
най, уæддæр дын дзæгъæлы уыдзæни: фыццаджыдæр дæ ничи 
фехъусдзæни, стæй дæ куы фехъуса, уæддæр дын феххуысæн 
ницы йæ бон бауыдзæн. Гъемæ уыцы хъуыдытæ æфтауынц лæ- 
джы удыл тас, уыцы! Уæддæр мæхи фæхъæбатыр кодтон æмæ 
мæхицæн загътон: «Лæг ма фæхуыйн, æцæгдæр, ды ныртæккæ 
мæнæ ацы цады дæхи куынæ цынайай, уæд! Кæд дзы кæфхъуын- 
дар ис æмæ дæ уартæ уыцы хуыдыммæ ласдзæн, уæддæр!» 
Фæлæ зæгъын æнцон у, йæ сæххæст кæнын та цъус зындæр. 
Мæхи æвæндонæй рафистæг кодтон æмæ, кæд мæ миддыз-дыз 
цыд, уæддæр багæпп ластон судзгæ-араугæ уазал цъити-донмæ, 
уæуу, дæ хицау, зæгъгæ, хъæргæнгæйæ. Къæдзæх дæ сæрмæ 
æрхауынæввонг æрæфсæрста, дон йæ фырсыгъдæгæй æмыр сау, 
дæ цæдис-фæдис æмбал хур та уалæ уæлоз кæмдæр, æмæ уæдæ 
хи ардыгæй тагъддæр айсын хъæуы. Ратæррæст ластон былгæ- 
ронмæ. 
— Гъæйтт, æвзæр, кæй ма аирвæзтæ!.. 
Фæлæ йæ ныр фидарæй зыдтон: дыккаг хатт ма ардæм куы 
’рбафтон, уæд дзы мæ уды дзæбæхæн æдас-уæндонæй æрлен- 
чытæ кæндзынæн. 
Фæстæмæ фæзил-фæзилгæнгæ, цыма мæ хорз фысым мæ 
фæстæ каст, уыйау рахызтæн Æгомы комæй æмæ та хъæугæрон 
æрдæбоны лæппулæгыл фембæлдтæн. Халас рихитæ йын, йæ 
уæнгты æвæрд дæр æмæ йæ ныхасы уаг дæр уæзбын, хохаг ирон 
уæздан. Йæ хæдзар дæр — дзæбæх бæстыхай, цæрæг лæджы 
кæрты уæрæх зылд. Æрдæбон дæр кæд цæуылдæртыл аныхæстæ 
кодтам, уæддæр нæ базонгæ стæм. 
— Цæй, федтай нæ фадатджынты фæдтæ? Дзургæ бирæ кæ- 
нæм, уæддæр та цыфæндыйæ дæр нæхи ирон, нæхи ирон, зæгъгæ, 
фæлæ, кæм балæууæм сахат сулæфыны охыл дæр, уым нæ фæстæ 
мыггагмæ фаджысдон баззайы. 
Федтон, федтон, зæгъгæ, сразы дæн йемæ, æмæ мæ цæсты- 
тыл ауадысты консервты къоппытæ, авджы сæстытæ, тасаг ав- 
джы ботълатæ æхсæрдзæнтæй иуварс чысыл фæзы — æрдузы. 
Мæ ныхæстыл ма бафтыдтон: 
— Раст дзæнæты цъæх нæуу дæр нæ фæлхæрттæй сафиккам, 
уырдæм нæ нæ фæллад уадзынмæ, нæхи ирхæфсынмæ уадз, 
зæгъгæ, уæд. 
— Афтæ, афтæ... Саккаг кæн мидæмæ, æппын ницы, фæлæ 
фæйнæ арахъхъы... 
Æмæ та мæм ахæм цæстытæй æрбакасти, цыма мæ кæм федта, 
кæм ма мыл сæмбæлд, уый æрымысыныл мидтухитæ-фæлтæрæнтæ 
кæны, фæлæ йын дзы цыма ницы уайы, уыйау. Хорз æй æмба- 
рын, уый мæ искуы телевизорæй дзургæйæ федтаид... 
— Бузныг. Хуыцау уын раттæд зæрдæзæгъгæ цард уæ дзæбæх 
кæрты... 
256 

— Дæхи мын уæд та куы бацамыдтаис... 
Ном — мыггаг, кæцон дæн, стæй ныр та санаторийы кæй дæн, 
уыдæттæ йын загътон. 
— Ботъоты Æхсар дæн æз та. Уæ хъæуæй дæр бирæты нæ, 
фæлæ кæйдæрты зонын æмæ... 
— Бузныг, Æхсар, бузныг, нæй мын гæнæн, кæд ма фембæ- 
ликкам. 
— Фæндараст у уæдæ! 
Развæлгъау æй ничи фæзоны, æвæццæгæн, мæнæ дæм цæсты- 
фæныкъуылды фæстæдæр цы ’нкъарæнтæ фæзындзæни, цы са- 
гъæсты ахасты бахаудзынæ, цæуыл æмæ кæуыл ахъуыды кæн- 
дзынæ, уый. Æхсарæй куы фæхицæн дæн æмæ йæ узæлдæй уæнг- 
рог æмæ зæрдæрухсæй куы адардтон дарддæр мæ фæндаг — уæдмæ 
хур æрхæстæг хæхтæм, бæрзонддæр цъуппытæ сæ цыргъ аууæттæ 
айтыгътой хурвæллад, æнтæф æмæ æнудæй домд хъæдтæ — уæл- 
вæзтыл, — о, æмæ мæ фæндаг куыд адардтон, афтæ кæд æмæ мæ 
зæрдыл бынтон æнæнхъæлæджы æрбалæууыди Бибо, Уататы 
Бибо — Бимболат. Стæй та уый хæдфæстæ Хадзы, Дзуццаты 
Хадзы-Мурат. 
Цы ’гъдауæй, куыд æгъдауæй, цы боны хорз æмæ сæ цы боны 
фыдæн æрымысыдтæн, уымæн бæрæг дзуаппы охыл ницы зо- 
нын, ай мæ сæр у æмæ... 
Сæ иу дзы худгæ хурау æрттивгæйæ сыстад мæ цæстыты раз, 
сæ иннæ та, куыд-иу уыд арæхдæр йе ’ддаг бакаст, афтæ ныгъуыл- 
дæй, æнкъардæй, химæхъусгæ æмпылдæй. Йæ хуылфы цы утæх- 
сæйнаг цæхæр норст уыд, уымæн цыма æддæмæ раирвæзынæй, 
раргомæй тарстис, уыйау. 
Бибо. 
Царды æнæнымæц диссæгтæй ма иу диссаг ахæм у: кæцыдæр 
ном бирæтыл æвæрд вæййы, фæлæ йæ иу чидæр йæхи бакæны — 
уыцы ном куыддæр сдзурай, афтæ уыцы бæрæг чидæр ауайы 
алкæй цæстытыл дæр: Къоста.. Васо... Иссæ... Арсен... 
Бибо — уæд Уататы уон раздæр, стæй та иннæтæ. Ном, о, 
лæггæнæг нæу, фæлæ лæг та номæн кадгæнæг-номгæнæг у. 
9 майы зилгæйаг къорд лæппуйæ нæ зынгхуыст хæстонты 
цыртдзæвæнмæ хъæумæ кады æгъдауимæ ныццыдыстæм, стæй 
Уæлахизы бæрæгбоны номыл ирон фынг сарæзтам. Изæрæй хæ- 
дзармæ куы сыздæхтæн, уæд мын нæ къæбæргæнæг афтæ: 
— Кæм бадтыстут, уым телевизор нæ уыд? 
— Уыд, фæлæ йæ ахуыссын кодтам — кæрæдзимæ хъусын нæ 
нæ уагъта. Цæмæн мæ фæрсыс уымæй та? 
— Бибо фæзиан, зæгъгæ, цалдæр хатты фехъусын кодтой... 
— Бибо та чи у? Ома кæй Бибо? 
— Уататы... 
Адджын æмбал — хæлар — æрдхорд дын нæ вæййы, тугхæс- 
тæг дын нæ феййафы, афтæмæй дыл ахæм зиан æрцæуы кæйдæр 
зианæй, æмæ дæ рухс дуне уадидæгæн атар вæййы, асаумылазон, 
17 Гусалты Барпс 
257 

дæ уды зæрдæйæ ахсджиаг цыдæр фæхъæуы, дæ зæрдæйы уд 
къахырæй аззайы. 
Бибо, Уататы Бибо, æмæ — амард?! Ахæм хъуыды сæрызонд 
йæхимæ хæстæг нæ уадзы, нæ йæ уадзы йе ’мгæрон, æмæ кæй 
Бибо, зæгъгæ, дæр уымæн фарстон. Æмæ, ау, æцæгдæр нал ис 
уыцы райгæ-худгæ хур лæг дæр уæлæуыл?! 
— Баба, мæнæ фыццæгæм майы немæ чи лæууыдис, урсзачъе 
бæрзонд лæг, уый нæу Бибо? Таджикагау фараст ну кæй у æмæ 
ирон нудæс уыцы ну-йæ кæй райгуырд, уый нын куы амыдта, 
нæ? 
— О, Хаджи, о, — уæ фарн фынæй, фæлæ ныхас мæ фыртимæ 
кодтон. — Дæ сæр дын куы лæгъзытæ кодта йæ дынджыр къу- 
хæй. Цу, дæ дзаумæттæ аив æмæ йæм цом... 
— Мардмæ? 
— Мардмæ, мардмæ... Нæ тæрсыс? Ма тæрс — ныр дыл 
æнæхъæн иуæндæс азы æмæ æрдæг цæуы. 
Цы сыхы цард, уый зыдтон, хæдзар та — нæ. Бацамыдтой 
нын æй. Сæ фатерæй — фыццаг уæладзыджы — рухсы цъыртт нæ 
калди: зиан ма сæ сæрдыгон хæдзары горæты сæрмæ уыди... 
Бибоимæ нæдæр куысты æмбæлттæ уыдыстæм, нæдæр хæ- 
лæрттæ — афтæ æнæуи хуымæтæг зонгæтæ. Фæлæ мын-иу йæ 
уынд кæддæриддæр æхсызгон кæй уыд, уый æнæмæнг у. Айдагъ 
йæ бакаст дæр лæгæн цæсты цин хаста, йæ фæзынд-иу адæмы 
бабæрæгбонхуыз кодта. Уæдæ йæ лæджыхъæды миниуджытæ дæр 
зæрдæмæдзæугæ уыдысты, йæ цæугæ царды та æнæаипп, æнæ- 
фау ничи у. Йех, æмæ-иу, бæргæ, лæгæн йæ удæгасæй исты рæв- 
дауæн ныхæстæ зæрдиагæй зæгъынмæ рæдаудæр куы уаиккам! 
Уæд-иу, чи зоны, æмæ къаддæр фæсмон кæниккам, искæй цард 
(уæвгæ та, фыццаджыдæр, дæхи цард!) адджынгæнæн фæлмæн 
ныхасыл æлгъин кæй стæм, ууыл. 
Бибо тæхудиаг дæр æмæ табуйаг дæр уымæй уыд, æмæ йæ 
дзыллæтæ кæй уарзынц, уый зыдта, фæлæ йæхи схъæлæй, æнæ- 
рвæссонæй никуы æвдыста. Стæй арфæйаг дæр уымæй уыд, æмæ 
нын уарзынæн æфсон кæй кодта, бындур: хуымæтæг адæймагæй 
уæлдай ницы дæн æз дæр, æмæ мын-иу æхсызгон уыд, æцæгæ- 
лон бæстæты мын-иу Бибойæ фæсаууонмæ куы æппæлыдысты, 
уæд... 
Чи нæ амæлы æмæ ма нæ чи нæ амæлдзæни, фæлæ Бибойы 
зианы фæстæ Ирыстоны иумæйаг кæрт фæмæгуырдæр, фæасæст- 
хуыз куыддæр: Бибо дзы нал фаг кæны, йæ бынат дзагъырдзас- 
тæй аззад, арвгом джихæй, цыма дуне, цы йыл амбæлд, уый йæ- 
хæдæг дæр не ’мбары, уыйау. 
Ныр мæнæ ам, Тæмисчъы, мæ зæрдыл æнæнхъæлæджы куы 
æрбалæууыд, уæд цы ахъуыды кодтон... Кæд мæнæн дæр Ботъо- 
ты Æхсар йæ ирон уæздан ныхас былалгъæй нæ загъта, стыр 
зæрдиагæй мæ хуыдта, уæддæр мемæ, зæгъæм, Бибо фæцис, 
уæд... Уæд цыма æнæхъæн хъæубæстæн дæр цины бæрæгбон 
258 

уыдаид. Ноджы ма Хазбийы зарæг куы систаид, йæ зæрдæмæ- 
дзæугæ хъарм хъæлæсæй та йæ, йæ цæссыгызгъалгæ, куы зары- 
даид, уæд дзы уалæ хæхтæ дæр ма фæбузныг уыдаиккой. 
Йæ кад йæ разæй кæмæн згъоры фæндаггæрдгæ, уыцы дзыл- 
лæйы лæгтæй уыди Бибо дæр. 
Фæлæ та уæддæр æмæ уæддæр Ирыстон йæ нæртон хъæбул- 
ты дæр хъулон уарзтæй уарзы, хæрамгæнаджы хъулон уарзтæй. 
Мæ зæрдæ æмæ мæ зонд, чи зоны, æмæ кæлмхæрд сты, æндæр 
цæуылнæ ныццин кодтон, Артиллерийский уынг Бибойы номыл 
афтæ цырдæй, афтæ æвæстиатæй — раст ма цыма сæ каст æрмæ- 
стдæр уымæ уыд, æмæ куы фæзиан уаид! — кæй схуыдтой, ууыл?! 
Нæ, ме ’дзæстуарзонæй мæм ома æвгъауаг нæ кæсы йæ номыл 
уынг — кæй ном нæм хæссынц бирæ уынгтæ, уыдон чи сты, зæгъгæ, 
мин лæджы бафæрс, æмæ дын сæ дæс дæр нæ бацамондзысты. 
Уыцы кады аккаг сты, ууыл ма чи дзуры æрæджиауы хорзæ- 
хæй... 
Бибойæн йæ курдиат дæр йæхиау тæмæнтæ калдта, ирд уыд. 
Ирдæй иттæг ирд уыди, фæлæ... Куыд фæлмæндæр æй зæгъон, 
ныр цы зæгъинаг дæн, уый? Куынæ йæ зæгъон мæ хъуыды, уæд 
та былдауæн ныхæстæй уæлдай не сты мæ ныхæстæ. 
Кæд Бибо дзæвгар рольты ахъазыд кинойы дæр æмæ театры 
дæр, уæддæр дзы, æвæццæгæн æмæ, иу дæр йæ номгæнæн, йæ 
номхæссæн не ссис. Кæрæдзиуыл нæ бандæгъдысты, мæнæ Бало 
æмæ Отеллойау. 
Æмæ уæд махæн дæр, адæмæн дæр ома, æрттивæгтæ уарзы- 
нæй уæлдæр цыма не ’ххæссы нæ удхъомыс, нæ аивадæмбары- 
над. Уый азарæй нæма зонæм, нæма арæхсæм йæ цæфыл Ха- 
дзыйы хуызæттæн, цы аккаг сты, уыцы æмвæзадыл кад кæнын, 
бæрзонд уды бæрзонд кад. 
Ныр ма афтæ дæр зæгъын — зæгъын, уымæн æмæ мæ уырны: 
Бибо, йæ курдиат кæм райтынг кодтаид æххæстæй, кæронмæ, 
бындуронæй, ахæм ролыл нæ бафтыд, нæ бамбæлд — курдиæт- 
ты трагеди дæр æмæ æмткæй нæ аивады трагеди дæр уый у... 
Суанг ма Балойæн дæр, мæнмæ гæсгæ, сфæлдыстадон ахсджиаг 
цыдæртæ æнæ бакуыстæй, æнæ бафæлваргæйæ баззадысты... 
Куы йыл басæттон æргом, уæд мæ зæронд маст сног: абоны 
онг нæ бæрнон хъуыдыгæнджытæй иу æрхъуыдыгæнæг нæй 
æдзард хæстонты, æцæг стыр поэттæ Кочысаты Мухарбег æмæ 
Калоты Хазбийы; номхæссæн ирон лæг, нæ аивадон прозæйы 
бындурæвæрæг Секъайы; цъаммар дуджы амæддаг фыссæг, уæз- 
дæтты уæздандæр лæг Дзесты Куыдзæджы... Стæй ма артист- 
тæн сæхицæй дæр бирæты. 
Мæрдты мæ ма схъæрз, Бибо. 
Хадзы. 
Дзуццаты Аранбеджы фырт Хадзы-Мурат. 
Лæгдзинадæн дæр бирæ хуызтæ вæййы. Æндæр уæдæ дæ уар- 
зон адæмы дзæвгар фылдæр хай, сервилизмæй сæйгæйæ, табу 
259 

кæнæнт лæгхор тиранæн, табу кæнæнт мæнæ абоны æнæрай цар- 
ды ныййарæг коммунистон тугдойны утопийæн, ды та, ирон поэт, 
уыдоны ныхмæ цæхгæр æрлæуу æмæ сын сæ галиу зондахаст, сæ 
реакцион дунеæмбарынад сæ цæстмæ дар! Худ сыл æмæ сыл ку! 
Уæнд уыдæттæ, уæнд! Зонгæ та йæ æгæр хорз дæр ма кæныс, 
æмæ уыйадыл дæ адæмæн уарзон нæ, фæлæ æнæуынон кæй суы- 
дзынæ, кæй дæм схæрам, сфыдæх уыдзысты. Уæддæр, уыцы 
адæмæн сæхи хæрзæбоныл хъуыдыгæнгæйæ, ды дæ уаг нæ ивыс, 
нæ сæттыс, нæ цудыс алырдæмты, нæ тæрсыс ницæмæй æмæ 
никæмæй! Уыцы адæмæн сæхи сæраппонд! Де ’нахуыр уарзты 
ныфсæй ныфсджынæй. 
Хадзы уыди поэт, æмæ уый хъомысы ардыдæй æцæг хъæба- 
тыр, æцæг æхсарджын лæг. Йæхи удмæ хур бакæсын чи нæ фæ- 
уадзы йе ’мтуг адæмы мæт-сагъæсæй, ахæм хъæбултæй уыд йе 
’намонд-амондджын ирон уæзæгæн. 
Ахæм æмбæлттæй куы равдæлон вæййыс, дæ уд сæ фæстæ 
цъæлтæй куы аззайы, гæвзыккæй, уæд банкъарыс, уæд, дæхи 
æцæг сидзæрæй, зæхх æмæ арвы хъодыгондæй. Уымæн æмæ дæ 
лæугæ хох æмæ дæ цæугæ мæсыг уый у, æмæ дæ удæй-удмæ, 
зæрдæйæ-зæрдæмæ, зондæй-зондмæ чи æмбары. 
Уыцы цардыныфс æмгæрттæй иуы ном уыди Хадзы-Мурат, 
Хадзы... 
Нæ йæ зонын мæхæдæг дæр, ацы æнкъарæн мæм цæмæн фæ- 
зынди, цы бындур ын ис, уый. Фæлæ æнахъом сабийы зианыл 
куы риссай судзгæ рыстæй, уыйау у мæ утæхсæн Хадзыйыл дæр 
— цыма бынтон рæвдыдхъуагæй фæхъуыд йе ’мгæртты рæнхъæй, 
раст афтæ. 
Дзыллæйæн цымыдисаг чи уа, дзырды аивадæн та исты ахадгæ, 
ахæмæй нæ ахастдзинæдты цыма ницы уыд. Æрмæст цалдæр рухс- 
хæссæг цауы, рухс дæр айдагъ мæхицæн хæссынц, æвæццæгæн... 
Уæд ма уартæ æвзонг студент уыдтæн. Кæд мæнæй Хадзы 
нымадæй фондз азы хистæр йеддæмæ нæ уыд, уæддæр æм æндæр 
дунейæ æрцæуæг пехуымпарау кастæн — ахæм аргъуыцгæнæг 
цæстæй йæм Хъодзаты Æхсар æмæ Малиты Васойы ныхæстæм 
гæсгæ кастæн, уыдон-иу ын йæ поэзийæ дæр æмæ йæхицæй дæр 
арæх æппæлыдысты. 
Æхсайæм аз уыд, æнхъæлдæн. Проспектæй Бутырины уын- 
гыл æмдзæрæнмæ здæхтæн. Æмæ дын уалæ къуыбырæй уыр- 
дыджы мæ ныхмæ Хадзы-Мурат æрцæуы. Æхсар æмæ Васойы 
ахуырæмбал кæй дæн, æрмæстдæр мæ уымæй зыдта, стæй мæм 
уæвгæ дæр зонинагæй æндæр ницы уыди, фæлæ мæм уыцы зæр- 
дæхæларæй бахудтис йæ мидбылты — уыцы дард мидбылхудт мæ 
абон дæр ма тавы. Æмæ ма мæ тавдзæн, цалынмæ ма исты хорз- 
дзинад æнкъарынхъом уон, уæдмæ. 
Фæстаг азты сæрты куы фæкæсын Хадзымæ мæ мидзæрдæйы, 
уæд æй рæстæджы фæлмы хурдзастæй уынын, йе стыр нуар- 
джын цæсгом худгæ-райгæйæ, чысыл циныл дæр иттæг зæрдæбы- 
260 

нæй цингæнгæйæ. Æрмæст-иу уæддæр йæ зондджын цæстыты 
арфы æндзыгæй лæууыд алцыппæтæмбарæг æмæ алцыппæт уынæг 
æнгас, сусæггаг мидхъизæмар. Хорз зæрдæ, уарзæгой зæрдæ рæ- 
стæй æфхæрд куы баййафы, уæд уый вæййы ахæм фыдуавæры, 
ахæм дывæр масты ахæсты. 
Æмбæлтты къордимæ-иу хатгай бауадыстæм — фылдæр уал- 
дзæджы тæмæны, Сау цæугæдонмæ. Стыр фæндагæй цасдæр куы 
суайай хæхтырдæм, уæд уым иу уæрæх æрдузы рæбын зайы пæ- 
лæхсар æхсынцъы бæлас. Дидинæг ахæм тæмæн цæхæрæй фæка- 
лы, æмæ пиллон урс артæй цы кæныс — бæстæ йæ урс цинæй 
байдзаг кæны, цыма дун-дунетыл уый дидинæгкалдæй арфæйаг- 
дæр хъуыддаг никуы ницы æрцæуы, уыйау. 
Æмæ уартæ иу ноггуырд уалдзыгон бон уыцы буц бæласы 
бын рухс дунейы уындæй райгондæй лæууæм, гаджидæуттæ уа- 
дзæм, зæрдæхъæлдзæгæй æууæнчы ныхæстæ кæнæм — нæ иумæ 
дæр ома ахæмæй ницы ис, æмæ мах кæрæдзийыл цы нæ баууæн- 
дæм зæгъын. Хадзы куыддæр æфсæрмдзастæй бахуды, йæ сау 
цæстытæй зонды хорз рухс ракæлы, æмæ уымæ кæсын, йемæ 
иумæ худын æхцон у зæрдæйæн. 
Уый та Хетæджы дзуары бон уыдис. Иуахæмы мæ Хадзы йæ 
хъæбысы ныттыхта æмæ мын æнахуыр хъæрæй, лæгæн æрмæст 
йæхицæн лæгæй-лæгмæ цы фæдзурынц, уыдæттæ дзуры, ноджы 
йæ хъæлæсыуаг ахæм уыд, цыма кæмæдæр додойаджы æртхъи- 
рæнтæ кодта, уыйау: 
— Дæу мын галиузонд хонынц, о! Æмæ мæн та дæ зыгъуым- 
мæ, дæ галиу зонд хъæуы, о! Нæ мæ хъæуы мæнæ мæн та уыдо- 
ны рахиз æмæ раст зонд! Сæ хорз, сæ раст, сæ рахиз æмæ сæ 
ницæйаг зонд, о! Бамбæрстай? — æмæ мын мæ сæрæн — хафт, 
рæвдыды ахъаззаджы хафт. Уыдис æм ахæм миниуæг дæр, фæлæ 
йæ къух нæ рыст... 
Нæ рæстæджы æнæсæрфат зилдухæнты азарæй Хадзы фæха- 
уæццаг йæ райгуырæн уæзæгæй. Куыд рауад хабар, цы рауад, 
уыдæттæ æз бæлвырд æмæ бæстонæй нæ зонын æмæ сыл дзургæ 
дæр нæ кæндзынæн, фæлæ йын стыр зынтæй бафтыд нæ къухы 
ам цæрыны бар райсын — бузныг Камал æмæ Джыккайты Геор- 
гийæн. Цæгат Ирыстоны цы фондз азы фæцард — йæ царды кæ- 
ронбæттæн æлхынцъы азтæ, уыдон иуæй йæ хъысмæты удхайраг- 
дæртæ уыдысты, иннæмæй та йæ амондджындæр бонтæ — афтæ 
хæдбар-сæрибар никуыма уыд. Йæхиимæ ныхæстæ кæнынæн, йæ 
царды цаутæ æвзарынæн; йæ хъуыдытæ биноныг кæнынæн ын 
ахæм фадæттæ никуыма уыд. Уæвгæ та, лæгæн йе ’цæг амонд 
циу, уый йæхæдæг дæр нæ зоны. 
Стыр хæрзты бацыди Хадзы-Мурат ирон аив дзырдæн алы 
хуызты дæр — поэзийы дæр æмæ литературæ иртасыны хъуыд- 
даджы дæр. Не ’ппæт литературæмæ дæр цæмæй ног хуызы æркæ- 
сай, ома идеологийы сахсæнтæ æмæ хъадамантæй сæрибар уæв- 
гæйæ, уымæн дæр ныфс хъæуы. Æмæ та уыцы ныфс дæр Ха- 
261 

дзымæ разынди — Нигеры, Мысосты, Чермены, Георгийы æмæ 
иннæты сфæлдыстад æвзæрста æрмæстдæр аивады домæнтæм 
гæсгæ æмæ сын аргъ дæр кодта уыцы хуызы. Кæд не скъола, нæ 
литературон ахуырад — æмткæй нæ зондахаст цивилизацийы рæ- 
стадмæ рацæуинаг сты, уæд сын уыцы фæрнæйдзаг фæндагыл 
Дзуццаты Хадзы-Мураты критикон фæллæйттæ æмæ йæ граж- 
дайнаг лирикæйæ æнæ пайдагæнгæ нæй! 
Чи зоны, æмæ йæ зыдта, æнкъардта удгоймаджы сусæг æнкъа- 
рæнтæй, нымад бонты дуг ма йын кæй баззади цæрынæн-кусы- 
нæн, уый, æмæ дзы, фæллад циу, уый ферох: йæ кусæнуаты 
дуарæй дæ сæр бадар, æмæ та уартæ бады æмæ кæйдæр чин- 
гуытæ ногæй-ногмæ кæсы, æвзары, йæ хъуыдытæ фыссы æмæ 
фыссы — дзуры ивгъуыдимæ, абонимæ, фидæнимæ... 
Ирон кад æмæ ирон намыс. 
Æнусон царды цæсты, цымæ, уыдон дидитæ-бибитæ йеддæмæ, 
ау, ницы сты?.. 
Адæмы фосæмвæз хонын, фосæмвæз ныллæг кæнын, алцып- 
пæты тыххæй сæ азымы дарын, фауын, дæлдзинæг кæнын — нæ, 
æппæт уыдæттæн бирæ зонд нæ хъæуы. Фæлæ сæ стауынæн та, 
бынтон æнæаипп кæнынæн æмæ сын патриотон табутæ кæнынæн 
та уымæй ноджы къаддæр зонд хъæуы. Æмæ уымæ гæсгæ афтæ 
зæгъын, цымæ, растдæр нæ уаид: нæ алчидæр цы у, уый сты нæ 
адæм дæр, уый сты нæ дзыллæ дæр — Къоста дæр сты æмæ 
Хеста дæр. Иу кæцыдæр бæласы мыггаджы къох не стæм сыгъ- 
дæггондæй, фæлæ сау хъæд, пыхс æмæ æгæндæг. Уыйадыл нæ 
хъæстаг мачи макæмæй уæд, йæхицæй фалæмæ, йæхицæй 
æддæмæ. Æмæ мын уæдæ, дунейысконд хъулон ма уа, уымæ дæр 
мачиуал бæллæд — ахæм уыд, у æмæ уыдзæн. Уымæй гуыргæ у 
Бибойæн Бибойы кад, Хадзыйæн та... 
Хадзымæ цы хъæнтæ, цы аиппытæ уыд, уыдон ма бирæтæм 
дæр сты, мæнæ мæхицæй райдай æмæ кæмæйфæнды дæр фæу. 
Фæлæ йæм цы хорздзинæдтæ зыдтой зонæг адæм, уыдон та ай- 
дагъ уый исбон уыдысты, Хуыцау сæ рæдауæй иунæг уымæн 
ралæвар кодта. Сæ фæрцы ивддзаг никæимæ фæуыдзæн, стæй 
йын искæмæй баивæн дæр уымæн нæй, кæд уыцы гипотетикон- 
виртуалон исчи йæ лæгдзинады æууæлтæм гæсгæ хуыздæр уы- 
дзæни Дзуццы-фыртæй, уæддæр. Уæдæ ис, Сосело, ис «незаме- 
нимые люди»!.. 
Хадзыйы æфснайæн бон... 
Июны мæйы дзæбæх сæрд, мæ къона акæнайы рухсдзæсгом 
сæрд. Афтæмæй дæ фæрныг хæдзарæй дæ удæн æнæкæрон зы- 
наргъ æмгары мардмæ цæуыны цыдæй рахиз — йех, цард, йех... 
Цалынмæ къорд лæппуйæ Цæгатæй Хуссармæ нæ фыдохы 
фæндагыл цыдыстæм, уæдмæ æз мæ цæстæнгас хæхтыл, бæлæс- 
тыл, хицæн къæдзæхдуртыл, Æрра Доны уылæнтыл хастон — иу 
дзырдæй, цæуылдæриддæр мæ цæст хæцыд, уыдоныл æй фæс- 
тиат кодтон æмæ-иу мæхиимæ дзырдтон: «Æппæт адæттæ ма фæ- 
262 

стаджы фæстаг хатт кæй уыны, уый кæцæй хъуамæ зыдтаид Ха- 
дзы-Мурат, фæлæ уæддæр цыма ныр йæ цæстæнгас ацы дуртыл, 
доны уылæнтыл, бæлæстыл, хæхтыл æндæгъд-ныхæстæй баззад, 
уыйау мæм дзуры мæ зæрдæ. Æмæ нырæй фæстæмæ уырдыгæй- 
ты фæрсæгау кæсдзæни дунемæ, стæ-ма, мæ фæстæ цы бадæ, 
афтæ адджын æмæ ма мæнг дæ, зæгъгæ...». 
Ай-гъайдæр, нæ цæуынц мах хуызæн мардмæ æндæр рæтты: 
мæгуыр лæджы зианы, марды сынтыл чи схæца, уый не ссар- 
дзынæ, иннæ зианджын хæдзары мæрддзыгой адæмы бын зæхх 
æртасы — рагæй дæр цæстмæ кæй сты нæ хынцæны æгъдæуттæ, 
уый алчидæр зоны. Æмæ хинымæры хъынцъым кодтон, зæгъгæ, 
Хадзымæ, уæвæн ис, æмæ нывыл ма æрцæуа адæм — антистали- 
нист (æмæ кæм!), антикоммунист (æмæ кæм!), антипрезидент (сæхи 
къаннæг бæстæйы стыр президентимæ кæрæдзи рæстмæ нæ бам- 
бæрстой), æнæфæхæцæг, æнæсой поэт кæй хъæуы?.. Бæргæ, йæ 
фондз уæйыг фыртæй уæд та иу куы уаид нардуарæг... 
Хуыцауы тæрхонæн развæлгъау базонæн куыд нæй, афтæ ра- 
гацау нæй базонæн дзыллæйы зæрдæйы уаг æмæ зондæн дæр: 
Дзуццаты Хадзы-Мураты зианмæ айдагъ Дзуццаты зианмæ цæ- 
уæгау нæ, фæлæ комбæсты, хæхбæсты — æнæхъæн ирон адæмы 
зианмæ цæуæгау æрцыдысты дзыллæтæ. Мардæгъдау дзы куыд 
кодтой хистæрæй, фæсивæдæй, уый та Цæгатæн дæр бындуро- 
нæй фæзминаг у. (Зилгæйы, дам, иу сылгоймаг æрæджы афтæ 
батæхуды кодта: «Тагъддæр куы амæлин, цалынмæ ма ир сæ зиан 
æгъдауыл æфснайынц, уæдмæ!») 
Цыфæнды куы фæуа æмæ куыдфæнды куы фæуа, уæддæр та 
адæм иу лæгæй зондджындæр æмæ фендджындæр разынынц. Фæлæ, 
сæхицæй æппæт адæмы хъысмæтæн бардуæгтæ чи ’нхъæлы, уыдон 
телеуынæн фæрæзты нæ бауагътой мæрдæгъдаугæнгæйæ Хъодзаты 
Æхсар æмæ Малиты Васойы раныхæстæ равдисын. 
Цæй, Хуыцаумæ згæ ницы кæны... 
Кæмæндæрты зæрдæхалæн хъыг ма уæд, фæлæ Хадзы йæ рай- 
гуырæн хъæуы уæлмæрды кæй æрцыди ныгæд, уый мын кæмдæр 
æхсызгон дæр ма у — уымæн, æмæ иугæр дæу дунемæ раттыны 
аккаг кæм уыди дæ ныййарæг зæхх, уым де ’нусон хæдзарæн дæр 
хъуамæ бæзза. Куы йæ зонæм: чидæртæ раздæр суанг мавзолейты 
аккаг дæр ма фæкастысты адæммæ, æнæнымæц цыртдзæвæнты, 6о- 
ныфæстагмæ та... 
Удрыстæй фæфыстон адæттæ, стæй коммæ Ныхасы Уастыр- 
джийы кувæндонмæ æрцыдтæн. Кæсын хæхтырдæм, Хуссар Ирыр- 
дæм, Хадзы-Муратырдæм... 
Уыцы æнамонд бон Хадзы зианы æгъдауы фæдыл ацыди сæ- 
химæ. Бахæццæ, бахуыссыди фæлладæй. Æмæ — нал райхъал. 
Æнустæм сæхимæ баззад. 
Искæй къаддæр куы тыхсын кæнид, ууыл-иу архайдта кæд- 
дæриддæр. Йæ адзал дæр ын уыцы хорзы бацыди: тухийаджы 
ласинаг нæ фæцис йæ мард. 
263 

Баззад уа-а-а-ртæ уым, сæхимæ, хуссары. Афтæ загъд ын уыд 
уыцы æмгъуыдыл, ницы йын у мах бон... 
Фæлæ уæддæр æмæ уæддæр лæг йæхимæ домбай ирон лæг æмæ 
поэты цур цыдæр азымджын цæмæн кæсы, цæмæн — и, цæгат Ир? 
Æмæ, и, нырма уал хуссар Ир? 
01.08.00 
НÆХИОНТÆ 
Санаторийы æнæнизæй йæ фæллад чи уадзы, ахæм сывæл- 
лæттæ дæр ис, скъоладзаутæ кæстæрæй хистæрмæ уæллаг дыууæ 
уæладзыджы дзаг сты. Ис сын хъомыл адæмæй раздзæуджытæ 
æмæ цæстдарджытæ дæр, мæнæ-иу кæддæры ногдзаутæн куыд 
уыд, афтæ. 
Бонсауизæрмæ доныбыл дæлвæзы фæхъазынц, сæхи фæна- 
йынц — сæ кармæ гæсгæ сыл куыд фидауы, афтæ сæ хъæр-арал- 
лойæ бæстæ сæ сæрыл сисынц. Лæппутæ хылтæ дæр авæййынц, 
уæдæ нæ. Мæнæ ЧП кæй хонынц, уый дæр дзы рауади: хистæр 
чызджытæ æмæ лæппутæ уырыссаг арахъхъæй сæхимæ чысыл 
базылдысты, æмæ сæм уыйадыл сæ царды бæлвырд фæткы до- 
мæнтæ æгæр къуындæг фæкастысты æмæ цыдæр арæнтæй ахыз- 
тысты, сабитæн конд арæнтæй. Йæ фæстиуæг — феддæдуар сæ 
кодтой. 
О, æмæ уыцы сывæллæттæ бон æртæ хатты хæрынмæ куы 
фæцæуынц къордтæй рæнхъгай-рæнхъгай, уæд цыдæр æнахуыр 
маршы хъæртæ фæкæнынц уырыссагау, иуахæмы сæ Къостайы 
«Балцы зарæг» дæр райхъуыст, уый дæр дæ къæхтæ раст аразы- 
ны охыл. Иу ныхасæй, муштра йæ ахуыр нæ уадзы! 
Гъемæ та дын иу бон куыд фæцæйцыдысты, сæ зомбигæнæг 
стихтæ хъæргæнгæйæ, афтæ мын зæронд лæгтæй кæцыдæр загъ- 
та (номæй йæ барæй нæ амонын, уымæн æмæ карджын адæмæн 
сæ фылдæр уый зондыл хæст сты): 
— Адонмæ кæсгæ-хъусгæйæ та мæ зæрдæмæ советон рухсы 
цъыртт ныккæсы, цыма та нæхионтæ æрбацæуынц, уыйау! 
Нæхионтæ... 
Уæд махонтæ та кæцытæ сты, махонтæ? 
Уый цалынмæ сбæлвырд, сбæрæг уа æнæивддзагæй, уæдмæ 
паддзахадæн дæр æмæ æхсæнадæн дæр абоныккон цæсгом нæ 
уыдзæн. 
12.08.00 
ÆЗ ЦЕЛЫЙ ОСЕТИН ДÆН 
Хураууон дыууæ чысыл лæппуйы хъазынц. Сæ мадæлтæ сæм 
иуварсæй сæ хъус дарынц. Сабитæм хæстæгдæр бацыдтæн æмæ 
сæ фæрсын: 
264 

— Иронау зонут? 
— Æз зонын, — зæгъы сæ иу, бурхил. Иннæ мæм æнцад кæсы, 
цыма мæ хорз æмбары, уыйау, фæлæ йæм мæ иударон фарстæн 
дзуапп дæттын нæ цæуы — фæлмæцыд дзы у... Бакастæй та сау- 
лагъз, саудзæст, саухил. Бурдзалыджы йæ номæй бафарстон. 
— Азæмæт. 
— Ды хорз лæппу дæ, Азæмæт. 
— Мæнæ уый та Костик у. Краснодары цæры. Æмæ Костик 
половинæ ирон у, æз та целый осетин дæн. 
— Хорз загътай... Æмæ скъоламæ та нæма цæуыс? 
— Осенью бацæудзынæн. 
— Фæззæджы ома. 
— О, фæззæджы. 
— Æмæ кæцон дæ? 
— Уæлæ владикавказаг. 
— Горæтаг, зæгъгæ, дзурын хъæуы. 
— Горæтаг, — загъта та коммæгæс-уисæнгæнагæй, фæлæ йæм 
ахæм дзуапп бынтон раст нæ кæсы — далæ Алагир дæр горæт 
куы у... Æмæ бафтыдта йæ дзуапмæ: — Владикавказы горæты 
горæтаг! 
— Уæд та дзæуджыхъæуккаг зæгъын хъæуы. 
Фæлæ та ныр дæр йæ зæрдæмæ цыдæр нæ цæуы. Йæхион та 
тæры: 
— Дзæуджы... Дзæуджыгорæтаг! 
— Маладец, мæлдзыг! Ахæм зондджынæй дæ мыггаг та кæмæй 
У? 
— Уртаев... — Иронау æй куы зæгъид, уый йæ фæнды æмæ 
йæхимидæг ууыл тухитæ кæны. 
— Иронау куыд дзургæ у дæ мыггаг, уымæй дæ бабайы ба- 
фæрсдзынæ, хорз? 
-О. 
— Бирæ цæр! Мæнæ Костик дæр æнæхъæн осетин суæд, це- 
лый ирон. 
Фæстæмæ сæ хъазыныл фесты. 
Фæссихорæй Азæмæтмæ йæ фыд бæрæггæнæг æрбацыд. 
«Аудийæ». Азæмæт æй, мæнмæ амонгæйæ, цæмæйдæр фарста... 
28.07.00 
ТАЛАÆНДЗАЛМ 
Къуындæг-æнгомæй къудзийау æрзадысты æхсæр, æхсынцъы 
æмæ тæрс. Чидæр, æвæццæгæн, садзгæ æхсынцъы ныккодтаид, 
иннæтæ та йæ фарсмæ хæдæвзæрдæй æрзадысты æмæ сбæлæстæ 
сты. 
Æхсæр уыцы рæхснæг тала æндзалмæй хæрдмæ фæцыд. Иу 
цыппар метры дæргъæнæй фидар хъил уыдаид, йæ зæнг белы- 
265 

хъæдæй зына-нæзына ставддæр. Фæлæ уырдыгхъæдæй бахус кæд- 
дæр æмæ ныр фембыддзæф, йæ цъар лæбыры. 
Афойнадыл æм ничи фæкомкоммæ æмæ бынтон дзæгъæлы 
фесæфти сæрыстыр æмрастæй... 
29.07.00 
ДИДИНДЖЫТЫ ПУЦАЛ 
Дон-дон тæккæ былгæрæтты дурдзуан цыдтæн — доны ны- 
гъуылдæй чысыл уирагдуртæ сæ аив хуыз куыд скалынц, уымæ 
кæсынæй нæ фефсæдын. Стæй, кæд дæ амонд ацæуа, уæд кæнæ 
æнахуыр нывимæ дур ссардзынæ, кæнæ истæй хæрзæнгæс, кæнæ 
та суанг хуынкъ дур дæр ма! 
Æрра Дон мæгуырау разынд ахæм хæзнатæй. Уыйхыгъд бам- 
бæлдтæн цалдæр уæрæхчъил хурдзаст дидинæгыл — ромашкæ- 
тыл (æвæццæгæн, æхсынчъыхос лыстæгдæрты хонынц, мæнæ 
хæмпæлау арæх чи зайы, уыдоны). 
Æртыдтон сæ хъавгæйæ, сæ бындзæфхад уым куыд баззада- 
ид, афтæ — кæд, зæгъын, уидагæй зайынц, уæд сæ мыггаг нæ 
сыскъуыйдзæн, ома æз æрдзы хъыджы нæ бацæудзынæн. 
Чысыл дæлдæр сакъадахыл хъæзджыны зади пухдымæгджын 
кæрдæджытæ — мæ дидинджыты пуцалæн ахъаззаджы уæлæмха- 
сæн фæлыст. Мæхи абæгъæввад кодтон æмæ сакъадахмæ уæр- 
джытæм доны бауадтæн — Æрра Дон æрмæст æрра дон нæу, 
фæлæ ма æцæг цъитидонау уазал дæр у, — æмæ æртыдтон кæр- 
дæджытæй. Æмæ дидинджыты баст æцæгдæр диссаджы рæсугъд 
фæаив, раст паддзахы чызджы уаты дæр сфидаудзæн. 
Æнæфенд хохаг лæг дæн æмæ кæддæриддæр дидинджытæ мæ 
къухы цыдæр æфсæрмдзастæй фæхæссын, къæмдзæстыгхуызæй, 
цыма, нæлгоймагыл цы нæ фидауы, ахæм фидиссаг хъуыддаджы 
бацæуын... 
Мæ размæ сылгоймæгты къорд фæци, дæлвæндаджы суадонмæ 
цыдысты. 
— Цы дзæбæх букет æм и, цы! Йæ бонæй уа кæмдæр чидæр! — 
худгæбылæй бакодта сæ иу, æрыгонæй æнæнтыст цъæхдзаст чызг 
чи уыдаид, ахæм. 
Æз æм дидинджытæ æнæдзургæйæ бадаргъ кодтон. Уый раз- 
дæр фæкуыддæрау, цыма æцæгдæр кæйдæр амондмæ фæныхыл- 
дта, уыйау, стæй сæ уæддæр айста: 
— Бузныг... 
— Хæлар дын уæнт — дæ хай уыдысты, æвæццæгæн, æндæр 
никæй. 
Дыккаг бон райсомæй æз дæр суадонмæ ныццыдтæн. Æмæ 
дын... Æмæ дын мæнæ мæ буц дидинджытæ къæхты бын цъæл- 
тæй-ссæстæй лæууынц — кæуынц. Фыццаг раст мæ зæрдæсæр 
асау, стæй мæм æнахуыр хъуыды фегуырд, æмæ сылгоймагæн 
266 

йæхицæн фæтæригъæд кодтон: чи зоны, æмæ йын мæ дидинджытæ 
æнæнхъæлæджы йæ зæрдæйы рагон хъæдгом фæцагайдтой, æмæ 
йæ рох рыст сног... 
30.07.00 
БÆЛАСЫ ЗÆНГ 
Нæ хъуджы Зилгæйы хъæуысæр хизæнæй куы ’рцæйтæрын, 
уæд уыцы иугæндзон уæлмæрдты раз тутабæласы зæнгыл йæ 
бæрзæй хъуамæ фæхафа-фæныха. Тута хъайваны стæвдæн сси, 
уидагæй дæр тыхджын у æмæ хъуджы знæт рахаф-бахафæй йæ 
бындзарæй не ’нкъуысы. Зæнг ныхæнырдыгæй сæрттывта, слæгъз, 
фæсырхбын згæхуыз. Йæ цъары зыхъхъырты ранæй-рæтты ныс- 
сагъдысты хъуджы хъуыны æрдутæ. 
Нæ хъуг ыл йæхи куы фæхафы, уæд бæлас цыма йæхицæй 
ныббузныг вæййы, афтæ мæм фæкæсы. Стæй дзы цыма нæ хъуг 
дæр разыйæ баззайы. Æз та, адæймаг, сæ цуры æцæгæлонау фен- 
къарын мæхи: уыдон мæнæй фылдæр бавæййынц æрдзæн, сæ 
кæрæдзийæн... 
Фæрв йе ’намондæн æрзади суадонмæ æруайæн къахвæндаджы 
тигъыл. Дæлвæндагмæ цæугæйæ дæр æмæ фæстæмæ уæлæмæ здæх- 
гæйæ дæр алчидæр æнцойы охыл фæхæцы фæрвы зæнгыл — йæ 
цъар слæгъз, мынæг æрттывд кæны. Йæ сатæг буармæ бавналын 
æдзухдæр æхсызгон вæййы. 
Фæлæ дын абон фæкомкоммæ дæн бæласы зæнгмæ. Кæддæр, 
бæлас ма таладæр куы уыд, æрыгондæр ома, уæд ын иу сæр- 
джын чидæр йæ зæнгыл кæстæр æнгуылдзы стæвдæн тел куыр- 
мæлхынцъæй сыздыхта, йæ иннæ кæрон та йын æндæр бæласмæ 
бабаста — ныр адæм уæлæмæ-дæлæмæ телыл хæцгæйæ цæудзы- 
сты æмæ уыцы сæрджынæн арфæтæ кæндзысты... Тел асасти, 
цæг бæласыл æнахъинон æлхынцъæй баззад æмæ нынныхст йæ 
удæгас буары, ныххурх æй кодта. 
Уыцы бонæй фæстæмæ фæрвбæласы рæзты цæуын æфсæрмы 
кодтон, цыма йыл уыцы æрвæдзæг комкоммæ æз бакодтон, уыйау. 
Уæвгæ та афтæ дæр у: æз уыдтæн, æз, адæймаг, уæдæ чи?.. 
01.08.00 
ГЪÆЙ-ДЖИДИ!.. 
Чысыл рæстæг дæр — дыууæ боны дæр фæуæд! — хибарæй 
куы аззайыс дæ бæрныгонд куыст, дæ бинонтæ, дæ хорз æмгæрт- 
тæй, уæд дыл дæ царды мысинæгты зæй ранкъуысы. Сæ иутæ 
кæддæры амондхъæстæ бонты рухс фæхæссынц, иннæтæй зæрдæ 
ныккæрзы, ныхъхъæрзы, аннæтæ та, Пушкины загъдау, рухс- 
дзæф хъынцъым вæййынц — светлая печаль... 
Æмæ уæд, хæдбар-хибарæй, ныттæхуды кæныс зæрдæйы бы- 
267 

нæй, сæнттæцæгъдæн бæллиц дын кæй у, уый кæд фæзоныс, 
уæддæр: 
— Гъæй-джиди, æмæ дæ дæ рагъы æмæ гуыбыны мæт, дæ 
бинонты дарыны мæт ма ’вдæрзæд æмæ уый охыл æрвылбон куы- 
стмæ ма цу, фæлæ дын хуымæтæджы нывыл цардфæрæзтæ-фа- 
дæттæ ма уæд, ма, цæмæй иудадзыгдæр гæххæтт æмæ фыссæн- 
гарзимæ дзырддзуаны куыд цæуай — æхцон æмæ стыр тухиаджы 
дзырддзуаны! 
Уæд та-иу, йæ фыссæнсисы фæрцы йæ къухы исты ахадгæ, 
исты рæгъмæ хæссинаг аивадон уацмыс ныффыссын кæмæн бан- 
тысти æмæ дзы йæ курдиаты сфæлдыстадон хъомыс æнæдызæр- 
дыггаг уырнинагæй чи равдыста, уæд та-иу уыдонæн куы уаид 
ахæм уавæртæ... 
Хъуамæ ахæм курдиаты хицауы æхсæнад сæхæдæг ма уадзик- 
кой æндæр куыстытæм, къæбæрамал куыстытæ кæнын. Хуыца- 
уæй дæр тæригъæд у, Хуыцауæй — стæй худинаг: уый дын, 
дзыллæ, дæ амондæн, дæ адæймаджы амондæн, курдиат — сызгъæ- 
рин ралæвар кодта, ды та дзы æмбæлгæ хуызы пайда кæнынмæ 
нæ арæхсыс! 
Нæ, мæ ныхас, мæнæ мыдыбындзыты æлдарæн цы цард ис, 
ахæм цардыл нæ цæуы. Бухъ цардыл, ома, æвæлмон, æввонгхо- 
рæй. Фæлæ ахæм лæгæн, йæ хæдзары мидæг сфæлдыстадон ку- 
ыст кæй кæны, тухиты тухийагдæр, фыдæбæтты фыдæбойнаг- 
дæр куыст, уый тыххæй йын æхсæны-паддзахады фæрæзтæй 
нывыл цардваг мызд фид... 
Ахæм фæтк и, зæгъæм, ахуыргæндты куысты: наукæйы фæл- 
лойгæнгæйæ чидæр исты темæйыл дæс азы куы фæбада, уæддæр 
йæ мызд цæуы (цас хорз сты абоны бон сæ царды уавæртæ æмæ цас 
наукæ у сæ наукæ, уый æндæр ныхас у, хъуыддаг принципы мидæг 
ис). Фæлæ, зæгъæм, фыссæг уыцы дæс азы ног «Война и мир», ног 
«Ирон фæндыр» фысгæйæ куы фæбада, уæддæр æй куыдзы хъуы- 
ды дæр ничи æркæндзæн, сыдæй куы мæла, уæддæр. 
Æцæг сæнттæ куы цæгъдын ай: ныр дын ахæм цыт-кад кæнын 
куы райдаиккам хъуыддагæй, уæд та нæм, хæрзаг, бæстæ паддза- 
хады хардзæй даринаг-хæссинаг курдиæттæй байдзаг уаид: ма- 
хæн нæ иунæг хорз зонгæ цард æрмæстдæр хæраймаг цард у, 
æндæр нæ зонæм æмæ, æвæццæгæн, нал базондзыстæм нæ удæ- 
гасæй. Фæлæ та, ау, дзæнæты дæр иутæн дзæнæтондæр бынæттæ 
ис? Цæй, раздæр уал уырдæм бахауын хъæуы... 
30. 07.00 
ТАБУ, СЫЛГОЙМАГ, ТАБУ! 
Бынæтты фæстауæрцы охыл уыдзæн, æндæр нын уæдæ хæ- 
рæндоны нæ дыууæ фынджы цæмæн баиу кодтой — цыппары 
бæсты астæй бадæм. 
268 

Хæргæ-хæрыны дæр рауайы исты ныхас, уæдæ нæ рауайы. 
Нæ фынгæмбал сылгоймæгтæй та иу — Надеждæ Михайловна йæ 
ном — кæмыты уыд сæумæрайсом, уыдæттæ нымайы. Æппындæр 
æм, зивæг циу, уый нæй, исты фенынмæ, исты базонынмæ — зыд 
æмæ кæрæф, æнæнцой адæймаг. Иу ныхасæй, хæлофæй цæры, 
йæ дæргъвæтин царды йын цы нæ бантыст, цыма уыдон баййа- 
фыны, баххæст кæныны фæнды бацыд, уыйау. 
Иннæ сылгоймаг, æрыгон, Иринæ Хакамадæйау йæ сæр цы- 
бырæлвыд, стæй уыйау бæрзонд æмæ хæрзконд дæр у, гъе, æмæ 
дын уый, зæронд усмæ амонгæйæ, афтæ куы бакæнид: 
— Йæ зæрдæ ма, тæхудиаг нæу, цас цыдæртæ агуры æмæ 
зæгъы! Мæн та царды æппындæр ницуал æндавы ныридæгæн... — 
Æмæ ахæм зæрдæсаст уыд йæ хъæлæсы уаг, æмæ йæм раст кæугæ- 
æрдиаггæнгæйæ бацу, мæнæ дæ цардуалдзæджы куыд атæгæр дæ 
уд, зæгъгæ. 
Ницы йæм сдзырдтон, мæ цæстæнгас дæр ыл нæ афæстиат 
кодтон — барæй: уадз æмæ æнхъæла, йæ ныхæстæ йын ницæмæ 
æрдардтам, зæгъгæ... 
Изæргæрæтты Ныхасы Уастырджийы карст къæдзæхы иуварс 
нæудзар фахсмæ ссыдтæн. Æмæ ам, мæ алыварс, алыхуызон ди- 
динджытæ бæркадджын арæхæй куы ауыдтон, уæд цыдæр æгъда- 
уæй мæ зæрдыл нæ фынгæмбал æрыгон, фæлæ царддомд сылгой- 
маг æрбалæууыди. Стæ-ма, зæгъын, æртонон ын дидинджытæ, 
кæд ын фехсызгон уыдзæн, уæд та... 
Æмæ дын дидинджыты дæстæджы ’хсæн хæрæгсындзы рæ- 
сугъд цокора дæр куы фæкæнин — ома царды дæр арæх афтæ 
рауайы, æххæстамондджын нæ ничи у, алкæмæ дæр нæ ис йæхи 
зæрдæйы сынчъытæ, йæхи дудгæтæ æмæ хъæрзæнтæ... (Кæнæ 
та æндæр символхæссæг дидинджыты баст дæр ис скæнæн: хæ- 
рæгсындзыты ’хсæн иу дидинæг батух — ома иу боны фæндагыл 
цардыл стырзæрдæ кæнын нæ хъæуы, къæвдайы фæстæ та хур- 
бон дæр кæндзæн...) 
Цалынмæ фæстæмæ санаторимæ здæхтæн, уæдмæ дзæбæх 
æрталынггæрæттæ. Афтæмæй та чызг-сылгоймаджы нæдæр ном- 
мыггагæй зонын, нæдæр, кæцы уаты цæры, уый. 
Кæрты мæ размæ фæци Калоты Харитон. Мæ дидинджытæм 
мын дисгæнæгау кæсы. Цы фенхъæлдтаид, мæгъа, фæлæ æз мæхи 
рæстытæ кæнынмæ фæдæн: 
— Мæнæ абон нæ фынгæмбал сылгоймæгтæй иуæй ахæм зæр- 
дæцъист ныхæстæ сирвæзт, æмæ йын кæд тæригъæд нæ фæкод- 
тон. Æмæ йын, зæгъын, ацы хæмпæлтæ... — Æмæ, чызг-сылгой- 
маг бакастæй цыхуызæн у, уый йын амонын. 
— А-а-а, æз æй куы зонын! Йæ ном Светланæ у, йæ мыггаг 
та... — Æмæ дын мын ме ’рдхæрдтæй иуы мыггаг куы зæгъид. — 
Дæ лымæны æрвад хо у... 
Дидинджытæ Светланæйæн кæмæндæр барвыстон. Дыккаг бон 
мын аходæны рæстæг уырыссагау арфæ ракодта: 
269 

— Спасибо. Хоть и неожиданно, но было приятно. Я поняла, 
что это в ответ на мою вчерашнюю жалобу... 
Сахат цыдæр рауадаид, афтæ æнæбары иу ныв ауыдтон: Свет- 
ланæ сæ уаты балкъонмæ рацыд æмæ, айдæнмæ кæсгæйæ, йæхи 
аивтæ кодта. Æз фæкъæмдзæстыг дæн, тагъд-тагъд мæхи иуварс 
айстон. 
Табу дын, сылгоймаг, табу, — дзырдтон мæхимидæг. — Ды 
æнæрай хъысмæтæн сæттын куы бакомай, уæд ма махæн та, тæс- 
сондуд нæлгоймæгтæн, ныфсы хос чи уыдзæни, нæ тых дывæр- 
гæнæг?.. 
30.07.00 
ИУ РЫНДЗÆЙ ИННÆМÆ, УÆЛДÆРМÆ 
Ныхасы Уастырджийы кувæндоны къæдзæхы карсткъул 
æхсызгон дисы æфтауы йе ’рдзон тызмæг рæсугъд уынд æмæ 
скондæй. Ноджы ма йæ тæккæ цъупмæ, иу рындзæй уæлдæр 
рындзмæ хизгæйæ, куы схæццæ уай, уæд та уæлдайдæр... 
Фæлæ уал раздæр дыууæ ныхасы уыцы къулмæ фидаргонд 
урс згъæрæй арæзт Уастырджийы сурæты тыххæй зæгъæм. Хъуы- 
дис æй кæнын æви нæ хъуыдис, аивадон æгъдауæй бæззон у æви 
нæу — æппæт уыдæттыл нæу мæ хъынцъым. Æрмæст, кæд ма 
дызæрдыджытæ кæныны бар ис, уæд æз дæр мæхицæй зонд- 
джындæрты бафæрсинаг дæн цæмæйдæрты. 
Цымæ ирон мифологон Уастырджи æмæ Георгий Победоно- 
сец-драконоборец исты бавæййынц кæрæдзийæн? Стæй, дам, 
уæвгæ дæр Уастырджи Уас Георги нæу, фæлæ — Уас Тарги! 
Мæнæ ацы хабар та куыд у æцæджы æгъдауæй: Георгий По- 
бедоносец, дам, цы залиаг калмы мары йæ арцæй, уый муртаккаг 
дины символ у. Ау, кæд афтæ у, уæд муртаккаг кувæндоны, уыр- 
нынады охыл табугæнæн бынаты чырыстон дины сыгъдæг дзуа- 
ры цыртдзæвæн цы ’гъдауæй фидауы? Алы дин дæр йæ равзæр- 
дæй фæстæмæ уырнынады ныхмæ куы вæййы! Иу — вера, иннæ 
— верование, суеверие, ома мæнгуырнынад. 
Цæй, мах та нæ фырахуыргондæй æмтъеры æмæ арвистон цынæ 
кæнæм... Фæлæ кувæндон аивы æгъдауыл аивгæнджытæ дæр ис: 
диссаджы фидауц систæ дзы амайынц æмбисыл саст дойнагдур- 
тæй сомихаг сисамайджытæ... 
Хъæдæмбæрзт къуылдымыл уæлæмæ хохмæ куы цæуай, уæд 
цасдæры фæстæ схæццæ уыдзынæ фыццаг рындзмæ, иу-фæн- 
дзай метры бæрзæндæн у. Акæс-афæлгæс уырдыгæй хæхбæсты 
дунемæ, æмæ та дæм ногæй бахъардзæни, куыд æмбисонды рæ- 
сугъд, куыд алæмæты диссаг у нæ гуырæн-цæрæн зæхх, æмæ 
куыд худæг, куыд тæригъæддаг у адæймаг, уый. Æндæр уæдæ 
нæдæр Хуыцауы лæвар — зыбыты лæвар! — цардæн зонæм аккаг 
аргъ кæнын, нæдæр лæгыл æппæтæй æнувыддæр мæлæтæн: нæ 
270 

фæсхъус куы фæулæфы, уæддæр ма нæм дардæй фæзыны æмæ 
нæ Хуыцауы цæстытæм бакæсынмæ нæма февдæлы. 
Рындзæй фæлгæсыс, æмæ зæрдæ йæхи риуы къулмæ балхъи- 
вы — иуæй фырдисæй, иннæмæй фыртæссæй-фырадæргæй: иу 
санчъех ма акæн, æрмæстдæр иунæг санчъех æмæ ма, къæдзæхы 
былæй æмраст бынмæ тæхгæ-хаугæйæ цы фондз секунды цыдæр 
ацæрай, уый — дæхи, стæй... Иу рæстæмбис санчъех ма баззад 
ацы мæнгуд рухс дуне æмæ иннæ æнусон мæйдар дунейы æхсæн 
— уыцы хъуыдыйæ авæры зæрдæ сисбын, уыцы хъуыдыйæ! Æмæ 
мæнæ цы амонды хорз у мæгуырæй дæр цæрын!.. 
Иу-дæс æмæ дыууиссæдз метры та суай исты амалæй, æмæ 
дын мæнæ ног фæлгæсæн рындз. Арвмæ бæрæг фæхæстæгдæр 
дæ, дуне дæр зынгæ фæуæрæхдæр. Æмæ — диссаг: зæрдæ фен- 
цойагдæр, фæуæндондæр, йæхи фыццагау тæппудæй нал æлхъи- 
вы риуы мидгуыдырмæ. Стæй куы асхъиуис былхауæнæй, уæд- 
дæр ахæмæй цыма ницы æрцæуид, цыма афтæ æмбæлы, асхъи- 
уын-атæхын, иугæр бæрзондмæ кæм схылдтæ, уым... 
Фæлгæсыс та ацы рындзæй дæр, æмæ дæ ирон цæст не ’фсæ- 
ды, дæ ирон риу нæ дзаг кæны дæ ирон дун-дунейы уынд æмæ 
кондæй, кæмдæр дæ уды зонды мидæгæй та иу хъуыды фæрæ- 
хой-фæрæхой кæны: æмæ ды ацы ирон дунейæн йæ аккаг удгой- 
маг дæ, мæнæ ды, и?.. Нæ дæ — æндæр дын де сфæлдисæг тæхы- 
ны æрдзон фæрæзтæ дæр раттаид ацы базырмондаг бæстæйы!.. 
Схæццæ дæн тæккæ бæрзонддæр цъупмæ. Рындзыты рындзмæ. 
Æмæ — æнцад лæуу, æнцад кæс, æппындæр мацы дзур. 
Æрмæстдæр иунæг хъуыддаг фидауы ацы бынаты: арвимæ 
цæстæй-цæстмæ лæугæйæ табу кæн дæхимидæг, кув дæхимидæг 
Хуыцаумæ. Æмæ кæдæй-уæдæй сабыр цин кæн, удгоймæгты ’хсæн 
адæймаг кæй дæ, ууыл. 
31.07.00 
УЫЙ, ДАМ, АПОКАЛИПСИС У 
Ардæм, Тæмискъмæ, цæугæйæ, горæты «маршруткæйæ» 
Танкмæ куы ’рхæццæ дæн, уæд дын фистæг адæммæ дæр æмæ 
æвæджиауы арæхæй тындзæг фæсарæйнаг машинæтæм дæр куы 
фæкомкоммæ уаин. Æнахуыр хуызы сæм фæкомкоммæ дæн, æна- 
хуыр хуызы: уыдонмæ кæсгæйæ, мæ риу куыддæр ауазал, мæ 
зæрдæ стыхст-скатай, мæ зонд бацахсæгау кодта, бæрæг исты 
хъуыды нал ахста. Схъуырдухæн дæн ме ’нахуыры уавæримæ. 
Тынгдæр мæ тухæнæй уый мары, æмæ циу, цы мыл амбæлд, уымæн 
кæй ницы ’мбарын. 
Стæй дын мæхæдæг мæхи сабыртæ кæнын куы райдаин, ме 
’нкъарæнтæ цы сты, уый дын мæхицæн дистæгæнгæйæ дзурынмæ 
куы фæуин: «Афтæ мæм кæсы, цыма æз адонæй, далæ уыцы 
адæмæй нал дæн, цыма сын æппындæр ницы бавæййын. Стæй 
271 

цыма сæхæдæг дæр — фистæгонæй дæр æмæ бæхджын-машинæ- 
джынæй дæр — сæхæдæг дæр цыма фецæгæлон сты æрдзон ду- 
нейæн. Ноджы цыма æрдз йæхæдæг дæр, суанг зæххон æрдз 
æнæхъæнæй дæр цыма дзæгъæлгæрахæй фæзынд, Дунесфæлди- 
сæг-Скæнæджы æвастæй. Хъæугæ та æппындæр цыма ницæмæн 
кодта галактикæйы уазал къуырфы мидæг — искуыдæр ма цъенгæ 
ихы уæлæ хуры рæвдыдуарзаг дидинæг фидауы? Гъе, уымæ гæсгæ 
бирæ цæрæнбон нал и далæ уыцы адæм, уыцы машинæтæ, уыцы 
зæххон дунейæн — хæрзцыбыр рæстæг ма сæ тавы Хуыцауы хорз 
зæрдæйы хъарм, нымад бонтæ раст... Сайды фестæм, адæм, сай- 
ды! Дунемæ нæ æрмæстдæр уый охыл рауадзы нæ Раттæг, цæ- 
мæй йе ’ххуырст кусджыты хуыздæр кусæг — Удхæссæг æгуыст 
ма уа! Цы уд ахæссы, цы уд стоны Удхæссæг, уый цас хуыздæр 
вæййы, æнæтæригъæддæр æмæ сыгъдæгдæр, царды аккагдæр, 
уыйас ын æхсызгондæр вæййы, уыйас тынгдæр фæцин кæны йæ 
амæддагыл. 
О! Хорз, фæуæд афтæ дæр æмæ уфтæ дæр, фæлæ мæнæн 
адон цавæр æнкъарæнтæ сты, адон? Уый, ау, æцæгдæр дунейы 
сæфт æрбахæстæг, æмæ йæ æз æппæты разæй банкъардтон, и? 
Уый у АПОКАЛИПСИС? 
Фæцæйхуыдуг кодтон, фæцæй. Æххуысагур ме ’мвæндаггон- 
тæм бæргæ бакæс-бакæс кодтон, фæлæ мын цы сæ бон уыди, цы 
уавæры ахасты фæдæн, уый куы зыдтаиккой, уæддæр?.. 
Бæхты цыртдзæвæны размæ куы ныххæццæ стæм, æрмæст- 
дæр мæ уæд суагъта сулæфын мæ мидтæлы. Æмæ та дуне ныс- 
сæрдыгон дуне, ныссаби райдзаст — цæрæн та дзы уыд æнæмæт 
сæлхæрæй... 
Мемæ æнæбакæсгæйæ дыууæ газеты æрластон — «Известия» 
æмæ «Общая газета». Æрмæстдæр сæ дыккаг бон райдыдтон кæ- 
сын. Æмæ дын цæттæ диссæгтæ: фыссæг Василий Аксенов «Из- 
вестия»-йы йæ интервьюйы мæнæ цытæ зæгъы: «Смысл челове- 
ческого существования в постоянном развитии, духовно и физи- 
чески. Человечество — это путь Адама. Путь изгнания из рая на 
пути обратно в рай, грубо говоря». Уый, дам, Апокалипсис у — 
фæстæмæ дзæнæтмæ фæндаг ссарын. Æмæ дарддæр дзуры: «В 
какой-то момент человечество должно уйти. Но не просто — умер 
и сгнил, а в мир других энергий». 
Иннæ газеты та уыд Юрий Карякины интервью — уымæй дæр 
иу скъуыддзаг æрхæссон: «Мы переживаем время, предсказанное 
в Апокалипсисе, и нам на деле предстоит осознать смертность 
человечества — это абсолютный переворот в мировоззрении. Не 
почувствовать впервые — впервые об этом написал Ламарк уже в 
1820 году, — а полностью измениться или погибнуть». 
Зноны горæтаг хъуыдытæ та сног сты мæ мидæг, ногæй та 
мын сызмæстой мæ хæппæй тæрсаг уд. Æрра Доны былгæронмæ 
та ныццыдтæн. Абухы, фæйлауы, бырсы-тындзы йæхицæн. Уалæ 
хæхтæ дæр, цоппай циу, уый нæ зонынц — йæ кой дæр ын нæ 
272 

фехъуыстой — худæнбылæй кæсынц æрдзæ æнусты сæ хорз зонгæ 
дунесфыстмæ. 
Фенцон мын. Цæрын та мæм æрцыд — ома фыссын. 
29.07. 00 
СÆРМÆ НÆ ЦÆУЫ 
Иу ацæргæ лæг мæ æрурæдта: 
— Барис, де ’рвад Мишæйы æмбисонд дын радзурон? 
— Радзур... 
— Мишæ уазæгуаты бахауд. Арахъхъ ын рахастой, алы хæрд- 
комдзаг. Иу-дыууæ дзы куы анызта æмæ дзы куы ницы тугдзæф 
кодта, уæд фысыммæ басидтис æмæ йын афтæ: «Дæ хорзæхæй, 
ай циу, ай?! Йарæбыны хъуыддагæн партийы истори выкыпы- 
быйы Цыбыр курсæй уæлдай сæрмæ куынæ цæуы!» 
Йæ худæн ныхасы гонорарæн ын двайно æрæвæрдтой. 
01.08.00 
КÆДДÆРЫ УАРЗТЫ ХЪАРМ ФÆНЫК 
Бын бауинаг, нæ цъæх хæрæджы зæронд ныддæ, ныззæронд 
хæрæг дæ, уæртæ лæг, фæлæ уæддæр дæ нæл зæрдæ йæ чызг- 
уарзаг æрра туг нæ ивы, уазал зонды фыдæнæн йæ рагон кæнон 
кæны. Ноджы ма цымæ уымæй размæ æппындæр уарзты хъæстæ 
нæ фæцис, уыйау ныццирк вæййы, топпыхосау ныггуыпп ласы 
пиллон артæй æмæ дзы уадидæгæн æрбайрох вæййы, кæй риуы 
мыр-мыр кæны, ууыл цал азы цæуы, цы кары бацыд, уый! 
Уый та дын ме ’нæнхъæлæджы разныхас: иуцъус мæ равдæлд 
æхцон мысинæгтæм æмæ, адджынæн кæй æрымысыдтæн, уый — 
ды. Стæй æнахуыр хуызы, æнахуыр! Кæд æмæ мæ цæстыты раз 
удæгас дзæбæхæй сыстынц дæ сатæг урсцъар цæнгтæ, дæ рæ- 
сугъд нарæг къухтæ. Дæ хæрзконд лыстæг æнгуылдзтæ та мæм 
кæд æмæ æнæнтыст сабитау кæсынц. Уый диссаг нæу?.. 
Дæ къухы фæтасæнтæй уæлæмæ цонджы ’мбисмæ æрттивынц 
тæнæг сау-сауид хъуынтæ — хъуыды ма йæ кæныс, афтæ дын 
куы загътон, уыцы хъуынтæ дын дæ къухтæн цыдæр иронхуыз 
дæттынц, зæгъгæ? 
... Уыди сызгъæринвæлыст буцхаст фæззæг. Тæккæ нурыса- 
дзæнтæ. Æз хуым скъахтон, ды йæ халамæрзæнæй сфæлмæн код- 
тай, слæгъз. Æз та йæ рувæны фындзæй ауæдзгай ахæххытæ 
кодтон, стæй æрмуæрдонæй зæронд фаджысы сыджыт сластон. 
Ды йæ хуымы ауæдзты зæрстай, æмæ уыйфæстæ фæлмæн, хъа- 
цæнджын мæры дæ даргъ лыстæг æнгуылдзтæй тъыстай нурыйы 
дæндæгтæ — æрмыкъухтæ скæнын нæ бакуымдтай дæ горæтаг 
буцдард къухтыл: уæд, дам, мæ куысты уд нæ уыдзæн; уæд, дам, 
18 Гусалты Барпс 
273 

уый фæхъыг уыдзæни зæххæн дæр æмæ нурыйæн дæр æмæ тæр- 
гайæ билцъ дæр не суадздзæн! 
Цы гадздза у лæг, цы: мæхи де ’мварс, де ’мбуар цыдæртæ 
архайæг скодтон æмæ-иу ме стæгджын-хъулджын бæгънæг цонг 
дæ сатæг фæлмæн цонгыл куы андзæвыд, уæд та-иу банкъард- 
тон, æнæхин зæххон амонд циу, уый. Ды та-иу, бæсты иблис, 
дæхи ницымбарæг скодтай... 
Фæскуыст дын ногдзыд мæнтæджы сонтцъæх сыфыл иу-дæс 
дзедыры æрбахастон — уыцы дзæбæх тыппырæй ма уыдысты, 
æхсæвы уазалтæй æнæхъыгдард, сæ тарцъæх гагаты бакаст — 
сойдзæст. 
Де стыр дæргъæццонгомау цæстытæй мæм фæрсмæ бузныйæ 
æрбакастæ — мæхицæй ныббуц дæн æз дæр, уæдæ нæ! 
Къорд азы рауади уыцы боныл. Иуахæмы басастæ: 
— Уæдæй амондджындæр никуыма уыдтæн... 
Ууыл дæр та рауади бонтæ — мæнæ ныр, мæнæ. Æмæ — уыныс: 
мæнæй дæр, богъгонд лæгæй, нæ ферох сты кæддæры зæххон 
хуымæтæг амонды хъавгæ бандзæвдтытæ, дæ сатæг цонг, дæ... 
Хорз у, хорз, кæддæры уарзтæн йæ хъарм фæнык дæр — уым 
норстæй фæлæууы зæрдæйы зынг, стæй та йæ уалынджы исчи 
схъауæг разыны. Æмæ уымæн нæ комы, æвæццæгæн, зæрдæ дæр 
зæронд кæнын. 
02. 08. 00 
ЛÆГ ЦЫНÆ БАХЪУЫДЫ КÆНДЗÆНИ, ЦЫНÆ 
Кæд зæрдæ сабибонты мысинæгтæй арфдæр ницы агайы, уæд- 
дæр хъомылæй дæр лæгæн фæзыны исты зынаргъ зæрдылдарæнтæ. 
Горæты мын ахæм адджын фесты цалдæр ... хæрздæфы. 
Сæрд. Лыстæг их бæзджынæй æрцыди. Бæлæсты сыфтæр афтæ 
æрлæгуын ласта, æмæ-иу æнтæф бон сæ аууон аууоны ахъаз нал 
кодта, хур къалиуты æхсæнты иннæрдæм æнæкъуылымпыйæ кас- 
ти. Сыфтæр зæххыл бон-дыууæ бонмæ уыцы цъæх-цъæхидæй атæ- 
гæр, къæхты бын къæр-къæр кодта, ныззыгуымпырх. Йæ тæф та 
иу диссаджы хæрздæф уыд, ахæм хæрзад уыд улæфгæйæ, æмæ 
йын ныхæстæй зæгъæн нæй — мæнæ ног хосы тæфæй зына-нæзы- 
на цъæхснагдæр, цæхгæрдæр, фæлæ уæддæр иттæг адджын улæ- 
фынæн — лæг дзы не ’фсæст. Æмæ уыцы иу рæстæг сыфтæрæн 
тæригъæд кодтай: йæ цыбырдуг сæрды хайæ дæр ма нæ бафсæст. 
Иннæ уддзæбæхгæнæн тæф та у зæронд проспекты дидинæг- 
калæг сусхъæд бæлæсты ногдыгъд мыды тæф. Уыцы бонты цымæ 
дуне æндæр дуне свæййы — сусхъæды æххæстбарджын, сувере- 
нон дуне. Иунæг легитимон. Æмæ адæм дæр цыма сæ фырзæрдæ- 
хæларæй, сæ зæрдæфæлмæнæй æнцондæр бауарзæн свæййынц 
Хуыцауæн дæр æмæ сæ кæрæдзийæн дæр. Чи зоны, æмæ уый 
стæмтæн æнтысгæ дæр бакæны... 
274 

Æртыккаг номылхæссæн тæф у цæттæ сæнæфсиры бæзджын 
тæф. Фæззыгон хурбон Ирыхъæуы уынгты лæгæн размæ анкъуы- 
сæн нал вæййы уыцы сæрзилæн сæны тæфæй. Цæимæ йæ аба- 
рон, уымæ нæ арæхсын — хурæн йæхицæй сæнгæнæн куы уаид, 
уæд уый кæнид, æвæццæгæн, ахæм тæф, ахæм ад. 
Чи сæнæфсирæй дыргъы дон скæны, чи кампот, чи дзы сæн 
æрдуцынмæ дæр фæцарæхсы — æмæ дзы кæмæн цы рауайы, кæ- 
мæн цы, фæлæ арæх сæнау сæн нæ вæййы. Бирæтæн та сæ хъæз- 
дыг тыллæг сæнæфсиры гæрзыты уæлæ баззайы. Æрдз фæсмон 
кæнын куы зонид, уæд-иу йæхимæ хæцид, мах хуызæн æгуы- 
дзæгтæн рæдаукъух кæй разыны, уый тыххæй. Фæлæ... 
Цæй, о, дон ма фыццагау хуылыдз у, фæлæ нæ кæд нæ аласид; 
дур ма фыццагау хъæбæр у, фæлæ та нæм кæд разынид, йæ сылы 
йын чи ныллæмардзæн, ахæмтæ; хур ма скæсы æмæ ныккæсы, 
æмæ ма бон цæуы фарнхæсгæйæ: тæрс — нæй, фатхъæд — арæх!.. 
02. 08.00 
ГАБОЦИ ÆМÆ ХАЗБИ 
Санаторимæ телефоны телтæ уадзынц иукъорд лæгæй. Æмæ 
фæрæтæй куы иу рæхснæг фæрвбæлас афæлдахынц, куы иннæ. 
Хъыг мын у уый уынын, фæлæ сын хуыздæр мадзалæн цы баца- 
монон, нæ зонын. Ноджы ма сæхæдæг дæр алцыдæр рæстмæ 
æмбарынц: фæрæт кæмæ уыд, уыцы стыртæ лæппулæг нæ куымд- 
та бæлæстæ бындзарæй калын, иуварсырдыгæй, дам, æй куы бах- 
сæдон, уæддæр, дам, нæ хъыгдардзæни телты. Фæлæ та-иу ын 
йæ бригадир афтæ: 
— Ныууадз-ма стæ! Фидиссаджы фæрв йеддæмæ ма исты у — 
уайтагъд та сбæзджын уыдзæни. 
Куыннæ стæй: фынддæс-ссæдз азмæ рауайы талайæ ахæм 
бæлæстæ! Фæлæ — «производственная необходимость»... 
Дыууæ боны фæстæ дын кæсын, æмæ хъæдбын аууоны ба- 
дынц Габоци æмæ Хазби, ацæргæ лæгтæ, конд-уындæй æнахуыр 
æнгæсæнтæ — æмхуызон рæстæмбистæ асæй, сæвджынтæ, дыу- 
уæйæ дæр уæзбын æмæ уæздануаг, мæнæ сæ фендджынæй æнæ- 
цоппай чи вæййы, ахæмтæ. Æнæуи та кæрæдзийæн ницы бавæй- 
йынц: сæ иу — Кцойтæй, иннæ та — Дзанæгатæй. 
О, æмæ дын сæм кæсын, æмæ сæ иу чысыл хырхæй калд 
фæрвбæлас цонджы дæргъæн лыггæгтыл хырхы, иннæ та сæ 
джидæ фæрæтæй къоппатæ æмæ уидгуыты къуыдыртæ амайы — 
сæрмагонд уавæрты сæ бахус кæн, куыд нæ афазтæ уой, афтæ, 
стæй сæ бæстон бакус... 
Æртыккаг бон та сын сæ хъæдуры михты стæвдæн къалиутæй 
замманай фæхсбандон сарæзтой. Тынг дзæбæх рауади, тынг — 
изæрыдзæстæй йыл устытæ бадтысты суадонмæ ныууайæны уæл- 
был æмæ дыууæ лæгæн арфæтæ кодтой. 
275 

Райсомæй тезгъо кæнынмæ ууылты куыд фæцæйцыдтæн, 
афтæ æнæзонгæ лæгты знæт ныхæстæм мæ хъус æрдардтон — 
æртæйæ лæууыдысты æмæ, дæлбылмæ кæсгæйæ, æлгъыстой, 
алывыд калдтой: 
— Адæм фос куы сты! Æбузн хуытæ! 
— Хорз ма ракæн æмæ маст ма ссарай! 
— Цæй, чи та уыдаид, уалæ æрлидзгæтæ, æндæр! Æнæджел- 
бетдæр адæмæн скæнæн нæй... 
— Ма зæгъ, ма — нæхи цæгатаг фулигантæ хуыздæр не сты. 
Лæгтæ ныттутæ кодтой зæхмæ æмæ ацыдысты сæ фæндагыл. 
Стæ-ма, зæгъын, адон ахæмæй уым цы федтой, зæгъгæ, уыдон 
кæм лæууыдысты, уырдæм бацыдтæн. Æмæ йæ æрмæстдæр уæд 
фæфиппайдтон, фæхсбандон йæ бынаты кæй нал ис, уый — чи- 
дæр æй дæлбылмæ асхуыста. Ныццыдтæн æм æмæ йæ сыфцæй 
сластон, раздæр кæм уыд, уым æй сæвæрдтон. 
Ау, — хъуыды кодтон мæхимидæг, — æцæгдæр æй исчи адæ- 
мы фыдæнæн аппæрстаид былæй, уадз æмæ уын ма уа, зæгъгæ? 
Æви йæм исчи хæлæг бакодта æмæ йæ давынмæ хъавыд йæхи 
кæртыдуармæ сæвæрынмæ? Фæлæ йæ чидæр-цыдæр 
бахъыгдардта... 
Ахæм сахат лæджы тынг бафæнды, фыдгæнæг чи уыд æмæ 
цæмæн уыд, уый базонын — ома уæд æппæт адæмы азымы нал 
дарис, æмæ дын куыддæр фенцондæр уаид... 
Хабар Габоци æмæ Хазбийы хъустыл дæр æрцыди, уæдæ не 
’рцыди, фæлæ... 
Фæлдæхт фæрвытæй ма цы дæргъæй-дæргъмæ хосласæн 
хъилтæ баззади, уыдон слæгъз кодтой æмæ сæ суадонмæ ныу- 
уайæн хæрды иу бæласæй иннæмæ зæгæлтæй бахостой гæзæн- 
хъæдтау — уырдыгмæ дæр æмæ хæрды уæлæмæ цæуджытæн дæр 
æвæджиауы æнцæйттæ. 
Кæд фыдгæнæг нæ фæлмæцы йæ фыдгæндтæ аразынæй, уæд 
хæрзгæнæг дæр нæ фæллайы йæ хæрзгæндтæй, уымæн æмæ Га- 
боци æмæ Хазбийы хуызæттæн искæмæн хорзы бацæуын у цар- 
ды ад, хи зæрдæйы сой. Ахæм адæм сты иннæты фæллад удтæн 
æнцæйттæ, гæзæнхъæдтæ... 
12.08.00 
ХÆСТАРЫД, ХУРВÆЛЫСТÆФСЫМÆР 
Куыд сæ мысон, куыд-иу æрбалæууой хабæрттæ мæ зæрдыл, 
афтæ дын сæ дзурдзынæн æмхæццæтæй, иугæр мæхи рагацау 
кæм нæ бацæттæ кодтон ахæм ныхасмæ, уым. 
Хазби, Хазби... 
Хæсты ма арыдæй дæр куы баззадаид, фæлæ дзы сауæвзалы 
сси. Иу ран хуры тынæй йæхæдæг æнахуыр загъд кæны — æлвыд 
æй хоны. Хæсты та уыцы хуры тын сауæвзалы бацис... Уæддæр 
276 

афтæ хуыздæр у: хæстарыд, фæлæ хурвæлыст. Бирæ фыста хуры 
тыххæй, хорз-иу сарæхст: Нывæрдтон хуры цсест мæ риуы; Мæ 
риуы хуры тын кæй ризы... 
Нæ фыдæлтæ цардысты Захъайы — Калотæ сæхæдæг уыдыс- 
ты 6 хъæуы — комкоммæ мах хæдзарвæндаджы хъæу уыд Бай- 
ком. Тынг райдзаст ран у, рæсугъд: хъæуы сæрмæ хосгæрст, дон, 
суадæттæ, стыр фæндаг. Байкомы чи цард Калотæй, уыдон иу 
артæй дих сты, иу фыдæлæй равзæргæ. 
Нæ хæдзарвæндаг раппæлинаг уымæй сты, æмæ тынг раджы са- 
рæзтой сæ ных ахуырмæ. Нæ фыд хуынд Алыксандр, уый фыд Бибо, 
Бибойы фыд Мæцыхъо — гъемæ мах, Мæцыхъойы байзæддæгтæ, 
ахуыр æмæ æфсæддон хъуыддагмæ зæрдæргъæвд разындыстæм. 
Нæ фыдыфыд Бибо бæллæхы лæг уыд, сæрæн. Рагæй дæр 
баст уыд йæхи хуызæн бæхдавджытимæ — уæды рæстæджы стыр 
кадджын лæгтыл нымад цыдысты бæхдавджытæ, сæрæнгуырд- 
тыл. Мах, Калоты, адæм æмдзырд-æмвæнды Калотæ хуыдтой, 
се ’хсæн-иу, зæгъæм, исты ахæм хабар куы ’рцыд, уæд æй баны- 
гæнын зыдтой. 
Бибо тынг дæрдтыл хъуыстгонд уыд — нæхи Хуссары, Гуыр- 
дзыйы, бæхы хорзджын Кæсæджы, Дыгуры — алы ран дæр ын 
хæлæрттæ. 
Асыйы бæсты Айдартæ дардтой æмбисонды дугъон бæх — цал- 
дæр стыр дугъы рамбылдта. Иу гуырдзиаг æлдар загъта, уыцы 
бæх, дам, мæ къухты куы бафта, уæд ницы бавгъау кæндзынæн 
йæ самалгæнæгæн, зæгъгæ. Бибо йæ иу æмбалимæ дугъоны фæ- 
дыл зилын байдыдта. Рæгъауæй йæ раластой, дыууæйæ йыл сбад- 
тысты æмæ лыгъд радтой. 
Фæдис сæ фæдыл суанг Байкоммæ æрбахæццæ. Адон сисæй 
мæнг сара акодтой æмæ йæ уым бамбæхстой. Мит афтæ ныууа- 
рыд, æмæ уыцы сарагонд нал зынд. Бон-дыууæ боны фæстæ бæхы 
Ручъы æфцæгыл Гуырдзыйы балæууын кодтой, хорз æхца рай- 
стой æлдарæй. Уый ма сын уымæй уæлдай куывд дæр ныззылд- 
та. Фынгыл сæхи ’гъдаумæ гæсгæ гуырдзы уазджытæй сæ алкæй 
тыххæй дæр — сæ мад, сæ фыд, сæ ус, сæ цоты тыххæй гаджи- 
дæуттæ уадзынц, ныр махон дыууæ хохаджы та хъуыдыгæнæг 
нæй. Уæд сæм Бибо хъусы, хъусы — гуырдзиагау та хорз зыдта, 
стæй рамæсты, фестад, æхсаргард сласта. 
— Цы кæныс, Бибо?— фæрсы йæ фæрныг фысым. 
Бибо йе ’хсаргардæй йе ’мбалмæ амоны: 
— Уартæ уый мад æмæ уый фыд сымах ныййарджытæй кад- 
джындæр йеддæмæ æгаддæр кæй не сты, уый зонут? Уæд!... 
Лæугæйæ басидтысты сæ дыууæйы цæрæнбоны тыххæй дæр, 
суанг сæ Рукъмæ рафæндараст кодтой. 
Бибойæн дунемæ рантыст иунæг фырт — Алыксандр, нæ фыд. 
Бибо фидарæй загъта, хъуамæ ахуырмæ ацæуа, зæгъгæ — снысан 
æй кодта Æрыдоны семинармæ. Æрыдоны йын цард хорз зонгæ 
лæг Епхитæй. 
277 

Алыксандр сахуыр кодта. Раздæхт фæстæмæ хохмæ — уый 
уыдаид ссæдзæм азы. Куыддæр æрхæдзарон нæхимæ, афтæ загъта 
Бибойæн цæхгæр: 
— Мæ фыд! Ацы хъуыддаг чи у, ды кæй кæныс, уый ма кæд 
дарддæр кæнинаг дæ, уæд дын мæнæй фырт нæй, мæн дæхиуыл 
мауал нымай! 
Уыцы ныхас ма суанг Бибойы æмбæлттæн дæр æхсызгон нæ 
уыд. Нæ хъæуы сæрмæ ис Байдзуар. Уым хъæубæсты раз Алык- 
сандр Бибойæн ард бахæрын кодта, æмæ уыйадыл нæ фвдыфыд 
йæ рагон куыст ныууагъта, æрчырыстон. Хъуыддаг æцæг афтæ 
кæй уыд, уый ма мæнæн дзырдта Тохтиаты зæронд лæг. 
Цæвиттон, хæсты фæстæ махмæ, Къостайыхъæумæ, ахуыр- 
гæнæгæй æрцыд Тохтиаты чызг. Комкоммæ дын нæм куы ’рба- 
раст уаид, йæ фанер чумæдан дын нæ хæдзары астæу куы ’рæвæ- 
рид æмæ дын афтæ куы бакæнид: 
— Æз ам цæрдзынæн! 
Алыксандр фæджих: 
— Чи дæ, хатырæй фæуæд?.. 
— Æз дæн Тохтиатæй, Надя мæ ном. Мæ мад мын, ардæм куы 
цыдтæн, уæд афтæ загъта, Калоты Алыксандрмæ, дам, дæ фы- 
сым, зæгъгæ. 
— Æмæ уæд дæ мад та кæмæй у? 
— Мæ мад та у Церекатæй. 
Æмæ йæ уæд Алыксандр æрбахъæбыс кодта: 
— Мæнæ дын хæдзар æмæ дзы, цас дæ фæнды, уыйас цæр! — 
Алыксандр ныр йæхæдæг та сæ хæрæфырт уыд, Куырттаты Це- 
рекаты хæрæфырт. 
Иубон мын Надя афтæ: 
— Цом, махмæ Дзуарыхъæуы ахъаззаджы дыргъдон ис, æмæ 
дыргътæ ’рласæм. 
Бричкæйæ ацыдыстæм, схæццæ сын стæм сæ хъæумæ. Сæ 
сыхы устытæ мæм радыгай цæуынц алы курдиæттимæ. Сæ иу 
мын афтæ: 
— Мæ хур, хъæддаг хуытæ мын мæ фæллæйттæ сафынц æмæ 
мын сæ фæтæрсын кæн. 
— Цæмæй æмæ дын сæ куыд фæтæрсын кæнон?! — бацымы- 
дис дæн æз. 
— Уалæ нæм немыц дуне топпытæ ныууагътой æмæ уыдонæй 
спайда кæн... 
Топпыты коймæ куыд нæ фæгæмæл уыдаиккой мæ хъустæ! 
Æрхаста топпытæ, гилдзытæ, фæлæ... Топпытæй иуæн дæр сам- 
пал нæ уыд, лæдзджытæй хъауджыдæр ницæмæн бæззыдысты. 
Иу зæронд лæг чысыл дарддæр бадти, фæдзырдта мæм йæ- 
химæ. Йæ фарсмæ мæ ’рбадын кодта, чи дæн, цы дæн, уымæй мæ 
бафарста, стæй мын афтæ. 
— Æмæ уæд де ’рвад Бибойы нæ зоныс? 
Æгæсты ’хсæн ахæмæй никæй зыдтон. 
278 

— Иу Бибо нæм уыд, фæлæ уый раджы амард... Мæ фыды- 
фыд уыд... 
— Гъе, гъе, æз дæр дæ уымæй фæрсын, уымæй! Равдæла дæ 
хъусынмæ, æмæ дын æз йæ хабæрттæй истытæ радзурон. Бибо 
мæнмæ иуахæмы ’рласта 7 бæхы. Æз ын сæ аргъ уайтагъд йæ 
роны фæцавтон. Уый мын афтæ: 
— Æз абонизæр Захъайы куынæ уон, уæд та дзæгъæлдзых 
адæм зæгъдзысты, бæхтæ сыгъдæгæй Бибо амырхта, зæгъгæ! 
Æмæ ахæцыд, адардта фистæгæй Куырттаты комыл. Афтæ- 
мæй та чысыл къуылыхгонд дæр уыд. Фæндагыл æй иу барæг 
баййæфта, Церекаты афицер, йæ ном Хъамболат. Йæ къуылы- 
хæй дæр рæвдз уад Бибо. 
Алы хабæрттæ кæнынц кæрæдзийæн, стæй Хъамболат афтæ: 
— Мæ хойыл мын дзурджытæ ис, æмæ ныр ссыдтæн, чындзы 
йæ радтон... 
Цæуынц дарддæр æмцыд, афицер — бæхыл, Бибо — фистæ- 
гæй. Хæстæгдæр базонгæ сты. 
— Æмæ уæд, Бибо, Добызæйы нæ зоныс, Калоты афицеры? 
Куыд æй нæ зыдта сæ номдзыд афицеры та Бибо! Добызæ 
уыд ахуыргонд лæппу, фæцис Петербурджы университеты мате- 
матикон факультет, нымад уыд афицерты ’хсæн дæр. Махæн нæ 
хæрз æрвад. Бирæ хотæ æмæ æфсымæртæ уыдысты. Кусæг адæ- 
мæй фосджын, цæрæг хæдзар. Захъайы уавæртæм гæсгæ сæм 
уыд æппæтæй фылдæр — сæ фосæй Къостайыхъæуы колхоз сфос- 
джын: 2 минæй фылдæр радтой фысвос колхозмæ. О, фæлæ уыдон 
фæстæдæры хабæрттæ сты... Зæронд лæг мын дарддæр дзырдта: 
— Ныр мæ Добызæ куы фехъуса, — зæгъы Хъамболат, — æз 
бæхыл, йе ’фсымæр та фистæгæй кæй цæуы, уый, уæд мын цы 
зæгъдзæн? Æрбабад-ма мæ фæсарц! 
Бибо афтæ рæвдз сгæпп ласта бæхы рагъмæ, æмæ йыл Хъам- 
болат дисы бафтыд. Куыд, цы, зæгъгæ, æмæ йын Бибо афтæ, 
бæхтимæ, дам, у мæ куыст, мæ архайд. 
Цымытимæ бахæццæ сты. Нæ йæ ауагъта дарддæр Хъамбо- 
лат, фысым, дам, нæм бакæн, ноджы ма нæм ахсæв усгуртæ дæр 
æрбацæудзысты æмæ сæ ды дæр фен, зæгъгæ. 
Уалынмæ ’рбацыдысты чызгагур уазджытæ, Гаппуатæ. Би- 
бойæн цыдæр æгъдауæй фадат фæцис æмæ мойгæнæг чызджы 
федта. Гъемæ дын йæ зæрдæмæ иттæг фæцыд. Æддаг уатмæ ра- 
сидт Церекаты афицермæ æмæ йын афтæ: 
— Мæ цæсгом дæм нæ хъæцы, Хъамболат, фæлæ йæ афтæ 
банымайут, цыма æз дæр уыцы фæндагыл сæмбæлдтæн ам, ахæм 
хъуыддаджы тыххæй дæн, чызгкуырды фæдыл. 
Куырттат фæсæфцæгмæ тигъмæ кæй кæсынц, былысчъилæй, 
дæлдæртыл сæ кæй нымайынц, уыдæттæ зыдта Бибо, фæлæ иугæр 
зæрдæ куы скуса, уæд ма лæгæн дунейы цæлхдуртæ цæлхдуртыл 
нымад вæййынц... 
Хъамболат фæхудти, хорз, зæгъгæ, загъта, мæ хистæртæн, 
279 

дам, бамбарын кæндзынæн. Уæдмæ Гаппуатæ дæр мидæмæ уатмæ 
бацыдысты, æмæ дын Бибо дæр уыдоны усгуримæ фæсдуар иумæ 
куы ’рлæууид! 
Церекаты хистæр ныццæхгæрмæ, мах фæсхохмæ чызг нæ рат- 
дзыстæм, зæгъгæ. Уæд Хъамболат афтæ: 
— Уый Добызæйы æфсымæр у, нæ хуыздæр афицеры! Æмæ 
уымæй худинаг уыдзæн, цæхгæр ын нæй куы зæгъæм, уæд. Исты 
цæстахадгæ ’фсон ын скæн. 
Сæ хистæр фесхъæл: 
— Нæ йын кæнын æфсон дæр! — Стæй уæд фынджы ’гъдауы 
номыл загъта. — Дыууæрдыгæй нæ ис чызгагурæг, æфхæргæ ни- 
кæй кæнæм. Не ’мсæр мыггæгтæ сты дыууæтæ дæр, нæ аккаг 
сты хæстæгæн. Мах æхсæны ныхасæй бауынаффæ кодтам, æмæ 
разыйы дзуапп зæгъдзыстæм уыцы мыггагæн, фылдæр мысайнаг 
чи сæвæра фидауæггаг! 
Ныр Бибомæ цæй æхцатæ уыдзæн, зæгъгæ, уымæй хин æмæ 
кæлæн, стыр зондджын хуыдтой сæхи. Раздæр Гаппуатæ балæ- 
вæрдтой сæ мысайнаджы æхца. Уæд Бибо бавнæлдта æмæ йæ 
ронæй раласта авд бæхы аргъ, æз ын кæй æрнымадтон, уыдон. 
Фæлæ Церекаты хистæр уæддæр нæ сæтты, фидарæй зæгъы: 
— Нæ, æз Хайырхъызы фæсхохмæ нæ ауадздзынæн! 
Уый та тынг рæсугъд чызг уыд, Хайырхъыз. О, фæлæ Цере- 
катæн сæ ныхас сæхимидæг фæсаджил. Ау, сæ дзырд куыд аса- 
йой! Хъамболат зæгъы: 
— Ацы хъуыддаг айдагъ махмæ лæвæрд нæу, фæлæ ис Хуыцау- 
мæ. Уый куынæ сарæзтаид хъуыддаг афтæ, уæд æз куыд сæмбæл- 
даин Калойы-фыртыл? Дзырд куыд загътам, афтæ ауадзут хабар. 
Бибо, хъуыддаг кæй рамбылдта, уый куы базыдта, уæд 
Хъамболатæй хатыртæ ракуырдта æмæ сæм æхсæв дæр нал баз- 
зад, æфцæгыл æргæпп кодта Байыкоммæ. Æппæтдæр йæ фыд 
Мæцыхъойæн радзырдта, сæхи чызгхæссынмæ рæвдзытæ кæнын 
байдыдтой. Æз дæр уыдтæн уыцы чындзæхсæвы, — загъта ма 
фæстагмæ дзуарыхъæуккаг Тохтиаты зæронд лæг. — Дæумæ та 
уый тыххæй фæдзырдтон, æмæ дæ хъæлæс Бибойы хъæлæсы 
хуызæн тынг у... 
Надя нæм дыууæ азы цыдæр фæцард. О, куы ма йæ загътон, 
мæ фыд йæ иунæг фырт уыд Бибойæн. Чызджытæ йын уыди 
дыууæ — Мæдинæт æмæ Ханысиат. Мæдинæт сси Хъесаты чындз, 
Ладимыры бинойнаг, баззад сын æртæ чызджы; Ханысиат та уыд 
Абайты Сергейы ус, иунæг лæппу сын рантыст, хæрзæрæджы 
фæзиан — йæ ном Сафарбег. Бирæ цот ныууагъта йæ фæстæ — 4 
фырты æмæ 3 чызджы. Чызджытæй иуы къам — Клавдяйы — ис 
Хазбийы чиныджы. Амард аргæ-арын, уыди Дзанайты Никъалайы 
бинойнаг. Никъалайы фыды хуыдтой диссаг номæй — Цъæхлæг... 
Бибо рагагъоммæ базыдта йæ мæлæт: уыцы бæрæгбон, дам, 
куы уа, уæд уыдзæн мæ адзалы бон дæр. Æмæ, æцæгдæр, уыцы 
бæрæгбоны йæ уд систа... 
280 

Хохы хъæздыгыл нымад чи цыд? Бирæ фыртты хицау, Би- 
бойæн та — уыцы иунæг. Æмæ йыл фу-фу кодта, ахуырмæ дæр 
æй уымæн арвыста. 
Хайырхъыз тынг бирæ фæцард — 108 азы, хæсты тæккæ размæ 
амард. Йе стырдæр цин уыд, Алыксандрæн ын бирæ цот кæй 
рантыст, уый — алкæмæн дæр-иу æй æппæлыд: 
— Мæ иунæг бирæ бацис! 
Алыксандр куы сахуыр кодта Æрыдоны семинары, уæд иу 
афæдз диакъонæй Захъайы аргъуаны акуыста, сауджын та дзы 
гуырдзиаг уыд. Мах дæр диакъоны фырттæ хуыдтой. Нæхимæ 
куыд уа, уый охыл бацыд Алыксандр диакъонæй, стæй уæд йæ- 
хæдæг скъола сарæзта, цыппаразон, мæнæ церковно-приходская 
кæй хуыдтой, ахæм. Уырдыгæй бирæтæ ацыдысты стыр фæнда- 
гыл, арфæйагæй-иу мысыдысты Алыксандры скъола... 
Нæ фыд дзы йæхæдæг куыста ахуыргæнæгæй дæр. Тынг рæ- 
сугъд фыста, стæй æнæрæдыдæй. Бинонты хъуыддаг бакодта 
революцийы размæ, æрхаста цæрæг хæдзары — Хъесаты — чыз- 
джы. Нинотæ сæ хуыдтой. Стыр хæдзар уыдысты, о. Нæ мад 
Аминæт уыд æмбисонды кусаг — Алыксандр æмæ, дам-иу, Ами- 
нæт хос фылдæр ныккарстой, цыппæргай лæгтæ кæмæ уыд, уыдо- 
нæй. 
Аминæтæн уыд домбай æфсымæртæ — Бедто æмæ Платъо 
(Платон). Уый бирæ фæцард фæсарæнты, 17-æм азы размæ аф- 
тыд уырдæм. Сæ фыд та хуынд Дагъистан, сæ мады ном сын нал 
хъуыды кæнын. Нæ мадыхотæ дæр диссаджы хорз сылгоймæгтæ 
— Софиа, Саломи. Саломи дæр уыд Калоты къухы, нæ зындгонд 
географ, профессор Георгийы мад... 
Фыццагдæр нæ фыдæн райгуырди Ханджери. Кусаг лæппу, 
тынг фæллойуарзаг. Хъыгагæн, 18-аздзыдæй менингитæй цæмæй- 
дæр фæрынчын æмæ фæзиан. Стæй дыккаг у Барис. Хъуыстгонд 
этнограф сси. Райгуырд 1915 азы, кусы Уæрæсейы Наукæты 
Академийы, цæры Мæскуыйы. Йæ бинойнаг дæр у этнограф. 
Æртыккаг уыд Солтан. Хæсты размæ бакасти Мæскуыйы 
Дыккаг медицинон институты æфсæддон факультет, ссис инæ- 
лар. Хæсты фæци райдианæй кæронмæ, цæугæ госпиталы хицау 
уыд. Иухатт немыцаг хæдтæхджытæ æрбатахтысты, бомбæтæ сыл 
æркалдтой, æхстой сæ. Солтан фæцæф æмæ йæ «кукурузникыл» 
фæсфронтмæ ластой. Иу æрдузы æрбадтысты хъæды астæу. Ныр 
уым та махонты бæхджын æфсад лæууыд. Сæ иу барæг дын нæхи 
хъæуккаг куы разынид — Абайты Хадзумар. Уый Солтаны ба- 
зыдта, йæхи йын бацамыдта, Солтан æй нæ хъуыды кодта. Фæлæ 
йын ныр афтæ, дæ тъæнгтыл ныххæц æмæ нæт, хъæр кæнын 
райдай, мæлын фыррыстæй, зæгъгæ. Хадзумар афтæ бакодта, 
æмæ Солтанимæ уый дæр арвыстой. Хæдзарады сæргълæууæгæй 
йæм куыста, цæргæ-цæрæнбонты Солтанæй райгондæй баззади. 
Солтан бирæ бæрнон бынæтты фæкуыста кад æмæ радæй, 
дзæвгар æм уыд алы хæрзиуджытæ дæр. Инфаркт æй куы ’рцах- 
281 

ста, уæд бынтондæр ныууагъта йæ куыст, иучысыл ма ацард 
æгуыстæй æмæ 1996 азы ахицæн йæ цардæй. 
Йæ чызг дæр сдохтыр, у доцент. Йæ фырт дæр хорз сахуыр 
кодта, сси гæххæтт æмæ целлюлозæйы индустрийы наукон-ирта- 
сæн институты директор Астраханы. Иннæ чызг дæр у дохтыр, 
мæ уарзон кæстæр, кусы Налцыччы, у кæсгон чындз. Кæстæр 
чызг цæры Мæскуыйы, уый дæр уæлдæр скъолайы бакасти — 
фæцис аивадон модельтæгæнæн институт. О, Барисы чызг дæр у 
ахуыргонд, историон наукæты кандидат. 
Солтаны дæле — Хазби, нæ фыды уарзондæр хъæбул. Махæн 
та нæ хурвæлыст æфсымæр — о, ахæмæй уайы æдзухдæр цæсты- 
тыл, хуры рухсæй конд агъуды цыма ис, уыйау... 
Нæ фыд та йæм хъулон зæрдæ уый тыххæй дардта, æмæ чы- 
сылæй фæстæмæ буаргъæдæй лæмæгъ рахаста, арæх рынчынтæ- 
гæнаг уыд. Иу-5—6 азы йеддæмæ йыл нæ цыдаид, афтæ йæ фый- 
йæуттæн Дагъты къæдзæхмæ хæринаг хæссæгæй арвыстой. Фах- 
сыл йæ къах цыдæр æгъдауæй фæбырыд æмæ уым дæлæмæ атылд, 
тыхтæй-амæлттæй ма аирвæзт. Уæдæй фæстæмæ йæм уæлдай цæст 
дардтой, буцдæр ома. 
Ныр алцыдæр цыма мигъвæлмы уынын, афтæмæй мæм зынынц 
уæдыккон хабæрттæ. Туг дзы кæцæй нæ цыд, ахæм æгас бынат нал 
баззад Хазбийы буарæй. Цæй дохтыр уыд уæды заман хохы!.. Не 
’рвад Сикъо (Симон) Фыццаг дунеон хæсты архайдта, иу артæй 
уæрст стæм уыдонимæ, цæргæ дæр æмкъул кодтам. О, æмæ уый 
хæсты бонты цыдæр бар дардта санитарон хайадмæ, цыдæртæ ба- 
зыдта. Гъемæ Хазбийы дыууæ хосæй дзæбæх кодта — ацудас æмæ 
сапонæй. Йæ цæфтæ-иу ын хорз ссыгъдæг кодта æмæ сæ-иу ацуда- 
сæй байсæрста, стæй-иу сæ сапонгонд хæцъилæй бабаста. Ацудас — 
хъæнтæ сыгъдæггæнынæн, сапоны фынк та микробты хæстæг нæ 
уагъта. Уыдæттæ мын бирæ фæстæдæр наукон æгъдауæй бамбарын 
кодта хъуыстгонд дохтыр Къадзты Никъола, Садоны базонгæ дæн 
йемæ, уый уым районы сæйраг дохтырæй куыста... 
Симон æмæ Хазбийы ’хсæн ахастдзинæдтæ уæдæй фæстæмæ 
ахæм бындурыл æвæрд уыдысты — хъан æмæ йæ ирвæзынгæнæг. 
Хазби хæстмæ куы цыд, уæд ын Симон амыдта, дæхи размæ 
æнæрхъуыдыйæ ма ’ппар, нæмыг, дам, сæрхъипп у, зæгъгæ... 
Æмæ ма ноджы цыдæртæ. 
Уæд ын Хазби худгæйæ афтæ: 
— Сикъо, ды ма æппындæр тæрсгæ ма кæн, мах уыцы немыцы 
нæ худтæй дæр асурдзыстæм!.. 
Симон ын афтæ: 
— Мæнæ мигътимæ чи фæдзуры уæлæмæ, ахæм мæм кæсыс — 
ныр уыцы ныхæстæ куыд загътай?— йæхи фæтызмæг кодта зæ- 
ронд хæстон лæг, ныр Хазби та хъазгæйæ загъта афтæ. Чи зоны, 
уæды стырныхасгæнæг агитаци æмæ пропагандæмæ гæсгæ... 
Хохы гыццыл лæппу дæр хæдзарæн тынг æххуыс уыд: родтæ, 
уæрыччытæ аскъæр, цæст сæм дар. Хазбийы ’мгæрттæ дзы бирæ 
282 

уыд — Захар, Уасилы фырт, Ауызби, Тæккайы фырт, Хазби, 
уый дæр Тæккайы фырт — се ’ппæт дæр махимæ иу арт, иу агæй 
æрвадæлтæ. Иумæ-иу фос хызтой нæхи Хазбиимæ, æхсæвиуат- 
иу кодтой Гырнойы мусы сæр — уый та уыд нæрæмон Добызæйы 
фыд, йæхæдæг дæр афицер. 
Хазби æнахъомæй дæр спортырдæм рæвдз уыд — кафгæ-ка- 
фыны-иу йæ къухтыл слæууыд. Æхца-иу ын æппæрстой, систа- 
иу æхца йæ былтæй. Ахæм сæрæнгуырдты та адæм бирæ уар- 
зынц. Афтæ-иу кафыд, быдырмæ куы æрлыгъдыстæм, уæд чын- 
дзæхсæвты дæр. 
Тынг хæдæфсарм æмæ коммæгæс хаста. Æппæт уыдæттæ хынц- 
гæйæ дæр зæгъæн ис, нæ фыд æм хъулон зæрдæ цæмæн дардта, 
уый. Фыд хæдзары ис — бындз куы атæха, уæд йæ базырты 
пæр-пæр хъуысдзæн, фæлæ цыма Хазбийæн сæрмагонд бар уыд 
хъæрдæрæй дзурын æмæ нæ фыды, цæмæйдæриддæр æй бафæн- 
да, уыдæттæй фæрсын. Алыксандрæн-иу æхсызгон уыд, исты 
базонынмæ куы тырнай, уæд. 
Хазби лæппутимæ хылгæнаг нæ уыд, фæлæ хъæбысæйхæцын 
уарзта, арæхдæр — мемæ. Быдырмæ цæугæйæ-иу нæ фæндагыл 
сылгоймæгтæ сæхи аирхæфсыны охыл кæрæдзиуыл сардыдтой. 
Æз-иу æй, кæстæр уæвгæйæ, куы фæбынæй кодтон, уæд мæм-иу 
лæбурдта, цыдæр хæрам та бакодтай, зæгъгæ, фæлæ фыдæх йæ 
зæрдæйы никуы дардта. 
Хохы-иу нæ хæстæджытæ лæгъстæ райдыдтой нæ хистæр 
æфсымæртæн, феххуыс нын кæнут, стæй уæхицæн дæр исты ба- 
кусут, зæгъгæ. Ханджери æмæ-иу Барис куыстой уыдонмæ. Зæ- 
гъæм, Барис-иу хызта Беслехъоты Добызæйы фос, бирæ сæм уыд 
— нæ мадыхойы хæдзар уыдысты. Фосимæ архайды та бирæ ракæ- 
бакæ ис: фыркъатæ хицæнæй хиз, далыстæ, мадæл фыстæ, уæрыч- 
чытæ та — Хазбийы бæрны. 
Худæг уын радзурон: нæ мадыхо Софиа чъындыгомау уыд, 
цыхтытыл-иу зымæгмæ ауæрста. Бариситæн та... Барис сын сæ 
фос сæхи лæппу æмæ чызгимæ хызта — Олга æмæ Сардонимæ. 
О, Сардон кæуылты хъал уыд! Буцхаст, урс цухъхъа æмæ-иу бур 
цырыхъхъытæ скодта, алы хъаматæ йæм, æмæ-иу, Барисы мæс- 
тæймаргæ, йæ цурты сиргæуадæй цыд. Барис хæларæй цард Ол- 
гаимæ. Гъемæ сын-иу хæрд нæ фаг кодта. Ныр-иу Софиа та цыхт 
ахсгæ-ахсыны æрфынæй, гуымбыл-иу йæ къухты ’хсæнæй сбыр- 
ста. Адон-иу ын æй тындтытæй фæдавтой, инджын-иу дзæбæх 
бахордтой!.. 
Хазби скъоладзау сси Къостайыхъæуы. Хорз цыдысты йæ 
хъуыддæгтæ, ахуырмæ зæрдæргъæвд уыд, ныв кæнынмæ дæр 
иттæг дæсны — скъолайы къулы газетæн сатирикон нывтæ кодта: 
йе ’мгæрттæй-иу æм чидæртæ хæрам дæр ма фесты йæ карикату- 
рæты тыххæй. 
Хорз цæстæй йæм кастысты ахуыргæнджытæ дæр — чи зоны, 
нæ фыды сæр хъуыдыгæнгæйæ. Уымæн йе ’мбæлттæ уыдысты 
283 

Дзапарты Никъала, Хазбийы ахуыргæнæг райдиан кълæсты; Ку- 
читы Уасил æмæ Васкæ, Сихъоты Мишæ, Бериты Харитон... 
Цыппæрæм къласы ма ахуыр кодта, афтæмæй районы газеты 
цæуын райдыдтой Хазбийы уацхъуыдтæ фæллойы ерысы раззаг- 
дæрты тыххæй, стæй уæдмæ «Рæстдзинад»-ы дæр — газет-иу адæм 
кæрæдзимæ раскъæф-баскъæф кодтой. Ирон ахуыргæнджытæ 
хорз хъуыддæгтæ арæзтой уæд — Сихъоты Маня æмæ Джиоты 
Георги скодтой литературон къорд. Уыцырдæм здæхт чи уыд, 
уыдоны йæм бахуыдтой, Хазби дæр семæ. Уыдысты ма дзы Ба- 
гаты Лади, Гуыбаты Чермен, Дзанайты Хетæг, Калоты Созыр — 
уый прозаик уыд, хæстæй цы писмотæ ’рвыста, уыдон ын-иу 
хъæрæй кастысты, æмæ-иу адæм куыдтой. Хæсты фæмард... Уыди 
ма сæ къорды Бырнацты Оля дæр. Хазби сæ-иу сныв кодта. Дыууæ 
журналы баззад сæ къордæн, æмдзæвгæтимæ. Хъыгагæн, фесæф- 
тысты алы дзолгъо-молгъо азты. 
Хохæй чи ралыгъд, уыцы фæсивæд ахуырмæ тынг радтой се 
’ргом. Ерыстæ-иу сарæзтой ныв кæнынæй дæр — Бырнацты 
Мишæ, Хетæгкаты лæппу, Мамысонырдыгæй дыууæйæ,— Къос- 
тайы ныв нæ хуыздæр чи скæнид, зæгъгæ. Ома йæ къаммæ гæсгæ. 
Амбылдта сæ-иу Хазби. Хъæуы мидæг ахæм сгуыхтыты тыххæй 
стыр кад уыд лæппуйæн. О, хъæууон уацхæссæджы ном дæр ыл 
сбадт, æрцыдысты йæм-иу куы «Æрыгон болыпевик»-æй, куы 
«Рæстдзинад»-æй, хъуыды ма дзы кæнын Хъесаты Дафайы, йæ 
хæрæфырттæ кæй уыдыстæм, æвæццæгæн, уыйадыл... Нæхимæ 
скъолайы авд къласы куы фæци Хазби, уæд бацыд педучили- 
щемæ. 
Горæтæй-иу куы ’рцыд, уæд-иу нæ фыдæн æмæ æппæт бинон- 
тæн дзырдта йæ ног æмдзæвгæтæ. Фыд-иу тынг æнхъæлмæ каст 
йе ’рцыдмæ. Беслæнæй-иу фистæгæй æрхæццæ Хазби — 7 кило- 
метры у уырдыгæй Къостайыхъæумæ. Беслæнмæ та-иу горæтæй 
поезды æрфардæг. Йæ фæндаггон æмбæлттæ ма-иу дзы хъаст 
дæр кодтой, иунæгæй нæ фæуадзы, йæ фындзыбæн цыдæртæ 
гуымгуымгæнгæ, куы фæсте аззайы, куы разæй фæвæййы, зæгъгæ. 
Поезды та æдзухдæр йæ цæстытæ чиныджы тъыстæй дардта. 
Æппындæр йæ рæстæг дзæгъæлы нæ сæфта — кæнæ æмдзæв- 
гæтæ мысыдаид, кæнæ кæсгæ кодтаид. 
Горæты æмдзæрæны цард, уалæ Музыкалон театр кæм ис ныр, 
уым цыдæр къуымы цардысты. Нæхимæ-иу къуыри иу хатт æруад. 
Иуахæмы Беслæнмæ фæстаг поезды рараст. Æрталынгтæ. Нарт- 
хоры комбинаты хъæугонды цавæрдæр сылгоймагимæ фемвæндаг 
сты — уый катай кæны, ныр ма Къостайыхъæуæй та нæхимæ, 
Бухариныхъæумæ — абоны Кировыхъæу — куыд фæцæуон, 
зæгъгæ. Уырдæм ма махæй ис 3 километры. Æхсæвыцæстыл уыдон 
бирæ сты, уæлдайдæр сылгоймагæн. Хазби йæ бахæццæ кодта, 
æмæхсæвæджы фездæхти фæстæмæ. Афтæ æрæгмæ куы зынд 
хъæмæ, уæд æм бинонты зæрдæ ’хсайын райдыдта. Фыд æй ба- 
284 

фарста. Уый йын хабар радзырдта, фыд æй бамбæрста... Иу- 
цалдæр боны фæстæ нæм уыцы æрыгон сылгоймаджы мад ар- 
фæтæ кæнынмæ фæзынд, ирон фæрнджын хуын æрбахаста. 
Хазби ахæм уыд, æмæ искæй тыхстæн нæ лæууыд, æфсæрмы- 
гæнагæй уæздан хъуыддаг скæнынмæ — æнæзивæг. 
Куыддæр-иу æрхæццæ, афтæ хъæуыл азила — нæ: цырагъ та- 
иу ссыгъта æмæ — кусгæ, фыссын, кæсын... Иурæстæджы йыл 
фысгæ-фыссыны бон æрбацъæхтæ, цытæ ныффыста, уыдон йæ- 
хицæн хъæрæй касти. Нæ сыхæгты æвзонг чызг, скъоладзау, То- 
майты Маруся, донмæ рацыдаид цы — хъуыста йæм. Баздæхти 
сæхимæ æмæ радзырдта, уартæ, дам, Хазби, фæсонтдзæф... 
Иурæстæджы йæ риу тынг рысти, хъæрзыди дзы, хуыйы мид- 
сой-иу ын мыдимæ схæццæ кодтой æмæ-иу уый хордта — чи зоны, 
къæдзæхфахсæй кæй рахаудта, уый фæстиуæг ын уыд, фæсти- 
нон рынчын ма хаста уæдмæ. Иузаман та афтæ ныффæсус, æмæ 
дзурын йæ бон нал уыд, хæр-хæр кодта. Ныр нæ сыхаг хъæу 
Цымытийы та Басаты Хæчъа æрдзæй уыд фæсус. Æмæ Хазби- 
йыл йе ’мгæрттæ уайтагъд ном аныхæстой — Хæчъа! 
Колхозмæ-иу рувæнты рæстæг Туацъæмæ цыдыстæм нæ мады 
хай бакусынмæ. Æхсæвæддæ-иу баззадыстæм — бричкæйы гуыф- 
фæйы ногкарст кæрдæг, йæ сæрыл нымæт тыд, нæ уæлæ цыдæр 
тæнæг хъæццул. Хазби-иу мæ куыд хъахъхъæдта, куыд мæ-иу 
норста къогъотæй, уый ма хорз хъуыды кæнын. 
Ахуырæй-иу куы ’рцыд, уæд-иу нæ мад скатай: ныр ын цы 
арвита йемæ... Лæппутæ, дам, мын афтæ ныстуан фæкæнынц, 
хæринæгтæ схæсс, зæгъгæ. Куы-иу ын насджынтæ скодта, куы 
къабускаджынтæ, уæлибæхтæ дæр дзы-иу фæци, нартхоры кæр- 
дзынтæ фиуимæ, цыхт, æйчытæ... Ныр æхца та — нæй. Нæй йын 
суанг фæндаггаг дæр — уæдмæ Солтан Мæскуыйы ахуыр кодта, 
Барис та Ростовы, æмæ нæ фыды æфтиаг иууылдæр уыдонмæ 
ивылыд. Хазбимæ ницы хауд... Иу цъында хæдон ын уыд — йæ 
буцдæр хъазтмæдзон дзаума, цæй костюм æмæ цæй æндæр!.. 
Ногирмæ-иу ныууади нæ мадыхо Саломимæ æмæ нæ мадыфсы- 
мæр Бедтомæ. Хыл-иу æм кодтой, арæхдæр нæм цæуылнæ цæ- 
уыс, зæгъгæ. Сæ бон цы уыд, сæ къух цы амыдта, уымæй-иу æй 
барæвдыдтой... О, æмæ-иу æм фылдæр хатт горæтмæ фæндаггаг 
капеччытæ дæр нæ уыд Хазбимæ. Æз та ме ’мгæрттимæ æхцайæ 
хъазаг уыдтæн, мæнæ селайæ — рæдзæгъд самай æвзист æхцатæ, 
фæйнæ ’мхуызон-иу мысайнæгтæ сæвæрдтам. Рæдзæгъдмæ хæс- 
тæгдæр кæй села абада, дзырдгонд дæрддзæфæй æхсгæйæ, уымæн 
— фыццаг цæфы бар. Фæфæлдæхт рæдзæгъды æвæрд æхца ин- 
нæрдæм дæ селайы цæфæй — дæу у! Рæдзæгъд куы акъуырай 
æхсгæйæ, уæд дæр æппæт фæлдæхтытæ дæу. Хорз-иу рамбылд- 
тон афтæ хъазгæйæ, кæм та-иу Беслæныхъæуы хуыцаубоны ба- 
зары тутатæ-балтæ исты ауæй кодтон — иу ныхасæй, цыдæр муртæ 
мæм æфтыд. Хазби уый æнæзонгæ нæ уыд æмæ та-иу мæ фæстæ 
285 

зылд, æри-ма мын уæд та поезды фаг, зæгъгæ. Фыццаг-иу æй 
амæстæймардтон, стæй-иу мæ дзыпмæ нывнæлдтон æмæ-иу ын 
армыдзагæй радтон лыстæджытæ — уыйау мæгуыр лæгæн 
æнæхъæн мулк... 
Хæстмæ сидты гæххæтт куы райста, уæд нæхимæ ’руад, цы- 
дæртæй йæ барæвдз кодтам, фæндараст ын загътам. Йæ ног туф- 
литæ раласта, æвгъау, дам, сты, исты зæрæдтæ мын раттут сæ 
бæсты, зæгъгæ. Раст куы зæгъон, уæд йе ’нæниздзинадмæ гæсгæ, 
йæ уавæрмæ гæсгæ йын, чи зоны, æмæ ’мбæлгæ дæр нæ кодта 
æфсадмæ, фæлæ йæхи хъæлдзæг дардта... 
Хæст Ирыстонмæ дæр куы схæццæ, уæд адæм бынтон сæргой 
фесты. Афтæ дæр дзырдæуыд, зæгъгæ, дам, чидæр немыцы 
ссыдмæ, нæ хъæуæй æрцахсын æмæ æрцауындзын кæй хъæуы, 
уыдоны номхыгъдтæ сарæзта. Иу ныхасæй, бæстæ змæст уыд, 
нæ хæдзары мæнæн тарстысты, сæ фыдуаггонд кæстæрæн. Æмæ 
мæ хохмæ æрвитынвæнд скодтой. Æз Хазбийы чингуытимæ — 
Шиллер, Гете, æртæ томы Шекспирæй, Тютчевы — йæ уарзон 
поэтты чингуытимæ, — Къоста æнæмæнгæй!— йæхи тетрæдтæ дæр 
æд æмдзæвгæтæ, стæй йæ конд нывтимæ баныгæдтон. Тетрæдтæ 
тынг ныууымæл сты, æмæ йæ дыууæ поэмæйы байсæфтысты, 
нывтæ æмæ ’мдзæвгæтæй аирвæзт сæ фылдæр. Уыд æм поэмæ 
«Асæх», бирæ йыл фæфыдæбон кодта, фæлæ ма йыл кусинаг 
уыд — цыфæндыйæ дæр, ай-гъай, æвгъау уыдысты йæ фæллæйттæ 
фесæфынæн. Адæм немыцæй тынг тарстысты. Чингуыты тых- 
хæй дæр маргæ кæнынц, зæгъгæ, æмæ сæ чи судзгæ кодта, чи 
ныгæнгæ... 
Æз — Хазбийы хæрзкæстæр, мæ фæстæ та — Замирæт. О, 
фæлæ ма мæ нæ фыд Алыксандры тыххæй ферох ахсджиаг цы- 
дæртæ. 1922 азы æрлыгъдыстæм хохæй. Алыксандр уыд Къос- 
тайыхъæуы бындурæвæрджытæй иу. Чысыл фæстæдæр ам куыс- 
та райдиан кълæсты ахуыргæнæгæй, уый размæ уыд зæххы къа- 
мисы уæнг, æрхаудта йæм хъæусоветы дæр раздæр секретары, 
стæй та сæрдары бынат. 
Се ’ппæт хабæрттæ ма чи ’рымысдзæн... Хорз зонгæ уыд Гæ- 
диаты Цомахъимæ, бирæтимæ номдзыд лæгтæй. Цымытийы скъо- 
ла сарæзта, иу-дыууæ азы дзы кусгæ дæр акодта, уыйфæстæ 
дзæвгар рæстæг нæхи скъолайы уыд ахуыргæнæг. Куыд рауад, 
цы рауад, уый бæлвырд нæ зонын, фæлæ уалынджы афтыд Фар- 
ныхъæумæ, ам дæр куыста скъолайы, цард Цорæты Цымырзæ- 
тæм, уæды заман дæрдтыл хъуыстгонд Мылыхойы фыды хæдза- 
ры. Æртæ азы бæрц сæм фæцарди. Калинин куы ссыд Ирыс- 
томæ, Фарныхъæуы куы уыд, уæд æмбырды президиумы Алык- 
сандр йемæ бадт, стæй та æмвынг уыдысты Цорæтæм дæр. 
Цасдæр рæстæг фæцис Беслæны æфсæнвæндаджы скъолайы 
ахуыргæнæг дæр, директорæй та дзы уæд куыста йæ мадыфсы- 
мæр Церекаты Ладемыр — хонгæ дæр æй уый акодта, рацу, дам, 
286 

хæдзар дын ратдзынæн, зæгъгæ, дзырдæй. Сæ фæндæй цыдæр 
нæ фæрæстмæ. Алыксандр ма уыйфæстæ суанг Мæздæгмæ дæр 
ахæццæ, куыста Веселæйы хъæуы, дыууæ азы, æнхъæлдæн... 
Мах та-иу мады бæрны баззадыстæм, Алыксандрæн-иу йæ амал 
цы уыд, уымæй нын æхцайы æххуыс æрвыста. Паектæ дæр истой 
ахуыргæнджытæ — ссæдтæ-йедтæ. Уæрста сæ цалдæр бинонтыл. 
Йæ хойы лæг, Ханысиаты лæг Абайты Сергейы цыппар нарт- 
хоры æфсиры тыххæй — фæндагыл сцæйцыд быдыр-быдыр æмæ 
сæ ратыдта — æрцахстой æмæ йæ Сыбырмæ ахастой. Сабитæ 
сын баззад, æртæ. Алыксандр загъта, æз мæ хойы цоты сыдæй 
мæлын нæ бауадздзынæн, зæгъгæ, æмæ уыдонæн дæр иу хай 
лæвæрдта. Иннæ хойæн та, Мæдинæтæн, цыппар æнахъом са- 
бийы баззад, сæ фыд Ладемыр амард. Лæппу æмæ дыууæ чыз- 
джы мадимæ баззадысты, сæ кæстæр Марияйы та нæ фыд нæ- 
химæ æркодта, махмæ сырæзыд, бахъомыл. 
Мария уыд Хазбийы æмгар, æмдзидзи хо æмæ ’фсымæр уыды- 
сты, нæ мады æхсыр дадтой. Сси дохтыр, фармацевт. Солтан æй 
Молдавимæ акодта, фæкуыста уым, стæй æндæр рæтты дæр, ам, 
нæхимæ, Ирыстоны дæр ссæдз азмæ ’ввахс фæкуыста. Нæ фы- 
дырдыгæй йыл цы хæстæ уыд, уыдон, зæгъæн ис, æмæ уæлдай- 
джынтæй бафыста. 
Нæ мад Аминæт фæзиан 1953 азы, йæ зæрдæйæ. Нæ фыды- 
мадмæ гæсгæ йæ мах дæр Чындз хуыдтам. Куы ма йæ загътон, 
куыстуарзаг уыд, зæгъгæ. Æмæ колхозы дæр хъазуатонæй фæл- 
лой кодта. Æз дæр æдзух йемæ уыдтæн, куыстхъом куы фæдæн, 
уæдæй фæстæмæ. Мад ликбезы куы ахуыр кодта, уæд иудадзыг 
уыцы хъуыдыйад фыстой: 
— Колхоз хорз у... Хорз у колхоз... 
Ныр-иу быдыры куы ныффæллад — куы рувгæйæ, куы хуым- 
гæрдгæйæ,— уæд-иу афтæ: 
— Уæуу, мæ бон нал у, бастадтæн!.. 
— Æмæ, Чындз, афтæ куы дзырдтай, колхоз хорз у,— загъ- 
тон-иу ын уæд æз дæр къахæгау. 
— Колхоз чи ’рхъуыды кодта, уый хæрæджы тъæнгтæ фæхæ- 
рæд! 
Фæлæ та-иу мæ ’хсæвы æртæ сахатыл сыстын кодта, цалынмæ, 
дам, хур нæма скаст, уæдмæ нæ хæстæ бакусæм, зæгъгæ. Фæлæ- 
иу махæй раздæр чи ’рлæууыд куысты уæлхъус, ахæмтæ дæр 
уыд — йæ хо Софиа, зæгъæм. Æртæ хъæбулы йын хæсты уыды- 
сты, стæй схæсгæ чызг, ома йæ хойы чызг. Æнкъард-иу уыд, 
æдзух йæ зæрдæ семæ дзырдта. Ныр дын уыцы заман бынтон 
сарæх сты цигантæ — немыц куыд бырстой, афтæ уыдон дæр сæ 
разæй сæргойæ лыгъдысты. Хъæумæ та фыдохы хабæрттæ куыд 
нæ хъуыст, куыд нæ нæм истой сау гæххæттытæ. Æрыдоны онг 
куы схæццæ фронт, уæд нæ хæдзары цыдæр штаб æрбынатон. 
Иу уырыссаг афицер фæци Солтаны халæмдих, зæхмæ дзы ницу- 
287 

ал ауагъта. Æмæ иуахæмы куы фæмард, уæд сын мæнæ хъыг уыд 
мадæй-фыдæй, мæнæ! 
Уыцы аз тынг фесгуыхт хъæдур, хорз æрзад, æмæ-иу Чындз 
дынджыр цугун йæ тæккæ дзагæй сфыхта — æххормаг салдæтты 
ма хуыздæр цы хъуыд, цинæй-иу мардысты. Сæ адристæ нæм 
цасæй ныууагътой, хæсты фæстæ фендзыстæм, зæгъгæ... Уæд 
нæ алыварс сыхæгтæ дæр афтæ кодтой, сæ комдзаг уæрстой хæ- 
стонтимæ... 
О, цигантæ сарæх сты загътон, æмæ-иу сын адæм къамæй 
фæрсын кодтой. Кæрдзынгур нæ зылдысты, сæ бæхтæ-иу уæй 
кодтой... Сдзур æм æфсоны дзырдæй дæр, æмæ дæм уайтагъд 
фæмидæгæй уыдзæн дæхи бинойнагау. Æппынæдзух дæр-иу сæ 
къамтæ хорз абадтысты, алы бæлццон дæр сæ фарстмæ гæсгæ йæ 
хæдзар сæрæгасæй ардта, йæ удæн-иу тас ницæмæй уыд. Чын- 
дзыл-иу базыртæ базад, тынг æууæндыд къамæйфæрсæг цигай- 
наджы ныхæстыл... Хазби та нæ уарзта циганты, уыдон, дам, 
гæдыныхæстæ кæнынц, сыгъдæгзæрдæ адæмы сайынц. Ома уый 
хæсты размæ, уæд дæр-иу цигантæ хатгай фæзындысты нæ хъæуы. 
Гъемæ-иу Хазбийы куы ауыдтой уынгæй æрбацæйцæугæ, уæд-иу 
Чындзы фæстæ амбæхстысты æмæ-иу дзырдтой: 
— Не пускайте его, это комсомолец! 
Немыц мæнæ ныр фронт æрбатондзысты, зæгъгæ, афтæ мæн 
хохмæ арвыстой — куы ма йæ дзырдтон. Стæй æнæуи дæр хъæуы 
мидæг алы ’взæр хабæрттæ сарæх сты, алы фыдракæндтæ. Гъемæ 
мæ нæ сиахс Хуытиты Собронимæ фæраст кодтой: нæ бричкæйы 
дыууæ мæллæг бæхы ифтыгъд, гуыффæйы хос, хортæ-йедтæ. 
Соброн та æнæфæразгæ уыд, сæдых, афтæ. Мæнæ ардæмты, 
Тæмискъмæ куы ’рбахæццæ стæм, уæд фехъуыстам, немыц, дам, 
Цыколайы иувæрсты сбырсынц... 
Буроны фале Хъоссайы хæрды нæ бæхтæ цæуын нал фæрæз- 
той. Нæ размæ ’фсæддонты стыр къорд фæцис — Гуырдзыйæ сæ 
хæсты цæхæрмæ ракодтой. Гъемæ дын нын сæ афицер афтæ, уæ 
бæхты, дам, былæй сæрсæфæнмæ аппарут, фæндаг суæгъд кæ- 
нут. Фæлæ Соброны уавæрмæ куы ’ркаст, уæд нын феххуысмæ 
салдæттæ дæр ма рарвыста — бричкæ сæ къухты систой æмæ йæ 
уæлбылмæ схастой. Бæхтæ сæрибар уæгъдæй цыдысты. 
Соброн Нары баззад йæ бинонтимæ, æз уырдыгæй фистæг- 
фæсарцæй бахæццæ дæн Захъамæ, Хъесаты Платонмæ. Алы куы- 
стытæ кодтон, суанг ма æфсадæн фæсæфцæгæй хæцæн æрмæг 
дæр ластон иннæтимæ, стæй иу-æртæ мæйы фæстæ раздæхтæн 
быдырмæ, дыууæ фысы дæр ма мемæ ракодтон. Уæдмæ немыц 
Æрджынарæгæй фæдæле сты. 
Стæм хатт нæм фыстой æфсымæртæ хæстæй. Чи зоны, фысгæ 
арæхдæр кодтаиккой, фæлæ-иу сæ писмотæ махмæ не схæццæ 
сты. Уалынджы дын Барис цыбыр æмгъуыды бардзырдæй куы 
фæзынид, йемæ ма уыд иу æрыгон уырыссаг салдат дæр. Куывд 
288 

сын скодтам. Хуынд адæм сæ хæдзæрттæм куыд хæлиу кодтой, 
афтæ дын уыцы салдат Алыксандрмæ фæфæдис: 
— Они уходят, а не заплатили!.. 
Колхоз дæр сындæггай скуыста, мæн дæр гутонæфтауæгæй 
айстой. Тагъд фæцарæхстæн тракторыл кусынмæ дæр, æмæ мыл 
иуахæмы баууæндыдысты трактор. Чи фæллой кодта, уыдонмæ 
мыздæн чысыл цыдæртæ хауд. Нæ хæдзары та хал халæн — æх- 
хуыс... Гъестæй ахæм хъазуатонмеханизатор сдæнкуыдфæстæмæ, 
æмæ ма мын 1944 азы раст фæскомцæдисы ЦК-йы Кады гæх- 
хæтт дæр радтой! Уый мæнæ намысы доллæр уыд, уый! 1953 азы 
фæзиан Чындз дæр. Хазбийы сæфт ын, ай-гъай, бындзарæй нын- 
къуысын кодта йæ зæрдæ. Гъемæ цардæй чысыл нæ къæхтыл 
куы слæууыдыстæм, уæд уый та... Ахæм фын, дам, федтон, цыма 
арф дзыхъхъы ныххаудтæн, афæлвæрдтон сбырыныл, фæлæ мын 
нæ бантыст. Гъемæ, дам, мæлгæ кæндзынæн. Уыйадыл йæхимæ 
хъусыныл фæцис, йæ зæрдæ йæ уæгъд нал уагъта, йæхæдæг йæ- 
хиуыл хъарджытæ мысыд, тагъд мæлгæ кæндзынæн, зæгъгæ. 
Уæдæ, боны рухс адджын у... 
Фыд хорз ацард, табу Хуыцауæн — æнæхъæн 96 азы. Фæлæ 
ма ноджы фылдæр дæр ацардаид, йæ адзал ын, мæнæ цъупхуд- 
джынтæ кæй хонынц, уыдон куынæ фæтагъддæр кодтаиккой, 
уæд... Уыдис ын рагон æрдхæрдтæ, йемæ семинары чи ахуыр 
кодта уартæ, уыцы сауджынтæй — Ильины аргъуаны кусджытæ. 
Йæ цард-цæрæнбонты нæ фыд зæрдæбынæй уырнæг лæг уыдис, 
Хуыцауæн табугæнæг. Æнахуыр уарзтæй уарзта фистæгæй цæ- 
уын — афтæ дæр-иу уыд, æмæ-иу Къостайыхъæуæй суанг Дзæу- 
джыхъæумæ кæд сфардæг къахæй. Гъæйтт-мардзæ лæппуйау цыд 
зæронды карæй дæр... 
Уæд æз хъæууонхæдзарадон институты куыстон. Сæумæрай- 
сомæй-иу паркмæ ацыдтæн атезгъо кæнынмæ, ме уæнгтæ айва- 
зынмæ. Мæ хуызæн адæм ма-иу дзы дзæвгар уыдис. Уæд дын 
мын иухатт мæ зонгæ лæппулæг — оргæнты бæрнон кусæг — 
афтæ: 
— Æз дын æрæджы дæ фыд Алыксандры федтон... 
-Ома?! 
— Аргъуанæй куыд рахызт уынгмæ, афтæ йыл хæрхæмбæлд 
фæдæн æмæ йын уайдзæфгæнæгау загътон, ахæм фырттæ дын 
куы ис, стыр ахуыргонд, ды та сæ, зæгъын, адæмы цæсты ’фта- 
уыс. Уый мын афтæ: 
— Гъемæ дæуæн, хорз лæг, — кæй фырт дæ, уый æз нæ зо- 
нын, — кæд афтæ хъыг у, зæронд лæг аргъуанмæ кæй ссæуы да- 
а-алæ Къостайыхъæуæй, раст ма хатгай фистæгæй дæр, уæд æз... 
Ноджы ма мын мæ фыртты дæр мæ цæстмæ кæм бадардтай, уым 
æз мæ къах... уым æз мæ удæгасæй аргъуаны къæсæрæй... Уæд 
ды мæн ам никуал фендзынæ!.. 
Æмæ, æцæгæй дæр, никуал ацыд аргъуанмæ. Сауджын дис 
19 Гусалты Барнс 
289 

кодта, цы фæцис Алыксандр, зæгъгæ. Стæй йæм писмотæ æрвы- 
ста алы бæрæгбоны дæр арфæтимæ. Бирæ йын уыд динылхæст 
æмбæлттæ сомихæй, грекъæй, фæлæ, мах сæр хъуыдыгæнгæйæ, 
нал цыд горæтмæ — стъæлфгæ-тæрсгæйæ царди. Хорз бадардта 
йæ зæрдыл 37-æм аз: уæд ын йæ зонгæтæ æмæ хæлæрттæй бирæ- 
ты байсæфтой... 
Ахсджиаг цæмæйдæр фæхъуаг, фæкъахыр йæ уд, йæ царды 
нысан цыма æрбацыдæр, йæхимæ ныхъхъуыста, цоппай кодта. 
Уырны дæ, уыцы цахъхъæнæй дæр йæ зæнджы хæцъæфтæ дурау 
фидар уыдысты, фæлæ афтæ дæрддзæф куы нал цыд, уæд ын 
æрфæлмæн сты, фемпылдхуыз. Йæ зæрдæ дæр кæд уыйау æрлæ- 
мæгъ... Уымæнзагътон, фылдæр ма фæцардаид, чи зоны, зæгъгæ... 
Зойæ (Харитоны бинойнаг) нын нæ ныхæстæм ныр æртæ боны 
хъусы æмæ фыццаг хатт базмæлыд цыдæр зæгъыны змæлдæй. 
Æз æм бакастæн фæрсæгау. Харитон ын цæстæнгасæй бар радта 
йæ дзуринаг зæгъынæн. 
— Куы нæм-иу ссыд горæтмæ, уæд ын-иу æз кæсæгтæ бал- 
хæдтон — комдарыны заман-иу кæф æмæ æнæуи кæсæгтæ. Йæ- 
хæдæг-иу сывæллæттæн просфорæтæ сласта. Кæсæгтæ-иу ын йемæ 
дæр лæвæрдтон æмæ-иу ын загътон: 
— Уæззау дын куы уа хæссынæн, зæронд, æндæр... 
— Хæдзармæ уæз нæй, мæ къона,— уыд-иу йæ дзуапп. 
Нæ лæппу Русикæн-иу дины зарджытæ кодта: 
Птичка, стой, улетишъ... 
Мæ ногчындзæй мæм нæхионтæ писмотæ ’рвыстой. Æмæ мын 
иухатт афтæ: 
— Томайтæй та нæм чи у? Кæд нæм хæдзайрагæй æрцыдтæ, 
саккаг нæ кодтай дæхицæн, уæд дæ чызгон мыггаг аив дæ цæрæн 
хæдзарвæндаджы мыггагæй... 
Æз архайдтон, цæмæй мæ гомзæнгæй макуы федтаид, ууыл. 
Уайсадын та мæ нæ бауагъта. Æз, дам, дæ мадæн чындзхæссæг 
уыдтæн æмæ дын цы дзурын, уый кæн. Сæрбæттæн дæр, дам, 
æрмæст уазджыты йе æнæзонгæ адæмы раз дар. Иу дзырдæй, 
размæцыд адæймаг уыд... — Зойæ фæрсмæ хъавгæ бакаст Хари- 
тонмæ, ома, мæнмæ цы хаудта, уыдон дзырд фæдæн, зæгъгæ. 
Æмæ уæд Харитон йæ ныхас кæронмæ ахæццæ кодта. 
— О, фæндагыл дæр-иу фæиуварс Хазби йе ’мбæлццæттæй, 
зæгъгæ, загътон. Куы-иу æрхæццæ хæдзармæ, уæд нын-иу бакас- 
таид исты куплеттæ, адон, дам, фæндагыл æрхъуыды кодтон... 
Фыд-иу йæ сæр разыйы æнкъуыст бакодта, Хуыцауы тæфæй кæй 
фæхайджын йæ фырт, уый йын стыр æхсызгон куыд нæ уыд, 
фæлæ йæ цин æмбæхстæй дардта... 
Æппæт хабæрттæ хъуыды дæр не ’ркæндзынæ, стæй дзырд 
дæр никуы фæуыдзысты. Хæстæй сау хабар куы ссыд хъæумæ, 
уæд нын æй æртæ мæйы бæрц нæ хъæр кодтой, нæ мад æмæ 
290 

фыдæн тæрсгæйæ. Фæлæ хъус-хъус адæм уæддæр дзырдтой Хаз- 
бийы сæфты тыххæй. Æмæ уæд бадомдтам, цæмæй нын бæлвырд 
зæгъой, куыд æмæ цы, уый... 
Никæй-иу уырныдта уæды ныййарджытæй, сæ хъæбул бабын 
хæсты цæхæры, уый — алчидæр-иу сау гæххæтт райсыны фæстæ 
дæр æнхъæлмæ каст цины хабармæ. 6, афтæ дæр-иу рауад: лæ- 
гæй фыдуац сыхъуыст, стæй та-иу удæгас разынд... 
Арфæйаг чи сты, уый ма мын ноджыдæр зæгъинаг у: цигантæ! 
Бирæ рыст зæрдæтæн феххуыс сты, бирæ ныфссаст адæмы фер- 
вæзын кодтой сæ къамæйфæрсынæй дæр, се ’нæуи зæрдæвæрæн 
ныхæстæй дæр. Æцæг психологтæ, æцæг! Нæ мадæн дæр йæ ныф- 
сыл ныфс æфтыдтой, зæрдæвидар æй кодтой. Уыдæтты цур, 
фæрсæггаг цы капеччытæ истой, уыдон ницы сты... 
Хæст ма йæ тæккæ тæмæны куы уыд, уæд нæм Ленинграды 
облæсты хъæутæй иуæй писмо ссыд цавæрдæр уырыссаг сылгой- 
магæй, Хазби, дам, мæм йæ нывтæ æмæ йæ фыстытæ ныууагъта, 
зæгъгæ. Йæхæдæг дæр нæм уый размæ ’рвыста, мæнæ, дам, мæ 
нывтæ æнæхъæн танчы дзаг баисты... Æз Ирон театрмæ ссыдтæн 
æмæ уыцы усы писмо Цопанаты Хаджумармæ радтон — уæд уый 
директор цыма уыд уым. Æмæ Хаджумар ныффыста сылгоймагмæ, 
æмæ йæм уый Хазбийы дыууæ пьесæйы сæрвыста. Мах ма йæм 
йæ амынд адрисыл уыйфæстæ дæр фыстам, фæлæ дзуапп нæ 
лæвæрдта... 
Хазбийы уацмыстæ цæмæй хицæн чиныгæй рацыдаиккой, ууыл 
мæ цас фыдæбæттæ бахъуыд, ууыл бæстонæй нал дзурдзынæн. 
Чидæр ма раст ахæм чъизи дам-дум дæр ауагъта, æмæ, дам, Хаз- 
би уацары бахауд æмæ кæмдæр фæсарæнты ис... Уæд нæхи Сол- 
тан æфсæддон архивæй бæлвырд документтæ райста, Хазби куыд, 
кæд æмæ кæм фæмард, уый тыххæй. 
Йæ фыццаг чиныг «Хуры тын» мыхуыры рацыд 1956 азы. 
Æмæ бирæ адæмæн æцæджы æгъдауæй дæр хуры тын басгуыхт, 
зæрдæтæ рæвдауæг, уд рухсгæнæг хуры сызгъæрин тын. Уæвгæ 
та мыггагмæ дæр ахæм уыдзысты йæ рæнхъыты æууæлтæ: 
Æз хойын фидæны дуæргптæ, 
Цыбæл кæны мæн хурджын райсом. 
Уыцы æмдзæвгæйы ма разæй ахæм ныхæстæ ис: 
Мæнæну хурырдæм мæ фæндаг 
Æртæхджын быдырты уæрæхыл. 
Гъемæ не’ппæтмæ дæр цыфæнды зынвадат дуджы дæр уыцы 
ныфс уæд — хурырдæм нæ фæндаг дарыны ныфс! 
Тæмискъ, 2—4 августп, 2000 аз 
291 

НИЦЫ ÆМÆ НИЧИ 
Хъæугæрон цæрын, иуæй, хорз у, удæнцой æмæ фадатджын- 
дæр. Зæгъæм: раскъæр дæ фос, æмæ сæхæдæг хъоммæ цæудзыс- 
ты — хъомгæс сæ кæм æртымбыл кæны хизæнтæм атæрыны размæ, 
уырдæм. Изæрæй дæр сæ суанг сæудармæ æддæ уадз — ахизæнт- 
ма... 
Уæдæ дæхæдæг быдырæй исты амал куы кæнай давгæмхасæн- 
ты, уæд дæр афтæ — дæ къух айваз, æрбайваз... Ис ма ноджыдæр 
æндæр хæрзтæ дæр ахæм цæрæнуатæн. 
Фæлæ иннæрдыгæй та хъæугæрон цæрын сæ бынтон хæрзтæй 
дæр нæу — æдзух дын дæ дуар хойынц алы зонгæтæ æмæ дзæ- 
гъæлцæуджытæ. Уæдæ искæй фæллæйттæм хъусдард чи у, уый 
дæр фыццаг дæумæ ныхилы, дæуыл рахафы йæхи... 
Æрмæст ныр хъæугæрон нæ цæрын, кæд йæ ном хъæу — Дзæу- 
джыхъæу — хуыйны, уæддæр: горæты тæккæ кæройнаг уæла- 
дзыгджын хæдзары æрæнцадтæн дæс азы размæ, раст фарæстæм 
уæладзыджы. 
Цыдæр фыдæхсæв мыл скодта ацы ’хсæв, цыдæр æнахуыр — 
ницы мæ риссы, ницы фыд мыл æрцыд, табу Хуыцауæн, фæлæ, 
марадз-зæгъай, кæд мæм хуыссæг æмгæрон цæуа. Фæрафт-бафт 
кодтон мæ фæлтæрд сынтæджы, уæдæ фæллад дæр фаг фæллад 
уыдтæн — æнæхъæн фараст стыр къæртайы бурнел картоф ныс- 
сагътон æнæ искæй фæкæсгæйæ. 
Сыстадтæн, скодтон мæ хæдзарыдаргæ уæлæдарæс, рудзынг 
байтыгътон æмæ хæхтырдæм кæсын — митдзæф æндæргтæй мæм 
зынынц. Нæ акомкоммæ та зæрæстон дыргъдæттæ, тагъд сæ ахаф- 
дзысты æмæ дзы ног агъуыстытæ сыскъæрдзысты — иуы фунда- 
ментæн уал дзы нæ тæккæ фарсмæ дынджыр дзыхъхъ сфæйлыд- 
той бульдозерæй, фарæстæм уæладзыгмæ йæ бирæ нал хъæуы, 
ахæм обау дзы самадтой сау сыджытæй. 
Цас у, зæгъгæ, нæ къулылауындзгæ сахатмæ ракастæн фæс- 
тæмæ — тагъд æртæ уыдзæн. Афонмæ æцæг хъæуты фыццаг кæрк- 
уасæнтæ ралæууыдысты... 
О, уым — кæркуасæнтæ, фæлæ ам та уый цы уа? Гæды ниуы, 
æви цæй æнахуыр уасын-тъизын у? Лæмбынæгдæр байхъуыстон. 
Нæй, нæ йæ хатын, нæ йæ æвзарын дзæбæх, цæй ниуын, кæй 
ниуын у, уый. Сырд уаид, æмæ уый цавæр сырд æрбауæндыд 
афтæ хæстæг горæты рухсытæм? Ниуын та цæуы раст далæ уыцы 
сыджыт обауы сæрæй кæцæйдæр. 
Мæ гуыр æмбисмæ æддæмæ радардтон, ныхъхъуыстон, цы 
мæ бон уыд, уымæй. Адæймаг уа? Æмæ уый та куыд — адæймаг 
ниуы? Цæмæй бæрæг у? Исты мын адæймаджы ниудæн, бирæгъы 
ниуынæн куыд и хицæн бæрджытæ, ахæмтæ куы нæй, уæд цæмæ 
гæсгæ зæгъдзынæ, уый адæймаджы ниуын у, зæгъгæ? Фæлæ — 
у. Адæймаг нынниуы, адæймаг! 
Æхсæв йæ зæрдæуынгæггæнæг ниудæй нæ фесхъиуы, æнцад 
292 

æм хъусы, ниу, цас дæ фæнды, уыйас, зæгъгæ. Гæдыйы лæппы- 
нæн дунемæ тæригъæд разынид, адæймагæн та... Куыд ын батæ- 
ригъæд кæна, уæвгæ дæр, адæймагæн дуне, кæд æмæ дзы æнхъæл- 
цау у, ай ма мæн дæр схорз, снывыл кæндзæн, зæгъгæ, уæд?! 
Ниуы. Ныффæсус, рæмудзы йæ хъæлæс. Æвæццæгæн, мæс- 
тæй хæлы, дунетæ куыд арауа, афтæ нынниуын йæ бон кæй нæу, 
уыйадыл. Хæхтæ куыд базгъæлæнтæ уой, стъалытæ куыд æргæр- 
гæр кæной, афтæ ма нынниу, ма! Фæлæ — кæм! 
Уæдæмæ сæхгæнон рудзынг — пластикæй у, ницы дзы хъуыс- 
дзæн мидæмæ, Брянскы хъæды бирæгътæ иумæ куы нынниуой 
обауы сæрæй, уæддæр. 
Рудзынг ыл нæ сæхгæдтон, фæлæ мæ къахыдарæс аивтон æмæ 
йæм рацыдтæн, чи у, цы у, цы йыл амбæлд ахæмæй, уый базо- 
нон, зæгъгæ. Бынæй хæрдмæ куы скастæн обаумæ, уæд мæм мæ- 
лæты бæрзонд фæкаст — куыд æм сбырдзынæн, мæхи куыд нæ 
счъизи кæнон, афтæ — мæгъа.Комкоммæ нæ, фæлæ къæдз-мæ- 
дзыты цæуын хæрдмæ — иу бæндæнваг ма мын аззад цъупмæ. 
Куы фæхъус, уæд æм дзурын: 
— Цы дæ, цы? 
— Ницы! 
— Чи дæ, чи? 
— Ничи! 
— Æмæ уæдæ цы ниуыс? 
— Æмæ уæдæ Хуыцауæн цы ракодта ахæм фыдæй ацы дзæ- 
бæх дуне — адæймаджы йæм цæмæн рауагъта? Адæймаг йедæй 
йеддæр йед куы у, уæд! 
Æмæ та бынозты лæмаргæ ниудæй нынниудта. Æмæ уæд мæ- 
нæн дæр мæ цæстытыл цыдæр ахæмтæ ауад адæмы тыххæй, æмæ 
дын æз дæр куы нынниуин! Мæхи æвастæй, фæрсгæ дæр нæ 
бакодтон мæхи, ниуон æви ма ниуон, зæгъгæ, фæлæ — нынниуд- 
тон. Æмæ иумæ ниудтам. Æрмæст ма мæ ахæм хъуыды мæты 
æфтыдта: ау, зæгъын, иу æгъуыссæг лæг нал разындзæн хъæу- 
гæрон цæрджытæй? Æмæ, æртæйæ куы нынниуæм æмхъæлæсæй, 
ау, уæддæр нæ фехъуысдзæн нæ ниуын хъæуы астæумæ?.. 
2006 аз, Дзæуджыхъæу 

ДУР 
Новеллæ 
Уæларвæй дур æрхауд семæ... 
Уæларвæй ахæм дур ма ’рхауæд, æмæ зсехх кæй нæ 
баурома. 
Раздæр ын зæронд зарæджы ныхæстæ афæзминаг уыд — чы- 
сыл сæ фæиннæрдæмгæнгæйæ: — Фæлтау дæ, чызгай, куынæ 
федтаин! 
Науæд та йын афтæ дæр зæгъ: — Уæдæмæ фæлтау уыцы бон 
давондзау хъæдмæ куы ацыдаин, науæд та мæ къах дæр куы асаста- 
ид, уæд дæ, чи зоны, æмæ... æмæ... Уæд фæйнæ фæндагыл фæ- 
цæуæг уыдаиккам æмæ дæ... æмæ дыл нæ амбæлдаин! Нæ дыл 
амбæлдаин æмæ, чи зоны, мæнæ ныры уды хъизæмар, ацы утæх- 
сæн, чи зоны, æмæ... æмæ... 
Фыртыхст æмæ уырыд сæры мидæг цы нæ фегуыры, цы нæ 
дзы фæкуыси вæййы æнæбафæрсгæйæ, лæгæн йæхи рагацау æнæ- 
бафæрсгæйæ. Æмæ йын дæ судзгæ тыхстæй, лæгыл æппындæр 
чи нæ фидауы, ской кæнæн дæр кæмæн нæй йæ фырхудинагæй, 
уыцы тыхстæй йын раст ацы ныхæстæ дæр сфæзм — кæд æнæ- 
бон чызджы номæй загъд æрцыдысты, уæддæр сæ сфæзм дæ 
удмарой сахат уартæ уымæн, æнæнтыстæн, цъæхæй æгæр рæ- 
гъæдæн, ахæм рæгъæдæй ма уæддæр цъæхад чи дæтты, зæрдæ 
æфсæрмыйы тухиты чи ’фтауы, уымæн, о: — Зачем ты в наш 
колхоз приехал, зачем нарушил мой покой?! 
Цы худæг æм фæкæсид, куыд дыл сысчъилтæ кæнид йæ сырх- 
бын пух-пухид былтæ! 
Кæнæ та йын худæджы охыл... Худæджы охыл уыйас нæ, 
фæлæ тынгдæр дæ мидрыст, дæ мидудисæн æмбæхсыны охыл 
æрымыс мæнæ адон дæр — рагон Татьянæйы хъарæг, йæ судзгæ 
додойы ныхæстæ — Пушкин цыма йæхæдæг дæр чызг уыд, афтæ 
хорз, афтæ дæсны æмæ йын æнæфæгæдыйæ куыд нынныв кодта 
йæ сидзæр уды æрдиаг: 
Зачем вы посетили нас? 
В глуши забытого селенья 
Я никогда не знала 6 вас, 
Не знала 6 горького мученья. 
Æмæ æз дæр, æз, кæд лæппу... лæппулæг дæн — æнæхъæн 
æртындæс æмæ ссæдзаздзыд, Чырыстийы æмгар, уæддæр, уæд- 
294 

дæр мæ разбонтæ — ме ’нæхъæрзгæ, æнæцоппай бонтæ тæхудиа- 
гæн мысын. 
Уымæн йе ’вддæс айфыццаг йæхи фесты, æз та дзы... æз дзы 
æнæ иу бон хъуаг æнæхъæн æхсæрдæс азы хистæр æмæ, дам, æй 
йед кæнын, мæнæ йед... 
Куы никуыма сæ никæмæн загъта æмæ сæ хæстæгдæр дугты 
зæгъинаг дæр куы никуыма уыд — æнад ын сты! Лæджы ном 
ныллæггæнæг æм кæсынц, дæлдæргæнæг, цæсты ’фтауаг! — уæд 
сæ ныр куыд зæгъа, цы ныфс, цы лæджы цæсгомæй?! Фæлæ сæ 
куыннæ зæгъа, куыд нæ, кæд æмæ йын йæ мидуавæр, æцæг ын 
цы ахæм у, тæккæ ахæмæй æвдисынц, раст ын æй ныв кæнынц, 
уæд?! 
Мæнæ цæттæ бæллæх! Мæнæ цæттæ диссаг! Мæнæ хур афаз 
йæ тæккæ астæуыл, æмæ... æмæ дунейæн дæр йæ ад царды ады 
хуызæн куы нал у, боны хионæнгæс рухс дæр талынгдзæфтæ 
куы фæцис, куы ныдздзыгъуыртæ æнæ йед... уартæ æнæ уый 
сæрнывонд мæнæн — æнæ Ирханы зæрдæхъæздыггæнæн мидбыл- 
худт, мæныл мыггагмæ йæхи кæй фæдзæхсы, уымæн æвдисæн 
мидбылхудт. Æмæ уыцы иударон ныхæстæ куы сты ныр сæ тæккæ 
æмбæлгæ бынаты, сæ буц бынаты, сæ бæрæгбоны цæфыл хъæу- 
гæ куы сты! 
Фæлæ йæм цæуыннæ ис уыцы ныфс, уыцы лæджы хъару — 
сæ зæгъын цæуыннæ сфæразы, уыдон цавæр æнæфенд хохаджы 
æфсæрмытæ сты — цæмæн æм афтæ кæсы, æмæ дзы йæ лæджы 
ном къахыр кæны, цыма йæ чызджы цæсты æфтауынц ацы ахс- 
джиаг ныхæстæ: 
— Ирхан!.. Йед у... Æнæ дæу мæ бон нал у! Уæвгæ та — у, 
фæлæ уæд йед, уæд цард царды æнгæсæнтæ дæр нал уаид!... 
Ныхъхъæмп хус уаид!.. Йæ царды ад фæлидзид... 
Ныхæстæй иу дæр нæ загъта — нæ фидыдтой лæгыл, нæ фи- 
дауы лæгыл, нæ, йæ мидрыст æргом кæна, уый — нæу ын загъд 
лæгæн йе скæнæг-раттæгæй, йæ мидрыст, йæ зæрдæйы уавæр, 
йæ мидахаст, йæ мидбонахаст, боныхъæд æддæмæ æвдиса, уый 
йын нæ фæтчы: лæг дæ æмæ стæджы састæй нæ хъæрзыс, фæл- 
мæн фыды цæфæй къуылых нæ цæуыс! 
Фæлæ æдзæмæй дæр кæдмæ лæууа — æмæ цытæ дзырдта 
худгæбылæй, уыдон дæр — мæнæ бæллæхы диссаг! — уыдон дæр 
комдзог цыдысты йæ уды лæмæгъыл, нæ уыд зæрдæйæ дæр фи- 
дар æмæ бынтон дзæгъæлы хъæддыхтæ кодта йæхи. Дзургæ та 
цыма хорз кодта, ома, йæ ныхæстæ бынтон æнады æууылд ны- 
хæстæ нæ уыдысты, бынтон æнæ сой, æнæ хъацæн — лæг дзы йæ 
хъус цымыдисæй цæмæ æрдара, уый дзы цыма ис: 
— Йед у... Ацы зæрдæрхъуыдыгæнæгæн, дам, цыфыддæртæ 
загъдæуа! Ныр æцæгдæр цæмæ хъæуы адæймаджы йæ зæрдæ? 
Риссынæн йеддæмæ куы ницæмæн бæззы, уæд... уæд, — дзуры 
æмæ Ирханмæ уæддæр æмæ уæддæр — гъæ, æвзæр! Гъæ, куыдзы 
бын йæ рагъы нуæрттыл ратул-батулгæнæг сыстхæрд куыдз! — 
295 

Ирханмæ уæддæр æмæ уæддæр бар-æнæбары дæр лæгъстæйаг 
цæстытæй бакæсы, йæ разыйы цæстæнгас ын куы ацахсид, уымæ 
тырны æмæ йæм хаты, цæмæй ма сразы уа йемæ, зæгъа йын, 
Ирбег, мæ къонашкæ, æлгъыст зæрдæ ма нæ хаттæн цин кæны- 
нæн дæр бахъæуы, уымæн дæр ма бабæззы, зæгъгæ. Уæдæ йæ 
куыдæй равдисдзынæ, æндæр чидæр дын, дæ фæсонæрхæджы 
дæр чи нæ уыд тæккæ сахаты размæ дæр, уый афтæмæй æна- 
хуыр зынаргъ кæй сси, æнахуыр адджын, ахсджиаг, раст æй цыма 
дæ цæргæ-цæрæнбонты зыдтай, раст æй, куы нæма райгуырдтæ, 
уæддæр цыма зыдтай, афтæ кæсын дæм куы райдайы дунейы 
диссагæн, уæд ма дæ дæ зæрдæйæ тынгдæр цы бахъæудзæн де 
’нкъарæнтæ равдисынæн?! Æмæ — табу зæрдæ æрхъуыдыгæнæ- 
гæн! 
Æрбакаст æм фæрсмæ, азылд, цыдæртæ бахъуым-хъуым код- 
та йæ фындзы бын, лæг бонæн цынæ диссаг фехъусдзæн, зæгъгæ, 
æвæццæгæн, дзургæ та хъæрæй ницы скодта — кæнæ йæ фæндгæ 
нæ кæны йемæ, Ирбегимæ, зæрдиаг ныхасы бацæуын, удæй-удмæ 
йыл бандзæв-бандзæвгæнгæ — ома, уыйадыл ын сæрмагонд хуы- 
зы кад цыма кодтаид, уыйау уад хъуыддаг уымæ, Ирханмæ, гæсгæ, 
æмæ йæм ныхасмæ æргомыздæхт нæма уыд, науæд та, цы йын 
зæгъа арæхстджынæй йæ дзырдкъахæн ныхæстæм зæрдæйы тых- 
хæй, уый нæ зоны. Нæ зоны, нæ йæм гуыры дзуапп, уымæн æмæ 
йæ не ’ндавынц йæ ныхæстæ нæдæр æдылыйæ, нæдæр цыфæнды 
зондджын æмæ цымыдисагæй дæр. Зæрдæ зæрдæйыл куынæ 
ныхæса, уæд ныхас дæр ныхасыл нæ бады. 
Фæлæ йæм æвгъауаг кæсы йæ хорз хъуыды дæр, æнæрхъуы- 
дыйæ йын аззайа, æнæ бæрæг дзуаппæй, уымæн æвгъау у — но- 
джы ма йæ зондджын чидæр загъта, цыдæр уырыссаг фыссæг — 
афтæ куыддæр: «Дать бы в морду тому, кто придумал сердце»... 
Æвæццæгæн, уый дæр йæ раны уыд йæ зæрдæрыстæй. 
— Зæрдæ, дам, чи ’рхъуыды кодта, уымæн, дам, йед... Йæ 
мукъутæн иу ма ныуудай. Æндæр уæдæ ай мæ дынджыр риуы 
мидæг дæр куы нал цæуы, йæхицæн дзы бынат ссарынхъом куы 
нал у, тыхст рынчынау дзы рафт-бафт куы кæны, уæдæ мæ баз 
куыд хуыздæр æрæвæрон æмæ мæхи куыд удæнцойдæрæн æруа- 
дзон, зæгъгæ. Стæй иннæ диссаг та, иннæ: фæстæмæ дзы æрбы- 
натон уа мæ риуы... йæ риуы, йæ райгуырæн риуы, уый дæр æй 
цыма нал фæнды. Уæд ныр уый — ахæм зæрдæ, цы мæрддаг 
æдылы у, цы фидиссаг æвзæр? 
— Чи уый, чи? — бафарста йæ кæдæй-уæдæй цæмæйдæр, кæ- 
дæй-уæдæй йæм æргомыздæхтдæрæй разылд. Фæлæ хъуыды та 
афтæ кодта, æмæ афтæ кæй хъуыды кодта, йе ’ргом дæр æм 
тынгдæр уымæн раздæхта: æркæстытæ ма йæм кæна йæ хъуы- 
дыйы растæн: «Хорз загъта йæ риуы дынджыры тыххæй, раст: 
кæуылты фæтæнтæ йын у! Ахæм фæтæн, ахæм сæвджынтæ йын 
у, æмæ йыл ын уыцы иу рæстæг æртæ чызгæй дæ сæртæ бакъул 
кæн, фæрстæй-фæрстæм ыл сæ банцой кæн — сæрибарæй, пара- 
296 

хатæй сын сфаг уыдзæн! Æмæ йын цы уæхсчыты фæтæн ис, уый 
та? Æмæ йæ домбай цæнгтæ, йæ рæсугъд тыхджын къухтæ та? 
Æниу, цæсгомæй дæр куыд зæрдæмæдзæугæ у, уый та хæлæггаг 
нæу бирæтæн? У бæгуыдæр. Йе стыр дзых дæр ыл фидауы, 
уымæн æмæ йын ставдбыл у, аив нывгонд ын сты. Насджынтæ 
хæрæн дзых, дам, зæгъгæ, æвæццæгæн, ахæм стыр дзыхæй фæ- 
зæгъынц — уæд æнæмæнг насджынтæ? Цæмæй уæлдай кæнынц, 
цымæ, насджынтæ — никæй дзы бафæрсдзынæ... 
Йæ сæр дæр, дам, зæгæлтæ хойæн, фых галы сæры йас, йæ 
сæр — уый дæр та раст ай сæры нывтыл карстæй дзурдзысты, 
уæдæ нæ. 
Гардероб, дам... 
Шифанер, дам... 
Лæг нæ, фæлæ дынджыр цыппæрдигъон шифанер... 
Уæйыг лæг. Къамбец. Зубргонд. Бизон раст. Æмæ дын куыд 
басæтта йе ’нкъарæнтыл, кæд æмæ йыл куыддæр нæ фидауынц, 
уæд?! Куыд дын зæгъа, æз дæу мæ цардæй фылдæр йед кæнын, 
зæгъгæ?! 
Мæхи йыл худæгæй схæссон?! 
Стæвд, рафыхт йæ туг — рафыцын ын æй кодтай, зæгъæм, 
бандзæрстай йыл сылыстæджы арт! — æмæ дæ æррадзæфæй йæ 
хъæбысы зыд-кæрæфæй бакодта, зæгъгæ, уæд дæ цыплята-таба- 
ка нæ рауаид! 
Æмæ ныххудт йæ мидныхæстыл, ныккæл-кæл кодта. Æмæ 
Ирбеджы уд хъуырмæ сбырста, йæ туг йæ сæрмæ ныццавта, ба- 
зынг сты, ссудзæгау кодтой йæ къабæзтæ: уæртæ куыд худы! 
Уæртæ йын цы дзæнгæрæгджын худæн хъæлæс ис! Мæнæ цы 
диссаджы сылыстæджы сконд ис Хуыцауæн! 
Худæг нæу ныр, диссаг нæу ныр йæхæдæг, къæдзæх лæппу- 
лæг: цы ис, цы федта уым уадиссагæй — худы æмæ худы, уæлæмæ 
дæр худын æмæ фæрсмæ дæр! Стæй цы ис уым дæр, ныццирк 
уай, ахæм диссагæй: о, цыдæр æнахуыр зæрдæхъыдзыгæнæн ра- 
уайы, йæ сæр цæхгæр фæрсмæ куы фæзилы, уæд уыцы архайд 
дæр. Æмæ — цы, цы ис уым диссагæй, дæ зæрдæ йæм схъиуа, цин 
ыл кæна, цыдæр амонд æм дзы йæ дзæбæх мидбылты фæлмæн 
худа, уыйас хорзæй дзы цы ссардтай уыцы фезмæлды, дынджыр 
æдылы къоппа? Æна дын хæдзайраг чызг хæссын кæны ныр цал 
æмæ цал азы, цоты мадæн чи бæззы, бинойнагæн адæмы раз дæр 
æмæ Хуыцауы бын дæр, ахæмы. Ды та... Дæуæн та дæ улæфт 
фæкъуыхцы вæййы ай фадыварцмæ кæсгæйæ дæр, чысыл куыд 
тæссармæ хæссы йæ рæхснæг гуыр, куыд батилы хатт йæ сæр — 
йæ дзыккутæ йæ ныхæй фæиуварс кæна, ма бырой йæ цæстыты; 
куыд дæм æрбакæсы фæрсмæ, чысыл бынтыгомау йæ къæйных 
æмæ хъомыл сылгоймаджы хин æмæ зондджын цæстытæй, уый 
дæр дын мидкатайы хос куы фæвæййы, уæдæ цы зæгъинаг у йæ 
къæйных цæстæнгасæй, зæгъгæ. Йæ цæстыты, йæ кæрдæгцъæх- 
бын цæстыты, стыр хъоппæг цæстыты урсытæ куыд æнахуыр 
297 

ферттивынц, уый дæр дæм искæмæн диссагау дзурыны аккаг куы 
’ркæсы, бын бауинаг гал лæг! 
Фæлæ æцæгдæр, Æнайы загъдау, уартæ уый ма суæд, уый дæ 
цоты, дæ адджын хъæбулты ныййарæг мад! 
Мад! 
Дæ хъæбулты мад! 
Æмæ цы хорз уаид Хуыцау, цы хорз уаид йе сконд дуне, йæ 
лæваргонд цард! Цы хорз уаиккой адæм дæр: сæ зæрдæ йын зæгъы, 
сæ цæст ын уарзы! 
Уæддæр — æдылы æмæ æдылы, сæнтдзæф, зондцух, йæ че- 
мæй цух — æмæ ма йын цы уæлдай у: арыд зынгæй нал фæтæрсы 
— æмæ йын æй зæгъа, йæ тæппуд уаг худгæбылæй дзурыны 
фæстæ æмбæхсгæйæ. О, нæ уаид тæппуд, не стъæлфид æппын- 
дæр, парахатæй улæфид, хъалзæнг уаид, сæрджын сагау йæ сæр 
арвы милтыл хафгæ хæссид, чысыл дæр ын зынаргъ кæй у, уымæн 
дæр, Ирханæн дæр цыдæр кæй ахады йæ царды, уый бæлвырдæй 
куы зонид, уæд. Уæд та цæрынæн цы хъæуид, уæнгрог, базыр- 
джынæй цæрынæн! Фæлæ мæнæ иумæ сты, иу фæндагыл цæ- 
уынц, уый чысыл раздæр, фондз санчъехы раздæр, æрмæст 
æмвæндаг та цыма не сты, æмдзæф зæрдæтæ, æмхъуыды зонды 
хицæуттæ — о, иумæ сты, иу та не сты, нæ: æнкъары йæ, уыны 
йæ зæрдæйæ, хъусы йæ йæ уды мæгуырæй... Фæлæ — цынæ 
вæййы, цынæ ’рцæуы, Уæлладжы бафæндæд, æндæр — æмæ йын 
æй зæгъа, ацы зынг зæгъынæй йæ зæрдæ кæд судзы, уæддæр — 
хъазæн ныхас ын бæргæ нæу, худгæбылæй, хынджылæджы хуы- 
зы, æрдиагмæ цæттæ зæрдæйæ йæ зæгъдзæн, мæнæ ныртæккæ 
цы зæгъдзæн, уыдон: 
— Ирхан... Цы худæг у, цы диссаг! Æмæ дын æй зæгъон — 
худгæ фырадæргæй цыма кæнын, афтæ дæр мæм кæсы. Уымæн, 
æмæ куыд æцæгæй дзурын, куыд зæрдиаджы зæрдæбынæй, уыйас 
хæрзтæ мæн дæр æмæ дæу дæр уæд! 
— Аммен! — æмæ та уалдзыгон быдыры зæрдæмæ дæр цæуы 
йæ кæл-кæлæй худын, арв дæр уæлдай барухсдзæст вæййы, хур 
фæирддæр, дардæй уыцы æхсызгонæй æрбайхъуысы гугуччы 
уасын, бурцъиуы дзагхъæлæсæй зарын — æппæт рæвдауынц, æхцо- 
над хæссынц лæппын, саби сонт удæн. 
— Йед у... Диссаг хъуыды, диссаг æмæ йед... худæг. Кæд 
худæг уыйас нæу, уæддæр... 
— Уæдæ цæмæй аразгæ у йæ худæг, кæд худæг нæу, уæд?! 
— Ды ахæм æрыгон, ахæм рæсугъд куынæ уаис, æз та ахæм... 
ахæм йед, стыртæ-дынджыртæ къамбецгонд, стæй ахæм йед... 
дæуæй уыйбæрц хистæр, уæд бæргæ нæу йед... худæг, хъазынмæ 
здахинаг... Фæлæ дын æй уæддæр сфæразон зæгъын, — бакаст 
æм фæлваргæ кастæй, цас зæрдиагæй йæм хъусы, уый бæлвырд- 
гæнæг кастæй. — Зæгъон дын æй? 
Æрлæууыд æм. Йæ къухтæ æнæбон æруагъта бæндæны лыг- 
гæгтау: гъа, цæв мæ, уæддæр мын мæ уд мауал лас, зæгъгæ. Цæ- 
298 

стæнгасæй йæ разы кæны йæ ахсджиаг зæгъинаг зæгъынмæ — 
кæд дур у, уæддæр æй бæмбæджы мауал тух, цæв ыл æй æна- 
уæрдонæй! 
— Гъемæ - хорз, зæгъын дын æй, кæд йед у, уæддæр... Йед 
дæ кæй кæнын æцæгæй, тынг æцæгæй, æцæджы æцæгæй, уый 
тыххæй йæ уæндын ской кæнын: йед мæ фæнды, йед... Ды, Ир- 
хан, мæ сывæллæтты мад куы уаис, мæ хъæбулты ныййарæг мад, 
мæ цоты йед... Диссаг: афтæ ахъуыды кодтон, æмæ мын иу æхсыз- 
гон уыд, иу амонд мæм æркаст уый, æмæ раст... раст йед скæн, 
йед... 
— А нынче все умы в тумане! — æнахуыр хъуыдыдзастæй загъ- 
та Ирхан. — Уыдон йеды... Пушкины ныхæстæ сты... йеды... 
«Евгений Онегины» рæнхъ у. Æмæ йед... Тынг йед ныхæстæ загъ- 
тай, тынг йед! — æмæ та ныххудт, æмæ æркъæдзтæ, æрдыдагъ 
худгæ-худын, артæнхæлдтæ кодта, цæссыгызгъалæн. Æмæ йæ кæл- 
кæл æрдæбонау, тæккæ æрдæбонау зæрдæисгæ нал уыд, зæрдæ- 
амондджынгæнæг, фæлæ куыддæр фенад, дуне æлгъаг дисы 
æфтыдта — иу дзырдæй, хорз худт нæ уыд, иу уд иннæйы куы 
фембары, уæдыккон уавæры худт нæ уыд Ирханы ныры кæл- 
кæл. Фæлæ йын цы гæнгæ уыд уымæн дæр, кæд æмæ уыцы 
замманай ныхæстæ дзурæг дзых уый чызгон зæрдæйæн дзурæг 
дзых нæ уыд — афтæ йæ кæмдæр хъыдзы кодта, æхсызгон æй 
рæвдыдта Ирбеджы зæрдæйы ахаст: цы лæджы зæрдæмæ цæуы, 
цы лæг æй йед кæны, цы! Фæлæ йæ не ’ндæвта: цъитимбæрзт 
хох дæ куы агура цардæмбалæн, уыйау... Хорз кæй нæ кæны, 
раст кæй нæ кæны æмæ йын кæй нæ батайдзæн фæстаг бон, уый 
та, кæд цыфæнды лæппын уыд йæ зонд, æвæлтæрд, уæддæр уый 
та æмбæрста, уыд уый æмбарынхъом. Фæлæ, цыма уырдыджы 
стырындз, уыйау йæхи æруромын нал фæрæзта — кæд цард йæ- 
хæдæг йæхи амонид, зæгъгæ, стæй ахæм стыр лæгæн цы уыдзæн 
æнахъом чызджы хиирхæфсæнтæй?.. 
Мæнæ йæ ныртæккæ куы фена, йедимæ фембæлгæ йæ куы 
фена, уæд кæд... Нал худт, фæлæ йæ худæндзастæй афарста: 
— Тынг диссæгтæ загътай. Фæлæ нырма мæнæй цæй мад ис, 
дымгæ бон чердæм йед хъæуы, уый куы нæма зонын дзæбæх, 
уæд... О, æмæ мын æндæр диссаг ницуал зæгъинаг дæ? Стæй 
цæмæн цæуыс мæ фæдыл, цæмæн? Стæй — кæдæм? 
— Æмæ ды кæдæм цæуыс? 
— Æз — уырдæм... 
— Æз дæр уæдæ æндæр куы никуыдæм цæуынарæзт дæн, ды 
кæдæм цæуыс, уырдæм цæуынæй уæлдай. 
Æмæ та цæуынц, цæуынц зæронд фæндагыл æрхытæ-æрхы- 
ты, дыууæ къуыбыры æхсæнты, амад, цæхгæр карст фисынджын 
къуыбырты æхсæнты — кæддæр, дам, ацы къуыбыртæ аланты 
цæрæнуат уыдысты, уыдон сæ æрцамадтой афтæ цæхгæр: æфсад 
сæм, тыхгæнджыты æфсад сæм æнцонты ма сбырса нæдæр фис- 
тæгæй, нæдæр бæхтыл, уæлдайдæр бæхтыл... Уалæ æрх кæм 
299 

фæуæрæх вæййы, уыцы фæзилæны та дынджыр дур ис, егъау 
дур, егъау — зæххы ацыд, иу-дæс-фынддæс азмæ бынтондæр 
нæууы бын фæуыдзæн. 
Уырдæм, дам, цæуын. Æмæ йæ Ирхан зоны, кæдæм цæуы, 
уый. Фæлæ ды та, Ирбег, йæ фæдыл нывонд уæрыккау кæдæм- 
ты цæудзынæ? Чи йын дæ æмæ дын чи у? Ничи. Æмæ — æппæт- 
дæр, алчидæр! Стæй уыцы æнæфенд фарстæн — чи дын у, цы 
дын у, зæгъгæ, фендджын дзуапп æрмæстдæр Хуыцаумæ ис — 
æндæр æй уæдæ чи фæцух кодта йæ раздæры æнæфæцудгæ зон- 
дæй?! 
Куыд нæ у уый дæр цæттæ æмбисонды диссаг, куыд нæ: мин- 
гæйттæй, зæгъæм, лæууынц дæ алыварс бæстырæсугъдтæ, фæлæ 
дын дзы æрмæстдæр иу фесхъиуын кæны, ныссæххæтт кæнын 
кæны дæ зæрдæ, дæ ривадæй цæрæг зæрдæ — багуылф æм кæны 
чызджы хурвæлыст рухс дæ бæлиццаг царды цинау, тæхудиаг 
амонды уацхæссæгау, æмæ, цы дæ, уымæи дæ йæхи бакæны, 
бацахсы дын дæ мидарвы тыгъдадтæ иууылдæр, дæ уæрæх уды 
фæскъуымтæ, де ’ппæт хъуыдытæ-сагъæстæ, де ’ппæт монцтæ- 
æнкъарæнтæ. Иу фæнд дæм, иу уынаффæ дæм, иу бæллиц-тыр- 
нæн дæм ахæм нал баззайы, уыцы иунæг бæстырæсугъдимæ дын 
баст чи нал вæййы! 
Æмæ уыцы мингæйттæй уартæ уый, йæ разæй æбæрæг кæ- 
дæмдæр цæуæг, басгуыхт йæ уацайраггæнæг, йæ хъазайраг-ца- 
гъаргæнæг, æппындæр дæ цы цагъары царды уавæртæй нæ фæн- 
ды фервæзын, ахæм цагъардзинады амæддаг дæ скодта. 
Зоны йæ, зоны: йæхимидæг рагæй-æрæгмæ бæллыд чызгæн 
ахæм цæсгомæвæрдмæ, ахæм — цыргъдзæсгом. Зæрдæнкъуысæн, 
зæрдæагайæн, зæрдæтæхæн, йæ арф æмбæхст æнкъарæнтæ ага- 
йæн — мæнæ фæсномыгæй, уайсадгæйæ йед-йед кæмæй кæны, 
уыдон. Æмæ цæмæн ахæм уæлæнгай у, цæмæн æй афтæ сфæй- 
лыдта Ирханы бакаст, йæ уынд, йе сконд, уымæй та дзы Бруты 
молло у бафæрсинаг... 
Йæ тæргайдзæттæ, скæуынæввонг рæсыдгомау былтæ дæр 
лæджы зæрдæ тасын кæнынц, лæджы хъæбæр зæрдæ сæттынц — 
фæдзæхсынц æй цыма, ма йæ бафхæр зонгæ-зоныны нæ, фæлæ 
æнæбары дæр, зæгъгæ, науæд тынг тæнзæрдæ у, гъемæ скæу- 
дзæн, йæ кæуындзæг йæ былалгъыл бады, æмæ кæудзæн-тъиз- 
дзæн, судзгæ цæссыгызгъалгæ, æмæ йæ бауромыны, басабыр кæ- 
ныны мадзал нал уыдзæн... 
Кæйдæр, бæлвырд кæйдæр хæрзæнгæсæнтæ у цæсгомы ныв- 
гарстæй дæр æмæ гуырыкондæй дæр, йæ алы бæрджытæй. Фæ- 
лæ — кæй? 
О: Анастасия Вертинская! Мæнæ кино «Человек-амфибия»-йы 
куы хъазыд, уæдыккон æвзонг Анастасияйæ зæхмæ ницуал ауагъта, 
халæмдих сты. Зæгъа йын æй? Æмæ йæ цæмæй зондзæн, чи у, 
уый. Фæлæ — уæддæр: 
— Анастасия Вертинскаяйы цæрмыстыгъд бакодтай... 
300 

— Марианнæйы та? 
— Уый та ма дзы кæцы у? 
— Йæ мадызæнæг хо уый та! — æмæ йæм æлхыскъгæнæг цæс- 
тытæй кæсы, ай дæхæдæг куы дæ ницызонæг хуырым, зæгъгæ... 
Фарста йæ, уæдæ йæ нæ фарста, стыр горæтæй, нæ республи- 
кæйы сæйраг горæтæй ардæм, нæ чысыл горæтмæ цæмæн æрлыгъ- 
дыстут, зæгъгæ. Æмæ, дам, мæ фыд дурыссæн завод, балхæдта, 
рагæй чи нал кусы, уыцы завод æмæ йæ скусын кæндзæн, æцæг, 
дам, дзы ныр та дуртæ нал ысдзæн, фæлæ дзы... Ницы, дам, ын 
зонын, цы куыстыл æй бафтаудзæн, уымæн. Ме ’фсымæр дзы 
сæйраг индзылер уыдзæн, мæ мад — сæйраг бухгалтер, мæ фы- 
дыфсымæр — сæйраг экспедитор, мæ хистæр хо — сæйраг мене- 
джер, мæ фыд та — ди-рек-тор! Æз та, дам, лæвархор, сæ хæсси- 
наг, сæ буцæй даринаг чызг, бинонты кæстæр. Институты мæ 
бынат цæттæ у — фыст ын у... Кæд, дам, мæ бафæнда, уæвгæ 
дæр, уым ахуыр кæнын, уæд... 
Æмæ ныронг фæцæр, фæцæр сæрибарæй, æнæ идон, æнæ дзы- 
ларæй, стæй уæд дæхиуыл барвæндонæй — барвæндонæй! — дзы- 
лар бафтау, дзылары былар! 
Æмæ дзы цы ссардтай, цы, Ирбег?! Цæмæн æмæ дын куыдæй 
басаста дæ зæрдæйы Хъарсы фидар? Цæмæй фæцыд дæ зæр- 
дæмæ æмæ цæмæн афтæ тынг фæцыд — ай дзы бынтондæр куы 
схион, куы срæбинаг, куы сæфсин æмæ дзы раст дæхицæн дæр 
фæхибары бынат куы нал ис, уымæй фæхибары бынат! 
Уæу, мæнæ йыл сындз уистæй быд кау рафæлдæхт! 
Фæцæуы йæ разæй тæссармæ цыдæй — кæм сахуыр уыцы 
фадыварцыл, кæд æмæ кæм?! Фæцæуы. Æмæ йæм кæсыс æмæ 
йæм не ’фсæдыс кæсынæй. Уартæ йæ дзыккутæ дывæрсыг сæр- 
дзæвæн-сæрвасæнæй пуцалгонд ахст, къæдзилгонд куыддæр. 
Фæлæ дзы иу бындзыг аззад сæрибарæй, чысыл къæбæлдзыг- 
хуыз. Гъемæ куыд фидауы йæ урс-урсид нарæг къæбутыл, куыд 
сау... куыд ирон сау сты йæ дзыккутæ, куыд удласгæ у уыцы 
бындзыг! Худæг нæу уый, диссаг нæу уый — цыдæр бындзыг 
дын дæ зæрдæмæ ахæм цины уылæнтæ уадзæд! Кæд ды нæ дæ 
æдылы, сæрхъуаг, уæд ма сæрхъуаг æдылыйыл хæрæджы хъустæ 
æрзайы? Æрмæст уæддæр улæфæнтæ куыд асудзынц, куыд ахгæ- 
нынц йæ тæнæгцъар урс буары рухсæй!.. 
Диссаг! Æмбисондæн дзуринаг-хæссинаг диссаг: исчи йын йæ 
сæрæй иу хъуын дæр ратонынмæ хъавы Ирханæн йæхи æвастæй, 
зæгъгæ, уæд ын, цымæ, Ирбег та цытæ акæнид ахæм æнæхæдзар 
æнæджелбеттæн — ныцъцъæл-ныммур кæнынæй йыл нæ баца- 
уæрдид! 
Искуыдæр ма афтæ йед кæн цыдæр къæбут, гъа, зырнæйзыл- 
дау аив дæр фæуæд, уæддæр къæбут йеддæмæ исты у! Стæй 
искуыдæр ма афтæ зæрдæрæхойæн уæд чызджы дзыккуйы бын- 
дзыг, ирон сау дзыккуйы къæбæлдзыггонд бындзыг! Мæнæ æрра- 
гæнæн хос куыд у, чызджы йед куы кæнай, дæ удæй йæ адджын- 
301 

дæр куы кæнай дæхицæн, уæд... Саулагъз чызгæн кæрдæгхуыз 
цæстытæ... 
Æмæ йыл йæ къаба куыд фидауы, уый та, уый: сырх быды- 
рыл урс стъæлфытæ, тымбыл стъæлфытæ — урс, хъæлдзæг, ху- 
дæг сыл цыма бахæцыд, уыйау у сæ бакаст. Стæм чызг ма дары 
къаба, сæ фылдæр æлвæст джинс хæлæфты цæуынц зымæджы 
хъызты æмæ сæрды æнуды дæр. Стæй — гомгуыбынтæй, суанг 
уазæлтты дæр, уазæлтты — афтæмæй æнæ цот кæй кæнынц сæхи, 
æнæ мады цытджын-кадджын ном, уый дæр сæм нæ хъары, сæр- 
хъиппытæ! Фæлæ Ирханы иу-дыууæ хатты йеддæмæ нæ федта 
уыцы хуызы — джинсыты дæр æмæ æнæдымæг майкæйы дæр, 
ома, бæгънæг гуыбынæй. Федта йæ, фæлæ та йын уый дæр ныб- 
барста — нæ фæизгард йæ зæрдæ, диссаг! Зæрдæйы рæбинагæн 
йæ цъæм-цъæм дæр аивхæрд у... 
Æмæ йын цы нарæг астæу ис, уый дæр та нæу диссагæн дзу- 
ринаг? Дæ амонæн æмæ хистæр æнгуылдзтæй цæг скæн, æмæ 
уый стæвдæн уыдзæн йæ астæу. Фæлæ уыйхыгъд йæ синты æвæрд 
та — фæтæн, удызмæнтæн, зæрдæ æфсæрмыйы хайгæнæг фæ- 
тæн. Æрмæст уæддæр — аив. Æмæ — фæнда дæ, ма дæ фæнда, 
дæхи тыхурæд кæнай, уæддæр та цæстытæ сæхигъдауæй афæс- 
тиат вæййынц йæ нарæг астæу æмæ йæ фæтæнгомау синты æвæр- 
дыл — чызгæй ныссылгоймаг вæййы бынтондæр раст. Æмæ дæ, 
æвзонг чызг ма кæй у, уый уадидæгæн æрбайрох вæййы — æмæ 
дзы ницуал æфсæрмыйаг вæййы уым, кæй йæм кæсыс нæлгой- 
маджы цыбæл цæстытæй, уым ома. 
Стæй разæй дæр, йæ риуыгуыдырырдыгæй дæр æнæ диссаг 
нæу йе сконд, йæ бакаст. Риувæйнæг тъæпæн, æмлæгъз цыма у, 
лæг ын батæригъæд кæны цæмæндæр, фæлæ йын йæ йедтæм... 
йæ риутæм... йæ дзидзитæм... Нæ, аив æм нæ кæсы уыдон сæ 
тæккæ номæй схонын, фæлæ сæ куыд ис уæдæ æндæр хуызы 
дæр бацамонæн?! Исчи йын сæ йæ цуры дзæбæх армыдзаг фæз- 
дæттæ куы схонид æлгъаг цыбæлхуызæй, уæд æй уый тыххæй 
ахъаззаг — дæ фыдгул, дæ балгъитæг дæр афтæ! — ныммохци, 
ныффæртт кæнид! Фæлæ уæд йæхицæн та, йæхицæн йæ риу æна- 
хуыр цæмæн ссудзы, Ирханы синты мидтæлфаг змæлдмæ æмæ 
йын йæ хъæлдзæг риуты æнкъуыстмæ куы фæкомкоммæ вæййы 
æнæбары, уæд, и?! Йед æй куы кæны, йед, йæ удæй фылдæр... 
Йæ хурхуадындзтæ ссудзынц, тæвд уылæн сбырсы кæцæй- 
дæр риуы бынæй æмæ йын йæ хъæлæс, йæ хурх схъыдзы кæны, 
йæ улæфæнтæ цæхгæр ахгæнынц, æмæ дисы бафты, уанцон нæу, 
зæгъгæ. Стæй басæтты йæхицæн, уæдæ ма йæхицæн дæр ма сæт- 
та, цытæ фенкъары, уыдæттыл: бæгънæг буарæй йыл, дзырдæн 
зæгъæм, куы бандзæвид бæгънæг буармæ, чызджы мадард бæгъ- 
нæг буарыл, уæд ыл — ныхас дæр ыл нæй! — атаид ыл, йæ уæлæ 
атаид, мæнæ тæвд тебæйыл нæлхæйы къæртт куыд атайы, раст 
тæккæ афтæ! Æмæ уæд уый цы хорз уаид, уый — уыйфæстæ 
цæргæ дæр мауал кæн, цы ма цæрыс, цæй номыл, уымæй стыр- 
302 

дæр, уымæй æхсызгондæр амонд куы никуал ис банкъарæн-бав- 
зарæн, уæд! 
Ма йын зæгъ, ма, æргом: æнæкъæм æргом ныхасæй йын æппæт 
уыдæттæ ма зæгъ, æмæ йын куыд æхсызгон сты дæ ныхæстæ, 
уый ма фен, ма! 
Æндæр уæдæ нырмæ дæр йæ цард цард уыд — æнæ ахæм 
ныхæстæ æмæ æнæ ахæм хъуыдытæ-æнкъарæнтæ? Цытæ йæ схо- 
ны йæхинымæр, цы æвæджиауы æнахуыр дзырдтæ йæм равзæ- 
рын кæны кæцæйдæр, æнæнхъæлæджы дзырдтæ æнæнхъæлæ- 
джы кæцæйдæр, уый дæр ын, ау, нæ бауæнддзæн зæгъын — куы 
сæ зæгъа, уæд та, ау, йæ мидæг афтид суыдзæн лæмæрстау, куыд- 
дæр уазалдзæф уæлдæф бакæлдзæн йæ риумæ æмæ фæсмойнаг 
фæуыдзæн, йæ сызгъæринтæ доны цыма калы, уыйау? 
Уæдæ ма сæ кæд æмæ кæмæн зæгъдзæн, кæдмæ ма сыл ауæрд- 
дзæн, стæй — кæмæн, Ирханы куы сты, уый руаджы куы загъ- 
той, мæнæ стæм мах дæр — ног дзырдтæ, ныронг дæ фæсонæр- 
хæджы дæр чи нæ уыд, уыдон, зæгъгæ. 
Моя святыня, мæ тотем дзы куы загъта йæхицæн, мæ кувæн- 
дон, мæ табугæнинаг зæды хай — куывддон нæ, фæлæ кувæндон, 
о. Нæй йыл къæм абадæн дæр, нæй йæм æвæндонæй, йæхи æвæн- 
донæй, дидинæгæй бавналæн дæр — уæд цыма æнæхъæн дуне 
дæр æбуалгъы æвирхъау æфхæрд цæуы. Афтæмæй та сылгоймаг, 
чызг йеддæмæ мацы уæд... Цы диссаджы худæг у лæг: йæхи 
марынмæ дæр æмæ искæй амарынмæ дæр æрцæуы сылгоймаджы 
сæрыл, сылгоймаджы тыххæй, афтæмæй, дам, чызг йеддæмæ исты 
у!.. Цыма Трояйы хæст дæр уый тыххæй, алæмæты рæсугъд Еле- 
нæйы тыххæй нæ райдыдта, уыйау... 
Бахудт æм Ирхан — æмæ асæст бон дæр ныххорз, ныххурæв- 
дылд, раст ма хæдзæрттæ дæр цыма бахъæлдзæг вæййынц, афтæ 
дæм райдайы дзурын Ирханы мидбылхудты охыл дæ рæвдыд- 
гонд зæрдæ. Цас цæрын дæм æрцæуы, цас, æмæ дæм адæмæн 
дæр исты стыр хæрзты бацæуын куыд æрцæуы! Цæттæ царци- 
атæ! 
Чысылдæр дæм тарæрфыгæй ракаст Ирхан — йæхи хуры рух- 
сы цы дзæбæх бон фæнайы, уый дæр уадидæгæн фæхъуынтъыз- 
дзаст вæййы, цыма бæзджын цъæх мигъ, хæрæмигъ æрбагуылф 
ласы фæсрагъæй — дуне цæрынмæ нал фæбæззы! Фæцæйхуыдуг 
кæныс... 
Æмæ дын уый — уæнгæххæст цард. Æмæ дын уый — лæджы 
æдылы амонд, лæджы тæргайгæнаг амонд. Æндæр хуыздæр хос 
нæй адæмымыггаг цардæн: иннæ бонтæ, æнæ удæн цардхос сыл- 
гоймагимæ баст бонтæ та — афтæ, зыгуымæууилæн рæстæджытæ, 
цæнкуыл, сохъхъыр бонтæ. 
Бынтон уæлбылмæ цалынмæ нæма фæхæццæ сты, уæдмæ йын 
истытæ дзурын хъæуы, уый фæрцы йæм цы æнахуыр æнкъа- 
рæнтæ равзæры, уыдон ын базонын кæнын хъæуы — цы рацард 
нырма, цы — кæд сæ кæмæй фехъуыстаид, афтæмæй та уыдо- 
303 

нæй, зæрдæйы гуыргæ хабæрттæй, дун-дунетыл цымыдисагдæр 
куы ницы ис, кæд ныронг царды æрдзæ-æрдзæ хатты, милли- 
ардтæ хатты æрцыдысты, уæддæр: хæххон доны зарæг-хæл- 
хæлæй куыд нæй стыхсæн, сфæлмæцæн, афтæ нæй уыдæтты тых- 
хæй ныхæстæй дæр, ома зæрдæйы уаджы, зæрдæйы гуырæг ны- 
хæстæй дæр нæй бафсæдæн, уæлдайдæр та чызгæн йæ тæккæ 
хъалзæнгæй. Æцæг йед хъуамæ уа... йедæй сæ хъуамæ хъуса, йæ 
зæрдæйæн адджын чи у, уый дзыхæй, о... 
— Ирхан, йед у — худæг, тынг худæг: ды мæм æрттивгæ цæс- 
тæй куынæ æрбакæсыс, мæ фенд дын æхсызгон кæй у, цины хос, 
ахæм цæстæй, уæд йед, уæд, уалæ арв чи у, уый дæр куыддæр 
цыма гыццылтæ, къуындæджытæ бавæййы, æрныллæджытæ æмæ 
мæ нылхъивы куыддæр, раст мын йед дæр нал фæфаг кæны, 
хуымæтæг уæлдæф — мæнæ кæсаджы сурмæ куы сæппарай йæ 
зонгæ райгуырæн донæй æмæ уый куыд фæхæлиу-фæхæлиу кæна 
йæ дзых, хуыдуггæнгæйæ, æз дæр раст уый хуызæн цыма авæй- 
йын... Худæг: æз — кæсаг! 
Æрлæууыд, æрзылд æм йæ мидбынаты, мæстæймарæг худгæ 
цæстытæй йæм кæсы, йæ кæрдæгхуыз цæстыты цыдæр сызгъæ- 
ринæвзæгтæ арт ссудз-ссудз кæны, стæпп-стæпп, фæлæ нæ фæ- 
пиллонарт уыдзæн: 
— Æмæ мæ цæстытæ мæнæ афтæ куы сзынг вæййынц, Хуы- 
цауы налат чызджы цæстыты цæхæр куы скалынц, уæд та цы 
йед вæййы? 
Тавы йæ Ирбег, хъармад ын дæтты, хъæрмуст ад ын кæны — 
мæнæ сæрды бæрæгастæу куы фæуазал бонтæ уа, æмæ зæрдæ 
хъарм æхсызгонæн куы ’рцагура, фæлæ уæддæр лæг арт куынæ 
æндзара, уыйау. Æмæ — о, тавы йæ Ирханы, æмæ йæ уый дæр 
æддæссонд нæ кæны йæхицæй, фæлæ йыл æууæнкагæй бакъул 
уа, удадджын къул, уый та — нæй. Æмæ йæ ’мбары Ирбег, куыд 
æй не ’мбары, æмæ йын дард кæмдæр хъыг дæр у, схъæрзын ын 
кæны йæ уды мидæг чысыл уд, рæзинаг, æвæлтæрд уд нырма, 
амондæнхъæлцау уд нырма, фæлæ Ирбег йæ маст тыхджын кæ- 
нын нæ уадзы, куы сабуха — уæд та цæхгæр азил фæстæмæ æмæ 
дæ гуырыконд раст араз, Ирханæй цас дарддæр гæнæн ис, уыйас 
дарддæр, æндæр ма дзы исты ис? Бынтон нæма ныллæхъир, иу 
чъыллипваг ма кæд суаид... Фæлæ ма дзы ис æндæр цыдæр дæр, 
ис! 
Ис, хъыгагæн, ис: уалдзыгон боны ныфс сызгъæринвæлыст, 
бæркадкъух фæззæгæй... 
— Уæд? Дæ худгæ-цæхæркалгæ цæстытæм кæсгæйæ та цы 
йед вæййы, зæгъыс? Уæд дæр диссаг вæййы, худæджы диссаг: 
арв æмбойны цыма йæхи айвазы, ауæрæхдæртæ кæны йæ арæнтæ, 
ныппарахатдæр, ныффæтæндæр æмæ ныббæрзонддæр! Йæ уæ- 
йыг уæнгтæ-къабæзтæ цыма айтынг кæны фæйнæрдæм: йæхиуыл 
фырхъал-фырбуцæй схæцы, цæрыны ныфс сæнхъизы йæ зæр- 
дæйы... арвæн... Ис ын зæрдæ, ис — арвæн! 
304 

— Æмæ уый не ’лгъиты йæ зæрдæйы? Йе та, зæрдæ чи æрхъуы- 
ды кодта, уый? 
Цы хъæлдзæгæй сирвæзт йæ худт! Цы хорз уаид, афтæ зæр- 
дæрогæй-иу куы худид, йемæ уæвгæйæ, уæд! Куыд хорз æй ра- 
цахста! 
— Куыд хорз мын рацахстай мæ ныхæсты лæдзæджы кæрон 
æмæ мын дзы мæхицæн цы хорз хафт авæрдтай! 
— Асæрф æй, кæм дыл сæмбæлд мæ цæф, уым... 
— Цы йæ сæрфон, куынæ мын риссы, уæд... Тæхуды, æмæ, 
ды кæуыл ралæууыс тъæпæнкъух къæрцц-къæрццæй. 
Афтæ дзур, дзур æмæ дзур йемæ æмæ дæ уырнæд, демæ дзу- 
рынмæ, демæ йæ йæ рæстæг æрвитынмæ кæй æвдæлы, уый — сæ 
иумæйаг царды рæстæг хардз кæнынц иумæ, иумæ йæ æрвитынц 
æмæ йæ сæ зæрдæты бафснайдзысты тъымы-тъымамæ, æмæ-иу 
æй кæддæр адджынæн, стыр æхсызгонæн æрымысдзысты — 
зæрдæ-иу уæлæнгæйтты схъæрздзæн, срисдзæн, срæхойдзæн, 
фæлæ цы гæнæн ис — цард радыгай у, ныр та æндæр Ирбег æмæ 
æндæр Ирхан нал æфсæдынц дзурынæй дæр æмæ æдзæмæй лæу- 
уынæй дæр — æрмæст иумæ уæнт, фæрсæй-фæрстæм, кæрæдзийы 
уынæнт... 
— Æмæ арв афтæ куы анхъæвзы йæ арæнты, йæ кæрæтты 
сæрты, куы аивылы æмæ бынтон куы скъуырф вæййы хæрдмæ, 
уæд ды та цыма йæ бæрæгастæу, йæ тæккæ астæу фæлæууыс 
æмæ дæм раст хур дæр кæсгæйæ баззайы, дæлæ цы арфæгонд уд 
ис Хуыцауæй, зæгъгæ, нæ? — нæма азылд размæ, æнцад ма лæууы 
æмæ йæм йæ уæлтъыфалты бынты кæсы, йæ цæстыты сызгъæ- 
рин рухс йæ даргъ цæстыхаутæй фæрсудзы — Ирбеджы зæр- 
дæйы къултæ куыд æнхъæвзы уыцы дæлимон, уыцы кæлæнтæ- 
дзæф рухс, уый æнкъары: сатæг донау у... 
— Ды та уыдæттæ цæмæй зоныс?! — зæрдиагæй æнæфенд дис 
ныккодта. 
— Мæгъа... Æз дæр цыма ацы зæххыл цæрæг дæн... нымадæй 
цалдæр боны... Фæлæ хурварс æрзадтæнмæбæласыл æмæ æрдæг- 
цъæхæй æгæр раджы рæгъæдау фæдæн цыма... — Æмæ йыл куыд 
не ’мбæлы, афтæ зондджын цæстытæй худы, фендджын, цыдæртæ 
æнафоны бавзарæг цæстытæй. 
Кæм ма ис сывæллæттæ, кæм! 
Хорз уылæн у, дыууæ уды кæрæдзимæ хæстæггæнæг уылæн, 
æмæ йæм дзы Ирбегмæ раирвæзын нæ цæуы — зæгъа сæ æххæст 
йæ дзуринæгтæ, тыхсын æй кæнынц науæд, хъусæг сæм куы уаид, 
уый сæ фæнды — мидæгæй, риуы мидæг, хуыдуг цыма кæнынц, 
уыйау сты раст: 
— Цы ма у æнахуыр хабар, нырмæ мæхимæ цы нæ зыдтон, 
ахæм миниуæг цыдæр: йед... Раздæр уыдæттыл никуы мæт код- 
тон, нымады дæр мæм никуы уыдысты, фæлæ ныр, мæнæ йед... 
дæу куы байед кодтон... куы базыдтон хæстæгдæр... Дæхи аххос 
уыд! — цæхгæр фæкодта Ирбег, цыма йæ Ирхан истæмæй азымы 
20 Гусалты Барис 305 

бадардта, загъд-замана самадта, алывыд ын ныккалдта, уый хуы- 
зæн. — О, о! Дæхи йед уыд, дæхи азым! 
— Цы у? — фæцæй та йæм чъылдымыздæхт кодта, фæлæ 
фæлæууыд, кæсы йæм цымыдисы фæрсæгау. — Цы у мæхи азым? 
Фæлæ дын иу зонд бацамонон, цалынмæ мын дзуапп нæма рад- 
тай, уæдмæ — лæгтыл кæд исты æрцæуы, уæд сæ фырхиæрвæс- 
соны азарæй. Рох сæ у, хæрз хуымæтæг, примитивон кæй сты, 
сыкъаджын фосау, уый. Ома, фос сæ сыкъатæй сæ ныфс хæс- 
сынц, лæгтæ та сæ гуымиры тыхæй... О, цы хорз зонд дын аса- 
дзинаг дæн дæ фидар сæры... Сылгоймаг æппæтæй æнæазым- 
джындæр уæд вæййы, æппæтæй аххосджындæр кæд вæййы. Ома, 
уый та куыд æгъдауæй? Уый та афтæ, æмæ сылгоймаджы аххо- 
сæгты гуырæн дæр, сæ сæрæвæрæг дæр æнæрхъуыды нæлгоймаг 
у! Уæлахиздзауæй хъуыдатгæнаг, састы бынаты та æрдиаггæнæг 
нæлгоймаг. Сылгоймаджы басæттæд æмæ бассæндæд, æндæр хорз 
ын ма ракæн! Ныр æй зæгъ, цæмæй мæ азымы дарыс, уый. 
— Æмæ ма йæ куыд зæгъон, рагацау дæ рыгтæ куы ацагътай 
мæнырдæм, уæд?! 
— Иугæр дæ ныхас кæм райдыдтай, уым æй кæронмæ ахæццæ 
кæн — мæ мæрдты удхæссæг уынын, ныхас æрдæгыл куы фес- 
къуынынц, уæд уымæй! 
— Гъемæ — хорз... — Ныккаст ын йæ цæстытæм фæлмæн кас- 
тæй, ома йæ йæ зæрды æппындæр бафхæрын нæй, ницы йын ис 
йæ зæрды йæ цæстмæ бадарын. — Йед... Уыцы бон, дыккæгæм 
мартъийы — æз æй мæ мæлæты бонмæ дæр нæ ферох кæндзынæн 
уыцы бон! — о, дыккæгæм мартъийы автобусы куы ’рцæйцыдыс- 
тæм, мæнæ къарецаг ног маршруткæ автобусы, уæд мæм разæй 
фæстæмæ цы йед кодтай, цы... 
Аскъæфта йын худгæйæ йæ ныхас: 
— Цы ракæс-ракæс? Цæстæй дын хай нæ уыд — фыдхъуын 
дзы кæныс? — нал худы, фæхъуыддагхуыз. — Афтæ мын загътой 
чызджытæ, дæуæйуый, дам, ныронг йæ зæрдæмæ æмгæрон дæр 
никæй бауагъта, афтæмæй та, дам, ыл сæ цæст бирæтæ æрæвæрд- 
той... 
— О, бирæтæ! Йед... Рæгъæуттæ! 
— Цы мын дзырдтой, уый дын дзырдæй-дзырдмæ фæзмын. 
— Æмæ уæд ды дæр семæ уыцы чызджытæн, хæрзаг, хæснаг 
скодтай, уæдæ-ма йæ мæнæ мæ бар бауадзут ныр, зæгъгæ, нæ? 
— По фазе сдвинутая дын дæн?! Æндæр мæт мæ нæй, кæйдæр 
абадгæ лæппуйы фидар сæр разилын кæныны йеддæмæ! Цымы- 
дис мæ æвдæрзта æмæ та-иу дæм ракастæн, стæ-ма, цы мæрддаг 
у, чызджытæй йе сæфт чи уыны, уыцы гуырд, зæгъгæ. Æмæ — 
нормальный мужик, йæхи амондджын хонæд, кæй фæсдуар ба- 
лæууа, уыцы сылыстæг... Стæй йæ уайсахат дæр ацахстон дæ 
цæстыты æнгасæй, æз, кæм мын æмбæлы, уымæй раздæр куы 
рахизон, уæд ды дæр мемæ кæй фæхизæг уыдзынæ исты ’фсæнт- 
ты, уый. Æмæ — афтæ рауад. Уæддæр тæппуд дæ, науæд та ног 
306 

чындзау æфсæрмытæгæнаг æмæ мæ фæдыл цыдтæ, фæсте дæрд- 
дзæф баззайгæйæ. Куы дæм-иу разылдтæн фæстæмæ, уæд-иу дæхи 
иннæрдæм кæсæг акодтай — цы худæг уыдтæ! 
— Æмæ ныр нæ дæн худæг, мæнæ ныр — цалдæр метры фæс- 
тæдæр дæ куы цæуын, фæлæ уæддæр дæ фæдыл æрмахуыр 
уæрыккау кæй цæуын, уымæй нæ дæн худæг-кæуинаг? 
— Æмæ дæ чи домы мæ фæдыл цæуын? Æз? Æз — нæ. 
— Куы мæ цæуын кæнис, уæд иу санчъех дæр нæ акæнин! Йед 
мæ цæуын кæны, ныронг мæ мидæг, — йæ дыууæ къухы дæр йæ 
риуыл авæрдта, — мæнæ ам ныронг цы цыдæр нæ уыд, фæлæ дзы 
ныр та чи схæдзарон æмæ мæ дзæгъæл сæр чи скодта, уый мæ 
тæры дæ фæдыл — æмæ йын æгоммæгæс уон, уый мын куыддæр 
не ’нтысы, мæ къæхтæ мæ цыма раст сæхи æгъдауæй хæссынц 
дæ фæдыл. Æмæ ма æмбисонды худæг цы у, æнахуыр диссаг... 
Йед... А, æрдæбон дæр дын æй дзуринаг куы уыдтæн, фæлæ 
æндæр ныхæстыл фестæм. 
— Уый ды фæдæ, цæхгæрмæ ныццавтай æмæ мæ бакъуымы 
кодтай, дæхи аххос, дам, уыд алцыдæр. Фæлæ ма мын чызджытæ 
цы цирчытæ дзырдтой дæу тыххæй... Æрæгмæ кæй хъуыддаг 
кæныс, уый тыххæй дын æцæг фæдзæхста дæ мад афтæ: 
— Ирбег, мæ рахиз цæст! Дæ сасиры хыз-ма фæуæрæхдæр- 
дзæст кæн чысыл — афтæ лыстæг мауал луар! 
Цыма æвиппайды стæвд, уыйау Ирбег йæ пиджак раласта, йæ 
цонгыл æй дыдагъæй æрцауыгъта æмæ афтæмæй йæ роныл æрхæ- 
цыд — йæ тæнæг урс хæдоны бын йæ къуыбар нуæрттæ куыд 
арахæц-бахæц кодтой, арадымс-бадымс, уый уадидæгæн фæфип- 
пайдта Ирхан, æмæ цæмæндæр йæ зæрдæ барызт, фæтæрсæгау 
кодта йæхицæн: ахæм уæйыггондæй дæхицæн цыдæр ирхæфсæн 
скæн, цыдæр зæрдæхъыдзыгæнæн, куыддæр хъазæнхъул!... На- 
лат! 
— Гæ-ды-ны-хæс-тæ! — ивазгæйæ загъта Ирбег. — Дæ инфор- 
матор чызджытæ та мыл уый дæр æрымысыдаиккой, æндæр цы! 
Уый афтæ уартæ заманхъуйлаг абадгæ чызгæн йæ зæронд фыд 
загъта, цæнды уæлæ йын хъæугæ дойнагдур кæй нæ уыд, Кала- 
чы — уый зæрдæмæдзæугæ къаба, лæппуты ’хсæн та — йæ аккаг 
усгур, уый йын йæ цæстмæ даргæйæ. Æмæ йын чызг дæр уæд 
афтæ бакодта: 
— Баба! Æз мæ сасиры хуынчъытæ куы феставддæр кæнон, 
уæд мын ууылты аирвæздзысты, лæппутæй ма лæгбæззон чи у, 
уыдон дæр! 
Æз та... Æз та — цы? Мæнæн та, гыццыл ма бахъæуа, æмæ 
мæ зæрдæйы дуары гуыдыр бынтондæр фæцæйзгæхæрд кодта... 
— Æмæ уалынджы æз фæзындтæн, æмæ дæуыл зарæджы лæп- 
пуйы хабар æрцыд, — æмæ Ирхан æнæнхъæлæджы базарыд, афтæ 
базарыд, æмæ Ирбег бынтон бахорз, бадиссаг — цæмæндæр бирæ 
уарзта, зонгæ зарæг-иу ын исчи дзæбæх куы азарыд, уæд. Но- 
джы ма йæхæдæг зарæджы амынд æппындæр йæ зæрдыл нæ дард- 
307 

та. Ирхан та зарыд, йæ сæр æркъулгæнгæйæ — æмæ та йыл уый 
дæр куыд тынг фидыдта, куыд тынг: 
Æгас цу, цæдæ, рæсугъд чызг-уазæг, 
Мæ амонды хай, мæ Хуыцауы лæвар! 
Дæуæй ысрæсугъд мæ царды уалдзæг, 
Ды байгом коотай мæ зæрдæйы дуар! 
Æмæ йæм худгæ цæстытæй — кæрдæгхуыз цыма уыд йæ ху- 
дын дæр, йæ худынæн дæр цыма хуыз уыд, кæрдæгцъæх хуыз — 
æмæ йæм кæрдæгхуыз худгæ цæстытæй фæрсмæ æмæ бынты 
æрбакаст, базарæгау кодта: æз байгом кодтон дæ зæрдæйы згæ 
дуар! О, æмæ мæ уæддæр цæмæн айстай дæ хъæлæсы, алцыдæр, 
дам, дæхи аххос уыд, зæгъгæ? 
— О, æцæг, æцæг! Æмæ йед... Раздæр мæм, мæнæ ма ды мæ 
арвы кæронæй дæр куы нæма зындтæ, уæд мæм бирæ цыдæртæ 
нæ уыд нымады, мæ хыртты дæр нæ уыдысты. Фæлæ мæнæ ныр 
та, æнæ дæу æз йед куы нал дæн, мæхæдæг дæр мæхи куы нал 
базонын хатгай... Худæг та: Æна дæр мын айфыццаг афтæ куы 
бакæнид, цыдæр æнахуыр рухс кæнын, дам, райдыдтой дæ цæс- 
тытæ, цыдæр æрхæндæг, сагъæссаг рухс кæнын — джихтæ кæ- 
нын дæр, дам, райдыдтай, дзагъырдзастæй аззайыс куыддæр... 
О, æмæ ныр, мæнæ æнæ дæу æз æххæст æз куы нал дæн, æрдæг 
лæг цыма вæййын æнæ дæу, афтæ кæсын мæм куы райдыдта, 
уæд бар-æнæбары дæр фестъæлфын æмæ, тæккæ æрдæбон кæм 
æрлæууыдтæн, мæ къах æнæрхъуыдыйæ кæм æрæвæрдтон фæн- 
дагыл, уырдæм æдзынæг ныккæсын: мæлдзыгыл искæуыл, цымæ, 
нæ ныллæууыдтæн æнæбары, зæгъгæ. Уæд дзы хатыр ракурон... 
Стæй де ’фсæрмæй æз мæ сæрмæ, худинаг цы у адæмы цæстæй 
кæсгæйæ, уый никуы æрхæсдзынæн! 
— Мæнæ æнæ мæн æххæст лæг куы кастæ дæхимæ, уæд та 
æрхастаис дæ сæрмæ худинаджы гаккæвæрæг хабар? 
— Уæд? Уæд дæр — ницы хуызы! Фæлæ ныр æндæр хуызы 
куыддæр уайы — цингæнгæйæ цыма бацæуин мæлæтдзаг тохы, 
хæсты, хылы дæр... Ды мæм ракæс, æндæр пиллон арты дæр 
смидæг уаин... гæдыйы лæппын фервæзын кæныны охыл... 
Ныххудт та йæ удласæн худтæй: 
— Куы дын зæгъин, уæд Мумуйы дæр нысхоис доны гуыл- 
фæнмæ? 
— Герасимау? 
— Кæйфæндыйау дæр уæд! 
— Нæ, æвæццæгæн, афтæ дæ бардзырдæй дæр, суанг ма дæ 
курдиатмæ гæсгæ дæр нæ бакæнин — уæд нæ дыууæйы сæр дæр 
æййафдзæн Мумуйы тæригъæд. Нæ бакæнин, уымæн нæ бакæ- 
нин, æмæ дæуыл хъуыды кæнин уæд дæр, дæ хæрзæбоныл. О, 
æмæ ма рухс бон фæуæд, фæлæ æризæр, зæгъгæ, афтæ мæ хъуыр- 
мæ свæййын, скатай вæййы мæ уды саби уд, сцæйхауы, о, йæхи- 
цæн бынат нал фæары, смамазила вæййы мæ мидбæстæйы къуым- 
308 

ты, æмæ йæ æз дæр нал фæзонын, фырадæргæй ма цы акæнон, 
куыд акæнон, цы хуызы ма фервæзон уыцы утæхсæн, уыцы æнæн- 
хъæлæджы удхар æмæ хъизæмарæй, уый. Раст Мæздæджы ис- 
куы куы уаис ды æмæ мæм куы æрбадзæнгæрæг кæнис уырды- 
гæй дæ дзыппыдаргæ «Самсунг»-æй, рауай-ма мæм, æцæг фистæ- 
гæй, зæгъгæ, уæд дæм фæтъæбæртт кæнин уыцы фондзыссæдз 
километры дæр — не ’рлæууин аулæфыны охыл дæр! Мæнæ тæвд 
хурбон уазал дон куы мысай, сатæг бынат, уыйау вæййы мæ 
мидуавæр. Федтон дæ бонæй, фæкастæн дæм мæ фаг, аныхæстæ 
кодтам о том, о сем, фæлæ куыддæр фæхицæн вæййын... Нæ, 
нæ! Демæ ма вæййын, дæ цуры, фæлæ дыл уыцы уысм дæр мæ 
зæрдæ риссын райдайы, æрхъæцмæ æрхъæц нал фæзоны, уæдæ 
та йæ ногæй кæд фендзынæн, зæгъгæ — дзургæ дæр мацы кæн, 
афтæ дæ цуры æнцад лæуу. 
— Уый кæддæр Стендаль фыста, йед кæй кодта, уыцы чызгмæ, 
дæуимæ, дам-ма, фембæл æмæ демæ æдзæмæй абад... Æрмæст- 
дæр æмзонд, æмзæрдæ адæймагимæ ис афтæ бадæн — æдзæмæй, 
æнæдзургæйæ. 
— Ногæй кæй ницы ис уалæ уыцы арвы бын æмæ мæнæ ацы 
зæххы уæлæ, уый мын мæнæ ныр куыд фæхъыг, мæнæ дæ ныхæ- 
стæм гæсгæ: ома, æз цытæ дзурын, диссаг мæм цытæ кæсы, уыдон 
ацы зæронд дунейæн рагæй нырмæ æгæр хорз зонгæ дæр ма сты... 
Уæддæр-иу искæцы Стендалæн, стæй уымæй дæр бирæ раздæр, 
мингай азты раздæр æндæр мæ хуызæн идиот æдылыйæн йæ улæфт 
къуыхцы кодта, алы кæрдæджы халæй, алы сыфтæрæй, алы ал- 
кæцæй йæм-иу худт йæ сурæт, йед-иу кæй кодта, уый фæлгонц, 
уый цæстытæ йæм-иу худтысты алырдыгæйты. Æз, рæдыд циу 
нымайгæйæ, уый никуы зыдтон, мæнау дебит кредитимæ ничи 
фидауын кодта, кæрæдзиуыл сæ мæнау раст ничи абадын кодта- 
ид хæрзæрæджы дæр ма — дыккæгæм мартъийы размæ! Ныр ком- 
пьютæры дисплеймæ, экранмæ фæкæсын æмæ уынгæ та кæд æмæ 
дæу фæкæнын, нымæцтæ мæ фидар сæры... Афтæ мын æй схуыд- 
тай дыууæ хатты! Æмæ мæ дурвидар сæры нымæцтæ сæмтъеры 
вæййынц. Квартальный отчетнырау никуы ныффæстиат кодтон... 
Фæлæ афтæ куы нал уаид, мæ сæр та куы скомпьютæр уаид 
йæхæдæг, куы æруазал, æрчырыстон, уæд... Ома, ды мæ афтæ 
тухæнæй куы нал марис, уæд та, цымæ, цард цы хуызæн уаид — 
уаид дзы исты дзæбæх ад, исты хорз æууæлтæ? Дæу æнæ йед- 
гæнгæйæ дæр цард цардæн исты хæстæг у, исты йын бавæййы, 
æнгæсæнтæ дæр ма у иу цард иннæмæн, ды кæм нал уай, уыцы 
цард, ды кæм дæ æмæ дæ рухсæй рухс цы цард у, уыдон ма 
кæрæдзийæн исты бавæййынц, исты бар ма дарынц кæрæдзимæ... 
дариккой ма бар сæ кæрæдзимæ? 
Æмæ, ау, уымæн дæр та ис уæвæн æмæ гæнæн, æмæ зæхх йæ 
бынаты уа, арв фыццагон арв уа, хуры хæтæн-тулæн арв, стъа- 
лыцæхæр арв, уæдæ мæй дæр ног чындзы æфсæрмытæ кæна 
309 

раздæрау, æцæг ды чи у, Ирхан, уый мацуал бавæййа йедгæнæг 
чи у, уыцы Ирбегæн?! 
Уый кæцырдæм хæрам уаид Хуыцауæн? Уæд æдзæрæг нæ 
кæны лæджы зæрдæ, сауæвзалы, сау уазал фæнык? Нæ, ахæм 
цыдæр цард нæ комы мæ цæстытыл ауайын кæнын дæр... 
Йæ цыды кой кæны размæ Ирхан, нæ йæм ракæсы, нæ йын 
бафу-фу кæны йæ дудгæ риссæгтыл. Дзæбæх фæхæрд кодтой. 
Мæнæ стыр дур дæр — фæныгъуылы æцæгдæр зæххы, нæудзарм 
æй æнгомæй-æнгомдæр тухы йæ хъæбысы. Фæсрагъæй мотоцик- 
лы уынæргъын æрбайхъуыст, æмæ Ирхан куыддæр фестъæлфæ- 
гау кодта, куыддæр базмæлыдысты йæ уæнгтæ — цингæнæг уыда- 
иккой æви фæдисон?.. 
— Æмæ ма иу хъуыддаг, мæ зæрдæйы иу уаг дæр ма æнæ 
’мбисонды диссаг нæу... — Фæлæууыд, æнцад фæкаст Ирханы 
гуырыкондмæ, йæ фадыварцмæ, йæ цæст та йыл цыма æрæвæрд- 
та, уыйау. Ирхан æй цыдæр æгъдауæй — йæ улæфт ын нал ахста- 
ид йæ къæбутæй?! — бамбæрста, Ирбег кæй фæлæууыд, уый, 
æмæ йæм фæрсæгау раздæхт. Ирбег сабыр бацин кодта. — Что и 
требовалось доказать! На-а, доказать, нæ, фæлæ сделать, ома, 
афтæ мæ фæндыд, цæмæй мæм разилай, фенон дын дæ цæстытæ 
æмæ дын мæнæ ацы ныхæстæ, дæ цæстытæм кæсгæйæ, зæгъон. 
Цы фæскъæвда хурбон акæны зæрдæйыл, цы, дæ цæстытæй рухс 
куы фемæхсы, гуылфæй куы ранхъæвзы мæнырдæм, уæд... уæд... 
Цы диссаджы диссаг у ай дæр: æнæ дæу, дæ размæ, демæ фем- 
бæлды размæ мæ хорз зæрдæ — нырма мæм ныр бахъардта, хорз 
зардæ мын кæй у, уый, æмæ, дæу куы нæма зыдта, уæд мæ 
зæрдæ мæнæ рагуалдзæджы сау зæххау уыд, фæлмæнгонд сау 
мæрау, фæлæ йыл иу хал дæр цыма срæзинаг нæ уыд. Уалынджы 
йæм ды цардгуырæн хурау куы ’ркастæ, куы йæ батавтай рæвдаугæ 
тавдæй, уæд дзы цы ’нахуыр æнкъарæнтæ, цы ’нахуыр ныхæстæ 
сбырстой боны рухсмæ, цы!.. Цы диссæгтæ дзы скалдтой сæ 
хуыз: кæд загътаин æз уый размæ мæнæ афтæ, кæцæй мæм хъуа- 
мæ æрцыдаиккой ахæм ныхæстæ — æрмæстдæр исты поэты дзы- 
хы фидаугæ ныхæстæ: 
— Ирхан! Йæ, Ирхан! Мæ зæрдæ æнæхинæй æрзоныг кодта 
дæ разы æмæ дын табу кæны! Хуыцауыл æууæндæг удæй. Дæ- 
уыл, Ирхан, дæуыл æууæндæг удæй. Йæ рухсы къуыбылой цы- 
дæр дæ æмæ хурдзардæй цæринаг æрмæстдæр дæ фæрцы у^ дæ 
ахъазæй, дæ руаджы, дæ барвæндæй — дзуæрттæ-ма мыл бафтау! 
Æмæ ныххудт Ирхан дæр йæ удæлхæнæн худтæй, уд хъизæ- 
маргæнæг худтæй: 
— Æцæг дыл куы базад ай поэты дзых! Никуы мæ бауырныд- 
таид, ахæм хур кæй дæн кæмæндæр, уый... 
— Æмæ дæ фæсусбын хъæлæсыуаг та? Мæнæ фибры души 
кæй хуыдта Къоста, уыдон куыд æнахуыр ныддыз-дыз кæнынц, 
æмæ мæ хъæрзын куыд сирвæзы!.. Ис дæ хуры рухс, ис дæ кли- 
310 

мæт — æмæ мæм цард, æмæ мæм фидæн йæ хъæбыс ныттындзы, 
рауай мæм, мæ адджын хъæбул, разгъор, зæгъгæ... 
Ирхан аздæхт размæ, фæцæуы та, йæ уæхсчы сæрты йæм 
радзырдта — уæхсчы сæрты та уымæн, æвæццæгæн, æмæ йæ цæс- 
гом нæ хъæцы Ирханы диссаджы диссаг ныхæстæм сыгъдæгзæр- 
дæйæ хъусын — нæй йæм уыдонæн аккаг дзуапп йе ’нкъарæнты 
ахастырдыгæй: 
— Дæ ныхас æндæр цæмæйдæр райдаинаг уыдтæ, иу хъуыддаг 
ма, дам, мæ зæрдæйы иу уаг, дам, ма цыдæр диссаг у... 
Ирбег раздæр фæхъуыдыдзаст, уæдæ цы уыд, зæгъгæ, стæй 
фæкодта, бацингæнгæйæ: 
— А! О, о... Йед у, æнахуыр фæзилæн мæ хъуыдыты мидæг... 
Мæнæ мын мæ райгуырæн хъæу-горæт, мæнæ ацы быдыр, ацы 
къуыбыртæ рагæй дæр куыд нæ уыдысты зынаргъ æмæ адджын, 
фæлæ мæ зæрдæйы цыма уæлдай æрттывд нæ кодтой, афтæ 
æргомыздæхт сæм нæ уыдтæн, нæ сæ уыдтон сæрмагондæй — 
сты æмæ сты! Фæлæ ныр та, ды дæр ам цæрæг куы сдæ, мæнæн 
ахсджиаг чидæр... цыдæр... æгæрон зынаргъ куы сдæ, уæд мæ 
алыварс бæстæ дæр сног цыма, фендæрхуызон, фæирддæр, фæ- 
тугхæстæгдæр мын цыма, бынтон мæ хион сси, ныррайдзастæн- 
гас бынтондæр. Иу дзырдæй, дæуæй æнахуыр сфидыдта дуне, 
скалдта йе ’цæг хуыз — ды йын нымæтын ехсау, аргъæутты ны- 
мæтын ехсау фæахъаз дæ авд хатты хуыздæр фæуынæн... Ныз- 
зæрдæхæлар мæм сты хæхтæ, арв, зæхх — дун-дунетæ! Ды — Ир. 
Ир — ды. Арв — ды... Æмæ, Хуыцау ма зæгъæд, фæлæ мын ды 
ныры ды нал дæ, ныры Ирхан, зæгъгæ, уæд цыма хур дæр хур 
нал уаид, мæнæн исты бавæйгæ хур, стæй дуне дæр. Æмæ Ирыс- 
тон дæр цыма Иры стон-стан нал уаид, фæлæ цыдæр æцæгæлон 
стон — Æндæристон дзы рауаид, æддæрæгон, æцæгæлон уазал- 
дзæф бæстæ... Хурхгонд зæрдæ уаид мæ зæрдæ уæд... 
Стæй ма — мæнæ дæ лæвар диссæгтæн кæрон куыд нæй! — 
стæй ма мын ды кæд æмæ дæ ирон æфсармы цыдæр... Йæ сим- 
вол! Чызг æцæгæй дæр алы адæмæн дæр се ’фсармы символ у: 
адæмæн сæ чызджыты æфсарм фехал, æмæ уæд уыцы адæм... 
Æмæ уæд уый зон, æмæ уыцы адæмыл се знаг æцæг уæлахиз 
фæци, бынты-быны сæфт сæ фæкодта, байста сын сæ ном... 
Гъы, — Ирбег йæ сæр батылдта, — куыд рафæлив-бафæлив 
кæнынц мæ катайаг хъуыдытæ: цавæрдæр æбæрæг фæдисы уавæр 
батыгуыр мæ уды рæбинаг къуымы... Цы уа, цымæ? Ды дæр ын 
ницы бæлвырд зоныс, и, Ирхан? 
Зыдта, куыд нæ йæ зыдта, фæлæ йын æй рагацау цы дзура, 
кæд æмæ йæ тагъд йæхи цæстæй фендзæн æцæгдæр, уæд?.. 
Фæлæуу-ма, фæлæуу: кæдæм æй кæны, кæдæм æй хоны, æцæг- 
дæр, йæ фæстæ? Ау?! 
Ау?! 
Уалæ куы базилой мидæгкоммæ, фæсвæдмæ — сæхи куы баау- 
уон кæной алы æнæнхъæлæджы дзæгъæлцæуджытæй, уæд... уæд 
311 

æм æрлæудзæн, хæстæг æй бауадздзæн йæхимæ, хæрзæмгæрон, 
хæрзæмриу, улæфтæй-улæфтмæ æмæ йед?!. Райсдзæн уал ын йæ 
рахиз къух йæ дыууæ къухмæ æмæ... 
Цы къухты уазал ын вæййы, цы, хъарм бон дæр ма суанг! 
Зæрдæ сæ уазалæй фесхъиуы, баризы, сриссы раст. Айфыццаг 
ын æй загъта æмæ, дам, уазал къухтæ — хъарм зæрдæ! 
О, æмæ йын айсдзæн йæ къухтæм йæ къух, стæй йæм ахæм 
кæрдæгхуыз хъарм уадздзæн, фæрсудздзæн йæ зондцух цæсты- 
тæй, ахæм уылæн æм-иу рагуылф кæндзæн йæ гипнозгæнæг цæс- 
тытæй, удæлхæнæн цæстытæй, æмæ йæ уæнгтæ ссудздзысты, 
уый та йæ тухдзæн æмæ тухдзæн уыцы хъæрмуст рухсы, йæ 
цъæх цæстыты хъæрмуст цъæх рухсы — къухылтухгæ коммæгæс 
æй скæндзæн ацы хæйрæджыты бæхтæрæг чызг, дунетæ æртти- 
ваггæнæг, дунетæ саугуырмгæнæг... 
Æмæ фæфæлдæхдзæн йæ алыварс бæстæ, науæд та цыма фæй- 
нæрдæм фæцæудзæн мæнæ аргъауы дыууæ хохау, æмæ уæд бын- 
тон æндæр дунейы бæстæйы фегуырдзысты — хибарæй æрмæст- 
дæр дыууæ удæй кæм вæййынц, æндæр иу цъиуызмæлæг-атæхæг 
дæр кæм не ссардзынæ стыр хæснагæн дæр, раст тæккæ ахæм 
бæстæйы, æмæ ралæудзæн сæрзилæджджын сахат, æмæ ма уæм 
Хуыцау дæр разыйæ кæсдзæн, йæхицæй хъал æмæ буцæй: хорз 
сæ куы ссарын кодта кæрæдзийæн!... Æмæ уыдзысты æнусты 
адджын хъæбултæ... Æнæтæригъæдджын. 
Фæлæ уал ын уыдæтты размæ Ирхан зæгъдзæн, йæ къухтæ 
йæ армы хъармгæнгæйæ, тавгæйæ: 
— Мауал ма йед, йед кæн! Зæгъ æй йæ судзгæ-араугæ номæй! 
Кæд сырхзынг дзырд у, уæддæр дын исты судзгæ æхсидав куы нæу 
æмæ дын дæ комыкъултæ куынæ сфизонæг кæндзæн, мыййаг! 
Æмæ — сфæраздзæн кæдæй-уæдæй, зæгъдзæн ын æй йæ тæккæ 
комкоммæ номæй, йед æй кæй кæны, йед, уый. Фæлæ... 
Æмæ уæд, уартæ хæхты фале аргъауы æндæр бæстæмæ куы 
бахауой, хъарм денджызы ахасты куы бахауой, йæ зондцух цæс- 
тыты кæрдæгцъæх хъæрмуст денджызы куы аныгъуыла æмæ, цы 
кæны, цы архайы йæ зæрдæйы куырмæджы, уый йæм амæндты 
амонд куы кæса, уæд... уæд... 
Уæд уый куыд æмбæлы, куыд фæтчы, уæд уый фæсмойна- 
джы худинаг та куыд нæу, куыд нæу ирон фыдæлтыккон æфсар- 
мæй, æмæ, æвзонг чызджы ма æрхæсс адæмы нывыл, афтæмæй... 
Ма йæ ракур кад-радимæ, афтæмæй... 
Куыдфæнды фæуа, цыфæнды куы фæуа, уæддæр фæстаг бон, 
адæмы тæрхонхæссæн бон ды уыдзынæ азымджын, ды — чызгæй 
дыууæ хатты хистæр: йæ саби зонд ын сдзæгъæлтæ кодтай, йæ 
лæппын зæрдæ йын дæ монцифтыгъд ныхæсты дидитæ-бибитæй 
асайдтай, дæ æрдон зынг ыл бафтыдтай — мæлæты бирæтæ йын 
хъæуы йæ тæккæ æрра тугæй!.. 
Æмæ — лæг нæ дæ, дунедарæг, дунеуромæг нæлгоймаг, фарлæ — 
нæл! Йæ йед, йе ’рдон монцтæ йæ хорз зонд кæмæн ассивынц, 
312 

ахæм нæл... Æмæ — æнæ ном, æнæ цыт лæгта цæрыны аккаг, адæмы 
’хсæн лæджы кад-намысимæ цæрыны аккаг куыд хъуамæ уа?! 
Фæлæ, иннæрдыгæй та, уыцы фалæ бæстæ æндæр дуне уымæн 
у, уымæн, æмæ дзы ацы уазалзонд, хиуылхæцгæ бæстæйы фæтк 
фæтк нал вæййы!.. 
Базылдысты зæронд фæндаджы рагон фæдыл — бæрæг ма 
дардта йæ зайæгой халæй: фæндаджы алыварс — айдагъ бæз- 
джын нæугæрдæг, ам та лæджирттæгхæццæ уыд, цæхæрагæрдæг 
дæр дзы уыд цæстгай. Æмæ базылдысты амад фисынджын къуы- 
быры фалæмæ, æмæ сæм æрхы иннæ къуыбыры уæлбылæй ра- 
зынд бæрзонд рæхснæг лæппу — йæ сау-сауид дзыккутæ йæ фæ- 
тæн æмраст уæхсчытыл æркалдысты, йæ хъуырыл ауындзæгæй 
хъулон-мулон тахъа — мотоциклисты худ, стæй, дымгæ кæм нæ 
хизы, ахæм кæрдæгцъæх къурткæ йыл, йæ сау хæлаф дæр уыцы 
хъуымацæй, ома, кæттагæй — тæхгæ-тæхыны йын дымгæ йæ уæр- 
джытæ ма хойа. Йæ сырхахуырст хъулæттæ мотоцикл, япойнаг 
«Ямаха», æвæццæгæн, æнцад лæууынæн цыма æвгъау уыд, йæ 
бакаст, йæ конд дæр размæ тындзæг, дугъмæ йæ рохтæ тонæг, 
уæдæ йæ аргъмæ гæсгæ та — «Волгæ»-йы аргъ. Лæппу йæ рахиз 
къухы къубалхæстæй дары рæмбыныкъæдзтæм æххæссæг 
æрмкъухтæ — батылдта сæ Ирханмæ. Уый ма фæстæмæ æхсгæ 
кастæй фæкаст, ай нæма айста йæхи, зæгъгæ — афтæ сдзырдта 
Ирбегмæ йæ зæрдæ, æвиппайды йæ амæгуыруæвæг зæрдæ. 
Фæкаст ма фæстæмæ æхсгæ кастæй, кæмæйдæр фæлмæцыд 
адæймаджы кастæй, стæй атындзыдта рæуæг уадæй, æвзонг къæх- 
ты рæуæг уадæй æмдзæхгæр хæрды. Йæ бæрæгбоны цинæй дзаг 
хъæлæс ададжы айзæлыд, бæстæ дзы æхсызгон фестъæлфыд, 
фегуыппæг, фæдурдзæфау: стæ-ма, цы уыдзæн?.. 
Кæрдæг хъæрмуст хус тæф кодта, хæрзад уыд йæ фæлмæн 
тæф; арв тынг райгонд уыд дунейы скондæй, уалдзæджы хъомы- 
сæй; цуангæнæг мæргъты сау балтæ фесхъиу-фесхъиугæнгæ иу 
ранæй иннæмæ тахтысты цыбыр тахтæй — афтæ-иу зынд, цыма 
сæ дымгæ раскъæф-баскъæф кæны тæссармæты. Уалдзыгон рай- 
дзаст дуне бацымыдис... 
— Ти-и-му-ур! — айзæлыд æрхæй къуыбыртæм, къуыбыртæй 
уæнгджын хæхтæм — хæлæггаджы хорз та сыл сфидыдта сæ уал- 
дзыгон фæлурсбын фæлыст дæр. 
Лæппу дæр æрмкъухтæ мотоциклырдæм бахста, фæйнæрдæм 
аппæрста йæ даргъ къухтæ æмæ узгæ-æнкъуысгæ уæзбынæй цæуы 
Ирханы размæ. 
Мауал сæм кæсон, мауал сæ хъыгдарон бар-æнæбары, зæгъгæ, 
раздæхын афæнд кодта Ирбег, фæлæ нæ фенкъуысыд, сагъдауæй 
баззад — цы йæ урæдта, цы йæ нæ уагъта фæстæмæ раздæхын, 
уый, бафæрс æй уымæй, уæд дын æй нæ загътаид. Чызг баппæр- 
ста йæхи лæппуйы цæттæ хъæбысмæ, аныгъуылд дзы. Æмæ — 
цы? Ницы. Фыдæлтæй нырмæ афтæ цин кæнынц æмфыцгæ туг 
чызг æмæ лæппу кæрæдзиуыл. Фæлæ уалынджы... 
313 

Никуы уыд расыг, никуы цыд рацуд-бацудгæнгæ, «восьмер- 
кæтæгæнгæ», фæлæ ныр цыд расыджы цыдæй, ноджы ма йæ 
рахиз дзæмбыкъух йæ зæрдæйы сæр сæвæргæйæ: циу, цы хабар 
у — уанцон æнæнхъæлæджы æлхъывд нæу, ай йын куы нал цæуы 
йæ риуы, йæ бынатæй цыма фæиртæст æмæ куыддæр зæбул æрци, 
стæй ныддымст, ныууæззау, нывзæр æмæ йæ риувагæй сулæфын 
дæр нал уадзы... 
Мæнæ цы æнæнхъæлæджы егъау маст ис, мæнæ! Хур, кæд 
фæуырдыг кодта арвы фахсыл, уæддæр нырмæ цæхæркалгæ ирд 
куы у, фæлæ йыл йæ егъау маст фæздæджы милайау тар æндæрг 
куы абадын кодта уалæ... 
Æмæ дын дæ ахæм маст макæмæй уæд райсæн, ма! Кæмæй йæ 
райсдзынæ? Никæмæй, æрмæстдæр дæхицæй — дæ пырх дæхи- 
уыл акал. Фæлæ дзы куыд бахызтаид йæхи, цавæр ауазæнтæ, 
цавæр цæлхдуртæ йын скодтаид Ирханæн йæ ныхмæ? 
Мæнæ диссаджы диссæгтæ! 
Æмбойны йæ куыд аничи кодта, куыд аницы! Цыма ды цы- 
дæр дзæгъæлзад дæ, цыдæр кæвдæсард — кæй хъæуынц дæ рыст 
дæр, кæй æндавынц дæ бæрæгбонтæ дæр?! Дæ хъарæг дæр, дæ 
зарæг дæр — дæхи... 
Дунемæ хæрамæй цыдæриддæр уыд, уый цыма багуылф код- 
та йæ дуаргом зæрдæмæ — æмæ дзы нæ цæуы цыфæнды дын- 
джыр зæрдæйæ дæр æмæ йæ фæйнæрдæм рæдувы, скъуыны, рæ- 
мудзы, сцæнд дзы, æмæ ныннæрст йæ зæрдæ æвирхъау нæрстæй, 
æмæ... æмæ... 
Ау, ау, уымæн дæр ис гæнæн, æмæ ууыл фæуа... йед, йæ 
цард... лæгæн йæ цард ууыл фæуа — цыдæр худæджы хуызы, 
цыдæр ницæй тыххæй?! 
Нæ! 
Ницæй тыххæй нæу. Нæу, нæу: чызгарæх стыр горæтæй уыцы 
гуырд, нæртон гуырды фисынтыл амад лæппу дæр ардæмты ни- 
цæй тыххæй æрхæццæ уыдаид?! Нæ, Ирхан ницытæ не ’взарын 
кæны, ницытæ-мацытæ! 
Куыд фидыдтой уæлкъуыбыр! Лæппу ахæм бæрзонд нывгон- 
дæй зынд дæле уæлæмæ, раст цыма йæ дзыккуджын сæрæй арвы 
царыл æндзæвыд. Фæлæ йын уый цавæр йед уыд, цавæр — уан- 
цон ахæм хъæбыстæ кæнын нæу... 
Æмæ уæд — ау?! 
Ау, уæд Ирхан тæригъæд нæу, нæу æвгъау Ти-и-му-у-ри-тæн 
æрмæстдæр йедæн... бæгъдулæгæн? 
Дидинæг æртон æмæ йæ цъыфдзастмæ нывзил!.. Æрвон диди- 
нæг. 
Æмæ ма, чи зоны, айдагъ сыгъдæг мастæн уыд ныббыхсæн йæ 
мæгуыр стыр зæрдæйæ, йæ дынджыр зæрдæйæн, фæлæ чъизи 
æмæ маст иумæ æгæр не сты, æгæр?.. 
ДУР» ДУРмæ куы ныххæццæ уаид, уæд ыл йæхи æруадзид æмæ 
йын уæд цыма зынгæ фенцондæр уаид, дур ын йæ рыстæй кæр- 
314 

дих хай цыма айсид йæ дургуыбынмæ... Зæххыл æруадза йæхи, 
уый та йæм æнаив кæсы, цыма æцæгдæр, йæхи чи нал æмбары, 
ахæм нозтджын у, сыкъадзæф, ахъаззаджы дзæбидырдзæф... 
Мæнæ цы хорз у — мæнæ ис дур, стæй уыдонмæ дæр нал 
зыны, нал æм зынынц, æндæра ма цытæ федтаид, цы узæлæнтæ 
йæ... йæ святыняйыл... йæ кувæндоныл... 
Цъæх нæууыл æрытыдта йæ пиджак, дуры фарсмæ æрхуыс- 
сыд йæ фарсыл, йæ галиу къухæй йыл æрæнцад, æрхуыссæгау 
ыл кодта. 
Гъæй, дæ хæдзар ныккæла! 
Ахгæдта йæ цæстытæ æмæ та сæ уыны — уалæ дард кæмдæр, 
дард æндæр кæмдæр бæстæйы, æндæр дунейы Ирхан йæхи баны- 
хæста лæппуйы домбай риуыл, фæлæ йæ уый та йæ хъæбысы 
тухгæ не ’рбакодта, адджын хъæбысгæнæгау тухгæ, фæлæ йын 
йæ тыхджын стыр къухтæ йæ йедтыл... йæ фæлмæнтыл сæвджы- 
нæй æрæвæрдта, æрхæцыд ын йе ’рбадæнтыл æмæ йыл хæрдмæ 
схæц-схæц кæны, цыма йæ йæхимæ уæлдæр сисынмæ хъавы, цыма 
йæ уæлдæфы сисынмæ хъавы, зæххæй стонынмæ... 
Омæ йæ — хъавæд! Фæлæ йыл æнæмæнг афтæ æрхæцын хъуыд?! 
Стæй Ирхан йæхæдæг та, йæхæдæг Ирхан та, ау, афтæтæ ахуыр 
У?! 
Уый Ирхан нæ уыд — уый уый Ирхан нæ уыд, Ирбеджы Ир- 
хан! Æндæр чидæр у, æндæр чидæртæ сты сæ дыууæ дæр — 
æцæгæлон бæстæйæгтæ... Æрбафтгæтæ Иры æфсармæнцой, æф- 
сармæй тыхджын зæхмæ кæцæйдæр... 
Æруагъта йæхи хъæрмуст дурыл риуæмбæрцæй — фехсызгон 
ын, хъæрмуст кæй у дур, уый — хъæрмустæй дуры ад нæ кодта, 
удмидæг цыдæр уыд... Фæлæ йын уæддæр уый цавæр рыст у йæ 
риуæн, уый?! Цы ’рцыд, нырмæ цы не ’рцыд уалæ уыцы хорз 
арвы бын æмæ мæнæ ацы алæмæты зæххыл, ахæмæй? Ницы. 
Фæлæ йæ зæрдæ йæ коммæ цæуыннæ кæсы, мауал рисс афтæ, 
мауал дуд афтæ, мауал дымс афтæ, зæгъгæ, йын куы лæгъстæ 
кæны, уæд?.. 
Мæнæ йын æнæхъæн дун-дунеты уæлдæф иу дзæбæх сулæф- 
ты фаг куыд нал кæны! Ау, афтæ дæр вæййы, æмæ афтæ, мæнæ 
афтæ æцæг дæр айед вæййынц?.. 
Арв йæхи ницыуынæг скодта. Мæлдзыджытæ дæр сæ рагацау 
сгæрст фæндæгтыл тъæбæрттæй згъорынц — сæхи хъуыддæгтæй 
фалæмæ сæ æппындæр никæмæ æмæ ницæмæ æвдæлы. Дыдын- 
бындзытæ дæр иу дидинæгæй иннæмæ пæр-пæр кæнынц мыддзу- 
ан. Уæлæ мигъты сæрæй мыстдзуан фæлгæсынц цырддзаст цæр- 
гæстæ. Хъæуæй гугуччы уасын сыхъуысы — æндæр, дард ирон 
дунейæ хъуысæгау... 
Фæлæ уый та цы рухс у, уый — æгæрон, æнæныгуылгæ рухс 
разæй?! Цы диссаджы æмвæтæнæг рухс у, цы æмхуызон ирд 
æмæ бæзджын — нæ фылдæр кæны, нæ — къаддæр. 
Æмæ мæнæ цы хорз, цы амонд ын у, уый кæй базыдта, йед 
315 

циу, уый кæй бавзæрста йæ тæккæ сыгъдæгæй, йæ тæккæ зæр- 
дæйы дзагæй, уый мæнæ цы хорз амонд у цыфæндыйæ дæр — 
æндæр уæдæ уый цæй цард уыдаид, стæй цæй æнусон рухс ай, 
æнæ уый — æнæ йед... 
Æнæ — уарзт! 
Æнæ — уарзондзинад! 
Ирбеджы рахиз къух, куыддæр куырмæджы архайæгау, йæ- 
хигъдауæй цыма сгаргæ сæрфта, лæгъзытæ кодта дуры рагъ, æмæ 
дзы фæрсырдыгæй ставд къуызыр-сиукгондыл куы фæхæст, уæд 
цонг нуардымст аци, рахæцыд æмæ дурæй ахъаззаджы фæзгъæр 
рарæдывта, асхуыста йæ зæхмæ. 
Лæппу йæ сæрыл уæлæмæ дæр нал схæцыд, йæ къух дуры 
уæлæ æнæбон фæлладхуызæй адаргъ, йæ фæтæн армæй, кæрдих 
дзы кæцæй рарæмыгъта, уыцы тарбын зиллакк æрæмбæрзта, цыма 
дуры рыст сабыр кодта, уыйау. 
15-18 апрелъ, 2008 аз 

АФОНМÆ ЗИЛГÆЙЫ 
Этюд 
* * * 
Афонмæ Гамир кæйдæр сæгъты ратæры йæ цæхæрадонæй, 
йæхицæй сын æлгъиты сæ хицауы æмæ сыл дурадзагъдæй ра- 
лæууы... 
Фæлæ куы нал ис, куы нал — рухсаг уæд!.. 
* * * 
Афонмæ Госæда йæ къамбецты размæ гуыбыр-гуыбыр рацæ- 
уы, йæ синысæртæй хъæрзгæйæ, æд къæдз лæдзæг... 
Фæлæ куы нал ис, куы нал — рухсаг уæд!.. 
* * * 
Афонмæ Хъæстион Хъызмыдæ ’лгъиты хицауады йæ бирæ 
хъалонты тыххæй, стæй цæхх кæй нæй дуканийы, кæй дзы нæй 
спичкæтæ дæр, ноджы фæтæген æмæ урс цикъæ хъуымац мидæг- 
гæгтæ æмæ мæрддзæгтæн... 
Фæлæ куы нал ис, куы нал — рухсаг уæд!.. 
* * * 
Афонмæ æхсæвгæс Хадзырæт дзыппыдзагæй давы згъæлд нарт- 
хор быдырæй, фæстæмæ удаистæй фæкæс-фæкæсгæнгæйæ... 
Фæлæ куы нал ис, куы нал — рухсаг уæд!.. 
* * * 
Афонмæ Пысхацъæты Бекызæ ’рцæуы йæ сау бæхыл цуанæй, 
йæ разæй мæ фыды егæрттæ згъорынц — æрдхæрдтæ уыдысты 
мæ фыдимæ, — æмæ та мыл баузæлдзæни... 
Фæлæ куы нал ис, куы нал — рухсаг уæд!.. 
317 

* * * 
Афонмæ мæ кæнгæ æфсымæртæ Кодзырон Юрик æмæ Бо- 
рыхъон Хъазыбег баиу сты мæнагур чызгдзуан, фынгдзуан æмæ 
царддзуаны иумæ цæуынмæ... 
Фæлæ... 
Ох-хай!.. 
* * * 
Афонмæ сæ хъомы размæ йæ сырхдидинæг къабайы рацæуы 
Дзылаты рæсугъд — Знаретæ, æмæ лæппутæ кæлæнгондæй кæ- 
сынц йæ фæстæ, æрмæст дзы иу кæмæндæр уæлдай тынгдæр 
риссы йæ зæрдæ... 
Фæлæ мæ иунæг хо дæр куы нал ис, куы нал — рухсаг æрбауа!.. 
* * * 
Афонмæ Артик йæ вилисапедыл йе ’мгæртты разæй æртæхы, 
æмæ йæ дынджыр цæстытæ уæлахизы тынтæ хурмæ нывæндынц... 
Фæлæ... 
* * * 
Афонмæ мæ мастдомд зæронд мад — мæ фыдæлты стыр кæр- 
ты иузæрдион гæс, — изæрыцæстыл йæ карчы цъиутæй цалдæр 
нæ ары æмæ сæм, кæхц-къус уидыгæй хойгæйæ, стæй, «дзиба- 
дзиба»-гæнгæ мæ удæн йæ адджын хъæлæсæй сиды. 
Фæлæ... 
Дæ мад амала искуы дæуæн дæр, Удхæссæг!.. 
* * * 
Нал кæсы æнхъæлмæ мæзджыты цур рæсæны горæтмæ цæ- 
уæг автобусмæ Сафар дæр, уæзбын лæугæйæ, уæд ма чи ис, чи, 
нæ уæрæхзылд Зилгæйы хъæуы?.. 
Ног фæлтæр — 
Æндæр адæм... 
Бынтон, хæрз бынтон æндæр адæм. 
Гъеуæддæр цæст не ’фсæды дунейы уындæй, фæлæ зæрдæ 
ныкъкъуырма. 
* * * 
Хорз хæдзары номæй мæм æрхатыд хорз лæг: сæ сæрæнгуыр- 
дæн сын саккаг кæн минæвар ацæуын... 
318 

СÆРГÆНДТÆ 
РÆСÆН. Разныхасы бæсты ,.5 
ДЫГÆРДЫГ, УЫРДАУ НАРД. Радзырд б 
ЗГÆ СЫЗГЬÆРИН. Драмæ 28 
ÆВДАДЗЫ ХОС. Радзырд 87 
ФАЛÆСЫХ. Трагикомеди 125 
УÆДДЫКÆМУЫДТÆ,ДЫ?Элегы 170 
ОЙ,ТОХЫБОНÆРЦЫДИ!..Рвдзырд 179 
ХОРФЫЦÆН ХУРБОНЫ САТÆГИЗÆР. Номареен 216 
АРВИСТОН 241 
ДУР. Новеллæ 294 
АФОНМÆ ЗИЛГÆЙЫ... Эттод 317 

Литературно-художественное издание 
ГУСАЛОВ БОРИС МУСТАЕВИЧ 
Остановка в пути 
Произведения на осетинском языке 
Редактор и корректор И.Х. Джанаева 
Художник З.А. Дзарагасова 
Художественный редактор Г. 3. Чеджемты 
Технический редактор А. В. Ядыкина 
Компьютернстя верстка 3. С. Мисиковой 
Сдано в набор 02.11.07- Подписано к печати 04.08.08. Формат бумаги 60х90'/16. 
Бум. офс. №1. Гарн. шрифта «Kudrashov». Печать офсетная. Усл.-п. л. 20. Учетно- 
изд.л. 19,59. Тираж 500 экэг-3аказ № 1098. С 30. 
Комитет Республики Северная Осетия—Алания по печати и делам издательств. 
ГУП РСО—Алания «Издательство «Ир», 362040, г. Владикавказ, проспект Мира, 25. 
Отпечатано с готовых диапозитивов в ОАО «Издательско-полиграфическое  
предприятие им. В.А. Гассиева», 362011, г. Владикавказ, ул. Тельмана, 16. 

ГУСАЛТЫ БАРИС 
Дзæуджьисьæу 
2008 

