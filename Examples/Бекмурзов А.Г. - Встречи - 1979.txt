векмэерзты 
асрон 
кэед 
ремБэелдзыстэем? 
Æмдзæвгæтæ 
ЧИНЫГУАДЗÆН „ИР" * ОРДЖОНИКИДЗЕ • 1979 

840сет 
С(Осет) 
Б83 
Бекмæрзты А. 
Б83 Кæд фембæлдзыстæм?: Æмдз.—Орд- 
жоникидзе: Ир, 1979—92 ф. 
Бекмурзов А. Г. 
Встречи. 
70403-49 з8_?9 840сет 
М131(03)-79 С(Осет) 
© Издательство «ИР», 1979 

• 
РАЗНЫХАСЫ БÆСТЫ 
Мæ чиныг тæрхæгæй æристай 
Æмæ йыл ахастай дæ цæст. 
Ныббар, дæ бæллицтæ, дæ ристæй 
Кæд нæу, мæ хорз хæлар, æххæст... 
Фæлæ дæ зæрдæмæ куы айсай 
Мæ цин, мæ сагъæстæ, мæ рис, 
Уæд зондзынæн: мæ къух мын райстай, 
Кæмдæр мын ног æфсымæр ис. 
УÆД 
Фæнды фыссон 
Мæ цины зарæг, 
Фæнды кæнон 

Зæрдæйы хъарæг, — 
Цæссыгтæй йæ 
Фæндон ысхъацын, 
Гъестæй йæ уæд 
Мæ дугъы уадзын. 
ÆНУСТЫ СÆРТЫ 
Дугъон у, поэт, дæ рæстæг, 
Фидар бад æмæ тæхгæ. 
Кæс, Балсæджы цалх дæ фæстæ, 
Мигъæй развæндаг æхгæд... 
Фæлæ ’ртыкъахыг æфсургъыл, 
Ифтонг зонд æмæ ныфсæй, 
Арвыл, фурды сæрты, сурыл 
Тындз дæ фидæнмæ фæрнæй! 
НÆ РÆСТÆГ 
Зæхх йæ кар нымайы 
Мингай азтæ, даргъ æнустæй, 
Махыл та дзы уайы 
Уысм, кæй ацахсæм нæ хъустæй... 
О поэт, цы фæдæ! 
Бон æрбацъæх, райс дæ фыссæн. 
Ма ныууадз æвæдæй 
Зæхх фæстагæттæн дæ фæстæ. 

ДЗЫЛЛÆЙЫ СÆРАППОНД 
Ысхастон рæз 
Фыдыбæстæн йæ риуыл. 
Ныр-ма мæм кæс: 
Цæуын мæ дугæн зиуы. 
Фæцардтæн æз 
Нæ комбæсты, нæ Иры. 
Ныр-ма мæм кæс: 
Ныфс мæм Батрадзау бирæ. 
Бæлвырд мæ хæс — 
Цæр дзыллæйы сæраппонд! 
Гъеныр мæм кæс: 
Мæ тугвæллой йын радтон. 
Хæххон цæргæс 
Хъæлæкк зоны йæ фæндаг. 
Мæнмæ дæр кæс: 
Дæн фидæнмæ рæствæндаг. 
— Дæ цин фæхæсс 
Фæстагæттæн, — мын загътай. 
Мæ хæлар, кæс: 
Мæ тала уадзын сагъдæй... 
БÆСТЫ СÆР 
Æфсæн хох ысуыдзæн лæгъз быдыр, 
Сырдбадæн цъæх айнæг — хуымзæхх, 
5 

Бæгъайы дур фестдзæн æмбыд мæр, 
Тыгъд быдыры слæудзæн къæдзæх. 
Æрмахуырæй фендзыстæм маргъы. 
Цъæх адардзæн кæрдæгæй фурд, 
Уæддæр ма нæ зæхх æмæ арвыл 
Лæг уыдзæни уоли, бындур. 
Уый бабаддзæн рæстæджы бæхыл, 
Нæ дунетæн басгуыхдзæн сæр... 
Лæджы кад, йæ намысы охыл 
Нывондæн хæсдзынæн мæ сæр. 
МÆ НЫФС 
Мæ рагавдæн — æргъæу хæхтæ, 
Цы уаин æз æнæ сымах? 
Зæрдæйæ баст — уæ цъупрæгътæм. 
Лæгæвзарæн фыдохы бон 
Уыдыстут мын ныфсы гæнах. 
МÆ СÆНТТÆ 
Нæй, нал æфтын рагæй 
Кæддæры цæуæнтæм,— 
Мæ зæнгтæ мæ нал хæссынц, оххай. 
Мæ хъару, мæ ныфсæн 

Æз нал дæн сæ барæг: 
Æрхызтæн мæ аргъæутты бæхæй... 
Æрмæст ма мæ сæнтты 
Кæмдæрты фæзилын, — 
Цæстæй сæ куы фенин, тæхуды: 
Куы арвы тыгъдады 
Стъалытæ ахсын, 
Сывæллонау мæймæ фæхудын. 
Куы хурты хур фестын^.^, 
Сыгъдæг арвы риуыл, 
Мæ кæстæрты мадау рæвдауын. 
Æврæгъты фæсурын, 
Ныгуылгæ нæ кæнын, 
Ирыстоныл цардамонд тауын. 
Куы риуæй ыстонын 
Куырдадзы ’хсыст зæрдæ, 
Уæлхохмæ йæ пуртийау фехсын: 
Сæуæхсид— нæ Ирæн, 
Фæтыг уарт—Цæдисæн, 
Фыдгулæн та марæн кард фесты... 
Гъе, афтæ мæ сæнтты 
Æз арв æмæ зæххыл 
Бæлццонау фæзилын, фæтæхын. 
Дунейы дзыллæтæн 
Сæрхъуызой ысвæййын, 
Зæрдиагæй сын «бон хорз» фæзæгъын. 
7 

НОГБОНЫ СИДТЫТÆ 
Чи кæны хоры куыст, 
Чи хизы фосрæгъау, 
Уый номыл нуазæнтæ сисæм! 
Чи кусы заводты, 
Чи тæхы авдæрвты, 
Уый номыл нуазæнтæ сисæм! 
Чи лæууы арæнтыл, 
Чи у нæ хъахъхъæнæг, 
Уыдон дзæбæхæй фæцæрæнт! 
Чи фыссы чингуытæ, 
Чи уарзы аивад, — 
Ног аз сыл хорзæй æрцæуæд! 
Чи нын ис дард балцы, 
Чи лæууы зæрдæйыл, — 
Ногбонты сæмбæлæд Ирыл! 
Чи уарзы дзыллæты, 
Чи уарзы райгуырæн, 
Уый цæрæнбонтæ нын бирæ!.. 
НÆ ЦÆРЫ 
Кæмæн нæ уыд йæ царды 
Уæлахиз зарæг, цин, 
Кæмæн нæ уыд йæ риуы 
8 

Цæссыгтæ, кæннод маст,— 
Нæ царди уый, 
Нæ цæры... 
Кæмæн нæ уыд, кæмæн нæй 
Хæлар, æмбал, æрдхорд, 
Кæй фæндагыл нæ лæууыд 
Лæгмар, фыдгул, ызнаг,— 
Нæ царди уый, 
Нæ цæры... 
Кæмæн нæ уыди уарзон, 
Кæй нæ уыд уарзæг иу, — 
Хæмпæлгæрдæгау равзæрд 
Зæрæстоны, бецау, — 
Нæ царди уый, 
Нæ цæры... 
ТЫХ ÆВИ ЗОНД! 
Тых араст тыхагур, 
Зонд касти йæ фæдыл. 
Тых нал раздæхт... фæлæ 
Зонд бафтыд ма зондыл. 
ХÆХХОН ЦÆРГÆС 
Сæударæй изæрмæ 
Æргъæу хæхты сæрмæ 
9 

Æрфæнау бæрæг у дæ фæд. 
Ызнæгтæй нæ тæрсыс, 
Фыдохты нæ хъæрзыс, 
Хъысмæт дын нæ ивы дæ фæнд. 
Æрвгæрæттæ, тигътыл — 
Уæлахиз дæ мигътыл, 
Æндонриу, уæзбазыр цæргæс. 
Куы басæттыс уад ды 
Æгæрон тыгъдады, — 
Сæнайыл æруадзыс дæ уæз. 
Цъæх арвмæ та ногæй 
Куы стæхыс уæнгрогæй, — 
Ныфс уадзыс мæ риуы мæнæн. 
Зын рæтты, фыдбонты 
Дæу фæзмгæйæ сонтæй 
Мæлæтыл уæлахиз уыдтæн... 
Тымыгътæ, рын-сонæй, 
Фыдгулы зындонæй 
Ды хъахъхъæ нæ уарзон Кавказ. 
Æмзæрдæ дзыллæтæ — 
Æфсымæр-хæлæрттæ, 
Æнустæм лæггад сын фæраз!.. 
МÆ СÆНТТЫ ÆФСУРГЪ 
Æрвылбон фæбæллын изæрмæ: 
Уæд радты зæхх арвмæ йæ къух, 

Мæй бахизы Уазайы сæрмæ, 
Æрвгæрæттæ стъалытæй—цух. 
Мæйрухсы Æрфæны æрцахсын, — 
Нæ хъæуы хуыздæр æфсургъ мæн,— 
Йæ сызгъæрин барц ын æрфасын, 
Йæ ных ын æрдауын фæлмæн. 
Куырдалæгонмæ йæ фæласын, 
Цæфхæдтæ йыл асадзы ’ндон. 
Æвзист саргъ æхтæнгтæй нылвасын, 
Æрвæрдынæй та мæм — идон... 
Мæ саулохыл гъеуæд фæбадын, 
Нæ зæххыл æрзилын фыццаг, 
Стæй айсæфын арвы тыгъдады,— 
Нæ дун-дуне стъалытæй дзаг: 
Кæм разыны судзгæ быдыртæ, 
Æдзæрæг къæдзæхтæ, фæнык. 
Кæм цъити, цъымара, уытъыртæ, 
Кæм — тар мигъ, фæздæг кæнæ рыг. 
Кæм — хурæфсис арыхъæ, рæгътæ,— 
Цæрæгой, ызмæлæг та нæй. 
Кæм — денджызтæ, фурдтæ, æврæгътæ, 
Кæм—сау мылаз, æрдз та фынæй. 
Сæ иуæй æз иннæмæ уайын, 
Цæргæсау фæйнæрдæм кæсын, 
11 

Фæлæ дзы мæ зæрдæ нæ райы, 
Нæ арын мæхицæн фысым... 
Мæ уадсур фæстæмæ фæзилын, 
Кæс, балцвæдтæ арвыл бæрæг. 
Хи Бобронмæ Марсæй нывзилын, 
Ныггæпп ласын Мæймæ цæрдæг. 
Æруынын та дардæй нæ Зæххы, 
(Рæсугъддæр дунейыл кæм и?) 
Фæцаразын уырдæм мæ бæхы, 
Нæ Зæххыл ныттухын мæхи. 
Сæударæй нæ Райгуырæн бæстыл 
Æрзилын зæрдæйы фæндон. 
Фæстагмæ нæ Иры уæлвæзты 
«Æгасцуай» фæзæгъы мын Бон. 
Мæ фæллад Æрфæнæй æрхизын 
Уæллагкомы сæрвæтты æз. 
Уый сойджын кæрдæгыл фæхизы, 
Æз ахæссын хæхтыл мæ цæст. 
Бон акæлы зиуы мæ сур хид, 
(Мæ хъæубæстæн кад æмæ рад!) 
Æмæ та мæ сæнтты æфсургъыл 
Изæрæй фæцæйтæхын дард. 
МАЙЫ ЦÆХÆРТÆ 
Май мыл сæмбæлди 
Карпаты 

Фынддæсæм аз: 
хæст цыди, 
сыгъта, 
уырыдта 
Мæ цæстыты раз. 
Хæст цыди... 
Æвддæсæм аз 
Æрбалæууыд тызмæгæй. 
Æз фæлмæцыдтæн æдзух 
Стонг æмæ бæгънæгæй. 
Æстдæсæм, 
нудæсæм, 
ыссæдзæм азты 
Майыл æмбæлдтæн 
Дон, 
Украинæ, 
Кавказы. 
Мæн хай фæцис 
нæ мидхæсты цæхæрæй, 
гъестæй 
Ноггуырд дунейæн 
акуывтон 
мæ сæрæй. 
Ныллæууыд нæм 
Æнусон царды уалдзæг. 
Æз бакодтон мæхи 
Æртынæм азты 
уазæг. 
Ыскалди зæххæй 
Цъæх-цъæхид 
13 

бæллиццаг тау. 
Фыдыбæстæ уыди 
ысуинаг, 
ныфсдæттæг Ногдзау. 
Фабриктæ, 
заводтæ, 
колхозтæ 
систой 
Арвмæ нæ тырыса, — 
Хъомыс 
æвдыстой! 
Фæллойгæнæг 
ыссардта 
мыггагмæ 
йæ амонд... 
Цæй, ныр, 
нæ Цæдис, 
Æппæт бæстæн 
цардвæндаг 
амон! 
Фыдуд лæгмар нæм сусæгæй 
Йæ кард ысласта, 
Мах дæр та 
нæ хотыхтæ 
Æрбастам. 
Сырх тырыса 
мæ галиу къухы 
систон, 
Рахиз къухы 
сæрттывта 
14 

мæ карды фистон. 
Уындæй — 
хæстон 
фæдисон. 
Чи нæ бавзæрста 
уыцы азты 
фыдбон?! 
Уæддæр 
мæ туджы ’ртахы 
Майы рухс 
уыдтон! 
Гитлерæн, 
фашизмæн 
сæ хотыхтæ — 
хъадамантæ, 
къæлæт. 
Фæстаг хатт сын 
Сæ къухтæ райста 
æнауæрдон мæлæт. 
Уыд хуры цæстау | 
мах сæрмæ | 
Сырх тырыса бæрæг. < 
Дзæбуг æмæ æхсырфимæ 
Фыдыбæстæ 
цæрæд! 
Ныллæууыд уалдзæг. 
Æрдз дидинæг æфтауы. 
Сабыр цард нæ 
йæ хъæбултау 
13 

рæвдауы. 
Фыдыбæстæ, 
нæ тых, 
нæ зонд 
У абон дæу! 
Зæххыл нæм 
Намысджындæр у 
Октябры мæй. 
Йæ фæстæ нæм 
æгас цæуæд 
Уæлахизы 
Фæллойы бон — 
Нæ кадджын Май! 
МÆ ЧЫНДЗÆХСÆВ 
Чеджемты Георæн 
Къахнадыл лæнкаутæ, хъæдбынты 
Æрдузмæ бафтыдтæн. 
Рауад кæцæйдæр æрвдидинæг — 
Йемæ ныккафыдтæн. 
Нарты Ацæмæз нын Саухохæй 
Цагъта йæ уадындзæй. 
Хуры фыдуаг чызг Хорческæ та 
Касти сæ уæлындзæй. 
Бæлæстæ, сырдтæ ’мæ хæхтæ 
Къухæмдзæгъд райдыдтой. 

Зинтæ нæ къæхтыбын гауызтæ 
Буцдæрæн байтыдтой. 
Уалынджы, диссаг, Хорческæ дæр 
Хъазты фæмидæг и. 
Ерысæй кафынтæ райдыдта 
Мемæ ныридæгæн. 
Зилæм уæнгрогæй рæусæгуыттау, 
Симæм æзхуыздæрæй. 
Баталынг, разынди фæсхохæй 
Дзаг мæй æрхуы згъæрæй... 
Хур дын æрвонбылæй ракасти, 
Федта нæ уырдыгæй. 
Сиахсæн мын бабæздзæн, зæгъгæ мæм 
[Арвæй æруырдыг и. 
Зæдтæ ’мæ дауджытæ ’рцыдысты 
Стъалытæ, мæйтимæ. 
Нарты чындзытæ фæзындысты 
Хъазтмæ сæ мойтимæ. 
Ахæм чындзæхсæв фыдæй-фыртмæ 
И|ры нæма уыди. 
Уаритыл бадгæ Хорческæйы 
Рахæссын бахъуыди. 
...Уымæй фæстæмæ нæ худгæ хур 
Мах Иры бауарзта, 
Æмæ йæ уарзон хæрæфырттыл 
Хъарм р>|^^Р^&ар^æрст 
2 Кæд фембæлдзыатæм *. 

дæ фæндЫры зæлтæ 
Мæ мад Маряйæн 
Дæхи дын нæ уынæм, 
Æнæмæтæй, чи зоны, бадыс кæмдæр. 
Дæхи дын нæ уынæм, 
Æрæвæрдтай базыл, миййаг, кæд дæ сæр. 
Дæхи дын нæ уынæм, 
Уæддæр нын æрвитыс дæ фæндырæй хуын. 
Дæ фæндыры зæлтæ 
Бæлæттау эфиры фæйнæрдæм тæхынц. 
Дæ фæндыры зæлтæ 
Быдыртæ ’мæ рæгътыл цин тауынц фæрнæй. 
Дæ фæндыры зæлтæ 
Рæувад сырдтæ, мæргъты нæ уадзынц фынæй. 
Фæсхохæй нын цагътай, — 
Нæ къабæзты уагътай æхсар æмæ тых. 
Фæсхохæй нын цагътай, 
Нæ уарзондзинад ныл дæ фæрцы фæтых. 
Фæсхохæй нын цагътай, 
Дæ фæндæй-иу хистæр лæг фестад кæстæр. 
Дæхи дын нæ уынын, 
Фæлæ дæ сæрбæрзонд куыннæ уон æз дæр! 
Дæ фæндыры зæлтæ 
Сæууон хуры тынтау цин тауынц бæстыл. 
Фæсхохæй нын цагътай, 
Дæ фæрцы кæсгон кафт, тымбыл симд ыстынг. 
Мах кафæм дæ цагъдмæ, — 
Ды бирæтæн абон ыскодтай еенцон, 
18 

Мах зарæм дæ цагъдмæ, — 
Нæ зæрдыл лæудзæни æрдхæрæны 
Йе булæмæргъ тулдзбынæй зара, 
Йе уахъæз йæ хъисын фæлвара, 
Йе дидинæг астымы кафа, 
Хур тигътыл зæрин тынтæ уафа... 
Йе айнæгыл хъаза æхсæрдзæн, 
Йе симой нæ хъæуы кæстæртæ, — 
Æрцахсын дæ фæндыры зæлтæ, 
Кæддæрау ысрухс вæййы зæрдæ — 
Æмæ та ныййарæджы цагъдмæ 
Фæкафын лæппуты æмдзæгъдмæ... 
ФÆСТАГ УАРЗТ 
(Джалильмæ гæсгæ) 
Дæ фæлмæн цæстæнгас, 
Дæ мидбыл фæхудтæй, 
Æрфгуыты къæлæттæй 
Мæн уацар фæкодтай. 
Дæ адджын ныхæстæ, 
Дæ фезмæлд, дæ рацыд, 
Дæ фæзминаг æгъдау 
Мæ зæрдæмæ бацыд. 

Уæларвон бæллицтæ — 
Нæ базырджын сæнттæ. 
Фæдисон цæргæстау — 
Нæ царды нысæнттæ. 
Куы ’рбацæуыс дардæй, 
Куы фембæлыс мемæ — 
Мæ лæппуйы бонтæ 
Æрбахæссыс демæ. 
Æфсæрмдзастæй нæууыл 
Мæ фарсмæ куы ’рбадыс, — 
Дæ фæлмæн æнгуылдзтæй 
Мæ урс хил æрдауыс. 
...Фæлæ дын зæронд дæн, 
Æз бонæй-бон руайын. 
Уæддæр дæм, мæ дуне, 
Лæппуйау æруайын. 
Сæрыстыр дæн иуыл 
Дæ уынд æмæ кондæй, 
Дæуæй мæ рæвдауы 
Мæ хъысмæт зæрондæй. 
ФÆНДЫРЫ ЦАГЪДМÆ 
Фаризæтæн 
Цъитийы рагъыл мын 
Назтæ ’мæ нæзытæ, гъей! 
20 

Чызгайы фæндырмæ 
Ферох кæн дæ зынтæ, гъей! 
Рагуалдзæг сæрвæты 
Малусæг разади, гъей! 
Æд фæндыр дæ сурæт 
Зæрдæйы баззади, гъей! 
Мæ дуне, дæ ном дын 
Зарæгæй ардзынæн, гъей! 
Æмæ йæ мæхицæн 
Сусæгæй зардзынæн, гъей! 
Абонæй фæстæмæ 
Дæуæй ард хæрдзынæн, гъей! 
Дæу мысгæ нæ Иры 
Зарæгау цæрдзынæн, гъей! 
Адзалы фæндагыл 
Куы фæуон дæ разæй, гъей! 
Уæд мæ-иу фæндырæй 
Ингæнæй ды расай, гъей! 
МÆНГ ЗАРÆГ 
Айнæгыл разад нæзы тала. 
Уый цъуппæй иу дзылы райдыдта 
Сауцъиуы фæзмгæйæ зарынтæ... 
Зарыд, æнхъæлдтон, æрмæст мæнæн, 

Гъе, фæлæ зарыд кæмæндæрты 
(Номхыгъды гæххæтт йæхимæ уыд). 
Рувасæй, арсæй, зыгъарæгæй 
Алчи дæр загъта: «Мæнæн зары». 
Зарыд-иу ноджы æндæр рæтты, 
Бирæты зæрдæтæ балхæдта. 
Зарæг мæнг кæй уыди — базыдтой, 
Æмæ йæм иу хъусæг нал фæци. 
Цъиу-дзылы иунæгæй баззади 
Халонау къалиуыл ауыгъдæй. 
Зарджытæ баивта хъарджытæй, 
Ноджы йæ фæззæг æрæййæфта... 
РАГУАЛДЗÆГ 
Дымгæ ракафыд Мынайæ 
Фæхстæ, къуылдымтæ мæрзгæ. 
Арсы раййæфта фынæйæ, 
Стонг бирæгъы та — хъуызгæ. 
Саппытыл æрзылди цадæг, 
Малусæг ыссардта уым. 
Цæгæттыл æруагъта й’ адæг, 
Митхъæпæнты кодта хуым. 
Къардиуыл нызгъордта коммæ, 
Донбылты ныссаста их. 
22 

Къохæй саг куы ныххызт донмæ,— 
Фехста йыл тæгæры хих... 
Гъестæй æрхрæбынтæй систа 
Маргъау уæлдæфмæ йæхи. 
Æврæгъты ныххоста уистæй, — 
Айстой фæсхохмæ сæхи. 
Булæмæргъы фыццаг зарæг 
Галæгоны хъустыл уад. 
Хуры тын — зымæджы марæг, 
Уады рихитыл æртад. 
Арыхъхъытæ, цады былтæм 
Фос кæрдæгагур цæудзæн. 
Рагуалдзæг нæм худæнбылæй 
Дзуры тигъæй: «Мæнæ дæн!..» 
ЧИДÆР 
Иу райсом ацыдтæн цуаны Æхсйагмæ. 
Æрхытæ, Кæфæйтты бирæ фæзылдтæн. 
Дзæгъæлы тухитæ, никуы ’мæ ницы... 
Гъестæй ныхъхъæр кодтон сырдты бардузгмæ: 
«Сохъхъыр Фсати, цы фесты дæ сырдтæ, 
Уазал тæф куы цæуы де ’рдзон къæбицæй!?» 
«Сырдтæ ’мæ амондæй хайджын нæ фæдæ, 
ДДа сæм æнхъеелмæ кæс, нæй сын ыссаравн», — 
23 

Айнæджы сæрæй ь\æ*л радзырдта чидæр. 
Алырдæм сонтæй кæсынтыл куыд фæдæн, 
Афтæ та райхъуысти: «Нæй мын ыссарæн». 
Ризгæ-тæрсгæйæ ма бафарстон: «Чи дæ?» 
ХИСТÆР КÆСТÆРÆН 
Хистæр ныууадзы йæ кæстæрæн бын: 
Диссаджы галуантæ, бирæ фос, зæхх. 
Иуæй-иу кæстæр сыл зоны цæрын, 
Иннæмæн атайынц, раст цыма цæхх. 
Хистæр кæстæрæн ныууадзы хæзна: 
Стыр ныфс, æндон æхсар, зонд æмæ тых. 
Иу сæ йæ дзыллæйыл зилы хæрзмæ, 
Иннæ дзы дунетыл бафтауы сыгъд. 
ÆЦÆГ ÆМÆ МÆНГ ЛÆГ 
Мæ фыны фембæлдтæн Секьайыл. 
— Цы уæлдай ис 
Æцæг æмæ мæнг лæгæй? — 
Фæрсын æй. 
— Æцæг лæг кусы 
Æхсæвæй-бонæй, 
Уæддæр «æвдæлы мæ» фæзæгъы... 
Мæнг лæг та — магуса, 
24 

Йæ дзых йæ уæлдай, 
Æдзух «æнæвдæлон дæн» дзуры, — 
Дзуапп радта Секъа. 
ÆМБÆЙТТÆ 
Тулдз бæлас арвмæ фæцыди. 
Йе ’мбай — сæдæаздзыд Челе 
Бады гуыбырæй йæ быны: 
Иу къухæй урс боцъо дауы, 
Иннæмæй амоны тулдзмæ... 
ДЗЫБАНДЫТÆ... 
Чидæр кæйдæрты зыдта 
Æмæ цыдæртæ дзырдта. 
Иу лæг, дам, карзæй нызта, 
Иннæ кæуылдæр фыста. 
Дзиу сын цæуылдæр куыдта, 
Тъох æй æнæсæр хуыдта. 
Мард, дам, фæстæмæ æрцыд, — 
Афтидæй баззад йæ цырт. 
Бонвæрнон арвæй фæтахт,— 
Не сæфт æрцæудзæни тагъд. 
Зарæг ныффыста Мистъа, 
Рувас æм мæскъæй хъуыста. 
Уазæджы афтæ хъуыди, 

Знон æй фæнадта Гыди. 
Абон дæр цардаид Сем, 
О, фæлæ амард кæддæр. 
Иу усы асырдта Чем, 
Дыккаг ын хоста йæ сæр... 
Загъта ’мæ багъта — 
Бæгъ-бæгъ, 
Хъал æхсæрдзæнау — 
Пæх-пæх... 
ФЫСТÆГ 
Хæсты быдыр. 
Фыстæг мæ мадæй: 
«Уæлахиз у, фæлæ тæппудæй, 
Миййаг, куы равдисай дæхи, 
Уæд дын æз амæлон æгадæй, 
Ды та фæхъæу æмгар-лæппутæй»... 
Мæ мад, 
Мæ Ир, 
Мæ Фыдыбæстæ, 
Мæ сæр сымахæн у нывонд. 
Цы кæнын цардæй æз уæ фæстæ? 
Кæд залым не ’рцæуа пырхгонд, — 
Фæздæгау фесæфæд мæ хъæстæ! 
Ныр та джебогъимæ цæуын 
Атакæйы... 
Хæрзбан! 
2в 

КÆД ФЕМБÆЛДЗЫСТÆМ! 
[ Арын дзы фондз зынгхуыст æфсы- 
мæры мад Бекмæрзты Маряйы ном. 
Дæлæ, дам, ныг^ылæны саумылаз мигътæ 
Пихлæйттæ калгæ арвмæ фæхилынц. 
Саумылаз мигьтæ нæ, тугдзых сынтытæ сты. 
Хуры цæст бахгæдтой, нæй сын нымæц дæр... 
Уазайы хæд сæрмæ зилахар систой, 
Уасынц сæдæ ’взагæй, сау рынау зилынц. 
Уадуынæр, тугвæдис байхъуыст Уæллагкоммæ^ 
Сахкъæвда, дæттæ дæр систой фæдис-æмбу. 
Скæс-ма фыдæлты хъæу рагон Къæмынтæм — 
Уæртæ дзы рацæуы идæдз куырыхон ус, 
Акæсы уæзæгæй, ауыны сынтыты, 
Удаист, тарст хъæлæс райхъуысы топпæхстау: 
— Цæй-ма, цы фестут, фæдис, мæ хъæубæстæ! 
Чи хæссы худ æмæ чи у лæгыл нымад, 
Тагъддæр-ма рацæут тугдзыхты сафынмæ. 
Фондз уын мæ хъæбултæй, разæй сæ ’рвитын, 
Дæс æмæ ссæдзæй та ноджы нæ мыггагæй, 
Асурут, фесафут тугдзыхты а бæстæй!.. 
Анæрыд иу хъæуæй иннæмæ фæдисхъæр. ( -**-'• 
Фондз фыртыл разади уадæмдых базыртæ, — 
Систы фæдисон æндонриу цæргæстæ. 
Стахтысты уæзæгæй, раст цыма стъæлфæнтæ, 
Холыхор сынтытыл артау ныббырстой... 
Ахæм тох никуы ’рцыд, никуыдæр фендæуыд. 
27 

Тох уыд æгъатыр, сæрсæфæн, мæлæтдзаг. 
Тугамæст бумбули калди уæлæрвтæй, 
Байдыдта туг уарын арвы ’рхуым риуæй. 
\ Арвы гæрæхтæ ’мæ Елйайы цæлхъытæм 
] Кæмттæ нæрыдысты, хæхтæ æнкъуыстысты. 
« Хур-иу æрбайсæфти, мæй та-иу амбæхсти, 
’ Зæхх дæр ызмæлыди, цъититæ скъуыдысты. 
Тох уыд æгъатыр, сæрсæфæн, мæлæтдзаг. 
Гъе, фæлæ иу заман банцад æгъатыр тох, 
Хуры цæст ферттывта, расыгъдæг сау мигътæй. 
Зæхх æмæ арвы ’хсæн алæууыд арвырдын. 
Фæлæ ма кæмттæ ’мæ быдыртæм акæсут: 
Сынтыты мæрдтæ ’мæ тугзæйтæй нал зынынц. 
Тугдæттæ нарджыты денджызмæ ивылынц. 
Цæй-ма, Болгггдн, цы фесты дæ уаритæ? 
Иу сæ куы нæ зыны, иу, ныр дæ уæзæгмæ. 
Оххай, ныууагътой дæ иунæгæй къæсæрыл, 
1 Нал дæр сæ фендзынæ, нал дæр дæ фендзысты. 
: Додой ныккæнут Къæмынтæ, Уæллагком! 
Фондз фидар мæсыджы афæлдæхт, акалди, 
Никуыуал фендзыстут фондз цæхæр стъалыйы,— 
I Расхъиудтой арвæй, кæдæмдæр фæтахтысты... 
Скодта Болатон йæ фондзфæлыст «саутæ». 
Херауы сау рындзмæ рацыд сæркъулæй, 
/ Аздæхта йе ’ргом ныгуылæны хæхтæм: 
— Цæй-ма, цы мын фестут, цæй-ма, кæдмæ кæсон, 
1 Уазал къæсмæ ма цы зæрдæйæ здæхон, 
Æви ныййарæгæн нал и тæригъæд, 
Ме ’ндон цæджындзтæ, мæ уари-цæргæстæ. 
Фембæлын æнхъæлæй айнæгыл баззади 
?8 

Фондз зынгхуысты мад Бекмæрзты Маря. 
Уæнгтæ ныббастой ристæ ’мæ зынтæ, 
Риуы ныддур ысты маст æмæ хъыгтæ, 
Азтæ-фыдбонтæ йæ хъару ныссастой, 
Хъарм фæлмæн цæстыты сау мигъ ныббадти, 
Афтæмæй касти ’мæ касти æнхъæлмæ... 
Гъестæй йæхимидæг баруади, бэндзыг и, 
Фестад йæ мидбынат сау айнæг, сау къæдзæх. 
Акæс ныр Хъивонæй, Уазайæ, Хуссарæй, 
Сау æрдзон мæсыг дæм куатæйы разындзæн. 
Фондз сагсур лæппуйæн, фондз уари-цæргæсæн* 
Фондз уарзон хъæбулæн уый у æнусон мад, 
С’ алыбон сæрхъуызой, удæгас ныййарæг. 
Ахæм къæдзæх-дурæй райгуырд Сослан дæр... 
Арвы нæрын хъуыса, Елйайы гæрæхтæ,— 
Дуркъæдзæх Болатон дардмæ фæлгæсы. 
Иу фæндон, иу курдиат арвмæ æрвиты: ■ 
— Цæй-ма, кæм ыстут, кæд уыдзæн нæ фембæлд? — ■ 
Фæлæ йæ бæлццæттæй иу дæр нæ зыны. 
Урс хохы дуртæ ’мæ лæгæтты къæдзæхтæн 
Мады тæригъæдмæ тонынц сæ фæрстæ. 
Дурмæсыг базмæлы, баризы адæргæй, 
Мады рис, мады хъыг, мады зæрдæрхуымæй 1 
Ратагъд рæсуг суадон сау айнæг къæдзæхæй. 
Мады фæлмæн зæрдæ, мады фидар фæрстæ, 
Арв æмæ зæхх дæр уæ зонынц фæразонæй... 
Уалдзæг нæ хæхтæм куы ’рбахæссы дидинтæ, 
Арвмæ куы сленк кæны худгæ хур хъазгæ, 
Мæргътæ куы ныззарынц Фарæстæм майы,— ;■ 
Дурмæсыг базмæлы, бахуды иухатт. 
2» 

Уыцы бон Урсхохæй Саухохы астæу 
Уадæмдых цæргæстæ хъазынц сæ базыртæй. 
Уыдон æруынгæйæ дурмæсыг фестъæлфы, 
Базмæлы фырцинæй, бахуды мидбылты, 
Цæстытæй ракæсы, риуыдзаг сулæфы... 
| Уæлæ йæ хæд сæрмæ фондз уари-цæргæсы, — 
* Фестат сызгъæрин, цы мæргътæ стут, уастæн! — 
Мады æрхуым зæрдæ чи барухс кæны, 
Чи фиды алыбон уарзт æмæ ’хсарæй 
I Мады фыдæбæттæ, йæ нусон хæрзтæ. 
| Оххай, Болатон, дæ ныфсы цæргæстæ 
Стъалытау зайдзысты арвыл ныхæстæй... 
Де ’ндон рыст уæхсчытыл иу хатт куы ’рбадиккой, 
Иу хатт куы ’ртухиккой базыртæй дæу, 
Иу хатт куы ’рсæрфиккой тугхъæстæ цæссыг, 
Иу сæ куы байхъусид уарзæгой зæрдæмæ... 
Гъе, фæлæ стъæлфæнтау арвæй æрттивынц, 
I Дардæй фæлгæсынц ныййарæгмæ ’нкъардæй. 
Уаритæ дзиу-дзиуæй зæххыл нæ бадынц, 
Сур сæ: «Уысси-уысси»,— дарддæр нæ тæхынц. 
Афтæ «фыддæрагæн» мадмæ нæ цæуынц. 
|Мады зæрдæ сæм фæлмæн у гъеуæддæр. 
Бузныг хъысмæтæй, кæй йын ысты арвыл, 
Бузныг хуыцауæй, кæй сæ уыны дардмæ: 
Дунейы фарнæй хуыздæр хорз нæ куырдта, 
• Æмæ æнамонд нæ хоны йæхи дæр. 
| Адæмы фарнæй быд — мады бæллицтæ... 
I Судзгæ уарзт ингæнмæ мады нæ уадзы. 
Уарзы ’мæ судзы мыггагмæ хъæбултæн. 
Фæлæ Болатон нæ зоны, кæд фендзæн 
90 

Иумæ йæ бæлццæтты иу уысм хæстæгмæ. 
Зоны, уындзысты кæрæдзи æнустæм, 
Фæлæ кæрæдзийыл фембæлæн нæй. '•., 
Узæлдзæн дардмæ йæ уари-цæргæстыл, '•; 
Знагæй, рын-сонæй сæ хиздзæн æдзух. '( 
Уыдон дæр мадæн хæсдзысты цæстырухс. 
Мад та сæм хэгдзæни, курдзæн æрвылаз: 
— Мардзæ, мæ дæлбазыр абадут иу уысм, 
Цæй-ма, куы ныддур дæн, фембæлæм иу хатт!..» | 
«ХЪÆРЗЫДТАЙ ТА ДЫСОН...» 
Арын дзы Намысы æртæ къæпхæны 
орденджын Хъалаты Симоны ном 
«Хъæрзыдтай та дысон фынæйæ, 
Дæ цæстысыг базмæ фæтагъд. 
Кæмæдæр æртхъирæн кæнгæйæ 
Дæ мидфынты самадтай загъд», — 
Гъе, афтæ мын уайдзæфгæнæгау 
Дзырдта-иу сæумæйæ мæ мад, ’ 
Йæхæдæг фыднизæй хъæрзæгау 
Мæ мæтæй йæхимидæг тад... 
«Хъæрзыдтай та дысон, æфсымæр, 
Нæ зонын, дæ низыхатт циу. 
Ивылд донау хъуысыд дæ уынæр, 
Тымбылкъухæй хостай дæ риу»,— 
31 

Æдзух мæ*л æрхаты æмбæлццон, 
Йæхæдæг ныуулæфы арф: 
«Фыдызнаг дыл ноджы æмбæлдзæн, 
Дæ хъахъхъæнæг — зæхх æмæ арв». 
«Хъæрзыдтай та дысон, мæ уазæг, — 
Дзырдта-иу мæ фысым æдзух, — 
Ныммæлæд дæ хъысмæтæй хъазæг, 
Фыдрынтæй йын ма уæд фæцух». 
...Фынæй лæг, дам, мард у, фæзæгъынц, 
Нæ цæуы йæхиуыл йæ бар. — 
Йæ сæнттæ цæргæстау фæтæхынц 
Кæдæмдæрты... Цу ’мæ сæ ссар! 
Йæ фынтæ йæ асайынц дардыл, 
Йæ хæтæнтыл ахæссы цæст, 
Æрхæцы кæддæрау йæ кардыл, 
Фыдгултимæ самайы хæст! 
Фынæй лæг рынчынау куы хъæрза, 
Уæд базон — йæ зæрдæ цæф у. 
Лæг судзгæ маст риуы куы хæсса, 
Æмбар æй — æфхæрд у йæ уд. 
Куы хъæрза, хъуырдухæн куы кæна, — 
Йæ хъæдгæмттæ дудынц, уый зон. 
йæхиуыл фынæйæ куы кæуа,— 
Зон, бавзæрста хъаймæт, фыдбон. 

Куы кæна уынæргъгæ ’мæ удхар, — 
Æхсиды бецауæн йæ маст. 
Йæ цæсты раз февзæры удхор, 
Йæхæдæг — хъадамантæй баст... 
Ныр дæр та, æвæццæгæн, фестад 
Йæ разы кæддæры лæгсырд: 
Æнахъомы цæхæрмæ фехста, 
Йæ мадыл ын хъамайæ ’рцыд. 
Сыхæгты чызг рауад йæ размæ, 
Фæхудти: «Дада мын æрцыд». 
Фыдуд ын нæ фæкаст йæ асмæ, — 
Къæбæлдзыг сæр дзыхъмæ ныттылд. 
Фыдрынау, кæй ардта, уый мардта, 
Æфтыдта нæ хъæубæстыл арт. 
Нæ фос нын хуыснæгау фæтардта, 
Йæ къахвæдтæ — сыгъд æмæ мард. 
Мæн уырдыгæй ауыдта дардмæ, 
Йæхи мыл ныццавта сырдау. 
Бæргæ ма фæлæбурдтон кардмæ... — 
Йæ хæст мыл ысуагъта хуыцау. 
Мæ кард мын ыстыдта мæ къухæй, 
Мæ зæвæттæй сцъырдта мæ туг, 
Мæ туджы мæцыдтæн уæнгцухæй, — 
Ныккодта мыл хъаймæты дуг. 
Кæд фембæлдзыстæм ? 
33 

...Æз мард дæн, Бухархуд, цъæх цухъхъа, 
Цырыхъхъытæ, хъама — цæттæ. 
Гъе, афтæ æгæстæй фæцух дæн,— 
«Фæндараст» мын загътой мæрдтæм. 
«Мæ бон мыл...», — ныккодтой сæ хъарæг, 
Дзыназгæ мæ хотæ, мæ мад. 
Куы ’ртыдта йæ рустæ ныййарæг, 
Уæд фехъал дæн: «Ма ку, Æна, 
Мæрдтæй дæм æрыздæхт дæ дарæг...» 
«Хъæрзыдтай та дысон фынæйæ, 
Дæ цæстысыг базмæ фæтагъд. 
Кæмæдæр æртхъирæн кæнгæйæ 
Дæ мидфынты самадтай загъд...» 
Гъе, афтæ мын уайдзæфгæнæгау 
Дзырдта-иу сæумæйæ мæ мад, 
Йæхæдæг фыднизæй хъæрзæгау 
Мæ. мæтæй йæхимидæг тад. 
МАДЫ ИНГÆН 
Æфсадæй æрцыдтæн мæ мады уынæг. 
Нæ мæм уыд нæ къæсæй æддæмæ зынæг. 
Æрæджиау фæзынди нæ сыхаг Цъæма: 
«Уæд рухсаг,— мын загъта, — дæ ныййарæг мад...» 
Хур хæхтæм куы ’рхызти зымæгон изæр, — 
Æнайы цырты раз лæууыдтæн æз дæр. 
34 

«Æгасцуай» нæ загъта кæддæрау мæнæн, 
Кæддæрау хъæбулмæ нæ худти фæлмæн. 
Куыд нæ уыд йæ цотыл æнувыд, ныр та? 
Цыртдзæвæн йæ бæсты æнкъардæй дзырдта: 
«Дæ уындмæ фæбæллыд, фæхордта йæхи, 
Æнхъæлмæ кæсгæйæ фæурс и йæ хил. 
Æмбисбонмæ Газийы къахырмæ каст, 
Фæссихор-иу Хъивоны ’фцæгмæ нымдзаст. 
Æхсæв та йæ хъарæгмæ уыг дæр куыдта, — 
Йæ зæрдæйы ристæ цæссыгæй сырдта. 
Æруатон, мæгуырæг, фæстаг бон æрцыд, 
Кæйдæрты æлгъитгæ дæ къамыл хæцыд. 
«Æрцæуы, — дзырдта ма йæ сонтæй, — гъеныр 
Æрбадæттут тагъддæр мæ рагон фæндыр. 
Куы нал уон, — ныххойæд мæ ингæны дур, 
Фæскъæвда бон — райдзаст, æркæсдзæн мыл хур». 
Йæ цырты къæй хойын: «Æрцыдтæн, Æна». 
«Мæ уд дын цæрынхос, дæ фæхъхъау дæ мад». — 
Мæ хъустыл ма й’ арфæтæ уайынц ныр дæр... 
Ныййарæджы фæндиаг ды дæр мын фæцæр! 
ЦÆРЫНЦ НÆ ХЪÆУБÆСТЫ 
Уæллагкомы зьшгхуыст 
лæппутæн 
Нæ чысыл хъæубæсты зынгхуысттæн 
Цыртдзæвæн сæвæрдтой нæ ком: 
Æвдисæн — се стыр тох, сæ куыстæн, 
Æнусты мысынæн сæ ном. 
35: 

Æндон салдат Ласбийы ’фцæгæй 
Кæсы йæ кæстæртæм фыдау. 
Кæмæдæр бавзиды лæдзæгæй, 
Кæмæндæр та дæтты æгъдау. 
Зынынц æм зонгæ фæзтæ, рæгътæ, 
Цæгаты рындзытæ, Уæлгъæу. 
Сæрæй — хæтæнхауæг æврæгътæ, 
Бынæй—Дымтæ, Гæлйаты хъæу. 
Æртæ уæллагкомæн бæрæгбон 
Вæййы æрвылаз майы ам. 
Фæсидынц бæлццæтты цæрæнбон, 
Фæзæгъынц æгæстæн салам. 
Ныссагътой донхæрис, бæрзытæ 
Сæ цырты раз æстай æхсæз: 
Гъеуалæй комбæсты хуыздæртæ 
Уæлæуыл бафыстой сæ хæс... 
Æз федтон, талатæм куыд хаста 
Æрвылбон иу гыццыл чызг дон. 
] Мæ баба, дам, бæлæстæ уарзта, 
( Æмæ, дам, ын уыдзæн æхцон. 
Ныр къохæй булæмæргъ ныззары, 
Фæрсаг ын сауцъиутæ кæнынц. 
36 

Уый хъуысы сæфт лæппуты зарæг... 
Ныр дæр Уæллагкомы цæрынц! 
ДЖАЛИЛЫ МОНОЛОГ 
Мæ сонты бонтæ — 
Сызгъæрин азтæ, 
Цæй тагъд фæлыгъдыстут тæргай? 
Цæмæн мæ радтат 
Лæгмарты къухтæм? — 
Мæ уæнгтæ фескъуыдтой фæркгай. 
Зындоны арты 
Фæуыдзæн райсом 
Фыдгулы нæмыгæй мæ цард. 
...Хо, мад, æфсымæр, 
Чулпан — мæ хъæбул, 
Нæ, ма-иу агурут мæ мард. 
Мæ мастæхсидгæ 
Хуысдзынæн цады, 
Уæ бæсты мыл ныттыхсдзæн калм. 
Кæсæгты марой, 
Хæфсыты хъарæг 
Мыггагмæ хъусдзынæн æз ам... 
Бæлвырд æз зонын: 
Заман æрцæудзæн, 
Æгадæй фесæфдзæни знаг. 
Рæстзæрдæ адæм, 
Мæнæн та уемæ 
Уæхи конд зарæг 
Дæтдзæни фидæнмæ фæндаг... 
37 

КÆНДЗЫНÆ СЫН ТÆРХОН 
Л. Корваланæн 
Фыдмитæ: ауындзæн, къæлæт, 
Æбуалгъ рын, арвы цæф, мæлæт 
Куыннæ сты зын, мæстаг. 
Фæлæ мæлæтæй зындæр та — 
Æнаххос «аххосджын» куы суа, 
Лæгсырдтæ йæ куы схоной знаг. 
Дунетыл нæй уæззаудæр зын, — 
Лæг дзы ингæны дæр хъæрзы... 
Æууæнд, фыдбон æмæ фыдлæг 
Дæ разы зоныгыл лæудзысты, — 
Уыдзынæ сын тæрхонгæнæг! 
ФЫДУАЦ 
Æмбисæхсæв нæм 
радио 
æрбахаста 
фыдуац: 
Ызнæгтæ ’взарынц 
Конгоныл 
сæ кард 
æмæ 
сæ арц. 
38 

Патрис Лумумба, 
Морис Мполо, 
Жозеф Окито 
Фыдгулты къухæй 
фесты мард. 
Хъæддаг ми, 
фыдраконд! 
Мæлæт 
сæ марджытæн, 
мæлæт!.. 
О, сау Африкæ, 
дæ зыныл мах 
фæхъыг кæнæм. 
Æнкъард сахат, 
фыдохы бонты 
сымахмæ мах 
Æнгом лæууæм! 
Хъæбатыр Африкæ, 
Дæ хъадамантæй 
бахсид кард! 
Дæ ныфс, 
Дæ тых, 
дæ бæллицтæй та 
сараз уарт. 
Дæ тырысайыл 
дардмæ ’рттивы 
дæ рагон бæллиц: 
«Сæрибар 
кæнæ 
мæлæт!» 
39 

ФÆСКЪÆВДА — ХУРБОН 
1 
Терк, Кубаны сыг æрцыди: 
Елйа сыстад, хаста ’рттиваг. 
Уый куыдтой алантæ аххæй, 
Чингис-хан та худт кæл-кæлæй. 
2 
Хæхты, кæмтты цыд тæрккъæвда, 
Арв нæрыди, дæттæ — ивылд. 
Уый алайнаг мад дзыназгæ 
Калдта ставд цæссыг... Тимур та 
Судзгæ хъæуты артмæ тавта 
Тугамæст сырх къухтæ... 
3 
Хæхты уарыд æмæ уарыд, 
Къада дæттæ згъордтой дардмæ. 
Уый нæ Ирæй Туркмæ чи лыгъд, 
Уыдон цæссыг калди арвæй... 
4 
Хур ныккасти хæхтæ, фæзтæм, 
Æрдз—чындзвæлыст, адæм—кадыл. 
Уый нæ Ир, нæ Фыдыбæстæм 
Ленин цардамонд æрхаста!.. 
40 

ÆРÆФ ÆМÆ КСОЛЫДОН 
1 
Рагæй дæр Æрæфыл 
Зарджытæ кæнынц, 
Бирæтæ йæм дардæй 
Фенынмæ цæуынц. 
Ахæлиу йæ намыс, 
Айхъуысти йæ ном. 
Бакъуырма йæ хъæрæй 
Стыр-Дыгуры ком. 
Йе ’рра бæхыл сбады 
Раст Хæресы сæр,— 
Фæндæгтæ фæласы, 
Байсафы кæйдæр... 
Уылæнтæй лæбуры 
Алырдæм сырдау, 
Гъеуæддæр ын алкæм 
Ис нæртон æгъдау... 
2 
Ксолыдон, чысыл дæ, 
Ничи уыны дæу. 
Зоны дæ æрмæстдæр 
Къаннæг хохаг хъæу. 
41 

Уыгæрдæнтæ, хуымтæ 
Донхорыг кæныс, 
Хъæубæстæн хæларæй 
Нуазинаг дæттыс. 
Ксолыдон, ды ссардтай 
Амонды фæндаг,— 
Къоппытæй Къæмынтæм 
Зар дæхи фæндиаг. 
...Хъæр, ысхуыст, фыдмитæй 
Кад ыскæнæн ис, 
Фæлæ ахæм кад та — 
Бирæтæн сæ рис... 
ЛÆХУРÆДЖЫ ЦЪУППЫЛ 
Уыдтæн-иу уæлыгæс Лæхурæджы цъуппыл 
(Цыдаид мыл, чи зоны, авд азы уæд), 
Мæстæй-иу мæ мардта хæрæмигъы цупал, 
Уæрæх кæмттæ, къуылдымтыл уагъта йæ фæд. 
Цыма дзы нæртон симд æрцарæзтой, афтæ 
Фæйнæрдыгæй хæхтæ уæхски-уæхск — аив. 
Уæлладжыр, Дыгургомы алыварс кафгæ 
Ныззылдысты — марадз, сæ иуы фæив! 
Уæллагком — уæлхох быдыр, аргъау дæ рагæй, 
Кæсынæй дæм не ’фсæстæн алыбон а§з, 
42 

Мыггагмæ фæлгæсин дæ сæрвæттæм рагъæй, 
Куы уаид мыггагмæ цæрынæн фæрæз. 
Ды уалдзæгæй фæззæгмæ—дидинæг иууыл, 
Дæ суадæттæ — уазал, дæ саппытæ хъарм. 
Цы мæргътæ, цы сырдтæ фæхъазынц дæ риуыл, 
Цы уисхъæд, цы кæрдæг, цы халсар и ам... 
ÆЗ ДЕНДЖЫЗЫ ФАРСТОН 
Кæддæрты-иу сонтæй 
Цъæх денджызы фарстон: 
— Кæ/л райгуырдтæ, чи дæ? 
Цы хъыг дæ, цы уарзт дæ? 
— Æз райгуырдтæн, — загъта, 
Мæхæдæг мæхицæй, 
Мæ хъысмæт та равзæрд 
Зæхх, арвы бæллицæй. 
Фæкæуын, фæхудын, 
Мæ балц та — къæсæрмæ. 
Мæ хъыг ис мæ риуы, 
Мæ цин та — мæ сæрмæ. 
Дæу амонд дæр — мæнæ 
Мæ уылæнты хъазы... 
Æз дунейы фарн дæн, 
Æппæтæн — æвдадзы. 
43 

МЕ СТЪАЛЫ 
Ис, дам, арвыл 
Алкæмæн дæр стъалы... 
Кæд мæнæн дæр 
Дард æбæрæг малы 
Ис мæ номыл 
Иу æрттивгæ стъæлфæн, 
Æмæ дард 
Мæн фенгæйæ стæлфы... 
Кæд бæлццонæн 
Рухс фæкæны тары, 
Йе мæ бæсты 
Буц æхсины ссары, 
Сусæгæй йæ 
Барæвдауы пъайæ, — 
Гъеуæд бузныг 
Дæн мæ зынджы хайæ... 
Фæлæ иугæр 
Нал æрттивы зæхмæ, 
Ферох дзы дæн, — 
Асхъиуæд дæлзæхмæ, 
Йе та фестæд 
Сау æвзалы тагъддæр!.. 
КЪÆЙЫСÆРЫ ÆХСÆРДЗÆН 
Фыццаг хатт дæ бауыдтон Хъустæм 
Дæсаздзыдæй Сонгуыты комы. 
44 

Уæдæй нырмæ зæлыс мæ хъустыл, 
Уæдæй нырмæ байрох нæ комыс. 
Фыдæлтыккон цъитийы риуæй 
Нæуæгдыгъд æхсырау ызгъорыс. 
Хæрзад дæ нæ хæхты фæрзиуæй, 
Дæттыс нын махсымæйау хъомыс. 
ТЪÆНДЖЫМÆЙ 
Тъæнджымæй, 
Кæныс æртхъирæн. 
Де ссыр — далачъи, зæгъпирæн... 
Уадтымыгътæй нæм æвзидыс, 
Кæмтты самайыс хъæпæнтæ. 
Ихæй донбылтæ ныхсидыс, 
Бон уа ’хсæв — кæныс фыдвæндтæ. — 
Фæлæ сырдтæ, мæргътæ, адæм 
Демæ уарзонæй фæцæрынц. 
Митын Дадайы дæ кадæн 
Зымæджы паддзах нывæрынц. 
МИТЫН ДАДА 
(Зымæгон идилли) 
Дæлæ ’рбабырсы Дада 
Митфæлдзæгъдгæ рæгъты, кæмтты. 
45 

Айдзаг урс хъæпæнтæй таг, 
Ранæй-рæтты дон фæцæмтæ. 
Урсбоцъо мæсты кæны, 
Бæрзæндтæм бырсы лæгдыхæй. 
Рындзыл бакъуыры йæ ных, 
Стæхы уадтымыгъ йæ дзыхæй. 
Бахылд цъититæм зынтæй, 
Бахауд хъæпæнты дæлгоммæ. 
Цæсуатæй æруагъта зæй, 
Нал ис бацæуæнтæ коммæ... 
О тызмæг зæронд Дада, 
Митхъæпæнты бын ныссалдтæ. 
Карз тымыгъты хай фæдæ, 
Зымæг дын дæхи фæсайдта. 
АДÆЙМАГ КУЫ ХУДА 
1 
Чи нæ вæййы хъæлдзæг, 
Чи нæ худы уалдзæг? — 
Цæрæгойтæ худынц, 
Зайæгой дæр худы. 
Хур куы схуды арвæй — 
Никæй фены ’нкъардæй: 
46 

Никæй фæнды цардæй 
Ацæуын æдзардæй. 
Схуды мæй Хъæриуæй — 
Стъалытæ ныккафынц. 
Махæн арвы риуæй 
Дымгæ цин ыскъæфы... 
2 
Адæймаджы худтæй 
Цъенгæ их æртайы, 
Адæймаджы худтмæ 
Дидинæг дæр зайы. 
Де ’мбал дæм куы худа, 
Зон, дæ цины бон у. 
Исчи дæм куы худа, 
Уæд цæрын æнцон у. 
Уарзын алкæй худт дæр 
Æз фылдæр мæ удæй. 
Ницы ис рæсугъддæр 
Адæймаджы худтæй. 
ЧЫСЫЛ ДЗЕМÆ 
Уарди райсомæй куыд худы, 
Афтæ рагацау Дземæ 
Бахуды хуыссæнхъæлдзæгæй 
Йе ’ргъæу сынтæгæй мæнмæ. 
47 

Айсут мæ, зæгъгæ, йæ цæнгтæ 
Айтындзы, цыма бæлон, 
Чи зоны, фæнды йæ стæхын 
Арвмæ, фæлæ нæу йæ бон. 
Хъулон къаба йыл куы скæнæм, 
Уынгмæ разгъоры цæрдæг. 
Уарзон сыхбæстыл æрзилы 
Зонгæ, хиуæтты уынæг. 
Сабитæ йыл амбырд вæййынц, 
Уынг ысвæййы цины хъæр. 
Алыбон дæр сын бæрæгбон, 
Уастæн нын фæуой фылдæр! 
Дардыл айхъуысы сæ зарæг: 
«Хур — нæ рæвдауæг, нæ мад, 
Уадз, æнустæм нын æрттива, 
Царды абон у нæ рад!» 
ЗÆДУЙЫ ТАЛА 
Рагуалдзæг Зæду ныссагъта 
Донхæрис сæ кæрты. 
Къанауæй йæм дон æруагъта, 
Байрæзт тала сæрды. 
Фæззæгмæ йыл разад «хилтæ»,— 
Даргъ зæлдаг дзыккутæ, 
48 

Абæтт-ма йыл лент-хæцъилтæ, 
Бакæн ыл фæрдгуытæ, — 
Æмæ... хъасты чызг — дæ цуры, 
Мидбылты дæм худы. 
Барвит æм, лæппу, дæ курæг,— 
Ахæм чындз, тæхуды! 
УÆЛЛАГКОМЫ 
Хъараты Валодяйæн 
1. Сæударты 
Боны къахуынæр мæ хъустыл 
Уади... Райхъал дæн зынæй. 
Хæхтæ, рæгъты дыркъуым рустæ 
Йе ’рхуы кардæй дасы мæй. 
Къахкъухтыл ма кафы Боброн, 
Симынц стъалытæ фæрсмæ. 
Арвастæу æврæгътæй конд рон 
Нарæг балвæста, кæс-ма... 
Айнæгыл къуымбилау ныхæст 
Зноны хæрæмигъæй къæм. 
Нарæг кæмтты фæлм æрæмбæхст, 
Исы бон æхсæвы къам, 
4 К*Д фембæлдзыстæм ? 
49 

Галæгон хуыссы ма дагъы, 
Дæттæ сонт хъæртæ кæнынц. 
Нарст сыфтæртæ хъæды рагъы 
Хихтæ, къалиутыл рæхцынц. 
Баст уæйыгау ма Къæмынтæ 
Дурын авдæны хуыссы... 
Фервæзт булæмæргъ йæ фынтæй, 
Хъæдхой й’ ахстонæй кæсы. 
Гал-дзæбидыртæ æфсæстæй 
Исынц бæрзæндтæм сæхи. 
Зымтæ уасынц дурджын фæхстæй, 
Бирæгъ йе ’хсæвбалц фæци... 
Рудзынгæй фæзынди Цæсуат. 
Барæгау ыл абадт хур. 
Бæстæ райхъал, бон цæргæсау 
Рындзæй ратахт амондгур... 
2. Æмбисбон 
Арвыл хур бæрзонд фæцыди, 
Рæгътыл хæрæмигъ æрбадт. 
Елйа зинтимæ хæцыди, 
Уагъта фаты фæдыл фат. 
Гъестæй банцад... Арвæй зæхмæ 
Хурæй арвырдын æрхызт. 
Мæргъты бæллиц — арвы цъæхмæ - 
Сæрвæттæй сæ зарын хъуыст. 
50 

Тайы цъити, бафтыд дæттыл: 
Зарынц нарджыты хъæрæй. 
Сырдтæ, фос — сæ ривæддæтты, 
Хъазынц фиййæуттæ хъæлæй. 
Ихсæр цъуппытæ ’мæ тигътыл 
Мигъты къæмтæ худтау конд. 
Уахъæз къудзиты ныууигъы, 
Уæртæ бæрзы къох фæсонт... 
Раздæхт дард балцæй фæстæмæ 
Уадæмдых хæххон цæргæс. 
Мыдыбындз тæхы хæстæгмæ, 
Байдзаг дидинæгæй фæз. 
Хосдзаутæ кæронмæ ’рхастой 
Зад уыгæрдæны сæ хæс. 
Суадонæй сæ дойны састой,— 
Бацайдагъ цæвæгæй хæст... 
Урсхох кафы, Саухох зары, 
Хур сын хонгæ цагъд кæны... 
Уыцы бон мæ зæрдыл дарын, — 
Баззад цæстыты йæ ныв. 
3. Изæр 
Хуры пух зæрин дзыккутæ 
Цъити-цъуппытæм кæлынц. 
Мигъы дондыппыр дзæкъултæ 
Рындзтыл ауыгъдæй лæууынц. 
61 

Арвыриуыл сау æврæгътæ 
Тарст кæсæгтау ленк кæнынц... 
Сырдтæ къордгай цилджын рæгътæй 
Хизгæ кæмттырдæм цæуынц. 
Коммæ, Сонгуытæм пъæззыйау 
Сусæгæй фæхъуызы тар. 
Хъæумæ дзуг ыздахы фиййау, 
Хъомтæ агурынц хæдзар. 
Дард тæхæнтæ, дард фæсхохæй 
Здæхы й’ ахстонмæ цæргæс. 
Арс дæр рабыры йæ хъоргъæй, 
Мыддартæм цæуы мыдгæс... 
Сонгуытыдон зарæг систа, 
Комы дон фæрсаг кæны. 
Схъауы уасæг йе ’рхуы систæ, 
Карк йæ иу къахыл лæууы. 
Гокотæ, гыцотæ уасгæ 
Уынгты зилынц... Гъæйда-гъа! 
Хъазтæ ’рцæуынц тасгæ-уасгæ, 
Домынц бабызтæ баппа... 
Хосдзаутæ фæцæуынц заргæ, 
Æфсинтæ кæнынц сæ зылд. 
Мæй ыскаст æвзист хор луаргæ, 
Ноггуырд стъалы мæм фæзынд. 
52 

ГЫБЫЛЛИ 
Амард, дам, пиит Гыбылли... 
Чи ма фысдзæн бындзытыл? 
Уастæн дзæнæты цъиу феста,— 
Мысынц ма йæ чындзытæ. 
Уæлмæрды бæрæг йæ ингæн 
Зокъотæ ’мæ сындзытæй. 
Хатт ма ингæны куы ’рчъицы,— 
Рафыссы йæ чындзытæм: 
«Ахæсдзæн нæрæмон Сослан 
Мæн йæ фæсарц царцуйæ. } 
Лирæ та уын ног лæхурдзæн 
Диссæгтæ ’мæ царциатæ. 
Æз сымах... Нæ паддзахады 
Фаг фæсайдтон бибитæй. л 
Ныр мæ тæригъæдтæ фидын. 
Цæй, кæд мыл уыд рихитæ?» 
МÆ БÆЛЛИЦ 
Æртæ Уæллагкомы, 
Æртæ хъæуы астæу 
Ласпийы ’фцæг арсау хуыссы. 
цу — дæлимонты зындон. 

Бæрзондæй ныллæгмæ 
Нæ рагон Къæмынтæ, 
Дымтæ ’мæ Гæлйатмæ кæсы. 
Йæ фæйнæ фарс — хæхтæ 
Арв систой бæрзонддæр, 
Йæ къæхтæм—уынгæг кæмттæ арф. 
Уым Урсхохы бынмæ 
Уæлвæз быдыр айтынг, 
Зыны дæм цъæх нымæтау арв. 
Æрбарвиты цъити 
Уæллагкоммæ уахъæз, 
Сыгъдæг уæлдæф уæнгтæн — фæндйаг. 
Йæ суадæттæ ноджы 
Æлутонау адджын, 
Йæ урсрихи дæттæ — фыдуаг. 
Джыджына, кæркусæг, 
Сæгъысыкъа, хъоппæг 
Уым гауызтæ бауæфтой, кæс. 
Цæргæсты хох — уалæ, 
Фæсбалцы йæ цъуппыл 
Фæлладæй æрбады цæргæс. 
Бæрзытæ, хæристæ 
Цæгаты нæзытæ 
Æрдарынц бæлццонмæ сæ къух. 
Æнтæф бон дæ сæрмæ 
Æврæгътæ бæлæттау 
Сæ базыртæ тилынц æдзух. 
54 

Нæ сагсур фæсивæд 
Аслæнбег, Черменау — 
Æхсарджын, хъаруджын, ныфсджь| 
Нæ уæздан чызджытæ — 
Сæгуытау гуырвидауц, 
Ацырухсау кондджын, уындджын 
Куы зæгъон æргомæй, 
Уæд иу хорзæх курын 
Дунейы фарн, æрдзæй æдзух: 
Дыргъбæлас куыд фестон 
Къæмынты къуылдымыл, 
Куыд нæ кæнон хъæубæстæй цух. 
Мæ дыргътæй æфсадин 
Æртæ Уæллагкомы, 
Фæсурин сæ низтæ, сæ рын. 
Мæ цæнгтæ, мæ хихтæй, 
Мæ алы сыфтæрæй 
Æфсымæрау семæ цæрин. 
Æнуд бон сæм уддзæф 
Лæхурæгæй хонин, 
Мæхæдæг æврæгътау — пæлæз. 
Хъыэт зымæг куы сыстой 
Æгъатыр тымыгътæ, 
Сæ ныхмæ æрлæудзынæн æз. 
Нæ сæовæттæ, хъæдтæй 
Æрхондзынæн мæргъты — 

Мæ цæнгтыл сын бадæн уыдзæн,— 
Сæ хъуытаз, сæ зарæг 
Æртæ Уæллагкомæн 
Зæрдæйы цин, амонд хæсдзæн. 
Дунейы дзыллæтæн 
Мæ диссаджы дыргътæ 
Æнæнизы охыл дæттин. 
Фыдыбæстыл армæй 
Хæлардзинад тауин, 
Нæ Ирæн ысуаин æфсин. 
УÆЛЛАГКОЙМАГ ХЪÆДДЗАУ 
Уары мит Æхсæуы комы, — 
Зæйтæ уромын нæ комынц 
Хъæпæн нарджыты ныццæнд и, 
Æрæф уазалы ныццæм и. 
Акалдтай бæлас Былæджы, 
Фесхой йæ, бырдзæни калмау, — 
Уайтагъд балæудзæни таджы 
Æмæ дзур дæ дыууæ галмæ... 
Уары мит Æхсæуы комы, — 
Ныр Мæцутæм фæндаг гом у. 
Уырдыгæй дæ къобор галтыл 
Ахъæр кæн нæ Уæллагкоммæ.,, 
56 

ФÆСТАГ ХАТТ 
Нæхи Табийæн 
Кæсын Хуыппарайы бæрзондæй 
Æндонриу цъититæм лыстæг. 
Кæддæр ма-иу сæм афтæ сонтæй 
Æз кастæн... Рацыди рæстæг. 
Гæрæм цæргæс мæ сæрмæ зилы, 
Мæ ныфс мын базырджын кæны. 
Къæйы сæрæй та хи нывзилы 
Æхсæрдзæн — кафы ’мæ кæуы. 
Нæ хæхты ирысхъы нæ мæлы, — 
Хæссы уæлтæмæнады цин: 
Мæ туг фæтынг, мæ зæрдæ змæлы, 
Куы фестин маргъ бæргæ — тæхин. 
Бæрз айнæджы цъæх фæдæг цъиры, 
Йæ цъиуты хизы къуырфы зым. 
Уад мигъты хæхты ссыртыл пиры, 
Æврæгътæн цъуптигътæ — фысым... 
Сæрдыгон, митхъæпæнты цæссыг 
Æртахгай дурцæндтæм тæдзы. 
Фыдуаг Æрæф æй дард фæхæссы, 
Æрсатæг кæны фурды дзых. 
Дзæбидыр фидарæй фæлгæсы, 
Йæ бæстæ — рухс, фæлæ тызмæг. 
57 

Цæй, дзагцæстæй мд йæм фæкæсон, 
Кæннод мæ ’рæййафы зымæг... 
Хæрзбон, Уæллагкомы бæрзæндтæ, 
Фæстаг хатт исын уе ’ндон къух. 
Зæрондæй ныхасы мæ сæнтты 
Сымах рæвдаудзынæн æдзух. 
РОМАНТИКÆЙЫ УЫЛÆНТЫЛ 
Айнæгæй рæгътæм дзæбидыр фæлгæсы, 
Уафсыхох балцы æрвиты цæргæсы, 
Хуры тын цъитийæн айдæн æрхæссы, 
Æрæф фыдгæнæгау Æхсындты ’мбæхсы. 
Хæрæмигъ хъæдыл æртахгай æркæлы, 
Хур дæ}р æфсæрмдзастæй арыхъхъмæ ’рхиэы. 
Ахæм бон бирæ мæзæрæу, гæнгæлы. 
Фиййау йæ фосы дзуг тауыл фæхизы. 
Булæмæргъ хиуамæ зарæгæй сиды, 
— Ратæх мæм, — уарди мыдыбындзмæ дзуры. 
Галæгон æврæгъты фæсхохмæ суры, 
Фысым кæхцытæм бæгæны æхсиды... 
Фесхъиуынц арвæй стъалы-цæкуытæ 
Ахуыссынц уайтагъд мæ цæстыты арфы. 
Стъалытæй сарæзтон мæйæн фæрдгуытав, 
Мæй мын æфсæрмдэæстæй ракодта арфæ. 
5* 

Уарппы бæрэондыл æрбады Æфсати, 
Уырдыгæй сохъхъыр йæ фосмæ фæлгæсы. 
Сычъитæ, сæгуыттæй цалдæр ныззади, 
Иу цуанон рагъæй дзæбидыр æрхæссы... 
Уахъæзæн донбылты хæристæ кувынц, 
Уидзы тыртына йæ къайæн æхсæртæ. 
Бæлæсты хуыссæг та сыфтæртæ сурынц, 
Æрсытæ хъоргъы фæцавтой сæ сæртæ. 
— Рахиз дæ сынтæгæй! — Боброн мæм хаты. 
Уайтагъд йæ хъуытаз уæларвæй ныццагъта. 
Бон мыл сæуæхсиды базыртæй атыхст. 
Хурбыд коцора худ цъити æрсагъта... 
Ме ’фсургъ — Хуыппара, йæ саргъ мын — æвзистæй, 
€хс мæм — гæдыбæлас, Æрæф — мæ идон. 
Балцвæндаг зæрдæтæм — поэтты систæй... 
Цард у романтикæ абон, цæвиттон. 
59 

АВДÆН 
(Балладæ) 
Зындгонд стырдыгурон цуанон Салæгаты Цæрай 
1927 азы уыдис цуаны. Фыдæй-фыртмæ Дашийы 
хохы дæлцъуппæй дардмæ зыны рагон лæгæты ду- 
ар. Никуы дзы ничи уыди. Æрмæст æм Цæрай ба- 
бырыд бæндæн, къахæн æмæ цурчыты æххуысæй. 
Лæгæты разынд авдæн, стæй тæрхæгауы къуырфы — 
1396 лыстæг дуры. 
— Чи зоны, уыцы нымæц амоны 1396 азы. 
Хæхты, кæмтты ниуы уад, — 
Тулы дуртæ, уигъы назы. 
Авдæныл ныддæлгом мад, 
Хъарджытæ кæны, дзыназы: 
«Уæ, туг сæ фæласа, фыдбон сыл ныккæна, 
Сæ бындур ныззила, сæ сау рондз ныккæла, 
Цы бирæгъбал федтон, сæ хæдзар ныххæла... 
Ызнæгтæ нæ быдыртæй хæхтæм фæсырдтой. 
Лæгæттæ нæ хъахъхъæдтой агъуыд лæгсырдтæй. 
Цы ма фæуæм, о хуыцау, ам дæр нæ ссардтой. 
Ныббырстой фынафоны тæ æр нæ коммæ, 
Нæ уæнгвæллад фæсивæд рацыд фæзгондмæ, 
Фæранкау тох кодта фыдгултимæ бонмæ. 
60 

Куы ’рбабон— куырыхон сылгоймæгтæ уагътой 
Хæнхуылтæ залымыл — кæфтау сæ ныццагътой. 
Лæууынц ныр сæ мæрдтæ нæ донгæмтты рагътæй. 
Æфсæрстой хæрæмигъау ногæй æфсæдтæ, 
Тыгъдызæйау махыл ызгъæлдтой сæ фæттæ, 
Сывæллæтты ссæстой сæ бæхты цæфхæдтæй. 
Уæ, уастæн, сæ хал æмæ бæндæн фæхауа, 
Сæ туграсыг балхон йæ бæхæй æрхауа, 
Уæ, арв æй æркъуыра, æмгæрттæй фæхъæуа!,, 
Цы ’хсæв ныл æрбабон, цы бон ныл æрталынг. 
Фæстагмæ нæ фæттæ куы фесты, уæд та нын 
Æрцытæ, джебогътæ, фæринктæй хæст райтынг. 
Мæй тугамæст кардау нæ сæрмæ лæууыди, 
Ыстъалытæй иу дæр йæ фарсмæ нæ уыди, 
Мæйдар æхсæв хæхты! — Хуыздæр нæ цы хъуыди? 
Чи цавта чъылдымæй, чи дур тылдта хохæй, 
Нæ цуанонтæ иппæрд нæ уыдысты тохæй, 
Мард фесты салдæттау нæ лæгтимæ, оххай. 
Æгас ма нæ чи уыд — лыгъдыстæм æврæгътау, 
Æнахъомты, цæфты фæхастам нæ рæгъты, — 
Хæтæнхауæг фестæм æдзæрæг къæдзæхты. 
Æнустæм нæ къухтæ ныхсадтам нæ лæгтæй, 
Нæ хъарджытæ хъуысынц цъæссытæ, лæгæттæй, 
Цы бадомæм цъититæ, сырдтæ ’мæ дæттæй?! 
61^ 

Æххормаг, бæгънæгæй — зæрдæсæттæн хъарæг. 
Кæмæ ма фæдзурæм, иуы бабын нæ дарæг, 
Уæ, додой фæкæна тыхгæнæг — йæ марæг. 
Цæй, адæй мæ дзидзи, цæй байрæз, мæ хъæбул, 
Цæй, ралæг у тагъддæр, фæраст у мæ фæдыл, 
Ныфс бавæрæм ясстæн, кæуынæн æгъгъæд у. 
Æз мад дæн: Алантæн сæ мыггаг цæрдзæни, 
Сæ намыс фæлтæрты Æрæфау нæрдзæни, 
Сæ мæсыг æнусты Кавказы лæудзæни... 
Цæргæсы ныфсимæ—хъаруджын, æхсарджын, 
Зын-вадат уæзæгыл ысуыдзынæ барджын, 
Нæ хъæубæсты ноджы дæ фыдау æмгарджын. 
Кæйдæр къухæй удхор ыссардзæн йæ мæлæт, 
Дæуыл та, мæ уари, хæрзамонд æмбæлæд. 
Æгъгъæд у кæуынæн, æруадзæм нæ фæллад...» 
Хæхты, кæмтты зилы уад: 
Суры мигъты, схъауы назты. 
Авдæныл ныддæлгом мад, 
Згъорынц бонтæ, уайынц азтæ... 
ДИДИНÆГ, СУАДОН ÆМÆ ЦУАНОН 
(Æмбисондмæ гæсгæ) 
Урсхохы уæлвæзы, къуырфы 
Суадон æвзæрди сындæггай, 
Разад йæ фарсмæ джыджына. 
62 

Дидинæг суадоны цинæй 
Байрæзыд, хъазыд йæ сыфтæй,— 
Куринаг чызгау æрттывта. 
Узæлыд суадон йæ хъаныл: 
Цадæг йæ фæдджитæ даудта, 
Кафыд ын, хинымæр зарыд. 
Тахтысты ардæм дзыгуыргай 
Мæргътæ, рæубазыр цæргæстæ, 
Сычъитæ састой сæ дойны. 
Афтæ кæрæдзи цæрайæ 
Хъазгæ ’мæ худгæйæ уæлхох 
Цардысты æрдзы хъæбултæ. 
Хъæлдзæгæй ивгъуыдтой бонтæ, 
Фæлæ кæронмæ дзæбæхæй 
Чи фæцард ацы дунейыл? 
Иу заман сах хур ныккасти, 
Дойныйæ удхар кæнгæйæ 
Цуанон лæг сæфтыди ардæм. 
— Амонд — мæ хæрзгæнæг, суадон! — 
Дистæ-тæмæстæ ныккодта. 
Стыдта джыджынайы, оххай... 
Ухх! зæгъгæ, суадон ныхъхъæрзыд, 
Химидæг цъилау ныззылди, 
Атар и, айсæфт йæ къусчы. 
63 

Баназын æнхъæл фæдæлгом 
Лæг, фæлæ... ауыдта хус къуырф. 
Нал фестад — аскъуыд йæ зæрдæ. 
...Райсомæй хуры тын ризгæ 
Уæлхохмæ бакаст æмæ дзы 
Иу ран æртæ марды федта... 
РАГБОНТÆ МЫСГÆЙÆ 
Нæ дæттæ мæм Сонгуытæй, Харбйатæй, Комæй 
Мæ фыны дæр сидынц кæддæрау мæ номæй: 
— Бæгъæввад уæлыгæс, цы фæдæ, фæзын-ма, 
Кæддæрау æрбакæ фос ривæд кæнынмæ. 
Фæхъаз та лæппуйау, фæкæн та уырзацау: 
Нæ донбыл — сæныккау, нæ уылæнты — аццау... 
Кæцæйдæр мæм азæлд æрбахъуызы сгарæг. 
Уый уахъæз æрхæссы мæ рагбонты зарæг: 
«Лæппуйы нæ фæнды 
Уæлыгæс Хъæудуры. 
Цæмæн-иу фæбады 
Æргъæвст маргъау дурыл. 
Æрхуымæй фæкæуы, 
Фæхуды, фæхъазы. 
64 

Йæ фосимæ хæхты 
Йæ фыдау фæразы...» 
Куыд зарыди сауцъиу Æхсыйаджы къохæй, 
Куыд мæм-иу ныууасыд тæппуд зым уæлхохæй, 
Æврæгътимæ уадсур куыд кафыд мæ сæрмæ, 
Куыд-иу хъазыд бур Мила мемæ изæрмæ. 
Уад рæгътыл куыд зылди, дон æрхæй куыд зæлыд, 
Фæрдыг-их ызгъалгæ тызмæг арв куыд нæрыд, 
Цыма-иу хæрæмигъы комы ныббасти, — 
Йæ сæрты-иу рындзæй дзæбидыр куыд касти... 
Мæ зæрдыл æрлæууынц, мæ цæстытыл уайынц, 
Æдзух мæ сæхимæ чызгайау фæсайынц. 
Ныр азтæ сæ базыртыл ног дуг æрхастой,— 
Уæлыгæс лæппу йыл йæ хъысмæт ысбаста. 
...Зæгъут "Мо, Исс рагбонтæ чи нæ фæмысы? 
Цæй, ма мыл фæхудут, æз дæр та сæ мысын. 
БÆХТЫЛ ХЪАЗТ 
(Ирон царды нывтæй) 
Мусты фæз адæмæй байдзаг и абон. 
Хъæубæстыл аивылд царды цин, амонд. 
$ К*Д фембæлдзцстæц ? 
€5 

— Цæй-ма «Бæхджыны цагъд» тагъддæр æрцамон,— 
Дзуры Уæлинкамæ чегъре Сидамон. 
Сауæрфыг айвæзта фæндыры тæнтæ. 
Змæлынц сæхимидæг лæппуты уæнгтæ, 
Усгурты хастой кæдæмдæр сæ сæнттæ, 
Чызджытæн сусæг сæ бæллиц, сæ фæндтæ... 
Уалынмæ хъазынтæ райдыдтой бæхтыл, 
Раст цыма уаритæ бадынц æврæгътыл: 
Ахуыссынц барджытæ саулохты рæгътыл, 
Нарты сæрæн гуырдтау алæууынц сæргътыл. 
Иуы худ иннæ та уæлдæфмæ фехсы, 
Фелвасы дамбаца, уырдæм æй фехсы. 
Хуынкъ худы æртыккаг ацахсы ехсæй, 
Дардæй йæ баппары уарзонмæ гъестæй... 
Иу барæг бæхы дæллагхъуырты ’рзилы, 
Дыккаг йæ уаддзуйыл кафы ’мæ сиры. 
Иннæ æрхуы суари зæхмæ нывзилы, 
Фехсы йæ, хуынкъ суари цъилау ныззилы... 
Бацæ Темболаты уарзон уыд рагæй. 
Чыэг дын йæ къухдарæн ауагъта рагъæй, 
Лæппу йæм уадбæхыл ратахти тагæй 
Æмæ йæ ацахста лæгъзы дæндагæй. 
Къухдарæн дæтгæйæ чызджы æввонгæй 
Фелвæста бæхмæ Темболат йæ цонгæйг 
бб 

Уæртæ йæ хъазтастæу раргъæвта сонтæй... \ 
Мæлхъ æмæ уарийау кафынц ныр «хонгæ». | 
— Амбылдтой а дыууæ! — 
Къухæмдзæгъд райхъуыст. 
Сой-зарæг азæлгæ рагъсæртыл атыхст. 
Рагон сæрмæттæ, алантæй æрбахызт I 
Ацы фæтк Ирмæ... Æндонау дзы бахсыст. ! 
ХЪОБАН 
Бекмæрзты Петяйæн 
Рагон Хъобан хохбæсты 
Номдзыд у фыдæй-фыртмæ. 
Скиф-сæрмæтты рох бæсты 
Цард зынтæй уæдæй нырмæ... 
Нарты сагсур фæсивæд 
Дард æнустæй рацыди. 
Ракодта æрфæныфæд 
Æмæ хæхты ’рынцади. 
Баззад ам Уырызмæгæн 
Гъæйтт фæдонтæ, саг фырттæ. 
Дарынц сæ фæзминагæн, — 
Сты Хазбийау сахъгуырдтæ. 
Ныфс, хъару, хæлардзинад 
Бадынц се ’рфыг, се уæнджы. 
67 

Намыс, кад, æфсæрмдзинад 
Рагæй ысты се ууæнчы. 
...Чи ’мбылдта лæгдэинадæй 
Уæд Бæтæйы цæргæсты? 
Хорз Чермен тæгиатæм 
Систа-иу хæцæнгæрзтæ... 
Хохæмдых Болайы та 
Чи нæ зыдта а бæстыл! 
Оххай, рæстæг, сау фæлмæй 
Ды цы лæгты бамбæрзтай... 
Абон Хъобан кадджын у: 
(Рухсаг ут, нæ фыдæлтæ!) 
Нарты фæдон барджын у, 
Иры нау нæ фæдæлдон... 
СÆГЪГÆСЫ ЛÆГÆТЫ 
Мæ дада Габойæн 
Мит фæлдзæгъдæнтæ кæны 
Салд хъæпæнты риуыл. 
Сау айнæгыл наз кæуы, 
Фахсæй бирæгъ ниуы. 
Мит фæлдзæгъдæнтæ :сæны, 
Сычъи бандзыг рындзыл, 
68 

Халон ауыгъдæй лæууы, 
Рувас бамбæхст сындзы. 
Мит фæлдзæгъдæнтæ кæны, 
Хæрæмигъ ныссалди. 
Рагъæй коммæ зæй кæлы, 
Æрхы суадон нал и. 
Фиййау цилтæй арт кæны, — 
Арф лæгæты цъиты. 
Уæд ныззары, уæд кæуы, 
Иу кæйдæр æлгъиты... 
Афтæ батондзæн йæ цард 
Фосимæ лæскъдзæрæг. 
Зæй нынныгæндзæн йæ мард, 
Бауыдзæн фыд-зæрæ. 
«УÆЗДАН» УАЗÆГ 
(Адæмон æмбисондмæ гæсгæ) 
Раджы уыдаид, зæгъин, 
Фæлæ ’рæджы дæр нæ уыд. 
Цард Уæлæкомы Дзæгъи, . 
Фалæкомы та — Дзегуы, 
Сæмбæлдысты дард фæндагыл. 
Зонгæтау: салам-челам... 

Иу сæ иннæйы дæндагыл 
Асхъаудта йæ хойраг ам. 
Бадт Дзæгъи йæ цъæх хæрæгыл, 
Уыд Дзегуыйы бын хæргæфс. 
Иу дзы иннæйы æфцæгыл 
Адæджы хæдзау æрхæст: 
— Цæй, æнхъæлмæ дæм кæсдзынæн,— 
Иу сæ иннæмæ дзырдта. 
— Æз дæуæн фысым уыдзынæн,— 
Иу лæг иннæйы хуыдта. 
Уыйадыл фæхицæн ысты, 
Ссардтой дыууæ дæр хæдзар. 
Бонтæ къахдзæфгай цыдысты, 
Алчи арæзта йæ цард. 
Бон фæдаргъ, ныллæууыд уалдзæг. 
Йе ’рдхордмæ фæзынд Дзегуы. 
Уазæг, дам, хуыцауы уазæг,— 
Фысым кодта цин, бæгуы. 
Уазæг буц у, чи нæ зоны? 
Тохъхъыл æргæвст, цæхх-кæрдзын. 
Сыхбæсты йæ чи нæ ’рхоны, 
Чи йын не ’рбарвиты хуын? 
Хъанау райдыдта цæрынтæ, 
Чи фæлмæцы нозт-хæрдæй? 
70 

Байдыдта уырдау нæрсынтæ, 
Фысымтæм ыл рацыд мæй. 
Афтæ гъе, Дзæгъийы хардзæй 
Хордта, нозта, уæдæ цы. 
Нал хызт фысымы фæсарцæй, 
Бар-æнæбары йын — цыт. 
Ферох уазæгæй йæ хæдзар... 
Байдыдта Дзæгъи тыхсын. 
Фæлæ йе ’рдхордмæ куыд хæца? 
Уыд йæ хуыздæр хос быхсын. 
Уазæг, нæй, хæдзар нæ зæгъы, 
Фысым уромы йæ маст. 
Аргæвста йын фондз нæл сæгъы, 
Цæй, кæмæ хæсса йæ хъаст? 
Иубон уæлхæдзар Дзæгъимæ 
Уазæг дзуры: «Хорз дæ хай, 
Ацæуин, бæргæ, нæхимæ, 
Фæлæ мæм куы фæхъыг уай?..» 
Уалынмæ фæзынд зæрватыкк, 
Абадт уæлкъæсæр æваст, — / 
Иу зард акодта ’мæ фатау 
Атахт, фысым ма йæм каст: 
— Уæ сызгъæрин фестай, уастæн, 
Кæд цы зондджын маргъ дæ, уасаг, 
71 

Чи зоны æрцæуын дæр, 
Афоныл — фæцæуын дæр... 
— Бирæ цæра — зондджын маргъ у, 
Уымæн дæр кæм хуыздæр уыд, 
Уырдæм атахт,— зæгъгæ, бахудт 
Рихи даугæйæ Дзегуы. 
...Æмæ абон дæр Дзæгъимæ 
Къеф кæны æввонгæй «бодз». 
Цæй, цы, дам, кусын нæхимæ, 
Аргæвда, дам, ма мын фондз. 
ДУРÆН ДÆР ЗÆРДÆ И 
Æз фыдæлтæй хъусгæ ’рцыдтæн, 
Зæгъгæ, дурæн дæр зæрдæ и, 
Дур дæр, дам, фæлмæн дзырд зоны. 
Дурæн, дам, зæрдæ и... Ноджы 
Адæймагау дзырд æмбары... 
Атъæпп уа йæ зæгъæг уастæн! 
Азтæ тахтысты кæдæмдæр. 
Бацыдтæн мæ лæджы кары, 
Акастæн лыстæгдæр цардмæ. 
Иуахæмы Цады рагъмæ 
Фезгъордтон цæф сырды фæдыл. 
Бастадтæн, æрбадтæн дурыл. 
72 

— Охх, цæй фæллад бадæн! — дзурын. 
— Охх, цæй фæллад бадæн! — райхъуыст. 
— Кæцы дæ? — фæкастæн рындзмæ. 
— Кæцы дæ? — æрбайхъуыст рындзæй. 
— Æз — Афон, фæлæ ды чи дæ? — 
Фæзмæджы фæрсын тызмæгæй. 
— Æз — Афон, фæлæ ды чи дæ? — 
Ауад та мæ хъустыл ногæй. 
— Фесæф, æлгъин! 
— Фесæф, æлгъин!.. 
— Ды кæй фæзмыс, куыдзы хъæвдын! — 
Рафыхтæн мæстæй. Æмæ та: 
— Ды кæй фæзмыс, куыдзы хъæвдын! 
Ма ’рцæуа фыдбылыз, зæгъгæ, 
Уромын мæхи... Гъе стæй йæм 
Хатын фидауыны охыл: 
— Цæй, лæгай, нæ хыл ныууадзæм! — 
Къух æм бауыгътон. Ысразы: - 
— Цæй, лæгай, нæ хыл ныууадзæм! ’ 
— Гъемæ хорз, дæ салам бирæ! — 
Цин кæнын... Фæсгомыг дæр та: 
— Гъемæ хорз, дæ салам бирæ! 
— Амондджынæй цæр, мæ хæлар! — 
Худгæ рацæуын. Мæ фæдыл: 
— Амондджынæй цæр, мæ хæлар! 
73 

...Раст сæ зонд, сæ дзырд фыдæлтæн: 
I Дурæн дæр, бæгуы, зæрдæ и, 
II Дурмæ дæр фæлмæн дзырд хъары. 
БÆХТЫ АРФÆТÆ 
Зæгæлты номдзыд Хазби цард XIX æнусы фыццаг 
æмбисы. Уыд Бæтæйы фырт Аслæнбеджы хæлар. 
Ие скъæты дуарыл баззад арфæтæ йæ уазджытæй. 
Уæллагком. Гæлйат... 
Зæгæлты рагон скъæты дуарыл 
Сæ бæхты номæй бæлццæттæ фыстой: 
«Рæдау фысымы къухбæрæг мæ буарыл». 
«Дæ нуазæн бирæ, исын дзаг кæфой». 
«Хазби, дæ уазæг сæмбæлдзæн хæдзарыл». 
«Фысым, фæдзæхсын дæ бынаты дзуарыл». 
«Кæндзынæн цæуæнты дæ хорзы кой». 
«Хазби, æнустæм æз дæуæй хæс дарын». 
«Цæуын ныр æз... Ам уæд бæркад, фæллой». 
«Мæ цæфхад уадзын ам, 
Мæ фысымæн — салам!..» 
ÆХСÆВБАДÆН 
(Ивгъуыд царды нывтæй) 
Мæ сабибонтæ... хастон рæз, 
Нæма мыл уагъта цард йæ уæз, 
74 

Фæлæ цыдæртæ байдыдтон æмбарын... 
Сатанайау мæ фыдымад — 
Хъæубæсты цыт, фыдæлты кад, 
Куырыхонæй — харачет, зæд — хæдзары. 
Зымæг нæм тагъд ныгуылы хур, 
Æхсæв дæ ничи дары хъур, — 
Нæ бинонтæ-иу се ’хсæвæр ыскодтой. 
Сылгоймæгтæн сæ уд, сæ цæст — 
Фæсахсæвæр æлхуийæ хæст: 
Сыхæй-сыхмæ-иу нæм цыдысты къордгай. 
Къæйбын къона, сæнарæй арт, 
Фæздæгæй цагъд сæгдзыд хæдзар. 
Æвæрдта ала махыл та цъырынга. 
— Цæй, рабадут чызгæй, чындзæй 
Æхсæнмæхсæнты, уазæг нæй, — 
Дзырдта нана, — куы бахæрин уæ рынтæ... 
Ныллæг цардахъ, рæбынæй — чындз, 
Йæ къухы — дзабыртæ, æрцындз. 
Кæмæ цъында, чи пиры, чи тын уафы. 
Рæсугъд, гуырвидауц чызг Зæду, 
Бецау, куырдуаты бадæг у: 
Думæнтæ ’мæ ливорбостыл бафтыд. 
Леэи фæддзæгъдæнæй цæгъды, 
Фаризæт цухъхъайаг кæрды. 
Зæнгой, куырæтхуийæг, сытгæнæг — бирæ. 
Хæрдгæхуыд, алдымбыдты баст, 
75 

Дзыкъуылатæ, къуыбылой — нарст. 
Нанайы раз та — коцоратæ, пирæн. 
Фæстаг кæркуасæнтæм сын куыст. 
Кæмæн дзы цин, кæмæн та рыст... 
Уыциу-уыциу, æмбисонд, таурæгъ, аргъау 
Кæрæдзи дзыхæй истой ам,— 
Бæллиццаг — се ’гъдау æмæ ’фсарм. 
Мæныл-иу ахæм æхсæв атахт маргъау. 
Ныййарæг мад — нæ царды цин. 
Нæ уарзон хо — ирон æхсин — 
Хæрзконд, лæджыхъæдджын, уæздан кæм нæ дæ: 
Дæуæй бæрзонд хæссæм нæ сæр, 
Æмæ нын амондджынæй цæр, 
Быдырæй, хохæй — арвыбын кæмдæр дæ!.. 
РЫНЧЫНДОНЫ ФЫСТЫТÆЙ 
1. Операцийы размæ 
Зонын, гæдыхъæд йæ ризынæй 
Фенцайы иу уысм уæддæр, 
Фæлæ мæ хъæдгæмттæ риссынæй 
Не ’нцайынц иу минут дæр. 
Банцайы топпдзæф йæ хъæрзынæй, 
Донæй ысхъыг вæййы кæф, 
Фæлæ мæ цæссыг йæ тæдзынæй 
Не ’нцайы бон уа, æхсæв. 
76 

Рæстæг фæллайы йæ цæуынæй, 
Арвæй дæр ахизы хур, 
Фæлæ мæ зæрдæ йæ кæуынæй 
Не ’нцайы, риуы ныддур. 
Райсом та дохтыр къуымых кардæй 
Алыг кæндзæни мæ уæнг. 
Уацарау бахъыг дæн тыхцардæй, 
Нал ис мæлæтыл æууæнк... 
Фервæз, тæхуды, дæ рыстытеей 
Иу сахат, иу цъус уæддæр... 
Æви фыдгæнæджы ’лгъыстытæй 
Судздзæн мыггагмæ мæ сæр?! 
Царды бæласыл æз—иу сыфтæр, 
Уадæн нæ комын хæссын. 
Нал хъæрзын, нал зæгъын «риссы» дæр, 
Ингæныл хъоды кæнын. 
2. Мæлæт 
Æз федтон дæ тугамæст хъама, 
Дæ нæмыг, дæ рæхыс, дæ кард. 
Сынтау мæм ныр дæр та æнхъæлмæ 
Дь\ кæсыс, фыдгæпæг, мæигард... 
Æз бирæ хатт демæ хъæбысæй 
Хæцыдтæн фæстаг уысмы онг. 
Фæлæ дыл æз уагътон тыгъдызæй, 
Мæнмæ уыд уæлахизы ронг. 
77 

Ныр худыс: «Фæзæронд дæ, багъæц, 
Фыдазты бын мардау ныддæ. 
Дæхæдæг мæрдты дуарыл бахæц, 
Мæ цэгъар, ныр царцуйы дæ...» 
О ма кæн, дæ фынтæ дæ сайынц. 
) Мæлæтæй сæттын æз мæлæт: 
Дæ риуыл мæ къахæй æнцайын, 
Æмæ дыл æвæрын къæлæт. 
3. Æндонау 
Дзæхаты Сосланæн 
Мæ уалдзыгон бонтæ, 
Цæмæн та мæм сидут, 
Цæмæн мын агайут 
Æрвдидинæгау та мæ зæрдæ!? 
Мæ мады ныхас ма 
Рæвдауæгау афтæ 
Æрыхъусын мидфын 
Æз хатгай Къæмынты уæлмæрдæй. 
Куы-иу фæдæн топпдзæф, 
Уæнгтæфых йе стæгсаст, — 
Нæртон лæджы фæрцы 
Мæ ингæны дуарæй ыздæхтæн... 
Мæ уæнгтæ куырдадзы 
Ныхсыстай æндонау, 
78 

Мæ риуы нывæрдтай 
Нæртон хъару, ныфс æмæ зарæг. 
Ныр арты нæ судзын, 
Цыргъаг мæ нæ кæрды, 
Нæмыг мæ нæ хизы, ( 
Æз фурдæй ысхиздзынæн хусæй. 
I 
4. Цы дæн! 
Æз цард «æдкъала бæлас» хонын. 
— Дæхæдæг та цы дæ? — фæрсыс. . 
— Йæ иу сыфтæр... фæлæ нæ зонын ; 
Сыфтæрау æрдзы хъарм хъæбыс. 
Куыд нæ хæлæг кæнон сыфтæрмæ, 
Кæд кадæг у йæ цыбыр цард? — 
Сыфтæрæй хистæр дæн, фæлæ мын 
Нæ уыди уалдзæг æмæ сæрд. 
5. Дзæбидырау рындзыл 
Гаджиты Ильяйæн 
Æз райгуырдтæн хохы 
Дзæбидырау рындзыл. 
Тымыгътимæ тохты 
Ныр цъуппытæм тындзын... 
Цыдысты мыл зæйтæ, 
Фæлдæхт мыл къæдзæхтæ. 

Лæбурдтой мæм стайтæ, 
Арв кодта гæрæхтæ. 
Мæ цæуæнтæ — рæгътæ, 
Мæ хæтæнтæ — дурвæд, 
Мæ пæлæз — æврæгътæ, 
Мæ къахнæдтæ — тугвæд. 
Уæддæр-иу мæ зарæг 
Ныййазæлыд хæхты, 
Æрттывтой мæм цадæг 
Ыстъалы-цырæгътæ. 
...Хæстонау къæдзæхыл 
Дзæбидыр куыд мæлы, 
Гъе афтæ нæ зæххыл 
Æрцæуæд мæ мæлæт. 
6. Хуры тын æмæ сырх фæткъуы 
Райсомæй рудзынджы цæстæй 
Хуры тын батахт мæ сынтæгмæ. 
Мидфынмæ хъуыстон ныхæстæ: 
«Райхъал у, Афон, фæзындтæн дæм». 
Ацы фыдфынтæ ’мæ талынг — 
Асур сæ, хуры тын, цæстытæй! 
Фест мын ды уарзон ыстъалы, 
Фервæзын мæ кæн мæ рыстытæй. 
80 

Байтыгътон рудзгуытæ хурæн: 
Мæнæ сырх-сырхид нæ бæласыл 
Иу фæткъуы, цыма æртхурон, 
Дымгæ йæ уигъын нæ фæразы. 
Джихæй йæм бирæ фæкастæн. 
Нарты фæткъуыйау /лзвм бахудти. 
Уарзæтты бахъæуай, уастæн, 
Зæгъгæ, йæ ратонын бахъуыди. 
Раст цыма м ’армы нывæрди 
Судзгæ сæуæхсид йе хурзæрин, 
Кæннод цыкурайы фæрдыг — 
Хуры фыдуаг чызг æй курдзæни. 
Зæххы сой, арвы цъæх, суадон 
Ацы фæткъуыйæн йæ уд ысты. 
Дунетæ, хур та мæм, абон 
Уый фæрцы мидбылты худтысты. 
7. Фыдфынтæ 
Б.З. 
...Зындоны фæндæгтæ мæ цæстыты раз 
Куырмæджы кæдæмдæрты згъордтой. 
Тæссагæй тæссагдæртæ, уагътой мæ тас, 
Мæхи мын сæрсæфæнмæ ’ркодтой. 
Дæлимоны къухæй фæрæтдзæф фæдæн, 
Лæгсырдтæ мæ топпытæм дардтой. 
6 Кæд фембæлдэыстæм ? 

Æххормагæй, дойныйæ мардтой-иу мæн, 
Æдзух мæ сындзын телтæй надтой... 
Фыдгæнæджы фæдау æрбайсæфт мæ фæд: 
Мæн сынтытæ арвмæ фæхастой. 
Нывзылдтой мæ хæхтæм — фыдтæ сыл цæуæд! — 
Ды мæ уæд цæф маргъау æрцахстай. 
Æркастæ уæнгсæстытæ лæппумæ цырд: 
Ай мард у, зæгъгæ, мыл ныккуыдтай. 
Дæ разы цыма уыд мæ табæт, мæ цырт, — 
Дæ хилтæ бындзыггай ныттыдтай. 
Дæ цæссыг æртахгай мæ риумæ фæтагъд, 
Мæ тугимæ ахъардта уæнгты. 
■ Æрчъицыдтон... Цард мæм кæцæйдæр ыздæхт, — 
\ Хæцыдтæ мæ тугæрхæм цæнгтыл. 
Мæ цæфтæ мын бастай рæвдаугæ, чызгай, 
Мæ рыст уды бафтыдтай цардыл. 
Зындзинад, фыдбонтæй дын макуы уæд хай, 
Уадз, хъуысæд дæ хорзы кой дардыл. 
8. Дæ фæрцы 
Заретæйæн 
Фæхистæр дæн, 
Фæурс мæ сæр. 
Зындоны удхар, тухи, низ 
.82 

Ныссастой ноджы мæн. 
Дæ уындмæ фестадтæн цæхæр, 
Уым басыгъдысты рынтæ, рис, 
Мæ урс хил... 
Ног райгуырдтæн, 
Лæппу дæн ныр! — 
Дæ фæрцы уый, мæ хуры хай, 
Мæ цард-дуне нæртон чызгай. 
9. Мæлæтæй цардмæ 
Мæнæн уæлдай зынаргъ у цард, 
Æмæ мын бонтæ сафæн нæй. 
Уыдтæн зындон бæстæйы — дард, 
Сосланау раздæхтæн мæрдтæй... 
Ныр лидзы удхæссæг мæнæй, 
Куыд битъынайæ—калм. 
Уæдæ куыд адджын у цæрын,— 
Сæрбæрзондæй зæххыл цæуы 
-II 
10. Фæзæгъын, фæлæ... 
Мæ зынтæ мыл куы ’ртæфсынц хатт,« 
Мæ фыссæн саст фæринкау фехсын. 
Уæнгæл мын басгуыхы гæххæтт, 
Мæстыйæ стъолы разæй фестын. 
Фæзæгъын: «Мауал фыссон, цæй. 
Уадз баруайæнт зæрдæйы къуымы 

Мæ цин, мæ хъыг, мæ рис зæфцæй, 
Мæхæдæг амæлон æрхуымæй...» 
Фæлæ та бæстæм хур æркаст, 
Тъæллангæй зарынц къохæй мæргътæ. 
Нæ кæрты — сабиты хъæр-ахст, 
Фæскъæвда — арвырдын нæ рæгътыл. 
...Æмæ та риуы тайы маст, 
Зæрдæйы ссыгъд ныфсы цырæгътæ. 
Мæ дуармæ ’рбалæууыд Пегас: 
Цæй, бадгæ ног — Олимпы рæгътæм!.. 
ХЪ. М-йæн 
Æз рагæй зонын дæу, 
Фæлæ хуыздæр уыдаид, 
Куы нæ дæ зыдтаин æппын. 
Бæргæ, дæ бæсты род 
Куы уыдаид дæ фыдмæ,— 
Ысцаид ын хæдзардар гал... 
Дæу чидæр хоны лæг 
Дæ конд, дæ уындмæ гæсгæ. 
Уæвгæ та хураууон дæ ’рмæст. 
Ды рувасау ысдæ 
Æлдар æдзæрæг хъæуы. 
Æниу, цæй рувас дæ... Хæрæг! 
84 

ВОЛЬТЕРÆН 
(Йæ райгуырды 280 азы бонмæ) 
Ды басастай аргъуаны дуæрттæ, 
Фæсырдтай пехуымпартæ, дзуæртты, 
Фæлыгъдис дзы сауджын æд пæлæз... 
Йæ бæсты нæм райхъуыст дæ хъæлæс: 
«Нæй — ницы, 
Ис — адæймаг, зонд!» 
Стæй арвмæ Батрадзау ысхызтæ 
Рæстдзинадæй астæрд рæхыстыл 
Æмæ дзы хуыцауы фæсырдтай... 
Йæ бæсты уæларвæй æрдзырдтай: 
«Нæй — ницы, 
Ис—адæймаг, зонд!» , 
ТÆККÆ ФЫССÆГДÆРÆН 
Очерктæ, радзырдтæ, уацаутæ, 
Кадджытæ, уацхъуыдтæ, критикæ. 
Ноджы æрвылбоны стыр цаутæ 
Свæййынц дæумæ публицистикæ. 
Чи дзы нæ бацæуы газетты, 
Уыдон та чингуыты рауадзыс. 
Дуканитæм дын сæ аласынц... 
Мингæйттæй, мæгуыр, фæлтæрдджынæй 
Бадынц къуырттонтау тæрхæджытыл. 
85 

ПОЭТ ХАБОСÆН 
«Поэтом можешь ты не быть, 
Но гражданином быть обязан*. 
Н. А. Некрасов. 
Фæрнæй фыссæджы ном хæссыс, 
Къоста дæ рахонид йæ фæдон. 
Дæ сисæй амондджын кæныс 
Дæ чиныгкæсджыты сæ фæндон. 
Æмбарыс дидинæджы ’взаг, 
Цæф арсы маст, цæргæсы сæнттæ, 
Цы мысы къардиугæрон саг, 
Цы уыны мæй уæлхох бæрзæндты... 
Фæлæ куыдфæнды ма зæгъай, 
Æнаипп лæг нæ гуыры мадæй. 
Дæу дæр фæци хæлофы хай: 
Æнгуырстуан залйаг калмы маргæй. 
Хатыр... Æргом дзырды къæм нæй. 
Зæгъæм: дæ фыны федтай Семы, 
Æмæ дын н’ акуывта сæрæй, 
Уæд бон ныхъхъаугъа вæййыс йемæ: 
— Кæй мардтай дысон, цъаммар, ды?! — 
Ныббогъ кæныс æнаххос лæгыл. 
Гъе, афтæ де знæгтыл æфты, 
Æмбалæн ма хæцыс лæдзæгыл. 
86 

...Ныууадз дæ митæ, ма ис дур, 
Лымæнæй знаг кæнаг цæй лæг у?1 
Кæннод бæстыл лымæнагур 
Фæстагмæ зилдзынæ хæрæгыл... 
Дæ фыст нын—циндзинады хос, 
Æрхæссы маст дæ фенд та. 
У раздæр Адæймаг, Хабос, 
Гъестæй-иу басгуых уæд поэт дæр. 
ЛÆГГАЛМ 
Калмæн йæ уæлæ йæ ном: 
Йе ’дзаг у маргæй йæ ком. 
Иу хатт фæхæцы лæгыл 
Сусæгæй, йе та æргом. 
Бадзæбæх вæййы хъæдгом, — 
Чи кæны калмимæ хыл? 
Калмæй мæнгарддæр — лæггалм: 
Аивы уайтагъд йæ царм, 
Гамхудæй дары цæсгом. 
Уый дыл куы фæхæца, уæд 
Нал ысуыдзынæ дзырдхъом... 
Уастæн бынысæфт фæуæд! 
БÆСТЫ РЫН 
Уæллагкомы — Херау. Йæ рындзыл 
Сæрсæфæн — куыдзæппарæн был. 
87 

Лм незаман царди Пакъуындзæ, 
Былар, дам, æфтыдта бæстыл... 
Хæцаг йе æрра куыдз кæм ардта — 
Ам сæфта сæ хъæстæ, сæ хъæр. 
Кæддæр та цъаммар лæгты калдта: 
Æвæд, дам, фыдвæдæй хуыздæр. 
— Цъаммарыл сæм чи уыд нымад та? - 
Куы фарстон, уæд мын-иу дзырдтой: 
— Мæнг ард хæрæг æмæ лæгмартæ, 
Æлгъыстаг æрбауæд сæ кой! — 
Йæ мондæгты цагъар, зыдгæнæг, 
Къæбутдзæв — æмбалхор фыдуд, 
Æрцæуæг æлдарæн цытгæнæг, 
Йæ хотыхтæ ’ппарæг тæппуд... 
Пакъуындзæ, фыдгæнджыты марæг, 
Уæд та дын дæ рæдыд зæгъин: 
Цæмæн байрох рувасдзарм дарæг, 
Бæсты рын, дунейы æлгъин, 
Дыдзæсгом уæйгæнæг, нымудзæг? — 
Уырыйау æмбæхсы йæхи, 
Æмæ нæ йæ сау фæнд, йæ хин, 
Йæ маргхъæстæ абон дæр судзы. 
СЫБА СВÆЙЙЫ БÆРНОН 
Чи йæ схоны тыхджын, 
Чи куыройау — дзыхджын. 
88 

У дзыхджын та бæхджын, — 
Барæг—кадджын, цытджын. 
Афтæ, гоппæй рынчын, 
Райсы мах фæрцы цин: 
Базыр нæй, фæлæ тæх,— 
Даргъ æвзаг та дын бæх. 
...Æмæ та Сыба дæр 
Къæлæтджыны сбады. 
СТЫР НЫХАСЫ 
Мигъыстæг Къæмынты сæрмæ. — 
Мит тъыфылæй калы хъæумæ. 
Стыр ныхасы бон изæрмæ 
Хъуыстам мах зæронд Сæхæммæ. 
Нарты таурæгътæ нын кодта: 
Кæм, куыд цардысты алантæ, 
Царциатæ, бердзентæ, готтæ, 
Чи уыдысты тæтæр, хантæ... 
Райста-иу йæ сæгдзыд хъисын, 
Цадæг ыл æрдын æруагъта, 
Бахъырныд-иу. Уымæ хъусын 
Зæрдæты цыдæр ныфс уагъта. 
Цæстытыл гъеныр дæр уайынц 
Хъисын, стыр ныхас Къæмынты: 
Уыцы бонтæ мæн нæ сайынц,— 
Мысын сæ мæ цин, мæ зынты, 
89 

СÆРГÆНДТÆ 
Разныхасы бæсты 3 
У»Д - 
Æнусты саврты 4 
Нæ рæстæг — 
Дзыллæйы сæраппонд 5 
Бæсты сæр — 
Мæ ныфс 6 
Мæ сæнттæ — 
Ногбоны сидтытæ 8 
Нæ цæры — 
Тых æви зонд? 9 
Хæххон цæргæс — 
Мæ сæнтты æвсургъ 10 
Майы цæхæртæ 12 
Мæ чындзæхсæв 16 
Дæ фæндыры зæлтæ 18 
«Йе булæмæргъ тулдзбынæй зара...» ... 19 
Фæстаг уарзт ,,,.,, — 
90 

Фæндыры цагъдмæ 
Мæнг зарæг 
Рагуалдзæг 
Чидæр 
Хистæр кæстæрæн 
Æцæг æмæ мæнг лæг 
Æмбæйттæ 
Дзыбандытæ 
Фыстæг 
Кæд фембæлдзыстæм? 
«Хъæрзыдтай та дысон...» 
Мады ингæн 
Цæрынц нæ хъæубæсты 
Джалилы монолог 
Кæндзынæ сын тæрхон 
Фыдуац 
фæскъæвда — хурбон 
Æрæф æмæ Ксолыдон 
Лæхурæджы цъуппыл 
Æз денджызы фарстон 
Ме стъалы 
Къæйысæры æхсæрдзæн 
Тъæнджымæй 
Митын Дада 
Адæймаг куы худа 
Чысыл Дземæ 
Зæдуйы тала 
Уæллагкомы 
Гыбылли 
Мæ бæллиц 

Уæллагкоймаг хъæддзау 
Фаэстаг хатт 
Романтикæйы уылæнтыл 
Авдæн 
Дидинæг, суадон æмæ цуанон 
Рагбонтæ мысгæйæ 
Бæхтыл хъазт 
Хъобан 
Сæгъгæсы лæгæты 
«Уæздан» уазæг 
Дурæн дæр зæрдæ и 
Бæхты арфæтæ 
Æхсæвбадæн 
Рынчындоны фыстытæй 
Хъ. М.-йæн 
Вольтерæн 
Тæккæ фыссæгдæрæн 
Поэт Хабосæн 
Лæггалм 
Бæсты рын 
Сыба свæййы бæрнон 
Стыр ныхасы 
98 

