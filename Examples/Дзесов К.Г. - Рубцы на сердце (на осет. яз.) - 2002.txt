ДЗЕСТЫ КУЫДЗÆГ 

Отсканировано 
в ноябре 2013 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2013 азы ноябры 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

ДЗЕСТЫ 
КУЫДЗÆГ 

ДЗЕСТЫ 
КУЫДЗÆГ 
Мысинæгтæ 
Дзæуджыхъæу 
«ИР» 
2002 

63.3(2Р-60се) 
Д-33 
Дзесты Куыдзæг 
Д-33 Зæрдæйы ностак Мысинæгтæ - Дзæуджы- 
хъæу: Ир, 2001 - 272 ф. 
Дзесов К.Г. 
Изувеченное сердце 
Кудзаг Дзесов, классик осетинской литературы, 
не избежал трагической судьбы своих современни- 
ков - подвергся репрессиям, долгие годы провел в 
неволе. Эта книга воспоминаний свидетельствует о 
духовной стойкости людей, которые в любых обстоя- 
тельствах выше всего ставят свое человеческое дос- 
тоинство. 
д 4702500204-33 7_01 бЗ.З(2Р-<Юсе)-4 
АМ131(03)-01 К ’ 
© Дзесов К.Г., 2002 
13ВЫ 5-7534-0928-8 © Гаппоева Н.У., оформление, 2002 
4 

НОГÆЙ ТА - КЪАЛАТИ 
24 август, 1936 аз. Æмбисæхсæвæй чысыл 
фæстæдæр æрбамидæг сты мæ фатермæ. Семæ ма 
нæ кæрты цæрæг (Советты уынг, 11) тæтæйраг 
æмбискар сылгоймаг Катя, уыцы рæстæджы "до- 
моуполномоченный" кæй хуыдтой, уый. Суанг рай- 
сомы 8 сахатмæ фæджигул кодтой, чингуытæ сыф- 
гай февзæрстой, стæй уæд сдзырдтой сæхимæ, ли- 
нейкæ æркуырдтой æмæ мæ аластой. Зыдтон æй, 
лæг сæм куы бахауы, уæд фæстæмæ æвыдæй нал 
раздæхы, æмæ афарстон ахсджытæй иуы, хуыс- 
сæнтæ ахæссон мемæ, зæгъгæ. "Ницы хъыгдары 
хуыссæнтæ ахæссын..." - загъта уый, æмæ уæд 
гобан, баз æмæ хъæццул дæр бавæрдтам линей- 
кæйы. Æнæхъæн сапоны къæртт нæ фæцис хæдза- 
ры, æмæ Катя, мæгуыр, азгъордта сæхимæ æмæ 
сдавта. 
Кæд мæ исчи мæ зонгæтæй федта уынджы æд 
дзаума, чиныгæй, хуыссæнгарзæй, уæд фенхъæлд- 
таид: æндæр фатермæ фæцæуы. 
Ленины æмæ Бутырины уынджы тигъыл æртæ- 
уæладзыгон хæдзары ныккæнды цы къамыртæ уыд, 
уыдонæй иу йæ тæккæ дзагæй баййæфтон адæмæй. 
Зонгæтæй дзы уыд æрмæст иу адæймаг - Джиоты 
5 

Захар, ногираг, фæлæ йæ уайтагъд федде кодтой 
æндæр къамырмæ. 
Къамырмæ боны рухс никæцæй цыд, бон дæр 
æмæ æхсæв дæр дзы цырагъ сыгъди; уæлдæф дæр 
афтæ, кæд-иу æрмæст дуары зыхъхъыртæй хъард- 
та. Сындæггай - сындæггай зонгæ кæнын мæ сыхæг- 
тимæ. Мæ фарсмæ нарыл ацæргæ лæг, æрыдойнаг- 
Саламтæй. Коллективизацийы заманы йæ ахастой 
Архангельскы облæстмæ. Уым куыста уæгъдибарæй 
æмæ йæ бæрæггæнæг æмæ фæрсæг куы нæ уыд, 
уæд бавдæлд æмæ рафардæг сæхимæ, Æрыдонмæ. 
Чи йæ фарста, уыдонæн дзырдта, суæгъд мæ код- 
той, зæгъгæ, æмæ куыста колхозы куырдадзы. 
Фæкуыста æгас афæдзы дæргъы, стæй йæ уæд 
æрцахстой, æмæ ныр бады ам цалдæр мæйы. Бады, 
æвæдза, раст ныхас нæу. Раст уæйыджы хуызæн у 
Саламы-фырт. Цæуы йыл дыууæ æмæ цыппарыссæдз 
(82) азы, фæлæ нырма - богал, æнæниз, тыхджын. 
Йе ’рцахсты фæстæ ардæм æрбайхъуысп йæ æры- 
гон усæй йын лæппу райгуырд. 
Саламы-фырт махау къамыры æнцад нæ бадт. 
Кæрты цыдæриддæр куыст уыди: суг сæттын, пец- 
ты арт кæнын, кæрт мæрзын æмæ æндæр ахæмтæ 
йын йе ’ккой сæвæрдтой, æмæ бонсауизæрмæ æнцой 
нæ зыдта. Суанг ма йын НКВД-йы кусджытæ сæ 
фатертæм дæр хæссын кодтой суг. 
Саламы-фырт уымæй нæ хъаст кодта, уыцы куыст 
уæддæр къамыры бадынæй хуыздæр уыди, фæлæ 
иу бон, йæхицæн æппындæр æнхъæл цы нæ уыд, 
афтæ фæцис Йæ зæрдæ срыст æмæ æрхауд. Ра- 
кодтой йæ къамырæй æмæ, куыд базыдтам, афтæмæй 
йæ, кæрты дыккаг уæладзыджы цы къамыртæ ис, 
уыдонмæ сивтой. Уæдæй фæстæмæ цы бацис, уымæн 
6 

ницуал базыдтам, фæлæ фæстæдæр куыд фехъуы- 
стон, афтæмæй цыма ахæстоны амард. 
Ме ’ннæ сыхаг Гостийы-фырт дæр дзæвгар 
рæстæг бады ам, Саламы-фыртимæ рагæй сты 
хæлар. Цæмæй йæ зылын кæнынц, уыдæтты тыххæй 
ныхасгæнаг нæу, фæлæ бæрæг у, фæзылын кæнынæн 
ын кæй ницы фæразынц, уый. Цыма йын ам фео 
ты йæ хъуыддаг, фæлæ йæ Мæскуы не сфидар код- 
та, æмæ та ногæй райдыдтой слест кæнын. 
Æртыккаг сыхаг - бухгалтер, уырыссаг^немы- 
цаг, цыма Кавцинчы (Электроцинчы) куыста, йæ 
мыггаг Сабельфельд. Рæстæмбискар лæг, дзураг, 
ныхасуарзаг, хъæлдзæг адæймаг. Йæхи хуызæн 
æрыгон немыцæгтæ иу-цалдæрæй иуахæмы куывд- 
гонд скодтой æмæ уым гаджидæуттæ уагътой Гит- 
леры цæрæнбоны æмæ арийаг сыгъдæг туджы 
тыххæй. Сæхицæй дзырдхæссæг фæцис, æмæ 
æрцахстой се ’ппæты дæр. Худæджы хабæрттæ код- 
той уыдонæй кæмæйдæрты. Сæ иуы, дам, фæрсы 
слестгæнæп 
- Зонут, цæй тыххæй уæ æрцахстам, уый? 
- Куыд нæ йæ зонын, сызгъæринты тыххæй! 
Æмæ цас дзырдтон мæ усæн: раттæм сæ, фыдбы- 
лыз йеддæмæ ницы сты... 
- Раст загътай! Дæттын сæ хъуыд. Фæлæ ныр 
дæр æрæджы нæу. 
- Иттæг хорз, - бацин кодта ахст лæг, - цом 
ныртæккæ мемæ æмæ дын сæ æз ратдзынæн... 
Машинæйы сбадтысты æмæ лæджы фатеры 
балæууыдысты. Уым никелгонд сынтæджы тутт 
къахæй лæг райста дыууиссæдз туманы сызгъæ- 
рин æхца æмæ сæ радта НКВД-йы кусæгмæ. 
- Гъе ныр цом æмæ сæ "оформить" скæнæм, 
7 

цыма сæ æвæгæсæг сывæллæтты пайдайæн лæвар 
кæныс, уыцы хуызы! - загъта слестгæнæг æмæ та 
лæджы фæстæмæ раласта. Сарæзтой ахæм гæххæтт 
дæр. Æхцайыл йæ къух куы бафыста, æрмæст ын 
уæд загъта слестгæнæг, лæг цæй фæдыл ахст у, уый. 
Фылдæрæй фылдæр кæнынц нæ къамыры адæм. 
Æрбакодтой Къардоны стансоветы сæрдары. 
Æмбискарæй æрыгондæр, хъæрæйдзураг æмæ, та- 
мако тынг арæх чи дымы, ахæм лæг. Дымыны 
тыххæй-иу бирæ хъаугъатæ рауад. Дымгæ чи нæ 
кодта, уыдон хуыфынæй нал фæрæзтой æмæ загъд 
кодтой дымджытимæ. Хатгай-иу фæздæг афтæ 
сбадт, æмæ адæм кæрæдзийы нал уыдтой. 
Иу бон дуар байгом æмæ къамырмæ æрбахызт 
æрыгон бурдзалыг ирон лæппу. Куыддæриддæр 
къæсæрæй фæмидæг, æмæ йын йæ фæстæ дуар 
æрбахгæдтой, афтæ йæ худ фелвæста æмæ йæ зæххыл 
ныццавта, стæй уайтагъд хъæстытæ кæнынмæ 
фæцис Куыд радзырдта, афтæмæй цыма тæхджы- 
ты скъолайы ахуыр кодта ам, нæхимæ, Дзæуджы- 
хъæуы аэроклубы. 
Мæнмæ зæрдæхсайгæ фæкастысты лæппуйы 
митæ. Алы адæм дæр сæ маст æмæ сæ цин алы 
хуызты æвдисынц. Ирон лæг мæстыйæ йæ худ 
зæххыл нæ фæцæвы, афтæ уырыссаг адæм кæнынц. 
Æвæццæгæн, лæппуйæн уыцы ми чидæр амонгæ 
бакодта Стæй уайтагъд хъæстытæ кæныныл кæй 
фæцис, уый дæр гуырысхойаг у. Фæлæ бар йæхи. 
Кæд, мыййаг, уырысы ’хсæн схъомыл, кæд æгæр 
дзæгъæлдзых у... Уый фæстæ бонты ма уый ба- 
фиппайдтон, æмæ æз искæимæ ныхас кæнын, 
зæгъгæ, афтæ та-иу йæхи æввахс æрбаласта, цыма 
йæ мæ ныхæстæм хъусын тынг фæндыд, уыйау. 
8 

Рацыд цалдæр къуырийы. Нырма цыма фæрсы- 
ныл нæ тагъд кæнынц. Нæ хъахъхъæнджытæ-над- 
зирательтæ ивынц кæрæдзийы. Суткæгай лæууынц 
къæлидоры. Сæ иу нæм дзы кæсы уæлдай худæгдæр. 
Йæ рад куы ’рцæуы, уæд разилы къамыртыл, дуар 
æвиппайды фегом кæны æмæ тагъд-тагъд афæр- 
ськ 
- Больные, вши, тараканы, клопы есть? - æнæ- 
рлæугæ ранымайы, æмæ йын "неУ куы фæзæгъæм, 
уæд дуар æрбагуыпп кæны. 
Иу бон Гостийы-фырт æмæ мæнæн загътой, æд 
дзаумæттæ рацæут, зæгъгæ. Хуыссæнтæ нын ныу- 
уадзын кодтой бынæй, нал уæ хъæуынц æмæ сæ 
уæ бинонтæн ахæссын кæндзыстæм, зæгъгæ, æмæ 
нæ акодтой, кæрты дыккаг уæладзыджы цы къа- 
мыртæ ис, уырдæм. Цы ныккæнды уыдыстæм, 
уымæй стырдæр уат, афтæмæй дзы адæм та - 
къаддæр. Алкæмæн дæр - сынтæг - (топчан), 
хъæмпын гобан, баз æмæ хъæццул, тумбычкæ. 
Уатæн дыууæ стыр рудзынджы кæрты ’рдæм, æцæг 
сæрст уыдысты урс ахорæнæй, цæмæй æддæмæ 
кæсгæйæ мацы зына, уый тыххæй. Чидæртæ куыд 
дзырдтой, афтæмæй цыма нæ фысымтæ цавæрдæр 
фæсарæйнаг кусджыты делегацимæ æнхъæлмæ ка- 
стысты æмæ ацы къамыр равдисыны тыххæй скод- 
той (показательная камера)... 
Къамыры баййæфтам æндæр адæмы. Се ’ппæты 
нал хъуыды кæнын, фæлæ дзы уыд Кавцинчы 
сæйраг индзылер Свердлов, номдзыд революцио- 
нер Яков Свердловы æфсымæры лæппу æви йын 
афтæ куыддæр хæстæг. Куыд дзырдтой, афтæмæй 
уый цалдæр мæйы раздæр бахауд ардæм, уæлдай 
буцдæр æй дардтой, цыма йын хæринаг дæр иннæтæй 
9 

уæлдай хицæнæй лæвæрдтой, ома хуыздæр хæри- 
наг. 
Уыдис дзы иу æмбискар персайнаг лæг. Рагæй 
царди уый Дзæуджыхъæуы. Иæ фыд дæр æмæ 
йæхæдæг дæр персайнаг подданный уыдысты. Мар- 
кусы æмæ Дзанайты Иваны уынджы тигьæй Та- 
майы-фырты æмæ Дзанайы-фырты уынгты тигъмæ 
гæрзæй-гæрзмæ цы иууæладзыг хæдзар уыд, уый 
та сæ æрмадз (мастерская) уыд. (Уыцы хæдзары 
ныртæккæ магазин ис, дыууæ уæладзыджы ма йыл 
самадтой, Маркусы уынджы ’рдыгæй кæрон та ре- 
сторан "Казбек" - 2-аг уæладзыджы). 
Æртынæм азты сын се ’рмадз байстой, сæхицæн 
сын бар радтой сæ паддзахадмæ, Персмæ алидзынæн. 
Æмæ алыгьдысты æд бинонтæ, йæ ирон ус дæр 
йемæ, афтæмæй. 
Хорз сæм нæ фæкаст сæ Фыдыбæстæ. Лæг иро- 
нау дзæбæх дзырдта æмæ нын куыд рахабар код- 
та, афтæмæй, ардыгæй сызгъæринтæ æмæ сызгьæ- 
рин æхца чи аласта, уыдон уым дæр базар кæнын 
райдыдтой, фæлæ æхца кæмæ нæ уыд, уыдон тынг 
уынгæджы бахаудтой. Нæдæр зæхх, нæдæр куыст, 
нæдæр хæдзар. Гъемæ сфæнд кодтой фæстæмæ 
ралидзын. Ам сын кæд сæрмагонд базар кæнын 
æмæ æрмадзтæ дарыны бар нæ уыд, уæддæр æгуыстæй 
нæ баззадаикко’й - æрмадзы дæснытæн (адон 
сæхæдæг хуыдтой сæрак къахыдарæс) артелты ку- 
сыны фадат уыди. 
Гъе, æмæ та фæстæмæ ралыгъд æд бинонтæ. Ныр 
æргомæй нал, фæлæ сусæгæй. Худæг уыди йæ ра- 
дзырд кæрæй-кæронмæ. Персы арæнгæстæ сæхæдæг 
æххуыс кодтой лидзджытæн, фæлæ махонтæй æдас 
нæ уыдысты. Иу ран, арæнмæ хæстæг, сæ хæрæг 
10 

ныууасынмæ хъавыд, фæлæ, дам, æм уайтагъд 
багæпп ластон æмæ йын йæ бырынкъ басылыхъхъæй 
атыхтон. 
Афтæмæй æрбахызтысты Туркменийы респуб- 
ликæмæ, стæй та Дзæуджыхъæумæ æрбацыдысты. 
Иу афæдзмæ æввахс фæцардысты æнæхъыгдардæй, 
стæй сæ уæд базыдтой æмæ лæджы æрцахстой. 
Чидæр æй бафарста, ома махмæ афтæ куы дзу- 
рынц, "граница на замке", зæгъгæ, уæд куыд æрба- 
ирвæзтыстут æд бинонтæ, æд хæрæг? Æмæ, дам, 
æд хæрæг нæ, фæлæ мæм фосы дзуг куы уыдаид, 
уæддæр сæ æрбаскъæрдтаин... 
Гостийы-фырт зынгæ фæхъæлдзæгдæр. Ам, 
шахмæттæй кæимæ хъаза, ахæмтæ цалдæр разынд. 
Таурæгътæ кæнынмæ дæр рæвдз уыд. Мæ зæрдыл 
ма дзы лæууы "Иунæджы таурæгъ,, æмæ йæхи мады 
хабар. "Иунæджы кадæ^’ зындгонд у алкæмæн дæр. 
Йæ мады хабар та афтæ... Цæвиттон, йæ мад - 
фæлмæнзæрдæ æмæ сабыр адæймаг, уарзæгой уд. 
Йæ лæг та - тызмæг, хатгай-иу æй нæмгæ дæр ра- 
кодта. Йæ хъомыл фырттæ-иу æм сдзырдтой, ба- 
уайдзæф ын-иу кодтой, фæлæ лæг йæ ахуыр нæ 
хæлдта. Иу фæсахсæвæр ус цырагъ хуыссын кæны, 
фу йыл кæны, фæлæ йын ницы фæразы, йæ фу 
цыма авгмæ æввахсдæр нæ цæуы. Ноджы уыцы 
уавæр йæхимæ дæр худæг фæкаст æмæ æппындæр 
ницуал фæразы цырагъ ахуыссын кæнынæн. 
Уалынмæ бинонтæй чидæр фæкомкоммæ усы 
цæсгоммæ æмæ хорзау нал фæцис Рацæй-рабон, 
æмæ усы паралич ныццавта æмæ цæсгомы æрдæг 
бынтондæр ныззылын. Æдзухдæр æм тызмæг цы 
мой уыд, уый ныр афтæ фæтарст йæ усæн, æмæ 
фырмæтæй йæхицæн бынат нал ардта. Йæ райсо- 
11 

мы лæппутæ сæ рынчын мады горæты рынчын- 
донмæ аластой. 
- Горæтæй куы æрыздæхтæн хъæумæ, - дзырд- 
та Гостийы-фырт, - уæд нæ фыды хæдзары нæ 
баййæфтон. Афарстон, зæгъын, куыд у баба та. 
Æмæ, дам, фырмæтæй æмæ фыртыхстæй куы 
фæраздæр уа йæ усæй, уымæй æдас нæу... Кæм и, 
зæгъын, æмæ, дам, уартæ цæхæрадоны дæлгоммæ 
фæлдæхтæй дзыназы. Бацыдтæн æм. Кæсын æмæ 
йæ рахиз фарсыл хуыссы, йæ сæры бын та - мæ 
мад нымæты гæппæлтæ æмæ алыхуызон бызгъуыр- 
тæй кæй бахуыдта æмæ зæххыл кæуыл бадтис, уыцы 
базгонд. Цалынмæ ус сдзæбæх æмæ фæстæмæ 
нæхимæ æрцыд, уæдмæ уыцы баз цух нал суагъта 
мæ фыд, хæдзары дæр æмæ цæхæрадоны дæр. 
Фæлæ уæдæй фæстæмæ цæхгæр фендæр йæ зонд 
æмæ йæ цæстæнгас нæ мадмæ... 
Къамыры уæвджытæй ма иуы кой æнæ ракæнгæ 
нæй. Уый уыд зилгæйаг, Псхацъæтæй, йæ ном, 
æнхъæлдæн, Хатæхцыхъо. Кæддæр ирон полчъы 
дæр службæ кодта. Зæронд партион. Цыма комву- 
зы дæр ахуыр кодта. Æрцыди йыл рагон æмби- 
сонд: "Æгæргæнæг æгæр кæны". 
Куыста Беслæны нартхоры комбинаты. Иу 
æмбырды, "Адæмы знæгтæ" кæй хуыдтой (Зиновь- 
ев, Каменев, Бухарин, Рыков æмæ æнд.), уыдоны 
тыххæй (тæрхон сын куы нæма уыд, уыцы 
рæстæджы) куы ныхас кодтой, уæд Псхацъæйы- 
фырт ныхасы бар ракуырдта æмæ тынг хъæбæрæй 
радзырдта "адæмы знæгты" ныхмæ. Уыдон, дам, 
нырма нæ сæттынц сæ фыдракæндыл, фæлæ сын 
сæ къæхты бынтæ сырхзынг туасæй хуынчъытæ 
кæнын куы райдайой НКВД-йы, уæд сæ зæгъдзыс- 
12 

ты, æмæ ма æндæр ахæм ныхæстæ. Йæ мидзæр- 
дæйы хъæбæр хорз ныхас ракодта, фæлæ йын 
уалынмæ йæхи ацахстой æмæ йæ ныр зылын 
кæнынц, цыма уыцы ныхæстæ НКВД-йыл цъыфка- 
лыны фæдыл барæй загъта, уыйау. Уымæй арæхдæр 
никæмæ сидынц къамырæй фæрсынмæ. Джи- 
гулгæнгæйæ йын йæ хæдзарæй рахастой рагон 
къамтæ, писмотæ, уыдонимæ, кæй нал хъуыды 
кæны, ахæмтæ дæр. Æмæ та исты куы æрымысы, 
уæд та дуар хойын райдайы æмæ хаты, цæмæй йæм 
слестгæнæгмæ фæсидой. Иу хатт та, слестгæнæгæй 
куы ’рбаздæхт, уæд æй фæрсæм: гъы, цы бадæ? 
Æмæ, дам, мæ слестгæнæг æрбахуыдта йæ каби- 
нетмæ Миркин (хицау) æмæ æндæр хицæутты æмæ 
мæ уыдоны раз фæфарста ногæй. Æмæ, дам, се 
’ппæт дæр худæгæй мардысты. 
Мæхицæн дæр фесты мæ развæлгъауы фæрстытæ, 
анкетон бæрæггæнæнтæ кæй хонынц, æмæ ивгъу- 
ыд рæстæджы цы хабæрттæ уыд, уыдон. Уæвгæ сын 
иууылдæр зындгонд сты. 1928 азы уыдтæн баст 
бынæттон оппозицион къордимæ, иу хатт бахаудтæн 
æнæлегалон æмбырдмæ дæр æмæ ууыл фæуд кæны 
мæ "куыст". Мæн дæр æрцахстой иннæтимæ. Ахас- 
той мæ Астæуккаг Азимæ (Ташкент, Чарджоу): 
1929 азы курдиат балæвæрдтон оппозицийæ ра- 
цæуыныл. Суæгъд мæ кодтой. 1930 азы райдианы 
æрбаздæхтæн нæхимæ. Уæдæй нырмæ ницы хæссын 
мæ зæрдæмæ, советон хицауад æмæ коммунистон 
партийы уынаффæтыл æнувыд уæвынæй дарддæр 
мæ хъуыдыйы æндæр ницы уыд. Гъе, æмæ та мæ 
уæддæр æрцахстой. Æнæ аххосæй. 
Ныронг мæ цæмæйты фарстой, уыдон сын 
иууылдæр зындгонд сты. Фæлæ фæстаг хатт æрхæццæ 
13 

сты ныры рæстæгмæ. Сæ фыццаг фæрстытæй иу: 
ацы горæты дын зонгæтæ чи ис? Зæгъын, горæты 
1920 азæй нырмæ цæрын, мæ зонгæтæ минтæ сты 
æмæ се ’ппæты куыд ранымайон? 
- Арæхдæр кæимæ æмбæлыс, уыдон ранымай! 
Мардæрцыд нæу, кæй дзы ранымайон? Кæд æз 
адæмы знагыл нымад дæн, уæд, арæх кæимæ 
æмбæлдтæн, уыдон дæр бынтон сыгъдæгыл нымад 
хъуамæ ма уой... Куы сæ æрцахсой... 
- Дæ хæстæджытæй йеддæмæ ма арæх кæимæ 
æмбæлыс, уыдон ранымай! - ноджы та домы. 
Зонын æй, дыккаг фарст та афтæ уыдзæн: цæй 
фæдыл арæх æмбæлыс уыдонимæ? Æмæ раны- 
мадтон цалдæр лæджы мыггæгтæ æмæ номы ре- 
дакци æмæ рауагьдады кусджытæй. Ныр мын фен- 
цондæр сæ дыккаг фарстæн дзуапп раттын. Ома 
уымæн сыл арæхдæр æмбæлын, æмæ иумæ кусæм, 
иу ран, иу бæстыхайы. 
Мæ паспорты мæ мыггаг "Дзесов" нæ уыд, фæлæ 
"Дзесты". Слестгæнæг мæм уый фæдыл ныууыр- 
дыг, цæмæ гæсгæ афтæ фыссын мæ мыггаг, 1928 
азы "Дзесов" куы уыдтæн, уæд, Джигулгæнгæйæ 
кæй рахастой, ахæм мæхи фыст чиныг йæ разы 
æмæ, уымæ амонгæйæ, загътон, зæгъын, мæ мыг- 
гаг æцæгæй афтæ у - бацамыдтон, мæ чиныг 
"Хæхтыл" куыд фыст уыди, уымæ - Дзесты, æмæ 
кæцыдæриддæр æвзагыл дæр хъуамæ афтæ уа, уыцы 
иухуызон, Иванов, Петров алы æвзагыл дæр 
æнæивгæ куыд баззайы, афтæ. "Цæй, уый тыххæй 
ма нæм фæстæдæр ныхас уыдзæн", - зæгъгæ, 
слестгæнæг цæхгæр фæзылд æмæ фæрськ 
- Малаховы рагæй зоныс? 
- Æппындæр æй нæ зонын. 
14 

- Никуы фехъуыстай Малахов мыггап* 
- "Малахов курга^ фехъуыстон, Малахов зонгæ 
мын никуы уыд. 
- Мæнæ ай дæ чиныг у? - равдыста мæм Плеха- 
новы том. 
- Мæн. 
- Кæд дын æй радта Малахов? 
Слестгæнæгимæ ныхас дæрдтыл вæййы, фæлæ 
хъуыддаг афтæ уыди. Æртæ æви цыппар азы размæ 
базары иу зæронд уырыссаг ус уæй кодта адаргæ 
чингуытæ, ссæдзæм азты райдианы уагъд чи уыд, 
ахæмтæ. Уыдонимæ уыд Плехановы уацмысты 
хицæн томтæ. Æз дзы балхæдтон дыууæ томы, 
аивад æмæ литературæйы фæдыл кæм дзуры, 
ахæмтæ, стæй ма Джон Риды чиныг "Десять дней, 
которые потрясли мир". Ницæмæ ’рдардтон, Пле- 
хановы томтыл афтæ фыст кæй уыд: "Из книг 
Малахова...", стæй Риды чиныгыл дæр (уыцы азты 
Риды чиныг нал уагътой мыхуыры). 
Нырма сæм ныр æркастæн афтæ лыстæг, слест- 
гæнæг мæм сæ куы равдыста, уæд. Æнæхъæн къуы- 
ри мæ удхарæй фæмардта уыцы Малаховы тыххæй. 
Кæм базонгæ дæн йемæ, кæд, цæй фæдыл, æмæ мæ 
цæмæй нæ фарста. Æз дæр смæсты дæн æмæ загъ- 
тон, зæгъын, æрбакæнут-ма йæ æмæ йын йæхи 
бафæрсут мæ цуры. Йæ къам дæр мын равдыста. 
Мæхи карæн лæппу, фæлæ та загътон: никуы йæ 
федтон. 
Æвæццæгæн æй бауырныдта, уыцы Малаховимæ 
мын иумæйагæй кæй ницы ис, уый, æмæ мæ ныхъ- 
хъуытты уагъта уымæй. Фæлæ райдыдта дзыхъ- 
хъынног хъуыддаг. 1935 азы Хуссар Ирыстоны жур- 
нал "Фидиуæджы" рацыдысты мæ дыууæ чысыл 
15 

радзырды "Бюрократ^ æмæ "Рапорт^. Уыдон анти- 
советон радзырдтæ сты, зæгъгæ, сæ кой æппæты 
фыццаг райдыдта Габуты Миланкæ, стæй ма йын 
хъузонтæ дæр фæзынд, æмæ мæ куы ’рцахстой, уæд 
хахуыр НКВД-мæ дæр бахæццæ. Адон сæ барвыс- 
той обкомы культпропмæ. Уым къамис сарæзтой 
сæхиуæттæ æмæ фысджытæй æмæ радзырдтæ сху- 
ыдтой антисоветонтæ. Уæвгæ та дзы ахæмæй ницы 
уыд. Сæ иу у финансон хайады кусджыты бюрок- 
ратизмы ныхмæ, иннæ та цæствæлдахджыты æмæ 
карьеристты фæливæн миты æмæ мæнг рапортты 
ныхмæ. 
Слестгæнæгæн уыцы къамисы уынаффæ æгъгъæд 
бындур уыди, фæлæ æз не сразы дæн къамисы 
фæндыл æмæ загътон, зæгъын, бар мын раттут æмæ 
радзырдтæ ратæлмац кæнон уырыссаг æвзагмæ, 
кæнæ та сæ уæхæдæг раивын кæнут искæмæн, 
æрмæст сæ æз куыд бакæсон æмæ сфидар кæнон, 
афтæмæй, æмæ уæд лæвæрд æрцæуæнт тæрхон- 
гæнæгмæ. Ницы разыйы дзуапп мын радта уымæн. 
Мæнмæ, дам, ис «авторитетон къамисы уынаффæ 
уыцы радзырдты тыххæй æмæ мæн æндæр ницы 
хъæуы". 
Æвæццæгæн, фæфылдæр сты мах хуызæттæ. 
Æртыккаг уæладзыг дæр байдзаг адæмæй - уый 
зонæм сæ къæхты хъæрæй. Диссаджы æфсæйнаг 
асинтæ сты, æвæдза, мах кæуылты цæуæм, уыдон. 
Суанг кæрты фыццаг къæпхæныл куы æрæвæры 
адæймаг йæ къах, уæд зæлланг кæнын райдайы алы 
къæлидормæ дæр. Кæцы уæладзыгмæ цал къæп- 
хæны ис, уый дæр нын нымад у. Гъе, æмæ нымайæм 
сцæйцæуæджы къахдзæфтæ. Кæд, махмæ цал 
16 

хъæуы, уымæй фæфылдæр уой, уæд бæрæг у - 
фæцæуы 3-аг уæладзыгмæ. 
Слестмæ сидыны "хуындтæ" фæарæхдæр сты. 
Чидæр йæ ныхтæй расхъаудта рудзынджы авджы 
сæрст æддейæ цæсты зиллаччы (зрачок) бæрц æмæ 
йыл дæ цæст æнгом куы сæвæрай, уæд суынæн ис 
кæртæй иу гæппæл. Прогулкæйы рæстæджы 
фæкæсæм æзфæраздæронæй! Иу хатт дзы ауыд- 
тон Барахъты Гинойы иунæгæй тезгъогæнгæ. Мæ 
зæрдæ бауазал. Мидæгон хæсты заманы револю- 
цион активондæр архайджытæй иу, фыссæг, æну- 
выд коммунист, цы кодта уый та? 
Нæ къамыры уæвджытæй иу - æрыгон специа- 
лист, фосы дохтыр, æмбаргæ лæппу, йæ мыггаг 
Дзерантæй, æрыдойнаг, фæлæ фæстаг рæстæджы- 
ты ам, горæтгæрон, стурвосы фермæйы куыста 
(Горæтгæрон ныртæккæ Пригородный район хо- 
нынц, фæлæ уæд горæты галиу фарсы цæгатаг 
кæрон цы фермæтæ арæзт уыд, уыдоны кой кæнын). 
Дзераны-фырт куыста фосы дохтырæй. Уалдзæ- 
джы фермæ йе стуртæ атардта Дæргъæвсгомы 
хизæнтæм. Богъы ам ныууагътой. Уалынмæ æнæсæр 
хицæуттæй чидæр ныхъхъуыды кодта: хъуццытæ 
хуыскъæй баззайдзысты зымæгмæ, æмæ сæм богъ 
уырдæм, хохмæ, аскъæрын хъæуы. Дзераны-фырт, 
йæхæдæг куыд дзырдта, афтæмæй уыцы фæндыл 
не сразы. Дзырдта хицæуттæн, ома Къæхтысæры 
хæрды нæ, фæлæ уыцы дынджыр, дæргъæй- 
дæргъмæ, уæззау богъ 3-4 километрæй фылдæр 
нæ афæраздзæн быдыры дæр... Ничи йæм байхъу- 
ыста. Богъ аскъæрдтой. Тыххæй-фыдæй бахæццæ 
Джызæлмæ, стæй уым æрхауд æмæ афæлдæхт. Гъе, 
æмæ ныр богъы сæфт Дзераны фыртæн йæхи ах- 
17 

хос фæкодтой (вредительство в сельском хозяй- 
стве), знаггадыл æй нымайынц... 
Къамыры дуар байгом æмæ къæсæрæй æрба- 
зынд...Тогуызты Газакк, Илас Æрнигон йæ лите- 
ратурон фæсномыг кæмæн у, уый. Цыма куывды 
бадæг адæмыл сæмбæлд, афтæ парахат хъæлæсæй 
салам радта æмæ æрбахызт мидæмæ. 
Уый та дын ног диссаг! 1910* азæй фæстæмæ 
куыста Дард Хурыскæсæны Китайы Скæсæйнаг 
Æфсæн Фæндагыл (Китайско-Восточная Жел.До- 
рога, цыбырæй КВЖД) Харбины æмæ Владивосто- 
чы. Стæй, Маньчжур æппæтæй дæр Япон йæхи куы 
бакодта, хицæн паддзахад Маньчжоу-го дзы куы 
сарæзта, уæд ма уыцы фæндагыл цæй кусæн уыд 
сусæг-кусæг партион организацийы лæуд æмæ ком- 
партимæ кандидат Тогуызты Газаккæн. Æмæ ма 
япойнаг интервенттæ æмæ китайаг хунхузтæй тых- 
хæйты раирвæзт Советон Цæдисмæ 1935** азы. 
Гъемæ ныр, марадз! 
Ме ’рцахсыны размæ Газаккимæ иумæ куыстам 
рауагъдады, иу уаты фæрсæй-фæрстæм бадтыстæм. 
Куыд мын радзырдта ныр, афтæмæй йæм дысон 
бацыдысты фæсахсæвæр æмæ уырдыгæй райсомы 
аходæн афонмæ фæджигул кодтой хæдзары (фа- 
теры), стæй чингуытæ-йедтæ линейкæйы бавæрд- 
той, йæхи та йын фистæгæй ракодтой. Тамайы- 
фырты уьшгæй рацыдысты æмæ Ленины уынджы 
сыздæхтысты Бутырины уынджы ’рдæм. Цæугæ та 
афтæ кодтой: тротуарыл Газакк разæй, иунæгæй, 
* Куыдзæг рæдийьк Æрнигон Маньчжурмæ ацыд 1911 азы 
январы, йæ фылдæр куыст уыд скъолайы ахуыргæнæгæй. 
** Сыздæхт 1934 азы, сентябры. 
18 

НКВД-йы кусджытæ дыууæйæ та иу-фондз метры 
фæстæдæр ныхæстæгæнгæ, цыма сæ разæй 
цæуæгмæ ницы бар дарынц, æдде бакæсгæйæ ахæм 
хуызы. 
Æмбалты Цоцко æрцæйцыд уынджы æмæ Га- 
заччы куы ауыдта, уæд йæ мидбынаты дзыхълæуд 
фæкодта æмæ: "Æтт! Мызурон æлдар!", зæгъгæ, 
фæхъæр ласта. Æндæр ма цы зæгъынмæ хъавыд, 
мæ-гъа, фæлæ уæдмæ Газакк сдзырдта, йæ цыд нæ 
фæсындæгдæр кодта, афтæмæйс "Бахатыр кæ, Цоц- 
ко, тынг æнæвдæлон дæн!" - æмæ йæ рæзты ба- 
хызт. Федта ма æрмæст, Цоцкойæн йæ цонг 
ауыгъдæй куыд аззад, уый, æндæр ницы. 
Фыццаг хатт æм куы фæсидтысты слестгæнæгмæ 
æмæ уырдыгæй куы ’рбаздæхт (слест та йыл кодта 
Бтемырайы-фырт), уæд базыдтам: зылын æй кæ- 
нынц, Японы паддзахады пайдайæн цыма шпион 
уыд, афтæ. , 
Газеттæ нæм нæ уагътой къамырмæ. Фæлæ 
иухатт уазæгдоны зæххыл газеты гæппæлыл ба- 
кастæн, Косираты Сæрмæт урс эмигранттимæ баст 
кæй уыд æмæ кæрæдзимæ писмотæ кæй фыстой, 
уыдæттæ. Уый та дын ног дзеудзæлæй! Уыцы 
хъуыддажы фæдыл фарон æви æндæраз Сæрмæты 
партийæ дæр аппæрстой, фæлæ йæхи сраст кодта, 
æмæ та йæ фæстæмæ сфидар кодтой партийы. 
Цæмæ гæсгæ ма сног кодтой уæдæ уыцы зæронд 
хъуыддаг? Цыбыр ныхасæй, газеты гæппæлæй куыд 
бамбæрстон, афтæмæй уæдæ Сæрмæт дæр ахст у. 
Æмæ æрра систы, æви цы хабар у? Сæрмæт уазал 
донæн дæр "фу" куы кодта, æгæр фырнымд дæр 
ма йæ куы хуыдтой... 
19 

Бонтæ цæуынц кæрæдзийы фæстæ. Цæрæм. Дæс, 
фынддæс минуты дæргъы уынгæг кæрты къуымты 
зилæм. Хæринагæй нæ тыхсæм. Иууылдæр ацыр- 
дыгæттæ стæм, æмæ алкæмæ дæр хæссынц йæ би- 
нонтæ. Фæлæ, кæд иууылдæр æнаххос стæм, 
уæддæр, цы уынæм, уымæй зæрдæ нæ рухс кæны. 
Алы бон дæр базонæм, ногæй ахст чи æрцыд, 
уыдонæй искæй, цы хуынкъ скодтам, уырдыгæй 
кæсгæйæ. Цы боны хорзмæ æнхъæлмæ кастæуа, 
бонæй-бон фылдæр адæм куы ахсынц, уæд! 
Нæ фæлæ, кæс-ма! Иу бон æрбадзырдтой, нæ 
къамыры чи уыд, уыдонæй иу лæгмæ, æд дзаума 
рацу, зæгъгæ. Уалынмæ дыккагмæ дæр. Афтæмæй 
4-5 бæрц баисты. Уыдонимæ Дзераны æмæ Псха- 
цъæйы-фырт дæр. Псхацъæйы-фырт, мæгуыр, 
куыддæр йæхи бакъултæ кодта, ома, цæй, сымахмæ 
дæр афтæ куыд æрбадзурой, фæлæ бынтон æргом 
зæгъын йæ цæсгом нæ бахъæцыд, æви уæндгæ нæ 
бакодта. 
Мах радыгай кастыстæм хуынкъæй æмæ нæм 
зæрдæхсайгæ фæкаст сæ "сæрибар". Æвæццæгæн ма 
æндæр къамыртæй дæр ракодтой адæм æмæ сæ 
æрæмбырд кодтой кæрты кæрон кулдуары æрба- 
цæуæны. Афтæ къордгай никуы фæсæрибар кæнынц. 
Стæй, куыд зыдтам, афтæмæй, кæй ссæрибар 
кæнынц, уыдон кулдуарыл нæ фæцæуынц, фæлæ 
æндæр дуарыл. Æнæуи дæр кæмæ асидтысты, 
уыдонæй иуæн дæр йæ слест нæма фæцис æмæ 
афтæмæй куыд ис ссæрибар кæнæн? 
Акодтой сæ кæртæй. Куыд æмæ кæдæм, уый махмæ 
нæ зынд, фæлæ кæрты нал уыдысты. Ахæстонмæ сæ 
кæй аластой, ууыл гуырысхо нал кодтам. 
Цалдæр сахаты рацыд, æмæ та æрбадзырдтой. 
20 

Ныр та Газакмæ. Æнхъæлдтон, уый дæр ахæстонмæ, 
фæлæ нæй. Комкоммæ йæ ныккодтой ныккæндмæ 
(пъадвалы къамыртæм). 
Изæрмæ бирæ нал уыд, афтæ та æфсæйнаг 
асинтæй къæхты хъæр сыхъуыст. Цымæ ма кæмæ 
цæуынц? Уалынмæ нæхи къамыры гуыдыры дзыгъал- 
мыгъул ссыд. Дуар фегом æмæ къæсæрæй æрба- 
хызт Дзераны-фырт. Ныффæлурс, йæхи хуызæн 
нал у, куыддæр цыма дзæгъæлтæ кæны. Йæ зæрдæ 
йе ’муд куы ’рцыд æмæ куы ’рсабыр, уæд нын ра- 
кодта йæ хабар, ардыгæй йæ куы акодтой, уæдæй 
ардæм кæм уыд, уыцы хабар. 
Куыд нын радзырдта, афтæмæй, ардыгæй йæ куы 
акодтой, уæд дызæрдыг нæ кодта, сæхимæ йæ кæй 
уадзынц, ууыл. Бæгуыдæр, мисхалы бæрц дæр 
йæхимæ ницы аххос ардта æмæ цæуылнæ хъуамæ 
æнхъæл уыдаид, сæрибар æй кæнынц, уый?! 
Кæрты сæ машинæйы куы сбадын кодтой, уæд 
фæдызæрдыг йæ фыццаг хъуыдыйыл. Куы сæ ала- 
стой горæты уынгты ныгуылæнырдæм (Фаллаг 
фарсмæ), уæд базыдта, ахæстонмæ сæ кæй ласынц, 
уый. 
Машинæ æрлæууыд ахæстоны кулдуары раз. Ныр 
та ма чи нæ зыдта хъуыддаг. Ахст адæммæ радыгай 
сидынц сæ мыггæгтæй æмæ сæ кæнынц мидæмæ. 
Дзераны-фырт дæр æнхъæлмæ кæсы, фæлæ дзы 
уымæ сидæг нæй. Фесты иууылдæр ахст лæгтæ 
мидæмæ конд Дзераны-фыртæй фæстæмæ. 
Мидæгæй рацыдысты, цы къанвой сæ нылласта, 
уыдон, машинæйы сбадтысты æмæ фæцагайдтой. 
Фæстæмæ нæ, фæлæ фалæрдæм, Джызæлы ’рдæм, 
ныртæккæ Буачидзейы уынг чи хуыйны, уырдыгæй 
Æрыдоны уынджы ’рдæм. Æмæ Дзераны-фырт 
21 

алыг кодта: æвæццæгæн мæ марынмæ ласынц. Йæ 
ахсты размæ кæддæр фехъуыста, ЧеКайы марыны 
тæрхон кæмæн рахæссынц, уыдон, дам, кæмдæр 
быдыры фехсынц. 
Машинæ Æрыдоны уынджы галиуырдæм куы 
сыздæхт æмæ Республиканскæй (ныртæккæ Орджо- 
никидзейы уынг) уынджы Цæнгæт хиды ’рдæм куы 
’рбаздæхт, уæд та йæм æрцыд æндæр хъуыдьк ахæ- 
стонмæ йæ фæдфæливыны тыххæй аластой, йе 
’мбæлттæ йæ куыд феной, фæлæ йæ ныр фæстæмæ 
НКВД-мæ баласдзысты æмæ йæ уым фехсдзысты. 
НКВД-йы кæрты асинтыл куы схæрд кодта, цы 
къамыры уыд, уырдæм, уæд афарста, цæмæ мæ æрбаз- 
дæхтой, зæгъгæ. Æмæ уæд базыдтæ йæ гæххæттытæ, 
куыд æмбæлы, афтæ арæзт нæ уыдысты. 
Къамыры ма чи уыд, уыдонæй иутæ худгæ 
фæкодтой, иннæтæ дис Дзераны-фырты радзыр- 
дыл, фæлæ мæнмæ стыр æбуалгъы хабар фæкаст 
уый. Аххосджын фыдгæнæг марынмæ æнхъæлмæ 
куы кæса, кæнæ æнаххос рæстаг лæг сæрибармæ 
рацæуын æнхъæл куы уа, уæд уый диссаг никæмæ 
фæкæсдзæн. Уый æмбæлгæ дæр афтæ кæны. 
Фæлæ рæстаг лæг, æназым адæймаг уыцы иу 
рæстæджы ахæстæй суæгъд уæвын æнхъæл дæр уа 
æмæ агæрах кæнын æнхъæл дæр - уый цавæр 
æнæхайыры уавæр у?! 
Æвæдза, æрдхæрæны диссаг уыдаид уыцы 2-3 
сахаты дæргъы Дзераны-фырты зæрдæмæ ныккæ- 
сын æмæ уый сагъæстæ бæстон ныффыссын. Уæвгæ, 
уымæн Достоевскийы хуызæн фыссæг хъæуы... 
Дыккаг бон та аластой Дзераны-фырты ахæ- 
стонмæ. 
Дыууæ æви æртæ боны фæстæ мæ рад дæр 
22 

æрхæццæ. Бафарстон, зæгьын, райсом передачæйы 
бон у æмæ мæнмæ ардæм куы ’рбацæуой, уæд куыд 
уыдзæн? Æмæ, дам, сын ам зæгъдзысты, ахæстонмæ 
йæ аивтам, æмæ уырдæм ацæудзысты, уым ахæмтæн 
(ардыгæй ацæуджытæн) алы бон дæр уадзынц пе- 
редачæ фыццаг æрбахæссæгæн. Хуыссæнты кой ма 
скодтон, фæлæ, дам, нæ зонæм, цы фесты. Аластой 
мæ иунæгæй. Радтой мæ ахæстоны дежурнимæ. Ба- 
джигул мæм кодта. Мæ папиростæн мын сæ мундш- 
туктæ фескъуынын кодта, æрмæст ма сæ тамако 
куыд баззадаид, афтæ, æмæ стæй уæд кæсын бай- 
дыдта мемæ ’рвыст документтæм. Æркæсы гæххæтмæ 
æмæ та мæм æрбакæсы. 
Акодта мæ мидæмæ, слест кæнинаг ахстытæ 
цы корпусы дарынц, уырдæм. Æнхъæлдтон, зæгъын, 
уæлæ кæимæ бадтæн, уыдонæй та искæуыл фем- 
бæлдзынæн, фæлæ куыд нæ! Афтид къамыры мæ 
фæмидæг кодтой. Къæлидоры цы надзиратель лæу- 
уыд, уый афарста ме ’рбакæнæджы: 
- Почему здесь? 
- Открывай, открывай! Это не твое дело. 
Къаннæг къамыр, йæ иу къуымæй иннæмæ 
цæхгæрмæ æртæ санчъехы æмæ æрдæг. Æфсæйнаг 
нарæг сынтæг, йæ къæхтæ цемент пъолы сагъд, цып- 
пар æнгуылдзы бæзнæн дыууæ фæйнæджы ставд 
сæрмагонд зæгæлтæй фидаргонд, иу табуреткæ æмæ 
иу къус Сынтæгыл хъæмпын гобан æмæ тугæй амæст 
хъæццул, хъисыны хуызæн дæрзæг æмæ гæмттæ. 
Зæгъын, ай цы у, æмæ йæ раппæрстон, цæмæй æндæр 
хъæццул æрбахæссой. Ахаста йæ надзирателк Фæлæ 
æдылы ми бакодтон. Уый дæр мын нал уыд æмæ 
æндæр дæр æмæ æнæхъæн мæй уазалæй мардтæн 
бон дæр æмæ æхсæв дæр. 
23 

Дежурный куы ацыд, уæд надзиратель ныр та 
мæн бафарста: 
- Ам дæ цæмæн бакодтой? 
Зæгъын, цы йын зонын, мæн дзы нæ фарстой, 
фæлæ, дам, ам, марыны тæрхон кæмæн скæнынц, 
ахæмтæ вæййы. Æз ын бамбарын кодтон, зæгьын, 
нырма мæ слёст нæма фæци, нæ зонын... 
Изæры къамыртæн фых дон (кипяток) куы 
фæхæссынц, уæд надзиратель дуар байгом кодта, 
йæхæдæг æндæр къамыры ’рдæм фæраст, дуар чи 
хоста, уыцырдæм. Æвæццæгæн, рогахст чи уыд, 
ахæм ирон лæппу æххуыс кодта надзирателæн æмæ 
мæ цуры иунæгæй куы аззад, уæд афарста: 
- Æй, ацы къамыры та цæмæн дæ? 
- Цæуылнæ дзы хъуамæ уон? - фæрсын æй 
мæхæдæг. 
- Æмæ-гъа... смертник дæ? 
- Нырма мын ницы фехъусын кодтой, нæ зо- 
нын... 
- Уæдæ дæ ам цæмæн бакодтой?.. Мæнæ дæ 
фарсмæ цы къамыр ис, уым дæр смертник бады... 
Ме ’мкъул къамыры æцæг бадтис, марыны 
тæрхон кæмæн скодтой, ахæм лæг. Йæ хабар та 
мын афтæ ракодтой. Горæты Никитины уынджы 
проспектæй Советты уынджы ’хсæн иу дыууæуæ- 
ладзыг хæдзары лæг æмæ усæн уыд сæрмагонд 
фотографи. Æртынæм азты райдианы сын ист 
æрцыд æмæ дзы скодтой фотоартель. Лæг æмæ дзы 
ус къамисджытæй баззадысты. Радтой сын ахуыр- 
гæнинæгтæ дæр. Иу ахуыргæнинаг дзы фæкуыста 
цалдæр азы, сдæсны. Иуахæмы бавдæлд, æмæ хуы- 
зисæн сæйраг аппарат расæрфта, стæй ма йæ цы 
хъуыд, уыдæттæ дæр, лæг æмæ усы амардта 
24 

цæвæнгарзæй, стæй хæдзарыл арт бандзæрста, 
цæмæй уым басыгъдаиккой æмæ йæ фæд не сбæрæг 
уыдаид, уый тыххæй. Йæхæдæг алыгъд горæтæй. 
Арты ссыгъд æддагæттæй чидæр уайтагъд фехъу- 
сын кодта артхуыссынгæнджытæн æмæ хæдзар су- 
дзын нал бауагътой. Фыдгæнæджы милицæ фæца- 
гуырдтой æгас афæдз æмæ йæ ссардтой Дард Ху- 
рыскæсæны. Æрбаластой йæ ардæм æмæ йын фех- 
сыны тæрхон скодтой... 
Райсомы тезгъойы рæстæджы мæ хъус дардтон 
ахст адæмы хъæлæбамæ æмæ дзы кæйдæрты ба- 
зыдтон сæ хъæлæсæй. Мæ рудзынджы хуынкъ уыд 
тезгъогæнæн кæрты ’рдæм. Тезгъогæнæн кæрты 
æндæр надзиратель лæууыд. Мидæггаг-иу уымæ 
рауагъта æфсæнкау дуарæй ахæстæтты нымадæй 
æмæ та-иу дуар сæхгæдта. Стæй та-иу сæ нымадæй 
æрбауагъта кæртæй мидæмæ. Мæнæн мæ тезгъойы 
рад æппæты фæстæ уыд æмæ кæртмæ куы ра- 
хызтæн, уæд та мæ æддаг надзиратель дæр дисгæ- 
нæгау фæрськ 
- А почему вам дали прогулку? 
- А почему должны были не дать? - фæрсын 
æй æз дæр мæстыдзæфæй, уымæн æмæ мæсты 
кæнын байдыдтон. 
Æмæ, дам, нæ зонын, марыны тæрхон кæмæн 
скæнынц, уыдон, дам, сыгъдæг уæлдæфмæ ракæ- 
ныны бар нæ вæййы. 
Раст зæгъын хъæуы, хъыг мын уыд, фæд-фæдыл 
мæ цалдæрæй "смертник" кæй схуыдтой, уый, фæлæ 
æнæуи тæрсгæ нæ фæкодтон. Зыдтон, слест нæма 
фæцис, ахст адæм æгæр сбирæ сты, НКВД-йы агъуыс- 
ты нал цæуынц, æмæ уал мæн дæр æмæ бирæ 
кæйдæрты ардæм раластой. Хицæнæй мæ кæй ба- 
25 

кодтой, уый дæр, æвæццæгæн, уый фæдыл у, æмæ 
слестгæнæгмæ, чи зоны, стыр тæссаг фыдгæнæг 
кæсын, æмæ макæуыл æмбæлон, макæй уынон, 
кæннод та, иннæтæй хъауджыдæр ма кæддаер ахст 
кæй уыдтæн, уый фæдыл. 
Цы гæнæн ма ис! Мæхи ныссабыр кодтон æмæ 
барын райдыдтон мæ къуындæг одиночкæ мæ 
сæрдыгон туфлитæй: æртæ санчъехы æмæ ’рдæг - 
иуырдæм, æртæ санчъехы æмæ ’рдæг- фæстæмæ... 
Бон-изæрмæ фенхъæлмæ кастæн нæ бинонтæй 
искæй запискæмæ (передачæимæ-иу бинонтæ 
гæххæтты гæппæл æрбарвыстой, цы ’рбалæвæрд- 
той, уыдон номхыгъдимæ), фæлæ никуы æмæ ницы. 
Хæринаджы мæт мæ нæ уыд, дыминаг дæр ма мæм 
уыд цалдæр бонваг, фæлæ мæ фæндыд, бинонтæ, 
кæм дæн, уый куыд зыдтаиккой, афтæ. "Чи зоны, 
æрбацыдысты, фæлæ сын ам сæ передачæ нæ рай- 
стой æмæ фæстæмæ аздæхтыстьГ, - ахъуыды код- 
тон æмæ ахæстоны передачæйы бонмæ æнхъæлмæ 
кæсын байдыдтон. Бафарстон надзирателы æмæ 
мын загъта, дыууæ æви æртæ боны фæстæ уыдзæн, 
зæгъгæ. 
Æмæ мæнæ ’рцыд уыцы бон дæр. Æвæццæгæн, 
цы уыдтæн, уымæй æппæтæй дæр хъустæ фес- 
тадтæн. Æнæуи дæр, иу адæймаг цы къамыры 
вæййы, уымæ æдде ныхас дзæбæх хъуысы, фæлæ 
æз, дуарæй æрбакæсæн хъуынкъ кæм ис, уырдыгæй 
нæ фезмæлыдтæн. Передачæтæ къамыртæм хас- 
той сылгоймаг кусджытæ. Æвæццæгæн, къамырты 
ног адæм бирæ уыд æмæ уый тыххæй, æви сæм 
нывыл фæтк æвæрд нæма уыд æмæ уымæн афтæ - 
фæлæ передачæхæсджытæ афтæ кодтой: дуарæй- 
иу бадзырдтой, ахæм лæг ис, зæгъгæ. Кæй мыггаг- 
26 

иу загътой, уый мæнмæ дзæбæх хъуыст. Гъе æмæ 
уæлæ тигъыл мемæ чи уыд, уыдоны мыггæгтæ дæр 
фехъуыстон, фæлæ мæхимæ дзурæг нæй æмæ нæй. 
Фесты сæ куыст передачæхæсджытæ. Абон ницæ- 
мæуал æнхъæлмæ кæсын. Æмæ та хъуыдытæ 
кæнын, кæд, мыййаг, уæллæгтæй афтæ дзырд ис, 
цæмæй мæнмæ передачæ уагъд ма цæуа, кæд мæ 
иунæгæй дæр уымæн бакодтой... 
Æхсæвы обход куы уыд - æппæт ахæстоны або- 
ны радгæс къамыртыл фæзилы - уæд æй бафар- 
стон, зæгъын, зæгъут-ма, мæнмæ передачæ нæ уа- 
дзыны дзырд ис, æви куыд? (Я лишен права полу- 
чать передачи?) "Нæй ахæм дзырд!" - цæхгæрæй 
загъта дежурнæ, æмæ мæн дæр бауырныдта, уымæн 
æмæ абон мæ фыццаг передачæйы бон у, æмæ пе- 
редачæ исджытæн хъуамæ ай загътаид, мæнонтæ 
куыд нæ райсой, афтæ. 
Æмæ та ног хъуыдытæ. Кæд, мыййаг, нæ хæстæ- 
джытæй исчи фæзиан æмæ ацы бонты мæныл не 
сты... Кæд бинонтæй исчи тарф рынчын фæцис. 
Æнхъæлмæ та кæсын передачæйы бонмæ. Æмæ 
та уæддæр ницы. Корпусы начальник æрбацыд мæ 
къамырмæ, æмæ та уый дæр бафарстон, передачæ 
мæм ма уадзыны тыххæй йæм исты дзырд ис æви 
нæ? Æмæ та уый дæр цæхгæрæй загъта, нæй, 
зæгъгæ. Тæрхонгонд кæмæн ис, уыцы ахстыты кор- 
пусы чи бады (корпус осужденных), уыдонæй 
алкæмæ дæр уадзынц передачæ. Кæд ацы корпусы 
искæмæн нæй уыцы бар, уæд æй корпусы началь- 
никæй раздæр чи хъуамæ зона? Æмæ та бафар- 
стон ноджыдæр, зæгъын, кæд мын æй хъæр нæ 
кæнут. Уæддæр та уыцы дзуапш ахæм дзырд куы 
уаид, уæд æй æз зонин, фæлæ ахæмæй ницы ис. 
27 

Уæд та мæм фæрсынмæ куы фæсидиккой! Фæлæ 
уый дæр нæй. Бонтæ цæуынц. Æртæ къахдзæфы 
æмæ ’рдæг иуырдæм, æртæ къахдзæфы æмæ ’рдæг 
иннæрдæм. Æрæгвæззæг. Уазал. Цармæ ’ввахс 
æнæавг рудзынг. Бон ма рацу-бацу кæнын, фæлæ 
æхсæв, æхсæЫ Мæ хъисын хъæццул сасирæй уæл- 
дай нæу. Мæ пинджак дæр ма ныккæнын мæ уæлæ, 
фæлæ уый дæр ницы, мæ гæргг-гæртт цæуы. Мæ 
риу ма мæ комы тæфæй бахъарм вæййы, фæлæ 
иннæ буар уазалæй дыз-дыз кæны. Бынтон ахæ- 
сты та мæ мокрицæтæ скодтой. Боныгон ма бирæ 
нæ вæййынц, фæлæ æхсæвыгон цас свæййынц, цас! 
Хъæццул тарцъæх адары. Бырынц æмæ бырынц 
хъæццулыл æдде-мидæгæй, къулыл, цыма мæ сын- 
тæджы бынæй мокрицæты зæй цæуы, уыйау. Сæ 
ас хуымæтæджы бындзы йас, тъæпæн, бынырдыгæй 
иууылдæр къæхтæ. Æмæ уыцы æнæнымæц бирæ 
къæхтæй сындæггай куы фæцæйбыры, йæ даргъ 
сыкъатæй фæндаг сгаргæ, уæд ма уымæй æлгъагдæр 
цæмæ бакæсдзæн лæг! Гом буармæ кæм баирвæ- 
зынц, уым æй хъуамæ фелхыскъ кæной, фæлæ цыма 
тугцъир не сты. 
Гъемæ та рабадын хуыссæны æмæ сæ згъалын 
мæ уæлейæ, къулыл быргæ кæй фенын, уыдон та 
цъист кæнын. Ницы сæ ис, чъизи доны æртахы 
хуызæн стъæлф ма аззайы къулыл. 
Боныгон ма уæддæр адæймаг куы цæмæ фæком- 
коммæ вæййы, куы цæмæ. Мæ къамыры баком- 
коммæ сылгоймæгты къамыр. Райсомæй изæрмæ 
хойынц дуар æмæ курынц надзирателæй, цæмæй 
сæ уæлдай хатт ауадза уазæгдонмæ сæ хæцъилтæ 
ныхсынмæ. Иуæй-иу надзирательтæ сæ ауадзынц, 
фæлæ дзы ахæмтæ ис, æмæ сæ хъуыды дæр нæ 
28 

кæнынц. Æмæ та уæд æлгъыст. Ахæм æвзæр æвзагæй 
дзурынц нæлгоймагмæ, æмæ базары дæр æмæ цы- 
фæнды æндæр ран дæр никуыма фехъуыстон уый 
хуызæн. 
Къамырты радыгай уадзынц тезгъо кæнынмæ. 
Уынгæ сæ нæ кæнын, фæлæ цал сты, уымæн баны- 
майæн ис Мæ къамыры акомкоммæ куы ’рбази- 
лынц, уæд ма къулыл фæзынынц сæ аууæттæ. Кæм 
25, кæм та 35. Тæхудиаг не сты! Суанг ма тезгъо- 
гæнæн кæрты дæр не ’нцайынц сæ ныхасæй. 
Мæ фарсмæ, лæгмар цы къамыры бадт, уыр- 
дыгæй йæ уынæргъын нал хъуысы. Æвæццæгæн æй 
акодтой. 
Иу бон къамыртыл разылд æппæт ахæстоны 
начальник. Мæнмæ дæр æрбацыд. Уый дæр та ба- 
фарстонс передачæ исыны бар мын ис æви нæй? 
Æмæ та уый дæр загъта: "Ис! Куы нæ дын уаид, 
уæд дын æй загътаиккам". 
Мæ хæдонæн йæ хуыз æрвхуыз у, сау хæххытæ 
дзы уæлейæ дæлæмæ. Суазалы адæргæй йæ æхсæвы- 
гон дæр нæ раласын æмæ афтæ счъизи, æмæ йæ 
сау хæххытæ тынг бæрæг нал дарынц, æмхуызон 
сау сси. Мæ цæсгом æй равдисын нал хъæцы, фæлæ 
æндæр цы скæнон! 
Мæ тамакотæ раджы фесты дымд, фæлæ кæцæй 
æрхæссон дыминаг? Тезгъогæнæн кæртмæ 
æддæрдыгæй рудзынггонд ис æмæ уым вæййы ла- 
рек: тамакотæ, спичкæтæ, сæкæр æмæ æндæр 
ахæмтæ, фæлæ æз цæмæй балхæнон? 
Иу изæр мæ дежурный бафарста, тамако дзы 
куы куырдтон, уæд: 
- Ардæм дæ куы *рбаластой, уæд, ау, дæ дзып- 
пы сом дæр нæ уыд? 
29 

- Иу нæ, фæлæ ма мæм 6 сомы дæр уыд, фæлæ 
уыдон цы пайда сты? 
- Æмæ дын цы фесты? 
- Куы мæ æрбаластой ардæм, уæд мын сæ де- 
журный айста.. 
- Квитанци дын радта? 
-Нæ. 
- Цæуылнæ? 
- Нæ зонын... 
- Кæцы бон уыд? 
Куы йын загътон, кæцы бон уыд, уый, уæд мын 
загъта, хъуыддаг сбæрæг кæндзынæн, зæгъгæ. 
Йæ рад та куы ’рцыди 3-4 боны фæстæ, уæд 
мын загъта, зæгъгæ, куыд базыдта, афтæмæй уыцы 
бон дежурный уыд Постовой, фæлæ ныртæккæ ам 
нæма ис, къуырийы фæстæ та кусдзæн. 
Æвæццæгæн, ацы лæг хабар бахæццæ кодта кор- 
пусы начальникмæ дæр. 
- Квитанцæ дæуæн нæ радтой де ’хцайы тыххæй? - 
фæрсы мæ уый. 
-0. 
- Чи уыд? Постовой 
-О. 
- Æмæ йæ цæмæй зоныс, Постовой уыд, уый* 
Зæгъын, уæдæ ’ндæр чи уыд? Уый мæ уагъта 
мидæмæ... 
Æрæджиау бамбæрстам кæрæдзийы. Рацæй-ра- 
бон æмæ, мæнæн квитанцæ чи нæ радта, "прини- 
мать" мæ чи кодта, уымæн "Постовой" йæ мыггаг 
у. Къуырийы фæстæ мын æрбахастой квитанцæ 
æхсæз сомæн. Цæй æхца сты, фæлæ махоркæ 
æлхæнынæн иу-дыууæ мæйваг сты. 
Ныронгау алы передачæйы бонмæ дæр æнхъæлмæ 
30 

кæсын. Кæд бинонтæй исты бæрæг уаид, фæлæ та 
никуы æмæ ницы. Нырæй размæ, дымынмæ 
зæрдæхсайгæ-иу бинонты мæт иуцасдæр фæкуынæг, 
фæлæ та ныр цæстыфæныкъуылдмæ дæр нал хицæн 
кæны сæрæй. 
"Зынг^ зæгъынæй ком нæ судзы... Кæд сыл исты 
зиан æрцыд, уæддæр... Ам, горæты, мæ хо æмæ 
мæ сиахс дæр бæргæ цæрынц. Ис ма дзы æндæр 
хæстæджытæ дæр. Уæдæ цы хъæуы цардтæн - 
Ногир - уым дæр хæстæджытæ ис, æрвадæй, мады 
’рвадæлтæй, æндæрæй... 
Уазæгдонмæ суткæ дыууæ хатты уагътой. Иу 
изæр ме ’ддаг хæдон фелвæстон, тагъд-тагъд æй 
ахуьглыдз кодтон кърантмæ (нæхи дæр уым æхсад- 
там) æмæ йæ нæ ныллæмæрстон, афтæмæй рахас- 
тон къамырмæ. Къамыры мæм уыд иу уæлдай алю- 
мин къус æмæ йæ уым баудæстон, сапонæй хорз 
байсæрдгæйæ. Йæ райсомы та йæ ахастон мемæ 
æмæ мæ цалынмæ надзиратель нæ ратардта, уæдмæ 
йæ анхъæвзтон къранты бын, ныллæмæрстон æй 
æмæ рацыдтæн къамырмæ. Кæм æй æрцауыгътаин, 
уый нæ уыд. Къулы сæрсты иу ран ссардтон зæгæлы 
бынаты хуынкъ, спичкæ дзы дыдагъæй бытъыстон 
æмæ уал æй уым æрцауыгътон. Сахаты ’рдæг ра- 
цыдаид, афтæ къамыры дуар фегом æмæ надзира- 
телы хъæр: аВниманиеР Æрбацыд хъахъхъæнджыты 
хистæр (начальник охраны) æмæ хæдон куы ауыд- 
та, уæд бæстæ йæ сæрыл систа, цыма уыцы спич- 
кæйы хуынкъыл фæцæйлыгъдтæн, уыйау. Хуыздæр 
гæнæн нал уыд æмæ хæдон скодтон мæ уæлæ, 
зæгъын, кæд афтæмæй тагъддæр ссур уаид. 
Надзиратель æрбалæвæрдта дзул. Иæ хæд фæстæ 
фыцгæ доа Бахордтон. Цыфæнды стонджы мын-иу 
31 

кæд уыд, уæддæр-иу мæ дзулы карст æдзухдæр 
æртæ дихы кодтон: аходæнæн, сихорæн, æхсæ- 
вæрæн. Куыддæриддæр мæ къæбæр хæрд фæцис, 
афтæ та надзиратель æрбадзырдта: "Дæхи барæвдз 
кæн фæрсынмæ!" (на допрос). Рæвдз та мæ цы рæвдз 
хъуыди, фæлæ хуылыдз хæдоны куыд ацæуон? 
Уазал у. Хæдон мын нæй, зæгъон, æмæ уый дæр 
куы ницы адава, стæй кæд тагъддæр фæуид уыцы 
æнæхайыры слест æмæ мæ кæд æппынкъаддæр ам 
иунæгæй нал дариккой æмæ, мæ бинонтæ цы фес- 
ты, уый дæр базонин. 
Топджын къанвой мæ фæстæ, афтæмæй ахæ- 
стонæй рараст стæм фистæгæй Бутырины уынджы 
тигъмæ. Трамвайы хидыл æмæ Базары уынгыл 
(ныртæккæ Дзанайы-фырты уынг) бахызтыстæм 
Ленины уынгмæ. Сæдæ метрæй фылдæр нал уыд 
нæ фатермæ, афтæ хæстæг æм бацыдыстæм, мæ 
цæстытæ ныйирд кодтон, кæд, мыййаг, искæй фе- 
нин нæ бинонтæй, кæнæ æндæр зонгæтæй, фæлæ 
нæй! 
Слестгæнæджы бафарстон, зæгъын, передачæ 
мæм цæуылнæ уадзут, æмæ та уый дæр йæхи 
дисгæнæг скодта, цыма ницы зоны æмæ ницы зыд- 
та, фæлæ бабæрæг кæндзæн, базондзæн... Равдыс- 
тон æм мæ хуылыдз хæдон дæр. Радзырдтон ын, 
абанайы мæхи куыд фæнайын, уый дæр. Иу-дыу- 
уæ къæртайы рауадзын дон мæхиуыл, иннæ рæстæг 
мæ мидæггаг хæдон æмæ хæлаф æхсынæн ба- 
хъæуы. Æмæ афтæмæй нæдæр над рауайы, нæдæр 
æхсад. 
Слестгæнæг мæ фарста Фæрниаты Къостайы 
тыххæй. Къостайы мæнæй цалдæр боны раздæр 
æрцахстой, Пятигорскмæ йæм цыдæр хъуыддагæн 
32 

фæсидтысты æмæ уым (уæд Крайцентр уым уыд). 
Æвæццæгæн æй сластой ардæм. 
Фæстæмæ мæ ахæстонмæ уæзласæн машинæйы 
гуыффæйы аластой. 
Фыдæнхъæл та фæдæн уыцы бонæй дæр мæ 
бинонтæй хабар базоныны хуызы. Слестгæнæджы 
бафæрсын, мæ бинонтæ ма ам сты, æви куыд у, 
зæгъгæ, мæ ныфс нæ бахастон. Хæрзаг ма зæгъа, 
зоны, йæ бинонтæ дæр куыд знаг сты советон хи- 
цауадæн, уый, æмæ сын тæрсы ахсынæй. 
Æмæ та баззадтæн мæ саумарой хъуыдытимæ. 
Æппæты фыццаг æмæ тынгдæр тарстæн мæ мадæн. 
Цыфæнды Хуыцауæн кувæг лæг æмæ дингæнæг дæр 
куы смæсты вæййы, уæд фелгъиты йæ дин дæр, йæ 
хуыцауы хайы дæр, æмæ зæдтæ æмæ дауджыты 
дæр. Мæ мадæн йæ иунæг хъæбулы æрцахстой æмæ, 
зæгъын, кæд йæ фырмæстæй алывыд фæкалдта ах- 
сджытæн дæр æмæ хицауадæн дæр. Кæд уыдæттæ 
бахæццæчындæуыд оргæнтæм... Нырыккон адæм 
базыдтой, кæм, цы æмæ куыд дзурын хъæуы, адæй- 
магæн йæ хъуыдытæй хъæрæй зæгъын кæмæн 
æмбæлы æмæ сæ æмбæхсын кæд хъæуы, уыдæттæ, 
сахуыр сыл сты, фæлæ зæронд адæм афтæтæ нæ 
зонынц. 
Кæмæйдæр ахæм хабар ракодтой уыцы рæстæ- 
джы, цыма Ногиры уыд. Лæг, дам, цæуылдæр 
фæдзурыныл ис йæ усимæ æмæ йыл фæхъæр код- 
та: 
- Банцай, дзæгъæл рæйд ма кæн радиойау! 
- Ма дзур, мæ фыдбылызтæ дæ хай! Исчи дæ 
фехъусдзæн æмæ хæдзархæлд кæнæм, - фæтарст 
ус. 
Фæлæ чидæр æцæг фехъуыста уыцы ныхас. 
2 Дзесты Куыдаæг 
33 

Лæджы æрцахстой. Тæрхон ын куы кодтой, уæд 
фæсидтысты усмæ дæр æвдисæны хуызы æмæ йæ 
бафарстой: 
- Дæ лæг дын æцæг загъта, ’дзæгъæл рæйд ма 
кæн радиойау"? 
- Загъта, загъта, уæ нывонд фæуон, æмæ йын 
цал хатты дзырдтон, зæгъын, ай куыйты рæстæг у 
æмæ дæ дзыхыл хæц, кæннод хæдзархæлд кæнæм... 
Ахæм æнæрхъуыды ныхас зæгъын æнхъæл нæ 
уыдтæн мæ мадæй, фæлæ уæддæр... Цы диссаг у! 
Мад йæ хъæбулæй фылдæр никæй фæуарзы, фæлæ 
сывæллонмæ куы рамæсты вæййы, уæд, "дæ бур 
рондз фæкал", "дæ мад дæ мæрдæй..." æмæ цы нæ 
фæзæгъы! 
Æрыгонæй ацыд мæ мад чындзы, куыд мын 
дзырдта, афтæмæй. Сывæллæттæ йын нæ цардыс- 
ты, æртæ сывæллоны йын амард. Мæныл дæр куы- 
дзы ном уымæн сæвæрдтой. Дæс æви иуæндæс азы 
ацард йæ лæгимæ, стæй идæдзæй баззад 1910 азы 
дæс æмæ ссæдзаздзыдæй сидзæргæс сси. Йæхи цард 
саразыныл йæ къух ауыгъта æмæ йæ амонд ны- 
вондæн æрхаста йæ фондзаздзыд лæппу æмæ дзидзи- 
дай чызгæн. Бинонтæ - мæ фыды фыды æмæ йе 
’фсымæры цæуæт- æгæр сбирæ стн дæс æмæ ссæдз 
удгоймаджы, æмæ куыдфæстæмæ рæстмæ нал фи- 
дыдтой. Зымæгон-иу цыдтæн, нæ хъæуы цы райди- 
ан æртæкъласон скъола уыд, уырдæм, сæрдыгон 
та куы уæлыгæс, куы фыййау, куы хъомгæс Фæлæ- 
иу скъоламæ цæуын афон куы ’рцыд, уæд загъд- 
замана; мад мæ скъоламæ æрвыста, бинонтæ та - 
фосы фæстæ, хæдзары куыстытæм. 
1920 азы Хуссар Иры адæмы сыстады заман нын 
нæ фос меньшевикты æфсад атардтой, нæ хæдзар 
34 

нын басыгътой, æмæ ралыгъдыстæм Цæгат Ирыс- 
тонмæ. Бинонтæ ныппырхытæ сты. Алчидæр 
йæхæдæг кодта амал йæхицæн. Афæдзы фæстæ 
бинонты иу хай фæстæмæ алыгъд Едысмæ, фæлæ 
уым дæр иумæ нал цардысты. Æз мæ мадимæ баз- 
задтæн ам, сылгоймæгтæй дæр ма чидæртæ, æмæ 
нæхæдæг амæлттæ кодтам, цы нæ бон уыд, уый. 
Лыгъды адæмæн Ногиры цæрæнуат куы радтой, 
уæд дзы мах дæр æрцардыстæм. Ног æрцæрæг адæм 
се ’ппæт дæр каукъул хæдзæртты цардысты, фæлæ 
махæн бæх дæр нæ уыд, стæй кусæг дæр, æмæ уал 
зæхх ныкъкъахтам ныккæндæн, йæ сæр ын хосæй 
бамбæрзтам æмæ уал уым ныббырыдыстæм. Дыууæ- 
æртæ азы фæстæ къахæй фезмæстам самандур æмæ 
схызтыстæм ныккæндæй. Дæс æмæ ссæдзæм азты 
цардыстæм горæты. Æз ныр службæгæнæг, хæдзар- 
дарæг, кæдæй-уæдæй. Гъе æмæ мадæн йæ уæззау 
уаргъæй иу цасдæр айсыны уавæрмæ куы ’рхæццæ 
стæм, уæд - марадз! - ахæстоны скуыси дæн. 
...Æппындæр нал цух кæны сæрæй уыцы мæт. 
Иу мисхалы бæрц дæр мæхи цард æмæ мæлæты 
хъуыды нал фæстиат кæны мæ сæры, фæлæ би- 
нонтæ... мад... Мæхинымæр гуым-гуым кæнын за- 
рыны хуызы, нымайын, цалынмæ нæ бафæллайын, 
уæдмæ, æрымысын æмæ фæлварын дзурыныл, су- 
анг райдайæн скъолайы фыццаг азæй нырмæ цы 
æмдзæвгæтæ ахуыр кодтон, уыдон, цæмæй 
фæиппæрд уон уыцы мæтæй, фæлæ мын не ’нты- 
сы. Хохы ма куы цардыстæм, уæд Къостайы "Ирон 
^^^^^1^" æнæкæсгæйæ дзурын зыдтон. Ныр мæ 
’рцардта уый. Къуыхцы кæнын байдыдтон, фæлæ 
та-иу æрымысыдтæн, кæм æрхæцыдтæн, уицы 
бынæттæ. 
35 

Афтæ хъизæмарæй цæуынц бонтæ æмæ къуы- 
ритæ. Куыдфæстæмæ мæ сæр куыддæр дзæгъæлтæ 
кæнын цыма райдыдта. 
Хохы ма куы цардыстæм, уæд мæ мад нæ хæдза- 
ры иннæ устытæй кусынмæ æвзыгъддæр æмæ тыхæй 
дæр тыхджындæр уыд. Æнæуи асæй ныллæг, фæлæ 
фидæрттæарæзт æмæ ныфсджын, уæндон. Иннæ 
устытæй, калмæй чи нæ тарст, ахæм нæ уыд, фæлæ- 
иу Джыгко куы федта калм, уæд æй æнæмаргæ нæ 
уагъта, кæд-иу ын хуынкъмæ нæ аирвæзт, уæд. 
Мæхицæн дæр рагæй нырмæ, зæххыл цыдæриддæр 
змæлæг ис, уыдонæй калмæй æнæуынондæр ницы 
ис 
Гъемæ мæ сæр куы разилы, мæ хъуыдытæ куы 
сæмтъеры вæййынц, уæд та фæкæс, æмæ уартæ 
къуымæй рабырынц кæлмытæ, куы иугæйттæй, куы 
цалдæрæй. Бирæ мæ нал фæхъæуы ныхъхъæр 
кæнынмæ, фæлæ ма мæ зонд уый дæр ахськ афтæ 
куы бакæнон иу-цалдæр хатты, уæд мæ баскъæр- 
дзысты æррадоны, æмæ уырдыгæй фæстæмæ 
фæндаг нал ис... Фæгæпп ласын æмæ куы 
хъæрдæрæй заргæ, куы рацу-бацу, фæлæ уыцы 
æртæ къахдзæфы, уыдонæй дæр сфæлмæцы адæй- 
маг. Фæлварын алцыдæр. Дæ иу къахыл слæуу, дæ 
цæстытæ бацъынд кæн æмæ афтæмæй нымай. Худæг 
мæм фæкаст уыцы ми. Кæсгæйæ лæг фæлæудзæн 
æртиссæдзы бæрц банымайынмæ, фæлæ цъындæй 
дæсы онг дæр нæ фæразын. Æви алкæмæн афтæ 
нæу? 
Ныхас дардыл цæуы, фæлæ ма уыцы уавæры 
иу-цалдæр къуырийы куы баззадаин, уæд ма 
æвыдæй аирвæзтаин, уый æнхъæл уæд дæр нæ 
уыдтæн æмæ ныр дæр нæ дæн. 
36 

ИРВÆЗЫНГÆНÆГ 
Æвæццæгæн, ирвæзынгæнæг ахæм адæймæгты 
æмæ дуæгты фæхонынц æмæ, раст мæ уавæры ’нгæс 
бæллæхы чи бахауы, уыдон уæлхъус чи ’рбалæууы 
æмæ сæ фыдбылызæй чи фервæзын кæны. 
Иу бон та мæ рауагътой тезгьо кæнынмæ (мæн- 
иу æппæты фæстæ уагътой, уый дзырдтон раздæр). 
Кæсын, æмæ æддаг хъахъхъæнæг бады астæуæй 
(под грибком), фæлæ ныронг чи уыд, уыдонæй ничи 
у. Æмæ чифæнды уæд, мæнæн та цы уæлдай у, 
фæлæ адæймаг иунæг куы вæййы, уæд алцыдæр 
фиппайы. Разылдтæн кæрты къуымты æмæ хусса- 
рырдæм куы ’рбазылдтæн, уæд та мæ каст скодтон 
хæхтæм. Дзæбæх зындысты сисы сæрты Мадхох 
(Столовая), Æраухох, Хъазыбеджы хох æмæ ма 
суанг Цмийы хох дæр. 
- Рагæй сæ нал федтай, цæмæ сæм кæсыс! - 
зæгъгæ, мæм сдзырдта хъахъхъæнæг фæлмæн 
хъæлæсæй, стæй фалæрдыгон, дзауаг æвзаджы 
здæхтæй. Æхсызгон мын уыд йæ ныхас. Цыма 
æвзæр лæг нæу. Иуæй - ирон, иннæмæй та, ахст 
адæмимæ дзурыны бар нæ уæвгæйæ, кæй сныхас 
кодта, уымæй зæгъæн ис формалон службист нæу. 
Æмæ, цæй-ма, бафæлварон... 
- Æндæр мæм никæцæй ницы зыны æмæ уæдæ 
цæмæ кæсон... - загътон ын æнкъардæй, æввахсдæр 
æм куы æрбазылдтæн, уæд. 
Йæ бадæн иу къуымы ’рдæм æввахсдæр уыд, æмæ 
та уыцырдæм куы ’рбазылдтæн, уæд æй бафарстон, 
зæгъын, дæ ныхас фалæрдыгон здæхт у æмæ кæцы 
комæй дæ? Æмæ, дам, ды та цæмæй зоныс уыцы 
кæмтты? Зæгъын, æз дæр уырдыгæй дæн. Хъуыды 
37 

кæнын: ныртæккæ тезгъойы рæстæг фæуыдзæн, 
фæлæ фæтагъддæр хъæуы, æмæ йæ фæрсын: 
- Бахатыр кæн, фæлæ кæмæй дæ? 
- Къæбултæй дæн... 
Мæ зæрдæ фæсæххæтт кодта. 
- Æмæ Ногиры Къæбултæй никæй зоныс? 
- Куыд нæ! Мæ фыды ’фсымæр Бетъре... 
- Уый æфсымæр та Сашæ, се ’рвадæлтæ: Карум, 
Никъала... - æмæ ранымадтон ногираг Къæбулты 
иууылдæр. Лæппу фæцымыдисдæр. 
- Фæлæуу-ма, æмæ сæ ды та цæмæй зоныс? - 
фæрсы мæ. 
- Бетъре мæ тæккæ сыхаг уыд, Ногиры ма куы 
цардыстæм, уæд, не ’хсæн ссæдз метрæй фылдæр 
нæ уыд. Никъалайæн йæ фыды ’фсымæры ус мæ 
фыды хо у, йæ лæппу Дзантемыримæ иумæ схъо- 
мыл стæм... Фæлæ Ногиры æрæджы никуы уыдтæ, 
куыд сты? 
- Дзæбæх сты, - загъта, йæ хуыз уæлдай нæ 
фæцис, афтæмæй. 
Ской йын кодтон, зæгъын, бинонтæй ардæм 
зынæг нæй æмæ сæм мæ зæрдæ ’хсайы, кæд сыл 
исты ’рцыд... Куыд мын загъта, афтæмæй къуыри 
раздæр уыд Ногиры æмæ ницы фехъуыста æвзæрæй. 
Прогулкæ фæцис, æмæ бацыдтæн къамырмæ. Мæ 
зæрдæмæ цыма кæцæйдæр туасы бырынчъы йас 
хуынкъæй рухс бакаст. Хъуыды кодтон: Къæбултæ 
нæ хæстæджытæ æмæ нæ сыхæгтæ сты. Исты æвир- 
хъау бæллæх куы ’рцыдаид, уæд æй уыдон æнæзон- 
гæ нæ уыдаиккой. 
Изæры, ахст адæмæн фых дон куы фæдæттынц, 
уыцы рæстæджы къамыры дуар байгом æмæ дын 
мæнæ Къæбулы-фырт. Ныр æдасдæрæй аныхас 
38 

кодтам. Рацæй-рабон æмæ йæ фыды кæстæр 
æфсымæр Сашæ ныртæккæ Ногиры нал, фæлæ го- 
рæты цæры. Уый та мын уæлдай æхсызгондæр уыд. 
Сашæйæн йæ ус дæр мæ хæстæггонд у - ме 
’мхæрæфырт (ацы хаттæй æхсызгондæр мæ никуы 
бахъуыдысты хæстæджытæ). Ныр æнцондæр ба- 
зонæн уыдзæн бинонты хабар. 
Хохы ма куы цардыстæм, уæд æгас Урстуалго- 
мы дæр нæ хъæуы дзуар Тыбаууациллайæ карздæр 
æмæ цытджындæр нæ уыд. Хуыцау дæр мæм уый 
цуры ницы каст. Уæвгæ, уый диссаг нæ уыд. Хуы- 
цау кæм ис, ацу æмæ йæ ды базон, фæлæ Тыбау- 
уацилла - нæ хъæуы тæккæ комкоммæ, хъугомы 
бæстастæу, æппынæдзух дæр нæ цæстыты раз. 
Цæмæ гæсгæ йæ æрбамысыдтæн? Тыбаууациллайæн 
дæр афтæ никуы балæгъстæ кодтон, ныртæккæ 
Къæбулы-фыртæн куыд ныллæгъстæ кодтон, 
цæмæй мын базона мæ бинонты хабар. Сæрæгас 
ма сты сæ фатеры æви нæ? Æндæр ницы. Мæ фыр- 
хатыдæй Къæбулы-фырт йæхæдæг фефсæрмы æмæ 
ма дзырдтæ "Хорз, хорз!" 
Ахæстоны кусджытæ суткæгай куыстой: иу 
суткæ - кусгæ, дыууæ боны - уæгъд. Къæбулы- 
фырт дæр хъуамæ æрбацыдаид æртыккаг бон. 
Дингæнæг æмæ уырнæг адæм Чырыстийы фæзындмæ 
афтæ æнæрхъæцæй не ’нхъæлмæ кастысты, æз 
Къæбулы-фыртмæ куыд æнхъæлмæ кастæн. 
Хæрз сындæг, хæрз æрæгмæ хылдысты уыцы 
æртæ боны. Фæлæ мын ныридæгæн дæр цыма чы- 
сыл фенцондæр. Ау! Къæбулы-фырт Ногиры вæййы, 
ам горæты та Сашæмæ алы бон дæр, æмæ исты 
æвзæр хабар уæвгæйæ куыд ницы базыдтаид? 
Гъе, æмæ фесты уыцы æртæ боны дæр. Рацыдтæн 
39 

тезгъойы, æмæ мæм Къæбулы-фырт бахудт. "Уый 
уал хорзы нысан у", - ахъуыды кодтон мæхинымæр. 
Хæстæг æм куы ’рбазылдтæн, уæд мæ афарста: 
- Æгæр не сфæлмæцыдтæ иунæгæй? 
Зæгъын, уымæн бæргæ фæразын, бинонтæй ма 
исты хабар куы фехъусин æмæ дзæбæх куы уаик- 
кой, уæд... 
- Уыдонæн та цæмæй тæрсыс!.. - Куыд райдыд- 
та, афтæ, кæрты дæллаг хай цы надзирателы бæрны 
уыд (цæвиттон, корпус дыууæ хайы уыд: уæллаг 
æмæ дæллаг. Æз уæлладжы уыдтæн), уый ракаст 
дуарæй æмæ æрбадзырдта: 
- Кабулов, почему ты разговариваешь с заклю- 
ченным? 
- Ладно, ладно! Занимайся своим делом! - 
зæгъгæ, йын тызмæг дзуапп радта Къæбулы-фырт. 
Уый баздæхт мидæмæ. Æз фæтарстæн. Лæг мæн 
тыххæй масты куы бахауа, уæд мардæрцыд нæу! 
Стæй нырма бинонты хабарæй дæр куы ницы бæрæг 
базыдтон... Мæхи ныхъхъус кодтон, фæлæ та 
Къæбулы-фырты комкоммæ куы ’рбахæццæ дæн, 
уæд та йæхæдæг райдыдта мемæ ныхас кæнын. Æмæ 
та рагæпп ласта надзиратель 
- Кабулов, смотри, я тебя предупреждал... 
- Иди ты... - зæгъгæ, Къæбулы-фырт фæхъæр 
кодта æмæ ралгъыста лæджы. Уый дæр æртхъирæн- 
тæгæнгæ фæстæмæ бабырыд. 
Мæ уд мæ къæхты бынæй агæпп ласта. Мæхицæн 
та ма цæмæй тарстæн! Фæлæ мæ аххосæй бабын 
лæг! Ныр та дыккаг мардæрцыд... Афтæ стыхстæн 
æмæ, цæугæ кодтон æви мæ мидбынаты зилдух 
кодтон, уый дæр нал æвзæрстон. Къæбулы-фырт 
та мæм цыдæр сдзырдта Иу уысм æм фæкомкоммæ 
40 

дæн æмæ... диссаг! Цыма ницы ’рцыд, афтæ бады, 
йæ цæсгомыл мæты кæнæ масты фæд никæцæй 
зыны. Æз тæрсын, мыййаг та уыцы фырнымд æмæ 
цырддзаст надзиратель куы ракæса... Нæхи къæли- 
доры цы надзиратель уыд - иу ацæргæ, ныллæг 
уæздан лæг - уый радзырдта, ракæн æй, зæгъгæ, 
æмæ æфсæн дуар байгом кодта, йæхæдæг баздæхт 
фæстæмæ къæлидормæ. 
Къæбулы-фырт мын мæ пинджачы роны фæцав- 
та йæ дзулы паек, æмæ бацыдтæн къамырмæ. Гъе, 
фæлæ та мæты бахаудтæн. Уыцы лæг, мыййаг, 
дзырд куы бахæсса уæлдæр хицаумæ... Уыдон æй 
мæ слестгæнæгæн куы фехъусын кæной, уымæ стыр 
зæрдæхсайгæйæ цыдæр куы фæкæса (дзæгъæлы мæ 
нæ батардта иунæгæй, хъуамæ макæуыл æмбæлон), 
уæд афтæмæй мæ хæрзгæнæг мæн тыххæй фыдбы- 
лызы куы бахауа... Æмæ та цыфыддæр хъуыдытæ 
сæры ныццæнд сты. Фæлæ уыйбæрц бирæ нæ аха- 
стой. "Дондæттын афон" куы ахицæн, уæд надзи- 
ратель дуар бакодта æмæ Къæбулы-фырты мæ 
къæсæргæрон фæуагъта, йæхæдæг атагъд кодта 
къæлидоры æддаг кæронмæ. Бинонты мæт та мæ 
куыд нæ уыд, фæлæ мыл мæ хæрзгæнæгæн йæхи 
мæт фæтых ис, æмæ йæ бафарстон, зæгъын, 
æрдæбон дын афтæ чи дзырдта, ахст лæгимæ ма 
ныхас кæ, уый дын исты фыдбылыз не скæндзæн? 
- Стахановæй зæгъыс? Æмæ уый йæхæдæг куыдз 
куы у... 
- Омæ йæ мардæрцыд дæр уый у, æмæ æвзæр 
лæг кæй у... 
- Æппындæр дзы нæ тæрсын. Кæд мыл рапорт 
ныффысса, уæд, цы зæгъын хъæуы, уый нæ базон- 
дзынæн?! 
41 

Куыд æм кæсын, афтæмæй йæ хъуыдыйы кæрон 
дæр нæй тæрсын. Æмæ мын мæ бинонты хабæрттæ 
кæнынмæ фæцис Æппæты фыццаг уал уый, æмæ 
се ’ппæт дæр сæрæгас æмæ æнæниз кæй сты стырæй, 
чысылæй. 
Айразмæ, дежурствæйæ куы ацыд, уæд ныццыд, 
ам ын горæты цы фыды ’фсымæр цæры, уыдонмæ. 
Уым рахабар кодта, æз цытæ бафæдзæхстон, 
уыдæттæ. Йæ чындз ссыд махмæ æмæ радзырдта 
мæ бинонтæн мæ хабæрттæ. Стæй мæ мады акодта 
сæхимæ æмæ уым Къæбулы-фыртæн йæхи дзыхæй 
фехъуыста, кæм дæн æмæ куыд дæн, уый. Уыдон 
дæр куыд нæ мæт кодтаиккой. Сæ зонгæ ахст лæгты 
бинонтимæ æмбæлдысты ахæстоны æмæ уыдоны 
уонтæм уагътой передачæ, мæнмæ та нæ. Цæмæн? 
Æвæццæгæн, мæ хъуыддаг карздæр æмæ тæссагдæр 
у... Æнæ афтæ хъуыдытæгæнгæ нæ уыдаиккой. 
Мæ къæхты бынæй арф ныуулæфыдтæн. Мæ ран 
æмæ мæ мæ дзабыртæ, чи фегæмттæ, уыцы сæрды- 
гон туфлитæ куы нæ фæурæдтаиккой, уæд, чи зоны, 
кафгæ дæр скодтаин фыр цинæй... Æртæ хатты 
ахст фæдæн, æртæ хатты суæгъд дæн, фæлæ уæды 
хуызæн æхсызгондзинад никуыма банкъардтон. 
Уыцы минут мын исчи куы загътаид, æз дæуæй 
амондджындæр дæн, уæд мæ^ æвæццæгæн, нæ бауыр- 
ныдтаид. Ныр та ма йæ цы зонын хъуыд: передачæ 
мæм нæ уадзынц, стæй йæ Къæбулы-фырт дæр загъ- 
та, нæ сын исынц сæ передачæ, зæгъгæ. 
Цыбыр ныхасæй, фервæзтæн нæ, фæлæ цыма 
ногæй райгуырдтæн. Æмæ мын уыцы хорздзинад 
бакодта Къæбулты Джицойы фырт Елиоз. 
Дыууæ къуырийы бæрц ма фæцис Елиоз уым 
ахæстоны, стæй йæ æндæр кæдæмдæр аивтой. 
42 

Фæстæдæр куыд базыдтон, афтæмæй йæ бынду- 
рон куыст уыд, НКВД-йæн цы ’фсæддон хæйттæ 
вæййы, уыдоны, æмæ йæ ахæстонмæ рæстæгмæ 
раивтой, дисциплинарон æфхæрды хуызы. Фæлæ 
цалынмæ уым уыд, уæдмæ йæ службæйы паек алы- 
хатт дæр мæнæн лæвæрдта. 
Мæ фарсмæ цы иулæгуат къамыр ис, лæгмар кæм 
бадт, уырдыгæй мæм хъуысы дыууæ лæджы дзурын. 
Уыдон дæр, æвæццæгæн, мæ хуызæттæ сты. Марыны 
тæрхон кæмæн вæййы, ахæмты дыгæйттæй нæ фæда- 
рынц. Мæ хъус къулыл сæвæрын, кæд сæ сæ 
хъæлæсæй базонин, зæгъгæ, фæлæ ницы æвзарын, 
сæ гуым-гуымæй фæстæмæ сын сæ ныхас дæр нæ 
иртасын. 0, фæлæ ныр иугæр бинонты мæт мæ сæрæй 
фæлыгъд уæд мын амал фæцис æндæр хъуыддæгтæм 
мæ хъус дарынæн æмæ сæ хъуамæ фенон исты 
амалæй. Тезгъомæ сæ куы рацæйкодтой, уæд къа- 
мыры цæстыл (глазок) мæ хъус сæвæрдтон, кæд 
сæм æввахсдæрæй байхъусин, æмæ мæм æцæгдæр 
сæ иуы хъæлæс зонгæйы хуызæн фæкаст. Кæртмæ 
куы рацыдысты, уæд мæ рудзынджы тæккæ бынмæ 
бацыдтæн. Ныхæстæгæнгæ тезгъо кæнынц. Тезгъо, 
æвæдза, раст ныхас нæу, тезгъо сæрибар адæймаг 
фæкæны, йæ зæрдæйы дзæбæхæн, фæлæ йæ æндæр 
цы схуындæуа! Нæ фыдæлтæм ахæстоны прогул- 
кæйы æмнысан дзырд нæ уыд æмæ сæ хъæугæ дæр 
ницæмæн кодта. 
Рудзынгæй кæртмæ акæсынæн ницы амал ис, 
æгæр уæлиау кæй у, уый тыххæй, лæг цæуыл слæу- 
уыдаид, уый дæр нæй. Мæ хъус дардтон надзира- 
тельмæ, æмæ уый къæлидоры фаллаг кæронмæ куы 
бацыд (йæ къæхты хъæрмæ гæсгæ), уæд сынтæджы 
къахыл слæууыдтæн æмæ гæпгæнæгау мæ сæр сивæз- 
43 

тон æддаемæ акæсынмæ. Иу цæстыфæныкъуылдмæ 
ауыдтон кæрты дыууæ тезгъогæнæджы æмæ дзы 
иуы базыдтон: Сихъоты Алыксандр. Кæддæр 
"Рæстдзинад"-ы редакцийы иумæ куыстам æмæ йæ 
хорз зонын. Ацы фæстаг азты куыста Садоны 
æрзæткъахæны, индзылер-геолоджы бынаты. 
Æвæццæгæн мæ уый дæр базыдта æмæ ныр алы 
бон дæр æхситтæй зарæм кæрæдзимæ: иу къуплет 
уый ахситт кæны "Сидзæргæс"-æй, иннæ та æз, куы 
та сабыр хъæлæсæй дæр базарæм. 
Мокрицæтæ зынгæ фæкъаддаер сты. Æнæуи дæр, 
цыма мын ныр афтæ æнæуынон нал сты. Цæгъдгæ 
дæр сæ бирæ фæкодтон, фæлæ сынтæджы бын кæй 
схус кодтон, æвæццæгæн, уый тыххæй фæкъаддæр 
сты. Æниу уыдон дæр кæд æлгъаг уыдысты æмæ сты, 
уæддæр ахæсты иунæгæй бадæг лæджы æнæкæрон 
бирæ рæстæгæй иуцасдæр хардз кодтой. Кæимæ 
аныхас кæнай, уый нæй, чиныг кæсынмæ нæй, 
тæфтыл дæр æй нæ уадзынц, къухæй, армæй ар- 
хайын дæр ницæмæй ис. Фыдæлгъыст паддзахы 
заманы ахст адæмæн фадат уыди ахæстоны фыс- 
сынæн дæр, наукон куыст кæнынæн дæр. Мæнмæ 
та гæххæтт æмæ фыссæндзаума нæ, фæлæ папиро- 
сты муштуктæ дæр не ’рбауагътой. Гъе, æмæ та 
æртæ къахдзæфы æмæ ’рдæг - иуырдæм, æртæ 
къахдзæфы æмæ ’рдæг - фæстæмæ цоппай кæнын 
æмæ хатгай мæ сæр дæр разилы. 
Мæ зæрдыл æрлæууыд, хохы ма куы цардыстæм 
(20-æм азы размæ), уæд чызджытæ тыччыйæ куыд 
хъазыдысты, уый. Цæугæ доны былты-иу фæзыл- 
дысты æмæ фæцагуырдтой уырзыйас тымбыл 
дуртæ - тыччытæ. Нымæты гæппæл æрæвæрдтой 
зæххыл æмæ йæ алыварс æрбадтысты чызджытæ, 
44 

12-16 азы кæуыл цыдаид, ахæмтæ (чындздзон дзау- 
ма чи цæттæ кодта, уыцы кары чызджыты-иу тыч- 
чыйæ хъазынмæ тьшг нал æвдæлд). Хъазыдысты 
радыгай. Тыччытæ - фонда Бæрæг фæтк уыди хъа- 
зынæн. Фæткæвæрд-иу фæд-фæдыл æнæкъуыхцыйæ 
чи сæххæст кодта, уый - рамбулæг. Ныр дæр ма 
мæ цæстытыл уайы - чызджытæй ахæм дæснытæ 
уыд, æмæ йын йæ хъазтмæ адæймаг кæсынæй не 
’фсæст. Хатгай-иу лæгмæ афтæ фæкаст, цыма уыцы 
тымбыл дуртæ нымæты гæппæлмæ нал хæццæ 
кæнынц, къухы алыварс ленк кæнынц уæлдæфы, 
æрмæст ма кæрæдзийыл æмбæлгæйæ сæ къæрцц- 
къæрцц ссæуъ^ афтæмæй сæ иутæ дæлæмæ хауынц 
иннæтæ уæлæмæ тæхынц, куы та цæстыфæны- 
къуылдмæ февзæрынц чызджы армы дзыхъхъы. 
Æз ахæм дуртæ кæцæй ссардтаин, фæлæ дзулы 
фæлмæнæй сарæзтон тыччытæ, схус сæ кодтон. 
Асæй, куыд æмбæлы, афтæ, æцæг æгæр рог уыды- 
сты. Æмæ райдыдтон æз дæр фæлварын - куы тыч- 
чыйæ хъазын, куы та фæзмыдтон, кæддæр цирчы 
цы жонглерты федтон, уыдон. Фыццаг бонты мын 
сæ иу дæр нæ рæстмæ кодта, фæлæ куыдфæстæмæ 
мæ "дæсныйад" рæзы^ уæдæ цы! Цыдæриддæр уыд, 
уæддæр рæстæг тынг бирæ хардз кодтой уыцы 
хъæзтытæ æмæ мæн æндæр ницы хъуыд уыцы уын- 
гæджы. 
Иу сæумæрайсом, хуыссæны нæма рабадтæн, 
афтæ мæ хъустыл ауадысты цæйдæр къæрццытæ. 
Хъæццулы бынæй ракастæн æмæ ма тыххæй бау- 
рæдтон мæ худын. Мæ тыччытæ-иу сынтæджы бын 
цемент пъолыл уыдысты. Иу фæныкхуыз чысыл 
мыст йæ раззаг къæхтæй фелвасы тыччы æмæ сгæпп 
ласы сынтæджы къахмæ, феуæгъд кæны тыччы 
45 

æмæ, уый куы рахауы æмæ пъолыл куы ратулы, 
уæд та мыст рагæпп кæны æмæ та æд тыччы ногæй 
схизы сынтæджы къахмæ. Мæхи ныхъхъус кодтон 
æмæ йæм кæсын. Къори раппары, йæ фæстæ рагæпп 
ласы, ацахсы йæ æмæ та ногæй схизы сынтæджы 
къахмæ. Нал сызмæлыдтæн, цалынмæ хъазынæй 
бафсæст æмæ ацыд, уæдмæ. Æнхъæлдтон, тыччы 
йемæ ахæсдзæн, фæлæ нæй, иннæ цыппар кæм 
уыдысты, уым æй нывæрдта æмæ ныууагъта. Нæ 
фæлæ, ууыл та цы æнæбары бон ис! Мæнæн æндæр 
хиирхæфсæн нæй, фæлæ уый сæрибар куы у, ау! 
Хуыздæр исты не ссардта? 
Иу бон прогулкæмæ куы рацæйкодтой рæбинаг 
къамыртæй иуы, уæд мæм къæлидорæй кæйдæр 
хъæр æрбайхъуысп 
- Цы фæдæ, Куыдзæг! 
Æвæццæгæн, цæугæ-цæуын æрбадзырдта. Афтæ 
æнæнхъæлæджы уыдис, æмæ йæм дзурын нал 
сфæрæзтон. Уæдмæ уыдон ахызтысты тезгъогæнæн 
кæртмæ. Тыххæй-фыдæй та сбырыдтæн мæ ру- 
дзынгмæ æмæ акастæн. Базыдтон æй ныр: Дзатти- 
аты Исакъо, ногираг, æмбискар лæг. Рагæй йæ зо- 
нын. Æмæ йæ æниу Ногиры чи нæ зыдта! Æна- 
хуыргонд хъæууон лæг, хъæлдзæг æмæ хъазаг. Ху- 
дынмæ та афтæ уыд, æмæ æз никæцы артисты фед- 
тон афтæ худгæ. Чи йæм хъуыста, уыдон-иу æм 
хатын байдыдтой: "Исакъо, дæ мæрдтыстæн, ахуд- 
ма та!" Кæмдæриддæр цы адæмы къорды ’хсæн 
уыдаид, уым худын æмæ хъæлдзæгдзинадæн бай- 
сысæн нæ уыд. Фæлæ йæ цымæ цæй фæдыл æрцах- 
стаиккой? "Адæмы знæгтæ" кæй хуыдтой, уыдонæй 
æнхъæл нæ уыдтæн. Кæд, мыййаг, искæимæ фæхыл, 
кæнæ æндæр ахæм исты. Ныр тезгъойæ куы ’рба- 
46 

цæйцæуы йæ къамырмæ, уæд та мидæмæкæсæн 
хуынкъ фегом кæны æмæ мæм æрбахъæр кæны. 
Цалдæр азы фæстæ мын рачындæуыд дыууæ 
хабары. Фыццаг хабар, куыд раиртæстон, афтæмæй 
раст нæ уыд. Дыккаджы кой арæхдæр кодтой æмæ 
уый уырнинагдæр у. Горæтæй æрвыст лæг, упол- 
номоченныйтæ кæй хуыдтой, ахæм - Дзоккаты Бах- 
тынджери - æмæ уый цур Исакъо, уæды онг куыд 
хъазæгой ныхæстæ кодта, афтæ та цыдæр худæ- 
джы ныхас загъта Сталинæй. Хъæууонтæ йын зыд- 
той йæ уаг æмæ йын йæ ныхæстæ ницæмæ дард- 
той, фæлæ Дзоккайы-фырт фехъусын кодта 
оргæнтæн, æмæ Исакъойы уайтагъд ацахстой. 
Мæ сыхæгтæй - Сихъоты Алыксандрæй - ны- 
хас нал хъуысы æмæ цымæ цы хабар у? Сæхимæ 
йæ ауагътой æви йæ уæлæмæ, тигъмæ акодтой? 
Уæдæ мын мæ "зардæн" дзуапп цæуылнæуал дæтты? 
Цымæ, мæгуыр, уый та цы ракодта? Сабыр лæг. 
Адæймагмæ комкоммæ бакæсын дæр æфсæрмы куы 
кодта! "Фысы комæй хал нæ раласдзæн", зæгъгæ, 
кæмæй фæзæгъынц, ахæм адæймаг. 
Мæ хъус дарын надзормæ. Кæройнаг къамыры 
кæй бадтæн, уый тыххæй мæм корпусмæ æрбахизæн 
æфсæн кулдуары хъæр дзæбæх хъуысти. Иу бон 
надзор ацыд æддæмæ æмæ мæм фехъуыст, дуар 
куыд сæхгæдта, уый. Иучысыл ма банхъæлмæ 
кастæн, стæй мæ сыхæгтæм къул бахостон æмæ 
хъæрæй бадзырдтон: "Алыксандр цы фæци?" 
"Акодтой йæ!" - зæгъгæ, мæм фехъуыст йе ’мбалы 
дзуапп. Уый мæхæдæг дæр хатыдтон, бæргæ, фæлæ 
куыд æмæ кæдæм? Æмæ мын уымæн та йе ’мбал 
дæр цы хъуамæ загътаид, цы зыдта йæхæдæг дæр? 
Рацыд цалдæр боны æмæ мын мæхи фæмидæг 
47 

кодтой Алыксандры бынаты. Баййæфтон дзы æмбис- 
кар лæджы. Æвæццæгæн, уымæн дæр уазал уыд. 
Бадти йæ палтойы. Рагæй чи ис ам, ахæм. Йæ зæронд 
палто алыхуызон хæцъилтæй афтæ арæх æмпъыз- 
тытæ у, æмæ ранæй-рæтты йæхи хуыз бæрæг нал 
дары. Йæхæдæг кæй фемпъызта, ахæм. 
Кæрæдзийæн бацамыдтам нæхи. Уый мын зыд- 
та мæ ном æмæ мæ мыггаг Алыксандры амындæй. 
Йæхæдæг - цыколайаг Татаонтæй Темыр, кæнæ 
йæ арæхдæр цы номæй хуыдтой сæхимæ - Цуцу. 
Стыр цымыдисаг у Татаоны-фырты хъуыддаг 
æмæ, æвæдза, радзурыны аккаг у, цы ма дзы хъуы- 
ды кæнын, уый. 
Сæхимæ Цыколайы скъола каст фæцис æви 
æххæст нæ, фæлæ иу лæппуимæ алыгъд Уæрæсемæ. 
Кæмдæр хъазахъхъы станицæйы фæцæйцæугæйæ 
сын хъазахъхъæгтæ сæ хъаматæ байстой, сæхи дæр 
сын рацæфтæ кодтой æмæ сæ батардтой сæ ата- 
манмæ. Сæ амондæн уым разынд ирон, мæздæггаг, 
булкъон. Уый сын раттын кодта сæ хъаматæ, стæй 
сæ бафарста: 
- Чи уæ ныццавта, уыдон ма базондзыстут? 
- Базондзыстæм! - загътой лæппутæ. 
Рæнхъæй ралæууын кодта, чи сæ æрцахста, 
уыдоны, æмæ та бафарста: 
- Чи сты мæнæ адонæй? 
Лæппутæ бацамыдтой дыууæ хъазахъхъаджы. 
Булкъон Темырмæ ехс радта æмæ дзурьк 
- Бацу æмæ сæм дзы ратт ахъаззаг! 
Стæй та йе ’мбалмæ. 
Хъазахъхъæгтæ æнцад лæууыдысты, лæппуты 
цæфтæм змæлгæ дæр нæ кодтой, æрмæст ма сæ 
цæстытæ тъæбæртт^тъæбæртт кодтой. 
48 

Хабар стыр диссаг нæу, фæлæ йæ уый тыххæй 
ракодтон, æмæ уыцы цау æрыгон лæппу йæ зæрдæйы 
арф нывæрдта, æмæ йæ цыма цæргæ-цæрæнбонтæм 
йæ цардæн фæндагамонæг скодта. Уыцы булкъон 
æм ахæм стырлæг, ахæм бæллиццаг лæг фæкаст, 
æмæ йæхинымæр загъта: "Уый хуызæн стыр нæ, 
фæлæ иу чысыл уый æнгæс лæг ысу, бирæ нæ, фæлæ 
иу азы бæрц, стæй амæл..." 
Иуцасдæр акуыста Уæрæсейы. Фæстæмæ сыз- 
дæхт нæхимæ. Цыма Амырыкмæ, Аляскæмæ дæр 
ахæццæ, афтæ уыд, фæлæ уый дзæбæх нал хъуыды 
кæнын. Фыццаг империалистон хæсты бахауд ирон 
полкъмæ. Фæд-фæдыл фесгуыхт цалдæр хатты, 
афицсры цин - хорунжий - æмæ Георгиевский 
кавалер сси æнахуыргонд уæвгæйæ, йæ риу крес- 
тытæй байдзаг. Æз, зæгъы, бакастæн хæсты æмæ 
федтон, йæ риуы æмбæрц хъæбатырæй размæ чи 
бырсы, уыдон дæр мæлынц æмæ, фæсвæд обозы 
æмæ хæринаггæнæгæй чи кусы, уыдон дæр мæлынц. 
Æмæ иугæр афтæ у, уæд фæлтау кадимæ, мæхицæн 
дæр æмæ мæ адæмæн дæр. Гъе æмæ йæхи аппæр- 
ста размæ. Хуымæтæджы нæ райста афицеры цин, 
уæлдайдæр та кавалеры ном. 
Фронт куы фехæлд, уæд ссыд Ирыстонмæ. Иуа- 
хæмы фæцæуы Елхотæй Цыколамæ, йæ пъагонтæ 
æмæ афицеры дарæс йæ уæлæ, афтæмæй. Змейкæйæ 
Елхоты ’хсæн баййæфта ахæм ныв: фæндагыл лæууы 
бричкæ, йæ цуры дыууæ хъазахъхъаджы ехсытæй 
нæмынц иу ирон фистæг лæджы. Æрурæдта бæх 
æмæ бафарста: 
- Цы хабар у? Цæуыл æй нæмут? 
- Не ’хца бричкæйæ ахаудтой æмæ нæ хæд 
фæстæ ай цыди æмæ нæ сæтты. 
49 

- Исты ссардтай, мыййаг? - фæрсы лæджы иро- 
нау. 
Уый, мæгуыр, фæрайдзаст, ирон афицер у, уый 
куы базыдта, уæд, яемæ ныссомы кодта: 
- Ницы ссардтон, уæд мæ бинонты хистæн ба- 
хъæуæнт, уæд емынæ фестæнт мæхицæн дæр æмæ 
мæ бинонтæн дæр. 
Уыцы карз сомытæ куыд зæрдиагæй кодта, стæй 
йæ цæсгомыл дæр куыд зынд йæ рæстдзинад, уымæ 
гæсгæ йыл Темыр баууæндыд. Бричкæйы ма цы ус 
бадт, уый рахизын кодта æмæ хъазахъхъæгтæн 
загъта: 
- Мæнæ бричкæйы цы хъæмп ис, уый-ма дзæ- 
бæхдæр фенут! 
Æрысгæрстой, æмæ æхцадон разынд хъæмпæй 
гуыффæйы фарсы æхсæн. Нæмджытæ хатыртæ ку- 
рынмæ фесты, фæлæ Темыр дзуры фæндаггон 
иронмæ: 
- Мæнæ дын ехс, æмæ дæ цал цæфы фæкодтой, 
алкæмæн дæр дзы уал дзæхсты фæлас 
- Дæ цæрæнбон бирæ, æгайтма мæ фервæзын 
кодтай, фæлæ мæм уымæй ма бахат, амардзысты 
мæ, - зæгъгæ, лæг нæ бакуымдта ехс айсын. 
- Гъе уæдæ фæндараст фæу! - зæгъгæ, Темыр 
йæхæдæг хафт-хафтæй ралæууыд нæмджытыл, 
стæй фæцагайдта йæ бæх. Йæ зæрдыл куыд нæ 
æрбалæууыдаид, раджы кæддаер йæхиуыл цы цау 
æрцыд, уый. 
Советон хицауад йæ зæрдæмæ ницы бæрæг 
фæцыд, фæлæ йæ ныхмæ дæр никуы тох кодта, 
афицертæн сæ фылдæр куыд кодтой, афтæ. НЭП-ы 
заманы æрбынæттон йæ райгуырæн хъæу Цыко- 
лайы æмæ йæ тых сарæзта хъæууон хæдзарады 
50 

куыстмæ. Хорз хæдзар сарæзта, хорз кусæндзау- 
ма, бæхтæ, бричкæ æмæ æндæртæй, стæй зæххы 
куыстæй афтæ рæвдз уыди, æмæ йын ссæдзæм азты 
кæддæр цыма преми дæр радтой (как примерному 
крестьянину). 
Коллективизацийы заман ын йæ хæдзар айстой, 
кулакыл æй банымадтой, æмæ хауæггаг фæцис 
йæхæдæг. 
Диссаг уый уыд, æмæ йæ хæрз æфсымæр Тасо 
советон хицауады фыццаг азтæй фæстæмæ ком- 
мунистон партийы уæнг уыд. 
Бирæ фæрахау-бахау кодта Цуцу Советон Цæди- 
сы алы рæтты: Фæскавказы, Астæуккаг Азийы, 
Лабæдоныл сызгъæрин кæм куыстой, уым. Цы бирæ 
ныхæстæ мын фæкодта, уыдонæй уæлдай тынгдæр 
мæ зæрдыл лæууы, фæсарæнмæ куыд алыгъд, уый. 
Уый уыд æртынæм азты. Темырæн ам цæрыны 
æмæ йæ къабæзтæ айвазыны фадат куы нæ уыди, 
уæд сфæнд кодта фæсарæнмæ алидзын. Фæндагæн 
равзæрста Туркменистан. Æвæццæгæн, развæлгъау 
базыдта, кæуылты хуыздæр æмæ æнцондæрæй 
ахизæн ис арæныл, уый. Поезд Ашхабадæй иудзæв- 
гар куы адард вæййы хуссарырдæм, уæд иу ран 
æфсæнвæндаг арæнмæ афтæ æввахс цæуы, æмæ 
дыууæ-æртæ километрæй фылдæр нæу. Æххæст 
нæма æрталынг, афтæ товарласæн поезд раст уыцы 
бынатмæ куы ныххæццæ, уæд Темыр бахъавыд æмæ, 
цы вагоны бадт, уый иу сурхидмæ (къанаугонды 
сæр) куы бахæццæ, уæд æргæпп кодта æмæ хиды 
бын абырыд, Уым фæхуыссыд, цалынмæ бынтондæр 
баталынг, уæдмæ. Гъе стæй уæд араст арæны ’рдæм. 
Ахызти арæнæй. Арæнхъахъхъæнджытæ йæ нæ ба- 
зыдтой. Æрмæст сæ куыйтæ срæйдтой, фæлæ сæм 
51 

афтæ дард уыди, æмæ йæ фæдыл нæ ралæбурдтой. 
Дзæвгар бацыд Ираны зæххыл. Ныр ын махонтæй 
нал уыд тас, æрмæст ма хъуыды кодта ууыл: кæдæм 
æмæ кæуылты цыдæуа. Баулæфыд иуцасдæр. Боны 
цъæхтæй та араст æмæ бахауд ирайнаг фыййæуттæм. 
Цалдæр ныхасы зыдта таджикагау æмæ сын бам- 
барын кодта, пысылмон лæг кæй у, дингæнæг æмæ 
Уæрæсейæ кæй æрбалыгъд, уый. Нæ йыл æууæн- 
дыдысты. Фыййæутты хистæртæ сæ кæстæртæн 
загътой, фенут-ма йæ, кæддæра æцæг, пысылмон 
нæлгоймæгтæ куыд вæййынц, уый дæр афтæ у, сунæт- 
гонд, зæгъгæ. Гæнæн нæ уыд, æмæ йæхи равдыста. 
Ныр сæ бауырныдта, пысылмон кæй у, уый, æмæ 
йæм сæ хъус дзæбæхдæр æрдардтой. Хæринагæй 
йæ срæвдз кодтой æмæ йын фæндаг бацамыдтой. 
Дыууæ æви æртæ бонмæ бахæццæ иу къаннæг горæт- 
гондмæ, арæнмæ æввахсдæр чи уыд, ахæммæ. Уын- 
джы фембæлд иу лæгыл æмæ йæ афарста, Теб- 
ризмæ куыд тагъддæр бахæццæ уæвæн ис. 
- Уырыссагау дзур, æз сомихаг дæн, - загъта 
фембæлæг, æмæ йын уæд Темыр дæр ныллæгъстæ 
кодта, цæмæй йын бацамона, куыд кæнын хъæуы, 
уый. Уый дæр нæ фæзивæг кодта амонынмæ, фæлæ 
Темыры хицæнæй куы фæуагъта, уымæй сахат дæр 
нæма рацыд, афтæ йæ Ираны арæнгæстæ ацах- 
стой. 
Куыд ын бамбарын кодтой, афтæмæй Советон 
Цæдис æмæ Ираны паддзахады ’хсæн ахæм ба- 
дзырд уыди, æмæ лыгъд адæмы фæстæмæ куыд 
лæвæрдтаиккой. Ома ардыгæй Иранмæ чи лидза, 
уыдон фæстæмæ нæхимæ лæвæрд куыд цæуой, 
Иранæй ардæм чи лидза, уыдон та фæстæмæ 
Иранмæ, афтæ. 
52 

Ракодтой йæ фæстæмæ арæнмæ. Æцæг ныр йæ 
фæндаг цыбырдæр уыд. Арæн уыд даргъ къуыл- 
дымтыл. Куы йæм æрбахæццæ сты, уæд тæккæ 
рагъыл фæсте ныххафт ластой лæджы, æмæ уадзыгæй 
ахауд змисыл. Куы ’рчъицыдта, уæд кæсы, æмæ йæ 
дзаумæттæ, хордзен - нал, налдæр йæ къахыдарæс 
Йæ цырыхъхъытæ дæр ын фелвæстой йæ къæхтæй, 
æмæ бæгъæмвадæй баззад. 
Уалынмæ йæ хъустыл ауадысты куыйты рæйын 
æмæ адæймæгты хъæр. Ныр та ма цæй лидзæнтæ 
уыди! Стæй кæдæм? Æмæ сæм уый дæр ныхъхъæр 
кодта. Схæццæ йæм сты. Скодтой йæ сæ заставæмæ. 
Стæй Ашхабады ахæстонмæ. Абадтис дзы цалдæр 
мæйы. Тæрхон ын чи кодта, уыдоны сæрдар кæд 
разынд йæ зонгæ лæг, æрыгонæй кæддæр Уæрæ- 
сейы кæимæ куыста, ахæм лæг. Гъе æмæ уый руа- 
джы аирвæзт, ахæстоны цы фæбадт, ууыл баззад 
йæ æфхæрд. 
Йе ’рцахсыны размæ куыста, "Лабазолото" цы 
трест хуыдтой, уым. Сæ мыздмæ сын лæвæрдтой 
(чи цас сызгъæрин радта, уымæ гæсгæ) цавæрдæр 
бонтæ*, торгсинæй** дзаума балхæныны тыххæй. 
Цуцу дæр райста дзаума æмæ сæ уæй кодта. 
Æрцахстой йæ спекуляцийы тыххæй. Цалынмæ 
йын уыцы хъуыддаг æвзæрстой, уæдмæ йыл чидæр 
бахаста ахæм ныхас, цыма басмачтимæ уыд, И6- 
рагим-бекы æфсады. Гъе, æмæ йæ хъуыддаг 
ныддæргъвæтин. 
* Б о н ьп уырыссагау — æхца райсæн, кæнæ та исты 
балхæнæн кæмæй уыд, ахæм зынаргъ гæххæтт. 
**Торгсин — ома торговый синдикат. Афтæ хуый- 
нынц зæронд гæххæттын æхцатæ дæр. 
53 

Фæцис фæззæг... Æрбалæууыд зымæг. Темырæн 
дæр йæ бирæ таурæгътæ фесты, йæ æвзонджы бон- 
ты, сыгоймæгты фæдыл куыд ауæдтытæ кодта, 
уыдон дæр ма радзырдта. Æмæ ныр бадæм нæ 
дыууæ дæр фылдæр хатт æгуыппæгæй, алчидæр йæ 
сынтæджы, къамыры фæйнæ фарс, алчидæр йæ 
саумарой хъуыдытимæ. 
Иу бон къамыры дуар фегом æмæ надзиратель, 
алы хатт куыд кодта, афтæ сабырæй нал, фæлæ йæ 
дзыхыдзаг ныхъхъæр кодта: 
- Внимание! 
Къамырмæ æрбахызт, уыцы рæстæджы проку- 
рор чи уыд (прокурор по делам НКВД), уый - 
Хъулаты Хъуыбады. 
- Æнæниз ут! (Здравствуйте!) 
- Æнæниз ут! 
- Истæмæй хъаст кæнут? (Жалобы есть?) 
- Кæнын... 
-Цы? 
- Закъон куыд амоны, афтæмæй ахст лæгæн 24 
сахатмæ йæ разы æрæвæрынц, цæмæй йæ зылын 
кæнынц, уый (предъявляют обвинение), фæуæд 72 
сахаты дæр. Æз та ам бадын цалдæр мæйы æмæ мын 
нырма нæма загътой, цы азым мæм хастæуы, уый... 
- Ныффыссут (Запишите), - зæгъгæ, фæдзырд- 
та фæстæмæ, йæ фæдыл цы бирæ свитæ æрбацыд, 
уыдонæй кæмæдæр (уыйбæрц уыдысты, æмæ нæ 
къамыры дæр нæ бацыдысты). - Æндæр ма? 
- Æндæр ма уый... Передачæ мын кæй нæ уа- 
дзынц, уый æмбарын, æниу цæй фæдыл у, уымæн 
ницы зонын. Фæлæ æхца райсæн нæй бинонтæй, 
цæмæй мын ахæстоны администраци мидæггаг 
хæлаф æмæ хæдон балхæна? 
54 

- Ныффыссут! - фæдзырдта та, фыссæндзау- 
маимæ чи лæууыд, уымæ, стæй та мæнмæ. - Æндæр 
ма? 
- Æндæр ницы... 
Фæцис се ’рбацыд ууыл. Ацыдысты. Хъуыбады- 
имæ рагæй зыдтам кæрæдзи, йе ’фсымæр Созы- 
рыхъоимæ та аспирантурæйы иумæ ахуыр кодтам. 
Рацыд та цалдæр боны æви къуырийы, чи ма 
сын цы зоны! Мит рауарыд фадхъулты онг, сæлæф 
мит. Иу бон та мæм æрбадзырдтой: 
- Дæ дзаумæттæ акæн æмæ цæугæ! 
- Кæдæм? 
- Дæлæ дежурнæмæ. 
Ницы мын кæнинаг уыд, мæ пинджак - мæ уæлæ. 
Ракодтой мæ дежурнæмæ. Бады ма дзы иу æндæр 
чидæр, æфсæддон дарæсы. Дежурнæ мæм дзурьп 
Ныртæккæ ацæудзынæ слестгæнæгмæ 
фæрсынмæ (на допрос). 
- Нæ ацæудзынæн, — сабырæй загътон æз. 
- Куыд нæ ацæудзынæ? - фесхъиудта дежурнæ. 
- Афтæ. 
- Цæмæн? 
- Мит рауарыд, æз та бæгъæмвад дæн æмæ 
уымæн! - æмæ равдыстон мæ туфлитæ. Сæ уæф- 
сытæй сæ уæлæ ницуал баззад. Уæвгæ уый цы дис- 
саг уыд? Цалдæр мæйы алы бон дæр 12—14 сахаты 
цемент пъолыл рацу-бацу кæн, уымæн цæй дзабыр 
лæууы? 
- Афтæ ма кæн, - дзуры мæм дежурнæ ивазгæ 
дзырдтæй æртхъирæнгæнæгау. - Ам ма дæ размæ 
дæр уыд ахæм ахст хицæуттæ æмæ уыдон дæр нæ 
куымдтой æнæ рог машинæ, фæлæ стæй афтæ сæпп 
кодтой, æмæ хуыздæр нæ хъæуы... 
55 

- Уыдон сæ хъалæй афтæ кодтой, фæлæ æз та 
бæгъæмвадæй нæ цæуын æмæ нæ ацæудзынæн... 
- Ацæудзынæ... 
- Мæ хурхыл мын кæд бæттæн бабæттат æмæ 
мæ афтæмæй ласат, æндæр иу къахдзæф дæр нæ 
акæндзынæн... 
- Гъы, куыд? Акæндзынæ йæ? - фæрсы дежурнæ 
канвойы хистæры. 
- Куыд æй акæндзынæн, куы нæ цæуа, уæд? - 
загъта уый. 
Дежурнæ смæсты æмæ мæ фæстæмæ къамыры 
смидæг кодта. 
Рацыдаид сахаты ’рдæг, афтæ та мæм æрбацы- 
дысты. 
- Рацу! 
- Кæдæм? 
- Дежурнæмæ. 
Мæхинымæр загътон, маргæ мæ куы кæной, 
уæддæр ацы туфлиты нæ ацæудзынæн... 
Фæлæ дзы бирæ радзур-бадзур нал бахъуыд. 
Уæле, тигъæй, æрæрвыстой уæзласæн машинæ æмæ 
мæ уый гуыффæйы аластой. Æз æнхъæлдтон, 
æвæццæгæн, ног истытæ æрымысыдысты, ныронг- 
иу нæм рагон хабæрттыл (1928 азы цаутыл) уыд 
ныхас, фæлæ дзы ахæмæй дæр ницы разынд. Гъе 
ууыл фæцис слест. Кæд ма йæм, уæлдæр цы дыууæ 
радзырды кой кодтон, уыдон бафтауой, æндæр дзы 
ногæй ницы ис. 
Фарст изæрмæ ахаста, æмæ мæхинымæр ныма- 
йын: афонмæ ахæстоны сихор лæвæрд фесты, æз 
æххормагæй баззадтæн... 
Канвой сæм нæ уыд æви æвдæлон машинæ, æви 
æгæр байрæджы - ахæстонмæ мæ нал акодтой, 
56 

фæлæ сæхимæ, кæрты æртыккаг уæладзыджы цы 
стыр къамыр уыд, уырдæм. Къæсæрæй куы фæмидæг 
дæн, уæд фæстæмæ фæзылдтæн, чи мæ æрбакодта, 
уымæ, æмæ йæ бафарстон, хæринаджы хъуыддаг 
куыд у, зæгъгæ. Уый фæдзырдта, къамыры чи бадт, 
иу ахæм æрыгон лæппумæ, æмæ йæ бафарста, исты 
йæм ис хæринаг, зæгъгæ. 
- Ис, - загъта уый. 
- Уæдæ бахæрын кæн мæнæ амæн, стæй уæд 
райсдзынæ. 
Фæдис кодтон, ахст лæгæн куыд хионы ныхæстæ 
кæны æмæ, кæимæ дзырдта, уымæ бакастæн. 
Æвзонг лæппу. Йæ уæлæ æфсæддон дарæс, æцæг 
æнæ ронæй. Мæ цæст ахастон иннæ ахст адæмыл 
æмæ хорзау нал фæдæн. Иу-æртæ-цыппары бæрц - 
зонгæтæ. Æвæццæгæн сæм диссаг фæкаст, хæри- 
наджы кой кæй скодтон, уый. Раст зæгъын хъæуы, 
мæхæдæг дæр ныфсæрмы дæн. Хæрзаг ма зæгъой: 
ай къутуйы бынæй раирвæзт, æви цы! 
Ахст адæм æрбамбырд сты мæ алыварс. Сихъо- 
ты Алыксандр, Зæгæлы-фырт æмæ крахмалы за- 
воды директор - уыдон зыдтон уæды онг дæр. Баца- 
мыдтой мын мæ хуыссæн бынат æмæ фæйнæрдыгæй 
хæринаг хæссынц: дзул, айк, карчы фыд æмæ сæм 
цы нæ уыд, суанг пирожниты онг. Канвой мæнæн 
хæринаг раттын цы лæппуйæн бафæдзæхста, уый 
сæр дзы нал бахъуыд, фæлæ бафарстон, зæгъын, 
уый та цавæр ахст у? Æмæ, дам, сæхиуæттæй чидæр 
у, сæ канвойы взводæй. Цыдæр фыдуаг ми бакод- 
та æмæ йæ æфхæрынæн ам бакодтой, цалдæр 
бонмæ. 
Мæ фыццаг ныхас Сихъойы-фыртимæ. Йе ’рцах- 
сты размæ Садоны æрзæткъахæнты куыста. Индзы- 
57 

лер-геолог. Слестгæнæг куыд сфæнд кодта, 
афтæмæй цыма Садоны знаггадгæнджыты къорд 
уыди. Алыксандрæй домдтой, цæмæй уый комдзог 
рацæуа уыцы къордыл æмæ сын сæ фыдызнаджы 
митæ хурмæ рахæсса. Алыксандр нæ зыдта ахæм 
къорд æмæ нæ бакуымдта мæнгæвдисæн æмæ 
мæнгдзырдхæссæг суæвын. Гъе стæй йын уæд йæхи- 
уыл æрхæцыдысты. 
Дзæбæх минасы фæстæ тынг хорз бафынæй дæн 
æхсæвы. Стæй, слест кæй фæцис, уымæй дар рай- 
гонд уыдтæн. Кæд мæ ныр иунæгæй нал дарик- 
кой... Фæлæ райсомы куы рабадтæн, уæд та мæ уд 
мæ къæхты бынæй агæпп ласта. Куыддæриддæр ра- 
бадтæн мæ дарæс кæнынмæ, афтæ мæ сæр цъилау 
ныззылд æмæ мæ цæстытæ атартæ сты. Æрбадтæн. 
Иудзæвгар æнæзмæлгæйæ фæдæн, æмæ сæр дæр 
банцад йæ зилынæй. Кæйдæр æххуысæй ацыдтæн 
æддаг къуымы парашæмæ*. Прогулкæмæ рацæуын 
нал бацис мæ бон. Ныр мæм хæрын дæр нал цæуы 
тынг. Хатгай мæ зæрдæ схæццæ вæййы, фæлæ омгæ 
нæ. 
Къамыры ма уыдыстьп дыууæ ахуыргæнæджы - 
дыгурæттæ, иу джызæйлаг зæронд лæг, чысайнаг 
лæппу æмæ иу-цалдæр уырыссаджы. Крахмалы за- 
воды директор (йæ мыггаг ын нал хъуыды кæнын) 
хъаст кодта обкомы кусджытæй, уыдон мæ сба- 
дын кодтой, зæгъгæ. Директор ма куы уыд, уæд æм 
иу хатт æрбацыдысты обкомы кусджытæ æртæйæ 
æви дыууæйæ. Уыдон уыдысты, Дæуджыхъæуы 
зылдмæ обком хорцæттæмæ бæрнджынтæй (упол- 
* П а р а ш æ — къамыры мидæг æддæмæдзæуæн стыр 
æхгæдсæр къæртагонд. 
58 

номоченные) кæй арвыста, ахæмтæ. Гъе, æмæ загъ- 
той директорæн: 
- Нæ зылды хорцæттæйы (нартхорæй) пълан 
уæлдайджынтæй сæххæст кæндзыстæм, уый дæ 
уырны? 
- Уырньй 
- Уæдæ нын гæххæтт ратт, куыд дæм Дзæуджы- 
хъæуы зылдæй лæвæрд æрцыд уал æмæ уал тон- 
нæйы, уый фæдыл. 
- Куыддæриддæр мæм æрбаласой уыцы тон- 
нæтæ, афтæ уын ратдзынæн уыцы гæххæтт. 
- Уæд байрæджы уыдзæн... Уæдмæ иннæ зылдтæ 
фæраздæр уыдзысты... 
- Æмæ уын уæдæ куыд хъуамæ радтон ахæм 
гæххæп? Уæд та не ’рбаластой, уæд... 
- Ау, нæ ныл æууæндыс? 
- Æууæндын уыл, фæлæ... 
Цыбыр ныхасæй, нæ сын радта ахæм гæххæтт, 
æмæ уполномоченнæй лæгтæ цæхæркалгæ ацыды- 
сты. 
Гъе, æмæ, дам, ныр мæныл "адæмы знаджы" 
ярлык абастой. Уыдонæй та алчидæр йæ хæдзары 
æнцад-æнцойæ бады... 
Худæг дæр уыд чысайнаг лæппуйы хабар. Фæлæ 
сæхимæ, Чысаны сæ хъæуыхицау, æви сæ партион 
организацийы секретарь, æвæццæгæн, чысыл пад- 
дзахгонд каст йæхимæ. Цы йæ фæндыд, уый код- 
та, уыимæ, закъонмæ гæсгæ йын цы не ’мбæлы, 
уыдæттæ дæр. Лæппу рацыд сæ хъæуæй Дзæу- 
джыхъæумæ æмæ уал ам æрбынат кодта Иуцасдæр 
рæстæджы фæстæ ам, горæты, фембæлд, мæсты 
цы хъæуыхицаумæ уыд, ууыл æмæ йыл æрхæцыд 
кинотеатр"Родина"-йы цур. "Ныртæккæ мемæ ЧК- 
59 

мæ куыд рацæуай", зæгъгæ, ныддæвдæг лæгыл. Уый 
ма дзырдта, ныууадз мæ, нозтджын дæ æмæ уæ- 
химæ ацу, зæгъгæ, фæлæ кæм! Гъе, æмæ уæд лæг 
дæр загъта, цом, зæгъгæ, æмæ сæ дыууæ дæр ацы- 
дысты НКВД-мæ. 
"Ахсæг^ радзырдта йæ хабар. Лæг зыгъуыммæ 
кусæг у, æмæ йæ æрцахсут, зæгъгæ. Уый та лæппуйæ 
загъта, ахсын æй хъæуы, зæгъгæ. Цыбыр дзырдæй, 
фæстагмæ хъуыддаг уымæй ахицæн, æмæ лæппуйæн 
йæхи æрцахстой, иннæйы рауагътой. Худгæ-худын 
дзуры лæппу йæ хабар æмæ та нылгъиты сæ хъæук- 
каджы, уый, дам, кæд æцæг афтидсæр æмæ хæппуд 
нæу, уæд мын куыд бакуымдта НКВД-мæ ацæуын? 
Цыма æгомыг фос у, уыйау, дам, араст мæ разæй. 
Лæппу - уæйыгарæзт, хæрзконд, цыдаид ыл иу- 
25 азы, бæрзонд æмæ бæзæрхыг усгур. Рæвдз - 
дзурынмæ дæр. Иу худæджы хабар ма ракодта сæ 
хъæуæй. Уый уыд, "адæмы знæгтæн", Зиновьев, Ка- 
менев æмæ Бухаринтæн куы тæрхон кодтой, уыцы 
рæстæджьь Сæ хъæуы колхозонтæн æмæ æхсæнадæн 
уыд æмбырд уыцы цауы фæдыл. Алы ран дæр куыд 
кодтой, афтæ уыдонмæ дæр чидæр доклад скодта 
"адæмы знæгты" тыххæй, стæй фæндон рахаста се 
’мбырд, знæгтæ ахст куыд æрцæуой, афтæ. Фæндон 
хъæлæсмæ æрæвæрдтой. Æмбырды уæвджытæ сæ 
къухтæ сдардтой. Цалынмæ хъæлæсгæнджыты ны- 
мадтой, уæдмæ фæстаг партæйыл (æмбырд скъо- 
лайы уыд) цы дыууæ зæронд гуырдзиаг фыййауы 
бадти, уыдонæн ныхас бацайдагъ: 
- Фарон дæ фос зайын кæд райдыдтой? - фæрсы 
иу. 
- Æгæр раджы райдыдтой, æмæ ... - ныхæстæ 
кæнынц, сæ къухтæ хæрдмæ хъилæй дарынц, 
60 

афтæмæй. Нал фехъуыстой, мæгуырæгтæ, æмбыр- 
ды сæрдар афтæ куы загъта: "Уыцы фæндоны 
ныхмæ чи у?\ зæгъгæ, уый дæр, æмæ адæм кæсынц, 
æмæ дыууæ фыййауы сæ къухтæ хæрдмæ дарынц. 
Æрæджиау хъуыддаг куы бамбæрстой, уæд ма 
сомытæ кодтой, ард хордтой, ныхæстыл фестæм, 
зæгъгæ. Сæ удтæ сæ къæхты бынæй ауадысты, æмæ, 
дам, абон дæр ма тæрсынц æрцахсынæй. Чысайнаг 
лæппу дыууæ фыййауы ныхас гуырдзиагау фæзмыд- 
та, бæстондæр æмæ йæ худæгдæрæй дзырдта. Уый 
фæстæ никуал фембæлдтæн уыцы лæппуйыл. Цыма 
йæ Гуырдзыстонмæ аластой, афтæ ’рцыд мæ хъус- 
тыл. 
Дыууæ æви æртæ боны фæстæ мæ сæрызылд 
фæсабырдæр, æмæ мæ ахæстонмæ аластой. Бирæ 
нал фестæм Татаоны-фыртимæ дыууæйæ. Баивтой 
нæ, бирæ адæм цы къамырты уыдысты, ахæмтæм, 
мæн фыццаг къамырмæ, тезгъогæнæн кæрты æмбу- 
ар чи уыд, уырдæм. 
Цымыдисаг у иулæгуаты къамырæй æхсæны къа- 
мырмæ æрбацæуын. Къамыры уыд 35-37 лæджы 
бæрц, фæлæ мæнмæ афтæ фæкаст, цыма дзы 
сæдæтæ ис, уыйау. Уым дæр та разынд зонгæтæ. 
1921 азæй нырмæ кæй зонын, ахæм ме *мкар ноги- 
раг Хуыгаты Тъатъе. Æрбынат кодтон йæ хæд 
фарсмæ, уæгъд сынтæгыл. Ам сынтæджытæ цемент 
пъолыл сагъд нæ уыдысты, фæлæ уæгъдæй æвæрд. 
Фыццаг сахæтты мæ зонгæты ног хабæрттæй фар- 
стон, мæхæдæг та сын цы радзырдтаин! Дзургæ 
бирæ нæ кодтон, фæлæ æнæ ахуырæй æмбисбонмæ 
ме ’фсæртæ риссын байдыдтой, бафæлладысты дзу- 
рынæй. 
НКВД-йы чи уыд, уыдон иууылдæр æмхуызон 
61 

уыдысты, ома иууылдæр сæ, иу стæмæй фæстæмæ, 
адæмы знæгтæ хуыдтой. Фæлæ ам цы мæрддаг адæм 
нæ уыд, ахæм нал баззад. 
Цыколайаг дыууæ зæронд лæджы. Сæ иуæн ма 
хъуыды кæнын йæ ном дæр - Золойты Муссæ. 
Сæхæдæг æй куыд дзырдтой, афтæмæй сæм иу хатт 
иу лæппу бацыд Цыколамæ, адæм æрæмбырд код- 
та æмæ сын лекци бакаст, Конституци цы у, уый 
тыххæй. Гъе, æмæ адæмæн бамбарын кодта: "Кон- 
ституци ныхас нæхирдыгонау куы зæгъæм, уæд у - 
мæнгæдтæ". Лæппу афардæг, фæлæ ацы дыууæ 
заронды дæр кæмæндæр загътой, конституци 
мæнгæдтæ у, зæгъгæ. Уый та бавдæлд æмæ ныхас 
бахæццæ кодта... 
Уыдис дзы дыууæ уынайлаг зæронд лæджы дæр. 
Сæ иу, цыма, кæддæр Америкмæ дæр афтыд цар- 
дагур. Цæмæй сæ аххосджын кæнынц, уымæн 
сæхæдæг дæр ницыма бæрæг зыдтой. Иу бон сæм 
æрбадзырдтой "на свидание!" (Сæ бинонтæй 
чидæртæ æрбацыдысты Уыналæй.) Уырдыгæй куы 
’рбаздæхтысты, уæд, Америчы чи уыд, уый нæ, 
фæлæ иннæ, ныллæг æмæ къæсхуыр лæг, суанг 
къæсæрæй дзургæ æрбацыд йæхиимæ: "Цы хуызæн 
сдæ! Цы хуызæн сдæ!" Æз йемæ æввахс зонгæ нæма 
уыдтæн, фæлæ Тъатъейæн загътон, зæгъын, бафæрс- 
ма йæ: кæимæ дзуры? Рацæй-рабон, æмæ йын йæ 
бинонтимæ ацы фенд (свидание) фыццаг хатт у, 
куы йæ æрцахстой, уæдæй фæстæмæ. Лæг уый 
размæ зачъетæ дардта æви фыдмæллæг ысси, цы 
бæрæг ис, фæлæ йæ йæ ус нæ базыдта æмæ, 
æфсæнкауы æдде лæугæйæ, ракæс-бакæс кодта йæ 
лæджы ысуынынмæ. "Цы дзæгъæл кæстытæ 
кæныс?!", зæгъгæ, йæм лæг куы сдзырдта, уæд æй 
62 

ус базыдта йæ хъæлæсæй æмæ йæ уæрджытæ æрхо- 
ста: "Уый цы хуызæн сдæ?!" Æвæццæгæн, сæ фем- 
бæлды рæстæгæн йæ фылдæр хай уыцы ныхасæн 
бахъуыд: "Уый цы хуызæн сдæ?" æмæ лæгæн йæ 
хъусты зæлланг кодтой, къамырмæ дæр ма афтæ 
дзургæйæ æрбацыд... 
НКВД-йы къамыры чи уыд, ахæмтæй дзы бай- 
йæфтон Æлбеджы-фырты. Диссаджы маргъ уыд, 
æвæдза, уый. Ахæм дынджырсæрджын лæг никуы- 
ма федтон. Йæ æппæт асæн йæ сæр, æппынкъаддæр, 
ахста йæ цыппæрæм хай. Уыдис æм иу цымыдисаг 
миниуæг. Зæгъæм, дзырдæн, стыр къамыры иу къуы- 
мы доминойæ æртæ лæджы хъазы. Сæ хъæр æмæ 
хъæлæба фаг у æнæхъæн ахæстонæн дæр. Фæлæ 
Æлбеджы-фырт хъусы, да-а-лæ уыцы стыр къа- 
мыры иннæ къуымы дыууæ лæджы сæхимидæг 
цæуыл ныхас кæнынц, уый дæр. Æмæ канд хъусгæ 
куы кодтаид, уæд ма цыфæнды фæуæд, фæлæ хъуа- 
мæ йæ ныхас баппæрстаид, цыма уый дæр семæ 
бады æмæ ныхас кæны, ахæм хуызы, æмæ йæм-иу 
маст дæр æрхаудта уый фæдыл. Уæвгæ дæр цы 
диссаг у! Дыууæ адæймаджы ныхас кæнынц, 
æнхъæл сты, сæ дзырд сæхицæй дарддæр никæмæ 
хъуысы, зæгъгæ. Уалынмæ сæм æрбадзырдæуыд, 
цыма уый дæр сæ фарсмæ бады... Хъуыды ма 
кæнын: иухатт Тогуызты Газакк уый тыххæй 
смæсты Æлбеджы-фыртмæ (йæ бинонтæ, дам, æй 
"Котик" хуыдтой), æмæ йыл схъæртæ кодта. Цæй 
фæдыл ахст у, цы аххос æм хæссынц, уымæн ничи 
ницы зыдта, уымæн æмæ-иу хатт иухуызон радзырд- 
та, иннæ хатт та æндæрхуызон, афтæмæй æууæндæн 
нал уыд йæ ныхæстыл. 
Уыдис ма дзы мæхицæй чысыл кæстæр уырыс- 
63 

саг лæппу, йæ ас рæстæмбис, ирд бурдзалыг - йæ 
хил, йæ цæсгомыл дзуар афтæ баззад, æмæ дзы 
уырзы быны бæрц нал уыд æнæ дзыхъхъытæ-къу- 
ыппытæ. Йæ цæстытæ дæр цыма æрдæгцъындæй 
баззадысты. Цæсгомæн йæ цъар дæр сырхæй баз- 
зад. Йæхæдæг куыд радзырдта, афтæмæй йæ йе 
’мбæлттæ "морда" хуыдтой. 
Йæ ныййарджытæ хъæздыг цæрæг адæм уыды- 
сты. Æстдæсæм æви нудæсæм азты лидзæг фесты 
фæсарæнтæм, фæлæ фыр тагъдæй æмæ болыпе- 
виктæй тæрсгæйæ сæ сывæллон æмæ се ’ххуырст 
сывæллонгæс сылгоймаг ам баззадысты. Цалынмæ 
ус йæ сæрæн уыд, уæдмæ фæхъомыл кодта лæппуйы, 
советон астæуккаг скъола дæр ма фæцис каст, 
фæлæ стæй уый фæстæ сдзæгъæл æмæ æппынфæ- 
стаг давæг сси. Уый фæстæ ахæстæттæ æмæ лагертæ... 
Радзырдта нын цыдæртæ йæ царды хабæрттæй. 
Æнæуи дæр рæвдз уыди дзурынмæ. Уркæтæ кæй 
хонынц, уыдон æхсæн кадджын сты, "рамантæ" 
дзурынмæ чи арæхсы, ахæмтæ. Ацы лæппу та афтæ 
хорз дзырдта фæсарæйнаг фысджыты романтæ, 
æмæ сæ кæсгæ чи кодта уый размæ, уыдон дæр ма 
йæм хъусынæй нæ фæлладысты. Слæууыди-иу къу- 
лын пецы нцой, йæ къухтæ йæ чъылдымы ’рдæм, 
афтæмæй-иу райдыдта... Æнæферхæцгæ, тынны- 
вæндæгау, æнæфæрæдийгæ, фæд-фæдыл. Иннæ ахст 
адæмæй-иу æндæр чидæртæ дæр дзырдтой романтæ, 
фæлæ уыдонæн афтæ дзæбæх нæ уыд сæ ныхас. 
Дзуры, дзуры лæг, æмæ йæ ныхасы таг куы къутæр- 
тыл стыхсы, куы æвиппайды фескъуыйы æмæ, "уый 
мæ ферох", зæгъгæ, фæстæмæ раздæхы æмæ йæ 
афоныл кæй нæ загъта, уыдон дзурын райдайы. 
Ацы лæппу афтæ никуы кодта Зæлдаг æлвисæгау 
64 

уагъта йæ ныхасы таг æмæ-иу кæд искуы исты нæ 
загъта, чиныджы куыд уыди, афтæ, уæд уый уыда- 
ид, æвæццæгæн, чиныджы дæр чи ницæмæн хъуыд, 
ахæм деталь. Лæппу йæхæдæг, бирæ чингуытæ чи 
бакаст, ахæм уыд. Æххæст уыд зондæй дæр, хорз 
психолог. Йæ царды хабæрттæй ахæм ныв æрхас- 
та: фæцæуы адæмласæн поезд. Æрлæууыд иу къан- 
нæггомау станцæйы, 1-3 минуты бæрц кæм фæстиат 
кæны, ахæмы. Адæм ракалдысты æмæ æлхæнынц 
хæринаг, станцæмæ æввахс хъæутæй цы устытæ 
æрбацыд уыдонæй (ахæм станцæты хæринап кæрчытæ, 
æйчытæ æмæ æндæртæ асламдæр вæййы) - æлхæнынц, 
кæй цы хъæуы, уый. Ай дæр йæхи ласы, фылдæр 
æлхæнджытæ кæм ис, уырдæм, йе !хца йæ къухы 
дары, адæм сæ куыд уыной, æмæ афтæмæй дзуры 
уæйгæнæгимæ, стæй райста, зæгъæм, карк æмæ 
лæууы йæ мидбынаты. 
- Цæмæ ма æнхъæлмæ кæсыс? - фæрсы йæ 
уæйгæнæг. 
- Ме ’хцамæ! 
- Цæй æхцамæ? Куы ницыма радтай! 
- Куыд ницы! Фондз сомы дæм нæ радтон? Æри 
мын сдачи тагъддæр, поезд цæугæ кæны... 
Йæ цуры чи уыд, фондз сомы йын йæ къухы чи 
федта, уыдон дæр ыстай-тай кодтой уæйгæнæгыл, 
нæхи цæстæй федтам, æхца дæм куыд радта, уый, 
фæлæ чызг уæддæр ныффæрск æмæ загъта, нæ рад- 
та, зæгъгæ. Хъаст бахæццæ хæрæндоны хицаумæ, 
стæй ма ноджы уæлдæр кæмæдæр, уæддаер чызг 
нæ фæгуырысхо йæхиуыл æмæ дзырдта, нæ рад- 
тай, зæгъгæ. Æппынфæстаг чызгæн раттын код- 
той, Колямæ цæйбæрц"сдачи" æмбæлд, уый, фæлæ 
гъе уæддæр чызг дзырдта, нæ радта, зæгъгæ. Ны- 
3 Д;*есты Куыдзæг 
65 

хас дæр ыл нæй, уæдæй фæстæмæ Коля нал бауæн- 
дыд уыцы чызгмæ "сдачи" исынмæ. Æрмæст иунæг 
ацы хатт фæкъуыхцы. 
Йæ бакаст Коляйæн фæлмæн лæджы ’нгæс уыди, 
цыма фыдæвзæрдзинад бакæнынмæ йæ къух ни- 
куы ’ртасдзæн, цыма фæлмæнзæрдæ адæймаг у. Гъе, 
æмæ мæ иу хатт дисы бафтыдта Кæддæр нæм ны- 
хас рауад адæймаг æхсызгондæрæн цæмæ бакæсдзæн, 
ахæмты тыххæй - цирк, театр, спорт... Коля 
ныддæлæ-уæлæ кодта æмæ афтак иу хатт, дам^ горæ- 
ты мæ тæккæ цæстыты раз, иу-18 азы кæуыл цыда- 
ид, ахæм чызг трамвайы бын бахауд æмæ йæ 
цæлхытæ ныммур кодтой, æмæ дзы цæсгом нæ, 
фæлæ цонгбæрæг дæр нал зынд, тугахуырст фыды 
тула сси... Æмæ, дам, æз мæ цæрæнбонты уымæй 
æхсызгондæр ницæмæ бакастæн (такого удоволь- 
ствия я никогда еще не получал). 
Æвæдза, диссаг куыд нæ у адæймаджы сконд! 
Коля ацы хатт давды тыххæй нæ бахауд ахæ- 
стонмæ. Цыдæр æнæуаг дзырд рифмæгондæй загъта 
Сталины тыххæй æмæ йæ йе ’мбæлттæй чидæр 
бахæццæ кодта ахсджытæм. Дзырдта, хъазгæйæ, 
дам, æй загътон, æнхъæл уыд, давæг кæй у, уымæ 
гæсгæ, дам, мыл 58-æм* статья не сбаддзæн, фæлæ 
нæ зонын, цыма йын фондз азы радтой, афтæ фехъуыс- 
тон фæстæдæр. 
Уыдис къамыры чызгыскъæфджытæ дæр. Дыу- 
уæйæ. Сæ иу - уæйыгарæзт, бæрзонд, афтæ кæмæй 
*58-æм статья йæ 16 пунктимæ контрреволюцион хъуыд- 
дæгты тыххæй æфхæрдта, бирæ æнаххос адæмы уымæй зы- 
лын кодта. 
66 

фæзæгъынц, йæ сæрæй куыдз куы рахауа, уæд дзы 
зæхмæ ницуал æрхæццæ уыдзæн. Афтæ æппæлгæйæ 
æмæ хибузнæй дзырдта йæ "лæджы митæ", æмæ 
йæм адæймаг хъусыныл дæр æлгъ кодта. Ай дын- 
джырдæр æмæ тыхджындæр кæй уыд, уымæ гæсгæ 
чызджы рахæссын уымæн бахæс кодтой. Стæй, 
йæхæдæг куыд дзуры, афтæмæй хæсгæ-хæссын 
чызгыл ахæм рæтты ныххæцы, æмæ уый хъыпп- 
сыпп скæнын дæр нал бафæразы... 
Афтæ йæм смæсты дæн, æмæ йæм кæронмæ дæр 
нал байхъуыстон. Кæй раскъæфта, уыдонæй 
æрмæст иу чызг бадардта йæ зæрдыл уыцы маст, 
дзургæ дæр æм нæ кодта, кæд йæ лæджы хæлар 
уыд, уæддæр, æмæ йæм уый дæр диссаг фæкаст... 
Иу-цалдæр боны йеддæмæ нæ фесты къамыры, 
нæ зонын, цы баисты. 
Мæ тæккæ фарсмæ хуыссыд дзæуджыхъæук- 
каг, уырыссаг. Сабыр, мадзура лæг. Йæхæдæг 
куыд дзырдта, афтæмæй йæ мад уæззау рынчын 
фæци, æмæ дохтыртæ загътой, Ростовмæ йæ алас, 
зæгъгæ. Уымæ æхца нæ уыд, кæмæй райстаид, 
уый дæр, æмæ паддзахады æхцайæ дæс мины ба- 
хардз кодта. Нæ, дам, фæсмон кæнын мæ мийыл. 
Рынчыны аластон Ростовмæ, сдзæбæх æй код- 
тон, æмæ мын кæд æмгъуыд радтой, уæддæр ыл 
ницы мæт кæнын. 
Уый дæле уыд, æмбискарæй чи фæасдæр, ахæм 
лæг. Йæ зылынгæнæг гæххæтт (обвинительное зак- 
лючение) нæм равдыста æмæ йæ уым дæр "фæлывд 
хъуыддаегты мастер" (темных дел мастер) хуыдтой. 
Æдзæсгом адæймаг, алкæмæй дæр хæринаг хæсмæ 
куырдта, мæнæн дæр куы ’рбахæссой, уæд дын рат- 
дзынæн, зæгъгæ. Æнхъæлдæн, дзуттаг уыд, йæ 
67 

мыггаг Мотов, æнæджелбетт, бæзджынцæсгом кæй 
хонынц, ахæм адæймаг. 
Æппынæдзух дæр цыдæр худæджы зарæг код- 
та, "Бульба", зæгъгæ, йæхи æвзагыл - рифмæ- 
гондæй. Йæ мидис къуырисæры - картоф, дыц- 
цæджы дæр - картоф, æртыццæджы дæр... æмæ 
афтæ хуыцаубонмæ алы бон дæр. 
Уыдис ын къамыры иу æмбæстаг - дагъистай- 
наг, хæххон дзуттаг, æдде бакæсгæйæ дæр хохаг 
æнгæс Дзæбæх уæздан лæг )гыд уый, ахуыргонд, 
æцæг иуцасдæр æппæлой. Йæ хъуыддагæн ын 
бæлвырд ницы зыдтам, 58-æм статья йын кæй ис, 
уымæй дарддаер. 
Хæххон-металлургон техникумæй дзы уыд дыу- 
уæ адæймаджьп ахуыргæнæг æмæ ахуыргæнинаг. 
Ахуыргæнинаг кæмдæр цыдæр æнæрхъуыды ны- 
хас загъта æмæ уый тыххæй, фæлæ ахуыргæнæ- 
джы хъуыддаг цымыдисагдæр у. Мидæгон хæсты 
архайæг. Йæ къæхты æнгуылдзтæ дæр уæд ахауд- 
той (ахæстоны дæр æй "къутикъах" хуыдтой). 
Партийы рæнхъыты дæр уæдæй нырмæ ис Техни- 
кумы лæвæрдта политэкономи. Цалдæр азы размæ 
йæ усæй ахицæн æмæ æндæр ус æрхаста. Тигъы 
кусджытæ арæх ахсын куы райдыдтой адæмы, уæд 
йæ фыццаг ус ныхъхъуыды кодта: "Гъе ныр мын 
фадат фæцис мæ маст райсынæн" æмæ НКВД-мæ 
балæвæрдта гæххæтт, йæ фыццаг лæг цыма уыцы 
азты йе ’мбæлттæй кæимæдæрты антисоветон 
ныхæстæ кодта, уыйау. Лæджы æрцахстой. Йæ 
багæдыкæныны тыххæй усмæ дæр фæсидтысты 
(очная ставка). Æмæ ма йæ хахуыр ныхæстыл но- 
джыдæр бафтыдта. Слестгæнæгмæ лæджы фæзы- 
лынкæнынæн уыцы æрмæг, æвæццæгæн, æгъгъæд 
68 

фæкаст, æмæ уал æй ахæстонмæ арвыста, дзырдхæссæг 
усæн дæр йæхи æрцахсын кодта Ома дæ лæг цалдæр 
азы размæ куы кодта антисоветон куыст, уæд ныронг 
кæм уыдтæ? 
Гъемæ нын иу бон бацамыдта, сылгоймæгтæ куы 
тезгъо кодтой, уæд, йæ ус кæцы у, уый. Æвæццæгæн 
æм раст нæ каст, йæ слестгæнæг хъуыддаг куыд 
кодта, уый, æмæ йæм мæстæй марди. Иу хатт, про- 
курор къамыртыл куы зылди, уæд нал фæурæдта 
йæхи. Æз, зæгъы, ныронг афтæ æнхъæлдтон, 
НКВД-йы авгау сыгъдæгцæсгомджын адæм (крис- 
таллически честный) кусынц, фæлæ... æмæ афтæ 
дарддæр... 
Лæгæн дæр æмæ усæн сæ дæр хъуыддаг цæуыл 
ахицæн, уый нал базыдтон. Хъыгагæн, уыцы æна- 
монд æмæ æвзæр уавæрæй æдзæсгом æмæ цъам- 
мар адæймæгтæ, советон хицауадæн æцæг знаг чи 
уыд, уыдон спайда кодтой, сæ маст истой, уый 
размæ сæ ныхмæ цы иузæрдион коммунисттæ æмæ 
активисттæ тох кодтой, уыдонæй. 
Куы ма йæ загътон, бирæ адæм уыд къамыры, 
се ’ппæт мæ зæрдыл нал лæууынц, стæй иутæ 
мидæмæ цыдысты, иннæтæ - æддаемæ (тæрхон:иу 
кæмæн скодтой, уыдон ацы корпусмæ нал цыдыс- 
ты). Нæ къамырмæ æрбакодтой иу мæхъæлон 
лæджы. Бынат ын скодтам мæхи сынтæгмæ æввахс 
Цыдаид ыл 35 азы. Цæй тыххæй йæ æрцахстой, 
кæцон у æмæ æндæр ахæмтæн ницы базыдтам, цыма 
йæхæдæг дæр дзурынмондаг адæймаг нæ уыд. Иу 
бон доминойæ куыд хъазыдыстæм, афтæ йæм ду- 
арæй æрбадзырдтой. Сæхицæй йын "хуын" æрба- 
хастой. Райста сæ æмæ сæ æфснайы. Мах нæ хъазт 
кæнæм. Уалынмæ, иуварсæй нæм чи каст, уыцы 
69 

уырыссæгтæй иуы сæрыл тъæпп-тъæппæй ралæу- 
уыд мæхъæлон. 
- Цы хабар у, Маджид? Æрра сдæ? - дзурын 
æм æа 
- Он търтт сделал, его убивайт надо! - зæгъгæ, 
мын амоны лæгмæ. Уый дæр, æвæццæгæн, уый 
æнхъæл нæ уыд æмæ фæджихау, стæй йæхи иуварс 
айста. 
Кæмæндæрты худæджы хос фæцис уыцы цау 
æмæ та-иу уый фæстæ дæр афарстой: "Маджид, 
что он сделал?" 
Æндæр ницы аразæн уыд къамыры æмæ дзулы 
фæлмæнæй кодтой доминотæ, шахмæттæ æмæ 
фæрдгуытæ - боннымайæнтæ. Уыдис дзы, дзæбæх 
чи арæхст, ахæмтæ. Шахмæттæй хъазджытæ къаддæр 
уыдысты. Куыд бафиппайдтон, афтæмæй шахмæттæ 
æгæр уæззау хъазт сты адæймагæн. Хатгай-иу уыцы 
сабыр зонды хицау, ахуыргонд, æмбаргæ адæм 
шахмæттæй хъазгæйæ кæрæдзийы мадæлты æлгъи- 
тынмæ æмæ хылмæ æрцыдысты. Сæ хъæлæба-иу над- 
зирательмæ куы айхъуыст, уæд та-иу уый шахмæттæ 
парашæйы ньпскалдта æмæ-иу хъуыддаг ууыл ахицæн. 
Доминойæ арæхдæр хъазыдыстæм. Уыцы хъазт 
рæуæгдæр у, тагъддæр фæвæййы, цыппарæй кæнæ 
ноджы фылдæрæй фæхъазынц. Иу-цалдæр хъазджы- 
ты къорды фаг нæм уыд дзулæйконд доминотæ. Æмæ 
цæуылтыл хъазыдысты? Чи фембылды уа, уымæн йæ 
ных бакъуырццытæ кæн, кæнæ парашæйы уæлæ дзуц- 
цæджы сбадæд æмæ уасæгау йæ "базыртæ" стъæбæртт 
кæнæд æмæ ныууасæд: хъи-хъри-хъи! Æмæ худæг 
куыд нæ уыд - зачъеджын лæг, бинонты хистæр ахæм 
уаст кæна, уый 
70 

О, иугæр парашæйы кой дарддæр дæр цæудзæн, 
уæд уый тыххæй иу-дыууæ ныхасы. Ахст адæмы 
сæхи æхсынмæ æмæ сæхи хъуыдыйы уагътой бон 
дыууæ хаттьс райсомæй æмæ изæрæй. Фæлæ ма 
алы къамыры дæр уыд хæцæнджын дыхъусыг 
тъæпæнæг æмæ йæхи чи нæ урæдта райсомы кæнæ 
изæры рауагъдмæ, уыдон-иу се ’рдзон хъуыддаг уым 
бакодтой. Йæхи хæдзары фыдахуыр чи нæ уыд, уый- 
иу никуы бахъуыд парашæйы сæр. Фæлæ уæгъдгуы- 
бын æмæ æнæхъола чи уыд, уыдон та-иу бар-æнæба- 
ры æфсæрмы бахаудтой, уымæн æмæ утæппæт адæ- 
мы раз æрбадын æнаивыл нымад уыди. 
Ахæстоны уавæртæй ма мæм диссаг фæкаст иу 
ахæм... Æддæ, сæрибар царды мидæг æгас афæдз 
фæцæрдзынæ дæ сыхаджы хæд фарсмæ, æмбæлдзынæ 
йыл алы бон дæр, чи зоны, иу фынгыл дæр арæх 
æмбæлат, уæддаер кæрæдзийы рæстмæ нæ базон- 
дзыстут. Ахæстоны фылдæр-фылдаер дыууæ-æртæ 
бонмæ базондзынæ, чи цы мæрддаг у, уый. Адæй- 
магæн йæ сæйрагдæр миниуджытæ - хæларзæрдæ 
у æви дурзæрдæ, æлгъин æви рæдау, хъæлдзæг æви 
мардзæрдæ, дзураг æви мадзура, ныфсхаст æви 
тъизаг - тагъд сбæлвырд вæййынц ам. 
Къамыры чи уыд, уыдонæн сæ фылдæр ирæттæ 
æмæ ам, горæты æндæр цæрджытæ уыдысты. Сæ 
фылдæрмæ ахæм передачæтæ цыд, æмæ ахæстоны 
цы лæвæрдтой, уый нæ, фæлæ сæ передачæтæ 
хæрын дæр нæ фæрæзтой. Кæмæн куыд амыдта йæ 
къух, афтæ æххуыс кодта, хуын хæссæг кæмæ нæ 
уыд, уыдонæн - куы йæ æрбахæссæггагæй, куы та, 
йæхæдæг ахæстоны цы иста, уый дæтгæйæ. Ирон 
адæм, иннæ хæххон адæмтау, кæрдзындæттон сты 
æмæ ам, ахæстоны, дæр афтæ уыдысты, фæлæ, 
71 

уырыссаг æмбисондау, бинонтæй иу фыдхъуын ма 
уа, уый гæнæн нæй. Ам дæр ахæмтæ разынд, æмæ 
йын сæ хæдзарæй цы хастой, уый хæрын дæр нæ 
фæрæзта, уæддæр йæ ахсты паек раттын йæ цæст 
никæмæн уарзта. Къамыр æнуд æмæ уымæл уыди. 
Хæринаг дзы бирæ нæ лæууыд, дзул-иу дыккаг боны 
кæронмæ цъæх хъуына адардта. Гъе, æмæ-иу або- 
ны паек куы хордтой, уæд, знон кæй райстой, уыцы 
дзул та-иу цъæх кæнын байдыдта. Ома иу бонæй 
фылдæр фæстауæрцгæнæн нæ уыд. Афтæмæй-иу 
ногфых дзул та райсоммæ схъуына. Æмæ алы бон 
дæр хъуына дзул хордтой. Науæд-иу, чи схъуына 
æмæ чи стæф кодта, ахæм хæринæгтæ куы сбирæ 
сты, уæд та кæс, æмæ фæстауæрцгæнæг уæртæ 
æмбисæхсæв сыстад, райста йе смаггæнаг хæринæгтæ 
æмæ хъуына дзултæ æмæ сæ, хуыснæгау йæ къах- 
фындзтыл цæугæйæ, фæхæссы парашæйы ныкка- 
лынмæ. 0, о, хъуызгæйæ! Боныгон афтæ куы бакæ- 
на, уæд ыл "æххы ту" фæкæндзысты. 
Уркæтæ кæй хонынц, уыдон фылдæр æмæ тых- 
джындæр цы къамырты уой, уым фæрсгæ дæр нал 
фæкæнынц "хъæздгуыты", байсынц сын сæ 
хæринæгтæ, фылдæр хатт сын сæхицæн дæр ницу- 
ал авæрынц. 
Къамырмæ нæм æрбакодтой ног адæмы. Ирæттæ. 
Дыууæйæ дзы кæддæр Америчы уыдысты. Сæ иуæн 
ма йæ мыггаг дæр хъуыды кæнын - Рæмонтæй, 
Быдыры Дæргъæвсæй. Америчы, дам, мæ кадыл 
дардтой, Уæрæсейы паддзахимæ иу мыггагæй кæй 
стæм, уый тыххæй. Коммунистон партийы уæнг, 
хорз специалист, электрик, бурилыцик. Йæхæдæг 
куыд радзырдта, афтæмæй худæг уыд йе ’рцахсты 
72 

хабар дæр. Иу партион æмбырды (æнхъæлдæн, 
электростанцæйы партион организацийы) "адæмы 
знæгты" тыххæй доклад куы фæцис, уæд парти- 
онтæ дзурын райдыдтой галиу æмæ рахизты ныхмæ. 
Ныхасы бар райста Рæмоны-фырт дæр. "Товари- 
щи, Троцкий..." уыд ахæм æмæ ахæм фыдгæнæг, 
зæгъгæ, афтæ райдыдта йæ ныхас. Чидæртæ та йæ 
ахæм хуызы равдыстой, цыма Троцкийы товарищ 
схуыдта, ома афтæ загъта: "Товарищ Троцкий..." 
Гъе, æндæр ницы уыд йæ хъуыддаджы. Къамыры 
чи уыд, уыдон æнхъæл уыдысты, а дыууæ боны йæ 
ссæрибар кæндзысты, фæлæ фæстæдæр куыд фе- 
хъуыстон, афтæмæй йын стæрхон кодтой æмæ йæ 
арвыстой Колымамæ. 
Æртыккаг уыд Милдзыхты Пъела - Рахизфар- 
сы зылды фæскомцæдисы организатортæй иу, про- 
курор дæр уыд иурæстæджы, цыбыр дзырдæй, 
иттæг æнувыд партион кусæг йæ рæстæджы. 
Дыууæ æви æртæ бонæй фылдæр нæ фæцис 
немæ, стæй та йæ акодтой. Радзырдта нын, фæстаг 
рæстæджы кæйты æрцахстой, уый, æмæ нæм дис- 
саг куыд нæ фæкастаид уыцы уавæр: кæй раны- 
мадта, уыдон Иу стæмтæй фæстæмæ уыдысты, мидæ- 
гон хæсты рæстæджы советон хицауад райсыныл 
æмæ йæ сфидар кæныныл йæ туг чи ныккалдта, 
æнувыддæр, иузæрдиондæр цы коммунисттæ уыды- 
сты, уыдон. 
Иу хабар ма нын ракодта Пъела. Цæвиттон, 
Дзæуджыхъæуы фæсивæд рагæй фæстæмæ изæры- 
гæтты проспектмæ цыдысты. Бакæс æмæ лæууынц 
проспекты æмæ Горькийы уынгты дыууæ тигъыл, 
проспект æмæ Куйбышевы уынгты тигъыл æмæ 
æндæр ахæм рæтты. Уыцы рæттæм æмбырд код- 
73 

той, раджы кæддæр ирон адæм Ныхасмæ куыд 
æмбырд кодтой, афтæ. Ныр, дам, иунæг адæймаг 
дæр нал фендзынæ уыцы тигътыл. Алчидæр, йæ 
куысты рæстæг куы фæвæййы, уæд тындзы сæхимæ, 
уынджы йæ зонгæйыл куы фембæлы, уæд æнæзонæг 
кæнæ æнæфенæг скæны йæхи æмæ афтæмæй згъо- 
ры йæ фатермæ. Уæвгæ нæм ацы хабар диссаг дæр 
нæ фæкаст. Ахæм бон нæ аивгъуыйы, æмæ искæй 
кæд не ’рцахсой. Æмæ абон кæимæ лæууыс æмæ 
ныхас кæныс, уый ахсæв куы ’рцахсой, уæд рай- 
сом та дæхи рад нæу? 
Нæ къамыры раз тезгъогæнæн кæртмæ æдасæй 
кæсыны амал ссардтам. Нæ иунæг рудзынг - 
уыцырдæм. Рудзынг дæр цæй рудзынг, фæлæ ру- 
дзынгæн йæ форточкæ. Фæлæ форточкæ гом кодта 
фæрсмæ нæ, фæлæ хæрдмæ. Гъе æмæ форточкæйы 
бын куы лæууай, уæд дæм зынынц, кæрты чи тез- 
гъо кæны, уыдонæй рудзынджы комкоммæ чи 
’рбахæццæ вæййы, уый. Афтæ кæсгæйæ уайтагъд 
базыдтон Фæрнион Къостайы. Бæрæг дардта адæ- 
мы ’хсæн. Мæ комкоммæ куы ’рбахæццæ, уæд æм 
адзырдтон: "Къоф!"* Базыдта мæ мæ хъæлæсæй. 
Дыккаг æрбазылдæн æрбадзырдтæ "Дзек"** Ахæм 
нæмттæй-иу дзырдтам кæрæдзимæ не ’рцахсыны 
агъоммæ. Уæдæй фæстæмæ-иу, стæм бонæй 
фæстæмæ, алы хатт дæр уыцы цыбыр дзырдтæй 
ахицæн нæ "фембæлд". 
* К ъ о ф — ома Къо [ста] Ф [æрнион]. 
** Д з е к — Дзе [сты] К [уыдзæг] — диссаг рауад йæ 
фæсномып з е к — ома заключенный, афтæ дзырдтой цы- 
оырæй (з/к). 
74 

Иу гыццыл лæппу, 1(Ы2 азы бæрц кæуыл цы- 
даид, ахæм лæппуйы æрбаппæрстой нæ къамырмæ. 
Йæхи хуызæн лæппутимæ æхсæзæй уыдысты хицæн 
къамыры, сæ иу хистæр, 15-16-аздзыд. Дуар сыл 
не ’хгæдтой, кæртмæ дæр уæгъдибарæй цыдысты. 
Радтой сын чингуытæ, стæй ма ахуыргæнæг дæр. 
Иу мæхъæлон чызг, ахст, чысыл цыдæр хъуыддаджы 
тыххæй чи бадтис ахæстоны, уый та - сæ ахуыр- 
гæнæг. 
Гъе æмæ "ахуыргæнинæгтæ" иу бон бавдæлдыс- 
ты æмæ сæм сæ ахуыргæнæг къамырмæ куы бацыд, 
уæд сæхгæдтой дуар фæсте, быцæу æм сæвæрдтой 
бандæттæ, стъолтæ (уыдонмæ стъолтæ дæр уыд), 
чызгыл сæхи ныццавтой æмæ йæ æрбырстой. 
Ахуыргæнæджы цъæхахстмæ надзирательтæ 
æрбамбырд сты, фæлæ къамыры дуар фæсте æхгæд 
разынд. Уæд хъахъхъæнджыты хистæр (начальник 
охраны) рудзынг басаста, дамбаца бадардта мидæмæ 
хъæргæнгæ: 
- Сдавайся! Сдавайся! 
Уалынмæ фæдисонтæм æрбахæццæ иу ирон над- 
зиратель, бæрзонд, домбай лæппу, фæлмаст æмæ 
мадзура. Йæ сынæгæй бахæцыд дуарыл, æмæ аз- 
гъæлдысты стъолтæ æмæ бандæттæ. Чызджы фер- 
вæзын кодтой, лæппуты байуæрстой иугæйттæй алы 
къамыртыл. Махæн хабар радзырдта, цы лæппуйы 
нæм æрбаппæрстой, уый. 
Нæ къамыр байдзаг адæмæй. Алкæмæн хицæн 
сынтæг нал фаг кодта. Ногирæй иу лæппуйы æрба- 
кодтой. Цыма давджытæн æххуыс кодта бæхтæ ада- 
вынæн, ахæм цæмæйдæр æй зылын кодтой. Бынат 
ын нæ уыд, æмæ Тъатъеимæ нæ сынтæджытæ баиу 
75 

кодтам æмæ æртæйæ хуыссæм дыууæ сынтæгыл. 
Алчидæр нæ сагьæс кæны йæ хъысмæтыл, "цы 
уыдзæн?" - уыцы мæтæй нæ иу дæр цух нæу, фæлæ 
æппынæдзух саумарой кæнын æмæ кæуын дæр нæ 
фæразы адæймаг. Æмæ бирæ хæттыты къамыры 
уæвджытæ анекдоттæ дзурынмæ фæвæййынц. Ис 
дзы ахæм дæсныдзурджытæ, æмæ уыдонмæ 
хъусгæйæ адæм фырхудæгæй сæ гуыбыны цъæрттыл 
ныххæцынц. Хатгай-иу афтæ дæр ахъуыды кодтонс 
"Гъе ныр нæ нæ бинонтæй исчи афтæ худгæйæ куы 
фенид, уæд æцæг худинаг нæ уаид!" "Мах та нæхи 
нæ цæстысыгæй æхсæм..." - æвæццæгæн, зæгъик- 
кой. 0, æмæ нæ уæдæ алчидæр ам саумарой куы 
кæнид, уæд уый дæр цы æххуыс уаид бинонтæн? 
Иу уавæр ма бафиппайдтон ахæстоны. Сæри- 
бар уæвгæйæ дзуæрттæ æмæ фыдбылызтæ кæй нæ 
уырнынц, уый дæр ахæстоны фынтыл æууæндын 
байдайы. Фынтæ та ахст адæймаг ахæстоны арæх 
уыны. Фыццаджыдæр уал уымæн, æмæ æппынæ- 
дзух дæр сагъæсыл у, мæт кæны. Иннæмæй та, йæ 
фынæй рог у, уæлæнгай, уæнгдых куыстæй кæй нæ 
фæллайы æмæ ма боныгон дæр кæй афынæй вæййы, 
уый тыххæй. 
Гъе æмæ райсом куы райхъал вæййы ахст лæг, 
уæд та фæкæс, æмæ уæртæ дзуры йæ сыхæгтæн йæ 
"фыдфынтæ". Лæг нынкъард, йæ бакаст мæтхуыз, 
цыма йæм æдде ног æвзæр хабар æрбайхъуыст. 
Адæймаг æвдæлон куы уа, уæд цæуыл не сбæндæн 
уыдзæн! Хъазгæ, худгæ æмæ æцæгхуызæй мæхи 
скодтон фынтæамонæг. Мæхи хуызæн æнаххосæй 
кæй æрцахстой, уæлдайдæр уыдонæн сæ фынтæ 
амыдтон суæгъд кæнынмæ æмæ ахæстонæй ацæ- 
уынмæ. Цыфæнды фын федтаид, уæддæр - сæри- 
76 

бармæ. Уырыссæгтæй фынтæ кæй уырныдтой, 
уыдон дзырдтой: "Дæ фыны аргъуан куы фенай, 
уæд ахæстонмæ цæуы^ ахæстон куы фенай, уæд 
та сæрибармæ цæуыс..." Æз сæ дыууæ дæр сæри- 
бармæ амыдтон, уымæн æмæ... æмбисæхсæвмæ цы 
фын фенай, уый иухуызон цæуы, уырдыгæй бонмæ 
кæй фенай, уый та æндæрхуызон цæуы... Ахæсто- 
ны уæвджытæй сахат никæмæ уыд, æмæ ацу æмæ 
ды базон: фыныуынæг кæд федта йæ фын? 
Кæмæн амыдтон, уыдон мæ ныхæстæ кæй нæ 
уырныдтой, уый уыдтон, фæлæ-иу сын уæддæр 
æхсызгон уыдысты мæ ныхæстæ. Куыдфæстæмæ 
фынуынджытæ сæхæдæг цыдысты фæрсынмæ æмæ 
сын æз дæр, цыма æцæг исты æмбарын, ахæм хуы- 
зы нæ ауæрстон ныфсытæ æвæрыныл... 
Гъе, æмæ афтæмæйты цæуынц бонтæ. Бинонтæ 
хæссынц æмæ хæссынц хæринаг, æвæццæгæн, ны- 
ронг кæй фæцух сты, уый баххæст кæнынмæ хъа- 
вынц. Тъатъеимæ хæрæм иумæ. Уымæ стæмдæр 
æфты передачæ. Ам ын горæты ничи ис хæстæгæй. 
Хъæуы дæр чындзыцыд хо йеддæмæ - ничи. 
Æфсæрмдзæстыг, æгъдауджын. Хъуамæ æмхуызон 
хæрæм, уый та æфсæрмы кæны. Алы хатт дæр 
"схъуын" вæййæм уыцы хъуыддагыл. Ныффæрск 
æмæ нæ коммæ кæсы. Нæ дыууæйæн дæр цы ’рба- 
хæссынц, уый æппæтæй дæр мæ хъуыры куы аир- 
вæзид, уый йæ фæнды. Æппынфæстаг ууыл бафи- 
дыдтам; передачæтæн хицау уæд Тъатъе, хæргæ 
кæндзыстæм иумæ, æрмæст мæнæн, иууон къамы- 
ры æххормаг бирæ кæй фæдæн, уый тыххæй лæвæрд 
цæуæд сихорæй æхсæвæры астæу уæлдай хæрд (уый 
Тъатъейы фæндон уыд). 
77 

Диссаджы рæвдз æмæ арæхстджын у Тъатъе 
лыстæг куыстытæм, химæ зилынмæ. Хъæццулы 
зæронды фæскъаутæй æндæхтæ скодта æмæ фем- 
пъызта йæ дзаумæттæ. Уымæн дæр йæ хъуыддаг 
мæноны хуызæн у. Кæддæр бахауд оппозицимæ, 
хаст дæр уыд Казахстанмæ. Æндæр йæ хъуыдда- 
джы ногæй ницы ис. 
Къамыры дæр дзыхъхъынногæй ницуал æрцыд, 
фæлæ адæмæн худæджы хос цы нæ фæвæййы. 
Æндæрæбон, передачæ хæссæн бон, нæ къамырæй 
иу лæгæн æрбалæвæрдтой хæринаг. æнæхъæн аджы- 
дзаг соус, дзидза картофимæ. Бахордта йе ’мба- 
лимæ (æндæр никæмæн хай кодта) иу хатт, дыккаг 
хатт, фæлæ йын йе ’мбис дæр нæ фесты. Баззад ма 
дзы æртыккаг бонмæ дæр. Куы ма загътон, къа- 
мыр афтæ æнуд æмæ æнтæф уыди, æмæ дзы дзул 
суткæйæ фылдæр нæ лæууыд, схъуына-иу ис Гъе 
æмæ уыцы лæджы соус дæр æртæ бонмæ сæнхъызт 
æмæ стуаг, уæдæ куыд! Сæ цæст æй нæ бауарзта 
акалын æмæ йæ бахордтой. Гъе æмæ ныр "æзфæраз- 
дæронæй" згъорынц парашæмæ. Раздæр æм чи 
бахæццæ вæййы, уымæн "йæ амонд", иннæ уæгъд 
хæлафыл хæцгæйæ лæууы йæ разы æмæ йын 
лæгъстæ кæны, "ради бога", "имей совесть", "умо- 
ляю" æмæ æндæр ахæм ныхæстæ, цæмæй сыста æмæ 
йæ æруадза бадын... 
Къамыры уæвджытæй иутæ худæгæй мæлынц, 
иннæтæ та сæм мæсты кæнынц. 
Кæдæй-уæдæй мæнæн дæр радтой бинонты фе- 
ныны бар - свидание. Уыцы бынат уыди ахæстонмæ 
æрбацæуæн кулдуары фарсмæ. Къаннæг уат, йæ 
къулы, адæймаджы сæр кæм бацæуа, ахæм æртæ 
хуынчъы кæрты ’рдæм. Къулæй иу-дыууæ метры 
78 

æддæдæр - телæй арæзт къул æмæ уый æдде та - 
адæм лæууæн. Мад чызджы дæр æрбакодта йемæ, 
æртæ азы йыл цыдис уæдмæ æмæ, мæгуыр, уайтагъд 
афæлмæцыд æмæ "цом нæхимæ" домын байдыдта. 
Фæлæ, æвæццæгæн, нæ ферох кодта, цы уавæры мæ 
федта, уый. Фæстæмæ сæхимæ куы бацыдысты, уæд 
пецамайæджы кусгæ куы федта (уый райхæлдта 
тæвдгæнæн къулын пец æмæ дзы арæзта плита) уæд 
бацыд мæ мадмæ æмæ йæм дзурьк Джыгка, мæнæ 
ацы лæджы бакæнæм, Куыдзæг кæм ис, уырдæм, 
æмæ къул фехала, æмæ Куыдзæг рацæуа, кæннод 
дзы гыццыл хуынкъ йеддæмæ нæй..." (Уый мын 
дзырдтой, дыккаг фембæлд нын куы уыд, уæд). 
Æвзæр хабар æрбайхъуыст къамырмæ: амард 
Орджоникидзе. Уый нын хъыг куыд нæ уыд, фæлæ 
Тъатъеимæ басагъæс кодтам: йæхи низæй амард 
æви йын йæ мæлæт искæй аххос кæнынц? (Цæвит- 
тон, МТорький æмæ Куйбышевы мард куы фæкод- 
той кæйдæрты аххос, уæд уый дæр диссаг хъуамæ 
мауал фæкæса). 
Джиоты Захар уыцы рæстæджы ахæстоны ла- 
речы куыста æмæ нын уый загъта, йæхи низæй 
амард, зæгъгæ. 
Мæнмæ æмæ Тъатъемæ æрбадзырдтой, æд дзау- 
ма рацæут, зæгъгæ. Базыдтам, тæрхонгонд кæмæн 
ис, уыдоны корпусмæ нæ кæй кæнынц, уый. 
Æвæццæгæн, Мæскуыйæ æрхæццæ "Особое сове- 
щание"-йы уынаффæ. Дежуркæйы нын бакастыс- 
ты уыцы уынаффæ. Мæнæн дзы уыд: "5 лет лише- 
ния свободы,>, фæлæ кæм, цы хуызы, уыдон дзы 
нæ уыдысты. Ахæстоны, лагеры, хасты - уыдон 
иууылдæр "лишение свободы" сты, фæлæ сæ кæцы, 
стæй кæм, цы ран? 
79 

Къамыр йæ тæккæ дзаг уыд адæмæй. Уыдаид 
дзы иу-сæдæ адæймагæй фылдæр. Æгшæты фыц- 
цаг адæймаг йæ цæст адæмыл ахæссы - кæд 
зонгæтæй исчи ис. "Разынд дзы Зæгæлы-фырт, 
кæддæр рабфачы хицау, Джиоты Захар, Гуыбиаты 
Ислам- Фарныхъæуы колхозы иравленийы сæрдар. 
Уыдис ма дзы иу ростоваг зараг (певец), НКВД-йы 
тигъыл кæуыл фембæлдтæн, ахæм. Гастролты ссы- 
дысты ростоваг артисттæ нæ горæтмæ æмæ йæ 
афтæмæй æрцахстой. Иу бон та базарыд, фæлæ 
йын ацы хатт æгæр хъæрæй фæцис. "О, дайте, дай- 
те мне свободу!" - куыд ныззарыд, афтæ къамыры 
дуар фегрм æмæ надзиратель къæсæрæй æрбахъæр 
кодта, гъе уый, дам, дæ нæ хъæуы, зæгъгæ, æвзæр 
дзыхæй загъта. 
Бирæ нæ фестæм Тъатъеимæ ацы къамыры, ба- 
ивтой нæ, йæ фарсмæ цы къамыр ис, уырдæм. Уым 
дæр бирæ адæм. Йæ рæбинаг къуымы æрбынат 
кодтой мæхъæлон зæронд лæгтæ. 
Цалдæр боны фæстæ æрбакодтой Цомайты Ха- 
дзырæты æмæ Дзуццаты Асæгейы. Хадзырæт - 
ацæргæ лæг - революцийы агъоммæ сауджын уыд. 
Куыста Дзæуджыхъæуы Ирыхъæуы аргъуаны. Зынд- 
гонд лæг уыд Хадзырæт революцийы агъоммæйы 
ирон интеллигенцийы ’хсæн, иузаманы ирон жур- 
нал "Чырыстон цард" дæр уагъта. Хорз зыдта ирон 
æвзаг, ратæлмац кодта уырыссагæй иронмæ цалдæр 
чиныджы, уыдонимæ Лермонтовы "Нæ дуджы ге- 
рой" дæр. Йе ’рцахсыны размæ куыста (цалдæр 
азы) "Рæстдзинад"-ы рауагъдады. Къорд азты 
дæргъы уыд газеты корректор дæр. 
Рагæй зыдтон Хадзырæты. Ахæстоны "æгас цу!" 
зæгъын куыддæр нæ фидауы, фæлæ уæддæр 
80 

кæрæдзийæн "мæсæллæйтæ" ракодтам æмæ нæ 
къухтæ радтам кæрæдзимæ. Рацæй-рабон, æмæ йын 
Спецколлегия Краевого суда стæрхон кодта аст, 
æви дæс азы. Цæй фæдыл, зæгъгæ, йæ куы бафар- 
стон, уæд мæм равдыста йæ адвакаты фыст "Кас- 
сационная жалоба". Худæг æмæ кæуинаджы ха- 
бар уыд Хадзырæты азым. Типографийы мыхуыр 
кодтой Кировы тыххæй цыбыр брошиурæ (брошю- 
ра) - ирон æвзагыл, уырыссагæй тæлмацæй. 
Тæлмацгæнæг, æвæццæгæн, хорз нæ арæхст тæлмац 
кæнынмæ æмæ фразæ: "Киров был видным под- 
польным работником" - раивта афтæ: "Киров уыд 
стыр сусæгæй кусæг^. Дзырд "сусæгæй" æрцыд чи- 
ныджы рæнхъы тæккæ кæронмæ æмæ, æвæццæгæн, 
версткæ кæнгæйæ фехæлд, ахауд дзы дыууæ дам- 
гъæйы астæуæй - "æг" æмæ афтæмæй рауад 
"сусæй". Гъе уый дын дæлæмæ дæр æмæ уæлæмæ 
дæр Хадзырæты стыр азым. Барæй, дам, афтæ ба- 
кодтай! Уанцон нæу! Урсзачъе зæронд лæг, адæ- 
мы ’хсæн кад æмæ радæй чи фæцард, уый æвип- 
пайды хулиганæй агæпп ласта^ 
Иннæ ахæм Дзуццаты Асæге. Бирæ азты дæргъы 
фæкуыста типографийы хицауы бынаты. Схуыст 
ныхас нæ, фæлæ дзы хъæрæй дзырд дæр никуы 
ничи фехъуыста. Йе ’рцахсыны размæ йæ партийæ 
раппæрстой "как балласУ. Æмæ цæй балласт? Тынг 
дзæбæх æвæрд уыд, йæ бæрны цы куыстуат уыд, 
уый. Цы йын-иу бахæс кодтой, уый æххæст кодта 
æнæуæлдай дзырдæй. Æцæг, йе хъæрæй дзурын 
нæ зыдта, пъæр-пъæр кæнынмæ дæр нæ уыд 
æвзыгъд, æмбырдты мидæг, стæй æнæуи дæр 
уæлдæр бынæттæм схизыны сæраппонд искæуыл 
цъыф калын, уыдæттæн ницы зыдта. 
81 

Асæге æмæ мын Хадзырæт радзырдтой, Га- 
заккæн дæр уыцы бон кæй стæрхон кодтой, уый. 
(Сæ иуæн - аст азы, иннæтæн - дæсгай азтæ, фæлæ 
кæмæн цас, уый нал хъуыды кæнын.) 
Хадзырæт æмæ Асæгейæн уайтагъд бынат са- 
мал кодтам (хуыссæнбынат дзы нал уыд уæдмæ) 
мæхъæлон "старожил" Льяновы æххуысæй. О, 
фæлæ Льяновæн йæхи тыххæй æмбæлы дыууæ 
ныхасы. Куыд нын дзырдтой, афтæмæй ацы ахæ- 
стоны æмæ ацы къамыры бады ныр иу-цалдаер азы. 
Афтæмæй та иу-цалдæр мæйæ фылдæр бадыны бар 
нæй ам, æрмæст дзы фæбадынц, тæрхон цы бон 
скæнынц, уырдыгæй этапы арвитыны бонмæ. Фæлæ, 
дам, этап æрвитыны рæстæг куы ’рхæццæ вæййы, 
уæд та ахæстоны дохтыр Льяны-фырты "сбрак" 
кæны, рынчын æмæ низджын у, зæгъгæ, æмæ та ам 
баззайы. Уæвгæ, уымæн ахæм мадзæлттæ кæныны 
фадат уымæн ис, æмæ уый "адæмы знæгтыл" ны- 
мад нæу, æндæр цыдæр фыдракæнды фæдыл бады 
ам. Йæ ас - рæстæмбисæй чысыл ныллæгдæр, 
мæнæй чысыл хистæр, цæрдæг æмæ алцæмæ дæр 
æвзыгъд чи у, ахæм лæппу. Хъæздыг лæджы фырт. 
Советон хицауад æрфидары агъоммæйæ суанг 
коллективизацийы азтæм йæ фыдæн уыд Дзæуджы- 
хъæуы стыр вальцовкæ-куырой, стыр дыууæуæла- 
дзыгон хæдзар. 
Ме ’мбæлттæй йын чидæр загъта, мæнæй уый 
фыссæг у, зæгъгæ. Æмæ йæ фыццаг фарст уыди: 
мæйы дæргъы цас æхца райсын? Цæмæй фыссæ- 
джы ном ма фегад кæнон, уый тыххæй фæфылдæр 
кодтон ме ’фтиаг æмæ загътон: æртæ мины (ныры, 
1973 азы, æхцайæ нымайгæйæ). Уый йæ къух ауыгъ- 
та, æз, зæгъы, афтæ ’нхъæлдтон, фысджытæ бирæ 
82 

æхца исынц, фæлæ уый ницы у. Æмæ, зæгъын, уагæ- 
ры дæхæдæг цы исыс? Загъта мын: цыппар-фондз 
хатты фылдæр. Зæгъын, ахæм мызд (такие ставки) 
никуы ис Æмæ, дам, мæн ставкæтæ ницæмæн хъæ- 
уынц. Куыд мын радзырдта, афтæмæй кусы загот- 
скоты къанторы. Арæх æй фервитынц нæ сыхæгтæм 
фос ласынмæ. Æмæ куыд фæкусы? Зæгъæм, дзырдæн, 
кæмæйдæр балхæдта гал мин сомæй, радта йын йе 
’хца, стæй йын зæгъьк 
- Дыууæ туманы ма дын дæттын æмæ мын ратт 
распискæ, цыма дын дæ галыл мин æмæ 20 туманы 
кæнæ мин æмæ ’рдæг бафыстон, афтæ. 
Цы уæлдай ма у уæйгæнæгæн. Ратты ахæм рас- 
пискæ... Æмæ фондз кæнæ авд сæдæ стурæй фæйнæ 
20-30 туманы куы куса, уæд уыдон кæцæй не сты 
фылдæр мæ æрымысæггаг æртæ минæй! Раппæлыд 
мын уый йæ æндæр пайдатæй дæр, фæлæ, дам, 
æдылы адæмтæ дæр бирæ ис æмæ уыдон хъыгда- 
рынц дзæбæх æхца бакусынæн. Æмæ мын ахæм 
хабар ракодта. Йæ хæрæфырт кусы, горæтмæ ’ввахс 
цы мæхъæлон хъæутæ ис, уыдонæй иуы æвæрæн 
кассæйы (сберкассæ) хицауæй. "Æз æм бацыдтæн 
æмæ йын дзурын: æз дын дæ кассæ ахæсдзынæн, 
дæхæдæг уым куыд нæ уай, афтæмæй, æмæ дын 
дæхимæ дæр фæкæсдзынæн, цы зæгъыс?" 
- Мæ кассæ барæй ныууагътон иунæгæй, зæгъгæ 
сæ мæхицæн бафидын кæндзысты... 
- Уæд та дæм дæ кассæмæ бабырсдзыстæм æмæ 
сæ тыххæй рахæсдзыстæм, и? 
- Куыд сæ рахæсдзыстут, æз лæг нæ дæн, æви? 
- Дæ къухтæ æмæ дын дæ къæхтæ сбæтдзыстæм, 
дæ дзыхы дын къæрмæг ныннæмдзыстæм... Цы ма 
дæ хъæуы? 
83 

Ахæм диссагæн ракодта хабар Льяны-фырт æмæ 
æцæг диссаг уыд йæхимæ бакæсын. Мæстыйæ, йæ 
тæккæ зæрдæбынæй-иу куы ныдздзырдта: "Нæ ба- 
куымдта! Гъе ныр уый дурак нæу!?" 
Къамырмæ-иу ацæргæ мæхъæлæтты æмæ ирæт- 
ты куы ’рбакодтой, уæд-иу сын Льяны-фырт уай- 
тагъд бынат агурынмæ фæцис, лæггад сын кодта. 
Хаттæй-хатт-иу уркæтæй кæйдæрты дæр ранадта, 
сæ бынæттæ исгæйæ (зæрæдтæн), чидæртæ йыл 
хъаст дæр бакодтой, фæлæ ахæстоны кусджытæ 
Льяновимæ бирæ хæлардæр уыдысты хъæстгæн- 
джытæй. 
Къамырмæ та æрбакодтой, тæрхонгонд кæмæн 
æрцыд, ахæмты. Уыдонимæ иу студент æмæ тибаг - 
Тогуызты Газаччимæ, дам, НКВД-йы иумæ бад- 
тыстæм. Уый дæр, дам, ам ис, нæ фарсмæ цы къа- 
мыр ис, уым. Изæрырдæм ахст адæмы тезгъо 
кæнынмæ уадзын куы райдыдтой, уæд кæсæм ру- 
дзынгæй кæртмæ (уæд ма рудзгуытыл козыректæ 
нæма уыд) æмæ федтам, Газакк дæр æцæг ам кæй 
ис, уый. Тезгъогæнджытæм чи касти, уыдонæй иу 
куы базыдта, мах Газакмæ амонæм, уый, уæд æм 
бартхъирæн кодта, кæд дыл фембæлон, уæд дæм 
дзы æз ратдзынæн, зæгъгæ. Бафарстон тибаг 
лæппуйы, зæгъын, Газакк уæздан лæг куы у, уæд 
æм ай цæуыл мæсты у? Æмæ, дам, уæздан кæй у, 
гъе уый тыххæй. 
Цæвиттон, НКВД-йы куы бадтысты, уæд сæ пе- 
редачæ иу дæр нæ иста æмæ æххормаг æййæфтой, 
уæдæ цы! Алчидæр сæ зыдта йæ мæгуыры бон æмæ 
йæ авдсæдæ граммы æртæ дихы кодта: райсом, 
сихор æмæ æхсæвæрæн. Ацы æртхъирæнгæнæг та 
афтæ кодта; райсомæй-иу куыддæриддæр дзул 
84 

æрбалæвæрдтой, афтæ-иу ахордта йæ паек æппæтæй 
дæр, цалынмæ-иу фых дон æрбалæвæрдтой, уæдмæ- 
иу æм комдзаг дæр нал аззад. Гъе, æмæ фых дон 
цымдта æнæ къæбæрæй, сихорæй баландæ хордта 
æнæ къæбæрæй æмæ та изæры фых дон дæр - æнæ 
къæбæрæй. Газакк ын иу-цалдæр хатты радта йæ 
паекæй, иннæтæй дæр чидæртæ, фæлæ сæхæдæг 
дæр уыцы паектæй фылдæр ницы истой æмæ йын 
кæдмæ лæвæрдтаиккой! Уæдæ ды дзулимæ хæр, дæ 
тæккæ раз исчи та айдагъ дон цыма, уый дæр 
æфсæрмыйаг касти алкæмæ дæр1 Гъе^ æмæ кæстæртæн 
сæ цæсгом нæ бахъæцыд сæ хистæры раз, фæлæ 
Газакк нал фæлæууыд æмæ бауайдзæф кодта 
лæгæн. Фæразын хъæуы хиуыл хæцын, хи уромын. 
Дзул иу хæрд куы бакæнай, уæддæр нæ бафсæд- 
дзынæ, фæлтау æй æртæ дихы кæн, науæд æй уæд 
та уыцы иу хæрд сихорыл кæн хъæрмхуыппимæ. 
Гъе, фæлæ уыцы ныхас стыр маст фæкаст лæгмæ 
æмæ хылкæныныл ныллæууыд, ницы хъуыддаг, дам, 
дæ ис. Ныр æм туджджыны зæрдæ бахаста. 
Дыууæ æви æртæ боны фæстæ мах къамыр ауагъ- 
той тезгъо кæнынмæ, нæ сыхаг къамыр та æххæст 
нæма ’рбаздæхтысты, афтæмæй, æмæ асинтыл 
фембæлдтæн Газаккыл. Уый уæлæмæ сцæйцыд, æз 
- дæлæмæ. Бæргæ мæ фæндыд аныхæстæ кæнын, 
фæлæ цæй дзурæн уыд цæугæ-цæуын. Слест ыл 
куы кодтой, уæд бæрæг уыд, япойнаг шпионы хуы- 
зы йæ азымы кæй дарынц, уый, фæлæ цы бацис 
кæронмæ? Йе ’рцахсыны размæ куыста рауагъда- 
ды æмæ уым Японы пайдайæн цы архайдта, ацу 
æмæ йæ ды равзар! Хъыгагæн, уый уыд нæ фæстаг 
фембæлд æмæ ницуал базыдтон йæ хъысмæтæн. 
Бонтæ цæуынц, сæ иуæй иннæ æнтъыснæгдæрæй. 
85 

Нæ дынджыр къамыр-зал дзагæй дзагдæр кæны. 
Тигъы ныккæнды кæимæ бадтæн, уыдонæй чидæртæ 
æрбацыд. Сæ иу - украинаг - мын æппæлыд, йæхи 
"летчик" чи схуыдта æмæ къамыры къæсæрæй æрба- 
хизгæйæ йæ худ зæххыл чи ныффæздæг кодта, 
уыцы лæппуйæн, дам, иу хатт йæ дзыппæй æрха- 
удта гæххæтты гæппæл, къамыры чи цы дзуры, 
уыдон кæм фыста, ахæм. Æмæ, дам, æй уый фæстæ 
бон федде кодтой къамырæй. 
Фембæлдтæн, райдианы цы Псхацъæйы-фырты 
кой кодтон, ууыл дæр. Кæд йе ’рцахсты фыццаг 
сахатæй фæстæмæ алы минут дæр æнхъæлцау уыд 
ссæрибар кæнынæй, уæддæр ын ныр радтой аст 
азы; кæд ыл слест кæнгæйæ НКВД-йы кусджытæ 
худæгæй сæхи схастой, уæддаер йе суæгъд кæнынмæ 
йæ ныфс ничи бахаста. 
Куыд дзурынц, афтæмæй зтап хъуамæ тагъд уа, 
къамыртæ байдзаг сты, бынат дзы нал ис Æппæты 
кæронæй - зæрæдтæ, сæ фылдæр - мæхъæлæттæ, 
дыууæйæ та - ирæттæ. Ламаз кæныныл куы 
сбæндæн вæййынц, уæд сæм уырыссæгтæ хæлиу- 
дзыхæй кæсынц. Ламазгæнгæйæ хицæуттæй исчи куы 
’рбацæуы, уæддæр зæрæдтæ сæ кæнон кæнынц 
дарддæр. 
Алы бон дæр нæм цалдæр газеты æрбадæттынц. 
Æрмæст уыдонæй базонæм, æдде цытæ цæуы, 
уыдон. Фæлæ иу бон нæ газеттæ æрбадæлдзæх сты. 
Фæсидтыстæм надзирательмæ. Уый бацамыдта, 
кæмæ сæ æрбалæвæрдта, уыцы къорд - дуаргæрон 
цы уркæты къорд уыди, уыдонмæ. Æз семæ фæдзу- 
рыныл дæн, æмæ мæ хъуыдыйы нал æрцыд, нæхи 
хистæртæ дæр мæм æввахс сты, уый, æмæ газеттæ 
чи ныппырх кодта (дымынæн), уыдонмæ сæхирды- 
86 

гонау æнæуаг ныхæстæ скодтон (уыдонмæ уæздан 
ныхас нæ хъары). Асæге мæм ницы сдзырдта, фæлæ 
Хадзырæт бахудп "Куыдзæг, сæхи ’взагæй сæм куы 
дзурыс!" Фефсæрмы дæн, фæлæ ма мын мæхи 
рæстытæ кæнынæй дарддæр цы гæнæн уыд! 
Рагæй нал бакастыстæм газет æмæ нæм ныр куы 
’рбафты, уæд дзы иунæг дзырд дæр æнæ бакæсгæ 
нал ныууадзæм. Йæ слест кæмæн нæма фæцис, 
уыцы ахст адæм цы корпусы сты (корпус подслед- 
ственных), уым газет нæ уадзынц къамыртæм. Иу 
бон кæмæндæр передачæимæ æрбалæвæрдтой ма- 
хоркæимæ газет "Рæстдзинад", иууылдæр лыстæг 
лыгтæй, тамако стухынæн куыд лыггонд вæййы 
гæххæтт, афтæмæй. Иу-астæй райдыдтам кусын, 
гæххæтты гæппæлтæ хъæццулыл æвæрын фæд- 
фæдыл, фæлæ кæм! Стыр дамгъæтæй фыст цы 
дзырдтæ сты (сæргæндтæ), уыдон нын уыйбæрц зын 
ссарæн нæ вæййынц, фæлæ иугуыр текст (сплош- 
ной текст) кæм вæййы, уыдон нал æмæ нал 
фæарæм. Уæддæр нын фæцис æвæрд фондз æви 
æхсæз сахатмæ. Бакастыстæм æй, стæй йыл уæ- 
лейæ дæр хъæццул æрытыдтам æмæ йæ æрфæлдæхтам. 
Ныр та йæ 2-3 фæрстæ. Хорзæй дзы ницы бакас- 
тыстæм. Æз дзы иу-цалдæр раны бакастæн: "...Дзе- 
сты Куыдзæг - адæмы знаг^, фæлæ уыцы ныхас 
дæр ног никæмæнуал уыд. 
Æз дæр иннæтау этапмæ æнхъæлмæ кастæн, 
фæлæ дын æнæнхъæлæджы куы ’рбадзуриккой: 
"Дзесов, с вещами!,> Æмæ ма Гуыбиаты Исламмæ. 
Уымæн дæр Особое Совещание стæрхон кодта (3 
азы). Хорзау нал фæдæн. Ардыгæй фервитынц 
кæнæ лагертæм, кæнæ æндæр ахæстонмæ. Уый 
87 

зындгонд у, фæлæ мын цæуылнæ загътой раздæр? 
Бамбарын кодтаин бинонтæн æмæ бацæттæ кодта- 
иккой фæндаггагæй, дарæсæй, æндæрæй. Фæлæ ма 
мастæй дæр цы пайда ис! Ме’мбæлттæ фæцырд сты 
æмæ мын самал кодтой афтид голлаг. Уый куы нæ 
уыдаид, уæд цæм хастаин хæринагæй, дарæсæй, 
хуыссæнгарзæй се ’ппæт? 
Акодтой нæ дыууæйæ фистæгæй æфсæнвæнда- 
джы вагзалмæ æмæ нæ уым ахæсттæласæн вагоны 
бакодтой. Фæндагыл мæ цæстытæ ныйирд кодтон, 
бæргæ, зæгъын, кæд зонгæ искæй фенин æмæ уый 
фехъусын кæнид нæ бинонтæн, фæлæ мæ цæст 
никæуыл æрхæцыд. 
Аластой нæ Беслæны станцæмæ. Уым нын нæ 
вагон хицæнæй аппæрстой, æмæ æнхъæлмæ кæсæм, 
Грознайы ’рдыгæй цы поезд æрбацæудзæн, уымæ. 
Кæсæм рудзынгæй, æмæ уалынмæ Ислам фæхъæр 
кодта: 
- Кæс-ма, уæртæ нæхиуæттæ! 
Цæвиттон, Исламы бинонтæ зыдтой, кæд нæ 
ласдзысты, уый, æмæ ма суанг Фарныхъæумæ дæр 
фехъусын кодтой. Гъемæ ныр æрбацыдысты хъæуæй 
иу-авд лæджы бæрц. Хæрз æввахс сæ не ’рбауагъ- 
той, фæлæ нæм сæ ныхас куыд хъуыстаид, уыйбæрц 
æрбацыдысты. Се ’ппæт дæр - æнкъард, тардзæс- 
гом, цыма, сæ номдзыд колхозы сæрдар цы æна- 
монд фæндагыл фæцæуы, уыцы хъуыддаджы адон 
дæр азымджын сты, уыйау. 
Уæвгæ дæр диссаг куыд нæ у! Дыууæ азы размæ 
Фарныхъæуы колхозы ном айхъуыст æгас Сове- 
тон Цæдисыл. 1935-1936 азтæн цы политграмот- 
æйы чиныг уагъд æрцыд, уым дæр ма уыд, колхоз 
Калининæн цы фæллойбон балæвар кодта, уый. 
88 

Уыцы аз Фарныхъæуы колхозонтæй алчидæр рай- 
ста иу фæллойбонæн (на один трудодень) 100 ки- 
лограммы. Уым уыд мæнæу, картоф, нартхор, дзи- 
дза, къуымбил, царв, цыхт - æдæппæт сæдæ кило- 
граммы. Серго Орджоникидзе Исламæн рог ма- 
шинæ балæвар кодта. Колхозы звеновод Цорæты 
Мылыхо та æгас Цæгат Кавказы номдзыддæр лæг 
сси. 
Гуыбиаты Ислам æмæ Цорæты Мылыхойы койæ 
фылдæр нæхи æмæ Цæгат Кавказы крайы газетты 
никæй кой уыд, æмæ ныр уыцы Ислам æмбойны 
"адæмы зна?5 фестад... 
Колхозонтæ æхца æрбалæвæрдтой Исламæн, иу- 
цалдæр сомы. Къанвой дæр ацы хатт коммæгæс 
разынд æмæ сæххæст кодта колхозонты курдиат. 
Грознайы ’рдыгæй æрбахæццæ поезд æмæ нæ 
уый вагоны батъыстой. Мæнгæй нæ зæгъын "батъыс- 
той". Вагоны къух бакæнæн нæ уыд, купейы æртык- 
каг (уæллаг) полкæтыл дæр дыгæйттæй хуыссыды- 
сты, цыппар адæймаджы купейы уыд, цыппæрдæс 
адæймаджы - махимæ. Уæддæр ма къæлидоры 
’рдæм йæ дуар гом уыд (æфсæн телæй), æндæра 
уым ныххуыдуг уыдаиккам. Иу æмбискар лæг, 
уырыссагау иу ныхас дæр чи нæ зыдта, ахæм лæг 
æппынæдзух дæр куырдта надзорæй, цæмæй йæ 
ауадзой доныхуыппимæ (йæ къухтæй амыдта), æмæ 
йæм куы ничи хъуыста, уæд йæ къалосы бакодта 
йæ хъуыддаг. 
Фæлæ нæ уæддæр Ростовы вагзалы цы маши- 
нæйы ("Черный ворон") батъыстой, уымæн дзы 
æмбал нæ уыд. Куыд нæ дзы фенуд æмæ фæхуы- 
дуг стæм, уый мæм абон дæр дис кæсы. Баирвæз- 
тыстæм Ростовы пересылкæмæ. 
89 

Ахæм ахæстон уæды онг нæма федтон. Цыппар- 
уæладзыг- егъау бæстыхай, дамгъæ "Е’-йы хуызæн 
йæ амад. Фыццаг уал нæ бакодтой ахæстоны 
кæртмæ. Кæсæм бæрзонд агуыридур къултæм æмæ 
куыд нæ дис кæнæм, Дзæуджыхъæуы ахæстонимæ 
йæ куы абарæм, уæд, Махонмæ бакæс æдде, уæд 
дæм фæкæсдзæн марды чырыны хуызæн: æхгæд 
æмæ æгомыг, ницыдæр дзы хъуысгæ кæны, ницыдæр 
дæм зынгæ кæны. Ростовы ахæстон та... Рудзгуы- 
тæ - æнæавг, алкæцæй дæр зынынц адæймаджы 
цæсгæмттæ æмæ сæртæ, æлвыд æмæ пыхцыл сæртæ. 
Се ’ппæт дæр кæдæмдæр æмæ кæмæдæр хъæр 
кæнынц, сидынц, æлгъитынц, худынц. Уæллаг ха- 
тæнты рудзгуытæй иу-цалдæрæй бынмæ синæгтæ 
уагъд, синæгтыл цыдæртæ баст, афтæмæй сæ иутæ 
дæлæмæ бырынц, иннæтæ - уæлæмæ, æмæ адæй- 
магмæ афтæ кæсы, цыма къул æгасæй дæр тæлфгæ 
кæны. Уæлæ æртыккаг хатæнæй иу дæлæмæ ра- 
уагъта цыдæрхуызон æлхынцъытæ бос æмæ хъæр 
кæны кæмæдæр, уый мын рарвит, зæгъгæ. 
Æвæццæгæн, уыцы стыр ахæстоны бирæ къа- 
мырты уæгъд бынат нал уыд æмæ нæ бакодтой, 
паддзахы заманы ахæстоны аргъуан кæм уыд, 
уырдæм. Уый та уыд дыккаг æви æртыккаг уæла- 
дзыджы, дамгъæ "Е"-йæн йæ астæу кæм ис, уым. 
Егъау æмæ бæрзонд зал. Къухбакæнæн дзы нæй 
адæмæй. Нæдæр нартæ, нæдæр бандæттæ, айдагъ 
пъолтæ, бæрзонд рудзгуытæ, аргъуаны куыд вæййы, 
афтæ. 
Тыххæй-фыдæй, къуырттытæгæнгæ бабыры- 
дыстæм æд дзаумæттæ астæумæ æмæ лæууæн бы- 
нат ссардтам. Слæууыдыстæм нæ голджыты уæл- 
хъус æмæ кæсæм фæйнæрдæм. Зал гуым-гуым 
90 

кæны. Цалдæр сæдæ адæймаджы уыцы иу цары 
бын... Къулгæрæтты чи ’рцахста бынат, æвæццæгæн, 
рагæй ам чи ис, ахæмтæ дæргъæй хуыссынц пъо- 
лыл æмæ хъуамæ амондджын хоной сæхи, лæу- 
джытимæ абаргæйæ. 
Иу æрыгон бурхил лæппу нæ рæзты æрбауад 
æмæ рудзынджы бын алæууыд, стæй фæдзырдта 
дыууæ йæхи карæн лæппумæ. Куы йæм бацыдыс- 
ты, уæд сæ æргуыбыр кæнын кодта, сгæпп кодта 
сæ синтыл æмæ рудзынджы дзыхъхъы абадт. Гъемæ, 
рудзынджы æфсæнхызыл хæцгæйæ, къамандæ 
кæнын райдыдта къамыртæн. Йе ’мбæлттæ æмæ йæ 
зонгæтæм хъæр кæны сæ фæсномыг нæмттæй (Кар- 
зубитæ æмæ Лехæтæ), æрбарвитут мын уый æмæ 
уый, цыбыр ныхасæй, цыма ахæстоны цыдæриддæр 
ис, уыдон иууылдæр йæ дæлбар сты. Нæ зæрдæ 
бауазал Исламимæ утæппæт нывтæй, афтæ нæм 
фæкаст, цыма ацы уавæрты адæймаг ам мæйæ 
фылдæр фæцæрын нæ бафæраздзæн. 
Кæсæм æмæ, рæбынты чи æрбынат кодта, уыдонæй 
иу сыстад æмæ нæм комкоммæ ’рбацæуы. 
- Сымах дæр ирон стут? - зæгъгæ, бафарста 
сыгъдæг иронау, фæлæ уæддæр кæй никæд фехъуыс- 
там, ахæм акцентæй: нæдæр цæгатаг æмæ хуссай- 
раг, нæдæр, уырыссæгтæй иронау чи фæдзуры, 
уыдон хуызæн. 
Ирон стæм, загътам, фæлæ ды та, зæгъгæ, ба- 
фарстам æмæ, дам, æз дæр ирон дæн, туркаг ирон, 
Батумы ’рдыгæй контрабандæ кодтон æмæ афтæмæй 
бахаудтæн ахсты. 
Дзæбæх дзырдта иронау, æрмæст куыддæр фæл- 
мæндæрæй. Мæ карæнтæ, дам, дзурынц иронау, 
фæлæ уыдоны кæстæртæй бирæтæ, нал. Бирæ аны- 
91 

хас кæнын нын нæ бантыст йемæ. Рудзынгæй чи 
къамандæ кæны, уый дæр, дам, ирон у, Цæгат Иры- 
стонæй. Лæппу рудзынгæй куы ’рхызт, уæд æм тур- 
каг фæдзырдта, æмæ нæм æрбацыд. 
Гъе, æмæ æцæг нæхион. Цыма хъæдгæройнаг 
уыд, Ахуыр кодта Ростовы университеты. Куыд 
радзырдта, афтæмæй дардта дамбаца, бар ын нæ 
уыд, афтæмæй, æмæ йын милицæ иу хатт байстой 
йæ хæцæнгарз, ахсгæ йæ не ’ркодтой, фæлæ та ссард- 
та дамбаца, æмæ йæ уæд æрцахстой. Иугæр, дам, 
мын срок куы радтой æмæ ахæстонмæ куы бахауд- 
тæн, уæд, дам, ахъуыды кодтон: цæйнæфæлтау ацы 
уркæтæн хынджылæггаг уон, фæлтау сын мæхæдæг 
хицау суон æмæ мын уæд æнцондæр уыдзæн. Ба- 
цамыдта нын иу хæрзарæзт ацæргæ лæгмæ. Йæ 
уæлæ шляпæ, хорз костюм, бур туфлитæ. Алцæмæй 
дæр хæрзарæзт, æрмæст ыл галстук нæ уыд. Уый, 
дам, университеты мæ профессор уыд. Ардæм куы 
’рбахауд, уæд æй уркæтæ уайтагъд афистæг код- 
той, фæлæ, дам, ын æз раттын кодтон йæ дзаума, 
æрмæст хæринæгтæ хæрд фесты. Махæн дæр загъ- 
та, ома цалынмæ æз ам уон, уæдмæ æндæр къамы- 
ры куы уат, уæддæр уын ницы тас у, ничи уæм 
бавналдзæн. 
Исламимæ сын бирæ зонгæтæ разынд ам, Ирыс- 
тоны лæппуйæн цыма йе $фсымæр прокуратурæйы 
куыста. 
Лæппуйы хабар дæр цымыдисон куыд нæ уыд, 
фæлæ мæн тынгдæр туркаг иронмæ байхъусын 
фæндыд, фæлæ мын нал бантыст. Æнхъæл куыд 
нæ уыдтæн, афтæ къæсæрæй æрбахъæр кодта над- 
зиратель: "Дзесов, с вещами!" 
Бæргæ мæ нæ фæндыд фæхицæн мæ хорз æмбалæй, 
92 

фæлæ цы гæнæн ис! Ислам ма мын мæ дзыппы 
фæтъыста цалдæр сомы, Беслæны станцæйы йын 
колхозонтæ кæй радтой, уыдонæй, æмæ рацыдтæн. 
Ахæстоны кæрты æрлæууын кодтой, кæй æрвы- 
стой, уыдоны æмæ та сæ бæрæг кæнынц. Фыццаг 
фæзæгъынц мыггаг. 
- Дзесов! 
-Я! 
- А еще как? 
- Дзесты. 
- Имя и отчество? 
- Кудзаг Габрелович. 
- Сколько раз бежал? 
- Откуда взяли, что бежал? 
- А почему у тебя две фамилии?.. 
Куы ма йæ загътон, ме ’рцахсыны размæ мæ 
паспорты мæ мыггаг "Дзесть^ уыди, фæлæ йæ 
слестгæнæг фæфыста "Дзесов-Дзесты" æмæ афтæ 
ацыд документты. Ацы кусæг та афтæ фенхъæлд- 
та, иугæр лæг йæ мыггаг аивта, уæд, æвæццæгæн, 
ахст уæвгæйæ, лидзгæ ракодта, æндæра цæмæн ивта 
йæ мыггаг? 
Гъемæ та мæ фæласынц Мæскуыйы ’рдæм, фæлæ 
кæдæм? Ницы йын зонын. 
Нæ вагон нын бирæ фæралас-балас кодтой, стæй 
йæ аппæрстой Мæскуыйы кæрон, цæгатырдыгæй 
иу фæскъуым (тупик). Цалдæр сахаты фæлæууы- 
дыстæм ам æнæфезмæлгæйæ. Нæ бакомкоммæ 
уæлбыл къаннæг хъæдын хæдзар. 11-12 азы кæ- 
уыл цыдаид, ахæм чызг, йæ хъæбысы дзидзидай 
сывæллон, афтæмæй кафы кæрты æмæ цæгъды 
йæхицæн (йæ дзыхæй) Лебедев-Кумачы фыст зарæг 
93 

"Широка страна моя родная". Дзæбæх нæм хъуы- 
сынц йæ ныхæстак "... такой другой страны не знаю, 
где так вольно дышит человек..." 
Фæцæуæм цæгатырдæм. Фæндагæн йæ фæйнæр- 
дыгæй хъæд, æнæкæрон хъæд. Наз, нæзы, бæрз, 
цъуй афтæ æввахс æрбацæуынц фæндагмæ, æмæ 
лæг зæгъдзæн: ныртæккæ ссудздзысты, паравоз цы 
цæхæр калы, уымæй. Ранæй-рæтты хъæд фæгæмæх 
вæййы, æмæ разынынц цалдæр хæдзары, æнæамад 
хъæдтæй конд, зылын-мылынтæй æмæ æнæуынг- 
бæрæгæй. Мæскуыйы кæрон ахæм хъæдын хæдзæрттæ 
федтон, æмæ сæм лæг кæсынæй не ’фсæды, фæлæ 
адон цæмæн афтæ мæгуырау сгы? Афтæ хъæдарæхæй 
куыд ницæйаг сты? 
Изæрмæ бирæ нал уыд, афтæ ныххæццæ стæм 
Вологдæмæ. Рахизын нæ кодтой вагзалы. Иу-æртис- 
сæдзы бæрц баистæм. Рараст нæ кодтой горæты 
’рдæм. Æххæст нæма ’рбахызтыстæм æфсæйнаг 
фæндæгты сæрты, афтæ нæ размæ сыдз-мыдзы 
æрбацыд иу адæмласæн поезд (маневртæ чи кодта, 
ахæм) æмæ раст нæ тæккæ раз æрлæууыд. 
Æхстонтæй чидæртæ хъазæн ныхæстæ баппæрста 
пассажиртæм, чидæртæ ныххудтысты. Нæ конвой 
фæтарст, æвæццæгæн. Сæ хистæр ныхъхъæр кодта 
йæ дзыхы дзап "Глазами в зад!" Худæджы бын 
фæцис йæ къамандæ. Æвæццæгæн, æндæр цыдæр 
зæгъынмæ хъавыд, ома адæммæ ма кæсут, кæнæ 
фæстæрдæм разилут. 
Бакодтой нæ, пересыльный ахæстон кæй хуыд- 
той, уырдæм. Суанг æхсæвæрафонтæм фестæм 
ахæстоны кæрты. Немæ чи уыд, уыдон бакодтой 
ахæстоны, мах та иу-фондз æви авдæй ракодтой, 
горæты иннæ кæрон цы ахæстон уыд, уырдæм. 
94 

Цы мæрддаг ахæстон у, уый тагъд базыдтам. 
Джигул кæнгæйæ нæ мадард бæгънæг кæй скод- 
той, уый дæр сæм æгъгъæд нæ фæкаст, фæлæ æргу- 
ыбыр кæн, æмæ дæм разæй-фæстейæ æрбакæсой, 
кæд дæ сагæхты исты бамбæхстай. Иунæг æндахы 
скъуыддзаг дæр ныл нал ныууагътой нæхи дарæсæй, 
радтой нын сæхиуæттæ, сæрмагонд ахст адæмæн 
хуыд чи уыд, ахæмтæ: айстой, хæринаг æмæ нæм 
дыминагæй цы баззад, уыдон дæр. 
Ныр базыдтон мæ дыууæ ног æмбалы. Сæ иу - 
сомихаг, иннæ - гуырдзиаг, сæ дыууæ дæр ка- 
лакæгтæ. Нæ ахæстон - дыууæуæладзыг, агуыри- 
дурæй амад агъуыст. Бамидæг нæ кодтой дыккаг 
уæладзыджы 29-æм къамыры. Афтидæй нæ бай- 
йæфтам нæ къамыр, нæ бацыдмæ дзы бадтис фондз 
лæджы. Фæлæ уал мæ калакаг æмбæлтты тыххæй. 
Сæ дыууæ дæр мæнæй иу-цыппар-фондз азы 
хистæртæ сты. Сомихаг - Тароян Аркади - Кала- 
чы схъомыл, рагон партион, куыста Фæскавказы 
крайы ÆКП(б) комитеты. Гуырдзиаг - Митъо Ла- 
гидзе. Революцийы размæ ахуыр кодта Вольскы 
кадетты корпусы. 1921 азы Гуырдзыстон советон 
куы сси, уæд алыгъд фæсарæнтæм. Цалдæр азы 
фæрахау-бахау кодта алы рæтты, алы куыстыты, 
стæй фембæлд иу америкаг хъæздыг сылгоймагыл 
æмæ уыимæ бацард. Ныр æй шофыры куысты сæр 
нал хъуыд æмæ бацыд ахуыр кæнынмæ. Каст фæцис 
коммерцион институт. Æртынæм азты æрбацыд 
Советон Цæдисмæ, Гуырдзыстонмæ, йæ фыды 
хæдзармæ, стæй Калакмæ. Æнхъæл афтæ уыд, ома 
йæ арвитдзысты кусынмæ, Советон Цæдисæн Фран- 
цы цы торгпредство ис, уырдæм, æмæ уым кусдзæн. 
Фæлæ фыдæнхъæл фæцис Фæсарæнтæм æй кæй 
95 

нал ауадздзысты, уый куы базыдта, уæд ус ракуырд- 
та Калачы æмæ ахуыргæнæджы куыст райдыдта 
(францусаг æвзагыл). Гъемæ æппынфæстаг йæ 
тъæпп мæнæ ам фæцыдис - Вологдæйы ахæстоны. 
Къамыры кæй баййæфтам, уыдонæй иу - дзут- 
таг, индзылер. Свердловскы обкомы бюройы уæнг, 
мидæгон хæсты архайæг, рагон партион, йæ мыг- 
гаг - Руздан. Иннæ - ацæргæ лæг, бирæ нал фæцис 
къамыры æмæ йын ницы бæрæг базыдтам. Æртык- 
каг- урайлаг зæронд лæг, æфсæнвæндаджы кусæг- 
(машинисг-наставник, участник нескольких съез- 
дов партии). Цыппæрæм - сыбираг лæппу - Ваня, 
20-22 азы кæуыл цыд, ахæм æнахуыргонд, хъæу- 
уон лæппу. Фæндзæм - мæскуыйаг, фæлæ Литвайæ, 
æви Латвийæ рацæугæ. Мæ тæккæ фарсмæ уыд йæ 
бынат, фæлæ йын цалдæр мæйы дæргъы ницы ба- 
зыдтон, цы мæрддаг у, уымæн. 
Æппæты фыццаг нын цы бамбарын кодтой нæ 
ног фысымтæ, уый уыд: къамыры дзурæн нæй 
хъæлæсæй (голосом), æрмæст сусу-бусуйæ (шепо- 
том), мыггаг нæ никæмæнуал ис, фæлæ номыр, про- 
гулкæ 10-15 минуты, газеттæ æмæ чингуытæ - нæй. 
Гъе уый дын нæ бындурон бынат. Нарæг сынтæ- 
джытæ, пъолмæ фидаргонд, къамыр стыр, 25-30 
метры бæрц, йæ иу къуымы голландаг бæрзонд сау 
пец. Рудзгуытæ - кæрты ’рдæм, цавæрдæр бæсты- 
хайы сæрæй æддæмæ ницы зыны. 
Гъе æмæ ныл адаргъ сты бонтæ. Фыццаг къуы- 
ри аивгъуыдта нæ кæрæдзийы ахсты хабæрттæй, 
сусу-бусуйæ. Иу бон Митъо бамæстджын. Цæвит- 
тон, иннæтæй хъауджыдæр уый партянкæтæ никуы 
дардта Прогулкæмæ куы рацыдыстæм, уæд Митъо- 
йæн йæ партянкæтæ райхæлдысты йæ къæхтæй, ра- 
96 

бырыдысты батинкæтæй, æмæ сæм æргуыбыр 
кæнынмæ куыд хъавыд, афтæ надзор фæхъæр лас- 
та, "Стой!", зæгъгæ. Рацæй-рабон, æмæ нæй æргуы- 
быр кæныны бар. Митъо цыдæр сдзырдта, æмæ та 
уый дæр афтæ - нæй ныхас кæныны, суанг бафæр- 
сыны бар дæр. Æмæ та зилæм нæ къуындæг кълет- 
кæйы (дæргъмæ - 25-30 метры, уæрхмæ -6-7 мет- 
ры). Митъо йæ къæхтыл ласы партянкæтæ, метры 
æрдæг радаргъ сты, афтæмæй, æмæ фыр æфсæрмæй 
йæ хид акалд. Цалынмæ къамырмæ æрбацыдыстæм, 
уæдмæ йæ æрæвналын нæ бауагъта хъахъхъæнæг. 
Ныр ын къамыры фæцис ахуыргæнджытæ, дык- 
каг хатт ыл ахæм фыдбылыз куыннæуал æрцæуа, 
афтæ. 
Партянкæты коймæ мæ зæрдыл æрбалæууыд 
æндæр хабар. Цалынмæ Вологдæмæ цыдыстæм, 
уæдмæ ма нæм цы хъуамæ баззадаид, нæхицæй цы 
рахастам, уыдонæй, фæлæ ма Митъомæ баззад 
хълапи, Калакæй кæй рахаста, уый. Ам æй джи- 
гулгæнгæйæ айстой, стæй тамако дæр. Цалдæр боны 
фæстæ тамако æрбалæвæрдтой, фæлæ хълапи нал. 
Митъо дежурнæйæн загъта, ома ахæм æмæ ахæм 
хæринаг мæм уыдис, фæлæ кæмæндæриддæр дзырд- 
та ахæстоны дежурнæтæй - иу дæр æй не ’мбæрста, 
цавæр хæринаг у, уый. Амыдта дзыхæй дæр æмæ 
къухæй дæр, фæлæ уæддæр нæй. Стæй уæд йæ 
партянкæ равдыста, мæнæ уый хуызæн, зæгъгæ. 
Иу-цалдæр боны фæстæ дзуапп радтой: схъуына, 
дам, æмæ сæ акалдтам. Æвæццæгæн сæ исты фыд- 
былызы дзаума фенхъæлдтой, æмæ нæ бауæнды- 
дысты сæ раттын. 
Нæ кæрæдзийæ фæстæмæ æмæ нæ чи хъахъхъæ- 
ны, уыдонæй фæстæмæ нæ уынæм змæлæг. Æрмæст 
4 Дзесты Куыдзæг 
97 

прогулкæмæ куы рацæуæм, уæд уынæм, нæ ахæ- 
стоны сæрмæ цъиахтæй арв сау кæй дары, уый. 
Хорз бынат ссардтой ахæстоны сæр. Ам сæ хъыг- 
дарæг нæй. Фæлæ нын сæхæдæг (цъиахтæ) иу бон 
нæ прогулкæ фехæлдтой. Нæ кълеткæйы къуымты 
куыд разил-базил кодтам (æмбисы онг- иуырдæм, 
стæй та - иннæрдæм, кæннод цыбыр зиллаччы сæр 
зилгæ кæны), афтæ нæ хъахъхъæнæджы фуражкæйы 
козыреккыл сæмбæлд, цъиах тæхгæ-тæхын цы 
зæкъæн æрæппæрста, уый. Йæ хъæр суанг махмæ 
дæр фехъуыст. Лæг систа йæ худ æмæ хорзау нал 
фæцис Махæй хъæрæй схудын ничи бауæндыд, 
фæлæ Руздан нал фæлæууыд æмæ бакодтæ 
- Хорошо, что коровы не летают! - æмæ йын 
æгæр хъæрæй дзырд фæцис, надзор æй фехъуыста 
- Стой - зæгъгæ, фæхъæр ласта, æмæ æрлæу- 
уыдыстæм. 
- Заходи в камеру! - уыд йæ дыккаг къамандæ 
æмæ нæ батардта мидæмæ, не ’мгъуыдæй раздæр. 
Суткæйы дæргъы куыд нæ бæллыдыстæм уыцы 
фынддавс минуты прогулкæмæ, фæлæ дзы тæрсгæ 
дæр кодтам. Иу хатт нæ хъахъхъæнæг, тезгъо куыд 
кодтам, афтæмæй зæххæй систа иу саст спичкæ 
æмæ скъаманды кодта: "Стой!" Æрлæууыдыстæм. 
"Кто бросил эту спичку?" Дзуапп нæй. Æмæ йын 
уæвгæ дæр цы хъуамæ зыдтаиккам! Прогулкæйы 
дымыны бар нæй, уый зыдтам æмæ дыминаг дæр 
ничи хаста æддæмæ цæугæйæ. Æмæ та: "Заходи в 
камеру!" Чи та-иу нæ гæххæтты гæппæл ссарды 
тыххæй батардта фæстæмæ, афтæмæй гæххæтт нæ 
цæсты кæронæй дæр нæ уыдтам. Науæд исчи æнæба- 
ры схуыфыд кæнæ æрæхснырста, уæддæр та - 
мидæмæ, къамырмæ. 
98 

Уæдæ ныронг нæ кæрæдзийæн цы хабæрттæ 
кодтам, уыдон дæр скуынæг сты. Уæддæр ма йæ 
цæрæнбон бирæ Митъойæн. Фæсарæнты куыдтæ 
цард, уыдон нын афтæ нывджынæй дзуры, æмæ 
йæм хъусынæй нæ фæллайæм. Фæлæ уый таурæгътæ 
дæр кæдмæйы фаг уыдзысты. Руздан дæр кæддæр 
Америчы Иугонд Штатты уыд æмæ нын фæкодта 
йæ балцы кой. Уыдæттæ хорз, фæлæ кæдмæ афтæ 
æнæ исты архайдæй баддзыстæм?!. Исты амал 
хъæуы нæ фыдбирæ уæгъд рæстæг хардз кæнынæн, 
кæннод адæймаг ныззаууат уыдзæн. Гъе, фæлæ цы? 
Цалдæр варианты нæм уыд, фæлæ дзы иу дæр 
зæрдæмæдзæугæ нæ уыд. Хъуыды кодтам шарадæтæ, 
ребустæ, уыци-уыцитæ æмæ æндæр ахæмтæ, фæлæ, 
иуæй, æнæ гæххæттæй хорз нæ цыдысты, иннæмæй 
та бирæйы фаг нæ уыдысты. Руздан нын раныхæстæ 
кодта, хуызджын згъæр куыд куыстæуы, уый, фæлæ 
ахæм "лекци" дæр иутæм æгæр зынæмбарæн каст, 
иннæтæм та æгæр примитивон. Бирæ рахъуыды- 
бахъуыдыйы фæстæ æрцыдыстæм ахæм фæндонмæ: 
цæй, æмæ ахуыр райдайæм францусаг æвзаг. 
Ахуыргæнæг - Митъо. Францусаг æвзагыл Пари- 
жы каст фæцис хистæр скъола. Цы ма уа уымæй 
хуыздæр ахуыргæнæй Уыцы ахуыр (францусаг æвзаг), 
æвæццæгæн, мах никуы æмæ никæд бахъæудзæн, 
фæлæ нæ рæстæг æрвитынæн хуыздæр ницы ис 
Æмæ райдыдтам. Фондзæй æрбадæм иу ран, нæ 
ахуыргæнæг дæр немæ æмæ... Митъо фæзæгъы 
ныхас францусагау, æмæ цы амоны, уый, стæй йæ 
фæзæгъы махæй исчи, уый фæстæ иннæ, дыккаг, 
æртыккаг æмæ афтæ уыцы иу дзырд 3-5 хатты 
æрзилын кæнæм нæ зиллаккыл. Уый нæ зæрдæтыл 
куы бадарæм, уæд та иннæ дзырд æмæ афтæ дарддаер. 
99 

Афтæ грамматикæ дæр (нырма уал спряжение). Зын 
куыд нæ у æвзаг ахуыр кæнын æнæ гæххæтт, æнæ 
чиныг æмæ æнæ фыссæндзаума, фæлæ-иу уæддаер 
бон нæ зæрдыл бадардтам 20-25 дзырды бæрц. 
Хуыздæр "ахуыргæнинæгтыл" нымад уыдысты Та- 
роян (гимназы дæр ма ахуыр кодта францусаг 
æвзаг) æмæ Руздан (зыдта иучысыл англисаг æвзаг 
даер). 
Æмæ, æцæг, бонтæ фæцыбырдæр сты. Фæлæ та 
нæм æндæр фыдбылыз фæзынд. Мæ тæккæ фарсмæ 
чи хуыссы - Войткевич (æнхъæлдæн), уый, сæумæ- 
райсом куыддæриддæр сыстæм, афтæ райдайы 
цæуын нæ къамыры иу фисынæй иннæмæ æмæ бан- 
цайы æрмæст, æхсæвы куы ныххуыссæм, уæд, Суанг 
хæргæ-хæрын дæр иу минуты бæрц афæстиат 
вæййы æмæ, иннæтæ æрдæгхæрдыл дæр нæма 
вæййынц, афтæ та уый фæгæпп ласы æмæ цæуы 
æмæ цæуы. Гъе, æмæ боныцъæхтæй æхсæвæра- 
фонтæм (отбоймæ): гуыртт, гуыртт, гуыртт! - зæ- 
гæлджын батинкæтæй. 
. Иу бон æм Митъо нал фæлæууыд æмæ йын загъ- 
та, хæрын нæ уæддаер бауадз, гыццыл уал абад дæ 
сынтæгыл ’(нæ къамыры тумбочкæтæ йеддæмæ 
бандæттæ дæр нæ уыд æмæ стъолтæ дæр). Уый 
фæтæргай, йæ батинкæтæ феппæрста йæ къæхтæй 
æмæ бæгъæмвадæй цæуын райдыдта. 
Кæд-иу искæд иу уысм æрбадт йæ бынаты, уæд 
та сагъæс æмæ кæугæ. Цы мæ бон уыд, уымæй йæ 
сабыр кæныныл архайдтон, фæлæ йæм мæсты дæр 
кодтон. Ды, дам, нæ зоныс, мæ ус цы хуызæн уыд уый. 
Æмæ^ æгайтма афтæ рæсугъд æмæ зæрдæмæдзæугæ 
у, кæугæ та цæуыл кæныс? Æмæ, дам, адæм æвзæр 
сты, афтæ рæсугъд кæй у, уый тыххæй йыл бирæ 
100 

уыдзæн узæлджытæ æмæ йæ афтæмæй исчи куы 
фæрæдийын кæна.. 
Нæ зонын, барæй афтæ кодта æви æцæг уыд: 
дзæгьæл ныхæстæ дæр-иу дзы сирвæзт. Нæ къа- 
мыры номыр 29 уыд. Æмæ, дам, уый цæмæн у, уый 
зонут? 29 дыууæ хатты куы фæфылдæр кæнай, уæд 
58 цæуынц, æмæ уыцы статья та у - контрреволю- 
цион куыст. 
Нæ къамырмæ радыгай зылдыстæм, дежурить 
кæй хонынц, уый. Бирæ хæстæ нæ уыд радлэеууæ- 
гыл. Цъылынæй рамæрз къамыр, райсом æмæ изæр 
туалетмæ уадзгæйæ ахæсс парашæ, уазæгдоны хих- 
сæны дон пъолмæ куы ’ркæла, кæнæ бадæнтыл чъи- 
зи куы баззайа, уæд уыдон æрбæстон кæн. Ацы 
æрбæстон кæныныл уымæн бирæ дзурын, æмæ мæм 
иу бон уый тыххæй æрхаудта стыр маст. Æфсна- 
йын мæ рад уыдис Хихсæны бын дон кæм æркалд, 
уыдон расæрфтон, фæлæ иннæ ран, нæ размæ дзы 
чи уыд, уыдон æнæфснайдæй ныууагътой, æмæ 
уыдон нæ ныссæрфтон. 
- Цæуылнæ сæрфыс? - ныццæхгæр мæм над- 
зор. 
- Уыдон не ’рбацыдмæ дæр афтæ уыдысты... 
- Нæ сæрфыс? (Отказываешься?) 
- Искæй чъизитæ нæ сæрфын... 
- Нæ сæрфыс? 
- Нæ сæрфын! - загътон, куынæуал мæ уагъта, 
уæд. 
- Хорз, уæдæ! - бартхъирæн кодта æмæ уал 
уыцы бон хъуыддаг ууыл ахицæн. 
Дыууæ боны фæстæ мæм фæсидтысты æмæ мæ 
къарцыры бакодтой. Æвæццæгæн мæ никуы фе- 
рох уыдзæн уыцы диссаджы къарцыр. Уый уыд, 
101 

мах ныртæккæ кæм уыдыстæм, уыцы бæстыхайы 
нæ, фæлæ дзæвгар æддæдæр, зæронд ахæстоны 
ныккæнды. Фыццаг уал ныххиз уыцы æрдæг нык- 
кæнды къамырмæ. Уыцы къамырæй фæрсырдæм 
ацыдысты цыппар къамыры. Мæн дзы фæцис ас- 
тæуккæгтæй иу. Талынг къуым, рухсы цъыртт æм 
никуыцæй зыны, уæле цары, къул æмæ цар кæм иу 
кæнынц, уым дуары сæр къусчы мидæг телбыды 
æддейæ электрон цырагъ судзы, фæлæ йæхи суы- 
ныны фаг дæр дзæбæх нæ рухс кæны. Къамыр 
(растдæр зæгъгæйæ та, къамыр къамыры хуылфы) 
иуырдæм дæр æмæ иннæрдæм^ дæр адæймаджы 
дæргъы ’мбæрц цыппæрдигъон. Йæ иу къулæй иннæ 
къулмæ армытъæпæны бæзнæн фæйнæг къулæм- 
хуыдæй. Къамыры иу къуымы æфсæйнаг парашæ, 
рæхыс æмæ гуыдырæй баст къулмæ. Хабар фæззы- 
гон уыд, боныхъæд цæхгæр куы фæуазал, уæд. Ам 
хæринаджы лæвæрд дæр æндæр уыд: цыппарсæдæ 
граммы айдагъ дзул æмæ дон. 
Къæбæрцух цы у, уый рагæй зыдтон. Хохы ма 
куы цардыстæм, уæд уым та хорæй цух чи нæ 
æййæфта? Æз ма æрæййæфтон ахæм уавæр, æмæ- 
иу ас лæгтæн æнæхъæн кæрдзынтæ æрæвæрдтой 
фынгыл, махæн та æрдджытæ лæвæрдтой (фæны- 
чыфых хъæбæрхоры кæрдзынтæ). Хъæуы ма дæ æви 
нал, уый ничи фарста. Æххормаг цы у, уый базыд- 
тон нæ ралыгъды аз дæр (1920), уæлдайдæр та 1921 
стонг азы. 
Фæлæ мæм ацы хатты хуызæн стонг никуы бахъар- 
дта. Раст цыма мæ цæрæнбонты кæрдзынæй никæд 
бафсæстæн, афтæ мæм кæсын байдыдта. Цæмæн 
афтæ уыд, уымæн абон дæр ницы æмбарыа Уазал 
æмæ талынг уыди æмæ уый тыххæй уыдаид? Æмæ- 
102 

иу ахæм уавæртыл дæр фембæлдтæн, фæлæ ахæм 
æнкъарындзинад никуы бафиппайдтон. Уæддæр мæ 
къæбæр уыциу хæрд нæ кодтон, фæлæ 3-4 дихы, 
растдæр зæгъгæйæ та, ахсæн-иу йæ хъуыр-хъуырæй 
куынæуал æнцад, уæд та-иу æм комдзаг ныппæр- 
стон. 
Æнæуи дæр цыдæрхуызон уыд уыцы къарцыр. 
Мæнæн фондз боны æмгъуыд уыди, фæлæ-иу дæс 
боны æмгъуыдмæ кæй бакодтой, уыдон-иу дыууæ 
фæлтæрæй ахицæн кодтой се ’мгъуыд: фондз боны 
фæстæ-иу лæджы рауагътой къамырмæ æмæ-иу 3-4 
боны куы баулæфыд, уæд та фæстæмæ къарцырмæ. 
Фондз боны-иу чи фæбадт, уыдон дæр-иу афтæ 
ныффæлурс сты, цыма мæрдтыбæстæй æрбаздæх- 
тысты. 
Ахицæн кодтон ме ’мгъуыд æмæ æрбацыдтæн 
фæстæмæ къамырмæ. Кæй дзы ныууагътон, уыдон - 
ногæй дзы ничи. Æмæ "ахуыр кæнæм" францусаг 
æвзаг. Не ’ппæт дæр фæлмæцын байдыдтам мæ 
сыхаджы рацу-бацуйæ. Иунæг минут ын æрæнцой 
нæй. Фæразгæ та куыд кæны? 
Митъо нæ æрцардта. Нырма æххæстдзырд нæма 
фæцис йæ фæсарæйнаг хабæрттæ, радзырдта нын, 
ус куыд ракуырдта, уый дæр. • 
Зымæг куы ’рхæццæ, уæд нæ баивтой стыр ахæ- 
стонмæ. Куыд дзырдтой, афтæмæй уый уыд, Ека- 
теринæйы заманы кæй сарæзтæуыд, ахæм ахæстон. 
Йæ къулты бæзн уыдаид метрæй фылдæр, æртæуæ- 
ладзыг, бинаг хатæн æмбисы онг - зæххы бын. Гъе 
уый фæцис мах хай. Къæлидор - уæрæх, цон- 
джыхъулы стæвдæн æфсæн каутæ - алы къахдзæфæн 
дæр. Кæм уыдыстæм, уый æнгæс уæрæх къамыр, 
фæлæ бирæ талынгдæр, гыццыл дыууæ рудзынджы 
103 

царæй къулы ’хсæнты. Баййæфтам дзы цалдæр адæй- 
маджы. Сæ иу Владивостокæй, рагон партион 
кусæг; дыккаг - паддзахы рæстæджы Сыбырмæ 
æрвыст чи уы& ахæм социал-революционер; æртык- 
каг - индзылер, цалдæр азы размæ фæсарæнтæй 
чи æрбаздæхт, ахæм, - тæхæг-механик, æрыгон 
лæппу æмæ цыппæрæм - Мæскуыйы цур иу хъæук- 
каг, йæ ном Егор, фæлæ уымæй æддæмæ цы мæрд- 
даг уыд, уымæн ницы базыдтам, цыма йæхи хæдза- 
ры бæхыл чырæ ласæгæй куыста. 
Нæ фыццаг къамыры чи уыд, уыдонæй дыууæйьк 
мæ сыхаг - рацубацугæнаг - æмæ зæронд лæджы 
нал æрбакодтой махимæ. Æнхъæлдтам, ацы ахæ- 
стоны уыдзæн (хъæлæсæй) дзурыны бар, фæлæ нæй, 
ам ноджы карздæр уыд уыцы уавæр. Æмæ канд 
уый нæ. Нæ сынтæджытæ - сыгъдæг æфсæйнагæй, 
астæуæй цъæты кæнæ фæйнæджыты бæсты дæр 
æфсæйнаг тæлытæ дæргъмæ æмæ цæхгæрмæ, 
æхсæнмæхсæнты та ахæм хуынчъытæ, æмæ дзы 
адæймаджы сæр ныццæудзæн. Гобæтты цъæртты 
хъæмп байдзаг кодтам, æмæ фыццаг дыууæ къуы- 
рийы уыди хуыссæн, фæлæ уый фæстæ фыдæбоны 
бахаудыстæм. Хъæмп ныллыстæг æфсæн кауыл, 
сзыгуым ис æмæ сынтæджы хуынчъыты дæлæмæ 
æрзæбултæ вæййы, тæлытыл ма баззайы æрмæст 
айдагъ гобаны цъар. Бæргæ ма рацæгъд-бацæгъд 
байдайæм гобаны хъæмп, фæлæ ницы! Зыгуым у 
æмæ зыгуым! Хъаст кæнæм ахæстоны хицауадмæ, 
фæлæ нæм хъусæг нæй. Курæм фæйнæ фæйнæджы 
лыггаджы, фæлæ нæй. Цалдæр къуырийы фæстæ 
та нын радтой ног хъæмп, фæлæ та уый дæр цалдæр 
бонмæ зыгуым фестад. Уæд курын байдыдтам, 
цæмæй нын пъолыл хуыссыны бар радтой. Цыбыр 
104 

ныхасæй, нæ сынтæджытæн 2-3 фæйнæджы рай- 
сыны хъуыддагæн бахъуыди цалдæр мæйы. 
Афтæ ’нхъæлдтам, ацы ахæстоны режим рогдæр 
уыдзæн, фæлæ ноджы фæфыддæр. Иунæг сыбыртт 
дæр хъæрæй нæ, фæлæ хъæлæсæй (голосом) скæнæн 
нæ уыд. Нæ ног зонгæ, дард Хурыскæсæнæй чи 
уыд (владивостокаг), уый уæзхъус уыд æмæ йын 
кæд комкоммæ дзырдтаис йæ тæккæ хъусы, кæннод 
не ’мбæрста. 
Нæ хæринаг дæр цалдæр мæйы уыцы иу джип- 
пы уагъд: "Уха и овсяная каша" (кæсаджы бас æмæ 
сысджыйы кас). Иу стæм хатт фæзыны хъæбæрхо- 
ры кас дæр (перловая каша). 
Бар нын радтой уæлдæр хицауадмæ (вышестоя- 
æие органы) курдиæттæ фыссынæн нæ хъуыддæг- 
ты тыххæй. Тетрæдтæ æмæ нын кърандæстæ балхæд- 
той нæхи æхцайæ, кæмæ нæ уыд, уыдонæн та 
гæххæтты гæппæлтæ радтой. Алчидæр нæ ныффы- 
ста курдиат Мæскуымæ, æрмæст Егор (мæскуы- 
йаг) нæ ныффыста. Бакастыстæм нæ кæрæдзийы 
курдиæттæ, стæй сæ радтам надзирательмæ. 
Цалдæр мæйы фæстæ нын радтой бар нæ би- 
нонтæм ныффыссын. Мæй иу хатт уыд æви дыууæ 
мæйы иу хатт, уый нал хъуыды кæнын. 
Радтой нын чингуытæ кæсыны бар дæр. Æрбахæс- 
сынц нæм чингуыты номхыгъд, æмæ алчидæр рав- 
зарæд иу чиныг 10-14 бонмæ. Хорз чингуытæ сæм 
уыд, сæ фылдæр, рауагъдад "Академия" кæй ра- 
уагъта, ахæмтæ, дунейы аив литературæйы хуыз- 
дæртæ. Фаг бæргæ сты уыцы 10-12 чиныджы 
кæсынмæ, фæлæ та уым дæр ис иу мардæрцыд: 
мыййаг чингуытæй искæуыл æнгуылдзы кæнæ ныхы 
фæд (след ногтя) куы ссарынц, уæд, дам, уый чи 
105 

бакодта, æмæ та нын иу мæйы бæрц нал фæдæттынц 
чингуытæ. Æнæуи дæр нæ уыцы ивартæй (штраф, 
наказание) нæ хъуыры уадздзагмæ скодтой. Кæмæндæр 
йæ сапоны къæртт ферох хихсæны (махонтæй исчи 
æви æндæр къамырæй, уымæн цы бæрæг ис?) - уый 
тыххæй дæр: "лишение переписки или ктп?; исчи 
хъæрæй сдзырдта кæнæ æнæрхъуыдыйæ дуары раз 
лæуд фæцис, уæддæр та уыцы "лишенитæ". Исчи 
къамыры астæу лæууы, йæ чъылдым дуары ’рдæм, 
йе ’ргом та иннæрдæм, уæддæр та ивар, рудзынгæй, 
дам, цæмæн кастæ? Цыбыр ныхасæй, уыцы ивартæй 
афтæ сфæлмæцыдыстæм, æмæ иуахæмы сфæнд 
кодтам: спичкæ аппæрстæй, сапон ныууадзынæй, 
чиныгыл ныхы фæд ныууадзынæй æмæ ма æндæр 
ахæмтæй æгас къамыр куы ивар кæной, фыстæ- 
джытæ фыссын ма уадзын æмæ æндæр ахæмтæй, 
уæд фæлтау радыгай дзурæм, "æз уыдтæ^ зæгъгæ, 
æмæ уæд иу адæймаг æййафдзæн æфхæрд, иннæтæ 
дзы уæгъд уыдзысты. Зын уыд ахæм уынаффæ дæр, 
фæлæ нын æндæр цы гæнæн уыд? Хаттæй-хатт-иу 
æнцад бадтыстæм, афтæ-иу дуары рудзынг фегом 
æвиппайды, æрбазынд-иу надзирателы сæр: 
- Кто разговаривал громко? - фæрсы уый дæр 
сусуйæ (шепотом). 
Махæй æппындæр ничи ныхас кодта æмæ чи 
хъуамæ загътаид, "æз", зæгъгæ? 
Гъе, æмæ фæнд бæргæ скодтам, фæлæ, зæгъæм, 
дзырдæн, дæ сапон кæнæ дæ хисæрфæн дæр нæ 
ныууагътай хихсæны, фæлæ та дæ аххосджын 
кæнынц исты ахæмæй. Загътай "æз", зæгъгæ, фæлæ 
дæ бафарстой: цæмæ гæсгæ сæ ныууагътай? Уæд 
та цы зæгъдзынæ? Цæвиттон, уыдон (ахæстоны 
администраци) афтæ æмбарынц, цыма уыцы митæй 
106 

(сапон, спичкæтæ æмæ ныхы фæдтæ) иннæ къа- 
мырты цы ахст адæм ис, уыдонæн цыдæр æмбарын 
кæныс (условные знаки). Гъемæ хорз, зæгъдзынæ, 
ферох мын сты, фæлæ дыл куы нæ баууæндой æмæ 
дæ ратон-батон куы райдайой, уæд та? Фыццаг цы 
корпусы уыдыстæм, уым нæ къамыры ахæм хабар 
æрцыд. Хихсæнмæ æмæ туалетмæ рауадзгæйæ над- 
зирательтæй иу лæууы дуаргæрон æмæ ахст лæгтæй 
алкæмæн дæр дæтты йæ къухтæм гæххæтты гæппæл 
армы тъæпæны æмбисы йас, фæлæ нарæгдæр, 
дæргъæццон. Стæй ахст лæгтыл дуар бахгæны æмæ 
сæм кæсы, дуары цы хуынкъ ис (глазок), уырдыгæй. 
Æхстытæй иу иннæтау не ’рбадтис, æрмæст йæхи 
ныхсадта, æндæр ницы. Фæстæмæ куы рацыдыстæм, 
уæд æй надзиратель æрурæдтæ 
- Цæмæн бамбæхстай гæххæп? 
- Цæй гæххæп? 
- Фен-ма дæ дзыпп! 
Лæг йæ дзыппы йæ къух атъыста æмæ хорзау 
нал фæци. Йæхæдæг дæр нал хъуыды кодта, гæххæтты 
гæппæл æнæрхъуыдыйæ йæ дзыппы куыд атъыста, 
уый. Æмæ уый бæргæ диссаг нæу (гæххæтт дзып- 
пы атъыссын), фæлæ йæ надзиратель та афтæ хоны, 
цыма ды уыцы гæххæтт барæй бамбæхстай, цæмæй 
дзы ныффыссай хицауады ныхмæ, арвитай йæ... 
æмæ æндæр ахæм дзæнгæда-сæнттæ. Гъе, æмæ йæ 
уыцы "фыдракæнды" тыххæй æртæ боны къарцы- 
ры бакодтой. 
Нæ къамыры къулыл хъæбæр гæххæттыл цы 
уагæвæрд (правила) ауыгъд ис, уым фыст у: ахст 
лæгæн бар ис мæйы дæргъы йæхи ’хцайæ фондз 
туманы хардз кæнын. Æппынæрæджиау нын уыцы 
бар дæр радтой. Дæс бонæй дæс бонмæ, кæнæ мæй 
107 

дыууæ хатты (афтæ дæр вæййы) нын æлхæнынц, 
ахæстоны цы ларек ис, уым килограммы ’рдæг сæкæр 
æмæ цыппар пачкæйы бапъирозтæ, æрмæст 
æвзаргæтæ нæ, фæлæ тæккæ къаддæртак "Ракетæ". 
Æндæр нын ницы æлхæнынц. Къамыры чи ис, 
уыдонмæ се ’мбисы бæрцмæ æхца нæй, (махæн дæр 
нæхимæ не сты, фæлæ не счеты), æхца кæмæ ис, 
уыдон иннæтæн дæр исты райсой сæхи æхцайæ, 
уымæн та бар нæ дæтты администраци æмæ 
афтæмæй цы райсæм, уый дих кæнæм иннæтимæ, 
уæлдайдæр та тамако. Фæлæ цæй дих! Æмæ 
афтæмæй нæ иутыл дæр нал æххæссы. Цалынмæ 
иннæ ларечы æмгъуыд æрцæуы, уæдмæ нæ, фæлæ 
нæм 4-5 боны размæ дæр дыминаг нал вæййы æмæ 
та æнхъæлмæ фæкæсæм, сывæллон куадзæнмæ куыд 
фенхъæлмæ кæсы, афтæ. Ноджы ма иу дзедзæлæйс 
ныронг нын цы æфхæрæнтæ кодтой, уыдоныл ма 
бафтыд: "лишение ларька на месяц". 
Гъе æмæ ныл бонтæ цæуынц афтæмæй. 
Цалдæрæй "ахуыр кæнæм" францусаг æвзаг. 
Тетрæдтæ (мæй - фæйнæ) æлхæныны бар нын куы 
радтой, уæдæй фæстæмæ нын грамматикæ ахуыр 
кæнын фенцондæр. Индзылер Руздан æмæ нæ аху- 
ыргæнæг Митъо - дыууæйæ ахуыр кæнынц англи- 
саг æвзаг, сæ дыууæ дæр фæныхас кæнынц англи- 
сагау. Минусинскаг Ваняйы фæнды ахуыр кæнын, 
æрмæст дыууæ къласы ахуыр йеддæмæ йæм нæй, 
фæлæ йын цы бакæнæм? Алкæмæ дæр нæ вæййы 
уыцы иу тетрад æмæ ма дзы кæмæн цы_дæттæм? 
Ахæстоны хицауадæй курæм, цæмæй йын махæй 
кæцыйы фæнды хардзæй балхæной æртыккаг кæнæ 
цыппæрæм къласы ахуыргæнæн чингуытæ, 
тетрæдтæ æмæ фыссæндзаума, фæлæ нæм хъусæг 
108 

нæй. Нырма уал ын афтæ дзыхы дзырдтæй амонæм 
цыдæртæ (куыд растдæр дзурын хъæуы ныхæстæ, 
хинымæр нымæц (устный счет) æмæ æнд. Æмбаргæ 
лæппу у Ваня, фæлæ бынтон æнæфенд (неразвит). 
Фæрсгæ нæ кодта, Карл Маркс, дам, ныртæккæ дæр 
ма Мæскуыйы цæры? Тынг æй фæндыд ахуыр 
кæнын, фæлæ æнæ чиныгæй куыд? 
Чингуытæ (кæсынæн) нæм куы вæййы, уæдæй 
сабырдæр никуы вæййы нæ къамыр. Алчидæр нæ 
тындзы, цæмæй, къамыры цы 8-12 чиныджы ис, 
уыдон ын каст фæуой иууылдæр, кæннод та, цæмæй 
зоныс, куынæуал та нын уа ахæм фадат. 
Гъе, фæлæ уыцы "лишение" куы рауайы, уæд 
дæр амæлттæ кæнæм: "зубрить" кæнæм францусаг 
ныхæстæ æмæ спряженитæ, мысæм ребустæ æмæ 
шарадæтæ, дзурæм, дзырд цы нæма фестæм, ахæм 
хабæрттæ. Мæ зæрдыл ма лæууы Митъойы ра- 
дзырд, ус куыд ракуырдта, уый. Иугæр куы базыд- 
та, фæсарæнтæм æй нал ауадздзысты, уый, уæд 
Калачы ракуырдта ус - Лордкъипанидзетæй, йæ 
ном ын Нуну хуыдта Раздæр куыд загътон, афтæмæй 
дæсны уыд Митъо радзурынмæ, æмæ йæм тынг 
æхсызгонæй хъуыстам не ’ппæт дæр. 
Владивостокаг райдыдта фыссын цыдæр коопе- 
ративты арæзт æмæ куысты тыххæй, йæ зæрды ис 
цыдæр ахуырадон куыст ныффыссын, фæлæ ма йæ 
бæллæх уый у, æмæ тетрад куыддæриддæр фыст 
фæвæййы, афтæ йæ раттын хъæуы ахæстоны ад- 
министрацимæ, кæннод æндæр тетрад нал райс- 
дзынæ. 
Бирæ фæлæгъстæ кæныны фæстæ нын балхæд- 
той францусаг^уырыссаг дзырдуат æмæ ма æвдæм 
къласæн ахуыргæнæн чиныг (францусаг æвзаг). 
109 

Дзырдуаты уыд цыбыр грамматикон очерк дæр æмæ 
ныр æцæгæлон æвзаг канд хъустæй нæ, фæлæ йæ 
цæстæй дæр ахуыр кæнæм. 
Иу стæм хатт дохтыр дæр разилы къамыртыл, 
йемæ ма цалдæр надзирателы, афтæмæй. Дзургæ 
нæм ницы фæкæны "ну!" йеддæмæ, æвæццæгæн, 
фæдзæхст у. 
Йе "счеты" æхца кæмæн ис, уыдонæй Ваняйæн 
чингуытæ æмæ тетрæдтæ балхæныны тыххæй нæ 
хъуыддаг куы нæ рауад, уæд ма, Рузданы зондæй иу 
фæндыл ахъуыды кодтам. Хабар афтæ уыд æмæ 
Рузданы куы ’рбаластой ардæм, уæд кæд бынтон 
биноныг æмæ карз джигул кодтой, уæддэер йæ бон 
бацис æртæ туманы бамбæхсын, æмæ йын уыцы 
æхца къамырмæ æрбаирвæзтысты. Гъе, фæлæ къа- 
мыры федта æмæ йæ бауырныдта, ам æхца æрмæст 
фыдбылызы хос йеддæмæ æппындæр кæй ницæмæн 
у, уый. Æмæ уæд бавдæлд, æмæ æхца стымбылтæ 
кодта (иу гæххæтт) æмæ йæ сæппæрста голланди- 
аг пецы сæрмæ къамыры къуымы. 
Гъе, æмæ ныр Ваняйæн загъта, ома дæхæдæг 
федтай, мах хардзæй дын ахуыргæнæн дзаума кæй 
не ’лхæнынц, уый. Фæлæ кæд дæ ныфс хæссыс, 
уæд, æз пецы сæрмæ цы ’хца сæппæрстон, уыдон 
дæхи схон, бацамон сын æй, кæм сты, уый. Уыдон 
æй, æцæг, райсдзысты уырдыгæй, де "счетыл" æй 
ныффысдзысты æмæ дзы уый фæстæ хардз кæн 
чингуытæ æмæ тетрæдтæ æлхæнынæн. Æрмæст 
зæрдыл дарын хъæуы уый, æмæ дын уыцы ми лæвар 
нæ рауайдзæн, къарцыры дæ сбадын кæндзысты. 
Ваня ахъуыды кодта æмæ загъта, къарцыры дæс 
боны фæбадыныл разы дæн, зæгъгæ. Надзирателæн 
фæсидын кодта корпусы дежурнимæ æмæ загъта, 
110 

гъе уыцы къамыры, 29-æмы, пецы сæр ме ’хца баз- 
задысты æмæ мæ ныр бахъуыдысты чингуытæ бал- 
хæнынæн. Цалдæр боны фæстæ æрбадзырдтой Ва- 
нямæ æмæ йæм радтой квитанци, йе "счеты" æртæ 
туманы кæй ис, уый тыххæй. Кæрон нал уыд Ба- 
няйы цинæн, фæлæ бирæ нæ ахаста йæ цин. Акод- 
той йæ къарцырмæ. Фондз боны фæстæ йæ æрбап- 
пæрстой къамырмæ (куы ма йæ загъток уыцы къар- 
цыр ахæм фыдбылыз уыди, æмæ-иу дæс боны 
æмгъуыд кæмæн радтой, уыдон дзы фæд-фæдыл 
дæс боны нæ фæрæзтой æмæ сын-иу се ’мгъуыд 
дыууæ дихы фæкодтой), бынтондæр ныффæлурс, 
афтæмæй. Æртæ боны фæстæ та йæ акодтой къар- 
цырмæ йе ’мгъуыды дыккаг æмбис фæуынмæ. Куы 
’рбаздæхт, уæд æм йæ хуызæй ницуал баззад; йæ 
уадулты бæсты ма цæсгомыл уыд дыууæ къуырфы 
æмæ дыууæ цыргъ къуыппы, цæсгомæн йæ хуыз - 
фæлурс бурбын мыдадзын цырагъау. Уæддæр, 
мæгуыр, Ваня цин кодта, мæ зындзинад ахицæн 
кодтон, зæгъгæ. Тетрæдтæ æмæ йын кърандас балхæд- 
той, æмæ райдыдта ахуыр кæныа Фæлæ æгæр ра- 
джы уыд йæ цин. Дæс боны бæрц рацыдаид, афтæ 
дуары рудзынг фегом æмæ надзиратель йæ къух 
фæтылдта Ванямæ (надзирательтæ дæр сусуйæ 
дзырдтой). 
- Номер? - бафарста надзиратель. 
Ваня загъта йæ номыр. Надзиратель æрбагуыпп 
кодта рудзынг æмæ ацыд. 
Йæ райсомы та Ваняйы акодтой къарцырмæ. Куы 
’рбацыд, уæд æй фарстам, цæй тыххæй дæ акод- 
той, æмæ, дам, цыма рудзынгæй кастæн. Зыдтам 
æй, уый æрымысæггаг азым кæй у, уый: рудзынгæй 
акæсæн дæр никæдæм уыд, зынгæ дæр æм ницы 
111 

кодта, бæрз бæлæсты цъуппытæй фæстæмæ, фæлæ 
цы нæ бон уыд! 
Иурайсом хæрз æнкъардæй радзырдта йæ фын 
Ваня. Цыма фыны йæ дæндæгтæй иу рахауд. Уый, 
дам, уымæ цæуы, æмæ мæ бинонтæй чидæр амард. 
Фынтæ кæй уырныдтой, ахæмтæ нæм бирæ нæ уыд 
æмæ йæ басабыр кодтой, фынтæ ницы сты, зæгъгæ. 
Фæлæ диссаг уый уыд, æмæ къуырийы фæстæ рай- 
ста писмо сæхицæй æмæ дзы фыст уыди, дæ фыд 
амард, зæгъгæ. 
Æз рагæй нал райстон фыстæг нæхицæй æмæ 
мæ зæрдæ тынг æхсайдта нæхимæ. Ваняйы фыстæ- 
джы фæстæ рацæй-рабон, æмæ мæхæдæг дæр куы 
райдаин ахæм фынтæ уынын. Иу æхсæв, дыкка- 
джы æмæ афтæ иу-цалдæр боны. 
Нæ хæринаджы уарыны хъуыддаг афтæ у: де- 
журнæ (нæхиуæттæй) райсы нымадæй, къамыры цал 
стæм, уал порцийы, хъæрмхуыпп дæр уал къусы. 
Фæлæ кас та не ’ппæтæн иумæ, иу къаннæг аджы 
æмæ йæ йæхæдæг дих кæны, цал стæм, уал хайыл. 
Уый уыд фыццаг мæйты, фæлæ уый фæстæ афтæ 
нал уыд, Алы бон дæр сысджыйы кас кæй уыд (иу 
стæм хатт та хъæбæрхоры кас), уымæ гæсгæ йæ зæрдæ 
нал уагъта æмæ йæ ничиуал хордта Зыдтам, хæрын 
æй кæй хъæуы, уый, кæннод ам адæймаг æххормагæй 
ныммæлдзæн, фæлвæрдтам цъындæй хæрын, уый 
фæстæ сæкæримæ дæр, фæлæ æппынфæстаг нал æмæ 
нал цыд хъуыры. Дежурнæ райсы кастрункæ æмæ 
йæ тумбочкæйыл æрæвæры. Кæй хъæуы, уый 
йæхæдæг райсæд, Фæлæ йæм ничи æвналы. 
...Уæдæ йæ цы фæкæнæм? Парашæйы йæ нык- 
калæм? Нæ, хæринаг у, хор у, æмæ уый никæй 
зæрдæмæ цæуы, стæй ахæм ми ахæстоны хицауад 
112 

цы хуызы бамбардзæн, уымæн дæр бæрæг нæй. 
Уæдæ йæ афтæ æнæвнæлдæй ратт фæстæмæ, 
уæддæр куыддæр цæуы, цыма "бунУ кæнæм, афтæ 
йæ схондзысты, æмæ уæд не ’ппæт дæр уыцы 
æнæхайыры къарцыры амæттаг бауыдзыстæм. 
Фæрсгæ та уæвгæ кæндзысты, цæуылнæ бахорд- 
тат, зæгъгæ. Бирæ фæрахъуыды-бахъуыды кодтам 
æмæ фæстагмæ Рузданы фæндоныл сразы стæм: 
надзиратель куы фæрса, цæуылнæ бахордтат, зæгъгæ, 
уæд уымæн дзурын хъæуы æрмæст афтæ: "Аппе- 
тита неУ\ Æмæ, æцæг, уыцы бонæй фæстæмæ афтæ 
кæнын байдыдтам. "Хæрын нæм нæ цæуы" - ацы 
дзуапмæ ахæстоны администраци дæр, æвæццæгæн, 
къухбакæнæн не ссардта, фæлæ сысджыйы кас дæр 
нæ фæкъаддæр. 
Уыцы иухуызон хæринаг кæй хордтам, халсар 
æмæ нæм æндæр ахæм "свежи" хæринаг кæй нæ 
хæццæ кодта, уый фыдæй нæ фылдæрæн сæ буа- 
рыл фæзынд фурункулез, нæхимæ "сынчъытæ" кæй 
хонынц, уый. 
Нæ тезгъогæнæн кълеткæты фæйнæджыты зыхъ- 
хъыртæй ранæй-рæтты рабырыдысты хæмпæл- 
гæрдæджыты тихалджытæ. Кæд марг сты, уæддæр 
сæ хæриккам, фæлæ нæй! Æргуыбыр кæнын дæр 
нæ уадзынц... Нæхи æхцайæ нын цы килойы ’рдæг 
сæкæр балхæнынц, уый бæсты нын картофы иу кило 
куы æлхæниккой, уæд уый, хомæй хæргæйæ, бæргæ 
хуыздæр уаид нæ буарæн, фæлæ нæм чи хъусы! 
Ныронг цы царды уавæры стæм, афтæ куы уа 
кæрæй-кæронмæ (хус хæринаг, 10-15 минуты тез- 
гъо æмæ æнд.), уæд нæ æнхъæл ничи у йæ æмгъу- 
ыды кæронмæ аирвæзын, фондз азы æмгъуыд 
кæмæн ис, уыдон дæр... 
113 

Цы стæм, уымæй ноджы бамæстджындæр стæм. 
Акодтой нæ къамырæй Лагидзе Митъойы, сверд- 
ловскаг, æфсæнвæндаджы машинист-наставник чи 
уыд, уыцы ацæргæ лæджы, индзылер Рузданы æмæ, 
Прагæйы чи ахуыр кодта, уыцы индзылеры. Кæдæм 
сæ акодтой, уымæн ницы базыдтам нæдæр уыцы 
бонты æмæ фæстæдæр дæр. 
Уыдон акондæй бирæ фенкъарддæр стæм. Æниу- 
иу хатгай афтæ дæр ахъуыды кодтам: кæд сын, 
мыййаг, сæ хъуыддæгтæм ногæй æркастысты, сæ 
æнаххос сбæлвырд æмæ сæ сæ хæдзæрттæм ауагъ- 
той. 
Ахæстоны фæстæ лагертæм куы афтыдыстæм, 
уæд фарстам, æндæр рæттæй-иу чи æрбафтыд, ахæм- 
ты, фæлæ ницыуал фехъуыстам, цы баисты не 
’мбæлттæ, уымæй. 
Æрмæст ма сæ хуыз баззад нæ зæрдæты. Митъо - 
бæрзонд, саухил, йæ фындз чысыл гуыбырдзæф, фаты 
хуызæн æмраст, æлвæстастæу, фæтæнуæхск, 
алцæмæй дæр хæрзконд кæмæй фæзæгъынц, ахæм 
домбæйттæарæзт лæг. Удыхъæдæй та бынтон æмби- 
сонд: уарзæгой, хæларзæрдæ уæздан адæймаг, 
цæстуарзон, фæлмæнзæрдæ, рæдау къухæй дæр 
æмæ зæрдæйæ дæр. Дис ыл-иу кодтам, куыд фæра- 
зы бон-изæрмæ махæй алкæмæн дæр амонын, аху- 
ыр кæнын, кæнæ не ’гасæн дæр уыйбæрц таурæгътæ 
кæнын. 
Ныр нын налдæр ахуыргæнæг, налдæр - тау- 
рæгъгæнæг. 
Свердловскаг - лæппуйы бонтæй фæстæмæ 
æфсæнвæндагыл чи фæкуыста, ахæм кусæг. Зæронд 
партион. Цалдæр хатты уыд Æппæтцæдисон парт- 
съезды делегат. Нæ къамыры уымæй хистæр ничи 
114 

уыд Сабыр, æдыхсг, уæззау зонды хицау, æргомзæрдæ 
адæймаг. Уæлдай хæлардæр бацис минусинскаг 
Ваняимæ, амыдта йын машинисты куысты уавæртæ. 
Зынгæ партионыл нымад уыди Уралы организа- 
цийы. Фæстаг рæстæджы куыста машинисг-настав- 
никæй (паровозты). 
Руздан - рагон партион, мидæгон хæсты ар- 
хайæг, стыр ахуыргонд индзылер (хуызджын 
згъæртæн), Свердловскы обкомы бюройы уæнг. Йæ 
дæсныйад фæуæлдæр кæныны фæдыл фæцис 
цалдаер азы Америчы Иугонд Штатты. Æвæццæгæн, 
йæ дæсныйад хорз зыдта, уый бæрæг уыд, махæн- 
иу куыд зæрдиагæй дзырдта шахтæты арæзтад æмæ 
хъæздыггæнæн фабрикты (обогатительные фабри- 
ки) системæ куыд у, уымæй дæр. Бирæ чи бакаст 
æмæ бирæ чи федта, ахæм зонынджын лæг. "Кæд 
нын фадат уа, уæд бавдæлæм æмæ фыссын рай- 
дайæм фантастикон уацаутæ, æз дын, техникæйæ 
цы хъæуы, уыдæттæ дæтдзынæн, ды та, литерату- 
рон æгъдауæй кусдзынæ, - зæгъгæ-иу, дзырдта 
мæнæн. 
Иннæ индзылер (Прагæйы чи ахуыр кодта, уый) 
бирæ нæ фæцис немæ къамыры æмæ йæ бæстон 
нæ базыдтам. 
Æз ракодтон, къамыры тынгдæр цæмæй тых- 
стыстæм æмæ фæлмæцыдыстæм, уыдонæй иуæй- 
иуты кой. Фæлæ уæддæр нæма загътон, бынтон 
цæмæй сфæлмæцыдыстæм, уый кой. Уымæн æмæ 
уыцы уавæр йæхæдæг чи нæ бавзæрста, уымæ ницæ- 
йаг фæкæсдзæн, стæй хабар йæхæдæг дæр æлгъаг 
у, уæдæ цы! Куы ма йæ загътон, нæ къамыр æппæты 
бинаг уыд, æрдæг ныккæнды хуызæн, нæ уæлæ ма 
115 

та дыууæ уæладзыджы. Къамыртæн (уæладзгуы- 
тæн) сæ туалеттæ афтæ арæзт уыдыстьк æртык- 
каг уæладзыгæй бинæгтæм уæрæх æфсæн труба 
уагъд. Уыцы труба дыккаг уæладзыгмæ кæм 
æрхæццæ, уым æм сарæзтой цыппар хуынчъы 
(дыккаг уæладзыджы туалет), стæй труба 
æрхæццæ æппæты бынмæ, стыр уæрмы (поглоща- 
ющая яма) сæрмæ æххæст нæ ныххæццæ, афтæ 
йæ алыварс фæйнæгæй арæзт цыппар æрбадæны 
(хуынчъы). Гъе, æмæ уым æрбадгæйæ уæладзгуытæй 
исты куы ’рхауы (цы исты, уый зынæмбарæн нæу, 
къамырты уыцы иу рæстæджы фæуадзынц туа- 
летмæ), уæд сæмбæлы, лæхъир фаджысæй йæ 
тæккæ дзаг цы уæрм у, уым, ныппæллахъхъ ласы 
æмæ скæлы, махонтæй йæхи хъуыдыйы чи бады, 
уыдонæн сæ гом буарыл, риутыл, хатгай суанг 
цæсгомыл дæр. Уæлдай уынгæджыдæр сты, бирæ 
бадын ахуыр чи у, уыдон - стæм хаттæй фæстæмæ 
нæ ирвæзынц фыдбылызæй. Уыимæ дыккаг мард- 
æрцыд: уый фæстæ адæймагæн йæ дзаумæттæ 
аивын æмæ йæхи ныннайын куы уадзиккой, уæд 
ма бæргæ, фæлæ хихсæны къранты бын дæ цæсгом 
æмæ дæ къухтæ кæд æрæхсай, æндæр дын ницы 
хуыздæр хос ис. 
Цас фæхатыдыстæм ахæстоны администрацимæ, 
алы бон нæ уыцы фаджысы ма найут, зæгъгæ, фæлæ 
ницы рауад нæ хатыдæй. Фыстам курдиæттæ дæр - 
уæддæр нæй. Æппынфæстаг фыссын байдыдтам 
Мæскуымæ (æниу нын нæ курдиæттæ æрвыстой 
Мæскуымæ æви нæ, уымæн та цы зыдтам!). Æмæ 
иу цыбыр рæстæджы фæхуыздæр уыцы уавæр, 
æвæццæгæн-иу нæ туалетмæ рауагътой, уæладзгу- 
ыты чи уыд, уыдон-иу куы фесты, уæд. Фæлæ бирæ 
116 

нæ ахаста ахæм уавæр æмæ афтæмæй нæ фервæз- 
тыстæм уыцы уавæрæй, цалынмæ уым уыдыстæм, 
уæдмæ. 
Иуахæмы нæ дохтырмæ дæр бахъаст кодтам нæ 
туалеты тыххæй, фæлæ уый дæр дзæгъæлы уыд. 
Куы ма йæ загътон, нæ дохтыр дзургæ нæ кодта, 
æвæццæгæн, фæдзæхст уыд. Æрмæст иунæг хатт 
йæхи нал баурæдта. Не ’мбæлттæй йæ иу баййард- 
та, ома сысджыйы касæй иу уидыг аныхъуырын 
дæр нал у мæ бон æмæ уымæн цы хос ис, зæгъгæ. 
Кæннод та æххормагæй адæймаг мæлгæ кæны. 
"Иугæр дæ организм нæ уадзы йæхимæ уыцы хæри- 
наг, уæд уый афтæ æмбарын хъæуьк нæ йæ хъæуы 
æмæ йын тыхми цæмæн кæныс?" 
Раст зæгъгæйæ, зондджын фарст нæ уыд уый. 
Æмæ мæ зæрдыл æрбалæууыд Дзæуджыхъæуы 
ахæстон. Уым дæр иу ахст лæг бафарста дохтыры, 
уый обход куы кодта, уæд: 
- Дохтыр, мæ сæр скæнк æмæ уымæн цы хос 
ис! 
- Иу-дыууæ мæйы Серноводскы курортмæ ацу! - 
зæгъгæ, æнæхудгæйæ дзуапп радта дохтыр. 
Иу азы фæстæ нæм фæзынд дæндæгты дохтыр 
дæр. Æрыгон чызг. Æрæджы медтехникум каст чи 
фæцис, ахæм. Æз дæр æм уыдтæн иу хатт. Мæ 
мылытæй туг лæдæрсын байдыдта æмæ ма дохты- 
ры уымæй дæр афарстон, фæлæ, æвæццæгæн, 
уымæн дæр "откройте рот!" дзырды йеддæмæ дзу- 
рыны бар нæ уыд æмæ мын ницы дзуапп радта. 
Æнæуи цы йæ бон у, уымæй архайдта, фæлæ нæма 
арæхст æмæ афтæмæй не ’мбæлттæй иуæн (æфсæддон 
тæхæгæн) йæ риссаг дæндаджы бæсты сласта йæ 
117 

дзæбæх дæндаг. Лæг æй бафиппайдта, æрмæст къа- 
мырмæ куы ’рбаздæхт, уæд, Æмæ та йæ дыккаг 
бон цæуын бахъуыд дохтырмæ. 
Чингуытæ кæсыны бар та нын байстой, æмæ ныл 
бонтæ уæлдай тынгдыр нытътъанг сты. Тараоянимæ 
ахуыр кæнæм дзырдуаты ныхæстæ, фæлæ уымæй 
дæр, раст куы зæгъон, уæд схъыг стæм. Иучысыл 
нæ фæкуыстхуыз кодта не !мкъамырон, эсерты 
партийы уæнг чи уыд æмæ паддзахы рæстæджы 
Сыбырмæ æрвыст чи уыд, уый. Стыр зæрдæргъæвд 
адæймаг у, сусæг революцион куысты заманы, æры- 
гон ма куы уыд, уæд цы æмдзæвгæтæ хæлиу код- 
той адæмы ’хсæн, уыдон ныртæккæ дæр ма лæууы- 
дысты йæ зæрдыл. Иу-цалдæр дзы ныффыстам 
тетрæдты, стæй сæ ахуыр кæнын райдыдтам æнæ 
кæсгæйæ дзурын. Уый дæр куыст у, уæдæ цы! 
Уæдæ æндæр цы бакæнæм? Цал æмæ цал хатты 
куырдтам нæ ахæстоны администрацийæ, цæмæй 
нæ лагертæм арвитой, кæнæ нын ам, ахæстоны 
кæрты, исты куыст радтой æмæ нæ къæбæр лæвар 
ма хæрæм! Кæронмæ дæр-иу нæм нæ байхъуыста 
хицау, нæдæр нæ фыст курдиæттæн уыд дзуапп. 
Мæ тæккæ фарсмæ чи хуыссыд - дардхурыскæ- 
сæйнаг, партийы крайкомы уæнг, уый фæрынчын, 
æмæ йæ акодтой къамырæй. Уый фæстæ цы бацис, 
уымæн ницыуал базыдтам, никуал ыл фембæл- 
дыстæм лагерты дæр. 
Афтид бынæттæ фæзынд нæ къамыры, æмæ нæм 
æрбакодтой цалдæр лæджы. Мæ фарсмæ чи æрбы- 
нат кодта, уый, Астæуккаг Волгæйæ (Н.Новгород), 
зæронд партион, мидæгон хæсты партизан. Кав- 
казæй - иу, азербайджайнаг Мовсумов Рза Кули- 
заде, индзылер-химик, бакуйаг. Бакуйæ йæ алас- 
118 

той Уралмæ, стæй фæстæмæ ардæм. Куы базыдта, 
æз ирон дæн, уый, уæд афарста: 
- Тæкъоты Симоны нæ зыдтай? 
- Куыд нæ стæй! Симон Ирыстоны зынгæ лæг 
уыд, фæлæ фæстаг азты Мæскуыйы куыста. 
Æмæ мын ахæм хабар ракодта Мовсумов. Ба- 
куйæ йæ раластой Ростовы (пересыльная) ахæ- 
стонмæ, æз кæй кой кодтон æмæ мæхæдæг дæр 
кæм уыдтæн, уырдæм. Фæлæ Мовсумов къамыртæй 
никæдæм бахауд. Куыд радзырдта, афтæмæй къа- 
мыртæ нæ, фæлæ уыцы фæтæн дурын асинтыл дæр 
къахæрæвæрæн нал уыдис ахст адæмæй. Мовсу- 
мов йæхæдæг дæр цалдæр боны дыккаг уæладзы- 
джы асинтыл баззад. 
- Ау, æмæ-иу кæд искæмæн йæ гуыбын срыст, 
уæд та? - бафарстон æй хъазгæмхасæн. 
- Бон дыууæ хатты уагътой æддаемæ, прогулкæ 
нал уыд. Йæ гуыбын кæмæн рыст, уыдонæн дæр 
бар уыд: уромын цынæуал фæразыс, уый изæры 
(кæнæ райсомы) рауагъдмæ кæнæ дæ хуылфы дар, 
кæнæ та дæ хæлафы... 
- Ау, æмæ "доныхуыпп" кæмæ цыд, уыдон та 
куыд фæрæзтой? 
Уыдонæн, дам, уыд хос рогдзæф парашæ, иу- 
дыууæ бедрайы бæрц бынат кæм уыд, ахæм-иу 
кæрæдзийы сæрты лæвæрдтой къухæй-къухмæ дæле 
уæлæмæ, кæнæ уæле дæлæмæ асинтыл. Дæ къæхты 
бын æй æрæвæр, дæ хъуыддаг бакæн æмæ йæ адæтт 
дарддæр, æнæрхъæцæй йæм чи æнхъæлмæ кæсы, 
уыдонмæ. 
Гъе, æмæ, дам, уыцы асинтыл фембæлдтæн 
Тæкъоты Симоныл. Ластой йæ Мæскуыйæ Дзæу- 
джыхъæумæ. Мовсумов æй бафарста, цæмæй дæ 
119 

зылын кæнынц, зæгъгæ, æмæ, дам, мын уæд Симон 
загъта: "Панисламизмæй!" Дис, дам, кодтон. Ком- 
мунисты, стæй чырыстон диныл хæст йæ хъæу æмæ 
йæ ныййарджытæ кæмæн сты, уый "панисламист^ 
схон, уый хæрз æдылы азым нæу! 
Дыууæ-æртæ азы фæстæ Цæгат Ирыстонæй 
Норильскмæ лагертæм чи æрбахаудта, уыдонæй 
кæйдæрты фарстон, Симон цы фæцис, зæгъгæ, 
фæлæ йын ничи ницы зыдта, Дзæуджыхъæуы дæр 
ыл ничи фембæлд æмæ йæ уырдыгæй рацæугæ дæр 
ничи федта. 
Нæ афæдз раджы аивгъуыдта. Дыккаг дæр йе 
’мбисæй фæфылдæр. Нæ царды уавæр ницы фен- 
дæрхуызон. Уæлдæрбадæг оргæнтæм (вышестоящие 
органы) цы курдиæттæ фæфыстам ныронг, уыдонæй 
иуæн дæр дзуапп нæй. Махæн нæ, фæлæ ма соми- 
хаг Тароянæн дæр. Уый афтæ дзырдта, Берияйы, 
дам, рагæй зонын, цыма кæддæр иу гимназы ахуыр 
кодтой, стæй Заккрайкомы дæр кæддзер иумæ куыс- 
той. Гъе, æмæ уымæ дæр нæй дзуапп. Уæд ма мах 
та цæмæ æнхъæлмæ кæсæм? О, æмæ ныр афтæ арæх 
нал фыссæм уыцы бæрзондылбадæг оргæнтæм. 
Æниу сæ, цымæ, ардыгæй уæвгæ æрвитгæ акæ- 
нынц? 
Æмæ та цæуынц бонтæ кæрæдзийы фæдыл. Бар 
нын радтой бынæттон газет "Красный Север" ра- 
фыссынæн, центрон газеттæй æрмæст иу - "Инду- 
стрия". Кæсæм сæ кæрæй-кæронмæ, фæлæ зæрдæ 
цæуыл фæлæууа, ахæмæй дзы ницæуыл хæст 
кæнæм, ома мах хъуыддаджы фæдыл. 
Райдианты куыд уыди, ныр дæр афтæ, алчи йæ 
хъæрмхуыппы къус бацымы (уха без рыбы), æмæ 
ууыл фæвæййы сихор. 
120 

О, хæдæгай, иу хабар ма нæм æрцыд. Ницæйаг 
хабар, фæлæ хъуыдыйы чи баззад, ахæм. Куы ма 
йæ загътон, нæхи хардзæй нын ахæстоны ларечы 
мæй дыууæ-æртæ хатты æлхæдтой килограммы ’рдæг 
сæкæр æмæ цыппар пачкæйы бапъирозтæ ("Ракета" 
- 3-сорт), тæккæ къаддэертæ, цыппар-фондз сцъыр- 
ды фаг йеддæмæ нæ уыд иу бапъироз. Фæлæ уæддæр 
лæвæрдтам æнæхцадымджытæн дæр. Цыппар 
пачкæйæ - иу уыдонæн. Æмæ-иу фылдæр хатт афтæ 
рауад: уыдонмæ-иу цас æрæмбырд (алкæмæ дæр), 
махмæ-иу уыйбæрцытæ нал баззад. Уæддаер ивæз- 
там не ’ртæ пачкæйы 6-7 боны дæргъы, стæй та-иу 
æнхъæлмæ кастыстæм иннæ ларекмæ. 
Нæ къамыры уыд Мæскуыйы облæстаг, Егор йæ 
ном, йæ хъуыддаг нын чи нæ хъæр кодта, уый (йæ 
кой ма нæм уыд). Иуахæмы та ларек райстам æмæ 
адих кодтам нæ бапъирозтæ. Егорæн нæ алчидæр 
радта 8 бапъирозы, иннæ "æнæхцатæм" дæр фæйнæ 
уыйбæрцы. Æхцаджьштæм баззад фæйнæ 75 бапъи- 
розы, "мæгуыртæм" та фæйнæ 64. 
Иннæ хæттыты куыд уыд, афтæ та ацы хатт дæр 
Егорæн йæ бапъирозтæ дымд фесты дыууæ бонмæ. 
Æрбацыд мæм æмæ: 
- Æри-ма бапъироз! 
- Кæй дын радтам, уыдон фесты? 
- Фесты. 
- Ау, æмæ дын#цæсгом цæуылнæ ис, 64 бапъи- 
розы куыд фæдæ дыууæ бонмæ?.. - бауайдзæф 
кæнынмæ йын хъавыдтæн, фæлæ мын мæ ныхас 
фæлыг кодта: 
- Дæттыс æви нæ? - æртхъирæны хуызы. 
- Æз æмæ иннæтæ куыд дымынц, ды афтæ цæ- 
уылнæ дымыс? 
121 

- Дæттыс æви нæ? - хъæрдæр æмæ карздæрæй 
фæрсы Егор. 
- Нæ дæттын! 
- Уæдæ фендзысгæм! Кæд фæсмон нæ фæкæнай! - 
загъта Егор æмæ дæлæ фæцæуы къæсæргæронмæ. 
Не ’мбæлттæ ныхъхъус сты æмæ æнхъæлмæ 
кæсынц, цы кæнынмæ хъавы Егор. Уый иу уысм 
алæууыд къæсæргæрон, стæй йе ’ргом фæзылдта 
мердæм æмæ та фæрсьп 
- Уæдæ нæ дæттыс? (Значит, не даешь?) 
- Нæ дæттын! 
Егор дуар ныххоста. Фыццаг фегом глазок, стæй 
дуары рудзынг, æмæ æрбазынд надзирателы цæсгом. 
- Цы хабар у? (В чем дело?) 
- Курын, цæмæй мæм начальник фæсида йæ- 
химæ. 
- Номыр? 
Егор загъта йæ номыр. Надзиратель дуар æрбах- 
гæдта (дуары рудзынг). Егор лæууы дуаргæрон. Æз 
æм æввахсдæр балæууыдтæн æмæ йын загътон, 
зæгъын, куыд дæ фæнды, афтæ мыл хахуыр кæн, 
æрдау мыл кæн, цы дæ фæнды, уый. Кæд, æз цæрон 
æви мæлон, уый дæуæй аразгæ у, уæд, зæгъын, æз 
чъыртт кæнын уыцы цардыл (плевать хочу на та- 
кую жизнь)... 
Цалдæр минуты фæстæ къамыры дуар байгом 
æмæ Егормæ асидтысты. 
Къамыры уæвджытæ нынкъард æмæ ныхъхъус 
сты Цыма æз стыр фыдбылызы бахаудзынæн, куыд- 
дæр мæм ахæм тæригъæдгæнæджы каст æрбакод- 
той. Цыма æфсæрмы дæр кодтой. Цæвиттон, 
Егормæ се ’ппæт дæр мæсты уыдысты, æз ын кæй 
бауайдзæф кодтон, уый дæр сæм раст фæкаст, 
122 

фæлæ... Мыййаг, уыцы æвзæр истытæ куы æры- 
мыса, уæд... Хаттæй-хатт адæймаг фесафынæн 
æрмæст чысыл æфсон хъæуы. Æмæ та дыккаг хатт 
загътон, зæгъын, æз æцæг афтæ хъуыды кæнын: 
кæд, цæрон æви нæ цæрон, уый Егорæй аразгæ у, 
уæд, зæгъын, уыцы цард ницæйаг у æмæ йын цæмæй 
хъуамæ тæрсон? 
Иу сахат æмæ ’рдæджы фæстæдæры бæрц 
æрбаздæхт Егор. Ничи йæм ницы сдзырдта. Æмæ 
канд уæд нæ, фæлæ иннæ бонты дæр. Уый фæстæ 
ларек куы райстам, уæд æз нæ, фæлæ иннæтæ дæр - 
ничиуал ницы радта Егорæн (бапъирозтæ, сæкæр 
æмæ дзул) æмæ ма кæд не ’хсæн уыд, уæддæр 
иунæгæй баззад. Дыууæ æви æртæ мæйы фæстæ 
йыл таргуырм фæзынд (куриная слепота) æмæ изæр- 
далынгты туалетмæ бырыд къулынцæйтты. Ахæ- 
стонæй нæ лагертæм куы ’рвыстой, уæд Егор немæ 
нал уыд. Кæй сфæлахс, уый тыххæй баззад ахæ- 
стоны æви æндæр истæй тыххæй, уымæн ницы ба- 
зыдтам. 
Дыууæ азы аивгъуыдта, ам кæдæй стæм, уæдæй 
нырмæ. Ахæстоны режимы - цардыуаджы - ницы 
фæуæлдай, ницæмæй фендæрхуызон. Нæ ныхæстæ 
дæр конд фесты. Кæд ма исчи исты æрымысы, уæд 
та дзуры, æмæ йæм хъусæм. Мовсумов ракодта 
ахæм хабар. Свердловскы йемæ бадтысты цалдæр 
бынæттон партион кусæджы. Аххосджын сæ код- 
той, цыма облæсты æххæстгæнæг комитеты сæрда- 
ры амарынмæ хъавыдыстьь Чидæртæ дзы "басас- 
тысть^ уыцы азымыл. Уалынмæ лæгæн йæхи æрцах- 
стой (председателя облисполкома) æмæ йæ схуыд- 
той "адæмы зна^. Уый фæстæ афтæ æмбæлд, æмæ 
хъуамæ рауагътаиккой, марынмæ йæ чи "хъавыд", 
123 

уыдон, фæлæ нæй... Цыма обкомы фыццаг секре- 
тары (Кабаков æви Кулаков) марынмæ хъавыдыс- 
ты, "хъуыддæгтæ" афтæ рацарæзтой слестгæн- 
джытæ. 0, фæлæ фæстæдæр куыд фехъуыстам, 
афтæмæй обкомы секретарь дæр "адæмы зна^ ра- 
зынд, æмæ цымæ уæд та куыд кодтой слестгæн- 
джытæ? 
Ахæстоны бадæг сæнттæ цæгъдынмæ æвдæлон 
æмæ æмхиц у. Гъе æмæ та бадæм нæ сынтæджы- 
тыл æмæ сæнттæ цæгъдæм. Ацы хатт ахæм хъуыд- 
дагыл: ныртæккæ дæм куы ’рбадзуриккой, дæ кур- 
диæттæм дын Мæскуыйы æркастысты æмæ дæ ра- 
стыл банымадтой, сæрибар дæ æмæ цæугæ дæ 
хæдзармæ, зæгъгæ, дын куы зæгъиккой, уæд ар- 
дыгæй ацæугæйæ æппæты фыццаг цытæ кæнис? 
Уыцы фарсты дзуаппытæ алыхуызон уыдысты, 
цал уыдыстæм, уал (Егорæй фæстæмæ. Уый ахæм 
ныхæстæм æввахс нæ цыд). Иу загъта: "Æз ком- 
коммæ постмæ ацæуин æмæ нæхимæ тел раттин, 
кæй суæгъд дæн, уый тыххæй". "Æз та æппæты 
фыццаг абанамæ æмæ хилдасæгмæ ацæуин, мæхи 
уал хорз ныссыгъдæг кæнин, стæй уæд уый фæстæ 
та хъуыд2\æгтæ", - загъта иннæ. "Æз уал хæрæндонмæ 
бацæуин æмæ ацы фæстаг æртæ азы фыццаг хатт 
адæмы хуызæн бахæрин, стæй уæд уый фæстæ рай- 
даин, цы мæ хъæуы, уыдон". "Æз комкоммæ ваг^ 
залмæ ацæуин æмæ тагъддæр нæхимæ..." 
Сæнттæй кæй ницы ис, уый зыдта алчидæр, фæлæ 
уæддæр... Мæнмæ куы ’рхаудта рад, уæд загътон, 
зæгъын, æз уал æппæты фыццаг ацæуин горæты 
кæрон æдзæрæг бынатмæ æмæ уым мæ хъæлæсы- 
дзаг фæхъæр кæнин, дыууæ азæй фылдæр рæстæджы 
124 

цæйбæрц нæ дзырдтон хъæлæсæй (голосом), уый 
тыппыртæ уал суадзин, стæй уæд уый фæстæ цæуин 
постмæ, абанамæ, вагзалмæ... 
Афæдзы æмбис дæр та аивгъуыдта талынг къа- 
мыры къулты ’хсæн. Ногæй ницыуал хабар æрцыд, 
æрмæст, цы фыдбылызтæ нæм уыд, уыдон аргъауы 
ноггуырд лæппуйау рæзыдысты къуырийæ къуы- 
римæ. Минусинскаг Ваня бынтондæр ныффæлурс 
æмæ зæрдæхсайгæ хуыфын райдыдта Егор хихсæнмæ 
æнæ искæй æххуыс нал фæразы (нал уыны), къа- 
мыры та къулы ’нцæйтты фæцæуы. Мæнæн мæ 
фурункултæ къæхтæй (зæнгтæй) уæлæмæ-уæлæмæ 
цæуынц, арæхæй арæхдæр кæнынц, афтæмæй. Та- 
роян ма фидардæр у, фæлæ нын чингуытæ кæсынмæ 
куынæуал вæййы, уæд та йæ зачъетыл бафты æмæ 
сæ æрдугай тоны, ныридæгæн йæ рахиз æфсæры 
иу ран уырзы бæрц бынтондæр слæгуын кодта. 
Гъе, фæлæ нæм иу бон æрцыд ног хабар. Рады- 
гай нæм фæсидтысты, нæ фарсмæ цы къамыртæ 
уыд, уыдонæй иумæ. Бадтысты дзы æртæ лæджы 
æфсæддон дарæсы. Алкæй дæр фарстой йæ æнæниз- 
дзинады уавæрæй (состояние здоровья) æмæ-иу æм 
уæлæнгай кæстытæ бакодтой. Ницы бæрæг ын бам- 
бæрстам, цæй фæдыл у, уымæа Дыууæ азы дæргъы 
нæ иу бæрæггæнæг дæр æмæ иу фæрсæг дæр куы 
нæ уыд нæ æнæниздзинадæй, уæд сыл ныр цы æрцы- 
дис? 
Базыдтам æй цалдæр боны фæстæ. Ваня æмæ 
Егорæй фæстæмæ иннæты иууылдæр ракодтой 
кæрты иу стыр агъуыстмæ. Алкæмæн дæр радтой 
йæхи дзаума, ахæстонмæ æрбакæнгæйæ кæй ай- 
стой, уыдон, сæхи дзаума та исгæ акодтой. 
125 

Мах куы бакодтой уыцы агъуыстмæ, уæд дзы 
хъаугъагæнгæ баййæфтам иу ахст лæг æмæ ахæ- 
стоны администрацийы кусджыты. Куыд бамбæр- 
стам, афтæмæй ахст лæгæн йæ баян (фæндыр) нæ 
радтой æмæ уый фæдыл загъд самадта. Уыдон (ад- 
министраци) ын дзырдтой, ома чи дын æй райста, 
квитанци дын чи радта, уыцы кусæг ныртæккæ ам 
нæй æмæ, дам, æй кæм нывæрдта, уый нæ зонæм, 
фæлæ дын æй (фæндыр) дæ фæстæ арвитдзыстæм, 
кæдæм цæуай, уырдæм. Лæг ныццæхгæр æмæ загъ- 
та, æз æнæ мæ фæндыр мæ къах дæр никуыдæм 
авæрдзынæн, зæгъгæ. 
- Гъемæ уæд та, цалынмæ уыцы лæг æрбаздæ- 
ха, уæдмæ уал лæуу ам, ахæстоны, æмæ æнхъæлмæ 
кæс! - зæгъгæ, йæм тызмæг хъæлæсæй æртхъирæн- 
тæ райдыдтой. 
Фæлæ уый читт дæр нæ фæкодта. Загъта та сын, 
æнæ йæ баян кæй нæ акомдзæн, уый. 
Гъе, фæлæ æз фæтарстæн, æз. Мæ дзаумæттæ 
мын куы радтой, уæд федтон: мæ мидæггаг хæдæттæ 
æмæ хæлæфтæй иу фæлыст (цыллæйæ) нал ис. Мæ 
зæрды уыд схъаугъа кæнын, фæлæ ахъуыды код- 
тон: "Уыцы хæцъилты тыххæй ам ахæстоны куы 
баззайон æмæ куы ныммæлон, уæд уый æдылы ми 
нæ уыдзæн!" Æмæ нал ской кодтон. Æниу мæ 
хъæугæ дæр цæмæн кодтой лагеры? Уæддæр мын 
сæ адавтаиккой. 
Ныр нæ гуырысхо ничиуал кодта, кæдæмдæр нæ 
кæй æрвитдзысты, ууыл, фæлæ кæдæм? Цæмæ 
гæсгæ? Уыдæттæн нæ ничи ницы зыдта. 
Акодтой нæ вагзалмæ, цалдæр сæдæ адæйма- 
джы, æмæ нæ товарласæн вагæтты баскъæрдтой. 0, 
хæдæгай, фæндыры хицау дæр фæцис нæ вагоны. 
126 

Нæ ракуымдта æнæ йæ баян, йæхи фæнд атардта 
æмæ сын гæнæн куынæуал уыд, уæд ын æй æрба- 
хастой. Нæ къамыры чи уыд, уыдон дæр иу вагоны 
бахаудтой. Ныр базыдтам, Ваня æмæ Егоры этапы 
æрвитыны аккагыл кæй нал банымадтой, уый. 
Вагоны къухбакæнæн нæй адæмæй (кæд мах дæр 
адæмыл нымад стæм, уæд). Вагон - дыууæуæла- 
дзыгон - 32 адæймаджы. Астæуæй ма цы чысыл 
гæбаз баззад, уымæн йæ центры (пъолы) хуынкъ 
бынмæ, уый та туалет. Кæмæдæрты разынд прас- 
тинатæ æмæ тæнæг хъæццултæ, æмæ уыдонæй шир- 
мæгонд сарæзтам. 
Æмæ араст стæм. Скæсæнырдæм цæуæм, Сы- 
быры ’рдæм, уый тагъд базыдтам, фæлæ кæдæм? 
Сыбыр стыр у, скæсæн дæр дард у. 
Вагоны дуар - æхгæд æдзухæй дæр. Рухс нæм 
цæуы æфсæнхыз æвæрд къаннæг рудзынгæй. Нæ 
вагоны старостæ - мидæгон хæсты дивизийæи чи 
къаманды кодта, йе ’рцахсыны размæ та æфсæддон 
стыр заводы директор чи уыд,ахæм лæг æфсæддон 
дæрæсы. Иннæ ввгæттæ дæр афтæ дзаг уыдысты, 
фæлæ фæстæдæр куыд базыдтам, афтæмæй, дыу- 
уиссæдзгай адæймæгтæ кæм уыд, ахæмтæ дæр стæм 
нæ уыдысты. Фæлæ уæддæр мах вагоны уавæр, 
æвæццæгæн, иннæтæй никæмæ уыд. Куыддæ- 
риддæр-иу поезд араст, афтæ-иу нæ баяны хицау 
цæгъдын райдыдта. Стыр дæсны фæндырдзæгъдæг 
разынд. Цагъта канд адæмон мелодитæ æмæ ка- 
фыны цæгъдтытæ нæ, фæлæ хицæн хæйттæ клас- 
сикон оперæ æмæ опереттæтæй. 
Ахызтыстæм Идылæй* скæсæнырдæм. Сындæг- 
* И д ы л — Волгæ. 
127 

гай цæуы нæ поезд, ног чындзау алкæмæн дæр 
фæндаг дæтты æмæ уый фæдыл цалдæргай сахæттæ 
фæсстанцæты фæджиуы. Алчидæр нæ базыдта, йæ 
тæккæ сыхаг кæцон у, уый, фæлæ нæ зонгæдзинад 
уымæй дарддæр нæма цæуы. Æз базыдтон, 1905 
азы фæстæ Ирыстонæй Харбинмæ цардагур кæнæ 
куыстагур чи ацыд, ахæм ирон лæджы. Кæддæр 
куыста æфсæнвæндаджы. Революцийы рæстæджы 
дæр (1917-20 азтæ) уыд Дард Хурыскæсæны, стæй 
æртынæм азты Маньчжур Японы къухтæм куы ба- 
хауд, Китай-Скæсæны æфсæнвæндаг дæр ног пад- 
дзахад Маньчжоу-гойы къухтæм куы бахауд, уæд 
уæрæсейæгтæ æрбалыгъдысты Советон Цæдисмæ, 
фæлæ сæ ам схуыдтой "япойнаг шпионтæ" æмæ сæ 
æрцахстой. 
Къуырийæ фылдæр фæцыдыстæм æмæ нырма 
иунæг бон дæр донæй никуы бафсæстыстæм. Бирæтæн 
сæ къæхтæ ныррæсыдысты æмæ сæ чи къулы ’нцой 
дары хæрдмæ, чи та сæ хæрдмæ ауыгъдæй дары. 
Мæнæн мæ буар рафаста æмæ сырх тæппытæй бай- 
дзаг сæрæй къæхтæм. Нæ вагоны ахст лæгтæй дох- 
тыр ничи у, фæлæ медицинæ хуыздæр чи æмбары, 
уыдон афтæ зæгъынц: уый у цингайы (низ) райди- 
аны фæзынд. 
Поездæй нæ куы раргъæвтой, уæд базыдтам, 
Красноярскы кæй стæм, уый. Доны рахиз фарс 
тыгъд быдыры егъау лагер - æмбырдгæнæн æмæ 
æрвитæн бынат (пересыльный пункт). Стыр ба- 
рактæ. Фæлæ дзы мах этапæн бынат нал уыд."Адæ- 
мы хæлæрттæ" - уголовон элементтæ (давджытæ, 
стигъджытæ æмæ марджытæ) нæ алывæрсты зил- 
дух кæнынц, æмæ сæ цæстытæ рахауынæввонг сты 
нæ дзаумæттæм. Уæвгæ, махонтæй иуæй-иутæм дзау- 
128 

ма дæр чысыл нæ уыд. Нæ вагоны уæвджытæй иу 
лæгмæ, фæсарæнтæм цæуæг науты капитан чи уыд, 
уымæ æртæ дынджыр чумæданы уыд, дарæсæй сæ 
тæккæ дзаг. 
Хуыздæр бынат нæ уыд, æмæ æрбынат кодтам 
иу барачы къулы ’нцой. Зыдтам, ардыгæй нæ искæ- 
цы лагермæ кæй арвитдзысты, уый, æмæ сфæнд 
кодтам: цалынмæ нæ бынæттыл сæмбæлæм, уæдмæ 
бахъахъхъæнæм нæ пысултæ, бахъæудзысты нæ 
лагерты. Хъуамæ æхсæвыгон хъахъхъæнæм нæ дзау- 
ма радыгай: нæ иу - æмбисæхсæвмæ, иннæ - уыр- 
дыгæй райсоммæ. 
...Райхъал мæ кодта, æмбисæхсæвмæ чи лæууыд, 
уый. Ракастæн. Арвыл уынын мæй, цыма йыл рог- 
мигъ æрбадт. Мæйы рухсмæ гæзæмæ æндæргæй 
зыны ме ’мбал. Мæ дзабыртæ агурын æмæ сæ нæ 
арын, нæ сæ уынын. Мæ къухтæ рахæсс-бахæсс 
кæнын мæ хуыссæны алыварс Иу батинкæ ссард- 
тон. Иннæ - нæй æмæ нæй. Ме ’мбал мæм æввахсдæр 
æрбацыд. 
- Дæ фæстæ куы ис дæ батинкæ, уæд ма йæ цы 
агурыс? - дзуры мæм æмæ мын дзабыр мæ къухты 
фæсагъта. Сыстадтæн æмæ ныр та мæ рон агурын. 
Уый дæр та мын ме ’мбал радта мæ къухтæм æмæ 
мæм дзурьк 
- Уæртæ урс хъæццулы бын чи хуыссы, уый 
уыныс? Гъе, уырдыгæй ардæм сты махонтæ (иу 
вагоны чи цыд, уыдон). 
- Нæ йæ уынын, урс хъæццул кæм амоныс, уый, - 
зæгъгæ, йын загътон дисгæнгæйæ. 
- Куыд нæ йæ уыныс, уæртæ йæ чемодантыл чи 
хуыссы, уый ардыгæй! 
- Чемодантыл хуыссæджы дæр нæ уынын, - 
5 Дзесты Куыдзæг 
129 

загътон та мæхинымæр хъуыдыгæнгæйæ: уый сæ 
дзæбæх куы уыны, уæд сæ æз цæуылнæ уынын. 
Æцæг мæм ницы зынд, суанг ма ме’мбалæн дæр 
йæ ныхас цы хъуыстон, æндæр ын йæ цæсгом нæ 
уыдтон... 
- Гъе-ри-гьа! Уый куы бакуырм дæ! ("Да у тебя 
же куриная слепота!") 
Цæй хъахъхъæнæг ма уыд мæнæй! Ныххуыссын 
мæ кодта фæстæмæ. Æндæр кæйдæр райхъал код- 
та æмæ уый фæлæууыд боныцъæхтæм. 
Рацæй-рабон, æмæ канд æз нæ бахаудтæн ахæм 
бæллæхы. Дыууæ-æртæ азы дæргъы ахæстоны 
уæвгæйæ адæм баихсыдысты, смæллæг сты æмæ 
сыл уый аххосæй саугуырм фæзынд. 
Пересылкæйы чи уыд, уыдонæй кæй фæндыд, 
ахæмтæн куыстмæ цæуыны фадат уыд Красноярс- 
кы наулæууæнмæ (портмæ). Бирæтæ цыдысты бар- 
хийæ, ома кæд нын уырдыгæй писмо арвитыны амал 
фæуид, уый тыххæй. Райсомæй чи ацыд, уыдон 
фæстæмæ куы æрыздæхтысты, уæд радзырдтой, 
порты сæрибарæй чи кусы, уыдоны руаджы ис 
писмо арвитыны фадат. Уый фехъусгæйæ изæры 
фылдæр адæм ацыд порты куыстмæ. Цалынмæ рухс 
уыд, уæдмæ акуыстой, стæй куы баталынг, уæд сæхи 
къултыл, рельсытыл хойын байдыдтой, нал уыд- 
той сæ развæндаг. Дзæбæхдæр дзы чи уыд, уыдон 
æрæмбырд кодтой "куырмыты" иу ранмæ æмæ сæ 
сбадын кодтой, сымахæй кусæг нал ис, зæгъгæ. 
Хабар уайтагъд ахъæр пересылкæйы админист- 
рацийыл, æмæ "куырмытæн" дæттын байдыдтой 
(дæттын нæ, фæлæ нуазын кæнын) кæсаджы сой. 
Æртæ бонмæ мæ "куырмдзинад" фесæфт, уыдтон, 
æнæниз адæймаг куыд фæуыны, афтæ, фæлæ æндæр 
130 

бæллæх райдыдта Цæвиттон, бакуырмæй фæтарстæн 
æмæ кæсаджы сойыл æгæр фæзыд кодтон. Ме 
’мбæлттæй йæ цæстытæ дзæбæх кæмæн уыдысты, 
уыдон сæ кæсаджы сой нæ нуæзтой, æмæ-иу æй 
æз райстон, тагъддæр дзæбæхы адæргæй. Гъе, æмæ 
æцæг, цæстытæ адзæбæх сты, фæлæ ахсæн 
"фæтæргай" æмæ хæринаг нал тайын кодта. Ныр 
та уымæй фæтарстæн. Уæвгæ уый дæр диссаг нæ 
уыд, уымæн æмæ ахст адæмыл гуыбынниз фæзынд 
æмæ, зæгъын, кæд мыл уый бахæцыд. Фæлæ дзы 
ахæмæй ницы уыд æмæ дыууæ къуыримæ ницæмæй- 
уал тыхстæн. 
Æвæццæгæн, порты кусæг фаг нæ уыд. Райдайæ- 
ны бархийæ уыд кусынмæ ацæуын, фæлæ ныр нал. 
Фæнда дæ, нæ, дæ бон уа æви нæ, уый нæ фæрсынц, 
афтæмæй скъæрынц алкæй дæр. Бирæ дзаума, бирæ 
уæзæг æрвитынц Цæгатмæ (фылдæр Норильскмæ) 
æмæ тагъд-тагъд кæнынц, цалынмæ навигаци нæ 
фæци, уæдмæ. Гъемæ ахст адæм дзаг кæнынц па- 
роходтæ, баржæтæ æмæ лихтертæ дзаума, хæри- 
наг, аразæн æрмæг æмæ алыхуызон машинæтæй. 
Æз дæр цыдтæн иннæтау портмæ, кусынмæ, фæлæ 
мын иу бон æгæр зын рауад. Волгæйаг æмбал мын 
чи уыд (Вологдæйы ахæстоны), уый портмæ дзæбæх 
бацыд, фæлæ фæстæмæ цæугæйæ нал фæрæзта 
цæуын æмæ фæсте баззад. Канвой стыхст. Иу 
лæджы тыххæй æгас колоннæ куыд бауромой "Йæ 
дæлæрмтты бацæут æмæ йæ афтæмæй кæнут!" - 
зæгъгæ, скъамандæ кодта канвойы хистæр, фæлæ 
кæй цæмæн хъуыд искæй кæнын? Æз ыл иунæгæй 
архайдтон, фæлæ мæхæдæг дæр цас хуыздæр 
уыдтæн! Тыххæй-амæлттæй бахæццæ стæм нæ бы- 
натмæ. 
131 

КÆРОЙНАГ ЦÆГАТМÆ 
Иу бон нæм радыгай сидын байдыдтой. Фарстой 
алкæй дæр йæ æнæниздзинадæй, уыдтой сæхæдæг 
дæр. Ахст адæмыл ахъæр, Кæройнаг Цæгат - Тай- 
мырмæ нæ кæй æрвитынмæ хъавынц, уый. Бирæ 
дызæрдыгдзинад уыд адæммæ. Ам, пересылкæйы, 
рæстæгмæ кæй стæм, уый зыдта нæ алчидæр. Ар- 
дыгæй нæ искæцы лагермæ кæй æрвитдзысты, уый 
дæр гуырысхойаг никæмæн уыд. Фæлæ кæм ху- 
ыздæр уыдзæн? Кæройнаг Цæгаты цы лагертæ ис, 
уым æви ам, Красноярскмæ æввахсдæр цы бирæ 
лагертæ ис, уым? Æниу лагер æвзарын дæр бар- 
хийæ кæм уыд, фæлæ уыдис афтæ гæнæн: къамисы 
раз дæхи фыдрынчын схон (зæгъæм, туберкулез, 
зæрдæйы низ æмæ æнд. ахæмтæ) æмæ дæ уæд дард 
цæгатмæ нæ арвитдзысты. Гъе, фæлæ дын уый ху- 
ыздæр уыдзæн? Уымæн ничи ницы зыдта, алы ны- 
хас кодтой адæм. 
Мæн куы фарстой къамис, де ’нæниздзинад куыд 
у, зæгъгæ, уæд сын загътон, зæгъын, куыд æмбæлы, 
афтæ у (нормально), æрмæст смæллæг дæн, æндæр 
ницæмæй хъаст кæнын. Цыбыр ныхасæй, æцæг куыд 
уыдтæн, гъе уый сын загътон. 
Цалдæр бонмæ къамис фæцис йæ куыст. Иу 
райсом нæ æмбырд кæнын байдыдтой. Æд дзаума. 
Базыдтам æй, æрвитгæ нæ кæнынц, уый. Цыдæ- 
риддæр адæм уыд нæ пересылкæйы, уыдон, хæрз 
зæрæдтæ, рынчынтæ æмæ æнæбонтæ (мæ волгæ- 
йаг æмбалы хуызæн) æмæ æндæр ахæмтæй фæстæмæ 
не ^ппæты дæр æрæмбырд кодтой æмæ алкæй дæр 
куы сбæлвырд кодтой (документтæм гæсгæ), уæд нæ 
атардтой портмæ. Уым нæ баскъæрдтой баржæмæ 
132 

(лихтер) - арастæввонг. Ахæм скъæрæнты никуы- 
ма фестæм æмæ ныппырхытæ стæм, кæрæдзийы 
нæ чи зыдта, уыдон, æндæра нын бирæ æнцондæр 
уыдаид иумæ уæвгæйæ. Уымæн æмæ схæццæ стæм 
фыдгæнджытимæ, бандиттимæ æмæ уыдон та 
гæппæввонг лæууыдысты, махонтæм сæ хæдзæрттæй 
цы дзаумайы (дарæсы) муртæ баззад, уыдонмæ. 
Цас уыдыстæм уыцы баржæйы, ацу æмæ сæ ды 
банымай (Иннæ баржæйы дæр уыд ахст адæм). Чи 
дзырдта, мин æмæ ’рдæг, чи - æртæ мины... Йæ 
тæккæ дзаг бацис, дыууæуæладзыгон нартæ кæм 
уыдысты, уыцы æхгæд баржæ. Ныххизæн æм уыд 
æрмæст иу хуыккомæй. Хуыккомы сæр лæууыдыс- 
ты нæ хъахъхъæнджытæ æд хæцæнгарз æмæ 
"уæлæмæ скæсын" никæй уагътой. Æрмæст-иу 8- 
10 адæймаджы куы æрæмбырд сты асины бын, сæхи 
хъуыдыйы ацæуыны курдиатимæ, уæд-иу уыдон 
суагътой уæлæмæ (уый дæр, æрмæст Красноярскæй 
куы адард стæм, уæд, цæугæ-цæуын). 
Утæппæт адæмы ’хсæн бæрæг дардтой "адæмы 
знæгтæ". Сæ уæлæдарæс - нывылдæр "адæмы 
хæлæрттæй", фæлæ сæ цæсгæмттæ фæлурс-бур, 
мыдадзын цырагъы хуызæн, се ’нгас - æнкъард, 
мæтхуыз æмæ сагъæсхуыз, фæлладхуыз, цыма 
мæрдты бæстæй æрбаздæхтысты. Махонтæ фылдæр 
сты "хæлæрттæй,>. 
Баржæйы - электрон рухс, фæлæ мæм йæ иу 
кæронæй иннæ кæронмæ нæ зыны. Адæм, мыды- 
бындзыты чыргъæдау, æнæрынцой гуым-гуым 
кæнынц. Цæуæм Енисей-доны дæлæмæ, цæгатырдæм. 
Зынгæ нæм ницы кæны не ’хгæд баржæйы царæй 
æддæмæ, хъуысгæ дæр æдде - ницы, æрмæст доны 
уылæнтæ баржæйы къултыл сæхи куыд цæвынц, уый 
133 

хатæм. Сабыр сты "адæмы хæлæрттæ" дæр. 
Фæстæдæр куыд фехъуыстам, афтæмæй ахæм бар- 
жæты афистæг кæнынц, сæхицæй чи нæ у, уыдо- 
ны. Фæлæ ам, æвæццæгæн, сæ ныфс нæ бахастой... 
Мæ сæрмæ дыккаг уæладзыг нарæтыл чи хуыс- 
сы, уыцы уркæтæй иу æрыгон лæппу фæхатыд, йæ 
алыварс чи ис, уыдонмæ, цæмæй сæ исчи "роман" 
радзура, фæлæ нæ разынд ахæм. Æмæ уæд йæхæдæг 
райдыдта хъæрæй дзурын, йæхиуыл цы цау æрцыд, 
уый. Фыццаг хатт уынын байдыдтон уркæтæн сæ 
миддуне æмæ мæм диссаг фæкаст уыцы лæппуйы 
радзырд. Æмæ, чи зоны, уæлдай макæмæ фæкæса, 
цыбырæй йæ куы радзурон, уæд. 
Лæппу уыд Мæскуыйæ. Кæмдæр магазинæй 
цыдæртæ радавта. Милицæ йын йæ фæдыл фæхæст 
сты. Сфæнд кодта Мæскуыйæ алидзын. Баирвæзт 
вагзалмæ. Поезд куыддæриддæр араст хуссарырдæм, 
афтæ ма бафæрæзта вагонмæ багæпп кæнын. Фæлæ 
уыцы уадид ауыдта, чи йæ сырдта, уыцы дыууæ 
милиционеры дæр фæстаг вагæттæй иумæ куыд 
багæпп кодтой, уый. Лæппу скатай. Цы фæуа? 
Поездæй агæпп кæнæн нæй, сындæг никуы цæуы 
(ахæм хæрд дзы никуы ис), станцæйы куы рахиза, 
уæд та йæ сурджытæ ахсгæ кæндзысты. Ауади вагæт- 
тыл æмæ фæлмæн вагоны смидæг. Иу купе æрдæг 
гомæй ауыдта æмæ дзы скуыси. Разынд дзы иунæг 
сылгоймаг. Æрыгон ус, рæсугъд. "Фервæзын мæ 
кæ! Ды - мæ ирвæзынгæнæН" æмæ æндæр ахæм 
ныхæстæй ус атади, æцæг ирвæзынгæнæг фæкаст 
йæхимæ æмæ йæ суазæг кодта. Сæхгæдта купе. Йæ 
лæгæн цы дарæс балхæдта Мæскуыйы, шляпæ, ко- 
стюм, туфлитæ æмæ æндæртæ, уыдон ыл скодта, 
аподр)^чкæ,, йыл ныххæцыд æмæ афтæмæй Воро- 
134 

нежы рахызтысты. Дæларм-уæларм хæцгæйæ бын- 
тон æндæр дарæсы рацыд лæппу милиционерты 
рæзты, æмæ йæ нал базыдтой. Ус æй йæ фатермæ 
бакодта, цалынмæ дæ фæдыл зилынц, уæдмæ уал 
ам цæр, зæгъгæ. Йæ лæг кæмдæр командировкæйы 
уыди, цыма бирæ рæстæгмæ. Фатер - фондз уаты, 
хорз фæлыст гауызæй, æндæрæй. Æнæхъæн къуы- 
ри хъаны цард фæкодта лæппу уыцы усмæ, куыд 
раиртæста, афтæмæй стыр хицауы ус чи уыд, 
ахæммæ. Базыдта, кæм цы æвæрд ис, уыдон, æмæ 
сæ йæ зæрдыл бадардта. 
Иу бон ус-^ирвæзынгæнæг^ кæдæмдæр куыд 
ацыд, афтæ лæппу йæ уæлæ скодта усы лæджы 
хуыздæр костюм, палто, туфлитæ. Иннæ дзаума 
байдзаг кодта дыууæ чемоданы, æхца, сызгъæрин 
æмæ æвзист дзаума (къухдарæнтæ, уидгуытæ, 
хъусцæджытæ æмæ æнд.), цыбыр дзырдæй, хæдза- 
ры хуыздæрæй цы ссардта, уыдон, æмæ афтæмæй 
радымдта.. 
Лæппу ууыл фæцис йæ таурæгъ. Чи йæм хъуы- 
ста, уыдонæй чидæртæ фæхъæр кодтой "Молод- 
чик! Молодчик!" Иннæтæн цыма фырхæлæгæй сæ 
комы дæттæ æруадысты, ахæм цæстæй йæм касты- 
сты. 
Мæнмæ диссаг фæкаст лæппуйы ми. Дæ ирвæ- 
зынгæнæгæн ахæм æбуалгъ ми бакæн! Науæд кæнгæ 
бакæн, фæлæ ма йæ сгуыхт хуызы дзур адæмæн, 
уый та - уæлдай цымыдисагдæр. Цæсгом армы- 
дзаг йеддземæ нæу, зæгъгæ, фæзæгъынц. Цалдæр 
мæйы фæстæ мæм диссаг нал касти уыцы ми. Лæппу 
йæ хæрзгæнæджы куы нæ афистæг кодтаид, уæд 
уый уыдаид йе ’мхуызæтты цæсты хæрз æдылы ми, 
æнæзонды нысан. Цæсгом, тæригъæд фæкæнын, 
135 

кæнæ æфсарм æмæ æндæр ахæмтæ адоны ’хсæн 
æрмæст æдылыдзинадыл нымад сты. 
...Цæуæм дарддæр. Нæ караван цæуы Енисейы 
тæккæ бæстастæуты. Барæй, дам, афтæ кæны. Дон 
астæуæй тагъддæр цæуы. Уымæ гæсгæ наутæ 
дæлæмæ цæугæйæ донæн йæ астæумæ хъавынц, 
уæлæмæ цæугæйæ та кæрæттæм хъавынц, дон 
сындæгдæр кæм цæуы, уырдæм. Бæргæ мæ фæнды, 
бирæ нæ, фæлæ йæм иу сахаты ’рдæг уæддæр куы 
фæкæсин, фæлæ нæй Нæ уадзынц. Æрмæст туа- 
летмæ кæнгæйæ 2-3 минуты æмæ уый дæр цæугæ- 
цæуыа Цы фенæн ис! Фæлæ кæуылты дон у, кæуыл- 
ты! Красноярскы йæ уæрæх дыууæ километрæй 
фылдæр у, æмæ ма йæм уырдыгæй дæлæмæ ноджы 
бафты йæхицæй 3 хатты фылдæр цæугæдæттæ æмæ 
Дудинкæ-горæты (Красноярскæй дыууæ мин ки- 
лометры дæлдæр) йæ уæрх свæййы 10-15 кило- 
метры. 
ЦИНГАЙЫ ФЬЩБЫПЫЗТÆ 
Вагоны ма куы уыдтæн, уæд, мæ буар кæй ра- 
фаста, уый дзырдтон. Фæлæ уыцы сырх тæппытæ 
нал уыдысты, Красноярскы пересылкæйы куы 
æрæнцадыстæм, уæд. Науы куы рацыдыстæм, уæд 
риссын райдыдтой мæ къæхты фадхъултæ. Фæлæ 
сæ ницæмæ ,рдардтон, уымæн æмæ рисгæ кодтой, 
æрмæст-иу цæугæ кæнæ лæугæ куы кодтон, уæд, 
Æмæ баржæйы мидæг та цæуын æмæ лæууыны сæр 
ницæмæн хъуыд. 
Гъе æмæ ныр, авд æви аст боны фæстæ, ныххæццæ 
стæм нæ раргъæвæн бынат Дудинкæмæ. Мæ дзау- 
136 

мæттæ стыхтон æмæ æз дæр цæуын иннæтимæ. 
Стыр зынтæй рахызтæн баржæйæ (лихтерæй). Гъе 
уый дын ног диссаг! Мæ къæхтæй мæ æрлæууæн 
нæй. Тыхтæй-амæлттæй бахæццæ дæн, доны был 
цы барактæ уыд, уыдонмæ. Фадхъултæ ахæм рæху- 
ыст рыст кæнынц, æмæ мæ бон нал у мæхи уро- 
мын. Æхсæвы мæ хуыссæджы хай нæ фæцис. Рай- 
соммæ цыма сæ рыст фæсабырдæр, фæлæ 20-30 
метры бæрц æддæмæ куы рауадтæн, уæд та ноджы 
тынгдæр риссын райдыдтой. 
Æнæниз чи уыд, уыдон атардтой портмæ уæзæгтæ 
ивадæг кæнынмæ (хæссынмæ). Дзæвгар ма дзы баз- 
зад барачы мæн хуызæттæ. Фарстон, зæгъын, цин- 
гайæ дæндæгтæ згъæлынц, уый фехъуыстон, фæлæ 
дзы къæхтæ та цы хуызы риссынц, æмæ мын ничи 
ницы бæрæг дзуапп радта. Æрбацыд нæм дохтыр, 
уый дæр ахст адæймаг. Уайтагъд ыл атыгуыр сты 
махонтæ æмæ алчидæр кæны йæ низы кой. Уый 
сæм байхъуыста, стæй сабырæй бамбарын кодта 
ахæм уавæр. Лæг искуы санаторийы истæмæй куы 
схъæрзы, уæд уайтагъд дохтыртæ цалдæрæй йæ 
алыварс амбырд вæййынц æмæ йæм зилын бай- 
дайынц цалдæраей. Уый иу уавæр. Лæг фæлладуа- 
дзæн хæдзары куы вæййы, уæд куы схъæрзы, 
уæддæр æм кæсынц, фæлæ санаторийы куыд 
кæсынц, афтæ лæмбынæг нал. Æддæ куы вæййы, 
уæд та йæм ноджы уæлæнгайдæр цæстæй кæсынц. 
Ахст лæгæн та уыцы буц митæй æппындæр ницы 
кæнынц, цалынмæ йæ бон уа, уæдмæ йæ куыстæй 
дæр нæ уæгъд кæнынц. Æз æй афтæ бамбæрстон, 
ома ахст лæг лæгыл нымад нал у æмæ уæ куыдзы 
бон зонут. Мæн æмæ мæ хуызæтты суæгъд кодта 
куыстæй. Æмæ, æцæг, цæй кусæг ма уыд мæнæй 
137 

Къæхтæ ныррæсыдысты, фадхъултæ сцъæх сты. 
Дохтыр куыд загъта, афтæмæй цингайæ фадхъул- 
ты фæзилæнты æргъиу слæхъир вæййы æмæ 
æрлæугæйæ уымæн афтæ тынг фæриссы. 
Цымыдисаг мæм фæкаст иу уавæр. Сæумæрай- 
сом-иу нарядчик куы ’рбахъæр кодта: "Выxодим!,, - 
уæд-иу æзфæраздæронæй дуармæ гæпп кодтой, 
кæрæдзийæн фæндаг нæ дæтгæйæ. Æз дис кодтокс 
цæй сæрыл ссæндынц кæрæдзийы, æгъдауыл ацæ- 
уыны фадат сын куы ис, уæд? Иу хатт бафар- 
стон, мæ фарсмæ чи хуыссыд, уыцы æмбискар 
лæджы. 
- По привычке! - зæгъгæ, бахудт уый æмæ мын 
ахæм хабар радзырдта. Ацы этапæн, дам, сыма- 
хонтæй фæстæмæ сæ фылдæр, æз кæм уыдтæн, 
уыцы лагерæй сты. Æмæ, дам, уым иу рæстæджы 
ахæм æгъдау æрæвæрдтой лагеры хицауад. Наряд- 
чиктæ æмæ коменданттæ-иу алы райсом дæр 
æрбахъæр кодтой барачы дуарæй: 
- А ну, выходи! Без последнего! 
"Без последнего,, та уый амыдта, æмæ-иу фæсте 
чи баззад уымæн-иу ахъаззаг над фæкодтой. Цыфæн- 
ды тагъд цыдаиккой ахст адæм баракæй, уæддæр 
дзы иу адæймагæн фæсте æнæ баззайгæ нæ уыд 
æмæ мæгуыр уый бон. Фылдæр хатт, дам-иу, ку- 
ыстмæ акæнынæн дæр нал бæззыд, афтæ-иу æй 
ныцъцъæл кодтой нарядчиктæ æмæ коменданттæ 
(уыдон дæр фылдæр хатт ахст адæмæн, уркæтæй, 
сæхицæй.) 
Гъе, æмæ фæсте ма баззайыны тыххæй адæм 
гуылф кодтой, къæсæргæрон-иу ныххерджи сты 
æмæ дзы фæрсксæстытæ æмæ цонгсæстытæ код- 
той. Хъæр, ахст, æрдиаг æмæ цъæхахст. Надзира- 
138 

тельтæн æмæ комендайттæн та - худæджы хос 
Уæвгæ йæ арæзт дæр уый фæдыл уыд. Ахæм хуы- 
зы-иу адæм дуарыл ныссагъдысты, кæрæдзийæн 
фæндаг нæ лæвæрдтой æмæ-иу бирæ фылдæр 
рæстæг бахардз, æнæуи, æнæ "последнего" куы 
цыдаиккой, уымæй. 
Ныртæккæ ам ахæм уавæр нæй, фæлæ уыцы 
фæтк раздæр йæ цармыл чи бавзæрста, уыдон ам 
дæр æзфæраздæронæй згъорынц æддæмæ. 
Хъал цы нæ кæны! 
Ахст адæмы сындæггай ласынц Норильскмæ. 
Мах, рынчынты, дæр бакодтой хицæн барачы æмæ 
нæм зилынц нæзыйы хихты донæй. Хорз, дам, у 
уый цингайæн, витамин "С" дзы бирæ ис Нæзыйы 
хихтæ (хвоя, судзинтæ) сфыцынц доны æмæ йæ 
стæй ныффæрсудзынц. Йæ хуыз - нæхимæ сау 
бæгæныйы хуыз, фæлæ йæ ад — хъылма, суанг 
хинæйæ дæр мастдæр у. Фæлæ йæ уæддаер нуазæм. 
Тагьддæр сдзæбæх уæвын кæй нæ фæнды! Мæ 
зæнгтæ афтæ ныррæсыдысты, æмæ мæ амонæн 
æнгуылдз æмбисы онг рæсыд ныдздзыхъ кæны, куы 
йыл æрхæцын, уæд, фæлæ та фæстæмæ сæмвæз 
вæййы, куы йæ суадзын, уæд. 
Цы дымон, уый мæм рагæй нал уыд, стæй фæнда- 
гыл амалгæнæн дæр нæ уыд, фæлæ ныр фæцис 
фадат. Портмæ кусынмæ кæй кодтой, иу ахæмæн 
мæ пинджак арвыстон уæймæ (уым сæрибар адæм 
дæр цард) æмæ уый æхцайæ махоркæ балхæдтон. 
Фæлæ дыккаг мардæрцыд: гæххæтт нæй, газеты 
гæххæтт дæр... 
Чысыл фæцæуынхъом стæм. Нæ хъустыл куыд 
æрцыд, афтæмæй мах дæр хъавынц ласынмæ Но- 
рильскмæ. 
139 

ТУНДРÆ 
Дыууæ къуырийæ фылдæр нæ фестæм Дудинкæйы. 
Къæхтæ дæр бадзæбæх сты, сæ рæсыд ма йæ фыц- 
цаджы хуызæн у, фæлæ фадхъулты фæзилæнтæ 
тынг нал риссынц цæугæйæ. Гъе, æмæ нæ иу бон 
рамбырд кодтой æмæ нæ æфсæнвæндаджы вагза- 
лы бамидæг кодтой. Дудинкæйæ Норильскмæ уыд 
арæзт нарæг æфсæнвæндаг, 1935 азы ахст адæм 
кæй райдыдтой, уый ныртæккæ куыста гъæйттæй. 
Сбадын нæ кодтой поезды, гом вагæтты, æмæ 
араст стæм Норильскмæ. Ныр кæс дæ алфамб- 
лаймæ, цас дæ фæнды, уыйбæрц. Фæлæ цæмæ? 
Кæддаер цыдæртæ бакастæн тундрæйы тыххæй, йæ 
æрдзы мæгуырдзинады тыххæй, фæлæ йын уæддæр 
афтæ заууат æнхъæл нæ уыдтæн. 
Цæст кæдæм æххæссы, уый онг къуыппытæ æмæ 
дзыхъхъытæ, гæмæх быдыр. Иунæг бæласы зæнг 
кæнæ иунæг къутæрыл нæ хæцы цæст. Зæхх лæгуын, 
кæрдæг кæм ис, уый ныридæгæн сбур, кæд июлы 
мæй нæма фæци, уæддæр. Сурзæхх цас у, уымæй 
бирæ къаддæр не сты лыстæг цадтæ. Фæлæ уыдон 
мардæй уæлдай не стьк нæдæр сæхæдæг змæлынц, 
нæдæр дзы змæлæг зыны, цыма дон, куыд уыди, 
афтæмæй цавддур фестад. Æрмæст сæ кæрæтты, 
сур зæххы æмбуар кæрдæг чысыл бæрзонддæр у, 
цыдæр хъамылæнгæс зайæгой. 
Нæ чысыл паравозы тыхулæфт куы нæ хъусик- 
кам, уæд цыма æгас тундрæ дæр фынæй бацис æви 
æппындæр хъал никуы уыд, афтæ кæсы адæймагмæ. 
Хур нæма аныгуылд, кæсгæ бæргæ кæны, фæлæ 
дзы тафс нæй, æмæ мæм уый дæр фæкаст мæлæг 
адæймаджы мидбылты бахудты хуызæн. Фæндаг 
140 

уыд 120 километры дæргъæн, фæлæ цалынмæ Но- 
рильскмæ фæцæйхæццæ кодтам, уæдмæ уыцы иухуы- 
зон уыд йæхæдæг дæр æмæ йæ алфамблай дæр, 
иу-дыууæ раны дзы хъæдын станцæгæндтæ уыд, 
уыдонæй фæстæмæ. 
Кæддæр иу фантастон уацмыс кастæн. Куыд- 
фæстæмæ хур уазалæй уазалдæр кодта æмæ зæхх 
хорз нал тавта. Мин мин азтæ рацыд, æмæ хур 
уыйбæрц ныууазал, æмæ зæххы къорийыл адæм 
нæ, фæлæ стæм зайæгойы халтæй йеддэемæ ницу- 
ал баззад, æрдз æппæтæй дæр цыма уазал хуры 
мынæг рухсмæ мæлгæ фæкæны. Гъе, æмæ ныр 
тундрæмæ кæсгæйæ уыцы ныв мæ зæрдыл æрбалæу- 
уыд, Уæвгæ, дам, тундрæ æдзух афтæ нæ вæййы. 
Уалдзæг æмæ фæззæджы базмæлы, маргъы хъæр 
азæлы алы ран дæр, стæй йæ бакаст дæр афтæ 
иугæндзон æгъуыз нæу. Æмæ, æцæг, Норильскмæ 
нæ бирæ нал хъуыди, афтæ разындысты къуыл- 
дымтæ нæ, фæлæ æцæг хæхтæ, хъæдбын æмæ къу- 
тæрджын адагтæ. Фæстæдæр куыд базыдтон, 
афтæмæй Норильскы алфамблай афтæ мæгуырау 
нæу, æвæццæгæн, хуссарырдæмдæр кæй у, уый 
тыххæй, стæй, чи зоны, хæхты тыххæй дæр, уый 
хъæдæмхæццæ тундрæ хонынц (лесотундра). 
Диссаг ма уый у, æмæ (фæстæдæр куыд базыд- 
тон, афтæмæй) тундрæйы ахæм рæттæ, ахæм 
гæппæлтæ ис, уæлдайдæр та, хæхтæ кæм ис, уым, æмæ 
дзы ис, æцæг хъæды куыд вæййы, ахæм зайæгхал, 
стыр нæзы бæласхъæд æмæ æнд. 
Дудинкæйæ Норильскмæ фæндагыл базонгæ дæн 
дыууæ гуырдзиагимæ. Сæ иу интеллигентарæзт, 1921 
азæй нырмæ лагертæй æмæ хастытæй чи нæ хицæн 
кæны, ахæм. Иннæ - Шалва Барнабишвили - кусæг 
141 

лæг, электрик. Уыимæ суанг лагерæй рацæуыны онг 
зонгæйæ баззадыстæм. Хæларзæрдæ, æргомдзырд 
æмæ æнæхин адæймаг. Куыстмæ дæр фæстæдæр 
иу ранмæ бахаудыстæм æмæ æцæг схæлар стæм. 
НОРИЛЬСК 
Норильскмæ куы фæцæйхæццæ кодтам, уæд нæм 
разындысты æцæг хæхтæ. Хæстæгдæр бацыдыстæм 
æмæ - гæмæх хох, йæ бæрзæнд 300-400 метры 
кæмæн уыд, ахæм хох. Æфсæнвæндаг бацыд йæ 
хъæдбынты æмæ, хуссарырдыгæй цы ком æрцыд, 
уым фæцис, "Нулевой пикеУ кæй хуыдтой, уым. 
Рахызтыстæм вагæттæй. Цæгатырдыгæй нæм сзьш- 
дысты хъæдын, ныллæг иугай агъуыстытæ. Араст 
стæм. Бахызтыстæм сындзтелын æмбонды кулдуа- 
рыл. Ныр цæуæм иу уынггонды. Нæ фæйнæфарс - 
хъæдын æмæ дурын барактæ. Уынджы фæйнæфарс 
лæууынц лагерон адæм æмæ алы æвзагæй дзурынц 
махмæ: гуырдзиагау, тæтæйрагау, уырыссагау. 
- Кавказ есть? - зæгъгæ, æрбадзырдта иу сау- 
хил æрыгон лæппулæг, мæхъæлон акцент кæмæн 
уыд, ахæм. 
- Есть! - дзуапп радтам Шалваимæ. 
Æрурæдтой нæ баракты астæу, адих нæ кодтой 
барактыл. "Кавказ есть?" чи фарста, уый нæ цух 
нал суагъта æмæ уайтагъд нæ цуры февзæрд. Иу- 
дæс æмæ ссæдз азы бæрц кæуыл цыд, ахæм 
мæхъæлон. Йæ мыггаг - Ужахов. Æппæты фыццаг 
нæ афарста, æххормаг стæм æви нæ? Æххормаг 
нæ уыдыстæм, дыминаг дæр ма нæм уыд, фæлæ 
махоркæ цæм стыхтаиккам, уый нæ уыд. Ужахов 
142 

нæ уым фæуагъта, йæхæдæг азгъордта кæдæмдæр. 
Цалдæр минуты фæстæ æрбаздæхт æмæ æнæхъæн 
газет æрбахаста. 
Алчидæр нæ æрбынат кодта баракты. Дыууæ- 
æртæ бонмæ базыдтам бирæ кавказæгты, ирæтты 
æмæ гуырдзиæгты дæр, фæлæ нæ фыццаг базонгæ 
лæг мæхъæлон - Ужахов уыд, уыцы рæстæджы 
лагеры слесæрæй чи куыста, уый. 
Иууæладзыгон дурын барактæ. Барак у дыууæ 
хайæ, астæуæй - бацæуæн, къæлидоргонд æмæ йæ 
фæйнæрдыгæй - хатæнтæ. Мидæгæй - дыууæуæ- 
ладзыг нартæ, иу-сæдæ адæймаджы кæм бацæуа, 
ахæмтæ. 
Уый та дын Норильск, нæ бындурон бынат, нæ 
лагер. Рæстæг хурджын ахаста. Цæст дардмæ уыны. 
Тундрæ. Хуссарырдыгæй атъанг сты ныгуылæнæй 
скæсæнмæ хæхтæ. Нæ тæккæ фарсмæ цы хох ис, 
уый Шмиттихæ, уымæй дыууæ-æртæ километры 
фалдæр ноджы бæрзонддæр хох - Гугихæ. Цæга- 
тырдыгæй дæр зынынц хæхты таг, се ’ргом махырдæм, 
уыдон дæр арæхыс сты ныгуылæнæй скæсæнмæ. 
Махæй уырдæм уыдзæн 40-50 километры. Зынынц 
нæм хæхтæ скæсæнырдыгæй дæр, фæлæ уыдон дард 
сты, стæм бон йеддаемæ сæ цæст нæ февзары. 
Куыстхъом чи уыд мах этапæй, уыдон бригæд- 
тыл байуæрстой, æмæ сæ кусынмæ кæнын райдыд- 
той. Мæнæн мæ къæхты рæсыд йæ тæккæ тынгмæ 
бахæццæ. Кусынмæ кæнæн мын нæма уыд æмæ 
хъуамæ алы бон дæр дохтырмæ цыдаин. Дохтыры 
"кабинет" уыди иу барачы хицæн къуымгонды, йæ 
фæзуат 4 метры кæмæн уыд, ахæм уат. 
143 

ФЫЦЦАГ БОНТÆ ЛАГЕРЫ 
Лагермæ ног æрбафтæг лæгæн йæ цæстæнгас 
æппæты фыццаг вæййы, цы ахст адæм дзы æрбай- 
йæфта, уыдонмæ. Кæд уыдон мæллæг, æфхæрдхуыз 
æмæ бæгънæг уой, уæд уый зон: лагер æвзæртæй 
у. Ацы лагеры - Норильскы - æз ахæмæй ницы 
федтон. Æгæрыстæмæй ма дзы фыдвæллад æмæ 
фæлмæцыдхуыз дæр бирæ нæ уыд. Ног зонгæтæ 
нын куыд радзырдтой, афтæмæй, кусгæ чи кæны, 
уыдонæй æххормаг, къæбæрцух ничи вæййы. 
"Фабрика-кухня" кæй хуыдтой, уыцы агьуысты 
кæрты æвæрд уыдысты даргъ бандæттæ æмæ 
фынгтæ. Хæринагдæттæгмæ ратт дæ чектæ æмæ дын 
дыууæ къусы æркæндзæн баландæ (хъæрмхуыпп) 
æмæ кас, æмæ ’рбад, афтид бынат кæм уа, уым. 
Августы мæй Норильскы фæззæг у. Фæуазал. 
Лагеры хицауад бауынаффæ кодта: абонæй фæстæмæ 
лагеронтæ хæрæнт алчи йæ барачы мидæг. Хæлцы 
чектæ лæвæрд цæуынц иу секцийы дневальнимæ. 
Уый æндæр куыстмæ нæ фæцæуы. Хæссы йæ бри- 
гадæн (секцийы цæрджытæн) хæринаг æмæ сыгъдæг 
дары секци (барак), гъе уый йæ куыст. 
Фабрикæ-кухнямæ ма хæрынмæ цыдысты æрмæст 
мах хуызæттæ, ног æрбацæуджытæ, къустæ, уидгуы- 
тæ æмæ æндæр ахæмтæ кæмæн нæ уыд, ахæмтæ. 
Уыдонæн ма ныууагътой цалдæр къусы. Гъе, æмæ 
бацу, хæрд чи фæци, уый дыууæ къусы райс æмæ 
дын уæд ратдзысты æхсад дыууæ æндæр къусы 
хæринаг. Къустæ æнæбахæсгæйæ нæй райсæн хæри- 
наг. Гъе æмæ-иу фылдæр хатт "хæрджытæ" къустæй 
фæфылдæр сты æмæ-иу æнхъæлмæ кæсын бахъуыд, 
цалынмæ исчи хæрд фæуа, уæдмæ. 
144 

Иу бон бацыдтæн хæрынмæ æмæ, хъæрмхуыпп 
чи фæци хæрд, фæлæ ма кас чи хордта, ахæмы 
бафарстон. 
- Дæ фæстæ дæ къустæм исчи рады лæууы? 
- Ничи. 
- Уæдæ сæм æз æнхъæлмæ кæсдзынæн... 
- Кæс!.. 
Цалынмæ кас хордта, уалынмæ йе ’мбæлттæй 
(йæ зонгæтæй) иу йæ цуры абадт æмæ сын хионы 
ныхас бацайдагъ. Се ’взагмæ гæсгæ бамбæрстон, 
уркæтæ кæй сты, уый. Лæг кас хæрд куы фæцис, 
уæд йе ’мбал къустæ фелвæста æмæ уæлæ фæцæуы 
хæрйнаг райсынмæ. Æз хæлиудзыхæй аззадтæн. 
Бауайдзæф ын кодтон, зæгъын, худинаг дын нæу 
афтæ фæсайын, афтæ куы загътай, мæ фæстæ ничи 
ис, зæгъгæ. Читт дæр нæ фæкодта. Рамæсты йæм 
дæн æмæ йын загътон, зæгъын, цæсгом дын нæй! 
Уый мæм диссаджы каст æрбакодта æмæ афтæ: 
- Вот чудак! В лагере совесть ищет! 
Цы ма йын загътаин. 
Ацы чысыл цауыл бæстон уый фæдыл æрдзыр- 
дтон, æмæ уый уыди мæ фыццаг уроктæй иу. Ахæ- 
стоны æмæ фæндагыл дæр (пересылкæты) мæ алы- 
варс фылдæр, "адæмы знæгтæ" кæй хуыдтой, уыдон 
уыдысты æмæ ахæм хабæрттыл арæх не ’мбæлдтæн. 
Ныр бахаудтæн, "адæмы хæлæрттæ" кæм сты, уыдо- 
нимæ æмхæццæйæ æмæ зонын байдыдтон æцæг 
лагерты уавæртæ, "Исправительно-трудовой ла- 
гертæ" кæй хонынц, уыдон уавæртæ. 
Иу дурын барачы иу секци лыстæг къуымтæ 
скодтой æмæ уал æрбынат кодтой лагеры хайады 
(лаготделение) кусæндæттæ: хæдзарадон хай (хоз- 
часть), комендатурæ, дохтыры кабинет. 
145 

Хæрз нарæг къæлидоры æртыгуыр стæм, дох- 
тырмæ чи цæуы, уыдон. Рады лæуджытæ мидæмæ 
цæуынц радыгай. Бирæ нæ фæстиат кæнынц кли- 
енттæ кабинеты. Цæвиттон, хъуыддаг рынчын 
сдзæбæхыл нæу, фæлæ куыстæй суæгъд кæны- 
ныл. 
Мæ фæстæ рады чи æрлæууыд, уыдон æртæ 
баисты. Мæ рад куы ’рхæццæ, уæд мæ уæззау 
æрдæг-палто (полупальто зимнее) фелвæстон æмæ, 
мæ фæстæ чи лæууыд, уымæ йæ авæрдтон æмæ 
фæцырд дæн дохтырмæ. Мæ рæсыд къæхтæм мын 
куы ’ркаст, уæд мæ афарста ном æмæ мыггагæй, 
кæцы бригадæй дæн, æмæ сæ гæххæтты афыста. 
Гъе ууыл фæцис дохтыры "зылд". Æртæ минутæй 
дзы фылдæр нæ афæстиат дæн. Фæлæ кабинетæй 
куы рахызтæн, уæд къæлидоры нал раййæфтон, 
мæ палто кæмæ ныууагътон, уый дæр æмæ мæ 
палто дæр. 
Уый та уыди мæ дыккаг урок. Æууæндын æвзæр 
миниуæг нæу, фæлæ æз куыд баууæндыдтæн 
æнæзонгæ лæгыл лагеры мидæп* Нæ фæлæ хæлиу- 
дзых нæ разындтæн? 
У<г * * 
Бонтæ цыдысты. Мæ къæхты рæсыд тынгдæр цы 
фæци, уыййеддæмæ нæ къаддæр кæны. Уый нæ, 
фæлæ ма фыддæр дæр фæцис фадхъултæ сцъæх 
сты, сау кæнын байдыдтой æмæ, фенæг адæм куыд 
дзурынц, афтæмæй уыцы бынæттæ (кæм сцъæх, 
уыдон) куыдфæстæмæ амæлдзысты, тугдадзинтæ 
сæхгæндзысты æмæ уый фæстæ æппæт буар дæр 
сындæггай ныммæлдзæн. 
146 

Нæ мæм хъарынц уыцы ныхæстæ. Нæ мæ тæрсын 
кæнынц. Цинга цæгатаг низ у, витамин "С" кæдæм 
нæ хæццæ кæны, уыцы бæстæйы низ. Æз та уыцы 
бæстæм цæттæ цингаимæ æрбацыдтæн. Кæцæй хъуа- 
мæ сдзæбæх уа? Æмæ абон уа, райсом, уæддæр йæ 
кæрон уымæ цæуы. Æниу, чи зоны, куыд раздæр 
уа, афтæ та - хуыздæр, цæмæн ма хъæуы йæ уæл- 
дай фыдæбон? 
Нæ нарядчик æрбацыд баракмæ æмæ хъæрæй 
фехъусын кодта: кæсын-фыссын дзæбæх чи зоны? 
Куыстæй уæгъд чи уыд (рынчын), уыдон фарста. 
Дзæвгар дзы разынд ахæмтæ. Æз дæр. Акодта нæ, 
УРЧ кæй хуыдтой, уырдæм (учетно-распредели- 
тельная часть). Йæ почерк æвзæр, зынæвзарæн 
кæмæн уыд, уыдон фæстæмæ рарвыстой. Мах иу- 
цалдæрæй баззадыстæм æмæ нæ номхыгъдтæ (спи- 
соктæ) фыссыныл бафтыдтой. Дыккаг, æртыккаг 
бон дæр. Мæ почерк сæм дзæбæх фæкаст, стæй 
тагъд кæй фыстон, уый дæр, æмæ мæ афтæмæй 
"писыр" (переписчик) скодтой, уæддаер мын æндæр 
куыстмæ атæрæн нæ уыд æмæ, æвæццæгæн, уый 
тыххæй дæр. 
Мах фæстæ стыр этаптæ хæццæ байдыдтой Но- 
рильскмæ. Иу стыр этап æрбахæццæ Соловкитæй. 
Дыууæ къуырийы бæрц фæцыдысты Цæгат Ден- 
джызон фæндагыл æмæ тынг сфæлмæцыдысты. 
Æрбаластой ахст адæм Красноярскы ’рдыгæй 
дæр. 
Ахст адæмæн дзаумæттæ чи лæвæрдта, уыцы ку- 
сæндон - МХЧ-йы куыст фæфылдæр æмæ мæ 
уырдæм снысан кодтой. Цæвиттон, цы ахст адæм 
нæм цыд, уыдонæн сæ фылдæр æндæр лагертæй 
цыдысты, æмæ уымæ гæсгæ алы ахст лæгæн дæр 
147 

хъуамæ байгом кодтаиккам карточкæ æмæ дзы 
ныффыстаиккам, ахст лæгæн йæ уæлæ цы дзаума 
ис, уый. 
Иу æхсæв мæ арвыстой иу ногарæзт афтид ба- 
ракмæ, æрмæст пъол йеддæмæ нартæ кæм нæма 
уыд, ахæммæ. Барачы къух бакæнæн нæ уыд 
адæмæй. Фыдвæллад адæм пъолыл ныккалдысты, 
чи ма дзы хъал у, чи та - фынæй. Æз æмæ ме 
’мбалмæ радыгай цыдысты æмæ фыстам номхыгъ- 
ды æмæ карточкæты, кæуыл цы дарæс уыд, уый. 
Иу æмбискар лæг йæ мыггаг схуыдта "Харебов". 
- Ирон дæ? 
- Бæргæ дæн... 
Бацин кодтам кæрæдзиуыл, стæй йын загътон, 
зæгъын, мæнæ цалынмæ фыст фæуæм, уæдмæ уал 
фæлæуу, стæй дæ, цы барачы цæрын, уырдæм акæн- 
дзынæн, æмæ дæ фæллад дзæбæх суадздзынæ. 
- Хорз, стыр бузныг! - загъта æмæ ахызт. 
Сахатырдæгæй фылдæр нал афæстиат стæм, 
фестæм нæ куыст. Кæсын фæйнæрдæм æмæ мæ 
цæст нал хæцы Харебайы-фыртыл. Иу стæмтæй 
фæстæмæ адæм тарф фынæй баисты. 
- Харебов! - зæгъгæ, фæсидтæн цалдæр хатты, 
фæлæ дзуапп дæттæг нал фæцис. Æвæццæгæн, уый 
дæр бафынæй. Фæсмон ма кодтон, цæуылнæ йæ 
бафарстон, йæ бынат кæм ис, уымæй, фæлæ ма 
уымæй дæр цы ис! Нал æй ссардтон. 
Дыккаг бон райсомæй та бамидæг дæн уыцы 
барачы. Харебайы-фырты æрбакодтон, мæхæдæг 
кæм уыдтæн, уыцы баракмæ. Æрбаластой йæ Со- 
ловкийæ. Йе ’рцахсыны размæ куыста Бакуйы. Йæ 
æввахсдæр хæстæджытæ - йæ дыууæ хойы та цар- 
дысты Калачы. Æгæр смæллæг æмæ сæнæбон Ха- 
148 

ребайы-фырт. Ныртæккæ цух бæргæ нал у, лагеры 
цы хæринаг ис, уымæй, фæлæ тас у, куы ницуал 
ын феххуыс уа, уымæй. Æнцон нæ уыд æртæ ден- 
джызы сæрты æрбахизын (Белое, Баренцево æмæ 
Карское денджызтæ). Куыд дзырдтой, афтæмæй 
денджызтæ афтæ стыр уылæнджынтæ уыдысты, 
æмæ адæмæн хæринаг сæ ахсæнты нал лæууыд, цы 
хордтой, уый-иу уайтагьд фæуæле. 
Гъе, æмæ Соловкийæ цы этап æрбацыд, уыдо- 
ныл ам гуыбынниз сыстад æмæ цагъды кæнын рай- 
дыдтой. Лæджы мард лагеры диссаг нæу, фæлæ 
ныр афтæ бирæ мардысты, æмæ ма лагеры хицауад 
дæр тæрсын байдыдтой. Худæгдæр æмæ тæригъæд- 
дагдæр ма цы уыдаид уыцы рынчынтæм бакæсынæй 
Рынчындонгонд (стационар) кæй хуыдтой, уым 
рагæй нал уыд бынат æмæ ныр рынчынтæй алчидæр 
йæхи барачы уыд. Фæкæс, æмæ та куы иу, куы 
иннæ баракæй рагæпп ласта лæг фæлурс æмæ тарст- 
хуызæй æмæ, йæ хæлафыл хæцгæ, згъоры, барак- 
ты астæу цы уазæгдон уыд, уырдæм. Æртæ-цып- 
пар къахдзæфы ма йæ хъуыд бахæццæмæ, фæлæ 
йæ мидбынаты сагъдæй баззад, стæй æрæджиау 
сындæггай бацыд уазæгдонмæ. Цы ма тагъд кæна! 
Цæмæй тарст, уый йæ баййæфта. 
Фæрынчын Харебайы-фырт дæр. Уымæн фадат 
фæцис стационармæ аласынæн. Фæлæ нал фæтых 
йæ низыл, октябры мæйы МХЧ-мæ цы номхыгъд 
æрбарвыстой (амæлджыты номхыгъд), уым ба- 
кастæн йæ мыггаг. 
Ноябры мæй, зæхх куы ныссалд æмæ тынг куы 
фæуазал, уæд фæкъаддæр сты зиантæ æмæ куыд- 
фæстæмæ стæмдæр кодтой. 
149 

ÆМБÆСТÆГГÆ 
Ахæстонмæ уа, лагермæ кæнæ æндæр ахæм 
бынæттæм, æппæты фыццаг лæг йæ цæст æнæахæс- 
гæ нæ фæвæййьс æмбæстаг, хион, дæхи æвзагæй 
дзурæг дзы ис, æви нæ? Рацæй-рабон, æмæ Но- 
рильскы дæр уыд мах размæ иу къорд ирон лæджы. 
Фæстæдæр куыд базыдтон, афтæмæй Норильскмæ 
иннæтæй раздæр бахауд Остъаты Самсон - æры- 
гон лæппу, къахетаг ирон. 
Мах этап Норильскмæ ахæм фæндагыл бацыд: 
Красноярскæй Дудинкæмæ Енисей-доныл баржæ- 
ты. Дудинкæйæ Норильскмæ та нарæг æфсæнвæнда- 
гыл (узкоколейкæ). Остъайы-фырты куы ныллас- 
той Дудинкæмæ, уыцы рæстæджы æфсæнвæндагæн 
йæ кой дæр нæма уыд. Дудинкæйы ахст адæмæн 
радтой (алкæмæн дæр) йемæ хæринаг 1-2 бонваг 
æмæ сæ фистæгæй ракодтой Норильскмæ. Раст 
рабаргæйæ Дудинкæйæ Норильскмæ 80 километрæй 
дæр къаддæр у, æфсæнвæндагыл та - 120, фæлæ 
Остъайы-фырт цы этапы уыд, уыдон та уыцы 80 
километры фæцыдысты æнæхъæн къуыри. Диссаг 
нæу уый? Тундрæ - къахдзæфæн цад æмæ цъыма- 
ра у, æмраст ацæуæн дзы нæй. Уæды рæстæджы 
(30-æм азты) хæдтæхджытæ хæрз стæм уыдысты, 
фæлæ хицауад уæддæр иу къаннæг хæдтæхæг са- 
мал кодтой. Уый-иу ратахт Дудинкæйæ æмæ-иу ахст 
адæмы этап кæм суыдта, уырдæм сын уæлдæфæй 
æппæрста хæринаг, дыминаг æмæ æнд. 
Стæй уæд, иугæр ахст адæм куы бабирæ сты 
Норильскы æмæ Дудинкæйы дæр, уæд дыууæр- 
дыгæй райдыдтой аразын æфсæйнаг фæндаг. 
Самсон "адæмы знагыл" нымад нæ уыд, мид- 
150 

царды цыдæр фыдракæнды тыххæй уыд ахст, Но- 
рильскы размæ дæр ма кæмдæр æндæр лагеры уыд 
(æнхъæлдæн, Беломор-каналы). Уый хорз базыдта 
лагеры уавæртæ æмæ, куыд дзырдта, афтæмæй уæз- 
зау куыстыты бирæ рæстæг никуы баззад. Ахуыр- 
дзинад æм бирæ нæ уыд (райдиан скъола), фæлæ 
счеттыл нымайын зыдта æмæ-иу куы бухгалтер уыд, 
куы та счетовод, Хаттæй-хатт-иу фæхауæг йæ хъарм 
бынатæй æмæ-иу æй арвыстой æхсæны куыстытæм 
(общие работы). 
Мæ рæстæджы дæр иу-дыууæ хатты бахауд бух- 
галтеры бынатæй, зæххы куыстытæ (земл.работы) 
чи кæны, уыдонмæ. Фæлæ мæйæ фылдæр никуы 
баззад уымыты. Йæ <<секре^’, мын йæхæдæг радзырд- 
та. Цæвиттон, куыстмæ фæцæуы алы бон дæр, "от- 
каз" никуы æмæ никæд фæкæны, фæлæ кусгæ дæр 
никæд фæкæны. Иннæ бригадонтæ куыд фæкæнынц, 
уый дæр афтæ райсы бел, фæлæ кусынæн нæ. Йе 
’нцой слæууы æмæ лæууы æмæ лæууы... Цыма йæ 
зынгуыстæй ныффæллад, цыма ныртæккæ стасын 
кодта йæ астæу æмæ йæ фæллад уадзы, ахæм хуы- 
зы лæууы йæ белы ’нцой æмæ æдде бакæсгæйæ чи 
хъуамæ зæгъа, бадгæ кæныс, зæгъгæ? Мæ бон у 
бон суанг изæрмæ белы *нцой фæлæууын, зæгъгæ- 
иу дзырдта Самсон. 
Бригадиртæ-иу загъд самадтой йемæ, фæлæ йын 
цы дæ бон у? 
Бадгæ кæнын? Фæлæ афтæмæй дæр кæдмæ? 
Нымад у кусæгыл, фæлæ кусгæ нæ кæны, бригад 
йæ куысты хай цæйбæрц æххæст кæны, уый кæны 
къаддæр (снижает процент выработки). 
Æмæ та-иу уæд бригадир архайын райдыдта 
ууыл, цæмæй Самсоны адде кæной йæ бригадæй. 
151 

Бантыст-иу бригадиртæн уыцы мадзал, фæлæ цы! 
Самсон æндæр бригады дæр афтæ кодта, уым дæр 
йæ белы ’нцой лæууыд. Æппынфæстаг-иу наряд- 
чиктæ дæр архайдтой, цæмæй Самсон æндæр на- 
рядчикмæ бахауа, æмæ йæ мауал хъæуа куы иу 
ран, куы иннæ ран батъыссын æмæ-иу фæстагмæ 
Самсон бахауд "хъарм куыстмæ", белы ’нцой лæу- 
уын кæм нал хъуыди, ахæм ранмæ: бухгалтер, сче- 
товод æмæ æндæр ахæм куыстытæм. Фыццаг хатт 
æй куы базыдтон, уæддæр æй ахæм куыстыты ный- 
йæфтон. Сабыр, фидар æмæ хиуылхæцгæ лæппу, 
мæнæ афтæ кæмæй фæзæгъынц, "къæрттæй цъула 
нæ кæны", зæгъгæ, ахæм, йæ ныхас дæр уæззау, 
йæхийау. Уырыссагау дзурынмæ рæвдз нæ уыд, 
фæлæ гуырдзиагау дæр йæхи æвзаджы хуызæн 
дзырдта. Цæргæ кодта уый дæр иумæйаг барачы, 
фæлæ кæимæ куыста комбинаты къанторы, уыдо- 
нимæ хицæнæй. Иннæ барактæй уæлдай уыцы ба- 
рак сыгъдæгдæр уыд, интеллигент адæм дзы кæй 
уыд, уымæ гæсгæ, стæй дзы цыма давд дæр стæм 
уыд, 
Фыццаг бонты кæуыл фембæлдтæн, уыдонæй иу 
уыди æмбискармæ æввахс лæг Габолаты Хъанцау. 
Уый дæр, Самсонау, "адæмы знагыл" нымад нæ уыд, 
цыма спекуляцийы тыххæй бахаудта ахстмæ, фæлæ 
йын бæлвырдæй ницы базыдтон. Уайтагъд дзаума 
агурынмæ фæцис ног æрбацæуджытæй. Йæхæдæг 
дыууæ азæй дæр фылдæр ис ам. Дзаума та ахæм 
хуызы агуырдта, æмæ, ома, кæд искæмæ ис сæри- 
барцæрæг адæмы дарæс костюмтæ, палтотæ æмæ 
æндæр ахæм дарæс æмæ къахыдзаума, уæд сын уый, 
Хъанцау, ссардзæн æлхæнæг, кæннод сæ уæддæр 
уркæтæ адавдзысты æмæ сæ сæ хицау бынтон 
152 

æнæхай фæуыдзæн. Адавыны тыххæй раст загъта, 
фæлæ тынгдæр дзаумайы хицауы нæ, фæлæ йæхи 
пайдайы мæт кæй кодта, уый дæр уайтагъд базыд- 
там. 
Хъанцау радзырдта, канд, кæм уыдыстæм, уыцы 
2-аг лагеры хайады нæ, фæлæ æппæт Норильскы 
лагеры цы ирæттæ уыд, уыдоны мыггæгтæ. Бирæ 
нæ уыдысты уыдон, иу-12-15 бæрц: Хуызиаты Ма- 
харбег, Остъаты Самсон, Тлаттаты Амырхан, Те- 
зиаты Гадзба, уьщы сæрд кæй æрбаластой, ахæмтæ - 
Дзыгкайты Кишу, Хаситы Къоста, Æлхъæцаты 
Дебола, Хъалæгаты Мухарбег, Сихъойы-фырт (за- 
вод "Электроцинчы" кусæг), Хъуылымбегты Вик- 
тор æмæ æндæртæ. 
КОНБАЗÆЙЫ 
Куыд загътон, афтæ ног æрбацæуæг адæм сбирæ 
сты. Арæзт цы барактæ æрбаййæфтой, уыдон бай- 
дзаг сты, æрдæгарæзтытæ дæр, клубæн цы егъау 
хъæдын агъуыст фæцис æрдæгарæзт, уый дæр бай- 
дзаг. 
Лагерæй иу-дыууæ километры æддæдæр æрдæг- 
арæзт фæцис дыккаг егъау агъуыст - конбазæ кæй 
схуыдтой, уый. Йæ цар æмбæрзт фæцис, йæ астæрд 
æвæрд, æндæр дзы ницыма уыд. Сарæзтой дзы 
фондзуæладзыг нартæ æмæ иу этап æгасæй дæр 
уым баскъæрдтой. Мах, МХЧ-йы кусджыты, арвы- 
стой уырдæм æмæ къуырийы дæргъы лæвæрдтам 
дзаума (дарæс) этапæн. Ахст адæмæй алкæмæн дæр 
скодтам карточкæтæ æмæ уым фыстам, кæмæн цы 
лæвæрдтам, уый. Æвзæр æвæрд уыд хыгъды хъуыд- 
153 

даг, картотекæйæн хицæн æмæ сæрмагонд хицау 
нæ уыд. Карточкæтæ кæддæриддæр алфавитмæ 
гæсгæ æвæрд уыдаиккой, фæлæ-иу картæ чи ала- 
ста, уый-иу æй кæмфæнды батъыста æмæ афтæмæй 
зынагурæн æмæ арæн фесты. 
Гъе, æмæ мæнæ ахæм ныв. Уæлæдарæс лæвæрд 
фестæм, ныр та къахыдарæс дæттæм. Ахст лæг 
æрлæууыд нæ разы. Загъта йæ ном æмæ йæ мыг- 
гаг. Фæдихтæ кодтам карточкæтæ æмæ нæ алчидæр 
агуры лæджы карточкæ, чи йæ раздæр ссары, уый - 
лæгдæр. Нæ хистæр (уый бухгалтерыл нымад уыд, 
æз та - счетоводыл) дæр нæхицæй, ахст адæмæй 
уыд, бирæ уарзта былдауæн митæ. Гъе, æмæ, 
зæгъæм, æппæты разæй æз ссардтон, кæй агуырд- 
там, уыцы карточкæ. А ныр æй бадæттон нæ хицау 
бухгалтермæ, афтæ йæ ме ’мкусæг, бухгалтермæ 
æввахсдæр чи бады, уый аскъæфта æмæ: 
- Николай Иванович, на, нашел! - зæгъгæ, йæм 
балæвæрдта гæххæтт. Ома, æз æй ссардтон. Мæнмæ 
худæг кастысты уыцы митæ, фæлæ сæ чи кодта, 
уыдон та мæныл худтысты. Уыдонмæ гæсгæ æз 
æппындæр ницы архайдтон, цæмæй уыцы хъарм 
бынаты ныффидар уон æмæ уазалæй ма мæлон, 
уыдæтты тыххæй. 
Къуырийы фæстæ æрбаздæхтыстæм нæхи ла- 
гермæ æмæ дæттын райдыдтам ахст адæмæн зымæ- 
гон дарæс æрдæгкæрц (полушубок, цыбыркæрц), 
бушлат, телогрейкæ, хъарм худ, валенкæтæ æмæ 
æнд. 
Нæ лагеры уыд ахст сылгоймæгтæ дæр. Царды- 
сты хицæн дыууæ барачы, фæлæ нæлгоймæгтæй 
хицæн нæ уыдысты, нæ зонæ иу уыди. Фæлæ сыл- 
гоймæгтæй бирæтæ цыдысты нæлгоймæгты ба- 
154 

рактæм, æхсæвыгæтты дæр-иу уым баззадысты. 
"Адæмы знæгтæ" сылгоймæгты ’хсæн бирæ нæ 
уыдысты, фыдракæндджытæ уыдысты иу стæмтæй 
фæстæмæ (уголовный элемент). 
Гъемæ сылгоймæгты дыууæ барачы фæхицæн 
кодтой мах зонæйæ, сæ алыварс сын сындзтелæй 
æрæхгæдтой æмæ сын хицæн вахтер (дуаргæс) 
æрæвæрдтой. 
Æнæуи мах галхайадыл нымад уыдысты æмæ 
сын зымæгон дарæс дæр хъуамæ мах раттаиккам. 
Гъемæ нæ МХЧ-йы хицау бакатай кодта: куыд 
æгъдауæй сын рардæуа дзаума? Иу изæр афæлвæрд- 
та: барачы иу секцийы цы сылгоймæгтæ уыд (80- 
100), уыдон рауадзын кодта МХЧ-мæ дарæс рай- 
сынмæ. Фæлæ сылгоймæгтæй æмбис дæр не ’рба- 
цыд дарæс исынмæ, сæ хæзгултæм ныййарц сты 
æмæ сæ ацу æмæ ды агур нæлгоймæгты бирæ ба- 
ракты. Æмæ уæд нæ хицау дзырд радта, цæмæй 
сылгоймæгты мах зонæмæ, МХЧ-мæ, мауал уадзой, 
фæлæ сæм уырдæм, сæ барактæм, ныххæссæм нæ 
ведомосттæ æмæ нæ карточкæтæ, стæй дзаума дæр, 
æмæ сын сæ уым сæхимæ раттæм. 
Ацыдыстæм. Барак - йæ тæккæ дзаг адæмæй. 
Тæвд æмæ æнуд. Уæллаг нартыл чи хуыссы, 
уыдонæй иуæй-иутæ æнæфсарм гом, фæлæ змæлгæ 
дæр нæ фæкодтой мах бацыдæй. Нæ хицау дзы 
иуæн бауайдзæф кодта, йæхиимæ дзурæгау: "Ху- 
динаг дæр æм ницуал кæсы..." "Ам чи ралæс-балæс 
кæны, уыдонæй се ’ппæтæй æфсæрмы кæн..." - 
зæгъгæ, бахъуыр-хъуыр кодта ус æмæ иннæрдæм 
афæлдæхт, 
Райдыдтам дзаума дæттын. Æз фыстон ведо- 
мость, не скълады хицау уæрста телогрейкæтæ, 
155 

бæмбæджджын хæлæфтæ æмæ æнд, Нæ архайды 
бынат афтæ къуындæг уыди, æмæ ведомостæн 
æрзилæн бынат дæр нæ фаг кодта. Нæ хæс куы 
ахицæн кодтам æмæ фæстæмæ нæхимæ куы ’рбаз- 
дæхтыстæм, уæд æркастæн мæ гæххæттытæм æмæ 
хорзау нал фæдæн. Мæ ведомосттæй иу æрбадæл- 
дзæх: иу-30 адæймаджы номхыгьд æмæ къухфысттæ 
кæм уыд дзаума райсыныл, уый - нал, адавтой йæ 
сылгоймæгтæ. Ныр уыцы 30 усы дзаума райстой, 
фæлæ сын сæ карточкæты цы хъуамæ ныффыссæм? 
Сæ къухфыстытæ кæм сты? Афтæ цæуы, цыма 
æппындæр ницы райстой æмæ сæ алкæй бон дæр у 
дзаума домын. Стыр фыдбылызы бахаудтæн. Ныр 
утæппæт дзаумайы аргъ мæнæн фиддон куы фæ- 
уой, уæд... Нырма никæмæн бауæндыдтæн схъæр 
кæнын мæ хæлиудзых ми. Фæлæ кæдмæ? Райсом нæ 
къæбицы хицау бæрæг кæндзæн мемæ нæ дзаумайы 
хардз æмæ уæддæр сбæрæг уыдзæн... Нæ къорды 
ма уыди иу мæхи хуызæн "адæмы зна^, кæдджр 
стыр хицау чи уыд, ахæм. Уæддаер, зæгъын, ай мæм 
<<тугхæстæ1,> у æмæ уый афæрсон, кæд мын уый исты 
бацамонид. Уый йæхæдæг уыцы изæр махимæ нæ 
уыд, æмæ дзы йæхимæ ницы азым хаудта Ракодтон 
ын мæ хабар. Ницæмæй мын барухс кодта мæ зæрдæ. 
Цыма æз стыр æбуалгъ фыдбылыз сарæзтон, йæхи 
афтæ скодта æмæ, дам, дын æз цы хъуамæ бацамо- 
нон, зæгъгæ, йæхи атигъ кодта. Хабар ын куы ра- 
дзырдтон, уымæй сахатырдæг дæр нæма рацыд, афтæ 
мæм ме ’мкусджытæй иу æрбадзырдта 
- Тагъддæр! Нæ хицау дæм дзуры! 
Нæ МХЧ-йы хицау сæрибар лæг уыд (вольный). 
Æз æй хорз нæма зыдтон, фæлæ дзы ме ’мкус- 
джытæй хъаст ничи кодта. Æргомдзырд, хуымæтæ- 
156 

гхуыз æмбискар лæг. Мардæрцыдау фæдæн. Базыд- 
тон, мæ "тугхæстæг^ æмбал мæ кæй банымыгъта, 
уый. Мæхицæй фæстæмæ йæ уый йеддæмæ никæ- 
мæнма загътон. 
Хицауы кабинетмæ куы бахызтæн æмæ мын мæ 
тыхстхуызмæ куы бакаст, уæд афтæ: 
- Гъы, куыд, дæ ведомость сылгоймагыл ауæй 
кодтай?! 
Раст зæгъын хъæуы, уый йæ æнæфсарм хуызы 
загъта, фæлæ йæ цы хъæлæсы уагæй дзырдта, уымæй 
бамбæрстон, ведомосты фесæфт, мæнмæ куыд стыр 
фыдбылыз фæкаст, уымæ афтæ кæй нæ кæсы, уый. 
Бауайдзæф мын кодта. Уыцы сылгоймæгтæн, 
зæгъы, сæ фылдæр хъахбай, къæрных æмæ бандит 
кæй сты, уый дæ куыд ферох! Æмæ хъуыддаг ууыл 
фæцис Фæлæ мæ "ме ’мбалы" чъизи ми абон дæр 
нæ рох кæны. Цы рамбулынмæ хъавыд уыцы ны- 
мыгъдæй? Ома, кæс-ма, хицау, мæнæ дыл æз куыд 
æнувыд дæн, куыд цырддзаст дæн. Уæвгæ, дам, 
хицæуттæй алчидæр бирæ уарзы хæсгæдзырдтæ, 
кæд дзырдхæссæгæн йæхи нæ фæуарзы, уæддæр 
(доносы любит, доносчиков - нет). 0, æмæ ме *мбал 
кæд йæ хъарм бынат æмæ йæ цард ахæм аргъæй 
æлхæны, уæд куыдзы дæлдымæджы бацæуæд ахæм 
бынат æмæ ахæм цард, мæн ницæмæн хъæуы! 
ЗЫМÆГ ÆМÆ ПУРГА 
Фæцис Норильскы цыбыр фæззæг æмæ ’рбалæу- 
уыд даргъ зымæг. Афæдзы дыууадæс мæйæ фараст 
сыгъдæг зымæг сты. Уалдзæг, сæрд æмæ фæззæгмæ 
хауы æрмæст фæйнæ мæйьк июнь> июль æмæ август. 
157 

Октябры мæйы кæронмæ нæ МХЧ лæвæрд фæцис 
ахст адæмæн зымæгон дарæс Ныр нæм фидæн азы 
сæрдæй раздæр этап нал æрбацæудзæн. Дæттæ ный- 
их сты, зæххы уæлцъар та ныссалд, Не ’ппæты фаг 
куыст нал ис нæ кусæндоны, æмæ нæ кусджытæ 
сусу-бусу райдыдтой: цымæ кæй сисдзысты (кого 
сократят?). Куыд дзурынц, афтæмæй æдæппæт 4-5 
адæймаджы фæкъаддаер кæндзысты. Ме ’мбæлттæм 
ныхас куы ’рцæуы уый тыххæй, уæд та ме ’рдæм 
æрбакæсынц. Æргом æй фæзæгъынц, ома алы хатт 
дæр афтæ вæййы: æппæты разæй, 58-æм статья 
кæмæн ис ("адæмы знæгтæ" кæй хонынц, уыдон), 
ахæмты сисынц сæ бынæттæй. Æмæ та мæм иуахæ- 
мы куы нымдзаст сты, уæд сæм нал фæлæууыдтæн 
æмæ сын радзырдтон ирон æмбисонд, Уый та афтæ 
уыд. Иу ирон хæдзары кусарт акодтой. Æхсæвæрыл 
’рбадтыстьп æппæты уæле хæдзары хистæр, хæрз 
зæронд лæг, йæхæдæг дæр æмæ бинонтæ дæр йæ 
цардмæ кæмæн нал бæллыдысты, ахæм. Уый дæле 
рабадтысты йæ фырттæ иу-цалдæрæй æмæ уыдон 
дæле та йæ фырты фырттæ - уыдон дæр усгур æмæ 
фыййаухъом лæппутæ. Фыртты хистæр кусарты 
уæны акаст, æмæ уайтагъд йæ цæсгом ныттар. Би- 
нонтæ йæм æнхъæлмæ кæсынц: цы федта уæны? Цы 
фыдбылыз кæнæ цы цин? Фæлæ лæг ницы сдзырд- 
та, афтæмæй уæны тъæпæн æнкъардæй алæвæрдта 
йæ кæстæр æфсымæрмæ. Уый дæр та ракæс-бакæс 
райдыдта уæны стæгмæ, стæй мæрдхуызæй дзурьп 
- Дыууæ зианы! 
Куыддæриддæр уыцы ныхас сирвæзт йæ дзыхæй, 
афтæ бинонтæ лæгæй, усæй нымдзаст сты зæронд 
лæгмæ. Уый сыл йæ цæст ахаста æмæ сæм дзурьс 
- Цы мæм ныккастыстут, цьй Д иу дзы æз фæуон, 
158 

фæлæ зиантæ дыууæ куы сты, иу дзы сымахæй исчи 
уыдзæн! 
О, æвæдза, буц уыдысты ме ’мкусджытæ се ста- 
тьятæй. Давд, бандитизм, паддзахады мулк хæлæттаг 
кæнын (растрата), искæй бастигъын - ахæмтæ 
уыдысты се статьятæ. 
Къуырийы фæстæ цыппарæй фæхауæг стæм нæ 
бынæттæй. Мæн снысан кодтой иу æнахъинон бри- 
гадмæ. Уыди дзы 37 лæджы бæрц, фæлæ цахæмтæ?! 
Мæн хуызæн хъарм бынаты чи куыста æмæ чинæ- 
уал хъæуы, ахæмтæ, кусынмæ чи нæ куымдта, 
æмбæхсгæ чи кодта, "отказчиктæ" кæй хуыдтой, 
ахæмтæ, рынчынæй чи сдзæбæх æмæ йæхи бри- 
гадæй чи фæиппæрд, цыбыр ныхасæй, адæмы 
"фæлхортæй" кæй сарæзтæуыд, ахæм бригад. Ныр 
дæр ма æгас бригадæй æмбисæй фылдæр никуы 
рацæуы кусынмæ, иннæтæ æмбæхсынц, ралидз-ба- 
лидз кæнынц. Æз æмæ ма иу сочиаг зæронд лæг 
йеддæмæ бригадæ иууылдæр "адæмы хæлæрттæй" 
уыдысты. Нæ бригадир дæр. Уый дæр ныронг 
кæмдæр къанторы куыста. 
Фыццаг бон нæ акодтой мит мæрзынмæ. Аходæн 
афон сыстад тымыгъ. Хохы схъомыл дæн æмæ уым 
кæд нæ федтон миттымыгъ! Фæлæ амы хуызæн ты- 
мыгъ никуыма федтон. Ам æй "пурга" хонынц. 
Мæрзæм мит фæндагæй, фæлæ цæй марзт! Бел- 
гом мит сис, фæсвæдмæ йæ аппар, фæлæ цалынмæ 
дыккаг исай, уæдмæ та дзы дымгæ уыйбæрц авæры. 
Дымгæ афтæ зилдух кæны, æрмæст ма нæм нæ 
æндæрджытæ фæзынынц стæм хатт. Уыимæ фылдæр 
хатт бæрæг нæ вæййьс кæцырдыгæй дымы? Стæй 
нæ куыст дæр дзæгъæлы у. Фæндаг кæм акъæртт 
кæнæм, уый та 5-10 минутмæ фæстæмæ митæй ай- 
159 

дзаг вæййы. Чидæртæ баййардтой нæ бригадиры, ома 
кусæн нæй æмæ кусæн бон "сактировать" кæнын кæ. 
Æвæццæгæн ма дзы мах хуызæн дзурджытæ фæцис 
æмæ фæссихор ныууагътам нæ куыст. 
Фыдвæлладæй æрбацыдыстæм зонæмæ. Куыстæй 
ницы уыйас бафæлладыстæм, фæлæ фæстæмæ 
цæугæйæ миттымыгъ нæ тæккæ ныхмæ дымдта. Ком- 
коммæ, де ’ргом размæ, афтæмæй цæуын амал нæ 
уыд, адæймаджы-иу дымгæ фæстæмæ аппæрста. 
Фæлæ дымгæмæ дæ сынæг сараз, дæхи фæгуыбыр 
кæн, цыма тымыгъ дæ уæхскæй гæрдыс, афтæ хил 
размæ. 
Уæддæр ма рæстæг фæвæййы кæрæдзийы цæс- 
гæмттæм бакæсынæн æмæ æрбайхъуысы куы иу 
ранæй, куы иннæйæ: 
- Дæ уадул! 
- Дæ хъус! 
- Дæ фындзы къоппа! 
Ацы æртæйæ лæмæгъдæр ницы у уазалæн адæй- 
маджы буарæй. Æмæ фæкæс, æмæ та кæмæндæр 
йæ уадул кæнæ йæ фындзы къоппа аурс и (асалд). 
Куыд нын радзырдтой ам, афтæмæй-иу раздæр 
уыцы салд бынæттæ (уадулы къуыпп) митæй аууæр- 
стой, фæлæ, дам, уæд салд буар асæтты æмæ уый 
фæстæ фæхъæдгом вæййы. Уый бæсты амыдтой 
афтæ: ныггуыбыр кæн æмæ дæ сæр æмæ дæ гуыр 
(астæуæй уæлæмæ) тил дæлæмæ-уæлæмæ, туг 
цæсгоммæ куыд æрæмбырд уа, афтæ, æмæ уæд 
асалд рæттæ дæр стæфсдзысты. Гъе æмæ бакæс, 
уæд нæ бригадонтæй куы иу, куы иннæ ныггуыбыр 
æмæ, сусæны бæхау дæлæмæ-уæлæмæ кæны йæ сæр. 
Æрбахæццæ стæм нæ хъарм барактæм. Ацы хъуыд- 
дагæй мах, æвæццæгæн, иннæ лагертæй амонд- 
160 

джындæр уыдыстæм. Цæвиттон, Норильскæн дурæ- 
взалы йæхимæ ис æмæ дзы артаг хæрз æнцон хъуыд- 
дагу. 
Гъе уый дын мæ фыццаг кусæн бон. Ныр хуыздæр 
базыдтон, ахст адæм хъарм бынатыл кусыныл сæхи 
цæмæ гæсгæ афтæ тынг хъарынц, уый. Суанг сæрдæй 
нырмæ цы фæкуыстон МХЧ-йы, уый иунæг абоны 
фыдæбонæн йæ дæсæм хай дæр нæ мары. 
Фæлæ ма мæ иу хъуыддагæй уыд ныфс Мæ 
къæхты рæсыд нæма ссыд, сæ тугдадзинты цъæх 
тæгтæ нырма сау дардтой, æмæ æнхъæлдтон: иу 
къуырийы бæрц куы афыдæбон кæнон, уæд та 
тынгдæр барæсийдзысты, æмæ та мæ бар-æнæбары 
суæгъд кæндзысты уыцы цонгдых куыстытæй æмæ 
цæмæй лагеры хæлц лæвар ма хæрон, уый тыххæй 
та мæ иу æндæр ахæм куысты нывæрдзысты. 
Дзæгъæлы уыд мæ хъуыды. Къуырийы фæстæ мæ 
къæхты рæсыд бынтондæр æрбадт, чысылтæ ма 
бæрæг дардта, æмæ уæд загътон мæхицæнс уæдæ 
хъарм бынат дæр ницы бæллиццаг у, кæд буарæн 
æддае куыст æхцондæр у, уæд уал кусон, стæй бæрæг 
уыдзæн. Æниу мын хуыздæр куыст дæр кæм уыд, 
фæлæ мæм ныр мит мæрзын афтæ æвзæр нал каст. 
"АДÆМЫ ХÆЛÆРТТÆ" 
Ныронг дæр, "адæмы хæлæрттæ" чи хуыдта йæхи 
(æвæдза, хицауад дæр сæм ахæм цæстæй каст, кæд 
æй хъæрæй нæ дзырдта, уæддæр), уыдонимæ 
цардтæн иу барачы, фæлæ уæддæр хицæн секцийы, 
фæлæ уыдон уыцы хæлæрттæн сæ интеллигенцийæ 
уыдысты. Ныр цæрын "сыгъдæг хæлæрттимæ" иу 
6 Дзесты Куыдзæг 
161 

секцийы æмæ уынгæджы фæдæн. Куыстæй куы 
’рцæуын изæры, уæд мæ ницæйаг хъæццул, уæз 
йеддæмæ тафс кæм нæ уыд, уый йæ бынаты никæд 
æрæййафын: куыстмæ чи нæ ацæуы, уыдонæй йæ 
куы чи ахæссы, куы чи. Давгæ дæр æй раджы акод- 
таиккой, фæлæ йæ ничи балхæндзæн, æмæ уый 
тыххæй ирвæзы. Уый размæ та мын мæ базæн код- 
той афтæ, æмæ йæ æз дæр Самсонæн радтон, да- 
рынмæ уал. 
Æмæ ма уый дæр цыфæнды фæуæд, фæлæ нæ 
иу ран нæ уадзынц: куы нæ иу барачы бамидæг 
кæнынц, куы иннæйы. Фæлхортæй арæзт бригад 
кæй стæм, уый тыххæй нæм лагеры хицауад куыд- 
фæндыйы цæстæй кæсы æмæ нæ бынат æндæр 
искæй куы бахъæуы, уæд та мах фæлидзæг кæнынц. 
Дыууæ къуырийы дæргъы фæцардыстæм æрдæгарæзт 
дурын барачы. Агъуыстæн йæ сæр æмæ йæ цар 
æмбæрзт уыдысты, фæлæ йæ астæрд (пъол) æмæ 
йæ рудзгуытæ æвæрд нæма уыдысты, афтæмæй дзы 
дыууæуæладзыг нартæ авæрдтой. Худæг уыд уыцы 
баракмæ бакæсын: бинаг нарты бын æмæ йæ къул- 
тыл - бæзджын их, уæллаг нартыл чи æрбынат 
кодта, уыдон та фыртæвдæй айдагъ мидæггаг дзау- 
мæтты бадынц. 
О, фæлæ мæ ныхас "адæмы хæлæрттьГ фæдыл 
у. Ахст куы нæма уыдтæн, уæд бирæ уацмыстæ 
бакастæн уыдоны царды тыххæй. Сæ фылдæр уыды- 
сты æгæр мыдамæст, æгæр æппæлыдысты уыдоны 
цардæй. Мæнмæ афтæ нæ фæкаст сæ цард. 
Фыццаг къуыриты мыл нæма æууæндыдысты 
æмæ мæнæй æмбæхстой сæ митæ. Цæвиттон, уыдон 
ам дæр нæ уагътой сæ давын æмæ, æвæццæгæн, 
мæнæй тарстысты нымудзынæй. Иуахæмы сын загъ- 
162 

тон: зæгъын, мæн ардæм сымах хъомыл кæнынмæ 
не ’рбаластой, барвæндæй дæр нæ исын мæхимæ 
уыцы хæс, сымах "воспитывать" кæныны тыххæй 
паек чи исы (воспитательтæ), уыдон уæм кæсæнт 
æмæ уæ нымудзæнт. Уæдæй фæстæмæ нæ ахаст 
фæхуыздæр, цыма (нырыккон æвзагæй зæгъгæйæ) 
нæ дыууæтæ дæр сразы стæм мирное сосущество- 
ванийыл. Ныр мæ хаттæй-хатт фæрсгæ дæр акæ- 
нынц. Быцæу сæм арæх рауайы, суанг ма зонын- 
дзинады фарстатыл дæр. Фылдæр хатт фæуæлахиз 
вæййы, фылдæр чи зоны æмæ ахуыргонддæр чи у, 
уый нæ, фæлæ сæхи хъуыддаджы зынгæдæр чи у, 
йæ хъæлæс гуырарæхстдæр кæмæн у æмæ йæ 
цæсгом та бæзджындæр кæмæн у, уый. 
Хъуыды ма кæнын сæ иухатты быцæу. Быцæу- 
ныхас сæм рауад географион фарстайыл: денджы- 
зы уæлвæзæй чи бæрзонддæр у: горæт Красноярск 
æви Дудинкæ? Уыцы рæстæджы барачы чи уыд, 
иу-ссæдз адæймаджы бæрц, уыдон дыууæ дихы фе- 
сты. Сæ иутæ дзырдтой: Красноярск уæлдæр у, 
иннæтæ та Дудинкæ хуыдтой уæлдæр. Дыууæ горæ- 
ты дæр сты тæккæ Енисей-доныл, иу меридианыл, 
се ’хсæн ис дыууæ километры бæрц. Дон цæуы 
хуссарæй цæгатмæ, Красноярскæй Дудинкæмæ. 
Кæрæдзийы "басæттынæн" куы ницы фæрæзтой, 
уæд мæн бафарстой. Зыдтой йæ, æз "грамотный" 
кæй дæн, уый. Æз сын дардыл таурæгътæ нæ код- 
тон, "над уровнем моря" цы у, уый тыххæй, æрмæст 
сын загътон: "Кæд Дудинкæ уæлдæр æвæрд у Крас- 
ноярскæй, уæд Енисей хъуамæ, ныртæккæ куыд 
цæуы Красноярскæй Дудинкæмæ, афтæ нæ, фæлæ 
хъуамæ Дудинкæйæ Красноярскмæ цæуид, ома 
уæлæмæ". 
163 

Диссаг мæм фæкаст "адæмы хæлæрттæн" сæхи ми- 
дахасг. Ныронг афтæ æнхъæлдтон, æмæ се ’хсæн сæхир- 
дыгон демократи фидар æмæ тыхджьш у. Адонмæ та 
сæ сæрæндæр æмæ номдзыддæр давджытæн иннæтæ 
сæ цагъарты хуызæн сты. Иу бон кæсын, æмæ сæ 
раздзæуджытæй иу йе’мбæлттæй иуы ахъаззаг над 
фæкодта. Фыццагдæр мæм цымыдисаг уый фæкаст, 
æмæ нæмæг бирæ мæллæгдæр æмæ æдыхдæр уыд, 
кæй надта, уымæй. Фæлæ нады фæуæг йæ къух 
дæр нæ фæхъил кодта нæмæгмæ. Мæ сыхаг "уркæ- 
йы" бафарстон, зæгъын, цæуыл æй снадта, æмæ 
мын ахæм хабар ракодта. Нæ барачы дыккаг сек- 
цийы иу "адæмы знагмæ" уыд цæрмын цырыхъхъытæ, 
алы цырыхъхъыл дыгай-æртыгай æмпъызтытæ 
разæй-фæстейæ, афтæмæй. Давджытæй ничи 
уыйбæрц бæллыд æмпъызт цырыхъхъытæм, фæлæ 
сæ йæ хицау уæддæр йæ нывæрзæн дардта. Æвæццæгæн, 
дисгæнджытæ дæр уыд, ома куыд бирæ лæууынц 
йæ цырыхъхъытæ, æмæ уæд кæмæндæр раргом 
кодта йæ сусæгдзинад. Цырыхъхъытæ дзыхъхъын- 
ног сты, фæлæ сыл æмпъузæнтæ барæй баныхæста 
(бахуыдта нæ, фæлæ баныхæста), цæмæй сæм дав- 
джытæ тынг ма бæллой. Чи зоны, йæ сусæг ныхас 
дзыхæй-дзыхмæ ацыд æмæ бахæццæ давджыты 
"фæтæгмæ" дæр. Уый бахæс кодта йæ дæлбарæн 
цырыхъхъытæ радавын. Уый дæр сæ радавта, радта 
сæ йæ хицаумæ, уый сæ æрбауæй кодта, фæлæ 
давæгæн ницы бæрæг радта Ууыл сæм ныхас рауад 
æмæ ма йæ нæмгæ дæр фæкодта. Уыдис ма ахæм 
цау дæр. Фæтæг бахæс кодта йæ дæлбарæн кæйдæр 
ног телогрейкæ радавын. Дзаумайы хицау райхъал 
æмæ давæджы саунад фæкодта. Ардауæг йæ бы- 
натæй дæр нæ фезмæлыд йæ дæлбары сæрыл. Уый 
164 

нæ, фæлæ ма йæ уайдзæфы бын дæр фæкодта, ку- 
сын, дам, нæ зоныс 
Уæлдай цымыдисагдæр у, давджытæ (уркæтæ) 
куыстмæ (кусынмæ) цы цæстæнгас дарынц, уый. 
Цыфæнды куыст уæд, уæлдайдæр та уæнгдыхæй 
(физикон) куыст уыдонæн куыд уæнгæл у, афтæ 
никуыма федтон. Сæ раздзæуджытæй хуымæтæ- 
джы сау куыстмæ чи цыд, (общие работы), уыдон 
сæм æцæг давджытыл нымад дæр нал уыдысты. 
Куыстмæ нæ ацæуын æмæ ацæугæйæ дæр нæ ку- 
сын - уый сæм хъæбатырдзинадыл нымад уыди. 
Æмæ кусынмæ нæ ацæуыны фæдыл цытæ кодтой, 
уый мæхи цæстæй куы нæ федтаин, уæд мæ уырнгæ 
дæр нæ бакодтаиккой. 
Сæумæрайсом. "Выходим!" - æрбахъæр кодта 
нарядчик барачы къæсæрæй, æмæ ахст адæм рæвдз 
кæнынц сæхи куыстмæ ацæуынмæ. Чысыл фæстæдæр 
барактæй арæхыс сты ахст адæм вахтæмæ. Фынддæс 
æмæ ссæдз градусы уазал. 
Вахтæйы цæттæйæ лæууы канвой. Ахст адæм 
лæууынц бригадгай рæнхъæй, алы рæнхъы дæр - 
фондз лæджы. Нымайгæ дæр сæ фæндзгæйттæй 
кæнынц. Нымайынц лагеры администраци æмæ 
канвой дæр. Канвой ма кæсы ахстытæн сæ дарæсмæ 
дæр. Йæ къæхтыл валенкæты бæсты цырыхъхъытæ 
кæнæ батинкæтæ кæмæн ис, уыдон нæ исы æмæ сæ 
аиуварс кæны. "Одет не по сезону", - зæгъгæ, ахæм- 
ты нæ исы. Уый лагерæн зиан у. Цæвиттон, куыс- 
тад (производство) лагерæн фиды, вахтæйæ цал 
адæймаджы рацæуа, уымæ гæсгæ. Æмæ уый фæдыл 
лагерь архайы фылдæр адæм æрвитыныл. Фæлæ, 
кæс-ма! Уæртæ цалдæр лæджы феппæрстой сæ 
бушлæттæ, сæ æддаг хæдæттæ, фелвæстой сæ ва- 
165 

ленкæтæ æмæ афтæмæй балæууыдысты нымай- 
джыты размæ. Зонынц æй: канвой ахæм хуызы 
никæй акæндзæн куыстмæ. 
Раиуварс сæ кодтой фæсвæдмæ. Цалынмæ иннæ 
бригæдты нымайынц, уæдмæ уал адон уазалæй гæв- 
гæв кæнынц. Фесты цыд ахст адæм. Вахтæйы кул- 
дуар дæр сæхгæдтой. Коменданттæ сисын кодтой 
сæ дзаумæттæ, йæхи чи абæгънæг кодта, уыдонæн, 
æмæ сæ атардтой фæстæмæ комендатурæмæ. Æз 
æнхъæлдтон, зæгъын, сæ æппынкъаддæр БУР-ы (ба- 
рак усиленного режима) бакæндзысты, фæлæ сæ 
иу бон федтон, цы сын суынаффæ кодтой, уый. 
Мæ армытъæпæн дурæфхæлдæй ныррæсыд, æмæ 
уæгъдгонд уыдтæн куыстæй. Йæхи чи сбæгънæг 
кодта куыстмæ нæ ацæуыны тыххæй, уыдон иу- 
фондзæй æрбакодтой комендатурæмæ æмæ сын 
радыгай ахæм над фæкодтой, æмæ уый бæсты æз 
фæлтау иу бон нæ, фæлæ афæдз бакуыстаин. 
Къаннæг уаты цыппар къуымы лæууыдысты цып- 
пар коменданты æмæ цыма пуртийæ хъазыдысты, 
афтæ куы къухæй, куы къахæй кæрæдзимæ рап- 
пар-баппар кодтой, кæй надтой, уый. Афтæ се 
’ппæты дæр. Гъе стæй сын сæ дзаумæттæ скæнын 
кодтой, бæхдзоныгъ æрбатардтой, уым сæ ныххуыс- 
сын кодтой æмæ сæ сбастой дзоныгъмæ, цыма су- 
джы лыггæгтæ уыдысты, уыйау. Афтæ бастæй сæ 
аластой куысты бынатмæ æмæ сæ уым суагътой. 
Ныр сын ардыгæй изæрмæ зонæмæ, хъарм ба- 
рактæм, бацæуæн нал ис æмæ цæмæй уазалæй нæ 
ныссæлой, уый тыххæй бар-æнæбары дæр змæлдзы- 
сты. 
Иурæстæджы нæ барачы сарæх сты къуылыхтæ, 
йæ къæхтæ кæмæн басыдысты, ахæмтæ, уыдонимæ, 
166 

иу стæм бонæй фæстæмæ куыстмæ чи нæ цыд, 
ахæмтæ дæр. Æргомдзырддæр кæимæ уыдтæн, уый 
бафарстон: 
- Кæм сын басыдысты сæ къæхтæ? 
- Барачы! - дзуапп радта уый. 
-??? 
- Нæ дæ уырны? 
- Куыд мæ бауырна, барачы 30 градусæй къад- 
дæр никуы вæййы тæвд... 
Рацæй-рабон æмæ, сæ къæхтæ, растдæр зæгъгæйæ 
та, сæ къахы æнгуылдзтæ басийын кодтой æцæг ба- 
рачы мидæг. Хæцъилы гæппæлыл мит æркæн, стæй 
йыл цæхх байзæр æмæ йæ стух де ’нгуылдзыл. 
Цалдæр минутмæ æнгуылдзы царм асийдзæн, цы- 
фæнды хъарм хæдзары куы бадай, уæддæр. 
Æвæццæгæн, иннæ баракты дæр афтæ уыд, æмæ 
иугæр лагеры администраци куы базыдта, ахст адæм 
барæй сийын кæнынц сæ къæхтæ, уæд сæ нал уæгъд 
кодта куыстæй, æмæ уæд та йæ къæхтæ ничиуал 
сийын кодта. 
Фæлæ æндæр "мадзæлттæ" кæнын райдыдтой. 
Шприц самал кодтой. Цы хос дзы уыд, уымæн æз 
ницы зыдтон, фæлæ-иу йæ уколтæй цæнгтæ кæнæ 
къæхтæ ныррæсыдысты, æмæ ахæм лæджы куыстмæ 
чи кæны! Æмæ та уый дæр базыдтой лагеры адми- 
нистраци æмæ бирæты нал уæгъд кодтой куыстæй. 
Нæ бригадæй иу лæппу та æндæр хос æрымысыд. 
Цæвиттон, 1939-1940 азты ахст адæмæн лæвæрдтой 
сæкæр 800-1000 граммы бæрц æмæ цайгæрдæг 3-5 
пачкæйы. Сæкæр-иу уайтагъд фæцис хæрд, цайгæрдæг 
та æмбырд кодта баракты, уæгъдкалдæй. Цы лæппуйы 
кой кæнын, уый бавдæлд æмæ цайгæрдæг хæрын бай- 
дыдта, фос кæрдæг куыд фæхæры, афтæ. Цæмæй, 
167 

дам, мæ уалдзæджы "сактировать" кæной, уый 
тыххæй. Æцæг, алы уалдзæг дæр, дам, афтæ 
фæкæнынц: даргь фæсполярон зымæджы дæргъы 
ахст адæмæй чи сфæлахс вæййы æмæ кусынæн 
чинæуал фæбæззы, уыдон цæмæй дыккаг зымæг 
лæвархортæ ма суой, уый тыххæй сæ раласынц 
Норильскæй Красноярскмæ ’ввахс лагертæм. Æмæ 
уым дæр лагерты вæййынц, фæлæ уыцы лæппуйы 
ныфс уыди, алидзын ын кæй бантысдзæн, уый. 
Норильскæй та фыдзын уыди ралидзын. Зæгъæн 
и: зын нæ, фæлæ дзы нæ уыд уый гæнæн. Уалдзæгмæ 
ма æмбис афæдз уыди, афтæ лæппу бынтондæр ба- 
хус, мыдадзын цырагъау сбур, куыстмæ дæр æй нал 
кодтой. Æнæмæнг æй "сактировать" кодтаиккой 
уалдзæджы, фæлæ, мæгуыр, уæдмæ нал фæцард, 
Ноджы ма иу уавæр. Цæвиттон, кæрæдзийы 
фæзмынмæ маймулитæй уæлдай не сты. Сæ иу исты 
"ногдзинад" æрымысыд æмæ йæ бакодта, уæд хъу- 
амæ иннæтæ дæр райдайой. Мæ бригадонтæ мын 
ахæм хабар радзырдтой. Иу лагеры (ахæмтæ нæм 
уыд, æмæ дæсгай лагерты чи æрзылд), ахст адæмæй 
чидæр барæй æви æнæбары аныхъуырдта алюмини 
цайцымæн уидыг. Бацыд дохтырмæ (санчастмæ) 
æмæ радзырдта йæ "низы" хатт. Рентгенæй йæм 
акастысты æмæ, æцæг, сбæрæг кодтой, уидыг ахсæ- 
ны кæй ис, уый. Лæджы схуыссын кодтой рынчын- 
доны, акъæртт æй кодтой æмæ уидыг систой 
ахсæнæй. Операцийы размæ æмæ йæ фæстæ лæг 
цалдæр мæйы дæргъы уæгъдгонд уыд куыстæй æмæ 
уыцы "сгуыхт ми" æмæ æрхъуыды æгас лагерыл 
айхъуыст. Æмæ та сбирæ сты уидыг ныхъуырджытæ. 
Лагеры администраци зыдта, барæй афтæ кæй 
кæнынц, уый, фæлæ сын ницы фæнд ардта. Иугæр 
168 

рентген куы равдиса, уидыг ахсæны ис, уæд ма йын 
цæй æнæоперацигæнæн ис! Раст, дам, уыцы 
рæстæджы лагермæ æрбацыд ног дохтыр æмæ йын 
хабар куы радзырдтой, уæд загъта: 
- Мæ бар сæ уадзут! Дыууæ къуырийы фæстæ 
дзы иуæн дæр нал аирвæздзæн уидыг йæ хъуыры. 
Æцæг рауад афтæ. Уымæ-иу чи ’рбацыд, уидыг 
мæ хъуыры аирвæзт, зæгъгæ, уый-иу рентгенмæ 
барвыста. Уым-иу куы сбæрæг, уидыг, бæлвырд, 
ахсæны ис, уæд-иу загъта рынчынæн: 
- Къуырийы фæстæ-иу æрбацу! 
- Æмæ уидыг та? 
- Уидыг дæр уадз æмæ лæууа, куы ницы дæ 
хъыгдары, рисгæ дын куы нæ кæны... 
- Куыстæй дæр мæ нæ уæгъд кæныс? 
- Цæмæн дæ суæгъд кæнон, рынчын куы нæ дæ... 
Цыбыр ныхасæй, рынчындоны нывæрын нæ, 
фæлæ куыстæй никæйуал уæгъд кодта уыцы ныхъуыр- 
джытæй. Æмæ цы! Дыууæ-æртæ къуырийы фæстæ- 
иу акасти рентгенæй йæ "рынчынтæм" æмæ уидыгæн 
йæ кой дæр нал - батад-иу. Уæдæй фæстæмæ дзы 
иу ныхъуырæг дæр нал уыд. 
Фæлæ нæ бригадæй иу æндæр лæппу фыддæр 
ми бакодта йæхицæн. Цæвиттон, иуырдыгæй 
тæхудиаг уыдысты уыцы уркæ-отказчиктæ (афтæ 
хуыдтой, кусын чи нæ куымдта, уыдон). Лагеры 
администраци сын уырзæй агуырдта æнцонгуыст 
æмæ хъарм бынæттæ. Искуы агъуысты мидæг 
артгæнæг у, пецы артмæ суг кæнæ æвзалы бака- 
лынæй дарддæр дæ мацы мæт уæд, уæд уый цæй 
куыст у! Дыууиссæдз градусы уазалы къæдзæх ха- 
лыны æмæ лæггуыф ласыны куыстимæ абаргæйæ 
артгæнæджы куыст дзæнæтыл нымад хъуамæ уаид. 
169 

Цы лæппуйы кой кодтон, уый, йæ мыггаг Ива- 
нов, иу ран дæр нæ куыста æмæ йæ раппар-баппар 
кодтой алы рæттæм. Уæддæр нæй. Фæстагмæ æрба- 
хауд мах бригадмæ. Ам дæр та нæ цыд куыстмæ. 
Фæлæ йæ куынæуал уагътой, уæд бавдæлд æмæ йæ 
галиу къухы æртæ æнгуылдзы къуыдырыл æрæвæрдта 
æмæ сæ фæрæтæй адзæнгæл ласта, цонгыл ма аз- 
задысты хистæр æмæ амонæн æнгуылдз. 
Цалынмæ хъæдгом байгас, уæдмæ йæ хъыгдарæг 
нæ уыд, фæлæ та йæ ныр арвыстой йæ аккаг куыстмæ. 
Дурæвзалы цы шахты куыстой, уырдæм. Рог куыс- 
тыл нымад уыди уый дæр: иу ран бад, дæ рæзты 
лæсдзæн, дурæвзалы чи ласы, уыцы лент. Кæс æмæ 
æвзалыимæ хуымæтæджы дуры къæртт (порода) 
куы фæуа, уæд æй раппар лентæй. Цыбыр ныхасæй, 
иудзонгоны куыст- дыууæ къухы сæр дзы ницæмæн 
хъуыд. Гъе, фæлæ та уым дæр нæ бафæрæзта, нæ 
куыста. 
Цалдæр мæйы фæстæ лагеры бæстыхæйтты 
къултыл ныхæст хъусынгæнинæгтæ бакастысты, 
фондз (æви чысыл фылдæр) адæймаджы ахст кæй 
æрцыдысты контрреволюцион саботажы тыххæй. 
Уыцы номхыгъды уыд, кæй кой кодтам, уыцы Ива- 
нов дæр. 
"Адæмы хæлæртты" тыххæй ма нæм нырæй 
фæстæмæ дæр ныхас уыдзæн, фæлæ ма абон дæр 
дис кæнын иу уавæрыл: уыцы уркæтæн сæ фылдæр 
советон дуджы куы райгуырдысты, фæллойгæнæг 
адæмы цот куы сты, уæд сын цымæ цæмæн афтæ 
æнæуынон уыд куыст? 
170 

ПУРГА ÆМÆ КУЫСТ 
Цалдæр бригадæй мæрзæм мит. Кусæм куы 
æфсæнвæндагыл, куы та къахæм, шурфытæ кæм 
уыдзæн, уыдоны бынат. Нæ барачы секцийы ис дыу- 
уæ-æртæ бригады. Нæ дневальный райсомæй 
æрбахæссы дзул æмæ кас æмæ алкæмæн дæр рат- 
ты йæ хай, суткæйы хай. Фæлæ мардæрцыд уый у, 
æмæ дзул (800 граммы) кæд уыцы иу хæрд бакæ- 
най, æндæр ын ныууадзæн нæй барачьп куыстмæ 
чи нæ цæуы, уыдон æй бахæрдзысты. Хæргæ йæ 
куы бакæнай, уæд та сихорыл æмæ æхсæвæрыл та 
цы хæрдзынæ? 
Нæ сыхаг бригады иу æрхъуыды кодта: лыстæг 
кæрстытæ ныккодта йæ дзул, алы карсты дæр ком- 
дзагдзæф фæкодта, йæ дæндæгты фæд ыл куыд 
баззадаид, афтæ, ома ахæм хуызы сыл чидæриддæр 
æлгъ кæндзæн æмæ сæ нæ бахæрдзæн. Фæлæ ницы 
рауад йæ фæндæй. Уæддæр сæ бахордтой. 
Цæвиттон, куыстмæ чи нæ цыд, уыдонæн-иу 
хæлц дæр нæ рафыстой. Сæхæдæг дæр нæ домд- 
той сæ бригадиртæй. Кæд нæ кусыс, уæд хæри- 
наг дæр амал кæн дæхæдæг. Æмæ-иу давджытæн 
сæ раздзæуджытæ, æцæг, сæхæдæг амал кодтой 
хæринаг æмæ никæйхъуаг уыдысты, фæлæ сæ 
лыстæджытæ, "кусочниктæ" кæй хуыдтой, уыдон 
æххормагæй мардысты æмæ ма æлгъ цæуыл код- 
таиккой! Йæ дзул-иу кæмæн хордтой, уый 
цалдæр хатты бахъаст кодта комендатурæмæ, 
фæлæ цы? 
- Чи дын давы дæ дзул? 
- Нæ йæ зонын. 
- Уæдæ нæ цы домыс? 
171 

- Мæ дзул мын куыд нæ давой, афтæ... 
- Дæ дзулæн дын сторож ныллæууæм? Давæ- 
джы нын бацамон, æмæ йын уæд хос кæндзы- 
стæм... 
Æмæ та давæг ссарынæн дæр амал ссардта (уый 
дæр "адæмы знæгтæй", ахуыргонд лæг уыд). Бавдæлд 
æмæ йæ куысты рад æхсæвмæ куы рацыд, уæд рай- 
сомæй бахордта æмæ ма йæ дзулæй чи баззад, ууыл 
химикон кърандасы ссад (порошок) байзæрста. 
Цыма уый дæр ныронгау райсомæй цæуы куыстмæ, 
афтæ рацыд иннæтимæ æмæ иу сахаты бæрц нал 
æрбаздæхт нæ баракмæ. Куы ’рбацыд, уæд бакаст, 
æмæ дзул уым нал. Уæд бацыд комендатурæмæ æмæ 
сын загъта: 
- Ссардтон дзулдавæджы! 
-Чиу? 
- Рацæут баракмæ æмæ йæ уæхæдæг базондзы- 
стут. 
- Цæмæй йæ базондзыстæм? 
- Барачы чи баззад, уыдонæн се ’взæгтæ равди- 
сын кæнут, æндæр уæ ницы хъæуы. 
Бамбарын кодта коменданттæн хабар, æмæ ацы- 
дысты йемæ. Уайтагъд ссардтой давæджы. Йе ’взаг 
нæ, фæлæ йæ дзых иууылдæр нал зынд чернилæйæ, 
суанг ма дæндæгтæ дæр. Мыхъхъытæ æмæ гуып- 
пытæгæнгæ йæ комендантмæ акодтой БУР-мæ. 
О, фæлæ ахæмтæ дзæвгар уыдысты. Æмæ уымæ 
гæсгæ нæ дзулы кæрстытæ немæ хастам куыстмæ, 
нæ дзыппыты. Сихорафонмæ-иу афтæ ныссалд, æмæ 
дурæй уæлдай нал уыд. 
Нæ куысты бынаты - арæзтады фæзы - уыдис, 
нæхи кæм атавтаиккам, ахæм бынат (обогревалочкæ): 
фæйнæгкъул мæнгагъуысты (сарайы) астæу - 
172 

æфсæйнаг боцкъайæ пец. Агъуыстæн йæ фæй- 
нæгастæрд (пъол) митæй нæ зыны, йæ къултæ дæр - 
мит. Сæхи тавынц æрмæст, пецы тæккæ алыварс 
чи лæууы, уыдон. Дæ дзулыхай боцкъайыл авæр 
æмæ иу сантиметры бæрц куы атайа, уæд æй ахæр, 
стæй та йæ æрæвæр пецы сæр. 
Уæлдай зынгуыстдæр нын уыдысты шурфы 
бынæттæ къахын. Цæвиттон, сæрды мæйы геоде- 
зисттæ сбæрæг кодтой - къæдзæхыл шурфытæ кæм 
уыдзысты, уыдон. Ныр сæ хъуамæ къахын райдайой, 
фæлæ сæ уæлæ дыгай-æртыгай метртæ миты 
хъæпæн æмæ уый мах мæрзинаг фæцис Гъе, æмæ 
мæрзæм, иу белгом цалдæр æппæрсты кæнæм, 
афтæмæй. Салд æлыгмæ кæнæ къæдзæхмæ куы 
ныххæццæ вæййæм, уæд та къахджытæ райдайынц, 
мах та æндæр бынатмæ раивæм. Зынгуыст у нæ 
куыст, фæлæ ма не ’мгуыстгæнæн митмæрзджытæй 
махæй æнамонддæр разынд. 
Нæ куысты бынатмæ нарæг æфсæйнаг фæндаг 
цыди. Пургайы фæстæ кукушкæйæн цæуæн нал уыд 
миты æгæнæнтæй æмæ уыцы бригады арвыстой 
фæндаг мæрзынмæ, растдæр зæгъгæйæ та, фæндаг 
акъæртт кæнынмæ. Бригад айгæрстой фæндаг, миты 
хъæпæны бæзн лæджы ’мбæрц æмæ æрдæджы бæрц 
кæм уыд, ахæмы, йæ уæрх та фæндагæн æрмæст 
йæхи ’мбæрц. Афтæмæй фæндаг рауад тъунелы 
хуызæн, æрмæст ма йæ сæр гом уыд. Фæндаг къул- 
ран арæзт уыд æмæ иуахæмы бригадæ уыцы тъу- 
нелы уæлæрдæм куы сцæйцыдысты, се ’нæрхъуы- 
ды бригадиры аххосæй, афтæмæй уæлæрдыгæй 
дæлæмæ рарæуæг паровоз æмæ фæзилæны 
хæрхæмбæлд фæцис бригадыл. Бæргæ ма базыд- 
той адæм сæ фыдбылыз, бæргæ ма фæзылдысты 
173 

раззæгтæ фæстæмæ, фæлæ фæстæгтыл ныккалды- 
сты, фæрсырдæм фезмæлæн нæ уыд, паровоз сæ 
æрæййæфта æмæ дæ балгъитæг афтæ, ныссæста 
сæ. Сæ фылдæр мæрдтæ фесты, иннæтæ - уæззау 
цæфтæ. 
Арæх вæййы пурга Норильскы. Куыд ма загъ- 
там, афтæ лагерь уыди хохрæбын тæккæ комы 
дымæджы. Фылдæр хатт дымдта хуссарырдыгæй, 
комæй, æмæ дымгæ афтæ тыхджын уыд, æмæ-иу 
сосæйыл цæуæг бæхы фæфæлдæхта. Пургайæн йæ 
ныхырдæм цæуын кæй хъуыди, уыдон-иу кæд сæ 
сынæг (йе уæхск) размæ, афтæмæй гæрстой фæндаг, 
æндæр сын нæ уыд цæуæн. Дымгæ чердæм дымдта, 
уыцырдæм цæуын кæй хъуыди, уыдон-иу сæхи ныб- 
быцæу кодтой фæстæмæ æмæ сындæггай, къах фи- 
даргæнгæйæ, цыдысты размæ. Кæннод дæхи дымгæ- 
йы бар ауагътай, уæд дæ ахæсдзæн йемæ, æрлæу- 
уын дæ бон нал бауыдзæн æмæ дæ хъæпæны бын 
кæм афсæрдзæн, ацу æмæ йæ ды базон. 
Лагеры фарсмæ цы дыууæуæладзыг хæдзæрттæ 
фæзынд, уыдонæн дымгæ ’рбацæуæны ’рдыгæй сæ 
разы иу миты къуыбар дæр не ссардтаис, фæлæ 
иннæрдыгæй та-иу мит хæдзарæн суанг йæ тæккæ 
сæрмæ схæццæ. Цæрджытæн-иу уынгмæ рацæуæн 
нал уыд æмæ та-иу уæд лагерæй акодтой ахст адæ- 
мы тъунелтæ къахынмæ (парадный дуармæ-иу ба- 
хуынкъ кодтам, æндæр митæн йе ’ппæт ракалын 
кæй къухы æфтыд). 
Цалынмæ Норильскмæ ныфтыдтæн, уæдмæ дæр 
кастæн очерктæ пургайы тыххæй, фæлæ йын афтæ 
фыдбылыз æнхъæл нæ уыдтæн. Бынæттон цæрджы- 
ты (долгантæ æмæ нганасантæ) пурга куы æрæййа- 
фы тундрæйы тыгъды, уæд ныууромынц сæ сагты 
174 

чырæ, сæхæдæг миты хъæпæны ныббырынц æмæ 
æнхъæлмæ кæсынц пурга банцайынмæ. Хуыздæр 
амал нæй. Стæй хуымæтæджы дымгæйы хуызæн 
дæр нæу. Цыма уыцы иу рæстæджы алырдыгæй 
дæр дымы, хатгай, æвзаргæ дæр æй нæ ракæндзынæ. 
Уыимæ адæймаг йæ развæндаг иу къахдзæфæй 
дарддæр нæ уыны. Уæвгæ, къахдзæф цы у, ракæсæн 
дæр нал вæййы, лыстæг къуыбармит цæвы цæстытæ 
æмæ адæймаджы ракæсæн нал вæййы. 
Мах ныццыдмæ Норильскы бирæ агъуыстытæ 
уыд, сæ тæккæ зынгæдæртæй иу - рæстæгмæ арæзт 
электростанцæ ВЭС-2 - иууылдæр хъæдæй арæзт, 
иу уынджы цалдæр хъæдын хæдзары сæрибар 
адæмæн æмæ ахст адæмы барактæ. Се ’ппæт дæр 
уыдысты иу зылды, фæлæ уыдонæй дарддæр, 
ныртæккæ фабриктæ, заводтæ æмæ горæт кæм ис, 
уыцы бынæттæ быгъдæг уыдысты. Уыцы рæтты чи 
куыста, уыдон-иу пургайы рæстæджы зонæмæ 
здæхгæйæ адзæгъæл сты тундрæйы. Æмæ цæмæй 
фыдбылыз ма ’рцæуа, уый тыххæй-иу пургайы 
рæстæджы ВЭС уасын райдыдта (гудки) æмæ уый 
хъæрмæ цыдысты бригæдтæ. Стæй канд йæ тых нæ, 
фæлæ йæ уазал та? Фæкæс, æмæ та адæймагæн йæ 
фындзы къоппа (хъæл), йæ уадултæ æмæ йæ хъу- 
сы хъусдзæджы фæлмæнтæ аурс сты. Адæймагæн 
улæфт нал фæфаг кæны, цыма арф доны аныгъуылд 
æмæ хуыдуг кæны. Уæлвонг лæгъз бынаты дæ 
æрæййæфта йæ карзæй, уæд ныххуысс, уый дæр, 
дæ сæр йæ ныхмæ куыд уа, афтæ, кæннод дæ 
афтæмæй дæр нæ ныууадздзæн, тулынтæ дæ 
сисдзæн. Кæй зæгъын æй хъæуы, алы хатт афтæ 
тыхджын æмæ фыдуаг нæ вæййы, фæлæ ам æз йæ 
карзы кой кæнын. 
175 

Ахæм заман-иу лагеры администраци фехъусын 
кодта куыстмæ ракæныны агъоммæ, бон актиро- 
вать у, зæгьгæ. Фæлæ-иу бирæ хæттыты афтæ рау- 
ад: сæумæрайсом æнцад уыд, фæлæ адæм кусынмæ 
куы аивгъуыдтой, уæд райдыдта пурга. Уæд-иу 
лагерæй куысты бынæттæм адзырдтой æмæ-иу ад- 
æмы æрбакодтой зонæмæ. Зыдтой, пургайы 
рæстæджы æддæ куыстæн ницы гæнæн ис, уый. Гъе, 
фæлæ-иу уыд ахæм цаутæ дæр: адæм кæм кусынц, 
уым пурга бæстæ йæ сæрыл хæссы, лагеры адми- 
нистраци кæм сты (зонæйы кæнæ йæ фарсмæ), уым 
та бынтон сабыр у. Куысты бынатæй дзурынц ла- 
гермæ, бар нын раттут куыст ныууадзынæн æмæ 
зонæмæ ацæуынæн, фæлæ хицæутты нæ уырныд- 
та, пурга кæй у, уый, æмæ-иу афтæмæй ахст адæм 
цалдæргай сахæттæ баззадысты тыгъд быдыры. 
Нæдæр кусгæ, нæдæр зонæмæ цыд. 
Пургайы тыххæй мæ зонгæ хæлар Шалва Бар- 
набишвили ноджы фылдæртæ радзырдта. Уый уыд 
линейный электромонтер æмæ-иу стыр фыдæбой- 
наг фæцис йе ’мбæлттимæ пургайы рæстæджы. 
Тыхдымгæ-иу аскъуыдта телтæ, афæлдæхта-иу те- 
лыхъæдтæ æмæ та уыцы фыдхъызты сбыр телыхъ- 
æдыл, æмæ дæ тымыгъ хойа Телтæ здухын æмæ 
бæттынмæ адæймаг æрмхудты мидæг арæхсгæ нæ 
кæны, гом къухтæ та сæлгæ кæнынц. Гæнæн нæй! 
Уæддæр кус телыхъæдыл ауыгъдæй, цалынмæ сæ 
саразай, куыд æмбæлы афтæ, уæдмæ. 
176 

ЗÆХХЫ КУЫСТМÆ 
"Зæхх", æвæдза, бирæкъабазджын дзырд у. 
Зæххы тымбылæг æппæтæй - уый дæр зæхх, йæ 
уæлцъар сыджыт - уый дæр зæхх, адæмы дарæг. 
Норильскы зæхх дæр зæхх у, уæдæ цы! Фæлæ салд 
зæхх. Зæххæн йæ уæлцъар сæрды мæйты стæфсы 
метры æрдæгæй метр æмæ æрдæджы онг, иннæ 
дæлæмæ салдæй лæууы сæрд дæр æмæ зымæг дæр. 
Фидæны комбинаты заводтæ æмæ фабриктæн 
сæ бынæттæ нысангонд стьк хохы къæдзæх къуыл- 
дым дæлвæзтæм кæм æрхæццæ, уым. Фæлæ ам 
къæдзæх æддæмæ нал зыны. Йæ уæлæ ис бæзджын, 
дурхæццæ æлыгцъар. Уый сисинаг у, стæй къæдзæх 
дæр алæгъз кæнын хъæудзæн. 
Нæ бригад нын раивтой зæххы куыстмæ. Ныр- 
ма уал хуынчъытæ кæнæм æлыгцъар. Нæ мæ бауыр- 
ныдтаид, салд æлыг афтæ зын къахæн у, уый, мæхи 
цæстытæй куы нæ федтаин, уæд, Дæ тых-тыхæджы 
къахæнæй (джиркайæ) ныццæв зæхх æмæ дзы ’мби- 
сы ’мбæрц фæнуæс кæндзынæ, æндæр ницы. Æмæ 
йын ахæм хос æрымысыдыстьк лом сырхзынг скæн 
æмæ йæ дзæбугæй ныкъкъуыр æлыджы. Лом салд 
зæхх куыд тæфсын кæна, афтæ ныххуынкъ кæндзæн 
æлыг, цалынмæ тæвд уа, уæдмæ. Стæй та йæ арты 
бавæр. Цы ран стæфсын кодта, уыцы хуынкъæй 
скал æлыджы цъыф æмæ дон æмæ та лом куы сзынг 
уа, уæд та йæ хуынкъ кæн арфдæр. Хуынчъытæ 
куы сцæттæ уой, сæ арф метры æрдæгæй метры 
онг, уæд дзы зæхрæмудзджытæ аммонал ныккæн- 
дзысты æмæ йæ срæмудздзысты. Куыст уыйбæрц 
зын нæ уыд, фæлæ чъизи æмæ тæссаг. Цæвиттон, 
177 

хуынчъы-иу цы тад æлыгцъыф æрæмбырд, уый 
калынæн нæм ницы мигæнæн уыд æмæ-иу иуæй- 
иутæ гомкъухæй калын байдыдтой уыцы цъыф. 
Афтæмæй дзы кæмæндæрты сæ къухтæ басыдыс- 
ты. Æнæуи сахуыр стæм йæ "технологийыл". Лом 
хъуамæ суа сырхзынг, æндæр нæ, урсзынг куы суа, 
уæд æгæр сфæлмæн вæййы æмæ йæ æлыджы къу- 
ыргæйæ дзæбугæй куы ’рцæвай, уæд фæдыдагъ 
вæййы æмæ дзæгъæлы фесæфы йæ зынг, стæй йæ 
куырдадзмæ хæссын бахъæуы. Зонын хъæуы арт 
кæнын дæр. Сугтæ "саусыгъд" кæм кæнынц, 
цæхæр парахат кæм нæй, уыцы арты лом нæ зынг 
кæны... 
Уæлдай бæстондæр æмæ биноныгдæр сахуыр 
кодтой уыцы технологи немыцæгты звено. Уыдон 
уыдысты авд лæджы. Сæ иу уырыссаг, фæлæ рево- 
люцийы агъоммæ дæр Германы чи цард, ахæм, 
гермайнаг гражданин (подданный). Гитлеронтæ (на- 
ционал-социалисттæ) куы райдыдтой паддзахиуæг 
Германы, уæд адон, коммунисттæ, æрбалыгъдысты 
Советон Цæдисмæ æмæ куыстой заводты æмæ фаб- 
рикты, чи та Коминтерны кусæндæтты. Культы за- 
маны сæ æрцахстой, сымах, дам, шпионтæ стут, æмæ 
сæ ам, Норильскы лагеры, æрбамидæг кодтой. 
Сæ иуы артгæнæг скодтой, иннæтæ хуынчъытæ 
кодтой æмæ афтæ биноныг куыстой, цыма уыцы 
дзыхъхъытæ сæ царды хос уыдысты. Уырыссагæй 
фæстæмæ сæ уырыссагау дзæбæх ничи дзырдта, 
стæй æнæуи дæр мадзура уыдысты. Базыдтам 
æрмæст уый, æмæ иугæр Гитлеры фæдонтæ сæ 
фæстæ зилын байдыдтой, уæд сæ коммунистон 
организацийы уынаффæмæ гæсгæ æрбалыгъдысты 
Советон Цæдисмæ. 
178 

Бирæ нæ фесты бригады. Иу зымæгон бон се 
’ппæтмæ дæр фæсидтысты лаготделмæ. Раласын сын 
кодтой сæ зæронд, æмпъызт уæлæдарæс æмæ ва- 
ленкæтæ, радтой сын дзыхъхъынног дзаума (пер- 
вого сорта) æмæ сын загътой сæрибар стут, цæу- 
гæут уæ райгуырæн бæстæм, Германмæ. Мах дæр 
æй фехъуыстам нæ нарядчиктæй. Гитлер, дам, ба- 
ныхас кодта Сталинимæ, цæмæй, Советон Цæдисы 
цы ахст немыцæгтæ ис, уыдон уæгъдгонд æмæ Гер- 
манмæ æрвыст æрцæуой. Лаготделенийæ фæстæмæ 
куы ’рбаздæхтысты сæ ног дарæсы, уæд сæ ба- 
кастæй зын базонæн уыд: цин кæнынц ацы хаба- 
рыл æви хъыг? Куыддæр сдызæрдыг стьк цæмæн 
бахъуыдысты Гитлеры, йæ ныхмæ цы коммунисттæ 
тох кодтой, уыдон ардыгæй ауадзын кæнын? Ныц- 
цæгъдынмæ сæ хъавынц? Æви Советон Цæдисы 
лагертæй ссæрибар кæнынмæ? Сталин дæр... кæд 
сæ æцæг шпионтæ хоны, уæд куыд уадзы йе знæгты 
Германмæ? Кæд сæ коммунисттыл нымайы, уæд та 
сæ куыд дæтты фашистты дзæмбытæм? 
Сæ иуы Майыр хуыдтам. Æз æм дзурын, зæгъын, 
Майыр, Германмæ та куы бафтай, уæд та сусæг 
куыст райдайдзынæ, и? 
- А-ну его чорту! - зæгъгæ, йæ къух ауыгъта 
Майыр æмæ йæ дзуапп ууыл фæцис 
Дыууæ боны фæстæ сæ хæдтæхæгыл раластой 
Норильскæй. 
Раивтой та нæ æндæр куыстмæ. Ныр та къахæм 
арф уæрмытæ (шурфытæ), 8-10 метры бæрц йæ 
арф кæмæн у, ахæмтæ. Алы дыууæ лæджы дæр 
къахынц иу уæрм. Сæ иу бур (æндон сарт) фæзил- 
фæзил кæны, иннæ та йæ дзæбугæй хойы. Хуын- 
чъытæ кæнæм цъæх къæдзæх. 60-80 сантиметры 
179 

бæрц куы ныххуынкъ кæнæм, уæд та æндæр. Зын- 
гуыст у уый, ныртæккæ ахæм куыст цæнгдыхæй 
никуал кæнынц, фæлæ уыцы зымæг Норильскы 
нæма уыд æндæр мадзæлттæ. 
Иу сыбираг хъæууон лæджимæ кусæм æмæ - 
табу Норильскы дауджытæн! - ацы хатт мын 
фæцис, сайгæ чи нæ кæны, ахæм цæдисон (напар- 
ник). Дзæбугæй хойæм радыгай, нæ иу куы бафæл- 
лайы, уæд та иннæ, аудæм нæ кæрæдзийыл. Уый 
дæр "адæмы знæгтæй" у. Йе статья рог у, 58-10, 
чидæр æй банымыгъта, колхозты ныхмæ, дам, дзырд- 
та цыдæртæ. 
Нæ уæрмæн йæ уæрх суанг бынмæ хъуамæ 
метрæй къаддæр ма уа. Уымæ гæсгæ йæ уæле 
фæтæндæрæй райдайæм. Хуынчъытæ къахт куы 
фæвæййынц, уæд сæ рæмудзджытæ сифтындзынц 
рæмудзæн хосæй æмæ къæдзæх халынц афтæмæй. 
Куыд арфдæр цæуæм, афтæ къуындæгдæр кæны 
уæрм æмæ дзы куыд дæлæмæ нæ дыууæйæн 
фезмæлæн дæр нал вæййы. Хуынчъытæ дæр алы хатт 
нæ фæрæстмæ вæййынц. Куы нæ сарт къæдзæхы 
фасты ныссæдзы æмæ налдæр зилын фæкомы, 
налдæр фæстæмæ сласын. Æмæ уæд хуыздæр гæнæн 
нæй: ныууадз æй уым, йæ фарсмæ йын хуынкъ 
кæнын райдай. Хаттæй-хатт рæмудзæн хосы бон нæ 
бавæййы къæдзæх стонын, цыма топны хæтæлæг рагæ- 
рах кодта, афтæ "фехсьГ, дзæгъæлæхст. Чидæр 
æрхъуыды кодта къæдзæх зынгæй халын: стыр арт 
скæн кæдзæхыл, тынг куыд стæвд уа, афтæ, стæй йыл 
уазал дон бакал æмæ, дам, уæд къæдзæх аскъуыдтæ 
уыдзæн æмæ йæхæдæг згъæлдзæн. Афæлвæрдтам, 
æмæ уый уæрмытæ къахынæн ницы æххуыс кодта, 
кæд-иу искуы къæдзæх фескъуыд, уæддæр йæ алы- 
180 

варс æнгом хæцыд æмæ нын уыцы скъуыд ницы ахъаз 
кодта Арт хорз æххуыс кодта фæлмæн зæхх - æлыг, 
саумæр æмæ дзæккор къахынæн. Изæрырдæм-иу 
стыр арт скодтам, къахинаг нын цы зæхх уыд, ууыл. 
Зонæмæ ацæуыны размæ-иу æй хорз бануæрстам 
уæле, йæ цæхæр бынмæ куыд тава, афтæ, æмæ-иу 
райсом куы ’рбацыдыстæм, уæд-иу метры ’рдæгæй 
метры онг стад зæхх. 
Бирæ рæстæг бахардз уыцы уæрмытæ къахы- 
ныл. Куы ма йæ загътон, куыст тынг сындæг цыди. 
Изæрæй-иу райсоммæ шурф митæй байдзаг æмæ- 
иу йæ сыгъдæг кæныныл дæр бахъуыд сахатæй 
фылдæр. 
Фæлæ уалдзæгмæ, растдæр зæгъгæйæ, сæрдмæ, 
фесты уæддæр къахт æмæ ныр та ралæууыд рæмудз- 
джыты рад. Уыдон æвгæнын байдыдтой уыцы шур- 
фыты аммонал сæдæгай тоннæтæ æмæ сæ цæттæ 
кодтой срæмудзынмæ. Мах ма уал архайдтам, 
æххæст къахт цы уæрмытæ нæ уыдысты, уыдон 
фæарфдæрыл. 
Рæмудзæн бонмæ мах дæр æнхъæлмæ кастыстæм 
бæрæгбонмæ æнхъæлмæ кæсæгау. Кæм рæмыгътой, 
уырдыгæй нæ иу километры бæрц æддæдæр арвыс- 
той æмæ кæсæм уырдыгæй. Цалынмæ рæмыгъдæн 
йæ хъæр ауад нæ хъустыл, уæдмæ кæсæм æмæ, кæм 
куыстам, уыцы къæдзæх-къуылдым цыма иууылдæр 
сыджыт фестад æмæ йæхи арвмæ сæппæрста, 
хæрдмæ фæцыл стæй кæлын байдыдта зæхмæ. Иутай 
дуры къæрттытæ хаудтой суанг нæ тæккæ цурмæ. 
Фæстæмæ нæ куысты бынатмæ куы бацыдыстæм, 
уæд федтам: нæ къуылдыммæ йæхи хуызæй æп- 
пындæр ницуал баззад, нытътъæпæн, ныдздзыхъ- 
хъытæ æмæ схæмпус. 
181 

Нæ бригадир, айразмæ къанторы чи куыста, 
ахæм, Бутрименко йæ мыггаг, йæ маст калы нæ 
бригадонтыл... Тынг æй нæ фæндыд йæ хъарм бы- 
натæй фæиппæрд уæвын. Мах аххос ын у! Æлгъи- 
ты, хъуыр-хъуыр кæны. Æз йæ сæрыл куы рахæ- 
цыдтæн, уæд мæнмæ дæр бартхъирæн кодта, æнцад, 
дам, у, кæннод, дам, æз рапорт бадæтдзынæн, ды 
кусджыты куыд змæнтыс æмæ ардауыс, уый 
тыххæй. 
Нæ амондæн, бирæ нæ ахаста, йе ’мгъуыд фæцис, 
æмæ цыма ссæрибар... Æрбарвыстой нæм ног бри- 
гадир. Уымæн та йæ мыггаг - Сырыца. Фондз æмæ 
ссæдзаздзыд ныллæггомау рæсугъд лæппу. Уыдис 
æм ахуырдзинад дæр иу-аст къласы бæрц. Хъæр 
дæр никæуыл кодта æмæ куысты мидæг гъæйтт- 
гъæйтт дæр. Йæ бригадæн хæринаг кæддаериддæр 
иста æххæстæй æмæ дзы хъастгæнæг ничи уыд. 
Бирæ уарзта йæ царды цаутæ дзурын. Хъуыды ма 
дзы кæнын чысыл цыдæртæ. Иу хатт, иу горæты 
базонгæ иу рæсугъд чызгимæ. Ахуыдта йæ киномæ. 
Фæстæмæ куы рацыдысты, уæд чызг фæрськ "Цал 
сахаты у?" Лæппу æркаст йæ цонгмæ æмæ сахат 
уым нал. Чызг ныххудт. Рацæй-рабон, æмæ чызг 
дæсныдæр разынд давынмæ. Цалынмæ лæппу ки- 
номæ каст, уæдмæ йын уый йæ цонгæй йæ сахат 
фæцъипп ласта. 
Бахæлар сты. Ус æмæ лæг баисты. Æрцарди йæ 
усы мады хæдзары. Гъе, фæлæ йæ усы мад дæр 
бацыбæл йæ сиахсмæ. Йæ чызджы, дам-иу искуыдæм 
арвыста æмæ йæхæдæг рæвдыдта йæ сиахсы. 
Худæгæй мæлы, афтæмæй дзуры йæ хабæрттæ. Ам, 
Норильскы йæ бауарзта иу, ахст чи нæ уыд (воль- 
нонаемная), ахæм чызг æмæ хæтыд йемæ. Ахст 
182 

адæмæн уый бар нæй, æмæ хицауад уый куы 
фехъуыстой, уæд æм политотделмæ фæсидтысты. 
Уым уайдзæфтæ, æртхъирæнтæ. Фæлæ лæппу 
тæрсаг адæмæй нæ уыд. "Куы мæ смæсты кодта, 
уæд ын загътон, зæгъын, боны фæстагмæ мæнæн 
та цы уæлдай у, чи мæ рæвдауы, уый - фæнды 
сæрибар сылгоймаг уæд, фæнды ахст (уый сæ ком- 
коммæдæр загъта), - зæгъгæ, æнæфсарм ныхæстæй 
загъта уыцы дзырдтæ, æмæ хицау фæмæстьк 
- Молчать! Мы здесь не одни! 
Акастæн, дам, фæстæмæ æмæ: иу чызг бады 
стъолы фарсмæ æмæ худæгæй бакъæцæл. 
Иу хатт та вахтеримæ стох ис Ахст адæм цы- 
дысты вахтæйыл. Ай дæр балæууыд æмæ йæ про- 
пуск бавдыста. 
- Фамилия? - спрашивает вахтер, смотря на 
пропуск. 
- Сырыца, - отвечает он. 
- Инициалы? 
-К.П. 
- Что за Ка Пе? 
- К.П. точно. 
- А-ну, в сторону! 
Его в сторону и пропускает других. Он подхо- 
дит второй раз, подает пропуск. 
- Фамилия? 
- Сырыца. 
- Инициалы? 
-К.П. 
Æмæ та йæ аиуварс кодта. 
Æртыккаг хатт куы балæвæрдта йæ пропуск, уæд 
дæр афтæ хъаугъа рауад, фæлæ уæдмæ хъахъхъæн- 
джыты хистæр æрбацыл æмæ вахтер хъаст кæнынмæ 
183 

фæцис уымæн. Рацæй-рабон, æмæ инициалы уый 
æнхъæлдта ном æмæ фыды ном æнæхъæнæй (имя 
и отчество), фæлæ йын хистæр бамбарын кодта, 
уый ном æмæ фыды номы æрмæст фыццаг 
дамгъæтæ афтæ кæй хуыйнынц, уый. 
ФЫДЦÆРАГÆН МИТÆ 
Дыууæ ныхасы мæ фæнды зæгъын, лагеры цы 
æнæхъуаджы фыдмитæ уыд, уыдоны тыххæй. 
Кæцыдæриддаер раст адæймаг, æвæццæгæн, афтæ 
хъуыды кодтаид: иугæр ахст адæмы куыст хъæугæ 
кæны паддзахады, уæд сын кæмдæриддæр æмæ 
кæддæриддæр дæттын хъæуы куысты фадæттæ. 
Ахст адæймаг æфхæрд æййафы æнæбары куыстæй, 
зынцарды уавæрæй æмæ æндæр ахæмтæй æмæ йын 
уый æгъгъæд у. Цæмæн ма йæ хъæуы уæлдай 
мæстæймарын, цæмæн дзы хъæуы хынджылæг 
кæнын? 
Сæумæрайсом. Вахтæйы æдде æрбамбырд сты 
ахст адæмы колоннæ. Сæ алыварс лæууынц хъахъ- 
хъæнджытæ æд хæцæнгарз æмæ æд куыйтæ. Мæнæ 
рацыдысты иууылдæр ахст адæм. Ахъæр сыл код- 
той æмæ сæ фæкæнынц кусынмæ. Сæ фæстæ - 
куыдзджынтæ. Адæм тындзынц размæ, фæлæ, кæс- 
ма! Куыйтæ рæйынц æмæ ивазынц сæхи ахст 
адæммæ. Уæртæ стрелоктæй иу йæ куыдзы бауагъ- 
та, ахст лæгтæй æппæты фæстæ чи цæуы, уымæ. 
Куыдз фæлæбурдта æмæ лæгæн йæ бæмбæджджын 
хæлафы сыдзæг æгасæй дæр ратыдта Стрелок æмæ 
йе ’мбæлттæ худæгæй мæлынц. 
Уый иумæйаг колоннæйы. Бынтон фыдæбойнаг- 
184 

иу фесты ахст адæм, иугай бригадтæй-иу сæ куы 
кодтой сæ куысты бынатмæ, уæд. Ахст лæгтæ цæ- 
уынц, рæнхъы фæндзгай лæгтæ, афтæмæй. Цæмæн 
хъæуы ахæм хуызы, стæй æмисткъахæй цæуын 
цалдæр километры. Стрелок бæстæ йæ сæрыл сис- 
та хъæрæйс "В ногу! Шире шаг! Разговоры!" - æмæ 
æндæр ахæмтæ. Рагагъоммæ бамбарын кодта: 
"Шаг - влево, шаг - вправо, стреляю без предуп- 
реждения!" Гыццыл исчи фæцудыдта фæрсырдæм, 
уæд та: "Стой!" "Выходи из строя! Ложись!" Æмæ 
дæ миты ныххуыссын кæндзæн, кæдмæ йæ фæнда, 
уæдмæ. Цалынмæ куысты бынатмæ бахæццæ уай, 
уæдмæ дæ фыдæбонæй амардзæн æмæ ма цæй кусæг 
ис дæуæй Йæ коммæ куы нæ кæсай, уæд та дыл 
топп ныффæздæг кæндзæн æмæ йыл ацу æмæ ды 
хъаст кæн. 
Раст зæгъын хъæуы, алкæцы стрелок афтæ нæ 
кодта, фæлæ дзы ахæм садисттæ дæр цъус нæ уыд. 
Æвæццæгæн, хицауиуæг бирæ чи уарзта æмæ искæ- 
уыл схъæр кæныны фадат кæмæн нæ уыд, уый ныр 
йæ "тых" æвзары æнæбон æмæ æнæбар ахст адæмыл. 
Колоннæйы дæр ницы сæр хъуыди куыйтимæ 
кæнын. Норильскæй тыхтæргæйæ дæр ничи лыгъ- 
ди, уæлдайдæр зымæгон, уымæн æмæ дзы удæгасæй 
иттæг зынаирвæзæн уыд. 
Æмæ, æцæгдæр, иу-цалдæр мæйы афæлвæрдтой 
куыйтимæ кæнын, стæй йæ ныхъхъуытты уагътой. 
Иуæй-иу стрелоктæ фыдмитæ кæй кодтой, уый дæр, 
афтæ зæгъæн нæй, æмæ лагеры стыр хицауы (на- 
чальник лагеря) фæндæй уыди. Куы ма йæ загътон, 
уый уыцы стрелоктæн сæхи аххос уыд, æвæццæгæн, 
мидцарды мидæг фыдзæрдæ æмæ фыдцъылыз чи у, 
уый службæйы дæр афтæ вæййы. 
185 

Бандиттæ, давджытæ æмæ лæгмартæ кæй мард- 
той удхарæй, уый æгъгъæд уыди "адæмы знæгтæн". 
Паддзахы заман йæ революцион куысты тыххæй 
ахст æмæ Сыбырмæ æрвыст чи уыд, ахæмтæ нын 
дзырдтой, уæды рæстæджы, дам, утоловон элемент- 
ты æмæ политикон ахст лæгты иумæ никуы дард- 
той. Нæдæр ахæстоны æмæ нæдæр хæсты. Ахæм 
уавæр, дам, политиконтæ ницы хуызы ныббарста- 
иккой. 0, уыдон... Фæлæ мах та цы стæм? Адæмы 
знæгтæ кæй не стæм, уый хицауад дæр зоны æмæ 
адæм дæр. Бандиттæ æмæ лæгмартæ кæй не стæм, 
уый дæр дызæрдыггаг никæмæн у. Цы стæм, уæдæ? 
Æви нæ мæнæ "хæлæрттæ" цы нæмттæй хонынц, 
афтак фрайера, христосики, стурвос æмæ æндæр 
ахæмтæ? О, хæдæгай, "фашисттæ" дæр ма нæ хо- 
нынц... 
Иу зымæгон хъызт бон, "обогревалочкæ" цы сара 
хуынди, уырдæм та куы æрæмбырд стæм, уæд ахæм 
цау æрцыд. Уркæтæ та пец сæ астæу скодтой æмæ 
сæхи тавынц. Хи батавынæн бынат скæнынæй кæй 
ницы рауайдзæн, уый зыдтон æмæ уымæ нæ хъа- 
выдтæн, фæлæ мæ салд дзул пецыл æрæвæрыны 
тыххæй мæхи баивæзтоа Æмæ кæй сæрты бавнæлд- 
тон, уыимæ фæдзурыныл стæм. 
- Ды фашист дæ æмæ дзы дæуæн бынат нæй! - 
хъæр кæны уый. 
- Кæд мæ федтай фашистæй? 
- Вы нашего Кирова убили! 
- Куыд загътай, куыд?! - баййардтон æй æз. 
- Афтæ! - æмæ та дыккаг хатт загъта уыцы 
ныхас 
- Афтæ зæгъыс, Киров дæр дæуау бандит æмæ 
давæг уыд? 
186 

Лæг афæлурс æмæ ницуал сдзырдта. Йе ’мбæлт- 
тæй иу фæцарæхст. 
- Æгъгъæд у! Цæуыл стох стут! Сбад мæнæ æмæ 
стайын кæн дæ дзул! - загъта æмæ æндæр ныхæ- 
стыл фæцис, цыма нæм æндæр кой нæ уыд, уый 
хуызæн. 
"Хæлæрттæн" махонтæ се ’нæуынон уыдысты, 
уæлдайдæр та, стыр хицауы бынæтты æмæ проку- 
рортæ æмæ милицæйы оргæнты чи куыста, уыдон. 
Нæ бригад нын алы барактæм ратæр-батæр куы 
кодтой, уæд иу бон ахæм ныв федтон. Цы баракмæ 
нæ бакодтой, уыдоны дневальный кас уары адæмæн. 
Алчидæр æм цæуы йæ къусимæ. Фондз æмæ дыу- 
уиссæдз азы бæрц кæуыл цыдаид, ахæм лæг, йæ 
цæстытыл стыр кæсæнцæстытæ (роговые очки), йæ 
къус куы бадардта, уæд ын дневальный æмбискъад- 
дæр æркодта æмæ "На!.. Прокурор!", зæгъгæ, 
æнæфсарм æвзæр ныхас загъта. Уый йæм ницы 
сдзырдта, райста, цы йын радта, уый, æмæ ахызт 
уæллаг нармæ йæ бынатмæ. Фæлæ фæйнæрдыгæй 
"æзфылдæронæй" къæпп-къæпп райдыдтой, цъыф- 
калæн æмæ æнæуаг ныхæстæн кæрон нал ис "Про- 
курор!" "Прокурор!" æндæр ныхас нал хъуысы. 
Уалынмæ сæ иу йæ касы уæлдай æрбатъæпп кодта 
лæджы цæсгомыл. Уæддæр та ницы сдзырдта. 
Чидæр æрбахъæр кодта: "Ныхъхъуытты йæ уадзут! 
Ну его на...!" Лæджы бафарстон, цæуылнæ сæм 
исты дзуры? Æмæ, дам, цы рауайдзæн мæ дзырдæй, 
куы нæ сæм дзурон, уæд тагъддæр басабыр уыдзы- 
сты. Нæ ахсты размæ астæуккаг скъолайы дирек- 
тор чи уыд, ахæм. Æвæццæгæн æй йæ цæсткæсæнты 
тыххæй (30-æм азты прокурорты ахæм хуызты 
æвдыстой киноты) чидæр "прокурор" схуыдта æмæ 
187 

уыцы ном айстой дзыхæй-дзыхмæ æмæ ныр хын- 
джылæг скъæрынц лæгæй. 
Норильскы агъоммæ Куйбышевы гидроузелы 
лагерты чи уыд, ахæм ахст лæг æбуалгъдæр хабæрттæ 
ракодта. Цæвиттон, лагеры ахст адæмæн се ’ртæ 
цыппæрæмхайы "адæмы хæлæрттæ" уыдысты, алы 
барачы дæр махонтæ бирæ къаддаер уыдысты. Гъе 
’мæ сæ уыцы бандиттæ цагъартæ сарæзтой. Цу- 
магæнæн дæр уыдон, барак æхсæг æмæ мæрзæг 
дæр - уыдон, хæринаг дæр æппæтæй уыдонæн 
(уркæтæн). Фæлæ сæм уый дæр æгъгъæд нæ фæкасп 
тæрхонгæнæг, нæмæг дæр - уркæтæ. Лагеры хица- 
уадмæ цыдис хъæстытæ, фæлæ сæ ницæмæ дардта. 
Уæд райдыдтой марын "адæмы знæгты". Лагеры 
хицауад та уыцы уавæрмæ дæр акаст уæлæнгай 
цæстæй. Амарыны хабæрттæ фæфылдæр сты. Хи- 
цауадмæ ныр бахъардта, æгæр кæнын кæй байдыд- 
той, уый æмæ "хатын" байдыдтой уркæтæм, афтæ 
ма кæнут, зæгъгæ (воспитателты бар бакодтой уыцы 
куыст). Марджытæ та афтæ дзырдтой, барæй, дам, 
афтæ зæгъы хицауад, æнæуи та сын фæндон у "адæ- 
мы знæгты" марын. 
Куыдфæстæмæ, иугæр лæджы мардæн афтæ ни- 
цæйаг аргъ ис, уыцы цæстæнгас куы сфидар, уæд 
марыны хъуыддаг рахызт уркæтæн сæхи ’хсæнмæ 
дæр. Ныр лагеры хицауад æцæгæй ныууромынмæ 
хъавыд марыны хъуыддаг, фæлæ йæ бон ницуал 
уыд. Уæдмæ хабар ныххæццæ Мæскуымæ Гулагмæ 
(Главное Управление Лагерей). Уырдыгæй Волгæмæ 
ссыд къамис æмæ федта, хабар æцæгдзинад кæй у, 
уый. Фæлæ къамисы рæстæджы дæр нæ банцадыс- 
ты марыны цаутæ. Цыбыр ныхасæй, марджыты ак- 
тивисттæй равзæрстой дæс лæджы æмæ сæ фех- 
188 

стой, ахст адæмы тæккæ цæстыты раз. Æрмæст 
гъе уæд бауырныдта уркæты, уый хъазын кæй нал 
у, æмæ уæдæй фæстæмæ лагеры иу мард дæр нал 
æрцыд. 
Норильскы ахæм хабар не ’рцыд, нæ фехъуыс- 
тон. Уый нæ, фæлæ куыдфæстæмæ "адæмы знæгтæ" 
(интеллигенттæ) хицæн баракты фылдæрæй фылдæр 
кодтой, давджытæ та æндæр баракты æмæ, æвæц- 
цæгæн, сæ дыууæтæн дæр афтæ хуыздæр уыд. 
Æнæуи дæр нымæцæй къаддæр уыдысты "хæлæрт- 
тæ" æмæ-иу иу-цалдæрæй куы бахаудтой "знæгты" 
’хсæн, уæд нæ уæндыдысты тых кæнын. 
НОДЖЬЩÆР ТА ЗÆХХЫ КУЫСТ 
ÆМÆ ХЪАНЦАУЫ МИТÆ 
Зæхх куы срæмыгътой, уæд нæ бафтыдтой сы- 
джыт ласыныл. Иу арф æрхы былæй рæмыгъд 
зæхмæ сарæзтам вагонеткæласæн æфсæйнаг фæндаг 
(фæндагаразæг æндæр бригадæй уыд, уый сæрма- 
гонд уыцы куыст кодта). Бригад фæкъордтæ код- 
там цыппæргай лæгтæй, алы цыппарæн дæр - иу 
вагонеткæ. Вагонеткæ æвгæнгæ иумæ кодтам нæ 
цыппар дæр, тулгæ (ласгæ) та йæ - дыууæйæ. 
Фæндаг æрхы ’рдæм къулдзæф уыд æмæ уым - 
æнцон тулæн, фæлæ, дзаг æй кæм кодтам, уыр- 
дыгæй иу-30 метры бæрц та хæрд уыди, æмæ-иу 
уым æрсындæг стæм, хатгай-иу сынæгæй схойын 
бахъуыд вагонеткæтæ. Зын æвгæнæн уыд вагонеткæ. 
Салд зæхх рæмыгъды фæстæ схæмпус, йе ’ддаг цъар 
стæфст æмæ слами ис Æвгæнæм æй кæфойдзых 
белтæй, цъыфæвгæнæгау. Нæ уæле забойы сæр 
189 

лæууы, "диспетчер" кæй хонæм, уый, æмæ кæсы 
уырдыгмæ. Кæд искæмæн йæ вагонеткæ æххæстдзаг 
нæ вæййы, уæд та йæм æрхъæр кæны, байдзаг æй 
кæнут, зæгъгæ (нæ куысты нормæ вагонеткæтæй 
нымайгæ у). Не ’ппæтæн (иу-фарасты бæрц сты ва- 
гонеткæтæ) иумæ цæугæ у æрхмæ æмæ фæстæмæ, 
фæндаг иувазыг кæй у, уымæ гæсгæ, æмæ, йæ ваго- 
неткæ æрæгмæ чи байдзаг кæны æмæ афтæмæй 
æппæт "поезды" чи фæстиат кæны, уыдонмæ "дис- 
петчер" йæ цæст дары æмæ сæ цырын кæны. Ны- 
майæг дæр уый у. Не ’ппæтæн дæр куы байдзаг 
вæййынц нæ вагонеткæтæ, уæд та уасæнæй ныхситт 
кæны, æмæ араст вæййæм. Уый дæр мах хуызæн 
ахст лæг у, "адæмы хæлæрттæй", фæлæ йæ æнцон 
куысты бынатæн тæрсы æмæ уымæ гæсгæ карз у. 
Кусæм цалдæр къуырийы. Уæд та иу бон нæ 
вагонеткæ куыд фæцæйтардтам дыууæйæ (уыцы 
куыст радыгай кодтам æвгæнджытимæ) æмæ та 
фæхæрдгæнæны куы ныссындæг стæм æмæ тыххæст 
куыд кодтам, афтæ мæм уæлкъуыбырæй диспет- 
чер дзурьп 
- Гъы, куыд у, æмбал прокурор, вагонеткæ 
æнтъæрын? 
- Раст зæгъгæйæ, зынгомау у, æмбал суды 
сæрдар (председатель суда). 
- Нæ фæлæ-ма зæгъ, прокуратурæйы æнцондæр 
нæ уыд? 
- Дæуæн суды (тæрхондоны) куыд æнцондæр 
уыд, афтæ. 
Уыцы ныхас цæугæ-цæуын уыд, цалынмæ ваго- 
неткæ йæ рæзты цыд,# уæдмæ, стæй фæуырдыг код- 
там. Диспетчеры ныхас ницæмæ ’рдардтон. Уый 
хъазыд (шутил), æмæ æз дæр йæхи хуызæн хъа- 
190 

зыдтæн, цæмæй йæ зыдтон, йе ’рцахсты размæ цы 
уыд, уый. 
Æнхъæлдæн, хъазæн ныхас ууыл ахицæн. Дык- 
каг рейсы куы рацæйцыдыстæм, уæддæр та мæм 
дзурьп 
- Уæддаер Ь1л сæтгæ бакæн (А все-таки признай- 
ся), адæмæн ахсты æмгъуыдтæ дæттын æнцондæр 
уыд вагонеткæ æнтъухынæй (толкать?) 
- Æниу дæуæн дæ кабинеты бадын æхсызгондæр 
нæ уыд, ам, къуыппыл æхситт кæнынæй? 
- Æз тæрхондоны сæрдар никуы уыдтæн... 
- Ныууадз! Цы йæ æмбæхсыс? Æз-иу æрмæст 
дзургæ кодтон зылынджыны ныхмæ, æмгъуыд та 
йын ды лæвæрдтай... Нал æй хъуыды кæныс? Иумæ 
куы куыстам. 
Ууыл та ахицæн нæ ныхас Изæры вахтæйы цур 
хæрхæмбæлд фестæм (уый æндæр бригадæй уыд). 
Æввахс мæм æрбалæууыд æмæ мæ фæрськ 
- Хъус-ма, æцæг уыдтæ прокурор? 
- Ды тæрхондоны сæрдар куыд уыдтæ, афтæ. 
- Æз никуы уыдтæн... 
- Æз дæр... 
- Уæдæ мын Костя цæмæн афтæ загъта? 
- Цавæр Костя? 
- Де ’мбæстаг (земляк) Костя Габулаев. 
- Цы дын загъта? 
- Дæуæй афтæ, уый, дам, прокурор уыди... 
- Кæд, мыййаг, хъазгæ кодта? 
- Уый хъазт нæу... Цæй, ныууадзæм... 
Загътон ын, цы куыст кодтон, уый. Уый дæр 
мын радзырдта, кæмдæр скълады хицауы бынаты 
куыста, æмæ фæллой бирæхъуаг разындысты (не- 
достача, растрата). 
191 

Нæ дзырд ууыл фæцис, фæлæ хъуыдытыл фæдæн: 
цæмæ гæсгæ загъта Костя (йæ ирон ном Хъанцау), 
æз прокурор уыдтæн, уый? Хорз куы зоны, лагеры 
фыдгæнджытæ прокурормæ цы цæстæнгас дарынц, 
уый. Зæгъæм, дзырдæн, прокурор мæ куы схуыдта, 
уæд куы фæмæсты уыдаин æмæ мæхи раст кæны- 
ныл куы схæцыдаин, сомытæ куы райдыдтаин, уæд 
мыл нæ нынныхæстаид уыцы ном? Æмæ, 
æвæццæгæн, уыцы уавæры дæр мæхи не ’руагътаин, 
раздæр кæй кой кодтон, уыцы цæсткæсæнджыны 
бынатмæ. (Ау! Дæ бон мацы уæд, фæлæ дыл дзых 
дæр нæй), фæлæ мын зындæр кæй уыдаид, уый гуы- 
рысхойаг нæ уыд, фыддæрагæн митæ кæнынæн бирæ 
нæ хъæуы. 
Хъанцауы бафарстон, зæгъын, уыцы лæгæн 
цæмæн ахæм мæнг ныхас загътай? Æмæ цы? Ба- 
худт æмæ афтæ, æз, дам, дæ æппæлгæ кодтон, ома 
стыр хицау уыдтæ... Диссаджы иæппæлд,^| Абон дæр 
æй нæма æмбарын, цæмæн афтæ бакодта, уый. Хыл 
нæ уыдыстæм, не ’хсæн зул ныхас дæр нæ уыд. 
Хъанцау йæхæдæг дæр "хæлæрттæй" уыд цыма спе- 
куляцийы тыххæй бадт. 
* * * 
Бонтæ æмæ къуыритæ ныддаргъ сты. Æнæ ах- 
хосæй аххосджынтæ ныр дæр ма æнхъæлмæ кæсынц 
цæмæдæр. Цы диссаг у: ныртæккæ Норильскы ла- 
геры ахст адæмы нымæц нымайынц сæдæгай 
минтæй, æмæ уыдонæй иу адæймагæн куы фехъу- 
сын кæнынц, дæ хъуыддагмæ дын ногæй æркæсы- 
ны тыххæй райстам дзырд æмæ уæгъд дæ, дæ бон 
у, кæм дын тæрхон кодтой, уырдæм ацæуынæн... 
192 

Уыцы хабар уадидæгæн айхъуысы æппæт лагха- 
йадтыл дæр æмæ сæдæ минтæ дæр æнхъæлмæ 
кæсын райдайынц (на переследствие). 
Хъуылымбегты Виктор, хуссарирыстойнаг лæппу, 
сæхимæ бæрнон бьшæтты куыста, фæстаг рæстæджы 
Агъарайы, партийы обкомы секретары бынаты куы- 
ста. Ныр бригадир у аразджыты бригадæн. Ахуыр- 
гонд, зондджын, хæдæфсарм ирон лæппу. Стыр 
æхсызгонæй мын загъта ахæм хабар. Ахст чи нæу, 
ахæм кусджытæй йын чидæр сусæгæй загъта, мæхи 
цæстæй, дам, федтон: лагеры хицауад æвзарын 
байдыдта "адæмы знæгты" хъуыддэегтæ, цæмæй, 
æнæзакъонæй тæрхонгонд кæмæн уыд, уыдон 
суæгъд кæной, уый тыххæй. Мæн нæ уырныдта уый, 
адæймаг цæуыл баууæнда, ахæмæй дзы ницы уыд. 
Кæд уый æцæг афтæ у, уæд ма нæ Кавказæй æмæ 
иннæ рæттæй ардæм цæмæн ластой? Уым равзарæн 
нæ уыд нæ хъуыддаегтæн? 
Фæстæдæр куыд базыдтам, афтæмæй уыцы 
койтæ хицауад барæй кодта (уагъта) йæхæдæг, 
цæмæй адæм сæхи марынмæ (ахæмтæ дæр дзы 
уыд) ма ’рцæуой æмæ цæмæдæр æнхъæлмæ кæсой. 
Æмæ цы! Æнæ аххосæй аххосджынтæ зыдтой, 
æнæзакъон æфхæрд кæй æрцыдысты, уый, æмæ цы 
диссаг у, уыцы койтæ сæ уырныдтой, уый? Гъе, 
æмæ æнхъæлмæ кастысты. 
Фæлæ нæ барачы иу æрыгон лæппу, йæ мыггаг 
Потоцкий, нал банхъæлмæ каст. Йæ хъустæ афтæ 
тынг рæсыдысты, æмæ-иу æмбисæхсæв дæр фæгæпп 
ласта æмæ-иу барачы алыварс разгъор-базгъор 
райдыдта. Температурæ йæм нæ уыд æмæ йæ куы- 
стæй дæр нæ уæгъд кодтой. Иу бон æрбадæлдзæх. 
Куыстмæ дæр нæ ацыд æмæ барачы дæр нæ уыд. 
7 Дзесты Куыдзæг 
193 

Лидзгæ акодтаид, зæгъгæ, ахæм хъуыды йæ фæсон- 
æрхæджы дæр никæмæн уыдаид. Мæллæг, 
тæнтъихæг æмæ рынчын, æнæбон лæг. Уæдæ цы 
фæуыдаид? Дыууæ боны йæ фæцагуырдтой. 
Æртыккаг бон æй ссардтой барачы цары... (чер- 
дак) ауыгъдæй. 
Бирæ рæстæг æнхъæлмæ кæсын нал бахъуыд 
Викторы дæр. Тарниз ыл фæзынд æмæ йæ уай- 
тагъд æркъæдз кодта. Уæвгæйæ дæр диссаг уыд 
Норильскы бæстæ. Тарниз æмхиц кæмæ уыд йе 
’рцахсыны размæ дæр сæхимæ, уыдон-иу куы 
æрбафтыдысты Норильскмæ, уæд-иу сын бирæ 
енцондæр, кæнæ-иу бынтондæр сдзæбæх сты. 
æлæ-иу фыццаг хатт кæуыл фæзынд, уыдон-иу 
3-4 мæймæ ахицæн сты сæ цардæй. 
Викторы суæгъд кодтой бригадиры куыстæй 
(кæд йæхæдæг уæнгдыхæй нæ куыста йæ бригады, 
уæддаер ын зын уыд бон-изæрмæ уазалы лæууын 
æддæ) æмæ йæ сæвæрдтой вахтерæй сылгоймæгты 
дыууæ баракæн. Уый хæрз æнцон куыст у, уæдæ 
цы. Æнæ пропускæй макæй уадз мидæмæ æмæ 
æддæмæ æмæ хъармы бад. Фæлæ дзы Виктор разы 
нæ уыд. Йæ бынат мах барачы тæккæ фарсмæ уыд 
æмæ-иу арæх æрбауад мемæ абадынмæ. Æз ын 
загътон, зæгъын, дзæнæты куыстмæ бахаудтай, цы 
ма дæ хъæуы? Æмæ, дам, дзæнæты бынат нæ, фæлæ 
цыфæнды зын куыстмæ дæр ацæуин, мæ бон ма 
куы уаид, уæд, вахтеры бæсты. Куыд мын радзырд- 
та, афтæмæй уым дæр "адæмы хæлæрттæ" æмæ 
"адæмы знæгтæ" иумæ æмхæццæйæ уыдысты. Вик- 
тор "знæгтæй" ницы хъаст кодта, фæлæ, дам, мæ 
уркæты устытæ фыдæбонæй марынц. Сындзтелы 
сæрты баныхас кæнынц фембæлыны тыххæй сæ 
194 

лæгтимæ, стæй уæд баййарынц вахтеры, иу минут 
нæ ауадз, зæгъгæ. Гъемæ, дам, ахæм æдзæсгæмттæ 
сты, æмæ сæ куы нæ фæуадзын, уæд фæзæгъынц: 
"Уæд та дæхæдæг!" 
Бирæ нал акуыста, мæгуыр, Виктор вахтерæй 
дæр æмæ нæм æрбайхъуыст, амарди, зæгъгæ. 
БЫНÆТГОН ЦÆРДЖЫТÆ 
Бирæ ногдзинæдтæ федтон Норильскы. Ме 
’рцахсыны размæ чингуытæй зыдтон, Кæройнаг 
Цæгаты полярон зиллаччы хаххæй цæгатырдæм дæр 
май-июны мæйты хур нал фæныгуылы. Ныр æй 
федтон мæхи цæстытæй, уæлдайдæр та, фæндæгтæ 
цалцæг кæныны куыстыты æхсæвыгон куы куые- 
там, уæд, Хур æмбисбон дæр нæ вæййы арвыл афтæ 
бæрзонд, хуссар бæстæты куыд вæййы. Иæ ныгуы- 
лæн афон горизонтмæ æрхæстæг вæййы, разилы 
арвы кæрæтты æмæ та æмбисæхсæвæй фæстæмæ 
арвыл уæлæмæ тулын байдайы. Гъе, афтæмæй мæй 
æмæ æрдæг - дыууæ мæйы бæрц ныгуылгæ нал 
фæкæны. Уый хыгъд зымæджы мæйты - декабрь- 
январь та кæсгæ не скæны æмæ бон райсомæй 
изæрмæ вæййы изæрдалынгты хуызæн. Уыцы 
рæстæджы кусæндæттæ, заводтæ, фабриктæ, къан- 
тортæ цырагъы рухсæй фæкусынц. Фæлæ хур кæй 
нæ фæкæсы, уый мæм уыйбæрц диссаг нæ фæкаст, 
уымæн æмæ хъызты рæстæджы хур æнæуый дæр 
никуыцæй фæзынид. 
Нæ бригадæмæ нын æрбаппæрстой фондз бы- 
нæттон цæрæджы, Норильскы алфамблай тунд- 
рæйы чи цæры, ахæмтæ. Уыцы рæстæджы мах куыс- 
195 

там, заводы раз цы хуырджьш къуыппытæ уыд, 
уыдон рафæз кæныныл. Нæ ног бригадонтæ дæр 
куыстой махимæ фыццаг къуыриты, стæй махонтæ 
хъуыр-хъуыр кæнын байдыдтой. Цæвиттон, нæ 
куыст нардуатæй уыд, нормæ нын лæвæрд уыд. 
Хæринаг дæр нын лæвæрдтой, уыцы нормæ куыд 
æххæст кодтам, уымæ гæсгæ. Ацы нæуджытæ нæм 
куы ’рбацыдысты, уæдæй фæстæмæ нæ куысты 
æнтыстдзинад (производительность) зынгæ 
фæкъаддаер- Уыйбæрц - нæ хæлцы хъуыддаг дæр. 
Цæмæн? Зыдтам æй, нæ ног æмбæлттæ кæй ницы 
кусынц, фæлæ сын цы бачындæуа? Ам цæрæг адæм, 
долгантæ æмæ нганасантæ, сæхи мидцарды мидæг 
фæразон адæм сты. Цалдæр боны баззайдзæн пур- 
гайы рæстæджы æддæ, миты бын, фæлæ йын ницы 
уыдзæн; цуан кæнынмæ - æмбисонд; ахæм 
рæстдзæвин сты топпæй, æмæ сырды цæст нæ ив- 
гъуыйынц; хорз арæхсынц кæсаг ахсынмæ, сагтыл 
æмæ куыйтыл цæуынмæ дæр. Фæлæ æппындæр нæ 
фæразынц æмæ нæ арæхсынц цæнгдыхæй кусын 
(физработа). 
Нæ бригадир десятничы баййардта, уыдон, дам, 
мын мæ бригады куыст (процент выработки) дæлæмæ 
’ппарынц æмæ сæ мæнæй акæнут æндæр искæмæ. 
Десятник æмæ прораб ууыл не сразы сты, фæлæ 
бар радтой нæ бригадирæн, уыдон, дам, хицæнæй 
кусæнт æмæ сын сæ куыст дæр хицæнæй бар. 
Кусгæ кодтам æртыгæйттæй: иу тачкæ ласы, 
дыууæйæ та грунт цæттæ кæнынц (къахынц) æмæ 
йæ æвгæнынц тачкæйы. Тачкæйæн арæзт уыд 
фæйнæг-фæндаг - трап - къуыппытæ æмæ дзыхъ- 
хъытыл, афтæ иу-6(Ь-80 метры дæрддзæгмæ. Арф 
дзыхъхъы сæрты-иу кæм бауад, уым йæ быны 
196 

æвæрд уыди быцæутæ, фæйнæг-фæндаг тасгæ æмæ 
сæтгæ куыд нæ кодтаид, уый тыххæй. Махонтæ 
фæцайдагъ сты ахæм куыстытыл æмæ-иу уайтагъд 
айдзаг кодтой тачкæ. Скъæргæ (ласгæ) чи кодта 
тачкæ, уый-иу фылдæр хатт згъоргæ кодта йæ дзаг 
тачкæимæ æмæ фæстæмæ афтидæй дæр. Фæлæ нæ 
ног æмбæлттæм худæг уыд бакæсын, куы сæ 
фæхицæн кодта бригадир, уæд. Сæ фондзмæ 
лæвæрд уыд иу тачкæ. Махонтæ йæ куыд кодтой 
цъупдзаг, афтæ нæ, фæлæ-иу æй æмбисы онг скод- 
той, æндæр нæ. Худæг уыд тачкæ ласæгмæ бакæ- 
сын: цалдæр къахдзæфæн та-иу йæ тачкæ фæиртæст 
трапæй æмæ-иу цалх зæххы ныссагъд. Трап-иу 
зæххы ’мбуарæй куы фæхицæн æмæ-иу уæрмы 
сæрты кæм бацыд, уым-иу, æвæццæгæн, йæ сæр 
разылд, тачкæ-иу фæкъул, уæрммæ-иу ахаудта, лæг 
дæр йемæ, афтæмæй. Диссаг нæм уый каст, æмæ- 
иу уыцы рæстæджы йæ цыппар æмбалы бадтысты 
æнцад (махонтæ та сæ тачкæ æрбаздæхынмæ грунт 
цæттæ кодтой) æмæ-иу се ’мбалы ахаугæ куы фед- 
той, уæд-иу сæ бынæттæй нæ фезмæлыдысты æмæ 
æмхъæлæсæй æмæ хъæрæй ныккодтой: "Оо-о-о!", 
зæгъгæ. Афтæмæй ахауæгæн та тас уыд йæ къах 
ныццæвынæй нæ, фæлæ ма бæрзæйсаст фæуæвынæй 
дæр. Уæддæр-иу кæд махонтæй исчи базгъордта, 
уыййеддæмæ йæхи ’мбæлттæй - ничи. 
Сæ фондзæй дæр махонты æртæйы æмбисы асæй 
фылдæр нæ æххæст кодтой сæ нормæ, фæлæ сын 
уæддæр лæвæрдтой æххæст паек махонты хуызæн. 
Махонтæн худæджы хос фæцис сæ ми æмæ-иу нæ 
тачкæ тæрджытæй исчи куы фæкалд, тачкæ-иу куы 
фæфæлдæхт, уæд та мах дæр æмхъæлæсæй: "О-о-о!", 
зæгъгæ, хъæрæй айвæзтам. 
197 

Уыдонæй "адæмы знаг" ничи уыд, цыма сæ 
"хæлæрттæй" дæр нæ уыдысты... Цавæрдæр лыстæг 
миты тыххæй сын лæвæрд уыди цыбыр æмгъуыдтæ. 
Дыууæйæ уырыссагау дзæбæх дзырдтой, иннæтæ - 
зынæй. Сæ иу, Илакъа йæ хуыдтой, уый худæджы 
хос уыд бригадæн. Йæ мидбылты худæндзаст ни- 
куы хицæн кодта йæ цæсгомæй. Йе ’мбæлттæ нын 
радзырдтой йæ фыдракæнд дæр. Кæм цардысты, 
уырдыгæй йæ колхозонтæ арвыстой окруджы 
центрмæ товартæ æрбаласынмæ. Ацыд сагтыл дзо- 
ныгъы. Фæстæмæ фæндагыл йæ сагтæй иу фæкъуы- 
лых, нал фæрæзта цæуын. Лæг стыхст. Саг дзо- 
ныгъы сæвæра, уымæн гæнæн нæй, нæ йæ афæраз- 
дзысты иннæ сагтæ. Ам æй ныууадза... æмæ уæд 
ацы пургайы адзæгъæл уыдзæн тундрæйы æмæ 
фесæфдзæн. Гъемæ æрхъуыды кодта: сагæн йæ 
къæхтæ бабаста æмæ йæ уым ныууагъта, ома 
фæстæмæ йæм рацæудзынæн æвæллад сагтыл æмæ 
йæ баласдзынæн, зæгъгæ. Æмæ æцæг, раздæхт æм 
фæстæмæ, фæлæ ма сагæн æрбаййæфта æрмæст 
йе стджытæ, бирæгътæ йæ бахордтой. Гъе, æмæ 
йын уый тыххæй стæрхон кодтой аз æмæ æрдæг 
лагерты бакусын. 
Иу худæджы цау ма уыд Илакъамæ. Иу бон нæ 
акодтой абанамæ. Бирæ рæстæг нæ лæвæрдтой хи- 
найынæн - 15-20 минутмæ хъуамæ фæуыдаиккам 
над. Уымæ гæсгæ-иу куы баирвæзтыстæм мидæмæ, 
уæд-иу алчидæр тырныдта тагъд-тагъд ахсынмæ 
йæхи, калдта хъарм дон йæхиуыл æмæ-иу, абанайы 
астæрды цы хуынчъытæ уыд чъизи дон ацæуынæн, 
уыдон нал фаг кодтой æмæ-иу дон къæхты бын 
скул, суанг зæнджы хæцъæфты онг. 
Илакъа, æвæццæгæн, уæды онг абанайы никуы- 
198 

ма уыди, æмæ мидæмæ куы бацыдыстæм æмæ це- 
мент пъолыл замманайы хъарм цад куы федта, уæд 
дзы атылди æмæ цингæнгæ куы йæ синтыл, куы йæ 
гуыбыныл ратул-батул кæны чъизи доны, худæгæй 
мæлы, афтæмæй. Адæмæй йæ чи йæ къахæй схойы, 
чи йын йæ цонгмæ æвналы, хъæртæ йыл кæнынц, 
сыст уæлæмæ, фæлæ уый худы æмæ не ’мбары/ 
уыцы дзæбæх хъарм доны хъазын æй цæуылнæ 
уадзынц, уый. Цалынмæ йын йæхи ’мбæлттæй иу 
сæхирдыгонау загъта, уæдмæ нæ сыстад. 
Бирæ рæстæг нæ фесты нæ бригады. Дыууæйæн 
дзы се ’мгъуыдтæ фесты, иннæты та æндæр бригæд- 
тыл байуæрстой. Чи зоны, барæй, цæмæй исты 
дæсныйадыл сахуыр уой, зæххы куысты та бæзгæ 
нæ кодтой æмæ сæ хъæугæ дæр ницæмæн кодта. 
НОГ БРИГАДЫ 
Нæ бригад сындæггай тайын байдыдта. "Адæмы 
хæлæрттæ" дын ахæм куыстытыл æрвæссынц! Чи 
куыд сæрæндæр уыд уыдонæй, афтæ хуыздæр бы- 
нат ардта йæхицæн, бригадæ къаддæрæй къаддæр 
кодта, стæй йæ бынтондæр фехæлдтой (расфор- 
мировали). Мæн æмæ ма иу сочиаг ацæргæ лæджы 
радтой, экскаваторыл чи куыста, уыдонмæ. Нæ ном 
хуынди дæллаг бригадæ, кæнæ "дæллæгтæ", ма- 
шинæйæн йæ развæндаг чи сыгъдæг кæны, дон 
æм чи уадзы кæнæ хæссы, дурæвзалы йæм чи хæссы, 
цыбыр ныхасæй, бынæй чи кусы, уыдон. Уæле та 
машинист æмæ артгæнæг (кочегар) бадынц, уыдон 
та уæллаг бригадæ кæнæ "уæллæгтæ" хуыйнынц. 
Мæ сочиаг æмбал дæр мæнау "знæгтæй" уыд. 
199 

Мæнæй бирæ хистæр. Йе статья - контрреволю- 
ционная агитация, цыбырдæрæй та КРА, йæ кар- 
точкæйы дæр афтæ фыст уыдис Куыд мын радзыр- 
дта, афтæмæй кæмдæр этапы æмæ, фæндаггон ахст 
адæм цы ахæстæтты вæййынц (пересыльная тюрь- 
ма), уым кæмдæр ын чидæр йе статьяйыл, йæ æртæ 
дамгьæйы КРА-йыл ма дыууæ дамгъæйы бафтыд- 
та "ЖА" æмæ рауар "КРАЖА". Æмæ, дам, мæ 
уркæтæ афтæ хуыдтой: "Ты, батя, наш человек". 
(Ды дæр, дам, махонтæй дæ.) 
Нæ бригад нæ фыццаджы хуызæн нæу. Ам 
адæмæн се ’мбисы бæрц "адæмы знæгтæ" сты, бирæ 
дзы ис, уæлдæр ахуырад кæмæ ис, ахæмтæ, сæ 
фылдæр та - слесыртæ, куырдтæ, механиктæ, ар- 
матурщиктæ, машинисттæ. Кусгæ дæр æрмадзты 
æмæ куырдадзты кодтой. 
Иу-дыууæ мæйы бæрц акуыстам иумæ Плакидж- 
кимæ, стæй уый хæринагхæссæг скодтой бригадæн. 
Бригадæн дзул æмæ æндæр хæринаг (хъæрмхуыпп, 
кас æмæ æнд.) хаста фабрикæ-кухняйæ æмæ сæ 
уæрста алкæмæн дæр. Æз иунæгæй баззадтæн 
"дæллаг бригады" хуызы. Мæ хицæуттæ: æртæ ма- 
шинисты æмæ дыууæ артгæнæджы (кочегары) ра- 
дыгай куыстой, се ’ппæт дæр "хæлæрттæй" уыдыс- 
ты. Машинисттæй дыууæ æмæ иу кочегар дзæбæх 
адæм уыдысты, фæлæ иннæ !ртæ ницæйаг уыдыс- 
ты. Уæлдайдæр машинисттæй иу. Экскаватор-иу 
куы фæкъуылымпы, йе та-иу йæ дзабыр (гусени- 
ца) куы аскъуыд, уæд та-иу бæстæ йæ сæрыл сис- 
та... "Нам доверили такую технику, а мы..." Цыма 
мæ иттæг æхсызгон хъуыди ахæм "доверие". Иннæ 
ахæм кочегартæй сæ иу. Давджытæн сæ гæбæртæй; 
хуыздæр амал ын нæ уыд æмæ кæцыдæр лагеры 
200 

сахуыр кочегары куыстыл. Нæ экскаватор уыд 
къаннæг, йæ куыси метры бæрцæй (3-4 куб.метра) 
къаддæр, доны тæфæй чи куыста, ахæм. Æппынæ- 
дзух дæр хъуамæ æфсæст уыдаид æвзалы æмæ 
донæй, уæлдайдæр та донæй, кæннод йæ аг ба- 
сыгъдаид æмæ уæд æгасæй дæр æфсæйнаджы 
рæдзæгъд йеддæмæ ницыуал уыдаид. 
Нæ кочегармæ æз иу чысыл мæсты уыдтæн. 
Цæвиттон, уркæтæ чи сты, уыдонæн сæ удхæссæг 
уыди, интеллигенттæ кæрæдзимæ ном æмæ фыды 
номæй кæй дзырдтой, уый. Сæхæдæг сæ кæрæдзимæ 
номæй дæр нæ, фæлæ фæсномыг нæмттæй (кличкæ) 
дзырдтой: Карзубий, Морда, Рыло æмæ æндæр 
ахæм нæмттæй. Махонты фæзмгæ кодтой. Ацы 
кочегар дæр мæн мæ ном кæнæ мæ мыггагæй нæ 
хуыдта, фæлæ "Уксус Терентьевич". Исты-иу æй 
куы бахъуыд экскаваторæн, уæд-иу мæм хъæр код- 
та: "Уксус Терентьевич!" 
Иуахæмы, экскаваторæн йæ дзабыры къæбæлтæ 
кæй асастысты, уый фæдыл лæууыд æгуыстæй. 
Хъуамæ сæ тагъд сарæзтаиккой æмæ уымæн экс- 
каваторæн йæ арт нæ ахуыссын кодтой, нымæгæй 
йæ дардтой. Кочегар бункеры сæр æнæмæтæй ба- 
фынæй, æз дæр, нæ цуры котлованы цы зонгæтæ 
куыстой, уыдонмæ бацыдтæн. Иу-дыууæ сахаты 
бæрц афæстиат дæн уым. Уалынмæ фæдисы хъæр: 
"Уксус Терентъевич, Уксус ТерентьевичГ, Æз фехъуы- 
стон уыцы фæдисы хъæр, фæлæ цыма мæнмæ ницы 
бар дары, афтæ скодтон мæхи. Хъæр ноджы 
фæтынгдæр, ноджы ма йæм æлгъыстытæ дæр баф- 
тыд. Æз æм уæддæр ме ’ргом дæр нæ разылдтон. 
Кæсын, æмæ уæлæ æртæхы. "Уксус Терентьевич! 
Нæ зоныс, аг судзы æнæ донæй, афтæ-уфтæ дын 
201 

фæуа1" - æлгъиты æмæ мæм куы ’рбахæццæ, уæд йæ 
къух фæхъил кодта Æз белмæ февнæлдтон. "Æмæ 
мын уæдæ ныронг цæуылнæ загътай!,, - æз дæр æй 
æлгъитын æмæ хъæр кæнын, куыд мæ бон у, афтæ. 
Азгъордтон, дондзон хæтæлы фæтъыстон резинæ 
шланг æмæ дон цæуын байдыдта экскаватормæ. 
Нæ хъæрмæ æрбацыд механик æмæ бафарста, 
цы хабар у, зæгъгæ. Кочегар ныффæлурс, фыртæс- 
сæй дзурын дæр нал арæхст. Æмæ цы. Аг куы ба- 
сыгъдаид, уæд экскаватор нал бæззыдаид кусынæн, 
лæджы, æппынкъаддæр, фыдгуыст æмæ фыдуавæртæ 
кæм ис, ахæм лагпунктмæ (штрафной лагпункт) ар- 
выстаиккой, уый фæстæ дæр æй ахæм куыстмæ нал 
бауагътаиккой. Æмæ механичы раз уайтагъд йæхи 
раст кæнынмæ фæцис. Рацæй-рабон, æмæ куы рай- 
хъал, уæд бакаст, æмæ аджы дон фæфæуд кæны. 
Зоны йæ, дон бынтон куы байсыса, уæд аджы 
хæтæлтæ атайдзысты æмæ... фæдисы хъæр райдыд- 
та... - Цас æм фæхъæр кодтон, фæлæ мæм нæ бай- 
хъуыста, - дзуры механикæн. 
- Æппындæр мæм нæ хъæр кодта, - æз дæр 
дзурын механикмæ. 
- Куыд нæ! Цал хатты хъæр кодтон: "Уксус Те- 
рентьевич! Уксус Терентьевич!?" 
- Гъе æмæ хъæр кæн Уксусмæ, мæн уымæ цы 
хъуыддаг ис? (А я тут при чем?). 
Механик бамбæрста хабар (уый дæр "знæгтæй,, 
уыди) æмæ бахудт, стæй уæд фæрсы кочегарьп 
- Æмгъуыд ма дын бирæ ис? (ома лагеры, ахæ- 
сты æмгъуыд). 
- Аз æмæ ’рдæг, - загьта уый. 
- Уæдæ дæ зæрдыл дар: аг куы басудзай, уæд та 
дыккаг æмгъуыд райсдзынæ! 
202 

Механик ацыд. Кочегар мæм æрбауырдып 
- Ну и тип! Ну и купил! - зæгьгæ, мæсты дæр 
кæны æмæ йæм хъазæгау дæр кæсы. 
Уыцы бонæй фæстæмæ мæм никуыуал сдзырд- 
та "Уксус Терентьевич"-æй, хуыдта мæ, кæддæр 
мæм ме ’мцæдисон Плакиджк цы номæй дзырдта, 
уымæйс "Кудзак" (иннæтæ та афтæ æнхъæлдтой, 
уый мæ мыггаг у). 
Нæ экскаватор, фыццаг хатт уадзын кæй рай- 
дыдтой, ахæмтæй уыд, ныртæккæ, 1973 азы, ахæмтæн 
сæ кой дæр нал ис. Бирæ йын не ’нтыст кусын. Йæ 
куыси дæр къаннæг уыд æмæ зынархайд дæр уыд. 
Мæ куыст дæр къæдзæх хуынкъ кæнынæй дзæвгар 
фенцондæр, уымæн æмæ-иу машинæ куы фехæлд, 
уæд дзы уыд уæгъд рæстæг фæллад суадзынæн. 
Фæлæ-иу дзы хатгай та тыхстдæр архайд уыд. Дон 
цы хæтæлты уагъд уыди, уыдон та-иу уайтагъд 
асалдысты, атыдтой-иу, æмæ бедраты хæсс дон. 
Иуахæмы та, фыдуазал бон, атыдтой дондзон 
хæтæлтæ. Æз хастон дон æмæ уый хъуамæ фаг 
уыдаид æрмæст, кусгæ куы нæ кодтаид экскава- 
тор, уæд. Фæлæ кусгæйæ тæф (пар) бирæ хардз 
кодта æмæ мын уымæ гæсгæ прораб æрбарвыста 
дыууæ донхæссæджы, зæххы куыст чи кодта, 
уыдонæй. Радтон сæм фæйнæ дыууæ бедрайы. Сæ 
иу тагъд æрбаздæхт æд бедратæ, фæлæ иннæ ни- 
куыцæй зыны. Изæрырдæм. Ноджы мигъ æрбадт 
зæххыл. Фыццаг дондзауы схизын кодтон аджы цурмæ 
йæхи атавынмæ (уæдмæ мæхæдæг дæр æххуысгæнæг 
сдæн кочегарæн (помощник кочегара) æмæ 
æнхъæлмæ кæсын иннæмæ. А ныр æм араст уон 
агурæг, афтæ мигъы фæлмы æрбазынд цыдæр урс 
æндæрг. Æввахсдæр куы ’рбацыд, уæд мæнæ мæ 
203 

дондзау. Дыууæ бедрайы дæр йæ рæмбыныкъæдз- 
тыл, йæ цæнгтæ йæ риуыл, афтæ йын бедратæ йæ 
фæрстæ хойынц æмæ дон кæлы йæ фæрстыл. Лæгæн 
йæ къубалæй дæлæмæ ихæй ницыуал зыны, суанг 
валенкæтæм ныйих. Бедратæ райстон, æркастæн 
сæм, сæ бынты ма фæйнæ къусыдзаджы баззад, 
æндæр нал. Иннæ дондзауы рахизын кодтон (дыу- 
уæйæн дзы бынат нæ уыд) æмæ салд лæджы 
тæххæй-фыдæй сæргъæвтам аджы фарсмæ бун- 
кермæ, йæхæдæг нал тасыд ихæй. Фæтæригъæд ын 
кодтон (æниу мæхæдæг дæр тæригъæддаг уыдтæн), 
зæгъын, мæнæй ма æгуыдзæгдæртæ ис кæмдæрты. 
Ау, йæ цæрæнбонты бедраты дон хæсгæ никуы 
федта? Куыд сæ сауыгъта йæ рæмбыныкъæдзтыл? 
Афтæмæй дон пæллахъхъ кæны, уый нæ уыдта? 
Кочегарæн загътон, зæгъын, нæ куыст ныууадзæм, 
æндæр гæнæн нæй (ацы хатт сæ дзæбæхдæртæй 
уыд, украинаг лæппу, йæ мыггаг - Чухлатый). Нæ 
дондзау дæр стæфст æмæ йæ дзаумæттæ куы ссур 
сты, уæд ацыд йæхи бригадмæ. 
Куы ма йæ загътон, нæ экскаватор рæвдз нæ 
уыд. Йæ куысийы бын (йæ был) хъуамæ гом код- 
таид механикон æгъдауæй, цы грунт систа, уый 
æркалынæн, фæлæ нæ гом кодта. Бабастам ын даргъ 
бæндæн йæ гомгæнæныл æмæ-иу бæндæн рай- 
вазгæйæ байгом. Гъе, æмæ афтæмæй дергачы (дер- 
гал за веревку) куыст дæр кодтон экскаваторы 
фæйнæг базырыл (крыло) лæугæйæ. Куыст бæргæ 
зын нæ уыд, фæлæ-иу цалынмæ уæзласæн машинæ 
грунт аласта æмæ фæстæмæ здæхт, уæдмæ-иу ныс- 
салдтæа Хуыздæр гæнæн нæ уыд, æмæ уæзласæн 
машинæ (иу уыди) куы байдзаг уа, уæд рагæпп лас 
экскаваторæй æмæ згъоргæ, нæ фарсмæ цы комп- 
204 

рессор куыста, уырдæм. Ахæм хъарм дымгæ дзы 
цыд, æмæ-иу адæймаг уайтагъд атæфст. 
Æдаскуыст нæ уыд нæ куыст. Иухатт экскава- 
торы бинаг цæлхытæ куыд сыгъдæг кодтон, афтæ 
мæ экскаваторы куыси (ковш) ауындзæг уæвгæйæ 
æрхауд: чидæр уæле мæцъисмæ (рычагмæ) февнæлд- 
та, æмæ ма хæрз чысыл фæивгъуыдта, уыййеддæмæ 
мæ ныттыссæг кодтаид. Фæлæ нæ дзæбæх маши- 
нисттæй иу бахауд фыдбылызьк йæ цонг бахауд 
дыууæ цалхы ’хсæн æмæ ныммур, йæ царм ма иу 
ран фæхæцыд æмæ йæ иннæ къухæй æрбалыг код- 
та кардæй. Хæрзарæхст лæппу уыд, фæлæ машинæ 
йæхæдæг, йæ тæссаг бынæттæ иууылдæр гом уыды- 
сты æмæ диссаг нæ уыд ахæм фыдбылыз. 
Иурæстæджы нæ экскаватор цъыфы ныссагъд, 
цы хъарм дон дзы мызти, уымæй стад йæ алыварс 
зæхх. Бирæ фæцархайдта йæхи тыхæй цъыфдзастæй 
рабырыныл, фæлæ йын ницы бантыст æмæ уал æй 
рæстæгмæ ныхъхъуытты уагътам. 
Мæнæн ницыуал куыст уыди ам æмæ бахаудтæн, 
котлован чи къахта, ахæм бригадмæ. 
УАЦАЙРÆГТÆ 
Алы сæрд дæр-иу Норильскмæ æрбаластой ахст 
адæмы этаптæ, фæлæ иу хатт - ныронг кæй нæма 
фендæуыд, ахæм этап. Цалдæр мин адæймаджы. 
Се ’ппæт дæр иухуызон дарæськ æрдæгæфсæддон, 
æрдæгмидцардон дарæс. Иууылдæр нæлгоймæгтæ, 
стæй æрыгæттæ æмæ æмкарæнтæ, цыма иу аз рай- 
гуырдысты. Иннæ этапты-иу уайтагъд барактыл 
æмæ лагхайадтыл адихтæ кодтой, адон та æрцæрын 
205 

кодтой хицæнæй иумæ æмæ сæ кусынмæ дæр 
кæнынц хицæнæй. Чи сты? 
Рацæй-рабон æмæ, финнтимæ хæсты уацары чи 
бахаудта, уыцы сырхæфсæддонтæ (салдат). 
Советон Цæдис æмæ Финлянди куы бафидыд- 
той, уæд бардзырдмæ гæсгæ алчидæр ауагъта, иннæ 
паддзахадæй йæм уацары чи ’рбахаудта, уыцы 
æфсæддонты. Махмæ финнтæй цы салдæттæ уыды- 
сты уацары, уыдон æмæ, махонтæй финнтæм чи 
уыд, уыдон æрбакодтой арæны былмæ. Финнаг 
салдæттæй алчи йæ хæдзармæ ацыд, сæ бинонтæ 
сæм суанг арæнмæ дæр ма æрбацыдысты, махонтæй 
финнтæм чи уыд, уыдон та хицæн лагермæ конд 
æрцыдысты. Уым сæ фæдардтой цалдæр мæйы, уæ 
хъуыддæгтæм уын кæсæм, зæгъгæ, стæй сæ этапæй 
æрбаластой Цæгат-денджызон фæндагыл (Севмор- 
путь) Норильскмæ. Ам дæр ма сын афтæ дзырд- 
той, сымах не стут, ам ахст чи у, уыцы адæмы хуы- 
зæн, уыдон знæгтæ æмæ фыдгæнджытæ сты, сы- 
мах та - нæ, ам сæм æввахс ма цæут. Æмæ, æцæг, 
фыццаг бонты æмæ къуыриты нæм хæстæг цæуын 
нæ уæндыдысты. Афтæмæй та кусгæ иу фæзы (пло- 
щадкæ) кодтам. Махæй та алкæй дæр базонын 
фæндыд: кæд дзы ирон исчи ис, кæд дзы зонгæ ис. 
Æз тагъд ссардтон æмæ базыдтон иу ирон 
лæппуйы, Дзебойты Ахиханы, мæздæггаджы. Фыц- 
цаг бонты уый дæр нæ уæндыд мемæ æргомæй 
ныхас кæнын (связь с врагами народа и с преступ- 
ным миром), фæлæ-иу кæрæдзимæ дæрддзæфæй 
ныхас кодтам. 
Куыдфæстæмæ сæ режим рох кæнын байдыдта 
æмæ сæ уæд байуæрстой латерты хайæдтыл. Дзе- 
бойы-фырт æрбахауд мах лагермæ, йемæ ма - дыу- 
206 

уæ ироны. Иннæтимæ ницыбæрæг, фæлæ йæхиимæ 
дзæбæх балымæн стæм æмæ мын фæдзырдта йæ 
хабæрттæ. Хæсты мидæг уыд радист. Иуахæмы карз 
тох куы стынг мах æмæ финнты ’хсæн, уæд ма хъуы- 
ды кодта, сармадзаны нæмгуытæ йæ хæдцур куыд 
хæлдысты, уый, стæй ницуал базыдта. 
Æрчъицыдта иу æнахуыр уаты. Агъуыст йæ 
тæккæ дзаг- сынтæджытæй. Сынтæджытыл, бинтæй 
бæстытæ чи у, ахæм рынчынтæ. Куы базмæлыд, уæд 
æм чидæр сдзырдта уырыссагау, æмæ уæд базыд- 
та, кæм ис, уый. Рацæй-рабон æмæ хуыссы... 
финнтæм, рынчындоны. Уыцы карз хæсты махонтæ 
фæстæмæ куы ралæууыдысты, уæд æй финнтæ уадзы- 
гæй æмæ æрдæгмардæй фæсчъылдыммæ раластой 
æмæ йæ сæ рынчындоны сæвæрдтой. Йæхимæ куы 
’ркаст, уæд базыдта, контузи цы фæцис, æндæр ыл 
уæззау цæф не ’рцыд. Йе ’мбæлттæ æмæ йæ 
æфсæддон хайæ фæстæдæр чи бахауд уацары, 
уыдон ын радзырдтой, сæхи цæстæй федтой, нæмыг 
зæхх куы сфæйлыдта, уæд уый дæр зæххимæ 
хæрдмæ куыд фæхауд, уый. Æмæ, дам, дын мах дæ 
фыдмæ арвыстам Мæздæгмæ, хъæбатырæй кæй 
фæмард дæ, уый. 
Æз æй уайтагъд афарстон, уацарæй куы ’рбацыд, 
уæд уайтагъд нæ арвыста писмо кæнæ тел сæхимæ? 
Нæй, зæгъы, нæ арвыстбн уæд дæр æмæ абон дæр. 
Цæуылнæ? Æмæ, дам, уыдонмæ (бинонтæм) ныхъг- 
хъуыст, кад æмæ радæй кæй амардтæн, ныр та сæм, 
лагеры ахст кæй дæн, уый худинаг фехъусын кæнон? 
Кæд, дам, фервæзон ардыгæй, уæд сæм цæудзынæн 
мæхæдæг æмæ сын радзурдзынæн хабæрттæ. Æз 
дæр ын дзырдтон, зæгъын, ныффысс, уæддæр сын 
æхсызгон уыдзæн, фæлæ нæ бакуымдта. 
207 

Уацайрæгтæ ахæм æнувыд куыст кодтой, æмæ 
сæм адæймаг тæхуды кодта, сæ бон уыйбæрц кæй 
у, уый тыххæй. Æнхъæл уыдысты, сæ хъуыддагмæ 
сын кæй æркæсдзысты æмæ сæ кæй суæгъд кæндзы- 
сты æмæ уымæ гæсгæ уæлдай тынгдæр хъардтой 
сæхи куыстыл. Сæ хъуыддагмæ сын æркастысты 
зымæджы. Уæдмæ сæхæдæг дæр хицæн нал уыды- 
сты, ныппырх сæ кодтой бригæдтыл, кæмæ цы 
дæсныйад (специальность) уыди, уымæ гæсгæ. 
Къамис сын æркаст сæ "хъуыддæгтæм" æмæ сæ 
уæгъд не скодта, фæлæ сын радта, ныронг бæстыл 
чи нæма уыд, ахæм статьятæ: "Сдача в плен Бело- 
финнам, без оказания Сопротивления" кæнæ цы- 
бырдæрæй СПБФБОС иутæн, иннæтæн та НВП - 
нарушение воинской присяги! Кæмæн аст азы, 
кæмæн та фондз азы. Нæ зонын... цы хуызы хъуамæ 
"сопротивляться" кодтаид Дзебойы-фырт, финнтæ 
йæ æрдæгмардæй куы ахастой, уæд? НВП та нын 
афтæ ’мбарын кодтой: æфсæддон уагæвæрды, дам, 
ахæм бынат ис, æмæ иугæр салдат (сырхæфсæд- 
дон) уацары куы бахауа, уæд хъуамæ фæстаг 
нæмыгæй йæхи амара... 
Уацайрæгты ’рбацыдæй зæххы куыстытæ рæвдздæр 
цæуын байдыдтой. Ныр фæзындысты механизмтæ 
дæр, къæдзæх дæр пневматикон быраутæй хуынкъ 
райдыдтой, зæххæй сзындысты иуæй-иу агъуыс- 
тытæ. 
Æрхæццæ та зымæг, норильскаг даргъ зымæг. 
Стыр Металлургион Завод (БМЗ) кæм уыдзæн, уый 
рафæз ис, сыгъдæг цъæхкъæдзæх ратъæпæн æмæ 
дзы къахæм, уæззау машинæтæ æвæрд кæм уыдзыс- 
ты, уыдонæн фундаменты бынæттæ, къæдзæхы дæр 
ма 3-4 метры æрфæн. 
208 

МАХАРБЕДЖЫ РАДЗЫРД 
Хъалæгаты Махарбегимæ тагъд базонгæ дæн ла- 
геры. Быдыры-хъахъхъæдуйраг. Чидæр æй сардыд- 
та, сонт ма куы уыди, уæд, æмæ æхсæвыгон бабы- 
рыд сæ хъæуы сберкассæмæ, бирæ æхца рахæссы- 
ны æнхъæл. Æмæ дзы рахаста... аблигацитæ. 
Æндæр дзы ницы уыд, Уый цы рæстæджы бакод- 
та, йæ фыд уымæй бирæ раздæр амард, лæппу баз- 
зад иунæгæй, йæхи ’вджидæмæ афтæмæй диссаг 
нæ уыд фæрæдийын дæр. Йе статья лæмæгъ уыд, 
йе ’мгъуыд - цыбыр æмæ иу рæстæджы æнæ къан- 
вой дæр бирæ фæцис Куыста æнахъом сывæллæт- 
ты рæвдауæндоны. Æнцонгуыст уыди йæ куыст, 
хæринагæ^ дæр - æфсæст, фæлæ йæ иузаманы 
рацух кодтой уырдыгæй, йæ пропуск дæр ын айстой. 
Ныр хъуамæ цыдаид иннæтау æддæ куыстытæм 
(общие работы), фæлæ Махарбег дæр кæйдæртау 
йæ сæрмæ нæ хаста ахæм уæззау куыст. 
Иу бон куы уыд, уæд рахъаст кодта Тлаттаты 
Амырханæа Куыстмæ нæ ацыд йæ бригадæимæ. 
Æмæ, дам, мæ барачы секцийы дневальный асхуы- 
стытæ кодта, рынчын куы нæ дæ, уæд куыстмæ 
цæуылнæ ацыдтæ, зæгъгæ. Гъемæ йын Амырхан 
загъта: 
- Æмæ ма гъе ныр дæ цард цы у? Фæнæмæд дæ 
комендант, нарядчик, суанг ма бригадир дæр, фæлæ 
дневальный! Уымæй фидиссагдæр куы нæ ис лаге- 
ры! Барачы чъизи пъолтæ хафæг... Æндæр ма исты 
у? Фæлтау дæ мæлæт хуыздæр! Ахъуытты у! 
Лæппу мæстджынæй аздæхт йæ баракмæ. Сек- 
цийы дневальный йеддæмæ ничи уыди. Махарбег 
209 

дæр фæсте дуар сæхгæдта, æддагон искæмæн 
æрбацæуæн куыд нал уа, афтæ, систа пецхафæн 
æфсæйнаг (кочерга) æмæ ралæууыд дневальний- 
ыл. Цалынмæ æдде чидæртæ дуар нæ батыдтой, 
уæдмæ йæ хорз федта æфсæнлæдзæгæй. Раст 
зæгьын хъæуы, йæхиуыл дæр ын нæ бацауæрстой 
коменданттæ, БУР-ы дæр æй бакодтой, фæлæ 
уæддæр йæ маст райста дневальнийæ... 
Хæларзæрдæ, ныфсджын æмæ уæндон лæппу 
уыд Махарбег. Кæй кой ракодтон, уыцы цауы 
æнгæстæ лагеры бирæ уыд, фæлæ мын йæхæдæг 
цы радзырдта, уый мæм стыр диссаг фæкаст. 
Норильскмæ æрбаласыны размæ ма уыд Сыбы- 
ры, æндæр лагеры. Этап æрбаластой тайгамæ. Ра- 
калдтой сæ пароходтæй (баржæтæй) иу æдзæрæг 
хъæды. Ахст адæм тæккæ уыцы уадид аразын рай- 
дыдтой цæрæн бынæттæ (барактæ), се ’рбацыдмæ 
дзы кæй ницы уыд, уый тыххæй. Хъæд парахат кæм 
у, уым барактæ тагъд рæзыд, фæлæ сæ уалынмæ 
зымæг æрæййæфта. Дон ныссалд. Лагермæ æндæр 
æндаг нæ уыд æмæ сæ хæринаг скуынæг. 
ондзсæдæ граммы дзул æмæ хъæрмхуыппы къус 
æмæ уыдон райсын дæр къухы зынæй æфтыд. 
Махарбег "бацæдис" кодта иу уырыссаг лæппу- 
имæ. Уæвгæ цæдисон раздæр дæр уыдысты. Иу 
чъизи гобан æмæ сæм иу зæронд ихсыд хъæццул 
йеддæмæ хуыссæнгарз нæ уыд æмæ иумæ хуыс- 
сыдысты. Куыдфæстæмæ хæринаджы хъуыддаг но- 
джы фæфыддæр. Уæддæр ма хорз уый у, æмæ цы 
фæдæттынц, уый сын нæ ирвæзы æнæ райсгæ. Сæ 
иу дзул куы фæисы сæ дыууæйæн, уæд иннæ та 
баландæ æмæ кас фæисы. 
Æххормаг адæм "алы лæхмар^ хæрын байдыд- 
$ 
210 

той, зайæгхалæй, æндæрæй (нæзыйы цъар, бæласы 
къалиутæ æмæ æндæртæ). Гъе æмæ сыл гуыбын- 
низ сыстад. Фæрынчын Махарбеджы æмцæдисон 
дæр. 
Лагеры уыд нырма æрмæст иу барак, дыууæ 
секцийы кæм уыд, ахæм, рынчынтæн. Иуы - поли- 
клиникæгонд, иннæйы та - рынчындонгонд. Ма- 
харбег суанг лагеры хицаумæ (начальникмæ) баф- 
сæрста, цæмæй йын йе ’мбалы нывæрой рынчын- 
доны. Уый размæ та санчасты æмæ дæлдæр хи- 
цæутты скодта сæ хъуырмæ. Куы ма йæ загътон, 
ахæмтæм ныфсджын уыд. Лагеры хицау дзы куы- 
нæуал фæрæзта, уæд йæ хæдивæгæн бафæдзæх- 
ста: акæн ацы лæджы æмæ йын фенын кæн рын- 
чындон. Кæд дзы искуы уæгъд бынат разына, уæд 
æм æрбахæссут уыцы рынчыны. 
Ацыд Махарбег, рынчындон кæй хуыдтой, 
уырдæм æмæ — фыдгул бахауæд ахæм рынчын- 
донмæ! Нартыл нæ, фæлæ пъолыл дæр къахæрæвæ- 
рæн нал уыд рынчынтæй. Нæй! Фæлтау барачы 
æнцад-æнцойæ хуыссæд йе ’мбал, ахæм къæхты- 
бын пъолыл уæвынæй уæддæр уым хуыздæр у. 
Ныр рынчындоныл нал зылд, фæлæ йæхæдæг 
архайдта йе ’мбалмæ зилыныл: ферсылы йæм æрба- 
кодта, хæрын ын кодта сæ дыууæйы хай дæр, фæлæ 
ницы! Куыдфæстæмæ йын хæринаг дæр нал тад, 
стæй та йæм хæрын дæр нал цыд. Рынчыны размæ 
дæр лæппу цола уыд, ныр ма дзы æрмæст стæгдар 
баззад, "Нал фервæзт, мæгуыр, уæддæр амарди..." - 
зæгъгæ, фæцис йæ æнкъард таурæгъ Махарбег. 
Иуцасдæр æнæдзургæйæ фæцис, стæй ма йæ ны- 
хасмæ бафтыдта: "Æртæ боны не схъæр кодтон, 
кæй амарди, уый". "Цæмæн?" - зæгъгæ, куы ба- 
211 

фарстон, уæд Махарбег æрæнкъард, исдугмæ ницы 
сдзырдта, стæй зæхмæ кæсгæйæ, сæргуыбырæй 
райдыдта: "Куы ма дын æй загътон, цыдæриддæр 
мæ къухы æфтыд, уый йын арæзтон. Чи мæм каст, 
уыдон ма мыл дис дæр кодтой, алчи, дам, йæхи 
фервæзынæн дæр ницыуал фæразы, ды та ма 
кæйдæр фервæзын кæнынмæ хъавыс Цалынмæ йæ 
бон хæрын уыд, уæдмæ мæхи паек дæр уый хорд- 
та, зæгъын, кæд радзæбæх уаид. Хорз лæппу уыд, 
æнæзæрдæхудт, æнæзивæг æмæ цæсгомджын лæг. 
Тынг ыл фæцахуыр дæн. Стæй нын дыууæйæ бирæ 
æнцондæр уыд кусгæйæ дæр æмæ хæринаг амал 
кæнын дæр... Гъе, æмæ куы амард, уæд ахъуыды 
кодтон: уымæн уæлдай нал у, ницуал æй хъæуы, 
фæлæ мæхæдæг дæр сфæлахс дæн æххормагæй. 
Цæй, æмæ уал та райсон, ныронг куыд истон, афтæ 
нæ дыууæйы паек. Иу ист æй куы ракодтон, уæд 
та дыккаг ист дæр, æртыккаг, суанг æртыккаг 
бонмæ, цалынмæ тæф кæнын райдыдта, уæдмæ. Гъе^ 
фæлæ уæды онг хуыссыдтæн йæ фарсмæ иу гоба- 
ныл, иу хъæццулы бын..." 
Æртæ æхсæвы марды фарсмæ фæхуысс?! Адæй- 
маджы, уæлдайдæр та ирон, фырнымд лæджы ахæм 
уавæрмæ цы фæтк æртардта, уый цымæ æлгъыс- 
тагæн нæ баззайдзæн æнустæм?! 
Норильскы лагеры ахæм æххормаг уавæр ни- 
куы уыд. Кусгæ чи кодта æмæ йæ нормæ чи æххæст 
кодта, уыдон æххормаг нæ æййæфтой. Æцæг ам 
дæр иу тæссаг уавæр уыд. Зæгъæм, дзырдæн, лæг 
сæнæбон æмæ нæ сæххæст кодта йæ нормæ. Уымæ 
гæсгæ йын 900 г дзул нал радтой, фæлæ 500-600 г. 
Æххормагæй та ноджы къаддæр бакуыста æмæ 
афтæмæй бонæй-бон æдзæллагдæр кодта, кæд-иу 
212 

стационармæ (рынчындонгонд) нæ бахауд, уæд. 
Нормæ сæххæст кæныны хъуыддаг тынгдæр уыд 
бригадиртæ, десятниктæ æмæ прорабтæй аразгæ. 
Рацæй-рабон, æмæ нормæ канд бакуыстæй нæу, 
фæлæ куыст куыд бавдисай, уымæй дæр. Æнцондæр 
æмæ рогдæр куыст уæззау куы схонай, белгом иу 
æппæрст кæм хъæуы, уым æй 3-4 æппæрсты куы 
фыссай (зæххы куысты ис афтæ гæнæнтæ), уæд, 
кæй зæгъын æй хъæуы, нормæ дæр æнцондæр 
æххæстгæнæн у. Æмæ уыцы хъуыддагмæ дæсны 
чи уыд, уыдон сæ адæмы æххормаг никуы уагътой, 
кæд-иу хатгай сæ нормæтæ нæ сæххæст кодтой, 
уæддаер. Лагеры хицауад дæр зыдта, куыст фыл- 
дæртыл нымад цæуы ранæй-рæтты, фæлæ иугæр 
адæмы аххос тынг нæу нормæ нæ сæххæст кæнын, 
уæд-иу цыма ницы уыдтой, афтæ скодтой сæхи. 
Æмæ уæвдже дæр куыд нæ! Къæдзæх æрмбурæй 
(ручное бурение) куы къахтам, уæд-иу арæх нæ 
бур ныссагъд къæдзæхы фасты æмæ фæзилын дæр 
нал куымдта æмæ сласын дæр. Гæнæн нæй! Боны 
’рдæджы куыст дзæгъæлы фæцис Æндæр ран та 
райдай хуынкъ кæнын. Æмæ та уый дæр дзæгъæлæхст 
куы фæкæна, уæд та? 
Уæлдай тынгдæр тыхстысты лагеры, буц царды 
чи схъомыл, цæнгдыхæй чи никуы бакуыста æмæ 
царды мидæг йæхимæ зилыны мæт дæр кæй нæ 
уыд, горæтты чи арвыста йæ цард буцæй, ахæмтæ. 
Уымæй æддæмæ иттæг зын уыд цæгатаг уазал 
лагерты, хъарм бæсты цæрын чи сахуыр, ахæмтæн 
дæр. Балты денджызы былгæрæтты паддзахæдтæ: 
Эстония, Латви æмæ Литва Советон Цæдисимæ куы 
баиу сты, уæд бирæ адæм æрбаластой уыцы 
бæстæтæй нæ лагермæ. Æвæццæгæн, баиу кæныны 
213 

ныхмæ æмæ советон хицауады ныхмæ чи лæууыд, 
ахæмтæ. 
Цалынмæ сæрд уыд, уæдмæ уыдысты адæмы 
хуызæн, фæлæ зымæг куы ’рцыд, уæд дæ фыдгул 
уыдонмæ куы бакастаид. Сæ цæсгæмттыл-иу 
маскæтæ бакодтой. Маскæ - байкæ хъуымацæй 
хуыд цæсгомæмбæрзæн, разæй дзы ис æртæ хуын- 
чъьп дзыхæн æмæ дыууæ цæстæн. Ничи фæрæзта 
маскæйы кусын бон-изæрмæ. Роцъойыл-иу ихын 
даргъ боцъо æрзад, цæсгом-иу комы тæфæй 
сфæлвыхау æмæ-иу адæймаджы сулæфæн нал уыд, 
Хъармы йæ бакæн дæ цæсгомыл æмæ, цалынмæ та 
хъарм бынатмæ бафтай, уæдмæ йæ ма сис Кæннод 
цæсгом уыцы фæлвыхæй æвиппайды асийы, æмæ- 
иу сæ бон куынæуал уыд, уæд та-иу сæ сыгом код- 
той æмæ афтæмæй басыдысты. Сæ сæртæ-иу 
цæмæйдæрты афтæ стыхтой, æмæ бæрæг нал уыд, 
цæстытæ чердыгæй сты æмæ къæбут чердыгæй ис 
Се ’ппæт афтæ кæм уыдаиккой, фæлæ сæ 
фылдæр æцæг тæригъæддаг уыдысты. Фыццаг хатт 
цы валенкæтæ æмæ бæмбæджджын хæлæфтæ скод- 
той, стæй бушлаттæ кæнæ цыбыр кæрцытæ, уыдо- 
ны-иу гуыбыр-гуыбыр куы фæцæйцыдысты, уæд 
сын махонтæ, сæхæдæг тæригъæддаг чи у, уыдон 
дæр ма тæригъæд кодтой. 
Гъе, фæлæ уыдон дæр сфæлтæрдтой. Чи ма дзы 
аирвæзт, уыдон дыккаг аз иннæты астæу бæрæг 
нал дардтой æдде бакæсгæйæ. 
Нæ барачы чи царди æмæ Норильскы размæ Ко- 
лымайы лагерты бригадир чи уыд, уый ахæм хабар 
радзырдта. Узбектæ, таджиктæ æмæ æндæр ахæм, 
уыцы бæстæгтæ дзæвгар кæм уыд, ахæм бригад, 
дам, мæм радтой иу зымæджы. Уазалы кусын ахуыр 
214 

кæй нæ уыдысты, уый тыххæй-иу уайтагъд афæл- 
ладысты æмæ та-иу курын байдыдтой: перекур. 
Гъемæ хорз, кæд перекур, уæд перекур. Æрбадты- 
сты. Кæмæ уыд, уый бадымдта тамако дæр. 
Уырыссæгтæ, сыбирæгтæ, украинæгтæ чи уыд, 
уыдон сыстадысты æмæ кусынц. Узбектæ (дзурæг 
се ’ппæты дæр "узбектæ" хуыдта) ма уæддзер ба- 
дынц. Бæласмæ сæ чъылдымтæ сарæзтой æмæ йæ 
алыварс æртымбыл сты, сæ сæртæ сæ хъæбысты 
нытътъыстой, афтæмæй. Дзурын, дам, сæм, сыстут 
æмæ кусын райдайут, кæннод ныссæлдзыстут, 
фæлæ уыдон уæддаер бадынц. Гъемæ, кæд уæ цæрын 
нал фæнды, уæд бар уæхи, зæгъгæ, дам, сæ ныу- 
уагътон, кæд суазал уой, уæд сæхæдæг стдзысты, 
зæгъгæ, æмæ ацыдтæн къантормæ, кæддæра ма 
изæрмæ бирæ рæстæг ис Сахатæй фылдæр, дам, 
бафæстиат дæн уым. Фæстæмæ куы ’рбаздæхтæн, 
уæд кæсын æмæ мæ узбектæ, фондзæй сæ куыд 
бадгæйæ ныууагътон, афтæ бадынц бæласы зæнджы 
алыварс Уæд, зæгъы, смæсты дæн, цæсгом дæр дзы 
хъæуы! Суадтæн сæм уæлæмæ, схъæртæ сыл код- 
тон, хъæбæр ныхæстæ дæр мæм куыд нæ уыдаид, 
фæлæ читт дæр нæ кæнынц. Æвæццæгæн, ба- 
фынæйтæ сты æмæ уæд, æцæг, ныссæлдзысты, 
зæгъгæ, дам, ахъуыды кодтон, бацыдтæн сæм, сæ 
иуы цонгыл рахæцыдтæн, æмæ... рафæлдæхт, куыд 
бадти, афтæмæй. Иннæмæ фæлæбурдтон æмæ уый 
дæр... ныссалдысты се ’шгёет дæр... 
Куыд дзырдтой, афтæмæй уазалæй амæлæджы 
хуызæн æнцонæй ничи мæлы. (Уыдис лагеры, 
æрдæгмардæй æмæ æрдæгсыдæй кæй ссардтой æмæ 
чи фервæзт, ахæмтæ). Адæймагæн йæ буар уазал 
кæнын куы райдайы, уæд æй фыццаг фембары, стæй 
215 

нал. Цыма фыдвæллад бакодта æмæ йæ хуыссæг 
æрцахста, æрмæст ма уый фенкъары, æндæр ницы. 
Рисгæ дæр ницы. Уазал дæр ын нал вæййы. Йæ 
бæллиц - фынæй æмæ фынæй. Гъе æмæ кæд уыцы 
уавæрыл фæтых уа, фынæй кæнын нæ бакома, уæд, 
чи зоны, фервæза, уæдмæ йæм, чи зоны, æххуыс 
дæр æрбахæццæ уа, кæнæ йæхæдæг бынатмæ баф- 
та. Фæлæ куы афынæй уа, уæд ын уый фæстаг 
фынæй у... 
Кавказ дæр хъарм бæстæйыл нымад у. Фæлæ 
нæ лагеры Кавказæй чи уыд: ирæттæ, кæсгæттæ, 
мæхъæл-цæцæйнæгтæ, дагъистантæ, хъæрæсейæгтæ, 
гуырдзиæгтæ, сомихæгтæ æмæ æндæртæ — уыдон 
фæразон уыдысты уазалтæн дæр æмæ æнæуи фыд- 
уавæртæн дæр. 
НЫХÆСТÆ ÆМÆ КОЙТÆ 
Амæй размæ куыд фыстон, афтæмæй, ныртæккæ 
цы баракты цардтæн, уым фылдæр, 58-æм статья 
кæмæн уыд, ахæмтæ уыдысты. Гъемæ иу се ’хсæн 
ныхас арæх рауад, æнаххосæй ахст æмæ ардæм 
æрвыст кæй æрцыдысты, уыдæтты фæдыл. Дзырд- 
той, оргæнты æнæзакъон миты тыххæй чи цы дзырд- 
та æмæ фехъуыста, уыдæттæ. 
Нæхирдыгæй мæнæй фæстæдæр чи ’рцыди ахст, 
уыдон ахæм хабар радзырдтой. Кæмдæр колхозты 
æви совхозы фосмæ фæкæсæг нал уыд æмæ цагъ- 
ды кæнын райдыдтой. Йæ хуыздæр хос уыдаид: 
фосæн холлаг æрцæттæ кæнын æмæ сæм хуыздæр 
зилын, фæлæ хицауад æндæр "мадзал" ссардта. Бав- 
дæлдысты æмæ æрцахстой, облæсты Æххæстгæнæг 
216 

Комитеты Зæххыты хайады æмæ Наукон-Иртасæг 
Институты хъæууон-хæдзарады специалисттæ чи 
уыд, уыдон æмæ сæ МГБ-йы батардтой. Фосы зиан 
фæкодтой уыдон аххос, знаггад, дам, кодтой æмæ 
барæй фæцæгьдын кодтой фос. Гъе, æмæ, дам, кæй 
æрцахстой, уыдон се ’ппæт дæр басастысты, æцæг, 
знаггад кæй кодтой, ууыл. Цæмæй сын адæм дæр 
сæхи дзыхæй фехъусой се знаггады куыст, уый 
тыххæй, дам, сфæнд кодтой æргом тæрхон кæнын 
(открытый показательный процесс). Фехъусын код- 
той адæмæн, микрофонтæ сæвæрдтой тæрхондо- 
ны, цæмæй, адæмæй залы чи нæ бацыдис, уыдонмæ, 
æмæ ма радио кæмæ ис, уыдонæн се ’ппæтмæ дæр 
хъуыса. 
Бакастысты, зылын сæ цæмæй кодтой, уыцы 
гæххæтт (обвинительное заключение). Стæй ныха- 
сы бар радтой æмæ фæрсын райдыдтой, Наукон- 
Иртасæг институты чи куыста, ахæм Гладилины, 
йæ дзыхы раз ын микрофон æрæвæрдтой, афтæмæй. 
Гладилин, дам, микрофонмæ йæ хъæлæсыдзаг 
хъæрæй дзуры, ам, зæгъы, цы бакастысты æмæ 
афтæ цæмæй зæгъынц, мах басастыстæм, знаггад 
кæй кодтам, ууыл, уыдон иууылдæр мæнгард æмæ 
гæды сты, мах тыххæй дзурын кодтой афтæ... 
Дарддаер æй дзурын нал бауагътой, микрофон 
аскъуыдтой, лæджы дæр æмæ йын йе ’мбæлтты дæр 
федде кодтой тæрхондоны залæй, стæй уый фæстæ 
адæмы дæр ратардтой. 
Куыд дзырдтой, афтæмæй "адæмы знæгтæ" нал 
цыдысты МГБ-йы æмæ МВД-йы ахæстæтты, æмæ 
проспекты кæрон Æфсæддон хайад (Военкомы 
стыр хæдзæрттæ, ГСХИ-йæ проспекты *хсæн) кæм 
ис, уый дæр ма байдзаг. 
217 

Нæ бæстæгтæй иу та афтæ радзырдта. Фаллаг 
фарс (ныртæккæ НБуачидзейы уынг) ахæстоны, 
дам, иу къаннæг камерæйы не ’ппæтæн æрхуыс- 
сынæн пъолыл бынат нæ фаг кодта æмæ, дам, нын 
не старостæ æрхъуыды кодта "уидгуыты хуыст*. 
Алчидæр схуыссыд, зæгъæм, йæ рахиз фарсыл, 
уидгуытæ куыд хъæбыс-хъæбыс æвæрд вæййынц, 
афтæ, кæннод уæлгоммæ æмæ алыварсыл хуысгæйæ 
се ’ппæтæн бынат нæ фаг кæны пъолыл. Гъе æмæ 
хуыссынц адæм сæ иугай фæрстыл, уидгуыты хуыст. 
Иуахæмы старостæ командæ ратты, æмæ уæд ал- 
чидæр æрхуыссы йæ иннæ фарсыл, кæннод æдзух 
иу фарсыл хуысгæйæ лæг фæллайгæ кæны. 
Владивостокæй чи уыд, уый та ахæм хабар ра- 
дзырдта Йæ хъæуккаг æмæ, астæуккаг скъолайы 
кæимæ ахуыр кодта, ахæм лæппу фæци каст авиа- 
цион институт æмæ куыста граждайнаг уæлдаефон 
флоты. Йæ дæсныйад - техник, стæхыны агъоммæ 
хæдтæхджытæ чи фæбæрæг кæны, æмæ "самолет 
готов к вылету" - хæдтæхæг рæвдз у атæхынмæ, 
зæгъгæ, кæй бæрны уыд, ахæм куысты. 
Иуахæмы хæдтæхæг аварийы бахауд, Уадидæгæн 
лæппуйы æрцахстой, хæдтæхæджы цыдæр фыдбы- 
лыз сарæзтай, зæгъгæ. Уый ма бæргæ дзырдта, ома, 
хæдтæхæг, æцæг, рæвдз уыд тæхынмæ, фæлæ 
афтæмæй дæр æрцæуы авари, алы аххостæй, мæнæ 
зæххыл цæугæ автомашинæйыл куыд æрцæуы ава- 
ри, афтæ, фæлæ ма йæм чи хъуыста! "Зæгъ! Цы 
знаггад бакодтай хæдтæхæджыР - баййардта йæ 
слестгæнæг - æмæ хоста лæджы, куы йæхæдæг, 
куы та сырхæфсæддонтæ (МГБ æфсадæй). 
Æппынфæстаг, лæппу куынал фæрæзта, уæд 
загъта: 
218 

- Хорз. Сæттын, хæдтæхæджы знаггад кæй ба- 
кодтон, ууыл. 
- Афонмæ дæр афтæ хъуыд! (Давно бы так). 
Дзур, цы йын бакодтай, уый! 
- Хæдтæхæджы ахсджиаг хæйттæй иу рафтыд- 
тон сусæгæй... 
- Цы хуыйны уыцы хай? 
- Гипотенуза. 
Слестгæнæг ныффыста уый протоколы æмæ 
уыцы бонæй фæстæмæ лæг сулæфыд, налдæр над, 
налдæр æлгъыст. 
Цæвиттон, лæппу бамбæрста - слестгæнæг æна- 
хуыргонд, къуыдипп, карьерист цыдæр кæй у, уый, 
æмæ сфæнд кодта йæ фыдæбæттæ æмæ нæдтытæй 
фервæзын кæнын йæхи. Ома кæд мæ ууыл ныууа- 
дзид, стæй тæрхондоны раз куы ’рлæууон, уæд ра- 
дзурдзынæн æппæт дæр. Æмæ æцæгдæр афтæ ра- 
уад. Слестгæнæг фæци конд хъуыддаг æмæ йæ алæ- 
вæрдта тæрхондонмæ. Тæрхон ныр кодта "Выезд- 
ная сессия Военной коллегии Верховного Суда 
СССР (афтæ куыддæр хуынд). "Сæттыс дæ аххо- 
сыл?" - зæгъгæ, куы бафарстой лæппуйы, уæд сын 
уый радзырдта йæ фыдæбæттæ, хъизæмарæй йæ 
куыд мардтой, куыд æй надтой æмæ, ма, дам, 
æркæсут протоколмæ, хæдтæхæджы цы знаггад 
(вредительство) бакодтон, уымæ. Тæрхоны лæгтæ 
куы ’ркастысты æмæ куы федтой, хæдтæхæгæй раф- 
тыдтон гипотенузæ, зæгъгæ, ахæм "знаггад", уæд 
хорзау нал фесты. 
Лæппу æнхъæл уыд, тæрхоны лæгтæ бамбардзыс- 
ты, æнаххос кæй у, уый, æмæ йæ сраст кæндзыс- 
ты, суæгъд æй кæндзысты, фæлæ афтæ нæ рауад. 
Уыдон зыдтой, гипотенузæ цы у, уый, чи зоны, сæ 
219 

мидзæрдæйы дæр нæ гуырысхо кодтой лæппуйы 
рæстдзинадыл, фæлæ йæ не сраст кодтой, уынаффæ 
рахастой, ногæй та йыл слест кæнын райдайут, 
зæгъгæ. 
Акодтой лæппуйы фæстæмæ къамырмæ æмæ 
уыцы сахатæй фæстæмæ, цыма зæххы скъуыды 
аирвæзт - æрбадæлдзæх, йæ кой, йæ хъæр дæр нал 
райхъуыст... 
Бирæ уыдысты уыцы таурæгътæ, чи ма сæ хъуы- 
ды кæны... Иу кусæндоны, дам, æфснайæг ус, æна- 
хуыргонд, талынг адæймаг, бацыд йæ хицаумæ æмæ 
йын загъта, Сталины нывыл, дам, бындзытæ ныб- 
бадтысты (уый йæ йæ хæрз номæй загъта) æмæ, 
дам, худинаг у адæмæй æмæ ныв цæвæрын хъæуы 
фæлгæты мидæг, æдде йыл авг куыд уа, афтæ. Уыцы 
рæстæджы хицауы кабинеты уыд æндæр чидæртæ 
дæр, æмæ хицау равдыста цырддзастдзинад (бди- 
тельность), уæды рæстæджы адæймаджы тæккæ 
хуыздæр миниуæгыл нымад чи уыд, уый. 
Хицау йæхи андæгъта æфснайæгыл (уборщица), 
куыд, зæгъы, бауæндыдтæ нæ фæтæджы портретæй 
афтæ зæгъын æмæ... дыккаг бон æрцахстой мæгуыр 
усы. 
Мæскуыйаг радзырдта æндæр хабар. Мæскуыйы 
институттæй иу ацæргæ профессор ракуырдта йе 
студенткæтæй иуы. Дзæнæты цардмæ бахауд чызг, 
йæ лæгæн цы сæрмагонд хæдзар уыд (особняк), 
уым цæргæйæ, фæлæ йæм цыбыр рæстæгмæ уый 
æгъгъæд нæ фæкаст æмæ йæ фылдæр рæстæг æрвы- 
ста, йæхи кары чи уыд, ахæм лæппуимæ, уый дæр 
студенттæй. Уыцы ми дæр ын хорз тад, фæлæ йæм 
уый дæр æгъгъæд нæ фæкаст. Баныхас кодта йæ 
уарзон лæппуимæ, профессорыл афыстой, анти- 
220 

советон ныхæстæ фæкæны, зæгъгæ, æмæ лæджы 
уайтагъд МГБ-йы амæттаг фæкодтой. Æмæ сæхæ- 
дæг æрæнцадысты профессоры парахат хæдзары, 
йæ дзаджджын бынтыл. 
Уæвгæ, ацы радзырд диссаг никæмæ фæкаст, 
уымæн æмæ алы ран дæр афтæ уыд. Советон хица- 
уадæн знаг чи уыд, кæнæ царды мидæг цъаммар, 
хæлæг, фыдгæнæг чи уыд, уыдонæн фадат фæцис 
сæ маст исынæн, мæсты кæмæ сты, хæлæг кæмæ 
кæнынц, уыдон сафынмæ. Æмæ нæ ауæрстой. Ис- 
кæуыл афысс исты хахуыр, гæххæтты дæ ном дæр 
ма ныффысс, дæ адрис дæр æмæ йæ барвит МГБ- 
мæ (посты лагъзы йæ ныппар) æмæ дæ балгъитæг 
афтæ! Лæг фесæфт. Кæд ма лагертæм аирвæза, уæд, 
чи зоны, кæцæйдæр йæ кой æрыхъуыса, кæннод 
ам фæуыдзæн йæ царды таг. 
Уыдис дзы худæджы ахст адæм дæр. Кæмæндæр 
йæ цæхæрадонмæ баирвæзт колхозы фермæйы хъуг. 
Ратардта йæ, фæлæ хъуджы схуыдта "колхозон 
хъахбай" (колхозная проститутка). Уыцы ныхас 
фехъуыста чидæр æмæ лæджы уайтагъддæр æрцах- 
стой æмæ йын аз радтой. 
Уыдис дзы тæригъæддаг радзырдтæ дæр. Уый 
та фехъуыстон Гозымты Габойæ. Хабар æрцыд 
Казахстаны. Габо бадтис камерæйы иунæгæй. 
Æрбаппæрстой йæм дыууæ ног ахст лæджы. Хъæу- 
уон, æнахуыргонд зæхкусджытæ. 
- Цæй тыххæй уæ æрцахстой? - бафарста сæ 
Габо. Ахæм фарст "за что"? фыццаг вæййы ахæ- 
стоньь Кæд политикон аххосаджы тыххæй, уæд уый 
у иу хъуыддаг, кæд æндæр исты (давды, фыдракæн- 
ды), уæд та æндæр хъуыддаг у. 
221 

- Нæхæдæг дæр ын ницы зонæм, - дзуапп рад- 
той уыдоа 
- Уæддаер уæ цы аххосджын кæнынц? 
- Æппындæр ын ницы ’мбарæм. 
- Ма тыхсут, мæнæ уæм фæрсынмæ куы фæдзу- 
рой, (на допрос) уæд æй базондзыстут, - загъта 
Габо, базыдта, адон дæр æнаххосæй аххосджынтæ 
кæй сты, уый. 
Дыккаг бон, слестгæнæгæй куы ’рбаздæхтысты, 
уæд та сæ бафарста: 
- Гъы, базыдтат, цæмæй уæ зылын кæнынц, уый? 
- Кто его знает... Следователь сказал, что мы 
серые. 
- А вы как? 
- А мы что! Мы сами знаем, что серые, необра- 
зованный народ... 
- И подписали протокол? 
- А что его не подписываать? Подписали... 
Афтæмæй дыууæ æнахуыргонд лæджы, дыууæ 
талынг адæймаджы знагыл банымадтой: "Вы эсе- 
ры"! Уыдон та йæ, мæгуыр, æмбаргæ дæр нæ ба- 
кодтой. Слестгæнæг фесгуыхт. Ссардта æмæ рар- 
гом кодта социал-революционерты сусæг терро- 
ристон организаци. Цы ма уа уымæй ахсджиагдæр 
куыст! Æвæццæгæн ын уайтагъд уæлдæр цин (зва- 
ние) авæрдтой, стæй йæ мызд дæр хъуамæ 
фæфылдæр уыдаид. Хъуыддаг чи зыдта, ахæм адæм 
афтæ дзырдтой, цыма слестгæнджытæн сæ куыст 
нардуаты ’нгæс уыд (сдельная), ома цас фылдæр 
адæймæгты басæттын кæна сæ "фыдызнаггады куыс- 
ты>’ тыххæй æмæ цас фылдæр лæгтæ бафыссой сæ 
къухтæ сæ басастыл, уыйас, дам, йæ мызд дæр 
фылдæр у. 
222 

О, æвæдза, бирæ фадæттæ уыд слестгæнджытæн 
æмæ æндæр уыцы куыстгæнджытæн уыцы рæстæджы! 
Бирæ бартæ лæвæрд сын уыд, советон хицауадыл 
зæрдæйæ чи уыд, уыдон куынæг кæнынæн. Æмæ 
архайдтой, æзхуыздæронæй. 
Æмæ уый цы диссаг уыд! Уæлдæр бынæтты чи 
куыста, уыдон уыдысты сæ ахуыргæнджытæ. Æз 
æй хъусгæ фæкодтон, фæлæ йæ, æвæццæгæн, искæд 
исчи сбæрæг кæндзæн, документтæ дæр ссардзæн, 
ныртæккæ цы кой ракæнинаг дæн, уый. 
Кæсæ^-Балхъары облæсты Æххæсткомы сæрдар, 
стæй та обкомы секретарь Калмыков Бетал цæуылдæр 
фæбыцæу йæ хæдивæг балхъайраджимæ; бавдæлд 
æмæ йæ амарын кодта. 
Дыккаг хабар. Фæскавказы ÆКП(б)-йы Край- 
комы секретарь Берия йæхи кабинеты дамбаца 
ныффæздæг кодта Сомихы ÆКП(б)-йы Центрон 
Комитеты фыццаг секретарь Ханджяныл æмæ йæ 
амардта. Стæй фехъусын кодтой, цыма Ханджян 
знаг уыд æмæ йæ иугæр куы раргом кодтой, уæд 
йæхи амардта. 
Нæ лагеры хайады уыд иу сомихаг æмæ уымæн 
дæр уыцы хъуыддагмæ гæсгæ радтой æмгъуыд 
(срок). Ханджяны мард куы райхъуыст, уæд, дам, 
кæимæ лæууыдтæн, уыдоны цур загътон: "Абсус 
Ханджян,>. ("Бецау, Ханджян,>, бедный Ханджян). 
Ныхас чидæр бахæццæ кодта æмæ лæгæн уыцы 
"абсусы" тыххæй дæс азы бавæрдтой йе ’ккой. 
Æмæ канд Бериятæ æмæ Калмыковтæ нæ, фæлæ 
уыдонæй уæлдæр чи уыд, уыцы стыр фæтæгтæ дæр 
куыдтæ кодтой, уыдæттæ æнæзынд нæ уыдысты 
оргæнты кусджытæн (адæм сын сæ цалдæрæм хай 
æрмæст 20-æм партсъезды руаджы базыдтой, фæлæ 
223 

сæ уыдонæй раздæр та сæхи цармыл бавзæрстой 
бирæ милуантæ), æмæ уыдон дæр "æйтт" кодтой. 
Уыцы хабæрттæй æбуалгъдæр хабар радзырд- 
та, Астæуккаг Уæрæсейы иу облæстон центры 
горæтæй чи уыд, ахæм ахст лæг... 
Облæсты разамонджытæ - обкомы секретарь, 
облæххæсткомы сæрдар æмæ ма уыдон æмрæнхъ 
чи куыста, ахæмты иу къордæй æрцахстой æмæ сæ 
МГБ-йы бакодтой. Аххосджын сæ кодтой тер- 
рорæй: кæддæр сæм Мæскуыйæ уыдысты Молотов 
æмæ Каганович, æви æндæр чидæртæ, æмæ, дам, 
уыдон марынвæнд кодтат. Уый дæр ма зæгъын 
хъæуы, æмæ оргæнты кусджытæ сæ быцъынæг тыд- 
той террористты раргом кæныныл. Уый уæлдай 
кадджындæр куыстыл нымад уыд. Гъе, æмæ сын 
кæм æнтыст, уым арæзтой террористон организа- 
цитæ. Мæнæй фæстæдæр ам, Дзæуджыхъæуы, кæй 
æрцахстой, уыдонæй дæр, дам, иу къорды аххос- 
джын кодтой, цыма 1934 азы нæ облæсты автоно- 
мийы дæс азы бæрæгбоны махмæ дæр чидæртæ 
зылдысты Калинины марыныл. 
0, æмæ, дам, облæсты стырдæр хицæутты æрцах- 
стой æмæ сæ аххосджын кодтой 58-æм статьяйы 
8-æм пунктæй (террор). Гъе, фæлæ сын нæ састы- 
сты, цыфæнды фыдмитæ сын кодтой, уæддæр. Се 
’ппæт дæр - зæронд коммунисттæ, мидæгон хæсты 
архайджытæ. Слестгæнæг бавдæлд æмæ фæсидтис 
ахст лæгтæй иуы мадмæ. Фæныхæстæ йын кодта, 
дæ фырт, дам, раст кæй у, уый мах зонæм, фæлæ 
йе ’мбæлттæ аххосджын сты, уый сæ зоны, фæлæ 
сæ нæ хъæр кæны. Уæ хæдзары-иу æрæмбырд сты 
æмæ-иу уым уынаффæтæ кодтой хицауадæн знаг- 
224 

гады тыххæй. Дæ фырт, дам, æрмæст ууыл куы 
басæттид, уæд ын йæхи ауадзиккам, йæ æмкус- 
джытæн та цыбыр æмгъуыдтæ раттиккам, æмæ хъу- 
ыддаг ууыл ахицæн уаид. О, фæлæ дæ фырт нæ 
комы афтæ бакæнын æмæ йæхæдæг дæр иннæты 
хуызæн карз æфхæрд куы баййафа, суанг фехсы- 
ны онг, уымæй æдас нæу. Æмæ ма йын ис иу хос 
уæд та мад куы бавдисид уыцы хъуыддаг: сæ 
хæдзармæ æмбырдтæ кодтой æмæ дзырдтой хица- 
уады ныхмæ. 
Мад сразы æмæ йæ къух бафыста уыцы бавды- 
сты. Ахст лæгтæн скодтой равдисæн процесс (по- 
казательный, открытый процесс). Ахст лæгты 
ныхмæ сæйрагдæр æвдисæнæн æрбакодтой, цы 
мады кой кодтам, уый. Æвæццæгæн, кæцыфæнды 
мад дæр йæхи хъæбулы фылдæр уарзы искæй 
хъæбулæй æмæ та ам дæр мад радзырдта, слест- 
гæнæг æй куыд сардыдта, афтæ. "Мама, что ты 
делаешь!!!", зæгъгæ, ма, дам, хъæр кодта фырт, 
фæлæ цы! 
Тæрхондон се ’ппæтæн дæр рахаста марыны 
тæрхон. Мады уадзыгæй æмæ æрдæгмардæй раха- 
стой тæрхондоны залæй. 
Бирæ вæййы нæ барачы анекдоттæ дæр. Мæнæ 
дзы иу, æвæццæгæн, алы лагеры дæр чи уыд, ахæм. 
Баракты чи амæлы ахст адæмæй, уыдон моргмæ чи 
фæхæссы, уыдон куыст дæр "блатной", æнцон куыс- 
тыл нымад у. Æмæ ахæм куыстмæ та стæм хаттæй 
фæстæмæ "адæмы хæлæртты" фæисынц. Иуахæмы, 
дам, уыцы мардхæсджытæ разылдысты фельдше- 
римæ барактыл. Мард чи уыд адæмæй, уыдон 
сгæрста фельдшер æмæ амыдта йæ кусджытæн, 
моргмæ ахæссын сæ хъæуы, зæгъгæ. Уыдон дæр 
8 Дзесты Куыдзæг 
225 

сæ хастой, уæдæ цы! Иу "марды" куы фæцæйхас- 
той, уæд, æвæццæгæн, кæй йæ базмæлын кодтой, 
уый руаджы æрчъицыдта æмæ фæрсьс 
- Братцы, куда меня несете? 
- В морг, не видишь, что ли? 
- Но я ведь не умер... 
- Заткнись ты (такой, сякой), фельдшер больше 
знает, - дзуапп радтой æмæ йæ фæхæссынц 
моргмæ. 
ХÆСТ 
Сæрибар адæмæн куыд æнæнхъæлæджы уыд 
хæст, махæн дæр афтæ рауад. Молотов радиойæ 
куы радзырдта Германы æрбабырсты тыххæй, уæд 
уыцы ныхæстæн чидæртæ фехъуыста сæ фыццæгтæ, 
стæй йæ ахгæдтой. Æнæуи алы барачы дæр уыд 
хъæрæйдзураг репродуктортæ, фæлæ ныр бамыр 
сты æмæ налдæр - фæстаг хабæрттæ, налдæр - 
музыкæ. 
Фæлæ бирæ нæ ахаста уыцы уавæр. Фыццаджы- 
дæр уал уый, æмæ йæ кæд лагеры хицауад ахст 
адæмæй басусæг кæнынмæ хъавыдысты, уæддæр 
тæккæ.уыцы бон айхъуыст ахст адæмыл. Цы пайда 
ма уыд йе ’мбæхсын, æмæ та уæд радиойæ дзурын 
райдыдтой. 
Лагер ныхъхъус æмæ нынкъард. Ахст адæмы 
фылдæр стыр сагъæсы бацыдысты. Цы уыдзæн ныр 
та? Хæсты заман тæссаг рæстæгыл нымад у. Мый- 
йаг, куы фæкарздæр уа ахст адæмы режим, иугæр 
нæ знæгтæ хонынц, уæд... чи быхсы знаг лæджы 
йæ фæсчъылдым - æмæ нæ гæрæхтæ куы райда- 
226 

йой!.. Нæ бинонтæй уым чи баззад (чи нæ кæм цард, 
уым), уыдон дæр сын зæрдæхсайгæ сты (знаджы 
бинонтæ) æмæ сæ куы æрцахсой... Уыдис дзы стæм 
оптимисттæ дæр. Уæлдайдæр, кæддæры æфсæддон 
чи уыд, ахæмтæ. Ома, хæсты бахъæудзæн мах сæр 
дæр, суæгъд нæ кæндзысты, арвитдзысты нæ 
хæстмæ æмæ уым сæрибар адæймæгты хуызы тох 
кæндзыстæм знагимæ нæ адæмы æмрæнхъ. 
Афтæ хъуыды кодтон æз дæр æмæ бирæ кæимæ- 
дæрты курдиæттæ балæвæрдтам нæ лагхайады хи- 
цаумæ хæстмæ арвитыны тыххæй. Ницы дзуапп нын 
радтой. Æрæджиау райхъуыст: 58 статьяйæ 
тæрхонгонд кæмæн ис ("адæмы знæгтæ" кæй хо- 
нынц), уыдон, дам, нæ уадзынц хæстмæ. Исынц 
æрмæст, "адæмы хæлæрттæ" кæй хонынц, уыдоны. 
Чысыл фæстæдæр, уркæтæй курдиат чи балæ- 
вæрдта, уыдонæй иу чысыл къорды хæдтæхæгæй 
раластой Красноярскмæ. Гъе ’мæ цы! Куыд дзырд- 
той, афтæмæй, куыддæриддзер сæ вагзалмæ бакод- 
той, афтæ æрбадæлдзæх сты æмæ сæ кой дæр нал 
фæзынд, фæлыгъдысты. 
Уыцы хабар куыд нæ сыхъуыстаид Норильскмæ 
дæр æмæ уæдæй фæстæмæ уркæтæй дæр никæйуал 
уагътой хæстмæ. 
Бирæ цыдæртæ раргом кодта хæст адæмы цар- 
ды Норильскы дæр. Фыццагдæр уал уый, æмæ йæхи 
"хæлæрттæ" чи хуыдта, уыдон æрсабырдæр сты, 
бæрзæндты нал тахтысты. Сæхионтæ хæстмæ ацæуы- 
ны ’фсон кæй алыгъдысты, уый Райгуырæн бæстыл 
гадзрахатæй рацæуыныл нымад уыдис Стæй ма- 
хонтæ куыд бирæйæ лæвæрдтой курдиæттæ хæстмæ 
арвитыны тыххæй, "хæлæрттæ" афтæ нæ кодтой, 
иу стæмтæй фæстæмæ никæй фæндыд йæ Фыды- 
227 

бæстæйы сæраппонд йæ цард раттын. Уыцы 
рæстæджы-иу нæ дыууæты ’хсæн арæх рауад быцæу 
ныхас Махонтæ (куы ма йæ загътон, уыдон нæ 
фашисттæ, христосиктæ æмæ фраертæ хуыдтой) 
хъуыды кодтой: кæд ам ныммæлон, уæд уый уыдзæн 
æнаххосæй æгады мард, кæд хæсты, уæд та хъуыд- 
даджы фæдыл, бирæ милуантæ куыд мæлынц, афтæ. 
Уыдон та иннæрдæм хъуыды кодтой: кæд, дам, 
ам амæлон, уæд уый уыдзæн "хъуыддаджы фæдыл", 
хæсты та цæй фæдыл? ("Если погибну здесь, то 
это будет за дело, за которое я отбываю срок, а на 
вæйне за что?"). 
Фæлæ, раст зæгъын хъæуы, уæддæр сæм иу 
цасдæр бахъардта хæст. Куыстæй чи ’мбæхсти, 
ахæмтæ дзы дзæвгар уыди, фæлæ-иу вахтæйы йæхи 
чи абæгънæг кодта æмæ дзоныгъы бастæй ласын 
кæй хъуыд, ахæм цаутæ дзы нал уыд, Уæвгæ, тæрсгæ 
дæр кодтой, "адæмы знæгты,, статья сыл куы ба- 
ныхæса, уымæй. Зыдтой йæ, ахæм фæдисы заманы 
кæй кусын кæнынц, уыдонæй чи нæ кусы, уыдонæн 
тæрхон кæй кæнынц 58-14 статьяйы (контррево- 
люционный саботаж). Стæй, куы ма йæ загътон, 
райгуырæн бæстæйы хъысмæт дæр сæм, æвæц- 
цæгæн, истыхуызон бахъардта, Уый æппæты фыц- 
цаг фæбæрæг сæ куыстыл æмæ сæ ахастыл (в по- 
ведении). 
Лагер æмткæй куы райсæм, уæд та мæ уый 
зæгъын фæнды. Æз схъомыл дæн зæхкусæг хæххон 
лæджы хæдзары. Æхсæрдæсаздзыдæй куыстон агуьь 
ридургæнæн заводы, цъыф дæр змæстон æмæ фор- 
мæйы дур дæр арæзтон. Уæззау куыст у уый. Ууыл 
дзурын, æмæ федтон æмæ бавзæрстон, зынгуыст 
цы у, уый. Фæлæ хæсты рæстæджы Норильскы 
228 

лагеры уæззау куысты ахст адæм (сæ 2/3 хайы 
"знæгтæ" кæй хуыдтой, уыдон) куыд зæрдиагæй 
æмæ хиуыл нæ ауæрдгæйæ куыстой, афтæ никуы- 
ма федтон. 
Алчидæр нæ зыдта, Норильск цы продукци 
лæвæрдта, уый (никель) хæстæн иттæг ахсджиаг 
кæй у, уый, æмæ архайдта, цасдæриддæр йæ бон 
уыд, уыйас 
Æмæ иутæр адæм афтæ æнувыдæй куыстой, уæд 
лагеры хицауад, комкоммæ зæгъгæйæ та лагеры 
æмæ комбинаты хицау Завенягин дæр йæ цæстæнгас 
фендæр кодта адæммæ. Ныронг ахст адæмæн хæри- 
наг лæвæрдтой дыууæ хуызы. Дыууæ бæрцæй: йæ 
куысты нормæ чи æххæст кæны, уыдонæн фылдæр 
æмæ хуыздæр, чи йæ не ’ххæст кæны, уыдонæн та 
къаддæр æмæ цауддæр. Ныр нормæ æххæст кæны- 
ныл ныхас нал уыд, уый сси минимум, фæлæ, чи 
куыд тагьддæр æмæ хуыздæр кусы, уымæ гæсгæ 
хæлцы хъуыддаг дæр фондз хуызы сси. Бирæ дзы 
уыд ахæм цаутæ æмæ-иу бригадæ кæнæ цалдæр 
лæджы къуыригæйттæ нæ рацыдысты куыстæй, 
æхсæвиуат дæр кодтой уым, хæринаг дæр сын 
уырдæм лæвæрдтой. Уæвгæ, дæрддаг бынæттæм 
хæринаг ласыныл лагеры уымæй размæ дæр ахуыр 
уыдысты. Фабрика-кухня кæй хуыдтой, уым сфыц 
аджы дзаг баландæ (хъæрмхуыпп) æмæ кас æмæ 
сæ æд аг æддæ, уазалмæ рахæсс Иу-дыууæ са- 
хатмæ хæринаг сыгъдæг их фестдзæн æмæ йæ уæд 
фæхицæн кæн агæй (иу минуты бæрц æй артыл 
авæр) æмæ æмдымбыл, æмхæстæй куы рагæпп ласа, 
уæд сæ брезенты мидæг автомашинæйы кæнæ уæр- 
доны гуыффæйы байдзаг кæн æмæ сæ алас, кæдæм 
дæ хъæуы, уырдæм. Кæлгæ дæр нæ кæнынц æмæ 
229 

пæллахъхъ дæр. Цы ранмæ сæ ласыс, уым та сæ 
нывæр афтид æндæр ахæм агты, стæфсын сæ кæн 
æмæ хæринаг цæттæ. 
Ахст адæмæн сæ куыстмæ лæвæрдтой цалдæр- 
гай сомтæ æхца лыстæг хæрдзтæн, махоркæ, 
спичкæтæ балхæнынæн. Мæйы дæргъы-иу райстой 
15-50 сомтæ (зæронд æхцайæ). Куыд дзырдтой, 
афтæмæй, мах æрбацыдмæ дзы чи куыста, уыдон 
фылдæр æхца истой. Афтæмæй дзы 1935 азæй 
нырмæ чи куыста, уыдонæн се счеты (кассæйы) 
æрæмбырд ис дзæвгар æхца (дзæвгар, ахст лæджы 
нымадмæ гæсгæ). Цæвиттон, æхца иууылдæр 
къухмæ нæ лæвæрдтой, фæлæ сæ фыстой ахст 
лæгæн йæ чиныджы. 
Хæст куы райдыдта, уæд кастыстæм газетты, 
хъуыстам радиомæ - советон адæм знагыл фæуæ- 
лахизы тыххæй сæ ис, сæ боныл кæй нæ ауæрстой 
æмæ йæ кæй лæвæрдтой æфсадæн, бирæ чидæртæ 
сæхи хардзæй хæдтæхджытæ æмæ танктæ кæй арæз- 
той æмæ сæ кæй лæвар кодтой фронтæн. Гъе, æмæ 
махонтæ дæр бавдæлдысты æмæ сæ премвознаг- 
раждение (афтæ хуынди уыцы мызд) хæсты пай- 
дайæн цæмæй лæвæрд æрцæуа, уый тыххæй кол- 
лективон курдиат балæвæрдтой (сæ къухтæ йыл 
бафыстой, "адæмы знæгтæй" æмæ "хæлæрттæй" чи 
уыд бригады, уыдон иууылдæр. 
Гъе, æмæ сын цы дзуапп радтой, æнхъæлут? Мах, 
дам, сымах æххуыс æппындæр ницæмæн хъæуы (Мы 
в вашей помощи не нуждаемся). 
Уыцы хабар уыд хæсты фыццаг мæйты. Фæстæ- 
дæр та æндæр уавæр уыд. Лагеры æмæ комбинаты 
хицау Завенягин иу бон æрæмбырд кодта, нæ лаг- 
хайады цыдæриддæр адæм уыд, уыдон (мах хайад, 
230 

2-аг ц/о, уыд тæккæ стырдæр) æмæ тынг бирæ 
фæныхас кодта. Йæ ныхасы мидис цыбырæй афтæ 
уыд: немыцаг фашисттæ æрбабырстой нæ бæстæмæ. 
Советон Цæдисы æппæт адæмтæ дæр удуæлдай тох 
кæнынц знагимæ. Уыцы тохгæнджытимæ сты, мæнæ 
ам ахст чи у, уыдоны бинонтæ, хæстæджытæ æмæ 
зонгæтæ дæр. Ам, лагеры, чи ис, уыдон дæр кæд 
ахст сты, уæддаер Советон Цæдисы адæмæй сты, 
алкæмæн дæр дзы йæ райгуырæн бæстæ у Советон 
Цæдис. Уымæ гæсгæ немыцаг фашисттæ ахст 
адæмæн дæр знаг сты. Гъе, æмæ хъуамæ махæй 
алчидæр йæхи уавæрты мидæг архайа, йæ бон цас 
у, уыйас знаджы ныхмæ. Мах дард фæсчъылдым 
стæм æмæ нæ хæс у фронтæн æххуыс кæнын нæ 
æнувыд куыстæй... 
Хорз фæкаст ахст адæммæ Завенягины ныхас, 
æхсызгон сын уыдысты, цы дзырдта, уыдон 
иууылдæр. Æмæ куыд нæ! Кæдæй-уæдæй сæм адæй- 
маджы хъæлæсæй сдзырдтой. Кæдæй-уæдæй сæ ад- 
æймæгтыл банымадтой. 
Уыцы бонæй фæстæмæ ахст адæм ноджы фæра- 
зæнгарддæр сты куыстмæ, суанг ма уркæтæ дæр 
æргом "отказ" нал кодтой, фарон æмæ æндæраз- 
иу вахтæйы сæ дарæс куыд фелвæстой æмæ-иу сæхи 
куыд абæгънæг кодтой, ахæм митæ ныр хæсты 
рæстæджы уыдонæн дæр æфсæрмыйаг æмæ худи- 
наг уыдысты, чи та, æвæццæгæн, тæрсгæ дæр код- 
та. 
Ныр ахст адæмы мæгуыр капеччытыл дæр "от- 
каз" нал кодтой. Уый нæ, фæлæ ма йе счеты бирæ 
æхца кæмæн æрæмбырд, уыдоны агитаци кодтой, 
цæмæй сæ радтой хæсты фондмæ. Уæвгæ, ахст 
адæмæй уый тыххæй хатын никæмæ хъуыд, иу 
231 

стæмтæй фæстæмæ. Æмæ диссаг дæр нæ уыд! Алы 
бон дæр газеты кастыстæм æмæ радиойæ хъуыс- 
там, бирæ чидæртæ советон адæмæй æрмæст сæхи 
хардзæй хæдтæхджытæ æмæ танкæтæ куыд арæз- 
той æмæ сæ фронтмæ куыд лæвæрдтой, уый. Æмæ 
уæд махæн цы диссаг уыд нæ капеччытæ раттын. 
Хъыгаг æрмæст уый уыд, æмæ нæ лагеры хицауадмæ, 
æвæццæгæн, Мæскуыйæ дзырд цалынмæ райстой, 
уæдмæ уыцы чысыл бар дæр нæ уыд лæвæрд - ахст 
адæмы лæвæрттæ исынæн. 
ХÆСТЫ ФЫДБЫЛЫЗТÆ 
Рагæй фæстæмæ нæ бригад кæрæдзиуыл фидар 
баст нæ уыд æмæ та нын ныппырхытæ. Æз дæр 
æнæнхъæлæджы дзыхъхъьшног куыстмæ бахаудтæа 
Нарядчиктæй 58-æм статья кæмæн уыд, ахæм дзы 
нæ уыд. Ахæм бынæттæм "хæлæртть?’ истой. Æмæ- 
иу хаттæй-хатт уырдæм бахауд, ахуырдзинад кæмæ 
нæ уыд, ахæм лæгтæ, фæлæ æнæуи ныфсджын æмæ 
уæндондæр чи уыд ахæмтæ. Иу нарядчикмæ-иу уыд 
цалдæр сæдæ адæймаджы, дыууæ мины онг дæр- 
иу схæццæ сты. Уыдонæн-иу хъуыди номхыгъдтæ 
аразын, чи цас бакуыста, уымæ гæсгæ хæринаг ра- 
фыссын (уымæй"котловкæ" хуыдтой) бригадгай, алы 
бон дæр хыгъд дæттын: æдæппæт цас сты, рынчын 
чи у, куыстмæ цал лæджы ацыд æмæ æндæр ахæм 
фыссинæгтæ дзы иттæг бирæ уыд. Уыимæ алы ном- 
хыгъды (список) дæр хъуамæ уа: ном, фыды ном 
æмæ мыггаг, хи хъуыддаджы номыр (номер лич- 
ного дела), статья æмæ ахсты æмгъуыд. Уыдæттæ 
фыссыныл нарядчик не ’ххæст æмæ сын лагеры 
232 

хицауад сусæгбар (не официально) радта æххуысгæн- 
джытæ - писыртæ - дарынæн. Æвдисгæ сæ кус- 
джыты хуызы кодтой, сæ куыст та æрмæст фыс- 
сын уыди. 
Афтæмæй æз дæр писыр сдæн иу нарядчикæн, 
кубайнаг лæппуйæн, чи зоны, хæстæджы охыл, нæ 
дыууæ дæр Цæгат Кавказæй кæй уыдыстæм, фæлæ 
æцæгæй та мæ почерк æмæ грамотносты тыххæй. 
Почерк, тагъд фыссын æмæ раст фыссын - уый 
уыд, писырæй æппæты фыццаг цы домдтой, уый. 
Канд уыцы куыст нæ кодтой. Ног этап-иу куы 
æрбаластой, кæнæ æндæр лагеры хайадæй, уæд 
уыдон номхыгъдтæ кæнын дæр махмæ каст. Куыс- 
там УРЧ-йы дæр (учетно-распределительная часть). 
Зæгъæм, искуы æхсызгонæн бахъуыдысты сисамай- 
джытæ кæнæ плотниктæ. Ратдзысты дæм цалдæр 
мин карточкæйы, æмæ æвзар, уыдонæй ахæмтæ чи 
у, уый. 
Гъе, æмæ нæм (нарядчикты писыртæм) иу бон 
фæдзырдтой УРЧ-мæ æмæ нын загътой: æвзарут, 
58-6 статья (шпионаж) кæмæн ис, ахæмты. Рай- 
дыдтам карточкæтæ æвзарын. Фæлæ цымæ цæмæн 
хъæуынг^ Уыцы статья арæхдæр лæвæрдтой, оргæн- 
ты - фæсарæнты чи цард кæнæ уыд, йæхæдæг 
фæсарæйнаг чи уыд, науæд фæсарæнты хæстæджы- 
тæ кæмæн уы& ахæмтæа Бон-изæрмæ февзæрстам, 
цæмæн хъæуынц, уый нæ зыдтам, афтæмæй. Йæ 
райсомы райхъуыст æрдиаггаг хабар. Мах кæй кар- 
точкæтæ февзæрстам, уыцы ахст лæгтæй кæйдæрты 
акодтой. Кæдæм? Æмæ уымæн та чи цы зоны! 
Бæстæ сусу-бусуйæ байдзаг. Нæ баракæй дæр дыу- 
уæйы акодтой, сæ иу - мах бригадæй, финнаг. Нæ 
зæрдæ бамæгуыр, фæлæ цы нæ бон у! Æвзарæм та 
233 

карточкæтæ. Ныр та, 58-8 статья кæмæн ис, уыдон 
(террористы). Ахæмтæй дæр кæйдæрты акодтой 
æхсæвы. Æртыккаг бон райхъуыст, кæдæм сæ акод- 
той, уый. Тундрæмæ. Лагерæй иу-цалдæр километ- 
ры æддæдæр. Бынтон хицæн ран. Тагъд-тагъд аконд 
хъæдын барактæ. Сындзтел гæрæн, уыдон кусгæ 
ницы кæнынц. Æддæмæ дæр никæй уадзынц. Уæдæ 
сын цы сæ зæрды ис? 
Мах æвзарæм дарддæр карточкæтæ. Ныр та 58-1 
æмæ 58-2 сæ дамгъæтимæ ("а"-тæ æмæ "6"-тæ). Уый 
та, "измена родине". Официалон æгъдауæй ницы- 
ма бæрæг ис, цæмæ гæсгæ сæ æвзарынц статьятæм 
гæсгæ, фæлæ ахст адæм сæхæдæг бамбæрстой, 
хъуыддаг цæй мидæг ис, уый. 1935 азæй нырмæ чи 
ис Норильскы, ахæмтæ æрымысыдысты ахæм ха- 
бар. Японимæ Халхин-Голы хæст куы рауад, уæд 
дæр, дам, ахст адæмæй кæйдæрты акодтой 2-аг Но- 
рильскмæ æмæ, дам, сæ агæрах кодтой. 
Адон дæр ахæм хуызы кæй кæнынц хицæн 
ранмæ, уый айхъуыст æппæт лагерыл, æмæ та æрди- 
аггаг фесты ахст адæм. Лагерь нынкъард æмæ ныр- 
хæндæг. 
Ноджы ма нæм æрбайхъуыст иу ног хабар: Но- 
рильскмæ хæдтæхджытыл æрбаластой иу-къорд цæф 
адæм. Рацæй-рабон, æмæ немыцы дæлдон бæлæгътæ 
(подводные лодки) суанг Диксонмæ æрбахæццæ сты 
æмæ, уым зымæгиуат чи кодта, уыдоны æрбагæрæхтæ 
кодтой. Диксонмæ Норильскæй æввахсдæр егъау 
цæрæнуат нæй æмæ цæфты махмæ æрбаластой. 
Уæдæ, немыц кæд афтæ æввахс æрбахæццæ сты, 
уæд тас у, чи зоны, Норильскмæ æрбацæуынмæ 
дæр æмæ, ома "адæмы знагтæ" немыцы фашистты 
’рдæм куы аздæхой, уыдон æвварс куы фæуой... 
234 

Гъе, æмæ сæ развæлгъау сцæттæ кодтой агæрах 
кæныны æввонг. 
Фæлæ табу адæмы фарнæн! Ахæм æвирхъау 
фыдбылыз дзы не ’рцыд. Немыцы дæлдон бæлæгътæ 
уыцы иу хæпп фæкодтой, сæ бæлæгътæй æддаемæ 
быргæ дæр нæ ракодтой - æндæр ницы. Иннæ ахæм 
фронты. Знæгтæн се ’нтыстджын размæбырст 
фæсыкк Мæскуыйы цур. Иннæ рæтты дæр. Нæхи- 
уæттæ ранæй-рæтты сæхæдæг бырсын райдыдтой. 
Гъе уыцы фактты руаджы адæм фервæзтысты æмæ 
цалдæр мæйы фæстæ фæстæмæ алчи йæ бригадмæ 
æрбаздæхт. 
Мæскуыйы цур æмæ Сталинграды æмæ æндæр 
рæтты не ’фсады уæлахиздзинад бахызта бирæ мин 
ахст адæмы туг æнаххосæй ныккалынæй. 
Фæстæдæр Норильскмæ чи æрбахаудта ног ахст 
адæмæй, уыдон ахæм æбуалгъ хабар ракодтой. 
Немыцаг фашисттæ куыд æнæнхъæлæджы æмæ 
æвиппайды æрбабырстой, уый алчидæр зоны. Фыц- 
цаг аз размæ куыд æнтыстджынæй бырстой, уый 
дæр зындгонд у. Белорусси æмæ Ныгуылæн Укра- 
инæйы сабырцæрæг адæмы, заводтæ æмæ фаб- 
риктæ, стæй хор æмæ фос эвакуацийæн дæр амал 
нал уыд, уæд ма ахст адæм (ахæстæтты æмæ ла- 
герты чи уыд, уыдон) та цы хъуамæ фæуыдаик- 
кой? Æнæуи адæмæн куынæуал фаг кодтой по- 
ездтæ æмæ вагæттæ, уæд ма ахст адæмы мæт чи 
кодта! Фæлæ уæддæр цы хъуамæ фæуыдаиккой ахст 
адæм? 
Гъе, æмæ уырдыгæй чи ’рбахæццæ Норильскмæ, 
уыдон радзырдтой: немыц-иу цы ахæстæттæ æмæ 
лагертæм æрбацæйхæццæ кодтой, уым дæр-иу хица- 
уад афтæ кодта* æвзæрстой-иу, "адæмы хæлæрттæ" 
235 

кæй схуыдтам, уыдон æмæ сын-иу ахæстоны кæнæ 
лагеры кулдуар бакодтой "Уайгæут, кæй кæдæм 
фæнды, уырдæм!" ("Катитесь, кто куда может и 
хочетг>). Æмæ уæд политиконтæ та? "Адæмы знæгтæ" 
кæй хуыдтой, уыдон та? Гъе уыдон хъуыддаг, дам, 
æбуалгъ уыди. Рауадзын сæ нæ уæндыдысты, ома 
куы ссæрибар уой, уæд немыцы фарс алæудзысты. 
Ахæстоны сæ куы ныууадзой, уæддæр немыцмæ 
хауынц. Цæттæ æфсад. Эвакуаци кæнæн дæр сын 
нæй - поездтæ нæ фаг кæнынц. Гъе, æмæ дам-иу 
сæ фехстой пулеметтæй... 
Æбуалгъ ми у уый, фæлæ нæбауырнинаг, æмæ 
диссаг хъуамæ макæмæ фæкæса Иугæр уыцы ахст 
адæм знаг сты советон адæмæн (враги народа), уæд 
хъуамæ, советон адæмы ныхмæ чи хæцы, уыдонæн 
та сæ хæлæрттæ уой, ома немыцы фашисттæн. Æмæ 
сын кæд фæсчъылдыммæ раласæн нал ис, уæд ма 
сын цы хуыздæр хос ис гитлеронтæм бахауыны 
бæсты? - Фехсын, æндæр ницы. Афтæ хъуыды кодта 
хицауад. Æмæ, чи зоны, хæсты рæстæджы хъæугæ 
дæр афтæ хъуамæ кодтаид, фæлæ мардæрцыд уый 
уыд, æмæ уыцы мæгуыр адæм знæгтæ нæ уыдыс- 
ты... 
ÆХСЫЗГОН ХАБÆРТГÆ ÆМÆ 
ЛИДЗÆГДЦÆМ 
Совинформбюро арæх хъусьш кодта, сгыр хæсгытæ 
цæуынц Кавказы, Мæздæгæй хуссарырдæм, зæгъгæ. 
Кавказ чи нæ зыдта, уыдонæн уыцы хабар ницы 
бæлвырд зонын кодта, фæлæ æз зыдтонс "Южнее 
Моздока" - уый Цæгат Ирыстон у, æмæ мæ зæрдæ 
236 

тынгдæр æхсайын байдыдта нæ республикæ æмæ 
мæ бинонтæм, хæстæджытæм, зонгæтæм. Иу къуы- 
рийæ фылдæр хъуыстам уыцы иухуызон инфор- 
маци - "Южнее Моздока". О, фæлæ цыма Æрджы- 
нарæг æмæ Малгобекæй фæуæлдæр сты æви ма 
уыцы рæтты цæуы хæст? 
Узлынмæ æхсызгон хабар: Дзæуджыхъæумæ 
’ввахс не ’фсад ныддæрæн кодтой немыцаг фашист^ 
ты, байстой уыйас æмæ уыйас хæцæнгарз. Инфор- 
мбюро хъусын кодта уый стыр уæлахиздзинады 
хуызы, æмæ уæвгæ дæр куыд нæ уыд, æмæ канд æз 
нæ, фæлæ ахст адæм се ’ппæт дæр (зыбыты иунæг 
контрреволюционертæй фæстæмæ). Гъе, фæлæ та 
мæ хъуыдытæ адардыл сты. "Под Владикавказом" 
- уый кæцырдыгæй ис? Æвæццæгæн, горæтæй Бес- 
лæны астæу, кæнæ горæтæй Къардоны астæу. Мæ 
хъуыдыйы кæрон дæр нæ уыд, уыцы хæст Джызæ- 
лы сæрмæ æрцыд, уый. 
Уый фæстæ бонты Информбюро куы хъусын 
кодта, ома не ’фсад "заняли" кæнæ "овладели круп- 
ным населенным пунктом Гизель, Ардон, Алагир..." 
уæд фæгуырысхо дæн, немыц Æрджынарæгыл кæй 
не ’рбацыдысты, ууыл, фæлæ уæддæр нæма зыд- 
тон - Цыколайыл æрбацыдысты, уый. 
Уæдæ афтæ! Немыц нæ горæтмæ нæ баирвæз- 
тысты, нæ горæты цур - уый уыд сæ уæлахизты 
балцы кæрон æмæ ныр лидзьшц фæстæмæ, ныгуы- 
лæнмæ. Ць1 ма уа уымæй æхсызгондæр хабар, фæлæ 
цымæ Дзæуджыхъæу тынг хъыгдард æрцыд? 
Мемæ чи куыста, уыдон мæ хынцфарст кодтой 
Владикавказæй æмæ сын æз дæр дзырдтон, зæгъын, 
иугæр Дзæуджыхъæу æрæхгæдта знаджы фæндаг, 
237 

уæд тас нал у Грознайæн дæр æмæ Арвыкомы 
фæндагæн дæр. 
Дзæуджыхъæуы цуры уæлахиздзинад, æвæц- 
цæгæн, раздзог уыд уыйфæстæйы стырдæр уæла- 
хиздзинæдтæн - Сталинграды æрхъулайæн æмæ 
æндæртæн... 
Кавказæй нæм æрбаластой стыр этап. Ахст адæм 
нæ, уæгъдибар (вольные) адæм Тырныаузы комби- 
наты кусджытæ. Уыцы комбинат уыд Кæсæг-Бал- 
хъары, Баксаны комы. Куыстой дзы згъæр, молиб- 
деа 
Фашистты æфсад афтæ тагъд æрбахæццæ сты 
Кæсæгмæ, æмæ комбинаты кусджытæ æхгæдæй аз- 
задысты мидæг комы. Быдыры иууыл - Налцыккæй 
æндæрæй иууылдæр - немыцы къухы. Цы гæнæн 
ма уыд комбинаты кусджытæн æмæ поселочы 
цæрджытæн? Комбинаты цыдæриддаер зынаргъæй 
æмæ хъæугæдæрæй уыд, уыдон ныддæрæн кодтой, 
бирæ цыдæртæ срæмыгътой (взорвали) бæстыхæйт- 
тæй, фабриктæй-æндæрæй, цæмæй знагæн ма баз- 
зайой, уый тыххæй, сæхæдæг араст сты комы мидæмæ, 
æфцæгыл ахызтысты Абхазмæ, стæй Бакумæ, уыр- 
дыгæй Астæуккаг Азимæ æмæ æппынфæстаг Но- 
рильскмæ. Цæвиттон, Норильск æмæ Тырныауз дæр 
хуызджын згъæр кæй куыстой æмæ сæ куыстад 
æнгæстæ кæй уыди, уый тыххæй. 
Тырныаузы лыгъдон адæмимæ разынд ирæттæ 
дæр иу-фондзы бæрц. Сæ иу - мæздæггаг, Джи- 
раппаты Алихан, уайтагъд абæрджытæ кодта, ахст 
адæмы ’хсæн ирæттæ ис æви нæ æмæ стыр дисы 
бацыд "Дзебойты Алихан дæр ам ис*\ зæгъгæ, куы 
фехъуыста, уæд. 
- Ау! Æмæ æз йæ хисты куы бадтæн, уæд уый 
238 

куыд у? - дзырдта уый, йæ къухтæ кæрæдзиуыл 
цæгъдгæйæ. Цы ’фсæддон хайы куыста, финнты 
фронты, уырдыгæй, дам, официалон гæххæтт кастæн 
мæхи цæстæй, уæ фырт хъæбатырæй æмæ кады 
мардæй фæцис гъе уæд æмæ гъе уæд æмæ ныгæд 
æрцыд ахæм æмæ ахæм ран æфсымæрон уæлмæр- 
ды. 
Бацамыдтам ын, Дзебойы-фырт кæм кусы, уый, 
æмæ йæ уайтагъд ссардта. Ныр та ма йæ куыд нæ 
бауырныдтаид! Бауайдзæф кодта Дзебойы-фыртæн, 
æгас кæй у, уый сæхимæ цæуылнæ хъусын кæны, 
уый тыххæй, æмæ йæхæдæг радиограммæ радта 
Мæздæгмæ, махоны фыдмæ: "Ваш сын Алихан жиа 
Находится в Норильске". 
Фæстæдæр куыд сбæрæг, афтæмæй уыдон тел 
райстой, фæлæ йæ, мæгуыр, нæ бамбæрстой. 
Телдæттæг дæр "Алихан" хуынд æмæ ома, кæд "ваш 
сын" йæхицæй зæгъы, уымæн æмæ йæхицæй дæр 
афæдзы бæрц бæрæг нал уыд, æгас ма у æви нал. 
Нæ зонын, уый фæстæ Дзебойы-фырты бинонтæ 
базыдтой æви нæ сæ фырты æцæг хабар, фæлæ 
бирæ рæстæг нæ рацыд, афтæ уыцы уацайрæгтæй 
иу къорды хæстмæ раластой æмæ, куыд фехъуыс- 
тон, афтæмæй цыма ацы хатт æцæг фæмард Али- 
хан. Рухсаг уæд, кæд нал ис, уæд! Зондджын, хъа- 
руджын, æвзыгъд æмæ хæларзæрдæ лæппу уыд. 
Уæлдай цины хабар уыд лагерæн Сталинграды 
æрхъула. Нал æфсæстысты радиомæ хъусынæй. 
Куыддæриддæр-иу фæстаг хабæрттæ дзурын рай- 
дыдтой, афтæ сыбыртт нал фехъуыстаис, сæдæ 
адæймаджы цы барачы уыдысты, уым. Адæм ноджы 
фæразæнгарддæр сты кусынмæ. 
Æнæуи лагеры цард цæуы ныронгау. Бригæдты 
239 

бынæттæ баракты ныронгау раив-баив, куы иу ран, 
куы иннæ ран. Мæ фарсмæ ног цæрæг - Ростовы 
артхуыссынгæнджыты хистæр - (брандмайор æви 
æндæр ахæм цыдæр хуынд йæ куысты бынаты ном, 
йæ мыгггаг та Перебейнос Ацæргæ лæг уыд, пад- 
дзахы заман фæцис каст артхуыссынгæнджыты 
хистæр скъола, ацахуыр кодта фæсарæнты дæр 
(Герман æмæ Финляндийы). Дзæбæх ахуыргонд 
æмæ æмбаргæ адæймаг, фæлæ йæм иу миниуæг уыд 
æмæ йæм уый тыххæй мæсты кодтой, æввахсдæр 
нæм чи уыд нæ барачы, уыдон, "хæлæрттæ" кæй 
хуыдтам, уыдонæй. 
Цæвиттон, адæм сæхæдæг куыд алыхуызон сты, 
хæргæ дæр, æвæццæгæн, афтæ алыхуызон кæнынц: 
чи сындæггай, чи тагъддæр, чи цъæмцъæмгæнгæ 
æмæ æндæр ахæмтæ. Перебейнос та ахæм зыдхæрд 
кодта (чи зоны, уый размæ искуы æххормаг бай- 
йæфта), æмæ уымæ кæсгæйæ адæймаг фенхъæлд- 
таид: ай къуырийы дæргъы хойраджы хъæстæ нæ 
фæцис, зæгъгæ. Афтæмæй нæ хæринаг дæр ахæм 
нæ уыд, лæг æхсызгонæй кæй хордтаид - баландæ 
æмæ кас, сысджыйы кæнæ хъæбæрхоры кас. Уæл- 
дай тынгдæр æм мæсты кодта зæронд лагерник 
(азхæй зæронд нæма, фæлæ бирæ лагерты чи æрзылд 
ахæм лæппулæг). Уый йæхæдæг йæ рæуджытæй 
æнæниз нал уыд, хæрын æм нæ цыд æмæ уымæн 
мæсты кодта. Мемæ хæлар уыд. Кæцыдæр лагерæй 
мын загъта, уым, дам, фыссæг Авденко дæр мемæ 
уыд. Загъд-иу куы райдыдта Перебейносимæ, уæд 
сæ æз та сабыр кодтон сæ дыууæйы дæр. Росто- 
вагæн дæр загътон, зæгъын, цы уæлдай дын у, 
хæргæ-хæрын-иу æм дæ чъылдым аздах æмæ дæ 
ма уына. 
240 

Нæдтытæ, хылтæ, карды рæхуыстытæ дзæвгар 
вæййы лагеры, фæлæ уыдон стыр хабæрттыл ны- 
мад не сты. Æппæт ахст адæмыл чи айхъуыст, ахæм 
хабарæй дзы ацы фæстаг рæстæджы уыд дыууæ. 
Иу азербайджайнаг ахст лæг амардта иу ахст 
сылгоймаджы. Лæг куыста фабрикæ-кухняйы, ус 
та æндæр ран (общие работы). Балымæн сты. Лæгæн 
йæ къухы æфтыд, ахст адæмæн кæй нæ лæвæрдтой, 
ахæм хæринаг, царв, сæкæр, дзидза æмæ æндæр 
ахæмтæ æмæ сæ лæвæрдта йæ "уарзонæн". Ус дæр 
ын, æвæццæгæн, зæрдæ æвæрдта йæ "уарзондзи- 
над" раттынæй. Фæлæ нæ тагъд кодта, къуырийæ 
къуыримæ æргъæвта хъуыддаг. Афтæ ахастой 
цасдæр рæстæг. Лæг тынгæй тынгдæр домдта усæй 
йæ фæллойы "аргъ". Æппынфæстаг ус куы базыд- 
та, лæгæн кæнæ, цы домы, уый раттын хъæуы, кæнæ 
та лымæндзинад фехалын, уæд ын загъта, цæй æдьь 
лы, дам, дæ, æцæг æнхъæлдтай, æмæ æз æрхуыс- 
дзынæн тæтæйраджы бын? Ус уыцы хъуыды æвзæр 
æнæфсарм ныхæстæй загъта, æмæ лæг куыд нæ 
смæсты уыдаид. Ныр базыдта, ус æй сайгæ кæй 
фæкодта, уый. Гъе æмæ иу изæр зонæйы астæу 
фембæлд (уæд ма сылгоймæгтæ хицæн нæ уыдыс- 
ты) усыл æмæ йæ аст цæфы ныккодта кардæй, 
мæлæтдзаг цæфтæ. Лæджы акодтой ахæстонмæ 
æмæ та йын ног æмгъуыд радтой. Афтæмæй ус, 
мæгуыр, бабын, лæгæн та цы уыд! Йе ’мгъуыд 
уæддæр бирæ уыд, цæмæй ма тарстаид. 
Дыккаг хабар тæригъæддаг уыд. Бригадæ куыс- 
та, фидæны заводтæ æмæ фабриктæ цы фæзы хъуа- 
мæ уыдаиккой, уым (промплощадка). Къахтой æмæ 
тачкæты ластой æлыгхæццæ хуырбын сыджыт. Сæ 
иу къорд (звено), цæмæй сын фылдæр бантыса, уый 
241 

тыххæй къардиу (забой) бынæй арф бакъахтой, ома 
стæй йæхæдæг ракæлдзæн æмæ йæ къахын нал 
хъæудзæн. Ахæм ми кæддæр мах дæр кодтам, фæлæ 
адон фæрæдыдысты, стæй сæм, æвæццæгæн, де- 
сятник кæнæ прораб сæ хъус не ’рдардтой æмæ 
сын æгæр арф къахт фæцис Се ’намондæн къæвда 
рацыд, æмæ адæм байбыны бабырыдысты иу-авд - 
астæй. Гъе ’мæ сыл уыцы 3-4 метры бæрзæндæй 
рафæлдæхт къул æмхæстæй æмæ сæ йæ быны ныт- 
тыссæг кодта. Иу дæр дзы нал фервæзт... 
Ахст адæмæн ныртæккæ сæ ныхасы сæр - хæст. 
Репродуктортæй сидæн зæлтæ (позывные) куы рай- 
хъуысынц, уæд та барак ныхъхъус вæййы æмæ хъу- 
сынц хабæрттæм. Цы ’фсæддон хæйттæ фесгуых- 
тысты, уыдон командирты куы ранымайынц, уæд 
алчидæр "ацахсы" йæ "землячы" мыггаг æмæ 
æппæлы, уый ме ’мбæстаг у, зæгъгæ. Æз дæр куыд 
нæ æппæлон Плиты Иссæйæ? Кæнæ Милдзыхты 
Хадзымуссæйæ? 
Æнæуи койтæн дæр æнæуæвгæ цы хос ис! Крас- 
нодары крайæ чи æрбахауд, ахæм æмбискар лæг 
радзырдта сылгоймæгты лагеры цардæй иу-къорд 
цауы. Лагеры цурты, дам, нæлгоймæгтæ цæуын нæ 
уæндыдысты. Ахст сылгоймæгтæ-иу къордтæй 
хицæн ран цы нæлгоймагыл фембæлдысты, уымæн, 
дам-иу, батых кодтой. Йæ бон, дам-иу куы ницуал 
уыд, уæддæр ыл сæхи хафтой, цалынмæ-иу бауадзыг, 
уæдмæ (елозили...) 
Уыцы ныхас расайдта æндæр ахæм æнгæс койтæ, 
æмæ уæд барачы разынд æндæр дзурæг. Уый куыд 
радзырдта, афтæмæй Сыбыры, æфсæнвæндаг "Яя"- 
йы цур ис сылгоймæгты сæрмагонд лагер. Ис дзы 
242 

дæсгай минтæ сылгоймæгтæ. Сæ куыст - лагертæн 
дарæс хуыйын. Стыр фабрикæ. Хицæуттæ сты 
иууылдæр сылгоймæгтæ, суанг звеноводæй райдай 
æмæ стыр хицæутты онг. Амал уæвгæйæ нæлгой- 
маг нæ уадзынц уыцы лагермæ, фæлæ сæ хаттæй- 
хатт нæлгоймаг дæсныты сæр бахъæуы, зæгъæм, 
механиктæ, машинисттæ æмæ æндæр ахæм специ- 
алисттæ. Иу-цалдæр азы дæргъы, дам, афтæ уыд, 
æмæ-иу уырдæм цы нæлгоймаг бахауд, уый, дам- 
иу бирæ мæйты фаг не сси. Фæкæс, æмæ та йæ 
чидæр ныргæвста, кæнæ йæ хурхыл, кæнæ та 
дæлдæр сæрдасæн æрбавæрдта æмæ лæг фæцис. 
Цæй фæдыл? Хæлæджы фæдыл (ревность или за- 
висть). Зæгъæм, лæг балымæн иу усимæ. Йемæ 
ацард иуцасдæр, стæй йæм æндæр сылгоймаг 
дзæбæудæр фæкаст æмæ уыйырдæм аздæхт, уый 
фæстæ та æртыккагмæ. Гъе æмæ-иу æй йæ уагъд 
устытæй исчи адзæнгæл кодта. 
Цард йæхæдæг куыд бацамыдта, афтæмæй 
æрхъуыды кодтой æндæр фæнд, æмæ, дам, уæдæй 
фæстæмæ лæджымарджытæ нал уыд иу стæмтæй 
фæстæмæ. Уыцы фæнд та ахæм уыд. Æрбацыд 
нæлгоймаг сылгоймæгты лагермæ. Радтой йын 
хицæн уат. Сбæлвырд ын кодтой йæ куысты хæс, 
зæгъæм, наладчик машин кæнæ æндæр ахæм исты. 
Фæсидт æм сылгоймæгты колоннæйы, кæнæ лаге- 
ры хайады хицау-сылгоймаг æмæ йын зæгъьп 
- Цы сылгоймæгты ’хсæн цæрыс æмæ кусыс, 
уыдонæй дæхицæн иу равзар - æххуысгæнæг. 
(Афтæ, дам, хуыдтой уæздан номæй усы). 
- Цæмæн мæ хъæуы? 
- Ды нæлгоймаг дæ, зилын дæм хъæуы, дæ дзау- 
243 

ма ’хсæг æмæ æндæр ахæмтæ. Цæргæ дæр иумæ 
кæндзыстут... 
- Æмæ кæй равзарон, уый куы нæ сразы уа, 
уæд та? 
- Уый дæ хъуыддаг нæу. Ды мын бацамон, кæй 
равзæрстай, уый, æндæр æй мæ бар уадз. 
Равзæрста лæг иу сылгоймаджы. Æрцардысты 
иумæ ус æмæ лæджы хуызы, фæлæ хицау лæгæн 
бафæдзæхста: "Куыддæриддæр ма æндæр сылгой- 
магмæ фæзилай, афтæ зон, удæгас баззайæн дын 
нал ис^. 
Диссаг мæм уый фæкаст, æмæ, дам, сылгоймæгтæй 
"отказ? ничи кодта, нæлгоймаг-иу кæй равзæрста, 
уыдонæй, кæннод, дам, æй иннæ сылгоймæгтæ хæрз 
æдылы схуыдтаиккой, ахæм "амондæй" йæ къух кæй 
систа, уый тыххæй йæ æлгъыст æмæ уайдзæфæй ба- 
хордтаиккой. 
Уæвгæ дзы диссагæй дæр цы ис! Æндæр чидæр 
куыд радзырдта, афтæмæй Уралы ’рдыгæй иу ран 
фондз ахст сылгоймаджы æрцахстой иу нæлгой- 
маджы. Дыууæимæ бафæрæзта, фæлæ стæй йæ бон 
нал уыд æмæ йæм иннæ сылгоймæгтæ афтæ смæсты 
сты æмæ йæ амардтой... 
Æнахъинон фыдуавæр адæймагæн йæхи дæр 
афтæ æнахъинон кæны. Æз федтон бирæ сылгой- 
мæгты, лагерæй чи суæгъд, ахæмтьь Сæрибар цæрæг 
адæмы ’хсæн к^гы вæййынц, уæд "тых" дæр никæмæн 
кæнынц, сæхи дæр никæуыл æппарынц, иннæ 
адæмæй уæлдай бæрæгдæр нæ дарынц уыцы хъуыд- 
даджы. 
Æнæуи дæр цымыдисаг уыд, æвæдза, сылгоймæ^ 
ты уавæр лагерты. Куыд дзырдтой фенæг адæм, 
афтæмæй цыма æххормаг æмæ фыдцарды зын- 
244 

дзинæдтæн сылгоймæгтæ фидардæр разындысты. 
Уый та уымæй бæрæг уыд æмæ, нæлгоймæгтимæ 
иу уавæры уæвгæйæ, сылгоймæгтæ къаддаер мар- 
дысты. 
Æмæ фыдуавæртæ та кæд нæ уыд лагерты? Иу 
мæздæггаг индзылер мын дзырдта, Норильскы 
размæ цы лагерты уыд, уыцы уавæрты тыххæй. 
Хæринаг кæй нæ хæццæ кодта лагермæ, стæй куы- 
сты нормæ нæ æххæст кæныны тыххæй мамæлайы 
къæбæр чи иста, уыдон-иу дæргъвæтин рæстæджы 
ахæм уавæры куы фæвæййынц, уæд заууатмæ æрха- 
уынц. Адæймаг мæллæг кæнын райдайы, бонæй- 
бонмæ цоладæр кæны æмæ ма дзы æппынфæстаг 
баззайы царм æмæ стджытæ. Фæлæ нырма, ны- 
ронг ахсæн йæ раны уыд. Фæлæ ма дарддæр та 
цæмæй хъуамæ цæра буар? Нуæрттæ, царм æмæ 
стджытæ - æндæр ницуал ис буары æмæ уыдонæй 
тайгæ дæр цы бакæна? Æмæ уæд ахсæнæн йæхимæ 
цы сой ис, уый тайын райдайы, буар ма 
бонæддæдæртæ кæны ахсæнæн йæхи хардзæй. 
Уыцы уавæр къорд бонты куы ахæсса, уæд - дæ 
фыдгул афтæ! - лæг мард у, кæд ма йæ къæхтыл 
цæуы, уæддæр. Дунейы хæринæгтæ йын куы уа, 
уæддэер - ницыуал. Ахсæн нал фæкусы, лæг цы 
бахæры, уый куыд баууилы, афтæмæй йæ æддæмæ 
цæуы, буармæ дзы ницуал хæццæ кæны. Æмæ 
кæдмæ хъуамæ цæра æххормагæй 
Ацы хабар уый тыххæй æрлæууыд мæ зæрдыл, 
æмæ, дам, ахæм æххормаг уавæрты сылгоймæгтæ 
фæразондæр уыдысты нæлгоймæгтæй. Стæй ма иу 
уавæр. Химæ зилынмæ сылгоймæгтæ рæвдздæр æмæ 
арæхстджындæр кæй сты, уый чи нæ зоны? Бахуы- 
йынмæ, бампъузынмæ, дарæс ныхсынмæ уыдон 
245 

бирæ æвзыгъддæр сты. Лагерты хицæуттæ дæр сæ 
зæрдыл дардтой уый æмæ æндæр цæстæй кастыс- 
ты сылгоймæгтæм. Зæгъæм, дзырдæн: нæлгоймæг- 
ты-иу сахаты æрдæгæй фылдæр нæ уагьтой аба- 
найы сæхи найын. Фæлæ сылгоймæгты маргæ куы 
кодтаиккой, уæддæр сахат, сахат æмæ æрдæгæй 
раздæр нæ ракуымдтаиккой æддæмæ, хъарм дон- 
иу куы сæхгæдтой, уæддаер. 
Ноджы ма иу фæрæз ардтой сылгоймæгтæ. Ла- 
геры алыварс цы сæрибар (вольный) адæм цардис, 
уыдонæй истой "заказтæ" - кæлмæрзæнтæ, цъын- 
датæ, æрмхудтæ æмæ æндæр ахæм куыстытæ бийынмæ 
истой хæринагыл сæ куысты мыздмæ æмæ сын уый 
дæр æххуыс уыд. Фыццаг азты - 1939-41 - Но- 
рильскы бирæ нæ уыд сылгоймæгтæ, уыдонæй дæр, 
58-æм статья кæмæн уыд, (контрреволюционеры) 
ахæмтæ хæрз стæмтæ. Фæстæдæр бабирæ сты, уæ- 
лдайдæр та хæсты рæстæджы. 1939 азы кæй æрба- 
ластой, уыцы сылгоймæгтæй иу къордæн ахæм ста- 
тьятæ уыд: "Член семьи" - йæ лæг кæнæ йæ би- 
нонтæй "адæмы знаджы" хуызы ахст чи ’рцыд æмæ 
кæмæн стæрхон кодтой, ахæмтæ. 
Сæ уавæр куыд фендæрхуызон сылгоймæгтæн, 
афтæ фендæрхуызон сты хидарыны æгъдæуттæ 
дæр. Суанг бархийæ кусджытæй райдай (вольно- 
наемные) æмæ ахст адæмæй хицæутты бынæтты чи 
уыд: нарядчиктæ, коменданттæ, воспитательтæ, 
десятниктæ, прорабтæ æмæ УРЧ-йы чи куыста, стæй 
хæдзарадон кусæндæтты (МХП) æмæ хæринаггæнæн 
бынæтты æмæ æндæр ахæм исджын бынæтты чи 
куыста, уыдон-иу сæ ныфс бахастой сылгоймæгтæм. 
Æмæ ахст сылгоймæгтæй дæр, бирæ, мæгуыр, чи 
тæссæй, чи феххуыс æнхъæлæй, чи хæринагæй 
246 

фæкæсыны тыххæй лымæнтæ кодтой ахæм кусджы- 
тимæ. Уымæ гæсгæ ахæм сылгоймæгты ’хсæн ху- 
динаг нæ уыд сылгоймагæн "лæджыхай" дарын, 
æрмæст иу лæджыхай. Æмбæхсгæ дæр æй ничи 
кодта сæ кæрæдзийы ’хсæа Йæ илæгæй"-иу чи куыд 
фылдаер æмæ хуыздæр лæвæрттæ райста (фылдæр 
хæринап царв, цыхт, сæкæр, салæ æмæ æндæр 
ахæмтæ), афтæ кадджындæр, уæлдайдæр та рæдау 
чи уыд, уый (йе ’мбал сылгоймæгтæм). 
Фæлæ йæ "уарзондзинадыл" æгæр рæдау чи уыд, 
иу нæ, фæлæ цалдæр лæджы кæмæн уыд, стæй 
кæцыдæриддæрыл йæхи чи æппары, уыцы сыл- 
гоймæгтæ сæм æгад уыдысты. Теплоэлектроцент- 
ралы куы куыстон (уый бирæ фæстæдæр уыд), уæд 
мын иу сыбираг ахст ус афтæ загъта иу росто- 
вагæй: "Дæ землячкæ æвзæрсылгоймаг у". "Цæ- 
мæю^" - бафарстон æй æз. "Йæхи æрмæст æрмæ- 
джы хыгъдыл дæтты". (Отдается только за налич- 
ный расчет). 
Кæрæй-кæронмæ æцæг уарзондзинад кæй æхсæн 
уыд æмæ ахстæй куы суæгъд сты, уæд иумæ 
цæргæйæ чи баззад, ахæмтæ дæр дзы бирæ уыд. 
аКНЯЗЬТУЛАТОВ" 
Не ’мбæстæгтæй сæ иуы тыххæй æмбæлы 
бæстондæр радзурын. Уый уыд хъобайнаг Тлатта- 
ты Амырхан, сæхимæ йæ Муха дæр хуыдтой. Рай- 
гуырд 1908 азы. Йæхæдæг куыд радзырдта, 
афтæмæй, йæхи зонынхъом куы фæцис, уæдæй 
фæстæмæ сæ хæдзары æххуырст никуы федта. 
Бæгуыдæр, сæ мыггагмæ зæхх уыдис æмæ-иу уый 
247 

лæвæрдтой хайыл: фондз мæкъуылæй иу - зæххы 
хицауæн, цыппар та - дæхицæн. 
Советон хицауад куы ’рфидар Цæгат Ирысто- 
ны, уæдæй фæстæмæ сæ зæххытæ уæрст æрцыды- 
сты æнæзæхх цæрджытæн æмæ Тлаттаты уыцы при- 
вилеги дæр нал уыд. 
Амырхан бахъомыл æмæ бацыд фæскомцæдисмæ 
дæр. Иннæ цæрджытæй ныр уый ницæмæйуал уæл- 
дай уыд, цыдис фыййау дæр, рæгъаугæс дæр æмæ 
йæ цæуылнæ хъуамæ айстаиккой кæмсæмолмæ. 
1929 азы йæ æрцахстой йе ’фсымæримæ. Æфсы- 
мæр баззад ахстæй. Амырханы рауагътой, æрыгон 
ма кæй уыд, уый тыххæй. Рæстæг уыд, "раскулачи- 
ванийы рæстæг^ кæй хуыдтой, уый. Чидæр фехъу- 
сын кодта, уæ фос уын исдзысты, æмæ сæ ныууæй 
кæнут. Амырхан раскъæрдта сæ фос æмæ сæ ныу- 
уæй кодта, йæхæдæг саукусæг ныллæууыд лесхо- 
зы хъæдфадæны. Куыста Джызæлдоны арæзтады 
дæр. Дæ фос цæмæн ауæй кодтай, зæгъгæ, йæ Хъо- 
баны хъæусоветы кусджытæ æрцахстой æмæ йæ 
горæтмæ арвыстой ахæстонмæ. Уым фæцис цалдаер 
боны, фæлæ йæ æнæ гæххæттæй кæй æрбакодтой 
Хъобанæй, уый тыххæй та йæ рауагътой. Сфæнд 
кодта Хъобанæй дарддæр фæлидзын, фæлæ йын 
гæххæтт (æвдисæндар) нæ лæвæрдтой æмæ йын 
акъахдзæф кæнæн никуыдæм уыд. 
Уалынмæ хæдзар байстой, бинонты ратардтой, 
Амырханæн йæхи рацух кодтой фæскомцæдисы 
рæнхъытæй. Уыцы хабæрттæ уыдысты 1930 азы. 
Уæдæй фæстæмæ лидзæг фæцис Хъобанæй æмæ 
хауæггаг. Куыстмæ йæ никæдæм истой, документтæ 
йæм кæй нæ уыд, уый тыххæй. Нырма уал куыста 
Грознайы. Хъобаны хъæусоветæй куырдта ахæм 
248 

æвдисæндар (удостоверение кæнæ справкæ), Хъо- 
баны кæй райгуырд, уый тыххæй, фæлæ йын нæ 
радтой уый дæр. 
Æппынфæстаг бацыд Облисполкоммæ, æмæ йын 
Цæлладжы-фырт раттын кодта документтæ. Ацыд 
кусынмæ Махачкаламæ. Иуахæмы æрбацыд сæхимæ, 
ома Ирыстонмæ, æмæ йæ æрцахстой. Уый уыд 1933 
азы. Бадтис ахæстоны. Аххосджын æй кодтой бан- 
дитизмæй. Ахæм аххос не ’нкъардта йæхимæ æмæ 
йæ хæстæджытæ æмæ йæ зонгæтæ æдде архайдтой 
йæ рауадзыныл. 
Иуахæмы йын фехъусын кодтой, дæ хъуыддаг 
"тройкæмæ" лæвæрд æрцыд æмæ дын никæй бон 
ницы у, кæд ма исты хуызы фервæзай, уæд æрмæст 
дæхи хъаруйæ... Æндæр дын ницуал хос ис О, 
фæлæ ма йæхимæ та цы хъару ис ахæстоны къул- 
ты? Цыбыр ныхасæй, бамбарын ын кодтой, ома кæд 
исты амалæй лидзгæ ракæнай, æндæр дын фервæзæн 
ницы амалæй ис 
Гъе, æмæ уæд райдыдта лидзыныл амал кæнын. 
Рацæй-рабон, æмæ къамыры разынд иу къорд лæгтæ, 
алидзыныл чи хъуыды кæны, ахæмтæ. Тагъд базыд- 
той кæрæдзийы, тагъд бамбæрстой кæрæдзийы æвзаг 
æмæ афтæмæй авды бæрц баисты. 
Уыцы рæстæджы ахæстонæн цæхæрадæттæ уыд 
горæтгæрон, горæтæй Джызæлы ’хсæн. Картоф, 
къабуска, цæхæра, уырыдзы æмæ æндæр ахæм хал- 
сар сæхи хæдзарадæй амал кодтой. Кусæг тых та - 
ахст адæм. Ахæстоны хицæуттæ-иу кусынмæ тард- 
той, чысыл хъуыдадджы тыххæй чи бадт æмæ лидзы- 
нæй тынг кæмæн нæ тарстысты, ахæмты. Цалдæр 
ссæдз ахст лæгæн-иу хъахъхъæнæг арвыстой 6-8 
лæджы. 
249 

Амырханы хуызæн бандит кæй хуыдтой, ахæмтæн 
не ’мбæлд кæнын, фæлæ хатгай уыйбæрц лыстæджы- 
тæ дæр нал февзарынц. 
Лидзынвæнд чи скодта, уыдон баныхас кодтой, 
иугæр сæ куы акæной быдырмæ, уæд-иу афоныл 
алчидæр æввахс байсæд йæхи хъахъхъæнæгмæ, йæ 
топп ын байсæд, æввахсдæр æм цы хъахъхъæнæг 
ис, уымæн йæ хæцæнгарз æрæвæрын кæнæд... 
Иу бон сын бантыст быдырмæ ацæуын. Уым куы 
’ркастысты, уæд сæ ныфс нал бахастой фондзæй 
æмæ дæлдæр хицæн ранмæ ацыдысты кусынмæ. 
Амырхан баззад иу ирон лæппуимæ, Тарханатæй, 
ацы хъуыддаджы мидæг разамонæг чи уыд, уый. 
Уый бацыд хъахъхъæнæгмæ хæрз æввахс, лæг га- 
зет куыд касти, афтæ (лæугæйæ). Газеты аууон 
фæлæбурдта хъахъхъæнæджы винтовкæмæ æмæ йæ 
рарæдывта. Стæй йæ зæххыл ныххуыссын кодта. 
Уый фенгæйæ иннæ хъахъхъæнджытæ фæтарсты- 
сты æмæ чи æмбæхсынмæ фæцис, чи та лидзынмæ. 
Сæ иу Амырханы цурты куы ’рцæйлыгъди, уæд ын 
йæ винтовкæмæ фæлæбурдта æмæ йæ раскъæфта. 
Гъе стæй алыгъдысты æрхыты, хъæды ’рдæм. Кан- 
войæн сæ зæрдæ се ’муд куы ’рцыд, уæд сæ фæсте 
гæрæхтæ æмæ сурын райдыдтой. Бирæ бауайын 
хъуыд лидзджыты хъæдмæ. Гæмæх хохы ’рдæм, 
фæлæ сындæггай-сындæггай цыдысты, сæ сурджы- 
тимæ тох кæнгæйæ. Уалынмæ фæдис æрбахæццæ 
горæтæй дæр, фæлæ уæдмæ тыххæй-амæлттæй ба- 
ирвæзтысты лидзджытæ хъæды кæронмæ. 
Цыбыр ныхасæй, аирвæзтысты. Цалдæр мæйы 
фæрамбæхс-бамбæхс кодта Амырхан Махачкалайæ 
Пятигорскмæ, Дзæуджыхъæуы, Карцайы, фæлæ 
250 

та æнæ документтæй кæдæм ацыдаид æмæ уал 
æнхъæлмæ каст хуыздæр рæстæгмæ. 
Уыцы рæстæджы йæ зæрдæ цæуыл фæлæууы- 
даид, ахæмæй ницы фехъуыста. Фехъуыста, лидзгæ 
кæимæ акодта, уый æрцахстой æмæ йæ фехстой. 
Йæхæдæг дæр бирæ рæстæг нал ацард сæрибарæй - 
1934 азы та йæ æрцахстой æмæ йæ арвыстой Сы- 
бырмæ. Фыццаг уал Марининскы дихгæнæн бы- 
натмæ (распределительный пункт). Уæды онг дæр 
æмæ уый фæстæ дæр куыд нæ федта æвзæр 
ахæстæттæ æмæ-иу ахст адæмы кæм æрæфтауц 
кодтой, ахæм бынæттæ, фæлæ Марининскы хуызæн 
фыдбынат никуыма федта. Уый кой куы кодта, 
уæд уæлдай ирддæрæй мæ зæрдыл бадардтон ахæм 
ныв. 
Ахст адæм æмтъерыйæ, уркæйæ, интеллигентæй, 
"знагæй", "хæларæй", растæй, зылынæй кæрæдзийы 
æккæйтты бадынц ныккæнды. Куыстмæ никæй 
тæрынц, бархийæ чи рацæуы, уыдонæй фæстæмæ, 
уымæн æмæ ардыгæй лагертæм, кусгæ кæм кæндзы- 
сты, уырдæмыты æрвитдзысты. Бархийæ та уымæн 
цæуынц, æмæ ныккæнды сулæфæн нæй, адæймаг 
дзы хуыдуг кæны. Ноджы рынчынтæ дæр æнæниз- 
тимæ, æмæ дзы бынтондæр нал ис, адæймаг цæмæй 
сулæфа, уый. 
Ахст адæмæн дæттынц дзул 600 граммы, фæлæ 
ахæм дзул у, æмæ йæ куы балæмарай, уæд йæ дон 
мизы. Адæм рынчынтæ райдыдтой æххормагæй, 
мæлынц сæ мидбынаты æмæ мæрдтæ дыгай-æрты- 
гай бонтæ баззайынц сæ мидбынаты нартыл. 
Удæгæстæ æнхъæлмæ кæсынц уыцы æвзæр дзул 
æрбахæссынмæ. Мæнæ та гъе ныр дæр æрбахастой 
дзул чыргъæды. Уæллаг нарыл бады ахст лæг æмæ 
251 

йæ цæстытæ ныццавта дзулуарджытæм. Куы йæм 
æрбаввахс сты, уæд басхуыста, йæ фарсмæ чи 
хуыссы, уый, фæлæ, кæс-ма, куыд тарф фынæй 
бацис. "Дзул æрбахастой!" - дзуры йæм хъæрæй, 
фæлæ уый уæддæр читт дæр нæ кæны. Уæд та йæ 
тынгдæр басхуыста æмæ хъæццулы кæроныл рахæ- 
цыд. Æмæ та ныр дæр куы нæ базмæлыд йæ сы- 
хаг, уæд ын йæ цонгмæ фæлæбурдта. Уазал цонг. 
Амард лæг. Хъал æй чи кодта, уый йын уайтагъд 
хъæццул йæ сæрыл баппæрста æмæ... райста йæхи 
хай дæр æмæ йæ мард сыхаджы хай дæр, цыма 
уый фынæй у æмæ йæ барæй нæ райхъал код- 
та... 
Амырханæн хæрзгæнæг фæцис, æмæ йæ арвы- 
стой уыцы сæрсæфæн бынатæй Норильскы ла- 
гермæ. Цæвиттон, хæрзгæнæг уымæн зæгъын, æмæ 
уæды рæстæджы Норильскмæ æрвыстой тæккæ 
æнæниздæрты, æмæ Амырхан фыццаг фендæн нæ 
бахауд. 
Нылластой сæ Енисейыл Дудинкæмæ. Ныры 
рæстæджы Дудинкæйæ Норильскмæ хорз 
æфсæйнаг фæндаг ис, йæ дæргъ сæдæ километрæй 
фылдæр нæу æмæ поезд 2-3 сахатмæ фæвæййы 
цыд иу ранæй иннæмæ. Уæд та къахвæндаг дæр нæ 
уыди æмæ 1600 ахст адæймаджы фистæгæй араст 
сты æдзæрæг тундрæйы. Цъыфдзастыты, уазал 
цæугæдæтты лæгæрдгæйæ, кæм сыл талынг кодта, 
уым æхсæвиуат кæнгæйæ, цыппæрæм бон бахæццæ 
сты Норильскмæ. Амырханмæ æмæ ахст адæммæ 
дæр диссаг уый фæкаст, æмæ семæ фæндагамонæ- 
джы йеддæмæ ницы канвой уыди. Уæвгæ, хицауад 
хорз зыдта: Таймыры тундрæйы алидзæнтæ нæй, 
йæ цард чи ауæлдай кодта, æрмæст уыдон-иу сфæнд 
252 

кодтой алидзын. Куыд дзырдтой, афтæмæй, дам, 
кæддæр чидæртæ алыгъдысты. Æмæ цы? Къуырийы 
фæстæ ма тыххæйты æрбахылдысты фæстæмæ ла- 
гермæ. 
Норильскы цур стыр дон цæуы - Норильск, 
зæгъгæ, æмæ сæ уый цур балæууын кодтой, ам, 
дам, цæрут. Тундрæ. Стæм дæлæмæдзыд иугай нæзы 
бæлæстæ, уазал дон. Уалынмæ æрбаластой цатыртæ 
(палаткæтæ). Æнхъæлдтой, рæстæгмæ, иу-цалдæр 
къуыримæ сты, фæлæ зымæгмæ дæр уыдон базза- 
дысты. Иувазыг палаткæтæ. Адæмы комы тæфæй- 
иу уыдисны бæрц их сæвæрдтой мидæгæй. 
Дыууæ азы бæрц фæцис Валечы, стæй та йæ 
фæстæмæ Дудинкæмæ арвыстой. Куыста комен- 
дантæй, дурæфтауæн карьеры хицауæй. 
КАЛАРГОН 
Дардыл ныззылд Норильскы лагер. Уыдис дзы 
къорд лагхайæдтæ Дудинкæйæ Ламæйы онг. Чи дзы 
къаддæр уыд, чи - стырдæр. Кæм фылдæр адæм 
уыд, кæм та - къаддæр, фæлæ се ’ппæты ’хсæн 
уæлдай хъуыстгонддзер уыд, Каларгоны цы хайад 
уыди, уый. Каларгон раны ном у. Норильскæй иу- 
8-10 километры æддæдæр. Уый уыд лагеры лагер: 
иваргæндты лагер (штрафной). Дардтой дзы (æрвы- 
стой йæм), куыстмæ чи нæ цыд, лагеры дæр исты 
фыдракæнд чи бакодта, стæй фыддæрадæн уæззау 
куыст æмæ уæззау режиммæ кæй арвыстой, ахæм 
контингент. Уыдис дзы, "адæмы знæгтæй" дæр, 
ахæм ранмæ сæрмагонд амынд кæмæн уыд, ахæмтæ. 
Куыстой дзы дурæфтауæны. Къæдзæхдур арæзта- 
253 

ды иттæг æхсызгон хъуыди. Каларгоны уыд ахæм 
дурæфтауæнтæ. Сæ иутæ зæххы уæлцъары куыс- 
той (открытым способом), иннæтæ та хохы мидæг, 
йæ хуылфы (шахтным способом) куыстой. 
Ахст адæмæн сæ куысты нормæ (Каларгоны чи 
куыста, уыдонæй зæгъын) иннæ ахст адæмы 
нормæйæ бирæ фылдæр нæ уыд (зæгъæм, цæнгды- 
хæй къæдзæх хуынкъ кæнынæй сæ нормæ уыд 9 
сантиметры), фæлæ амы кусджытæн сæ уавæртæ, 
сæ фезмæлæнтæ фыддæр уыдысты. Иуæй-иу от- 
казчиктæ бирæ адæмы ’хсæн куы вæййынц, уæд сæ 
магусадзинад, сæ фæлывд митæ иннæ кусджыты 
’хсæн нæ фæзынынц, æмæ афтæмæй ирвæзынц. Ка- 
ларгоны сын ахæм фадат нæ уыд, уымæн æмæ 
уыдон иууылдæр, кусын чи нæ уарзта, ахæмтæ 
уыдысты. 
Гъе æмæ, дам, цы нæ кодтой куыстæй фервæзы- 
ны тыххæй. Амырханы иу заманы ныуурæдтой дур- 
æфтауæны хицауæй. Æмæ нын ахæм хабæрттæ 
ракодта. Цæмæй сæ Каларгонæй аласой рынчын- 
донмæ, Норильскмæ, уый тыххæй райдыдтой иу 
ног мадзал: "голосовать" кæй хуыдтой, ахæм. Æн- 
гуылдзтæ алыг кæнынæн дæр уавæртæ хъæуы, 
зæгъæм, фæрæт, къуыдыр кæнæ æндæр цыргъаг. 
Уый алкæй къухы не ’фтыд. Стæй, дам, "голосо- 
вать"-æй æнцондæрæй ахауынц æнгуылдзтæ. 
Æрмхуды æртæ хуынчъы скæн æмæ дзы де ’ртæ 
æнгуылдзы стъысс, æддæмæ куыд разыной, афтæ. 
Схуылыдз сæ кæн (сæ фылдæр, дам-иу мизгæ 
фæкодтой сæ æнгуылдзтыл, цæхджын донæй, дам, 
тагъддæр асийынц æнгуылдзтæ) æмæ сæ сдар 
хæрдмæ дымгæмæ. Цалдæр минутмæ аурс уыдзыс- 
ты, асæлдзысты, стæй сæ истæмæй æркъуыр æмæ 
254 

æрызгъæлдзысты, мæнæ тæдзынæджы дон куыд 
нийих вæййы даргъ æрцытæй (сосульки), уый куыд 
тæгæлтæ фæхауы чысыл æрцавдæй дæр, афтæ. 
Иурæстæджы, дам, афтæ сарæх сты, уыцы "го- 
лосовать" гæнджытæ, æмæ сæ Норильскмæ ласын 
дæр нал фæрæзтой. Æмæ уæд хицауад дзырд рад- 
та, цæмæй ахæм хъæлæсгæнджыты рынчындонмæ 
мауал ласой, фæлæ-иу сæ баракты куыд баззайой, 
санчасты кусæг сын сæ къухтæ бабæттæд, афтæмæй. 
Гъе, æмæ уæдæй фæстæмæ ничиуал бæллыд "голо- 
совать" кæнынмæ. Фæлæ ссардтой æндæр фæнд. 
Дурæфтауæн карьермæ арæзт уыд нарæг 
æфсæнвæндаг. Гъе æмæ-иу поезд куы ’рбацæйцыд, 
уæд, дам-иу йæ размæ сæхи калдтой æмæ-иу чи 
йæ къах фæцавта паравозы бын рельсыл, чи та йæ 
къух. Ахæм хосгæнджытæ дæр та афтæ сбирæ сты, 
æмæ лагхайады хицæуттæ æрхъуыды кодтой: по- 
езды æрбацыдмæ-иу æфсæнвæндаджы фæйнæ фарс 
хъахъхъæнджытæ баурæдтой, æмæ уыдон никæй 
уагътой æввахс æрбацæуын. 
Куыдфæстæмæ сбæрæг, йæ къухтæ-иу чи басийын 
кодта кæнæ-иу сæ алыг кодта, уый дæр нæ уæгъд 
кодтой æмæ та-иу æй уæддæр Каларгоны балæу- 
уын кодтой. 
Куы ма йæ фыстон: раздæр, уыцы "хæлæрттæ" 
кæй хуыдтой, уыдон ахæм фыдмитæ сæхицæн код- 
той канд куыстæй фервæзыны тыххæй нæ, фæлæ 
æнæуи дæр ахæм уавæры, зынгуысты уавæрты кæй 
уыдысты, уый тыххæй. Хаттæй-хатт-иу уыцы иу 
æвнæлд фæкодтой, фæдисы ’внæлд фæлæ фылдæр- 
фылдæр сахат - сахат æмæ ?рдæг, уымæй фылдæр 
нæ хаста сæ цæхæр. Бон-изæрмæ кусой кæнæ алы 
бон дæр, уый сын уæнгæлæй уæлдай нæ уыд æмæ 
255 

уый адæргæй цы номыртæ не ’ппæрстой! Сæ иу йæ 
бæгънæг риуыл бахуыдта цинелы цæппæртæ дыу- 
уæ рæнхъæй, цинелыл куыд вæййы, афтæ; иннæ та 
йæ мæхстæттæ (сæ цъар) ныххуыдта фæйнæгмæ 
зæгæлæй. 
Афтæмæй, кусын кæй нæ уарзтой, иннæрдыгæй 
та лагеры уавæртæй кæй фæлмæцыдысты, уымæ 
гæсгæ кодтой сæхицæн ахæм фыдмитæ. 
Норильскы размæ БАМ-ы (Байкало-Амурская 
Магистраль) чи куыста, ахæм ахст лæг радзырдта. 
Æфсæнвæндаг аразгæйæ, зæгъы, æппæты тынгдæр 
цæмæй фæлмæцыдыстæм, уый - дзынгатæ (мош- 
кара), хæрз лыстæг дзынга чи у, уый. Афтæ бирæ 
уыдысты, æмæ-иу хур дзæбæх нал зынд, æрмæст 
ма сырх дардта сæ аууонæй. Ахст адæм куыстой 
цæсгом æмбæрзæн хызты (накомарники). Дзын- 
гатæ йыл-иу афтæ æрбадтысты, æмæ адæймагæн 
уынæн дæр ницуал уыд æмæ улæфæн дæр. Адæ- 
мы бæллиц - поезд. Фæндаджы цурмæ бацу æмæ 
куыддæриддæр поезд дæ рæзты фæсыффытт кæна, 
афтæ дæ накомарник фегом кæн æмæ сулæф дæ 
рæуджыты дзаг. Цæвиттон-иу поезд йæ дымгæйæ 
цыма фæндаг акодта дзынгайæдзаг уæлдæфы. 
Фæлæ уыцы улæфт уыд фылдæр-фылдæр иу ми- 
нуты дæргъы. Стæй та дзынгатæ цъар æрæвæрынц 
хызыл. 
Диссаг нæу, ахæм уавæрты адæймаг йæ цардæй 
сфæлмæца æмæ йæхи марыны онг æрцæуа, уый. 
Куы ма йæ загътон: Каларгон уыд лагеры лагер. 
Æгъатыр режим, над, æххормаг æмæ æнæбар, стæй 
хи хицæутты æнæзакъон хивæнд митæ - чи нæ 
фæлмæцы уыдонæй! Дыууæ ныхасы ма уый 
тыххæй... 
256 

Лагеры хицауад бавдæлд æмæ Каларгоны дæр 
кæд скодта пълан. Мæйы дæргъы дур хъуамæ 
æрцæттæ кæна уый бæрц æмæ уый бæрц. Хора 
Пълан, дам, кæмдæриддæр хорз у. Къæдзæхдур дæр 
æхсызгон хъæуы Норильскы. Фæлæ ма искуы мар- 
ды чырынтæ аразæг æмæ ингæн къахджытæн дæр 
пълан скæнгæ федтат? Уæд та нæ мæлынц уыйбæрц 
адæм, уæд цæмæн хъæуынц уыйбæрц ингæнтæ æмæ 
чырынтæ? 
Куыд сæвæрдтой пълан Каларгонæн, уæд та ахст 
адæмæй уыцы иварон (штрафной) лагпунктмæ 
æрвитыны аккаг ничи у, иууылдæр зæрдиагæй ку- 
сынц æмæ иварон лагермæ кæй арвитай, ахæмтæ 
дзы нæй? Зын бауырнæн у, фæлæ Каларгонæн фи- 
дар пълан уыд кæддæриддæр. О, фæлæ ма иу хъуыд- 
даг. Ахст адæймаг, цыбыр номæй "зека" (з/к - зак- 
люченный) кæй хуыдтой, уый йæ æмгъуыд (срок 
наказания) Каларгоны арвыстаид, ахæм закъон 
уæвгæ дæр нæ уыд, стæй дзы фæразгæ дæр ничи 
бакодтаид. Уырдæм æрвыстой æрмæст рæстæгмæ, 
æфхæрды хуызы (как наказание дополнительное), 
стæй ахæм дзырдæй: кæд ам йæхи дзæбæх дара 
æмæ, куыд æмбæлы, афтæ куса, уæд Каларгоны 
хицауадæн бар ис æмæ йæ рауадза, цы æмгъуыд 
ын радтой уым фæуынæн, уымæй раздæр (досроч- 
но). Гъемæ хорз. Зæгъæм, æрбацыд гæххæтт æппæт 
лагеры хицауæй, æмгъуыдæй раздæр суæгъд кæны- 
ны тыххæй Каларгонмæ. Цы хъуамæ бакæной Ка- 
ларгоны хицæуттæ? Хъуамæ бавдисой суæгъд 
кæнынмæ, хорз сæм чи куыста, уыдон, нæ? Æмæ 
сæм уæд кусгæ та чи кæндзæн? Сæ пълан сын чи 
æххæст кæндзæн? Норильскы иннæ лагерты дæр 
æмæ ам дæр чи нæ кусы, уыдон? Нæ! Уый Калар- 
257 

гоны хицæуттæн хорз нæ рауайдзæн. Æмæ та-иу 
æмгъуыдæй раздæр суæгъд кæныны номхыгъдмæ 
бахастой, хуыздæр чи куыста, уыдон нæ, фæлæ 
æппындæр чи нæ куыста, уыдон, цæмæй адде уой 
ардыгæй, стæй цыфæнды кæнæнт. Гъе æмæ-иу раст 
адæм дывыдон фестьк æвзæр кусай, уæддæр мард- 
æрцыд, хорз кусай, кæддæр - мардæрцыд. 
Кæй аххос уыд уый? Каларгоны хицауиуæг чи 
кодта, уыдон? О, уыдон дæр, фæлæ тынгдæр ах- 
хосджын нæ уыдысты, уыдонæй пълантæ чи домд- 
та, уыдон? 
Ахст адæмæй бирæтæ, ахæм уавæр уынгæйæ, 
æвæццæгæн, сæ къух ауыгътой сæ цардыл æмæ алцы 
æппæтыл дæр. Амырхан ракодта иу журналисты 
кой - Василий Пуряев чи хуынд, ахæм. Куыстыл 
"отказ" нæ кодта, кæннод кæнæ нады бахаудаид, 
кæнæ æххормаг баззадаид (штрафной паек). Фæлæ, 
зæгъæм, иу ранæй иннæ ранмæ бахаста цалдæр 
дуры. Бригадир кæнæ десятник уым нал ис, уæд та 
сæ фæстæмæ бахаста, кæм уыдысты, уырдæм. Иу 
хатт æй Амырхан баййæфта ахæм куыстьс иннæ 
цæнкуылтау-иу уый дæр иу дуры къæртт æрбахас- 
та, фæлæ йæ иннæтау кæм хъуыд, уым нæ 
æппæрста, фæлæ-иу æй йæ бушлаты бын бамбæх- 
ста æмæ-иу фæстæмæ аздæхт. Дуртæ кæцæй хас- 
той, уым та-иу уыцы дур раргом кодта æмæ та-иу 
æй рахаста. Афтæмæй дыууæрдæм хаста уыцы 
иунæг дуры къæртт, иуырдæм - æргомæй, 
иннæрдæм - сусæгæй. Цæмæн афтæ кæныс, зæгъгæ, 
йæ куы бафарста, уæд загъта: "Æз Сталинæн нæ 
кусын!" 
Иу хатт ныххатыд Амырханмæ, иннæ хицæуттæ, 
дам, мын нæ исынц мæ курдиат (заявление) лаге- 
258 

ры хицæуттæм, фæлæ мын æй ды фæхæццæ кæн... 
Амырхан ын райста йæ курдиат. Ахст адæм ба- 
рактæм куы ацыдысты, уæд, загъта йæхицæн, цæй- 
ма æркæсон, кæддæра цы фыссы, зæгъгæ, æмæ 
æркаст, фæлæ хорзау нал фæцис Курдиат рай- 
дыдта афтæ: "Обер уполномоченному Советской 
инквизиции. От заключенного раба сталинской 
эпохи..." Дарддзер æй нал бакаст... 
Цалдæр къуырийы фæстæ та тæрхон кодтой 
Пуряевæн лагеры, агитаци, дам, кæй кодтай, уый 
тыххæй. Пуряев суды раз дæр дзырдта, Сталин йæ 
удхæссæг æмæ йæ æнæуынон кæй у, уый æмæ, дам, 
кæддаериддæр дзурдзынæн. Фæстаг ныхасы бар ын 
куы радтой, уæддаер загъта, æз,дам, уыцы хъæндил- 
рихиджынæн (с тараканьими усами) мæхи къухæй 
куы ныттонин йæ рихитæ, æндæр ницæмæ бæллын. 
Радтой та йын 25 азы, æнæуи дæр ын уыйас 
æмгъуыд уыди, фæлæ та ногæй, цас фæбадт, уый 
нæ нымайгæйæ. 
Иуахæмы Каларгоны ахст адæмы ’хсæн разынд 
иу ахуыргонд лæг, юрист чи уыд, ахæм. Амырхан 
ын цыдæр феххуыс кодта æмæ уый дæр рахъавыд 
уыцы хорздзинад истæмæй бафидын. Фæфарста 
Амырханы йæ хъуыддагæй, стæй йын ныффыста 
ССРЦ сæйраг прокурормæ хъаст (жалоба), рæстæй 
йæ кæй бафхæрдтой æмæ йын йæ хъуыддагмæ 
ногæй куыд æркæсой, уый тыххæй. 
Ахст адæм ахæм хъæстытæ арæх фыстой. Сæ 
фылдæрæн иу дзуапп æппындæр нæ уыд, иннæты 
иу хай-иу райстой ахæм дзуапп: "Дæ хъастæй ницы 
рауад" (оставлена без последствий), сæ къаддæр 
хайæн та: ахæм æмæ йæ ахæм ранмæ арвыстам. 
Амырханы хъаст, æвæццæгæн, дзæбæх фыст уыд 
259 

æмæ иу-дыууæ мæйы фæстæ райста дзуапп: дæ 
хъаст дын арвыстам УСФСР прокуратурæмæ. Иу- 
æртæ мæйы фæстæ та уыдон дæр: дæ хъаст дын 
арвыстам Цæгат Ирыстоны прокуратурæмæ. 
Гъе æмæ, æппынфæстаг, æрхæццæ Цæгат Иры- 
стоны прокуратурæйы дзуапп дæр. Нæхиуæттæ 
фыстой, Тлатты-фырт стыр тæссаг бандит кæй у, 
ахæстонæй куыд алыгъд, хъахъхъæнæджы топп 
куыд байста æмæ йæ социалон равзæрд та (соци- 
альное происхождение) у - æлдар (князь). Гъе 
уæдæй фæстæмæ Амырхан скъняз æмæ йæм-иу чи 
фæмæсты хицæуттæй, уый йæ "князь" хуыдта. 
Рæстæггай-иу цыма айрох "князь", фæлæ та йын 
æй 1942 азы æрхъуыды кодтой. Немыцы фашисттæ 
сæ тæккæ тыхыл куы уыдысты, Сталинградмæ æмæ 
Дзæуджыхъæуы цурмæ куы ’рбахæццæ сты, гитле- 
ры дæлдон бæлæгътæ Диксоны сакъадах (Но- 
рильскмæ ’ввахс) куы багæрæхтæ кодтой æмæ Но- 
рильскы лагеры хицæуттæ "тæссаг" ахст адæмы 
тундрæмæ æмæ 2-аг Норильскмæ куы авзæрстой, 
уæд Тлатты-фырт дæр бахауд, агæрах кæнынмæ 
кæй æвзæрстой, уыдонмæ. Йе ’рцахсыны размæ 
уыдта: ахст адæмæй иуæй-иутæ æмбойны æрбадæл- 
дзæх вæййынц, æхсæвы сæ акæнынц æмæ нал фæзы- 
нынц. Ныр йæхиуыл æрцыд уыцы бæллæх. Дыууæ 
мæйæ фылдæр фæцис, "цæрдтæй мæрдты ’хсæн" 
кæй фæзæгъынц, ахæм уавæры. 
Табу советон адæмæн æмæ хæцæг æфсадæн! 
Уыдон уæлахиз кæнын куы байдыдтой, немыцаг 
лæбурджытæ та фæстæмæ лидзын, уæд та Амыр- 
хан æмæ ма уæдмæ удæгасæй чи аирвæзт, уыцы 
ахст адæмтæ рацыдысты цъысымæй æмæ уæды онг 
кæмыты куыстой, уымыты та кусын райдыдтой. 
260 

ЛАГЕРЫ2-АГХАЙАД 
Лагеры 2-аг хайад уыд Норильскы лагеры 
æппæты стырдæр æмæ центрондæр хайад. Хайады 
уыд стыр гом эстрадæ, егьау кинотеатр. Æвдыс- 
той дзы алыхуызон кинонывтæ, эстрадæйы, растдæр 
зæгъгæйæ, сæрдыгон театры æвдыстой скетчтæ, 
интермедитæ, спектаклтæ. Иу-цалдæр хатты дзы 
дзырдта лагеры æмæ комбинаты хицау Завенягин. 
Артисттæ иууылдæр уыдысты ахст адæмæй. Уыдис 
дзы бирæ зындгонд нывгæнджытæ, зарæггæн- 
джытæ, актертæ. Æвдыстой антифашистон уац- 
мыстæ. Иу хатт нæм украинаг ансамбль дæр 
æрбацыд. 
Уыцы рæстæгмæ Норильскы сæрибарцæрæг 
адæм (вольнонаемные) дзæвгар уыди, фæлæ-иу 
уыдон дæр нырма 2-аг лагхайадмæ цыдысты кино 
æмæ театрмæ, поселокæн йæхи мидæг нæма уыд 
ахæмтæ. 
Завенягины Мæскуымæ ахуыдтой. Газетты куыд 
бакастыстæм, афтæмæй йæ скодтой ССРЦ Мини- 
стрты Советы сæрдары хæдивæг. Стыр бынаты йæ 
кæй сæвæрдтой, уый хорз, фæлæ йæ ардыгæй кæй 
акодтой, уый хъыг уыдис ахст адæмæн. Куы ма йæ 
загътон, нæ лагеры уыдысты, бирæ-бирæ æндæр 
лагертыл чи æрзылди, бирæ ахæм адæм. Уыдоны 
ныхæстæй зыдтам, Норильскы лагер уыдонимæ 
абаргæйæ бирæ хуыздæр кæй уыд, уый. Хуыздæр 
та уыд уымæй, æмæ дзы рæстдзинад фылдæр уыд, 
хивæнд фыдмитæ та - (произвол) къаддæр. Æниу 
алцыппæт, æвæццæгæн, Завенягинæй аразгæ дæр 
нæ уыд. Æрдзы фыдбылызтæ: пурга, уазал, 
261 

салдзæхх æмæ æндæртæн цы уыд Завенягины бон 
дæр! Стæй Мæскуыйы цы æгъдæуттæ æрæвæрдтой 
ахст адæмæн лагерты, уыдон аивын дæр кæцæй 
уыд йæ бон, фæлæ кусгæ чи кодта æмæ йæхи 
æгъдауыл чи дардта, уыцы ахст адæм æххормаг 
æмæ бæгънæг кæй нæ уыдысты, уый, æвæццæгæн, 
зæгъдзæн алчидæр, уыцы рæстæджы лагеры чи 
уыд, уыдонæй. 
Æмæ ахæм уавæр та алы ран дæр нæ уыд. Ахст 
адæмы æдзæрæг ранмæ балас æмæ сын æппæты 
фыццаг аразын кæн цæрæн бынæттæ-барактæ, 
уый диссаг никæмæ каст, фæлæ утæппæт адæмы 
фаг хæринаг ма смадзал кæн, уый та цы схуындæ- 
уа? 
Колымайы лагертæй чи суæгъд æмæ та Но- 
рильскмæ чи æрбахаудта, ахæм лæппу радзырдта. 
Фыдæвзæр уыд ахст адæмы царды æмæ куысты 
уавæр. Адæм цагъды кодтой фæззыгон бындзы- 
тау. Æппынфæстаг кæйдæрты хъаст, æвæццæгæн, 
ныххæццæ ГУЛАГ-мæ Мæскуымæ æмæ къамис рар- 
выстой. Къамисы уæнгтæ федтой, адæм цы уавæр- 
ты уыдысты, уый, фæлæ ма сæ фæндыд ахст адæмæн 
сæхи дзыхæй куы фехъуыстаиккой, цæмæйты хъаст 
кæнынц, уый æмæ сæ æрæмбырд кодтой клубмæ. 
Радзырдтой, цы федтой, уый, сæхи бацамыдтой, 
стæй хатын байдыдтой ахст адæммæ, цæмæй æргом 
радзурой, цæмæй æмæ кæмæй хъаст кæнынц, уыдæт- 
ты тыххæй. Фæлæ исчи барæй йæхи сафы! Чи хъуа- 
мæ бауæнда рахъаст кæнын бынæттон хицауадæй? 
Къамисы лæгтæ ацæудзысты, фæлæ амы хицæуттæ 
хъæстгæнæджы афтæ ныцъцъист кæндзысты, æмæ 
йæ царды таг аскъуыйдзæн. 
Къамис, дам, уæддæр хаты æмæ хаты... Уæд, дам, 
262 

иу корейаг ахст лæг фæгæпп ласта æмæ йæ къух 
сдардта. "Зæгъ!" - зæгъгæ, йæм куы радзырдта 
æмбырды сæрдар, уæд корейаг йæ мидбынаты 
фæхъæр кодта: 
- Коммунар - хорошо, коммунист - плохо! 
Къамис дæр æмæ ахст адæм сæхæдæг дæр ницы 
бамбæрстой уыцы ныхæстæа "Повтори!" - зæгъгæ, 
йæм куы сдзырдтой, уæддаер та адæммæ фехъуыеп 
"Коммунар - хорошо, коммунист - плохо!" О, 
фæлæ уый циу? Радзырдтой лæгмæ, мæнæ сценæмæ 
рацу æмæ ам зæгъ, цы зæгъинаг дæ, уый. Ацыд, 
фæлæ та уым дæр уыцы ныхас "Коммунар - хоро- 
шо; коммунист- плохо!" Æппынфæстаг бафарстой, 
уырыссагау чи зоны, ахæм корейаджы. Уый ба- 
фарста дзурæджы сæхи æвзагыл, цы зæгъынмæ 
хъавыс; зæгъгæ^ æмæ радзырдта. Ахст адæмæн хуыс- 
сæн бынæттæ нæ фаг кæнынц нарæтыл æмæ фыдæ- 
бонæй мæлынц. Кому- нары, тем хорошо, а кому- 
низ (под нарами) - плохо. 
Иу хабар ма радзырдта колымайаг. Иу мæхъæ- 
лонмæ æрцыд суæгъд кæныны гæххæтт. Банди- 
тизмæй кæй аххосджын кодтой, ахæм. Æвæццæгæн, 
йæ бинонтæ дæр сархайдтой æмæ Сæйраг тæрхон- 
дон аивта бынæттон тæрхондоны уынаффæ. Лæг 
афæдзы ’рдæг дæр нæма фæцис Колымайы, афтæ 
ныххæццæ уыцы гæххæтт. Мæхъæлон лагерты 
уавæртæй афтæ фæтарст, æмæ йæ цардыл йæ къух 
ауыгъта, ардыгæй удæгасæй аирвæзæн нал ис, 
зæгъгæ. Гъе æмæ уалынмæ - сæрибары гæххæтт. 
Загътой лæгæн, фæлæ йæ нæ уырныдта ахæм 
амонд. Ракодтой йæ лагерæй. Уæддæр æй нæма 
уырныдта. Кæд, мыййаг, рæдыд гæххæтт у? Радтой 
йын документ. Уæддæр æй нæма уырны. Лагеры 
263 

зонæйæ куы федде ис, наумæ (пароходмæ) куы 
бахызт, уæддæр æххæст кæм æууæнды йæ амон- 
дыл. Науæй фæстæмæ кæй райсынц, ахæм цаутæ 
дæр чысыл нæ вæййы. Йе ’мбæстæгтæй чидæртæ 
рацыдысты йæ фæстæ. Кæсы сæм пароходæй æмæ 
хъуыды кæны, æвæццæгæн: цымæ æцæг, сæ 
фæдзæхстытæ сын баххæст кæндзынæн? Сæ би- 
нонтæн сын радзурдзынæн сæ адæмы хабæрттæ? 
Нау фыццаг уаст куы ныккодта, уæд, дам, лæгæн 
йæ цæсгомыл фæзынд цавæрдæр худæндзаст. Дык- 
каг уаст куы ныккодта, уæд, дам, куыддæр афæ- 
лурс Æртыккаг уаст куы ныккодта, уæд лæг ахауд 
æмæ дзыхъмард фæцис Зæрдæ нæ бафæрæзта уыцы 
цинæн æмæ аскъуыд. Нау ма чысыл афæстиат, ца- 
лынмæ мард истой, уæдмæ, стæй рараст. 
Арæх-иу уыдысты ахæм койтæ изæрыгæтты ба- 
ракты, куы зæрдæхалæн таурæгътæ-цаутæ, куы та- 
иу худæджы хабæрттæ дæр. Исчи-иу иу хабар куы 
радзырдта, уæд-иу иннæтæ дæр фæкъæртт сты æмæ 
сæм хъус æмæ хъус Се ’ппæт кæй зæрдыл лæууынц, 
фæлæ сæ иуæй-иутæ цæмæдæр гæсгæ ныффидар 
сты хъуыдыйы. 
Цæгат Ихджын океаны сакъадæхты æмæ до- 
ныбылты ’рдыгæй (Вайгач, Нордвиг æмæ æнд.) ла- 
герты чи уыд, уый афтæ радзырдта. Стыр цыдæр 
аразынвæнд скодта ГУЛАГ уыцы ран. Баластой 
йæм бирæ ахст адæм. Цалдæр лагхайады рапара- 
хат кодтой аразыны куыст. Зымæг йæ тæккæ 
карзмæ куы бахæццæ, уæд дзырд æрбацыд Мæскуы- 
йæ: арæзтадон куыстытæ кæй онг сырæзтысты, 
ууыл сæ ныууадзут (законсервировать), дарддæр 
мауал кусут. О, фæлæ уæдæ æндæр цы куыстæуа? 
Ам ахæмæй ницы ис. Ахст адæмæн (кусæг тыхæн) 
264 

дæр ардыгæй сæрдмæ аласæн нæй. Хъуамæ ар- 
дыгæй уæдмæ æнцад бадой, лæвар хæрой, æндæр 
хос дзы нæй. 
Лагерты хайадтæй æмбаргæ хицæуттæ кæм уыд, 
уым афтæ бакодтой: ахст адæмæн не схъæр код- 
той, арæзтад консервацигонд æрцыд, нал хъæуы, 
æмæ сæ ныронгау кодтой куыстмæ, цыма ницы 
’рцыд, уыйау, æцæг карзæй нал домдтой нормæтæ 
æххæст кæнын. 
Цыбырзонды хицау цы разамонджытæ уыдыс- 
ты, уыдон та афтæ ныхъхъуыды кодтой, иугæр ам 
ницуал араздзысты, уæд ма адæмы цæмæн тæрæм 
куыстмæ? Бадæнт сæ баракты æмæ хæрæнт, хуыссæнт, 
улæфæнт. 
Æмæ цы рауад? Кусгæ чи кодта, уыцы ахст адæм 
куыстой æмæ цардысты, уæды онг куыд куыстой 
æмæ цардысты, афтæ. 
Кусгæ цы лагхайады адæм нæ кодтой, уыдон 
дыууæ мæйы фæстæ кæрæдзийы æргæвдынмæ фе- 
сты æмæ сын иргъæвæг иргъæвынæн ницуал 
фæрæзта. Бирæ-бирæ зианты фæстæ иннæ лаг- 
хайæдты æххуысæй ныссабыр кодтой адæмы æмæ 
сæ сæ сыхæгты хуызæн куыстмæ кæнын байдыд- 
той, кæд æнæпайда, дзæгъæлы куыст уыди, уæд- 
дæр. Æмæ дзы иу æргæвст дæр нал уыд æмæ иннæ 
дæр. 
Сталинграды фронтæй нæм чи ’рбахауд (худæг 
уыд, æвæдза, йе статья дæр: "Восхваление немец- 
кого оружия"), уый та афтæ радзырдта. 
Æфсæддон хайады командир æфсæддонтæн 
загъта, æвзаг хъæуы æхсызгон æмæ чи ацæудзæн, 
зæгъгæ. Лагертæй ахст лæгтæй чи уыд, ахæм 
лæппутæ загътой, мах ацæуиккам, зæгъгæ, фæлæ, 
265 

дам, нын уый фæдыл цы хорздзинад уыдзæн. Ко- 
мандир сын ныфс бавæрдта, тынгдæр цух цæмæй 
уыдысты, уыцы продукттæй: сæкæр, сойаг æмæ 
дыминаг. Ацыдысты лæппут æмæ, æцæг, æрба- 
кодтой немыцаг салдаты. Командир сын радта, 
дзырд цы уыдысты, уый, дыккаг бон, фæлæ ма 
загъта, зæгъгæ, цы ’взаг æрбакодтат, уый у хуы- 
мæтæджы салдат æмæ ницы бæрæг зоны немыцы 
уавæртæн. 
- Æмæ афицер куы ’рбакæнæм, уæд та? - ба- 
фарстой командиры. 
- 0, афицеры! Уый стыр хъуыддаг уаид, бæргæ... 
- Æмæ нын уый тыххæй та цы раттиккат? (А 
что нам за это будет?) 
Командир сын зæрдæ бавæрдта, салдаты тыххæй 
сын цас радта, уымæй бирæ фылдæрæй. Лæппутæ 
цалдæр сахаты фæстæ æрбакодтой немыцаг афи- 
церы æмæ та уый æрбакæнæггаг дæр райстой хæри- 
наг æмæ тамако. 
Афицер фылдæр цыдæртæ зыдта салдатæй æмæ 
сæ рæдауæй дзырдта, фæлæ цы дзырдта, уыдон 
уыдысты зæрдæхсаинаг. Знон æмæ æндæрæбоны 
размæ куыд уыдис немыцы æфсæддон хæйтты 
æвæрд, уый дзырдта, фæлæ знон æмæ абон кæм 
уыдысты, уый кой нæ кодта. Иуахæмы йæхæдæг 
фæцис фæрсынмæ: 
- Æз, зæгьы, æмбарын, "æвза^’ (язык) цы у, 
уый, фæлæ не ’мбарын иу хъуыддаг. Мæн æмæ ма 
иу салдаты иумæ æрбакодтой ардæм, фæлæ мæн 
дыууæ боны дæргъы уæрмы цæмæн фæдардтой, уый 
не ’мбарын. 
Рацæй-рабон, æмæ нæ уркæ-æфсæддонтæ афи- 
церы барæй бамбæхстой, цæмæй дзы фылдæр рай- 
266 

сой, уый тыххæй. Дыууæ боны фæстæ уымæн йæ 
æвдыстытæ ахсджиаг нал уыдзысты, уый мæт сæ 
æппындæр нæ уыд... 
ЭЛЕКТЮРЕМОНТНЫЙ ЗАВОДЫ 
Нарядчиктæ хицæн барачы цардысты. Цардыс- 
ты ма уыцы барачы коменданттæй чидæртæ æмæ, 
уыдон хуызæн "блатной" бынæтты чи куыста, 
ахæмтæ. Нарядчиктæн сæ писыртæ æндæр барак- 
ты цардысты, фæлæ рæстæджы фылдæр хай на- 
рядчиктимæ уыдысты, бригæдты картотекæ дæр 
уым кæй уыди, уый тыххæй. 
Диссаг куыд нæ у адæймаджы зæрдæ! Наряд- 
чиктæ æмæ коменданттæ сæхæдæг дæр ахст уыды- 
сты, сæ хæлц æмæ сæ дарæс дæр иннæ ахст адæмы 
хуызæн уыдысты. (Кæд ма нæуæгдæр* æндæр ницы), 
фæлæ нарядчикы бынатмæ "адæмы знæгты" кæй 
нæ уагьтой хицауад, уымæй афтæ буц уыдысты, 
æмæ цыма сæ сæр дæр нæ дардтой иннæтæм. О, 
уæздан уыдысты уыдон, "адæмы хæлæрттæ". 
Зынгомау у, ницыбæрæг уæвгæйæ, йæхицæй æмæ 
йæ цард, йæ уавæрæй сæрыстыр чи вæййы, ахæм 
адæмы ’хсæн уæвын. Амал мын куы фæцис, уæд 
ацыдтæн кусынмæ, фыст кæм уыдтæн, уырдæм - 
электроремонтный заводмæ. Уым дæр мæ куыст 
фыссыны куыст уыд, фæлæ зæрдæйæн ам бирæ 
æнцондæр уыд. Заводы куыста 300-400 адæймаджы 
бæрц. Уыдонæй сæрибар адæм (йольнонаемные) 
уыдис æрмæст дæсы бæрц, иннæтæ - ахст, сæ 
фылдæр, "адæмы знæгтæ,> кæй хонæм, уыдон. За- 
воды хицау уыд сæрибар лæг. Мæ бацыды размæ 
267 

дзы цы хицау уыд - йæ мыггаг Бизяев - уымæй 
ахæм ныхас кодтой. Æгъдау æвæрд куыд уыди, 
афтæмæй ахст адæм сæ хицаумæ хъуамæ дзырдта- 
иккой ахæм номæй: "Гражданин начальник!" 
Рæдыдæй-иу исчи куы сдзырдта: "товарищ началь- 
ник!" - уæд уый тыххæй æппынкъаддæр райстаид 
уайдзæф (?) (замечание). Фæлæ, дам, Биязевмæ, 
"гражданин начальник!" чи дзырдта, уыдонæн-иу 
загътæ "Мæ ном æмæ мæ фыды ном дæр дыууæ 
дзырды сты (мое имя и отчество тоже состоят из 
двух слов) ома дзурут мæм мæ номæй. 
Уæдæй фæстæмæ йæм ахст адæм дæр дзырдтой 
йæ ном æмæ йæ фыды номæй. Фæлæ, хъыгагæн, 
Биязевы хуызæттæ хæрз стæм уыдысты. Уый нæ, 
фæлæ-иу лагерæй чи суæгъд, знон дæр ма искæмæн 
"гражданин начальник" чи дзырдта, уый йæхæдæг 
куы ссæрибар, уæд - кæс-ма! - домы, цæмæй йæм 
æнæмæнг "гражданин начальник" дзурой. 
Заводы бирæ цехтæ уыд: механикон, мотортæ 
ремонтгæнæн, аварийно-ремонтный, телуадзæн, 
куырды æмæ æндæр цехтæ. Уыдон хицæуттæ (на- 
чальники), стæй заводы разамынды хицæуттæ, 
æппæт заводы хицауæй фæстæмæ иууылдæр ахст 
адæмæй уыдысты, "знæгтæй". Ам чи куыста, уыдон 
хицауæй, хуымæтæджы саугусæгæй дæргъвæтин 
рæстæджы ацы иу бынаты куыстой, цæргæ дæр сæ 
къаддæр хайæ фæстæмæ иу барачы кодтой æмæ 
уымæ гæсгæ цæрын фенцондæр, паек давды тыххæй 
дзы ныхас нал уыд, стæй давджытæ æмæ бандиттæй 
чи цард, уыдон дæр кусгæ кодтой æмæ сæ искæй 
къæбæртæ давыны сæр нал хъуыд, æддагон адæмы 
та дневальный нæ уагъта нæ баракмæ. 
Иугæр ам, заводы, куыста уьщы иу контингент, 
268 

уæд мын дзы фæзынд æввахсдæр зонгæтæ Броне- 
вой (Шерман) Ал-др Петрович, мидæгон хæсты 
рæстæджы дивизийы комиссар чи уыд, ахæм, За- 
харов - Фæскомцæдисы Центрон Комитеты сек- 
ретарь йе ’рцахсыны размæ, Вдовин Михаил, Вас- 
серман М., Рыбаков СЕ æмæ æндæр бирæ чидæртæ. 
Норильскмæ фæндагыл цы гуырдзиаг Шалва Бар- 
набашвилийыл фембæлдтæн, уый дæр ныр ацы за- 
воды куыста - линейный электромонтер. Иронæй 
дзы ничи уыд. 
269 

Дзесты Габрелы фырт Куыдзæг 
(1905—1981) йæ тæккæ цардбаргæ æмæ 
куыстхъомдæр азтсей фыдæвзарæн ла- 
герты арвыста æнæхъæн æвддæс — 
уыцы иу мæнг азымы тыххсей йæ фæд- 
фæдыл æртæ хатты æрцахстой. Фæлæ 
куы суæгьд ис, уæддæр сфæлдыстадон 
æгьдауæй никуал ссæрибар. «Зæрдæйы 
ностæ* у, æвæхщæгæн æмæ, иунæг су- 
сæгæй фыст ирон чиныг — бирæ азты 
йын йæ къухфыст æмбæхстæй фæдард- 
та Куыдзæджы бинойнаг Хъариаты 
Тамарæ. 
Кæд нсе ирон литературæйы клас- 
сиксен йæ мысинæгтæ кæронмæ ныф- 
фыссын нæ бантыст, уæддæр нæ уыр- 
ны, алчидæр сæ зæрдиагæй кæй бакæс- 
дзсен, уый. 
270 

СÆРГÆНДТÆ 
Ногæй та - къалати 5 
Ирвæзынгæнæг 37 
Кæройнаг Цæгатмæ 132 
Цингайы фыдбылызтæ 136 
Тундрæ 140 
Норильск 142 
Фыццаг бонтæ лагеры 144 
Æмбæстæгтæ 150 
Конбазæйы 153 
Зымæг æмæ пурга 157 
"Адæмы хæлæрттæ" 161 
Пурга æмæ куыст 171 
Зæххы куыстмæ 177 
Фыддæрагæн митæ .. 184 
Ноджыдæр та зæххы куыст æмæ Хъанцауы митæ ....... 189 
Бынæттон цæрджытæ 195 
Ног бригады 199 
Уацайрæгтæ 205 
Махарбеджы радзырд 209 
Ныхæстæ æмæ койтæ 216 
Хæст 226 
Хæсты фыдбылызтæ 232 
Æхсызгон хабæрттæ æмæ лидзæг адæм 236 
"Князь Тулатов" 247 
Каларгон 253 
Аагеры 2-аг хайад 261 
Электроремонтный заводы 267 
271 

Литературно-публицистическое издание 
Дзесов Кудзаг Габрелович 
ИЗУВЕЧЕННОЕ СЕРДЦЕ 
Воспоминания 
На осетинском языке 
Редактор И. X. ДЖАНАЕВА 
Художник Н. У. ГАППОЕВА 
Художественный редактор Г. 3. ЧЕДЖЕМТЫ 
Технический редактор А. В. ЯДЫКИНА 
Компьютерная верстка - 3. С. МИСИКОВА 
Сдано в набор 09.11.01.Подписано к печати 13.12.01. Формат 
бумаги 70x100 1/32 Бум. тип.№1. Гарн. шрифта "Mysl". Печать 
офсетная. Усл. п. л. 10,96. Учетна-изд.л.9,85. Тираж 1000 экз Заказ 
№.Ш*.СЗЗ. 
Комитет Республики Северная Осетия-Алания по печати и делам 
издательста 
Издательство «Ир», 362040, Владикавказ, проспект Мира, 25. 
Республиканское издательско-полиграфическое предприятие им. 
В. А. Гассиева, 362011, Владикавказ, ул. Тельмана, 16. 

ДЗЕСТЫ КУЫДЗÆГ 
фырнымд лæджы, ахæм уавæрмæ 
цы фæтк æртардта, уый, цымæ, 
æлгъыстагæн нæ баззайдзæн 
æнустæм?.. 
Куыдз?г 

