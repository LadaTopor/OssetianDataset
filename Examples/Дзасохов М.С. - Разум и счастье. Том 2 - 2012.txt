Фæзæгъынц, æрхæссы, дам, сабийы къадз, 
Кæцæй, уый-ма исчи зæгъæд?.. 
Æнæмæлæт исты дæ фæстæ ныууадз, 
Æмæ дын нæ уыдзæн мæлæт. 

ДЗАСОХТЫ 
МУЗАФЕР 
Зонд æмæ амонд 
Æмдзæвгæтæ 
Дзæуджыхъæу 
2012 

ББК84(2Рос=Осе) 
Дз-16 
Дзасохты М. 
Дз—16 Зонд æмæ амонд [Текст]: æмдзæвгæтæ/М. Дзасохты. 2-аг 
том — Дзæуджыхъæу: Ир, 2012 — 471ф. 
Дзасохов М.С. 
Разум и счастье 
15ВЫ 978-5-7534-1335-2(2т.) 
15ВЫ 978-5-7534-1305-5 
д3 4702500202-11 9_12 84(2Рос=Осе) 
М М131(03) - 12 ’ 
ч © ГУП РСО-Алания «Издательство «Ир», 2012 
15ВЫ 978-5-7534-1335-2(т.2) © Дзасохов М.С., 2012 
15ВЫ 978-5-7534-1305-5 © Василепко Н.Ф., оформленпе, 2012 

ЛÆГ* 
Нæй æфсон дæ хъыг, дæ мæтæн, 
Ма дæм уæнт зын уавæртæ нымад. 
Лæг нæ фæтасдзæн хъысмæтæн, 
Фæлæ тулдзы афæлдахдзæн уад. 
ФÆВДОН 
Куыннæ вæййы царды фыдлæгтæ! — 
Мæ хъуырмæ дзы цалдæрæй дæн... 
Дæ хæлæрттæй ма скæн ызнæгтæ, 
Ызнæгтæй хæлæрттæ ыскæн. 
СÆГЪ 
Куы нæ рауадзай кады рæгъ — 
Нæ зæрдæмæ дын уый нæ цæудзæн... 
Æнæфсонæй фæтæрсдзæн сæгъ, 
Æнæфсонæй къуылых нæ цæудзæн. 
ДИДИНÆГ 
Æнæ архайд, хъуыддаг дæ фæндон 
Æппындæр ницы давта... 
Нæ зайы дидинæг æнæ дон, 
Æнæ фаджыс дæр — афтæ. 
АМОНД 
Нæ кæны ницы сусæг 
Æнусты, бонты тары... 
Кæйдæр амондыл кусæг 
Йæхи амонд ыссары. 
*Ацы æмдзæвгæтæй кæцыдæрты спайда кодтон адæмы зондджын æмæ 
зондджын адæмы ныхæстæй. (Автор). 
5 

ФÆСЧЫНДЗÆХСÆВ 
Кæм фенæн ис цæргæсы? — 
Цы ран вæййы бæрзонддæр... 
Фæсчындзæхсæв фæкæсы 
Йæхимæ лæг зæронддæр. 
АХУЫР 
Ракæндзынæн кауæн рагуалдзæджы уистæ, 
Бахизон мæ намыс хъуамæ æз къæмæй... 
Ахуыр кæны зондджын — зона цæмæй исты, 
Ахуыр кæны ’дылы — зоной йæ цæмæй. 
ФИДÆНЫ НЫФСÆЙ 
Нæ рæстæг, нæ дугæй ыстыр хæстæ дарæм, 
Фæлæ сын сæ фылдæр нæ кæнæм æххæст... 
Ныртæккæ нæ иу дæр нæ цæры, мах дарæм 
Нæ зæрдæ, кæй цæрдзыстæм, ууыл æрмæст. 
ЗИВÆГ 
Кæд-иу нæм кодтой сабийæ хыл дæр, 
Уæддæр нæ уагътам бадын хиуыл къæм... 
Нæ аиппытæн се ’ппæтæй фылдæр 
Цæмæдæр гæсгæ зивæгæн быхсæм. 
РÆСУГЪДДЗИНАД 
Нæ дзы хъуыд ницæмæн хъæртæ, 
Хъæр кæнын — аипп, хъæн... 
Æвæры амондæй зæрдæ 
Рæсугъддзинад лæгæн. 
ЗНÆТ ФОС 
Лæг ма кæдæм фæлидза: 
Тох, алы ран дæр — хæст... 
Ызнæт фосæн сæ хицау 
Уæззау зондыл уæд хæст. 
6 

ÆНАД ХОРЗДЗИНАД 
Уыд дæ ныхас алкæд цурон, 
Нæй дын уымæн кад... 
Хорздзинад куы нæ уа дзурæн, 
Уæд нæ кæны ад. 
АМОНДÆМÆЗОНД 
Кад ыскодта мыггагæн сæ чындз, 
Систа йæ тырысайау бæрзонд... 
Амондæн йæ фидардæр цæджындз 
Рахуыдта кæддæр Софокл зонд. 
ФÆНДОН 
Нæ цæрынц адæм иухуызон нæ хъæуы, 
Æмхуызон цард кæд уыдзæни хъæуы?! 
Хъæздыг лæджы мæгуыр кæнын нæ хъæуы, 
Мæгуыр лæджы хъæздыг кæнын хъæуы. 
ТÆЛМАЦТÆ 
Бафæллади тынг куысты — 
Бацагуырдта тагъд хуыссæн... 
Арæхдæр тæлмацтæ сты 
Хус дидинджыты хуызæн. 
АРФХЪУЫДЫТÆ 
Срæгъæд и фæсонты 
Сахъ Хæмыцы фырт... 
Арф хъуыдытæ зонды 
Сты зæгæлтау къуырд. 
АРТÆМÆУАРЗТ 
Бонджын къуыдиппытæй дард дæн, 
Никуы мæ тавта сæ хур... 
Дымгæ цы хъомыл у артæн, 
Уый хъомыл уарзтæн — цæлхдур. 
7 

ДИССАГДÆР 
Бандзæрста сыхагыл арт — 
Бабын и йæхи конд артæй... 
Диссаг у, цы дæтты цард, 
Диссагдæр — цы домæм цардæй. 
НЫХАС 
Фæхъæуы бадын дзуццæджы 
Хуыммæзилæг зæхкусæджы... 
Ныхасы æмбис — дзурæджы, 
Йæ дыккаг æмбис — хъусæджы. 
ХЪУЫДЫЙЫ АЗÆЛД 
Лæджы хуызæн-ма базмæл 
Зыбыты иунæг хатт... 
Ныхас — хъуыдыйы азæлд, 
Йæ лæмæгъгонд фæлхат. 
РÆСУГЪД НЫХÆСТЫ АУУОН 
Дæ хуызæттæн нæ баззайдзæн фæдон, 
Нæ барæвдыдтай никæйы хъæбысы... 
Куынæуал вæййы раст дзурын дæ бон, 
Уæд райдайыс рæсугъд ныхæстæ мысын. 
ЗОНД ÆМÆ МЫГГАГ 
Кæсы йæ зонгæтæм бæрзондæй, 
Уыдтæн, дам, дард бæстæ — Хъырымы... 
Куы нæ кæнай пайда дæ зондæй, 
Нæ тауыс уæд мыггаг дæ хуымы. 
ДИДИНДЖЫТÆ 
Мæ зæрдæйæн у адджын къадз, 
Ыстæй ма — зым... 
Æдзухдæр дидинджытæ садз, 
Кæм зайынц, уым. 
8 

ÆВЗÆРГÆНÆГ 
Куы акæлы бæлас, 
Уæд дзы ыскæнынц арт... 
Æвзæргæнæгæй лас 
Дæхи æдзухдæр дард. 
ном 
Мæ ныхмæ дзурут алы ран, кæнут æмдзыхæй хъæр 
Кæддæриддæр мæ фæсаууон, нæ мæм уæндут æргом... 
Цыфæнды ном куы радтаиккам уардийæн, уæддæр 
Хæрздæф уыдаид, тынг хæрздæф, — нæ давы ницы ном. 
КОЗБАУ ÆМÆ КАЛМ 
Дæ бакастмæ нæй фау хæссæн, уæлдайдæр та — дæ асмæ, 
Дæ ныхæстæ фæлмæн ысты, у де ’взаг та цыргъ кард... 
Ысдæры калм йæ амæттаджы бахæрыны размæ, 
Козбау лæг дæр у калмæнгæс, нæ дзы ацыди дард. 
ГÆДЫДЗИНАД 
Дæ хæлæрттæ дæхиау — æнæрæгьдзыд, мæлдзой, 
Уæ цæстыты нæй фенæн зынджы стъæлфæнтæ, арт... 
Гæдыдзинад — æнæкъах, цæуыл кæна æнцой! 
Фæлæ йын рарди базыр, йæ бон тæхын у дард. 
ХЬÆЛÆСТÆ 
Нæ цардæн йæ рохтæ кæмæ сты — 
Нæ зоны, цæмæй хъæрзы къæс... 
Хъæлæстæн — нымайыны бæсты — 
Ысбарын фæхъæуы сæ уæз. 
ÆНÆФСИС 
Æгъатыр рахуыдтой хъысмæт, 
Æнауæрдон — йæ фат... 
Цы нæм нæй, ууыл сагъæс, мæт,— 
Цы нæм ис, уый кæны æнад. 
9 

ЛÆДЗÆГ 
Куыд ма зæгьдзынæ: «Нæй мæм иунæг хъæн», 
Фæдисмæ кæд нæ ракастæ дæ къуымæй?! 
Дæ лæдзæджы цыфæнды фауд дæр кæн, 
Хуыздæр цæуын нæ райдайдзынæ уымæй. 
ДОХТЫР 
Дзырд æмæ, дам, хъуыддаг... 
Æхсæв æмæ, дам, бон... 
Нæу дохтыр уæвын фаг, — 
Дзæбæх кæнын дæр зон. 
ЛÆВАР ÆМÆ ЛÆВÆРТТÆГÆНÆГ 
Мæхимæ дын исын дæ зын — 
Æнæхай нæ уыдтæ кæддæрты мæ зынæй... 
Лæвæрттæгæнæгмæ кæсын 
Нæу къаддæр æхсызгон лæвармæ кæсынæй. 
ÆМДЗÆВГÆ ÆМÆ РАДЗЫРД 
Бауарзта, ыссыгъди зæрдæ, цыма арт, 
Кодта уарзон чызгæн алцæмæй дæр фаг цыт... 
Ус курыны размæ уыд æмдзæвгæ цард, 
Чындзæхсæвы фæстæ уымæй рауад радзырд. 
ÆХЦАЙЫ ТЫХ 
Цы лæгæн нæй дзурыны бар, уый хъуамæ йæ дзыхыл хæца, 
Йæхи хуызæн адæмы ’хсæн ыссара йæхицæн æмбал... 
Сыгъдæгдæр уæвæн нæй цæмæн, ысчъизи кæндзæн уый æхца, 
Æрхуысдзæн йæ быны æваст æппæты тыхджындæр богал. 
ÆХЦАÆМÆ СЫЗГЪÆРИН 
Æхцайы бон у алцыдæр: ысрæмудздзæн къæдзæх, 
Ныххус кæндзæн цæугæдæттæ, стæй афæлдахдзæн зæхх. 
Тæккæ бæрзонддæр цъупмæ дæр ысхиздзæни хæрæг, 
Йæ хордзентæ сызгъæринæй уæнт цъуппыдзаг æцæг. 
10 

ДУАР 
Фæллой кæны, уæд ын мызд дæтт, 
Куы нæ кусы, мыййаг, лæвар... 
Æнамонд уавæры хъысмæт 
Ныууадзы раирвæзæн дуар. 
ЗАКЪОН ÆМÆ ÆГЬДАУ 
Бæркæдтæ гуыры хордонæй, 
Йæ бакаст — фурды нау... 
Закъон æмæ тæрхондонæй 
Хъæугæдæр — фæтк, æгъдау. 
РОХ КÆНЫНЫ АККАГ 
Лæгау лæджы нæ фæхъæуы фæндаггаг — 
Хæлæрттимæ йæ алы ран ыссары... 
Цы хъуыддæгтæ сты рох кæныны аккаг, 
Æппæты тынгдæр уыдон зæрдыл дарæм. 
ÆВЗОНГДЗИНАД 
Дæумæ нæу ничи адæмæй бæрзонд æвæрд, нымады, 
Кæцыфæнды æгъдауыл дæр ды балæгæрдыс къахæй... 
Куыд фæцæйцæуы ’взонгдзинад, уый иунæг дæр нæ хаты, 
Куы ацæуы, уæд банкъары уый алкæцыдæр махæй. 
низ 
Иу иннæмæн кæд бамбардзæн йæ рис, 
Кæд фесæфдзæн хылкъахæн æмæ загъд?! 
Æвзонгдзинад у, чи зоны, ’мæ низ, 
Фæлæ дзы лæг ысдзæбæх вæййы тагъд. 
ФЫДРАКОНДЦЗИНАД 
Нæ дугæн йæ хуыздæр æмбæлццон — бæллæх, 
Уый зонынц дæ хъæуау мæ хъæуы... 
Фыдраконддзииæдтæ фæкæны лæмæгъ, 
Тыхджыны фыдраконд нæ хъæуы. 
11 

ТÆРХОН 
Лæгдзинады фæндагыл ацу, мæ кæстæр, 
Дæ хъару уым бавзар... 
Фыдраконддзинадæн ызгъоры йæ фæстæ 
Йæ тæрхон, йæ азар. 
ЦÆУЫН 
Зæгъын æргомæй æз: æрхаудтæ ды цы ранмæ, 
Æгаддæр уымæй нæй, дæумæ кæсын у зын... 
Цæмæй фæхæццæ уай дæ бæллиццаг нысанмæ, 
Хъæуы дæ уый тыххæй, фыццаджыдæр, цæуын. 
ÆНАМОНДÆЙ ÆНАМОНДДÆР 
Уырысмæ сидт кæддæр йæ фырт фæрæтмæ, 
Нæ уыди уæд хуыздæр хотых фæрæтæй... 
Æнамонд у, цы лæг бæллы мæлæтмæ, 
Æнамонддæр — цы лæг тæрсы мæлæтæй. 
ХУЫЗДÆР ЧИНГУЫТÆ 
Нæма федтон нырмæ æз арвы дуар гомæй, 
Æвæццæгæн, æмæ йæ гом кæнын у зын... 
Нæй чингуытæ хуыздæр цæсгом æмæ æфсармæй, 
Хъæуы сæ арæхдæр, лæмбынæгдæр кæсын. 
ДЗÆНÆТЫДУГ 
Йæхи фæндйаг алчи цæрæд, 
Къæдзæхау ын ма уæд фæлдахæн... 
Нæ сабидуг хонæм дзæнæт, 
Нæй уырдыгæй расурæн махæн. 
КАДДЖЫНДÆР 
Ды фæуæлахиз дæ миныл 
Мин, æрдзæ хæсты, 
Иннæ та — æрмæст йæхиуыл — 
Кадджындæр цæсты. 
12 

ТÆССАГДÆР 
Хæзна дæм ис, гæс ын 
Ды бацагур фыццагдæр... 
Фыдбылызæй тæрсын — 
Фыдбылызæй тæссагдæр. 
ДУН-ДУНЕÆМÆ ЗОНДЦЖЫН 
Нæ фыдæлтæ-иу рабадтысты Ныхасы тæрхоны, 
Кæрæдзимæ-иу байхъусынæн ралæууыд рæстæг... 
Кæмфæндыдæр йæ фыдыбæстæ зондджын лæг фæхоны, 
Сыгъдæгзæрдæйæн дун-дуне — йæ райгуырæн уæзæг. 
ДЗÆБÆХГÆНÆГÆМÆ МАРÆГ 
Æргом дæ хъуыды зæгъ, 
Рæстмæ зондыл нæ ардау... 
Ныхас кæны дзæбæх, 
Ныхас рæхойы кардау. 
КЪУЫБЫРТÆ - ДИДИНДЖЫТÆ - ДЫРГЪТÆ 
Цы диссаг ысты, акæс, нæ къуылдымтæ, нæ фæзтæ, 
Цы диссаджы цъæх-цъæхид кæрдæг та дзы æрзад!.. 
Хъуыдытæ сты къуыбыртæ, сты дидинтæ ныхæстæ, 
Хъуыддæгтæ та дыргътæ сты, рæгъæд æмæ хæрзад. 
ÆППÆТЫ ХУЫЗДÆР АХУЫРГÆНÆГ 
Дæ сау къамбецтæй иуæй дæр цæдисы 
Нæ разындзæн æгуыдзæгдæр мæ гал... 
Фæлтæрддзинад у ахуыргæнæг, исы 
Дзæвгар мыздæн, фæлæ йын нæй æмбал. 
ФÆЛМÆН ЗÆРДÆ 
Нæ сæм хæцынц, нæ сæм фæкæнынц загъд дæр 
Сæ сабитæм Японы, уой сæ бонæй!.. 
Фæлмæнзæрдæ æруазал вæййы тагъддæр, 
Ныссæлы тагъддæр гарачъи та донæй. 
13 

МÆЛÆТ 
Нæй суг æмæ фæрæт, — 
Цæмæй ыскæнæм арт?! 
Куы нæ уаид мæлæт, 
Уæд фенад уаид цард. 
ÆФСАРМ 
Алкæмæн дæр нæ Дамоклау цирхъ æрцауыгъди йæ сæрмæ, 
Алкæуыл дæр нæ æруадздзæн иуахæм йæ комдзыргъ «арм»... 
Бирæтæ куы нæ тæрсиккой адæм, дзыллæйæ, æфсæрмы 
Уæд нæ зониккой, нæ уаид уыдонмæ æфсарм нымад. 
ЦЫБЫР ÆМÆ ДАРГЪ 
Ис алкæмæ дæр аипп, ис алкæмæ дæр хъæн, 
Фæлæ нæ кæнынц ууыл дзæвгар адæмтæ мæт... 
Æгæр цыбыр куы дзурон — нæ бамбардзысты мæн, 
Æгæр бирæ куы дзурон — зæгъдзысты мын: «Æгъгъæд!» 
УАСÆГÆЙ КАРК 
Стæлфдзæн иу бон басы, 
Барст ын фаг фæуæд... 
Уасæг кæд нæ уасы, 
Карк æй хонут уæд. 
ЗÆРДÆ ÆМÆ ЗОНД 
Диссаг мæм фæкæсы, диссаг адæймаджы конд, 
Ацы дунейы уæвгæйæ диссаг та цы нæу?! 
Абоны цæры мæ зæрдæ, райсомы — мæ зонд, 
Уый тыххæй фæкæнынц тынгдæр, арæхдæр быцæу. 
ÆНАХУЫРГОНД АДÆМ 
Ныууагътой хъæубæстæ сæ дзуджы 
Къуыбырхъус балбирæгъты бар... 
Цыфæнды хорз рæстæджы, дуджы 
Æнахуыргонд адæм — цагъар. 
14 

ЗАЛЫМÆМÆ СÆРИБАР 
Нæ уыди рагæй-нырмæ хъалы 
Дæлджинæггонд, мæгуыры мæт... 
Сæрибар бауарздзæни залым, 
Куы сбада ахæстоны, уæд. 
ЦЫБЫРЗОНД 
Нæ хъысмæтты алцы — нывгонд: 
Чи — дидинæг, чи та — хъæндæлы... 
Кæмæн у цыбырдæр йæ зонд, 
Йæхицæй уый тынгдæр æппæлы. 
ХÆЛАРÆМÆ ЗОНГÆ 
Нæу мысæггаг мæ дзырдтæй иу дæр, ыстæй дзы иунæг дæр нæу дам, 
Æвдисæн мын уыдзæни уымæн быдыр-бæстæйы хуызæн хох: 
Йæ хæлар фистæгæй цæудзæни, йæ зонгæ — файтоны; салам 
Йæ зонгæйæн дæтдзæн, йæ хæлар, йæ хæлар дзы уыдзæни рох. 
АСЛАМЦАРД 
,Д,æ хъамайы хуызæн дæ кардæн 
Йæ æвзаг у даргъ... 
Рæстдзинад куы айсæфы, цардæн 
Уæд нал вæййы аргъ. 
СЫЛГОЙМÆГТÆ 
Мæхæдæг уымæн дæн æвдисæн — 
Æвæццæгæн, уый ис сæ туджы: 
Кæнынц ма сылгоймæгтæ уисæн 
Æрмæстдæр модæйæн нæ дуджы. 
ХЪÆБАТЫРÆМÆ ХИППÆЛОЙ 
Фæлывд, цæстфæлдахæг — уæ Батыр: 
Фæсайдта иунæгæй сæдæйы... 
Нæ вæййы хиппæлой хъæбатыр, 
Хъæбатыр хиппæлой нæ вæййы. 
15 

ЗÆРОНДЫ КАР 
Куы мæ бахъæуа де ’ххуыс, уæд фæзын: 
Ды дæ мæ ныфс, мæхицæн нæй бындар... 
Зæронды кары бацæуын нæу зын, 
Зæронды кар у абырсын зындæр. 
НАМЫС 
Мæгуыр лæгыл фæкалыс 
Дæ хъал, æнæсæрфат... 
Рæсугъд цæсгомæй намыс 
Хуыздæрыл у нымад. 
КАДЫ АККАГ 
Æвзæрæй хорзы хат, 
Æвæдау цауд — фыдвæд... 
Нæ дыл ысбаддзæн кад, 
Куы нæ уай й’ аккаг, уæд. 
ÆЛГЪЫСТ 
Дæхицæй нæ кæныс æфсæрмы, 
Ысхъæлæй фæдарыс дæ фындз... 
Куы ’рхæссон æгад ми мæ сæрмæ, 
Мæ сæр мын уæд бахæрæд куыдз. 
ÆУУÆНКДЖЫН 
Цæйбæрцфæнды дæр мыл фыссæд, 
Æдых — йæ фыссæн сис... 
Дæхиуыл кæд æууæндыс, уæд 
Дæуыл æууæндæн ис. 
КУЫРЫХОН ÆМÆ СÆРХЪÆН 
Фæндид уæ тынг, цæмæй къуымых уон 
Сымах хуызæн, фæлæ нæ дæн... 
Цы скæны афоныл куырыхон, 
Æрæджйау скæны уый сæрхъæн. 
16 

РÆСТÆГ 
Лæгау лæг фæкæны йæ хиуæттыл мæт, 
Нымад æм — йæ къабаз, йæ хæстæг... 
Æрвылбон куы цæуай дæ нысанмæ, уæд 
Фæдаргъдæр уыдзæни дæ рæстæг. 
ЗÆРДÆ 
Фелвæстай, зæгъ-ма мын, кæд 
Гом армæй уызыны?! 
Алы зæрдæ дæр — æхгæд, 
Арф, йæ бын нæ зыны. 
ХЪÆЗДЫДЖЫ ФЫНГ 
Куыдæй бахæца хорхъуагæн 
Йæ гом фарсыл йæ хæрд?! 
Мæгуыргуры æххормагæн 
Хъæздыджы фынг — æфхæрд. 
ДЖОРДАНО БРУНО 
Хъуамæ мæ джебогъ дæуырдæм ыздахон, 
Хъуамæ дæуæн хæссой адæм тæрхон... 
Арты кæй сыгътой, еретик уый ма хон, 
Арт чи ыссыгъта, еретик уый хон. 
САГЪÆСТЫ ЧЫРГЪÆД 
Мит хуссары дæр нал тайы, 
Уæлкъуыбырмæ тæхут... 
Мæт, сагъæс æмæ катайы 
Мыдычыргъæд у уд. 
СЫГЬДÆГ ЦÆСГОМ 
Дæуæй æз арфæгонд нæ дæн — 
Æрæвæрдтай дæ къамтæ... 
Сыгъдæг цæсгом куы уа лæгæн, 
Нæ фæтæрсы уæд дамтæй. 
2 Д;мсохты Му:ш(|)ср 
17 

НЫХАС 
Цыфæнды дзыхджын дæр 
Нæ басæтдзæн дæу... 
Ныхасæй тыхджындæр 
Сармадзан дæр нæу. 
АФТИД 
Уæлæуæзæй фæкæны зæй 
Дæлæуæзмæ æртхъирæн... 
Цы зæгьа, уый йæ рæбын нæй,— 
Фæдзырдта уымæн бирæ. 
ХЪУЫДЫ КÆНЫН ÆМÆ КУСЫН 
Куыннæ кæна адæймаг уымæ хæлæг, 
Кæд райгуырд хæдоны?! 
Цæуыл хъуыды кæндзæн — нæ фæзоны лæг, 
Цы кусдзæн, уый зоны. 
ЦАРД 
Ахæм уыд йæ амонд — 
Ахуыссыд йæ арт... 
Адæмы сæраппонд 
Чи фæмард, уый цард. 
САГ ФÆРÆТМÆ ТЦЫДИ 
Кæддæр фехъуыстон, раджы 
Æз ацы дзырдты зæл... 
Фæрæтæй мардта саджы, 
Æвæццæгæн, фыдæл. 
ÆНАХУЫРГОНД АХУЫРГÆНДТÆ 
Хойынц ахæмтæ сæ риутæ, 
Ничи сæм фæлæудзæн — мард дæр... 
Цас фылдæр фæкæсынц иутæ, 
Уыйбæрц зонынц, оххай, къаддæр. 
18 

ХЪИЗÆМÆРТГЫ РÆСТÆГ 
Къуыммæ дæ растæй куыд тæрон! — 
Кусы ма иуцъус мæ зонд... 
Цард æмæ уарзтæн сæ кæрон — 
Хъизæмар, удхарæн конд. 
ÆНÆФСАРМ 
Йæ рæдыдтæй йын хал быдтой, 
Цы нæ хаста йæ сæрмæ!.. 
Куы фæкæныс æфсармы кой, 
Кæнай уæд хъуамæ ’фсæрмы. 
ÆНУСОН ДЗАУМА 
Кæм ма хъæуы ныр та рæхсæн — 
Гæрзы гæбæзтæй конд?! 
Нæ кæны дзаумæтты æхсæн 
Æрмæстдæр хорздзинад зæронд. 
зондцжын 
Ды куы бауæндай уæндоимæ, 
Хондзысты уæндон уæд дæу... 
Зондджын байхъусдзæн кæронмæ, 
Зондхъуаджы бон хъусын нæу. 
ЦИНЫ АРГЪ 
Ничиуал хъусы фыццагау дæ хъæрмæ, 
Цæугæдон, афтæ дæ зарæг ныддаргъ... 
Цинмæ куы фæкæсынц бирæ æнхъæлмæ — 
Цинæн æрхауы дæлæмæ йæ кад. 
ЦАРДЫ ФЫНГ 
Нал фæцæуы иу афон адæймаг хæрдмæ, 
Нал вæййы йæ бæллицтæн раздæрау фыцæн... 
Царды фынгæн цалынмæ бафидай, уæдмæ 
Ма сыстут уæ бынæттæй, худинаг уыдзæн. 
19 

АРÆНТÆ 
Цæмæн хъæуы æндарæн та? 
Хæссой дзы фос цæмæй... 
Æгъдау, фæткæн ис арæнтæ, 
Æнæгьдауæн та — нæй. 
МАНУЙЫ ЗАКЪОНТÆЙ 
Кæмæ ис, уыцы адæмтæ кæнæнт æмæ кæнæнт 
Хæдзары бæсты стыр галуан, цъæхсæр æмæ дзылат... 
Йæ æфхæрджытæн барæгæн йæ бынат у дзæнæт, 
Йæ маст чи исы, уымæн та зындоны ис бынат. 
КЪУЫНДÆГ ÆМÆ ÆГÆНОН 
Æз адæймаг дæн, лæг: 
Куы — кусаг, куы — æгæнон... 
Мæ гæнæнтæ — къуындæг, 
Мæ бæллицтæ — æгæрон. 
ДЫУУÆЛÆДЖЫ 
Адæмы тугæй — дæ ис æмæ бис, 
Семæ ныгъуылдзынæ иу бон дæ науы... 
Алкæй мидæг дæр дыууæ лæджы ис: 
Фыццаг цытæ кусы, дыккаг уый фауы. 
НИЦЫ ÆМÆ АЛЦЫ 
Мæ фæдыл фæлидзы — 
Куы фæцæуын балцы... 
Цы загътай, уый — ницы, 
Цы сарæзтай — алцы. 
цы зоны... 
Хуыздæрмæ чи нæ у бæллæг, 
Æрыгон уа йе кардзыд!.. 
Цы зоны, уый куы кæна лæг — 
Йæ бон у скæнын алцы. 
20 

ÆХХУЫРСТ ÆМÆ ÆЛДАР 
Фæдардзæни дæ куыст — 
Æдзух дæ зæрдыл дар... 
Æхца у хорз æххуырст 
Æмæ æвзæр æлдар. 
ТЫХÆЙ ТЫХДЖЫНДÆР 
Дæ тыхтæ бафæлвар, дæ хъомыс, 
Хъуыддæгтæ ма араз дзыхæй... 
Тыхимæ архайын кæд зоныс, 
Тыхджындæр у уæд уый тыхæй. 
ÆРДÆГУÆЛАХИЗ 
Кæд бирæ у сымах ис, 
Уæддæр — мæгуыр уæ бон... 
Тыхы фæрцы уæлахиз 
Æрдæгуæлахиз хон. 
ФЫДЫ ЦЫФЫДДÆР УС 
Куыд раппæлон хъысмæтæй, куыннæ дзы кæнон хъаст, 
Кæд басгуыхти мæ удæн фыды цыфыддæр ус?! 
Мæ бон кæуын дæр нал у, ныссалд мæ риуы маст, 
Мæ цæстытæн сæ сыгтæ ныссур ысты, ныххус. 
БÆЛЛÆХ 
Дæ сомау у дæ туман 
Æнæбæркад, æдзæхх... 
Фылдæр чи зоны, уымæн — 
Рæстæджы сæфт — бæллæх. 
ÆГЬАТЫРТÆРХОН 
Æрæмбæхсынц бонтæ ’мæ афæдзтæ тары, 
Сæ фылдæры аласы Летайы дон... 
Æнцон у кæйдæр тæрхон ницæмæ дарын, 
Нæй ницæмæ дарæн дæхихаст тæрхон. 
21 

НЫСАН 
Æрлæууыд дæ цуры 
Мæсыгау дæ хъан... 
Æгæр бирæ дзурын — 
Сыдывды нысан. 
ÆНАХУЫРГОНДÆМÆ ГУЫМСÆГ 
«Куырмы бæсты фæлтау уæд лæг хъæрæу 
Фыдæлты дуджы загъд æрцыд кæддæр... 
Æнахуыргонд гуымсæгæй уæлдай нæу: 
Кæй у хæрзафтид, уымæн кæны хъæр. 
МÆЛÆТЫ ТАС 
Æмцыд фæкæны цинау немæ рыст, 
Сæ иу дзы их у, иннæ та у арт... 
Мæлæты тас нын уарзын кæны куыст, 
Фæллой та у лæгæн йæ иууыл цард. 
ЙÆХИ ДÆЛДЖИНÆГГÆНÆГ 
«Æгасæн мард — хæринаг»,— 
Фыдæл уыди йæ зæгъæг... 
Æнæраст лæг йæхæдæг 
Кæны йæхи дæлджинæг. 
СТЫР ХЪУЫДДАГ 
Йæ бонæй уа, йæ бонæй, 
Кæй нæ фæсайдта ’вдиу!.. 
Ыстыр хъуыддаг æнцонæй 
Нæма сарæзта иу. 
ФÆЛЛОЙ ÆМÆ КАД 
Зæрдæзæгъгæ куысты 
Нæ зоны лæг фæллад... 
Фæллойы къухы сты 
Цыт, намыс æмæ кад. 
22 

ХУЫЗДÆР АХУЫРГÆНÆГ 
Хъулон ми бакæны амæндтæ уарæг: 
Циндзинад — иугæйттæн, бирæтæн — фыд... 
Хъомылгæнджытæн сæ хуыздæр — ныййарæг: 
Ахуыргæнджытæй у фондзыссæдз фыд. 
ЗЫНДÆР ФÆЛВАРÆН 
Дæ митæй разæнгард дæ кæстæрты кæныс, 
Хъæддых фæлæууыс уым, цы ран ныввæййынц хиу... 
Фæхæрд дæ, фæлæ кæд нæ асасти дæ ныфс, 
Фæлварæн радтай уæд тæккæ зындæртæй иу. 
РАСТЫТЫХ 
Раст хъуыддаг æвдыст 
Кæд æрцыди раст, 
Уæд — йæ ныхмæ сыст — 
Никуы ’рцæудзæн саст. 
БЫХСЫН 
Дæтты нын алцы барстæй 
Хъысмæт: куы цин, куы — зын... 
Хæлардзинады уарзтæй 
Фылдæр хъæуы быхсын. 
КУРДИАТÆМÆ КУЫСТ 
Цал сæгуытæн, цал сагæн 
Сфыхт йæ игæр арты!.. 
Курдйатджын, куыстуарзагæн 
Нæй цæлхдуртæ царды. 
ÆНХЪÆЛМÆ КÆСЫН 
Бæрзонд хицауæн у æлхæд 
Йæ къабазау йæ хæстæг... 
Æнхъæлмæ кæсын зоныс кæд, 
Уæд ралæудзæн дæ рæстæг. 
23 

ФÆЛЛОЙ 
Бакусы ныхасæй 
Лæг йæхицæн мызд... 
Аппары йæ разæй 
Стыр цæлхдуртæ куыст. 
ЦАРД ЦЫБЫРГÆНДЖЫТÆ 
Хъыг, тас, хæлæг, æрхæндæг, 
Тæппуддзинад, æнкъард — 
Æмбарыс уый дæхæдæг — 
Кæнынц цыбырдæр цард. 
хыл 
Цæф риссаг у, куыннæ! Цæхх ыл 
Цæмæн кæнынц, фæкæнын дис... 
Йæ тæккæ райдайæны хыл 
Ныссабыргæнæн ис. 
ÆНÆБЫН СУАДОН 
Не ’взары, чи у бон дæр фынæй, 
Зын... 
Зонындзинæдты суадонæн нæй 
Бын. 
БЫЦÆУÆМÆУИС 
Дæ бадæн ис дæлæуæз тынг — бынæй, 
Быцæу нæ дæ, быцæуты астæу — уис... 
Æнæуаг уæвæн канд хъуыддæгты нæй, 
Ныхæсты дæр æнæуаг уæвæн ис. 
ЦЫБЫР РÆСТÆДЖЫ ПАДДЗАХ 
Нæ ныууадздзынæ а зæххыл фæд дæр, 
Ды «иутæ» къуырдтай, иннæтæ — «дæстæ»... 
Паддзах кæд у рæсугъддзинад, уæддæр 
Паддзахиуæг фæкæны цъус рæстæг. 
24 

ЦЫТДЖЫН АДÆМЫ ДАРÆГ 
Рæстудыл артæндзарæг, 
Бынсæфт фæуæд дæ кой!.. 
Цытджын адæмы дарæг — 
Уæхскуæзæй куыст, фæллой. 
ХИЦАУ ÆМÆ ЦАГЬАЙРАГ 
Сты чингуытæ дзыллæтæн зонды къæбицау, 
Куырыхонтæн алцы æрцыди уым фыст... 
Тæхуды, йæ монцтæн цы лæг вæййы хицау, 
Йæ цæсгом, æфсармæн — цагъайраг, æххуырст. 
СÆРХЪÆНÆМÆ ФЫНÆЙ 
Фæткъуытæ лæхурæг 
Ис бирæ йæ цуры... 
Сæрхъæнимæ дзурæг — 
Фынæимæ дзуры. 
ÆНАХУЫРАДÆМ 
Кæрæдзийы къахæм, 
Нæ хæцæнгарз — сындз... 
Ис адæмтæ ахæм — 
Сæхицæй тæрсынц. 
ÆГАСÆМÆМАРД 
Мæхи хуызæн уарзы дæуæн дæр, æмгар, — 
Цыдæриддæр хорзæй ис царды, — мæ цæст... 
Æгас адæймагмæ хæлар зæрдæ дар, 
Дзур марды тыххæй та рæстытæ æрмæст. 
ДЗЫРДТÆ ÆМÆ АДÆМ 
Сæрсæфæнмæ кæй фæцæуæм, хъыгагæн, уый нæ хатæм, 
Нæ ныры уавæр дард фыдæл нæ федтаид йæ фынты... 
Фæкæсынц мæм дзырдты хуызæн цæмæдæр гæсгæ адæм: 
Куы нæ вæййынц сæ бынæтты — нæ февдисынц хъуыды. 
25 

АИВАДЫ ХУЫЗТÆ 
У фидар амад сис, 
Æркæлдзæни зынæй... 
Æнкъард аивад ис, 
Æвзæр аивад нæй. 
ЗЫН КУЫСТ 
Кæд ма райхъуыст уæрццы былдыхъхъ нæ хуымæй! — 
Нæхи аххос у, хъаст кæнæм кæмæй!.. 
Цы куыстмæ тæрсæм бавналынæй, уымæй 
Зындæр ыссарæн куыстыты ’хсæн нæй. 
ФÆРСЫНЫ ПАЙДА 
Бæркад дзы дардмæ лидзы, 
Вæййы æрдæгмæ дзаг йæ гон... 
Куы нæ фæрсай, уæд ницы 
Уыдзæни базонын дæ бон. 
зонд 
Былысчъил кодтай адæмыл, бæрзондæй 
Ныллæгмæ кастæ алкæддæр, Гæмæт... 
Цæмæн дæ хъуыди бирæ зонд, дæ зондæй 
Пайда кæнын куы нæ базыдтай, уæд?! 
ДЗУРЫН ÆМÆ ХЪУСÆЙ ЛÆУУЫН 
Хуыцау уæ уымæй бахизæд, æмæ кæддæр фæдих уат, 
Нæ уæ баззайдзæн адæмау уæд райгондæй уæ бæстæ... 
Кæй ницы загътай, уый тыххæй фæсмон кæндзынæ иу хатт, 
Сæдæ хатты та уый тыххæй, кæй ракодтай ныхæстæ. 
ХЪЫГТЫ ГУЫРÆН 
Æмбулдзысты куысты, 
Æвæццæгæн, мах адон... 
Нæ рæдыдтæ ысты 
Нæ хъыгты гуырæн, суадон. 
26 

НИЦЫТÆ ФЫССÆГ 
Бирæгъ æмæ фыс, 
Цъиусур æмæ мыст... 
Цасфæнды дæр фысс, 
Ницы у дæ фыст. 
ÆНУВЫД КУЫСТ 
Фыццагау нал дæн хъусæй, 
Мæ зæрдæ уымæй — рыст... 
Æнувыдæй куы кусай — 
Кæны æнцондæр куыст. 
ДÆСНЫЙАД ÆМÆ АДÆЙМАГ 
Куыд раппæлон дæуæй 
Æз тулдзы цур, хæрис?!. 
Æвзæр дæсныйад нæй, 
Æвзæр адæмтæ ис. 
ДДАС 
Нæ бакомдзæн хъæбатыр лæг сæттын, 
Бæлвырд у уый, нæ дзы хъæуы ныхас... 
Куы нæ тæрсай рæстдзинадæй, уæд дын 
Нæ уыдзæни гæдыдзинадæй тас. 
ХОРЗДЗИНАД ÆМÆ ÆГÆР 
Бæрæг нæй: чи зоны, ’мæ дæу, 
Кæддæр бон бахъæуа мæ сæр... 
«Йæ æгæр хорздзинадæн нæу,— 
Зæгъынц куырыхонтæ,— æвзæр». 
МАСТ ИСЫН 
Куыд дзы раппæлон, цуды кæд, 
Æнад кæны нæ цард!.. 
Мæгуыр куы вæййы удыхъæд, 
Уæд маст исын — йæ кард. 
27 

РÆСТДЗИНАД ДЗУРЫН 
Рынчыны фæстæ ралæууы æндидзæн, 
Лæгыл та ногæй ракæсы зынг хур... 
Рæстдзинад дзурын сахуыр кæн дæхицæн, 
Ыстæй-иу æй уæд адæмæн дæр дзур. 
РЫНЧЫН ÆМÆ ТÆППУД 
Нæ бафтаудзæн дæ кадыл худ, 
Нæ батавдзæни хуры мæй... 
Рынчыны хуызæн у тæппуд: 
Йæ уæнгты ныфс хъаруйау нæй. 
ÆФСАРМЫ ДÆЛБАР 
Рæстдзинады фарсхæцæг разындтæ, уымæн — 
Кадджын дæ ном... 
Дæ æфсармы ныхмæ цы тых цæуы, уымæн 
Макуы ратт ком. 
ТÆРИГЬÆДДЖЫН ÆМÆ ÆДЗÆСГОМ 
Нæ хæстæджыты иууылдæр æрхуыдтон, 
Ыссардтон уымæн фæззæджы рæстæг... 
Йæ тæригъæдтæ чи рох кæны, уыдон 
Æдзæсгомæн æрвад ысты, хæстæг. 
ЗÆРДÆЙÆ ЗÆРДÆМÆ 
Сты дзыллæ кæцыфæнды лæгæн йæ кæсæн, 
Йæ айдæн, фæлæ йæ нæ зонынц зæххонтæ... 
Зæрдæйæ зæрдæмæ куы уаид ныккæсæн, 
Уæд адæм кæрæдзийæн фестиккой сонтæ. 
ХÆДБЫНДУР УÆВЫНМÆ ТЫРНÆГ 
Фæхицæн и балæй зырнæг, 
Йæ хъæлæс — цыдæрхуызон уаз... 
Хæдбындур уæвынмæ тырнæг 
Зынæй зæгьдзæн зондджын ныхас. 
28 

ÆНЦОН ÆМÆ ЗЫН 
Цъæх уалдзæг та æрцæуы — 
Куыд ма кæнæм фынæй?! 
Æнцонæй фыст цы ’рцæуы, 
Фæкæсæм уый зынæй. 
УДЫ ХЪАРУ 
Хъæлдзæг ыстæм мах, хъæлдзæг у нæ сых: 
Хъазты фæз у ног уыдонæн нæ кæрт... 
Уды цæст у зонд, фæлæ нæу йæ тых, 
Уды хъару, тых — зæрдæйы æвæрд. 
ÆНАМОНД 
Йæ дыууæ хъусмæ — мар- 
гæй... 
Æнамондæн хæлар 
Нæй. 
МÆЛÆТЫЛ САГЬÆС 
Дæ низыхатты ном, æдзæстуарзон: хæлæг, 
Дзæбæхгæнæн дзы нæй дæу хуызæн тарф рынчыны... 
Цæрын кæй хъæуы, уый кæд ферох кæны лæг? 
Мæлæтыл сагъæс, мæт куы скæны уый йæ быны. 
ЗОНДЫ АРГЬ 
Рæуæг вæййы йæ уаргъ 
Æдылыбынæн, сонтæн... 
Тæккæ бæрзонддæр аргъ 
Фæкæнынц адæм зондæн. 
ЗНАГ - АХУЫРГÆНÆГ 
Сагъуыд вæййы сагыл дæр 
Адæймагау низ... 
Хаттæй-хатт ызнагыл дæр 
Ахуыргæнæн ис. 
29 

КÆУЫЛДÆР ХУДÆГ 
Фæнык, æртхутæг 
Уарзы къæлæу... 
Кæуылдæр худæг 
Зондджынтæй нæу. 
ИРОН ÆМБИСОНД 
Дæуæн дæ риуы 
Зæрдæ нæй — дур... 
Ыской «æри!» у, 
«Æри!» — тыхгур. 
РАДЫГАЙ 
Цæуын нæ бахъуыд ардыгæй 
Ызнон нæ фæд-нæ фæд... 
Хъæсдарæг хойынц радыгай, 
Куы вæййынц цалдæр, уæд. 
МÆГУЫРЛÆГ 
Нæ фæныхсдзæн дæ хъама 
Хæсты быдыры мæн... 
Мæгуыр лæгмæ хъуамæ 
Æппындæр ма уа хъæн. 
РÆСТДЗИНАД 
Дæ узæлдæй, дæ куыстæй 
Цæхæртæ калы фæз... 
Æнæ рæсугъд фæлыстæй 
Рæстдзинад уарзын æз. 
РÆСУГЪДДЗИНАД 
Халон нæ баййафдзæн никуы цæргæсы, 
Фæззæг нæ ралæууы майы... 
Уды рæсугъддзинад азтимæ рæзы, 
Буары рæсугъддзинад тайы. 
30 

НЫХÆСТÆ 
Цы къуым нæ басгæрста, цы бæстæ! — 
Нæ йæм каст фæндæгтæй иу даргъ... 
Хъуыддæгтæм хонынц кæд ныхæстæ, 
Уæд уыцы ныхæстæн нæй аргъ. 
ТАЛФ-ТУЛФ ÆМÆ ТАГЬД 
«Нæу мæгуыры æмбал бонджын», — 
Цал хатты æрцыди загъд?! 
Талф-тулф никуы кæны зондджын, 
Хатгай уый фæкæны тагъд. 
БЫХСОН 
Хорздзинад ыскæндзæни дзырддаг, 
Уарзон циу, уый нал уыдзæни уарзон... 
Тагъдгæнаг нæ фæуыдзæн хъуыддаг, 
Фæлæ йæ фæуыдзæни фæразон. 
КАЛМ ÆМÆ ДОМБАЙ 
Фæцыдтæ мæнгардæй 
Дæ хуыздæр хæларыл... 
Æлгъаг калм йæ маргæй 
Домбайы дæр мары. 
ÆРДЗÆМÆАИВАД 
Раст лæджы фарс рахæцы, 
Галиутæм — тызмæг... 
Аивæдтæй алкæцы 
Æрдзы у фæзмæг. 
ЗНОН, АБОН ÆМÆ РАЙСОМ 
Нæу алкæцы рыстæн 
Лæгау фæразынхъом... 
Цы уыдыстæм, цы стæм, 
Уый нал уыдзыстæм сом. 
31 

МÆСТЫГÆР 
Бæрзондæй нæ хортыл 
Арв рауагъта зæй... 
Мæстыгæр æрдхордыл 
Зæрдæдарæн нæй. 
ХЪÆБАТЫРÆМÆ НЫФС 
Ныхæстæ мын райсоммæ цасфæнды кæн — 
Хъуыддагæн нæу хус дзырд æххуыс... 
Цыфæнды зын ран дæр хъæбатыр лæгæн 
Нæ сæтты йæ хъару, йæ ныфс. 
АБОНÆМÆСОМ 
Диссæгтæ федта быдыр-бæстæ, ком 
Дугтæ ’мæ заманты цас!.. 
Абон æгас чи у, уыдонæй сом 
Нал уыдзæн иу дæр æгас. 
ДЗÆНÆТЫ КЪУЫМТÆ 
Мæ зæрдæ ницæуыл фæлæууы, 
Куы стыхсын хатгай, уæд... 
Дзæнæты къуымтæ ис уæлæуыл, 
Фæлæ дзы нæй дзæнæт. 
СТЫР ХЪУЫДДАГ 
Дæ кад цæсты гагуыйау хъахъхъæн, 
Хъару æвдисгæйæ у арт... 
Нæй сырæзæн ыстыр хъуыддагæн — 
Куы нæ уай æхсæнадæй дард. 
АМОНДЦЖЫН ХЪУЫДЦАГ 
Райсдзынæн стыр хай дæ зынæй, 
Рогдæр дæ уаргъ уа цæмæй... 
Искæмæн амонд хæссынæй 
Амондджындæр хъуыддаг нæй. 
32 

ФАРСХÆЦДЖЫТÆ ÆМÆ ФÆЗМДЖЫТÆ 
Фæуыдзысты куывды хыл дæр, 
Æвзиддзысты лæдзджытæй... 
Йæ фарсхæцджытæ ис фылдæр 
Хæрзгæнæгæн фæзмджытæй. 
АИППЫТÆ 
Сты хахуыртæ ’мæ дам-думтæ тыхсæттæг, 
Нæй ахæм лæг, кæй зæрдæ дзы нæу рыст... 
Дæ аиппытæ макуы дзур дæхæдæг, 
Дæ хæлæрттæ кæндзысты уыцы куыст. 
ФИЛОСОФОНДУР 
Рахæсс-ма къуымæй 
Искуы дæ арц... 
Цас кусыс, уымæй 
Къаддæр кæн хардз. 
НÆХЪÆНТÆ 
Цы лæг калы йæ сызгъæринтæ алы бон дæр доны, 
Нæ хаты уый, кæй цæудзæни фæсмонгондæй кæддæр... 
Нæ хъæнтæ нын нæхицæй хуыздæр иунæг дæр нæ зоны, 
Нæхицæй хуыздæр никæйы æнхъæлæм мах уæддæр. 
ЗЫН УАВÆРЫ 
Тыхст уавæры, мыййаг, нæ бахаудтæ фыццаг хатт, 
Дзæгъæл хуымæтæджы кæныс хъысмæтæй хъаст... 
Мæлын кæй хъæудзæн дæу, æрбаймыс уый зын сахат, 
Фæкæса дæм цæмæй чысыл дæ хъыг, дæ маст. 
ТУГ 
Нæй хуыздæр дæ дзугæй 
Фондз дзуджы æхсæн... 
Туг йеддæмæ тугæй 
Алцы ис æхсæн. 
3 Дзасохты Музафер 
зз 

ХЪАСТ КÆНЫН 
Хæлæг кæныс ды алкæмæ, æз та дæм 
Кæнын мæсты — æнæкæрон мæ маст... 
Кæд нал вæййынц хъуыдыкæнынхъом адæм? 
Сæ иунæг дæр куынал фæкæны хъаст. 
УÆЛАХИЗДЗАУ 
Ысфыцы бæгæны 
Мæ сыхаг йæхæдæг... 
Уæлахиз фæкæны 
Йæ тыхтыл æууæндæг. 
АМОНД 
Фæндырæй-ма махæн дæр æрцамон, 
Не знæгтæ нæм уадз кæной хæлæг. 
Адæймаджы не сфæлдыста амонд, 
Сфæлдыста æнæмæнг амонд лæг. 
ЧЫСЫЛ ХЪУЫДДАГ ÆМÆ СТЫР ЛÆГ 
Лымæн цы хъæууон нæу зæххимæ, 
Уый дардзæни ныллæг йæ худ... 
Чысыл хъуыддаджы дæр уæхимæ 
Ыстыр лæгтæ кæсут. 
ГАДЗРАХАТÆЙЦÆУÆГ 
Уæздандзинад фæуæгæн 
Йæ риуы судзы арт... 
Гадзрахатæйцæуæгæн 
Бынтон цыбыр — йæ цард. 
БÆРЗОНДÆЙ НЫЛЛÆГМÆ 
Фæцардысты иумæ зæрондмæ, 
Нæ райхъуысти иу хатт сæ загъд... 
Æгæр тагъд куы схизай бæрзондмæ, 
Уæд хаудзынæ уырдыгæй тагъд. 
34 

КАРЗТÆРХОН 
Хъавæгæй цæвæг фæраздæр — 
Ферттывта йæ кард... 
Марыны тæрхонæй карздæр 
Ис тæрхон: æгад. 
КАДÆМÆАМОНД 
Не ’мбары сæрфат 
Иу ран дæр æррагонд... 
Цалынмæ ис кад, 
Уалынмæ ис амонд. 
АДÆМЫ УАРЗОНДЗИНАД 
Зæрдæуынгæгæй бадæм, 
Нæ алы бæллиц — сыкк... 
Куы нæ дæ уарзой адæм, 
Уæд ницы у мæсыг. 
цин 
Æргомæй дын мæ хъуыдытæ зæгъин, 
Фæлæ ныхас нæ бахъардзæн æлгъинмæ... 
Цы лæг нæ хæссы адæймагæн цин, 
Уый ма кæсæд æнхъæлмæ макуы цинмæ. 
КЪАЛАТИЙЫ ЦЪИУ 
Адæмы мæ хъæу 
Мадау кæны иу... 
Цъиуы æмбис нæу 
Къалатийы цъиу. 
ЦАГЪАР 
Æрцыди мæм Æрхонæй 
Мæ уарзондæр æмгар... 
Цагъар дæхи куы хонай, 
Уыдзынæ уæд цагъар. 
35 

СÆРИБАР 
Ис арæхдæр йæ низ 
Йæхи мидæг æрхуымæн... 
Сæрибары бæрн ис, — 
Тæрсынц дзы бирæ уымæн. 
ХУР 
Нал баззади фæзы 
Иунæг ран дæр дур... 
Алкæм дæр ыскæсы 
Райсом раджы хур. 
ФЫДГУЛЫ ФÆНДИАГ 
Кæндзæни æрдиаг, 
Цы лæг у фыдвæд... 
Фыдгулы фæндиаг 
Мæ фыдгул фæуæд. 
ХÆРЫН ÆМÆ НУАЗЫН 
Дæ хуызæн ницæйаг, мæрддзæсты 
Нæ домы ницæуыл йæ хæс... 
Куыдзы хæрд бакæныны бæсты 
Лæджы нызт бакæндзынæн æз. 
ФЫСДЖЫТÆ ÆМÆ КÆСДЖЫТÆ 
Мæнг ныхæстæ нæ кæнын, фæдзурын алкæд раст, 
Сæ алкæцы мæ дзырдтæй вæййы мæнæн æцæг: 
«Фыста-иу раздæр чиныг фыссæг, кæсæг æй каст, 
Фыссы ныр чиныг кæсæг, фæлæ йæ нæй кæсæг». 
РОМАН ÆМÆ УАРЗОНДЗИНАД 
Уыдтæ кæддæр нæ хъан, 
Дæ бадæн-иу уыд базтыл... 
Куы уарзай, уæд роман 
Нæ ныффысдзынæ уарзтыл. 
36 

АХУЫР 
У амондæй цард къахыр, 
Маст — хъуырмæ, цин — уæрагмæ... 
Кæнæм цæрæнбон ахуыр, 
Мæлын ахуыр — фæстагмæ. 
БÆГЪНÆГ ÆЦÆГДЗИНАД 
Къæрныхы сæрыл судзы зынг, 
Къæрныхы кад нæ кæны бонваг... 
Æцæгдзинад бæгънæг у тынг, 
Нæ йæм фæкæнынц уымæн мондаг. 
ÆФХÆРД 
Кæмæй дардтам хъалон, 
Уый банызта мах сæн... 
Иу бахордта уаллон, 
Рыст иннæйы ахсæн. 
ÆМБИСОНД 
Фæзынд æмбисонд раджы, 
Фæлтæрты хорзæн кусы: 
«Цы ысфыцай дæ аджы, 
Уыдзæни уый дæ къусы». 
ФЫЛДÆР ЗОНÆГ 
Бафæрсут Æндийы, 
Зондджындæр нæй сæр... 
Арæхдæр рæдийы — 
Чи зоны фылдæр. 
ДИДИНÆГÆМÆ ХАЛСАР 
Фæци дæ мæнæу карст, — 
Дæ тых æндæр ран бавзар... 
Сырх дидинæг у уарзт, 
Хæлардзинад та — халсар. 
37 

ХÆЛÆГ ÆМÆ ÆНÆУЫНОВДЗИНАД 
Ныццæвы галиу рахизы, 
Ыссоны йæ æгадмæ... 
Хæлæг æнцонæй рахизы 
Æнæуынондзинадмæ. 
ХÆДЗАРЫХИЦАУ 
Фæзынди дын цæуæт, фæци дæ фарнæй хай, 
Ныр иунæг нал дæ ды, дæ алфамбылай — сисау... 
Кæйдæр хæдзары нæ — дæхи хæдзары уай 
Кæцыфæнды заман æлдар ды хъуамæ, хицау. 
ДАВÆГГАГ 
Фаутæ чи æвæры арсыл, 
Арсæй баййафдзæн уый над... 
Давæггаг нæ хæцы фарсыл, 
Нæй кæйдæр фæллойы ад. 
РÆСТДЗИНАД 
Тæппуд кæй дæ, фæкæныс ды уый тыххæй æртхъирæн, 
Нæ уæндыс хохмæ схизын, нæ дæ уæлахиз ахуыр... 
Æнæуи дæр рæстдзинад зæххыл куы нæ ис бирæ, 
Гæдыдзинадæй ма йæ цæмæн кæнæм уæд къахыр?! 
ХÆРГÆФС 
Ды донау сур зæххæй — 
Æмхуызон рæвдыд, хæфс... 
Хæрæг æмæ бæхæй 
Цы райгуыры? Хæргæфс. 
УЫНЫН ÆМÆ ХЪУСЫН 
Уæдæрттимæ æлхуый мæ 
Хъуыд балхæнын мæ усæн... 
Цæстæй цы уынын, уый мæ 
Нæ фæнды хъусæй хъусын. 
38 

ДАРД 
Куыд хорз у дæ зæххыл, Æрхон, 
Цард!.. 
Дæ хæстæг цы ран нæй, уый хон 
Дард. 
РÆГЪÆД ÆМÆ ЦЪÆХ 
Фатхъæдимæ наз зайы 
Мигъæмбæрзт лæнкауы... 
Рæгъæд фæткъуы баззайы, 
Цъæх фæткъуы æрхауы. 
ДЫУУÆ ЗОНДЦЖЫНЫ 
Æрбахаста нын зиумæ 
Дæ сыхаг абон хуын... 
Дыууæ зондджынæн иумæ, 
Зæгъынц, цæрын у зын. 
ЦАРДЫЛБÆТДЖЫТÆ 
Куы базонын фæлывд, мæнгарды, 
Уæд йемæ нал вæййын æмвынг... 
Кæмæн ыстæм быцæутæ царды, 
Бæттынц нæ цардыл уыдон тынг. 
РÆСТДЗИНАДАГУРÆГ 
Дæ сомыгæнæн у хъуыран, 
Фæлæ дæ ныхæстæ — зыгуым... 
Рæстдзинад агурыс цы ран? — 
Цы ран дæ фæнды, уым. 
ХУДЫН ÆМÆ НÆ ХУДЫН 
Чындзхасты ныззилы цъил, æлхуыйау, 
Уарзын уымæ кафгæйæ кæсын... 
Чи худы æппынæдзухдæр, уыйау 
Чи нæ худы, уымæн быхсын — зын. 
39 

КАДДЖЫН 
Нæ ныхæстæй нæй иуы дæр хъуыдыйы хуызæн сой, 
Лæмæгь ыстæм хъаруйæ дæр, мæцъисæй айк фæлдахæм... 
Æвæццæгæн, уый кадджын у: нæ фехъуыстон йæ кой — 
Зын ыссарæн у мах дуджы, кæй кой нæ кæнынц, ахæм. 
КАДГÆНДЖЫТÆ 
Нæма дзы федтон ахæм фæллойуарзаг æрæджы, 
Йæ къухы бафтыд алцы æвæллайгæ куыстæй... 
Ыскадджын кæнынц раздæр йæ фыстытæ фыссæджы, 
Ыскадджын кæны фыссæг йæ фыстыты ыстæй. 
ДИССАГ 
Мæ хуызæны дзырд кæй ницы давта, 
Æрæджиау уый бамбæрстон æз... 
Куыд хуыздæр зонын мæхи æз, афтæ 
Кæнын æз къаддæр мæхи æнгæс. 
ÆВЗÆР ÆХХУЫСГÆНÆГ 
Æгæр бирæ ныхас 
Куыд кæна хъуамæ лæг?! 
Кæмдæриддæр у тас 
Æвзæр æххуысгæнæг. 
ДЫЗÆРДЫГДЗИНАД 
Куы нæ уаид дæ дари, 
Уæд уаис ды быдыргъ... 
Дызæрдыгдзинад — уари, 
Йæ дзæмбытæ сты цыргъ. 
КЪÆРНЫХ 
Кæныс æнæхъуаджы цъæхахст, 
Цæуын мæ бахъæудзæн дæ разæй... 
Къæрных куы нæ æрцæуа ахст, 
Уæддæр ын фервæзæн нæй тасæй. 
40 

ÆЛХÆД СÆРИБАР 
Дæ ныхас ивын дæу 
Фæкæндзæни æгад... 
Æлхæд сæрибар нæу 
Сæрибарыл нымад. 
АРÆХСТДЗИНАД 
Дæу хонынц рагæй зонды къуым 
Æмдзыхæй сых... 
Цы ран нæй арæхстдзинад, уым 
Хъару нæй, тых. 
ХÆСТÆДЖЫТÆ 
Æрлæудзæн тагъд куысты 
Æнæвдæлон рæстæг... 
Хъæбатыртæ ысты 
Кæрæдзийæн хæстæг. 
ÆНАККÆГТÆ 
Мæ къæпи сызгæ и, мæ гутон, 
Сæ фыддæр ралæууыди бон... 
Тæригъæд чи нæ зоны, уыдон 
Æнаккаг адæм хон. 
НЫФС 
Зындгонд ысты дæ ныхæстæ мæнæн, 
Æрвылбон дæр сæ адæмæн кæныс: 
«Ныфсы фæрцы ис алцыдæр кæнæн», 
Фæлæ, зæгъ-ма, кæцæй æрхæссон ныфс?! 
ГÆДЫТÆ 
Чи фæзынди уалынджы, 
Разынди уый гæс... 
Гæдытæ сты талынджы 
Иухуызон, æнгæс. 
41 

ХЪАМА 
Кæс-ма, кæс ды амæ: 
Йæ рихи фæхалас... 
Дыууæ хатты хъама 
Йæ кæрддзæмæй ма лас. 
ХОРЗДЗИНАД 
Царды хицау систы, 
Ис кæй рæбын ис... 
Алкæмæ дæр исты 
Хорздзинадæй ис. 
МАРГЬЫ ХЪÆЛÆС 
Никуы уыд йæ ныхмæ сагæн — 
Хохы, быдыры — цæргæс... 
Мæргътæй алкæцы мыггагæн 
Ис йæхи бæлвырд хъæлæс. 
ÆФХÆРД 
Æрæвæрдзысты уын сæн дæр, 
Уыдзæн уæ разы хæрд... 
Куы нæ вæййы гæнæн æндæр, 
Ныббарæм уæд æфхæрд. 
ÆМБАРДЗИНАД 
Дæ цæстытæн сæ кастæй 
Ыскаст мæ риуы хур... 
Æмбардзинад у уарзтæн 
Йæ фидардæр бындур.. 
ÆХХУЫС 
Нæ уыдтæн никуы мастæй цух, 
Хъысмæт мæ цавта æмæ цавта... 
Куыд æххуыс кæны къухæн къух, 
Лæгæн кæнæд æххуыс лæг афтæ. 

РУВАС 
Æрцауыгътон кауыл 
Мæ дзаумæттæ хурварс... 
Къæппæджы нæ хауы 
Дыууæ хатты рувас. 
зынг 
Мæ разы фестад фыны 
Фынг... 
Фæнычы бын нæ зыны 
Зынг. 
САУДЖЫН ÆМÆ ЙÆ УС 
Кæд не ’рцахстай арсы, 
Уæд ма сур тæрхъусы... 
Чи сауджыны уарзы, 
Чи уарзы йæ усы. 
ХÆРÆГ 
Фæкæныс алкæуыл дæр бустæ, 
Кæцæй нæ райхъуысы дæ хъæр!.. 
Хæрæгæн алыг кæн йæ хъустæ,— 
Бæх дзы нæ рауайдзæн уæддæр. 
ÆФТИАГÆМÆ ХАРДЗ 
Куы фæци хайуан хуым, 
Уæд батылдта йæ барц... 
Æфтиаг кæм ис, уым 
Куыннæ хъуамæ уа хардз! 
ДЫУУÆ БÆЛАСЫ 
Чинæуал фæцæуы размæ, 
Уый вæййы зынгхуыст... 
Иу рæстæг дыууæ бæласмæ 
Ничима ысхызт. 
43 

ТÆРНЫХ 
Сагæн фæрынчын 
Уæвынæй — тас... 
Судзины хуынчъы 
Аласдзæн туас. 
ÆНГУЫЛДЗ ÆМÆ КЪАХ 
Ныллæгмæ ратылд хохы рагъæй, 
Ныппырх йæ уаргь дæр... 
Цыфæнды даргъ æнгуылдз дæр къахæй 
Нæ уыдзæн даргъдæр. 
ЦУАНОН 
Дæхи хуызæн дæ лæг 
Вæййы æдзухдæр барон... 
Йæ хызынæй бæрæг 
Уыди, уыдзæни цуанон. 
ЗОНЫНДЗИНÆДТÆ 
Æз цалынмæ ацы дунейы цæрон, 
Гъеуæдмæ æвзардзынæн цин æмæ зын... 
Ис бирæ цæмæндæрты ссарæн кæрон, 
Нæй зонындзинæдтæн кæрон æмæ бын. 
СЫЗГЪÆРИН 
Дæ фæндæгтæй дæуæн, лæвархор, 
Нæ уыдзæн иунæг дæр дырыс... 
Æвзалыйæ сызгъæрин сахор, 
Уæддæр нæ аивдзæн йæ хуыз. 
КÆРОН 
Фыдæлтыккон Ызгъилы 
Зымау цæры бæлон... 
Хуымæллæг хилы, хилы, 
Фæлæ йын ис кæрон. 
44 

ХУДЫН ÆМÆ КÆУЫН 
Никуыма фенди Бæтæйы 
Худы... 
Арæх кæуынæй фæвæййы 
Худын. 
ФЫЦЦАГ КЪАХДЗÆФ 
Цыфæнды чысыл катайæ 
Ысбады хъен йæ барц... 
Фыццаг къахдзæфæй райдайы — 
Цыбыр уа, даргъ уа — балц. 
ТЕУА 
Йæ цардæн æфсин 
Нæ алчи нæ хоны... 
У теуа къуыпсин, 
Фæлæ йæ нæ зоны. 
ХÆЛÆРТГÆ 
Ахæм уарзон бадты 
Нæй бынат мæнгæрдтæн... 
Амондджынæн ратты 
Стыр Хуыцау хæлæрттæ. 
БÆЛЛИЦЦАГ ФÆНДАГ 
Мæ къæхтæ мæ сæхæдæг фæцæйхæссынц дæ цурмæ, 
Мæ рухсæйдзаг хъуыдытæн — сæ алкæцы зæлдаг... 
Цы фæндаг хоны цардмæ, цы фæндаг хоны хурмæ, 
Бæллиццагдæр нæй уымæй зæххы цъарыл фæндаг. 
ХЪУЫДДÆГТÆ 
Кæд бахъардтой ныхæстæ 
Æдылыкъоппа-дурмæ?!. 
Нæ хъуыддæгтæ нæ фæстæ 
Фæцæуынц гурæй-гурмæ. 
45 

СÆРÆМÆХУД 
Куы радавта мысайнаг, 
Ыснарæг уæд йæ уд... 
Йæ сæрыл худ — бухайраг, 
Йæ быны сæр та — тутт. 
ЦЫРЫХЪХЪÆМÆ КЪОГЪОДЗИ 
Куыннæма кæна мæт, 
Кæд у йæ лæууæн дзыхъхъ!.. 
Цырыхъхъ куы нæ уа, уæд 
У къогъодзи цырыхъхъ. 
ХЪÆБЫСЫДЗАГГАЙ ÆМÆ АРМЫДЗАГГАЙ 
Афтæ уыди рагæй: 
Амонд у æлгъин... 
Рын — хъæбысыдзаггай, 
Армыдзаггай — цин. 
ЛÆГÆМÆФЫС 
Ахæммæ хæлæг 
Дзæгъæлы кæныс... 
Фысты æхсæн — лæг, 
Лæгты æхсæн — фыс. 
УАЗАЛ НЫХÆСТÆ 
Иууылдæр æнгæс ысты йæ хъæстæ, 
Иуы дзы нæ рахондзынæ сих... 
Сусæны дæр уый уазал ныхæстæ 
Фестын кæнынц адæймаджы их. 
ФÆЛМÆН ДЗЫРДТÆ ÆМÆ КАЛ М 
Йæ судзин — йæ армы, 
Бæрæг у йæ сынкæй... 
Фæлмæн дзырдтæ калмы 
Ысласынц йæ хуынкъæй. 
46 

ДЫУУÆ ÆРДÆДЖЫ 
Нæ уадзы лæджы 
Цæрын æнæхъæр... 
Дыууæ æрдæджы 
Ысты æнæхъæн. 
ÆХСÆВÆМÆБОН 
Куы æфсадай дæ хуымтæ донæй, 
Уæд дзаг дæ къуту фæззæг хон... 
Куы æхсæв вæййы даргъдæр бонæй, 
Куы та — æхсæвæй бон. 
ДЗЫРД 
Дзамбас хайуан, къуылыхæй 
Нæ зæрдæтæ сты цъæх... 
Цы дзырд ысхауд дæ дзыхæй, 
Уый нал аййафдзæн бæх. 
ФÆЛМÆН ÆМÆ ХЪÆБÆР 
Кæмæ ис, уый кæны йæ фыды фыдæн хист, 
Уæздæтты номхыгъдмæ æрцæуы ахæм хаст... 
Æгæр фæлмæн куы уай, кæндзысты дæ уæд цъист, 
Æгæр хъæбæр куы уай, æрцæудзынæ уæд саст. 
АДЦЖЫН 
Мæ сыхаджы кауыл 
Æрцауыгъди сындз... 
Æгæр адджын ма у, 
Кæннод дæ хæрынц. 
ÆРТАХ ÆМÆ Д ЕНДЖЫЗ 
Сом, капекк дæ не ’нтысы — 
Бауырныдта мæн... 
Иу æртах дæр денджызы 
Фестырдæр кæндзæн. 
47 

БЫНАТÆМÆ РÆСТÆГ 
Æвзæр дæлдæр ныххауæд, 
Уæлдай нæу — знаг, хæстæг... 
Цыфæнды чысыл ма уæд — 
Бынат ын ис, рæстæг. 
ЦÆСТФÆЛДАХÆГ 
Æз кæнын сымах уынгæйæ ’рхæндæг, 
У мæнæн æнæуынон уæ къорд... 
Кæд нæ дæ цæстфæлдахæг дæхæдæг, 
Нæй дын уæд цæстфæлдахæг æрдхорд. 
МÆЛДЗОЙ 
Æфтыд цæсты — 
Дæуæн дæ дзых... 
Кæны мæсты 
Мæлдзой, æдых. 
ЗЫВДЗИНÆДТÆ 
Дæ лæгдзинад никуыма разынд куысты, 
Мæ хæлар Мытыл... 
Ыстырæн йæ зындзинæдтæ дæр — ыстыр, 
Гыццылæн — гыццыл. 
ИУ НЫХАС 
Хъуамæ уый æмбарат, 
У цæмæйты тас... 
Фехалдзæн хæларад 
Иунæг дзырд, ныхас. 
НЫФС 
Ныкъулы мæм йæ цæхæр цæст 
Бæрзонд къæдзæхæй зæй... 
Ныфс у мæсыг, фæлæ æрмæст 
Ныфсæй фæцæрæн нæй. 
48 

ÆРÆДЖИАУЫ ХОРЗÆХ 
Йæ дзугæн æхсæвгæс 
Ыссардта Зыруг. 
Ысцæттæ йæ кæвдæс — 
Куы амард йæ хъуг. 
ИУМÆ 
Нæ байхъуыста, хъыгагæн, иумæ, 
Йæхи зонд æм хуыздæр фæкаст... 
Йæ хуылфы цы ис, уыдон иумæ 
Æрцæуынц голлагимæ хаст. 
РÆСУГЪДДУРЫН 
Нæ мæ фæнды дæуимæ дзурын: 
Цы дæ, уый базыдтон кæддæр... 
Цыфæнды рæсугъд ма уæд дурын, 
Нæлхæ дзы не схаудзæн уæддæр. 
ХЪЫБЫЛ ÆМÆ УÆРЫКК 
Йæ былтæ сахуырста, йæ рустæ, 
Фæлæ нæ акалди йæ рыг... 
Хъыбылæн алыг кæн йæ хъустæ — 
Нæ дзы рауайдзæни уæрыкк. 
ЗÆЛДАГÆМÆ ЧЕТÆН 
Дæ хуызæн ахæмы кæд хуыдта 
Æрдхорд, кæмæн калд рухс йæ тæнæй?! 
Зæлдагæй райдыдта дæ хъуыддаг, 
Фæлæ йæ конд фæдæ четæнæй. 
ФÆТКЪУЫ 
Рæстудæй — 
Æфхæрд... 
Рæсугъдæй — 
Кæлмхæрд. 
4 Дзасохты Музафер 
49 

ЦÆСТ 
Нæу гал: нæ хæссы никуы уаргъ 
Къуыдипхъал куыр... 
Цæстæн æппæты стырдæр аргъ 
Фæкæны куырм. 
УАЙДЗÆФ 
Æз загътон уымæн 
Мæ фыды бæсты: 
«Æгас дæ уымæн — 
Нæ уыдтæ хæсты». 
УАСÆГ 
Амондмæ махæй та чи нæу бæллæг, 
Уый йæ æргомæй зæгъæд... 
Бонæн йæ ралæуд кæд базонид лæг, 
Уасæг куы нæ уаид, уæд?!.. 
ÆНÆУУÆНК 
Сахары уа, хъæуы: 
Нæй намысæн фæуæн... 
Æууæнк дыл нæй, хъæуы 
Æвдисæнтæ дæуæн. 
ДУР 
Абонмæ фæрнæй 
Ацы ’гъдау фæцард... 
Алы дурæй нæй 
Амайæн хæдзар. 
МЫСТ - ХИЦАУ 
Æдзух фæкæныс сагъæс, мæт: 
«Фæфылдæр уæд мæ мызд!» 
Гæды куынæуал вæййы, уæд 
Ысхицау вæййы мыст. 
50 

ФÆРСÆЙ-ФÆРСТÆМ 
Куы мыл ракасти бонæй хур — 
Мæнгтæдзурæг фæгæды... 
Вæййы ыстыр бæлæсты цур 
Чысыл бæлæстæ хъæды. 
ÆФСЫМÆРТÆ 
Кæцыдæриддæр ран — 
Бæрзонд бынаты кад... 
Пайда æмæ зиан — 
Æфсымæртыл нымад. 
ТÆССАГ 
Амоны дæ кар — 
Акал фатхъæд, тæрс... 
Хорзыл зæрдæ дар, 
Тынг хорзæй та — тæрс. 
ХОРЗХЪУЫДДАГ 
Ацы цъæх кæрдæгыл 
Аныдзæвд дæ уæн... 
Хорз хъуыддаг æрдæгыл 
Уадзгæ нæу дæуæн. 
ÆНÆХЪÆН ÆМÆ ÆФСÆСТ 
Дуне у æнæхъæр, 
Банцад алкæм хæст... 
Фыстæ дæр — æнæхъæн, 
Бирæгъ дæр — æфсæст. 
КАЛМÆМÆХÆФС 
Нæмыг уыд æфсæн, 
Кодта пырх, дæрæн... 
Калм æмæ хæфсæн 
Иумæ нæй цæрæн. 
51 

ХУЫЗДÆР - ÆВЗÆР 
Дæ хъуыддæгтæ дæ цæсты 
Дынджыр ысты æгæр... 
Æппынницыйы бæсты 
Хуыздæр хонынц æвзæр. 
СЫРДЦОНЦЪИУ ÆМÆ САРМАДЗАН 
Нæ хъусы æмбалмæ 
Мæ сыхаг Рамазан: 
Сырддонцъиуты балмæ 
Ныддардта сармадзан. 
ИРОН ÆМБИСОНД 
Адæмы сæргъы 
Нæй сæвæрæн дæу... 
Исæй фæзæгъынц: 
Мæгуыры хос нæу. 
ЦАРÆМÆКЪУЛ 
Нал и хæдзар, 
Дзаума-пысул... 
Басудзы цар, 
Баззайы къул. 
ДЫУУÆ СЫРДЫ 
Куы сагъуыди бырдæн, 
Уæд нал уыд уынджы хъазæн... 
Дыууæ тыхджын сырдæн 
Нæй иу суадонæй нуазæн. 
ХÆРЗГÆНÆГ 
Хаттæй-хатт нæ мыды къæм 
Февзæры... 
Хорз нын чи фæци — быхсæм 
Уымæн хъуамæ йе ’взæрæн. 
52 

ФЫЛДÆРХАТГ 
Нæ батавтай никæй дæ артæй: 
Дæ цæсты нæу кадджын мæллæг... 
Цы домы, цы йæ хъæуы цардæй — 
Фылдæр хатт нæ фæзоны лæг. 
ЗÆДЫ КЪАЛИУ 
Гал дæм нæй, кæвдæстæ ма би, 
Ма хæр дзæгъæлы дæ уд... 
Алкæмæн дæр у йæ саби 
Зæды къалиуау рæсугъд. 
НЫЙЙАРÆДЖЫ УАРЗОНДЗИНАД 
Дæуау сыдывд, æгадæн 
Йæхи хуызæн — йæ дзырд... 
Куырм сывæллоны мадæн 
У хъоппæгцæст йæ фырт. 
зынг 
У хорз куыстгонд дæ хуым, 
Бæркадджын та — дæ фынг... 
Цы ран æрхауа, уым 
Дæу басудздзæни зынг. 
БÆНДÆН ÆМÆ КАЛМ 
Дæ галтæ сты гæбæрсы, 
Æмбыдуидаг — дæ талм... 
Бæндæнæй уый фæтæрсы, 
Кæуыл фæхæцыд калм. 
ФЫД-ЗЫКЪУЫР 
Мæлæг удæн нæ ратдзæн дон, 
Цы у, у уымæй сар... 
Мæйдар æхсæвау у йæ бон 
Фыд-зыкъуыр лæгæн тар. 
53 

ХЪУЫДЦАГ 
Куы бахæццæ и тагмæ, 
Фæфылдæр уæд йæ сагъæс... 
Кæд бавнæлдтай хъуыддагмæ — 
Йæ кæронæй йын ма тæрс. 
КАПЕККÆМÆМИН 
Кæд феппæлыс дæ динæй, 
Уæддæр дæуæн нæй дин... 
Капекк куы сисай минæй, 
Уæд нал уыдзæни мин. 
МÆЛÆТ 
Фæци мæнæн дæр заман, дуг æгъгъæд, 
Ныффæрæзтон цыргъ джебогъы фындзæн... 
Фæтых мæлæт фæйнæгфарс лæгыл кæд, 
Лæмæгъ ын уæд зын абырсæн уыдзæн?! 
САРГЪÆМÆБАРЦ 
Хæсты куыннæма сты зынаргъ 
Хæцæнгæрзтæ — ерæдзыпп, арц!.. 
Кæд дæ нæ баурæдта саргъ, 
Уæд дын нæ баххуыс кæндзæн барц. 
ЦÆСГОМ ÆМÆ ЗÆРДÆ 
«Цæй бавдæлæм æмæ нæ хистæрмæ ’рхатæм», — 
Нæ хорз фысым загъта... 
Цæсгомæй куыд ысты фæйнæхуызон адæм, 
Зæрдæйæ дæр — афтæ. 
ФÆНДОН 
Мæ иу къухы — фыдис, 
Мæ иннæ къухы кард ис... 
Дæ зæрдæйы цы ис, 
Дæ цæсгомыл уый ма ’вдис. 
54 

БÆЛÆГЪ 
Дæуимæ цæуын мын пайдайы хос нæу: 
Æппардзынæ та мæ бæллæхы... 
Бæлæгъæн йæ кæцыфæнды кæрон лæуу — 
Уыдзынæ ды уыцы бæлæгъы. 
ÆВЗÆРХОХ 
Æрæмбæрз худæй сæр — 
Æгæр æндавы хур... 
Æвзæр хохæй æвзæр 
Фæхицæн уыдзæн дур. 
БОН 
Дæу алкæм æвзæрæй, 
Мыгуыстæй зыдтон... 
Ысбæрæг изæрæй, 
Цы хуызæн уыд бон. 
ÆДЗУХ 
Уыдис æргъæу 
Хæдзары сæр... 
Æвзæр дæр нæу 
Æдзух æвзæр. 
АМОНД 
Цы зоныс, дæ кæстæрæн алкæд уый амон — 
Ыслæууа йæ къæхтыл йæ хистæры руаджы... 
Зæрондмæ æрæджы нæ фæкæны амонд, 
Æвзонгмæ нæ фæзыны раджы. 
ИУСÆРОН 
Ыскæнæм уымæн иу кæрон, 
Кæцы лæг нæу гуыххæл... 
Дыууæсæронæй иусæрон 
Хуыздæр хуыдта фыдæл. 
55 

ЦÆССЫГГÆ 
Ис фыртæ ’мæ цыгтæ, 
Зæрдæ рыст — цыгæй... 
Равзæрынц цæссыгтæ 
Цин кæнæ хъыгæй. 
ÆБУЗН 
Хæдзархалæг, дам, у фыдхъус, 
Æнæбузныг — зæнæг... 
Нæ бавзæрстон фыдбонтæ цъус, 
Мæ зæрдæ уымæн у тæнæг. 
ÆНАМОНДДЗИНАД 
Дæллаг галау æз ауæдзы 
Фæкуыстон, зоны сых... 
Æнамонддзинад бауадзы 
Лæджы хъарутæ, тых. 
МАЙМУЛИ 
Ницыхъом у миты дæр 
Уазал, хъызт куыдзæн... 
Маймули дариты дæр 
Маймули уыдзæн. 
цытджын 
Нырау уыд раджы дæр 
Фынджы фидауц цыхтджын... 
Чысыл хъуыддаджы дæр 
Цытджын вæййы цытджын. 
ÆНГУЫЛДЗ 
Разынди, дам, саргъ 
Барæджы бынæй... 
Иу æнгуылдзæй уаргъ 
Сисдзынæ зынæй. 
56 

ТÆРХЪУС 
Зæгъут: уæ лæгдæртæ кæм ысты, 
Æви уæ кады фурд ныххус?! 
Домбайы бакодта цæрмыстыгъд, 
Фæлæ у мидæгæй тæрхъус. 
ХУЫЗДÆРЗОНД 
Уæлфæдтæ ыссардта, уæфстæ дæр, 
Бæгъæввад æй ничиуал хоны... 
Цæмæн мæм æрцæуы фæстæдæр 
Хуыздæр зонд фылдæр хатт, нæ зонын. 
НÆМЫГ 
Æрæвæр алцыдæр дæ фынгыл, 
Дзыккайы дæллаг фарс уæд сир... 
Былысчъил макуы кæн нæмыгыл, 
Нæмыгæй рауайдзæн æфсир. 
хох 
Фæкодта тох, 
Фæмард и тохы... 
Æнæ цъупп хох 
Нæ вæййы хохы. 
ПЫРЫНДЗ 
Хъæдурæй фидыдта дзæрна, 
Йæ тæф-иу калд фæйнæрдæм фынгæй... 
Пырындз ысфыхт æви нæма, 
Ис базонæн уый иу нæмыгæй. 
ÆРÆДЖИАУЫ ХОРЗÆХ 
Дæ развæндаг æхгæд 
Уыдзæн, куы уай лæмæгъ... 
Куы фæфале уон, уæд 
Мæн нал хъæуы бæлæгъ. 
57 

ФЫС 
Иу хæдзары тигъæн 
Батых кодта зæй... 
Иу фысæй ыстигъæн 
Цалдæр цармы нæй. 
УÆЛДÆР ÆМÆ ДÆЛДÆР 
Кадджын никуы уыд гæлдæр 
Иунæг дуджы дæр гæлдæрмæ... 
Цас ысгæпп кæнай уæлдæр, 
Уыйбæрц хаудзынæ дæлдæрмæ. 
ДЫУУÆ ХИЦАУЫ 
Куы байдзаг вæййынц хордæттæ, 
Æфсæст вæййынц уæд фос... 
Дыууæ хицауы горæтæн — 
Мæгуыры боны хос. 
ГÆДЫ НЫХАС 
Ахæм къæймæкафæг 
Никуы уыд гуырд... 
Мин раст дзырды сафæг 
Иу гæды дзырд. 
ИРОН ЛИТЕРАТУРÆЙÆН БИРÆ НЫФСЫТÆ КÆМÆЙ 
ÆВÆРДТОЙ, УЫМÆН 
Куырис дæр не ’рæвзæрд йæ хуымæй, 
Фæкалдта дзæгъæлы йæ хид. 
Быдитт кæмæн фæкодтой, уымæй 
Æрмæстдæр рауади Быдитт. 
ГÆДЫДЗИНАДЫ ДЗЫХЪХЪ 
Хæрзконд лæппу, мызыхъхъ, 
Дæ къахфындзтыл æркаф... 
Гæдыдзинады дзыхъхъ 
Уæлæнгай у, нæу арф. 
58 

ДЗЫРДЫ ТЫХ 
Ардæм чындзæхсæвмæ чи ’рцыд, 
Уыдонæн ыскодтам хъазт... 
Дуне бабын кодта иу дзырд, 
Иу ныхасæй дуне сраст. 
АРМЫДЗАГ ÆМÆ ХОХ 
Ам уыди бынтон хъæбæр сæ дзых, 
Фæлæ ’нкъардæй раздæхтысты тохæй... 
Армыдзаг рæстдзинадæн йæ тых 
У фылдæр гæдыдзинады хохæй. 
ТЕУАÆМÆБЫНДЗ 
Йе стыр сау фындзимæ 
Уайтæккæ фæтары... 
Теуайы бындзимæ 
Ацы лæппу бары. 
ТЕУАÆМÆХÆРÆГ 
Жираф йæ хъуырæй дары бæрæг, 
Ыстæй — йæ асæй.., 
Дынджыр у теуа, фæлæ хæрæг 
Цæуы йæ разæй. 
КЪÆМ 
Кæмæй фæдæ, кæмæй, 
Цæмæн фæзмыс мæрддзæсты?! 
Куы нæ тæрсай къæмæй, 
Уæд бахаудзæн дæ цæсты. 
ДУРЫН 
Æгъгъæд фæуæд лæбурынæн, 
Æрис дæ бæхæй саргъ... 
Йæ хуылфы цы ис дурыиæн, 
У уымæ гæсгæ й ’аргъ. 
59 

ÆДДАГ БАКАСТ - САЙАГ 
Нæ быхсы лæг дæлджинæгæн — 
Зын хæссæн у йæ уаргъ... 
Йæ цъармæ гæсгæ чиныгæн 
Нæ фæчындæуы аргъ. 
ФÆЗДÆГÆМÆАРТ 
Кæддæриддæр фæззæг 
Хъæздыгдæр вæййы цард... 
Ыскалди кæд фæздæг, 
Кæмдæр уæд судзы арт. 
ХÆСТÆГ ÆМÆ ÆЦÆГÆЛОН 
Ныммæгуыр зæрдæ, бæллицтæн сæ алкæцыдæр — раууат, 
Фæлæ æууæнды адæймаг: фæхуыздæр уыдзæн рæстæг... 
Хæстæг хæстæгмæ нал цæуы — æцæгæлон дзы рауад, 
Æцæгæлон дæм райдыдта цæуын æмæ ысхæстæг. 
ÆМБИСÆНДТÆ 
Цъæх бирæгъы нæй хонæн бур арс, 
Куы сæ ауынай, лидз уæд, тæх... 
Куыдзæй нæ рауайдзæни рувас, 
Фысæй нæ рауайдзæни сæгъ. 
АРСÆМÆЙÆЦАРМ 
Байхъус зондджыны ныхасмæ — 
Ис йæ алы дзырды уæз: 
Арсы бастигъыны размæ 
У йæ амарын дæ хæс. 
ФÆТКЪУЫ ÆМÆ БАЛ 
Сæрд — уалдзæджы фæстæ, 
Æрдзон фæткæн нæй халæн... 
Фæткъуыйæн ис рæстæг, 
Ыстæй рæстæг ис балæн. 
60 

ЦАРДЫ БЫНДУР 
Ыстахт бæрзонд 
Дæ намыс, кад... 
Йæ митæй конд — 
Лæгæн йæ цард. 
ДЫНДЖЫР НАУ 
Дæу хуызæн нæ фендис, 
Нæй уый тыххæй дзырд... 
Дынджыр науæн — денджыз, 
Дынджыр науæн — фурд. 
дзылы 
Æз абон æркарстон 
Æрмæстдæр мæкъуыл... 
Дзылыйæн йæ ахстон — 
Йæхиау чысыл. 
ЗОНЫНДЗИНÆДТЫ КЪÆССА 
Ис æнгуыры фындзыл сайæн, 
Хоны йæ кæсаг кæрдзын... 
Зонындзинæдты къæссайæн 
Нæй кæроны хуызæн бын. 
ФÆТК 
Афтæ нын сахарау хъæуы 
Амоны фæтк: 
Чи амард раздæр — æрцæуы 
Раздæр ныгæд. 
БÆЛАС ÆМÆ ЙÆ КЪАЛИУТÆ 
Йæ размæцыд ныггалиутæ 
Нæ фæсивæдæй цасæн?! 
Йæхи хуызæн — йæ къалиутæ 
Кæцыфæнды бæласæн. 
61 

ÆНÆФСИС 
Ис дæ рæбыны фыдис, 
Иу фыдис нæ, фæлæ авд... 
Цас фылдæр нæ дзыппы ис, 
Уас фылдæрмæ у нæ хъавд. 
ДЫРГЪТÆÆМÆ СЫФТÆ 
Дæ хæдзар, дæ кæртæй 
Нæй комы нымаддæр... 
Фæткъуытæ сыфтæртæй 
Кæддæриддæр — къаддæр. 
КЪÆРТА 
Давæггаг лæгæн нæ тайы 
Иу дæ хуызæнæй фæстæмæ... 
Цас ныккæнай дон къæртайы, 
Уый бæрц дзы кæлдзæн фæстæмæ. 
ЦЫППАР ХАТТЫ ФЫЛДÆР 
Ис адæмæй фæлхæрттæ, 
Хæссынц æрмæстдæр маст... 
Дыууæ йын ис æрдхæрдтæ, 
Фыдызнæгтæ та — аст. 
ÆНÆХАЙ 
Нæхи нæ хонæм амондджын дзæбæхæй, 
Уæвгæ вæййæм уæд амондджын, нæй дзырд... 
Цы лæг фæтырны бирæмæ, æнæ хай 
Фæвæййы уый чысылæй дæр бæлвырд. 
КЪÆРТАÆМÆ ДЕНДЖЫЗ 
Дæуыл къæвдабон галуаны нæ тæдзы, 
Хъысмæт нæ кæны демæ тох, хыл дæр... 
Фæцæв дæ къæрта денджызы, уæддæр дзы 
Нæ сисдзынæ ды йедзагæй фылдæр. 
62 

ФЫСЫ ЦАРМЫ 
Рæдау армы — 
Бирæ... 
Фысы цармы — 
Бирæгъ. 
АРФÆ 
Фæзынди тохæй уалынмæ — 
Къæсæрмæйы фаг не сси... 
Фæцæр дзæбæхæй, цалынмæ 
Харбызыл зайа неси. 
МЫСЫЙЫ ГÆПП 
Нæ баххуыс кодтон, уымæн — 
Нæ нæм уыд ссады тæпп... 
Гæдыйау чи бадт, уымæн 
Мысыйау уыд йæ гæпп. 
ДОМБАЙЫ ЛÆППЫН 
Кæныс цæрæнбон зыд, 
Дæ туджы нæй æлгьæд... 
Кæд у домбай дæ фыд, 
Ды дæ йæ лæппын уæд. 
МАРГÆМÆМЫД 
Дарынц дыл фæйнæрдыгæй сæ арм, 
Абон дæр дыл дары й’ арм дæ фыд... 
Марг ыскæны дидинæгæй калм, 
Уыцы дидинæгæй бындз та — мыд. 
КУЫДЗЫ МАРД 
Уыд адæмæн сæ цæстысындз — 
Фæци сын се ’гасæй æгъгъæд... 
Лæджы мард акодтаид, куыдз 
Куы нæ уыдаид, уæд. 
63 

ФÆДЗÆХСТ 
Цы нæ федта, нæй ахæм, а зæхх, 
Цы нæ фыдбылыз æрцыд ам!.. 
«Мæ фæсонтæ мын аных!» ма зæгъ, 
Кæннод дын адаудзæн дæ царм. 
ДÆХÆС 
Дæ уæргътæ кæмæ сты? 
Дæхæдæг сæ хæсс... 
Хæлуарæджы бæсты 
Нæу кусын дæ хæс. 
ÆХСÆНКЪ 
Сыгъдæгæй никуы бахордта йæ сæнк, 
Йæ бæрæгбон дæр — къат... 
Йæ хæцынæй нæ банцайдзæн æхсæнкъ, 
Æрмæст ын бартæ ратт. 
СУАДОН 
Хæстæг мын ысты адон, 
Кæнынц мыл уымæн цинтæ... 
Ыскъахта иу лæг суадон, 
Фæлæ дзы нуазынц минтæ. 
ИУ ЗОНДДЖЫНÆН - ДЫУУÆ СÆРХЪÆНЫ 
Тынг хъазарæй алцы ’лхæны, — 
Цас мулк æм и, цас!.. 
Февзæрдзæн дыууæ сæрхъæны 
Иу зондджыны раз. 
ЦЫБЫР НЫХАС 
Дынджыр уыди — дæуыйас, 
Æрæвæрдта ныр къамтæ... 
Цас къаддæр дзурай, уыйас 
Уыдзысты къаддæр дамтæ. 
64 

РАСТ ФÆНДАГМÆ ФÆНДАГ 
Халоны хæринаг арæхдæр — хæдмæл, 
Хоны йæ йæхицæн йе ’мбæлттимæ хуын... 
Цалынмæ ыссарай раст фæндаг, уæдмæ 
Цал зылын фæндагыл бахъæуы цæуын! 
УАЗДЖЫТÆÆМÆ ФЫСЫМТÆ 
Райдыдта хъæртæ, 
У зындгонд йæ хъавд... 
Уазджытæ — æртæ, 
Фысымтæ та — авд. 
низ 
Йæ туджы фидис кæнын ис, 
Æвæры фаутæ алцæуыл... 
Бæрзонд хохау фæзыны низ, 
Ызмисы мурæй ацæуы. 
дзыхъхъ 
Зæгъыс: «Фæуыдзынæн уын фаг, 
Кæндзынæн алкæйы дæр мыхъхъ!» 
Цы мæр ыскалдтой, уымæй дзаг 
Фæстæмæ нал фæкæны дзыхъхъ. 
ДАМ-ДУМ 
Иунæг уысм нæ фæхæцдзæн йæ дзыхыл, 
Айхъуысти та сыхбæстыл йæ хъæр... 
Дам-думæн цæугæйæ ’фты йæ тыхыл, 
Змæлгæйæ йæ хъарутæ — дывæр. 
тыхджын 
Кæсыс дæ хицауæн йæ дзыхмæ, 
Хуыцау æй хоныс, нæй йæм фау... 
Æдылыдзинад... Нæй йæ ныхмæ 
Закъон æмæ æгъдау. 
5 Даасохты Музафер 
65 

БÆРЦÆМÆАРÆН 
У алкæмæн дæр æрдз 
Йæ ныфс, йæ зæрдæдарæн... 
Уæд алцæмæн дæр бæрц, 
Уæд алцæмæн дæр арæн. 
ЦÆСТДЖЫНÆЙ КУЫРМ 
Ды — иууылдæр фыдбылыз, 
Хæйрæджы нывтыл карст... 
Кæсыс, фæлæ нæ уыныс, 
Уæд дын куыд уа уый барст?! 
ЗОНДÆМÆТЫХ 
Нæ рæзы куыст сым-сымæй, 
Сым-сымæй нæй æнаддæр... 
Дæ зонд цæйбæрц уа, уымæй 
Дæ тых нæ уыдзæн къаддæр. 
ЧЫСЫЛ ÆМÆ СТЫР 
Æхсæвы хурзæрин у мæй, 
Куы цалх вæййы, куы та — къæрис... 
Чысылæй бирæ домæн нæй, 
Чысыл домæн дзы ис. 
СЫКЪАÆМÆ ДУРЫН 
Куы нæ мын уыди раджы кæрц, 
Уæд-иу æй бахъуыд курын... 
Йæ нозт уыди сыкъайы бæрц, 
Йæ хъæлæба та — дурын. 
ЗАЗÆМÆБАЛТÆ 
Фæбадынц хъалтæ 
Базыл... 
Нæ зайы балтæ 
Зазыл. 
66 

АРАЗÆГÆМÆ ХАЛÆГ 
Нæй цал азы 
Дæ далыс!.. 
Æз аразын, 
Ды халыс. 
ХÆРЫН ÆМÆ КУСЫН 
Мæгуырæн уазал у зы- 
мæг... 
Куыд хæры, афтæ кусы 
Лæг. 
СÆР 
Куыд хорз цардыстæм уæд: 
Уыдыстæм ис-хор, ис-сæн... 
Дæ сæр куы рисса, уæд 
Æппæт буар дæр рисдзæн. 
МАРГЬЫ СИС 
Лæгæн кæны мæцъис 
Йæ кусинæгтæ рог... 
Куы ’рхауа маргъы сис, 
Æрзайдзæн ыл уæд ног. 
ДЫÆМÆКÆСАГ 
Æхсæвтæ баззадтæ æддæ, 
Фæци дын уазал рæстæг фаг... 
Куы ’рцæрай доны бын, уæддæр 
Дæуæй нæ рауайдзæн кæсаг. 
МЫДЫБЫНДЗ 
Сæумæйæ-ма раджы дæ хуыссæнæй сыст — 
Æрласай суг хъæдæй... 
Мыдыбындз нæ райдайы никуы йæ куыст 
Йæ мыды чыргъæдæй. 
67 

ХОРЗХЫЛ 
Дæ иунæг уыгæс цал найы 
Кæныс, æви дæ ’вдиу?! 
Хæлардзинæдтæн райдайы 
Хылæй сæ иуæй-иу. 
ЦÆКУЫТÆ 
Дæ размæ ис быркуытæ, 
Сæ кæцыфæнды ’взар... 
Куы ныссадзай цæкуытæ, 
Уæд не суадздзысты ’взар. 
БОН 
Нуазын алы бон дæр дон, 
Искуы-иу хатт — ронг... 
Бон фæци, фæлæ та бон 
Ралæудзæни ног. 
НИЦÆЙАГ 
Алы аз нæ дæтты дыргъ 
Кæрдо, у бæрæг... 
Хуымы кæрон нæу быдыргь, 
Хæдзары та — лæг. 
СЫХÆГГÆ 
Дæхи-иу алкæцыран дар, 
Фæзминæгтæ куыд дарынц, афтæ... 
Куы ссыгъд дæ сыхаджы хæдзар, 
Уæд æм ды та дæ къухтæ тавтай. 
ХÆДЗАРГÆНÆДЖЫ ХЪЫСМÆТ 
Йæ дидинæгæй залгъæд 
Фæтæрсын кодта дæу... 
Бæласныссадзæг алкæд 
Йæ дыргътæ хæрæг нæу. 
68 

РАЙДАЙÆН ÆМÆ КÆРОН 
Куыннæ уыди мæ пайдайæн 
Дæ картофы лæхурæг!.. 
Дæ ныхæстæн сæ райдайæн 
Сæ кæроныл уыд дзурæг. 
ДОН 
Кæд у чъынды — æвзæр æй 
Хон... 
Кæны сыгъдæг йæ сæрæй 
Дон. 
ЦЪЫНАÆМÆЗЫНГ 
Æрæвæрдзæн дын фынг, 
Кæндзæн дын намыс, кад дæр... 
Цъынайыл бафтау зынг — 
Йæхæдæг судздзæн дарддæр. 
ГÆДЫЙЫ ÆНГÆС 
Зæгъынц: мæгуыр кæны мæгуырдæр, 
Хæрдмæ йыл дур фæтулы фахсы... 
Гæдыйы хуызæн у бæгуыдæр, 
Фæлæ мыстытæ та нæ ахсы. 
ИУЗÆРДИОН ÆРДХОРД 
Фæтарсти цæвынæй 
Йæ саулох бæхæн... 
Ыстуаг уæвынæй 
Тæссаг нæу цæххæн. 
КÆРОН 
Кæндзынæн ахуыр, цалынмæ цæрон, 
У зонындзинад адæймаджы ис... 
Зæгъы æмбисонд: «Хорзæн нæй кæрон», 
Фæлæ цымæ кæрон æвзæрæн ис? 
69 

РИС 
Кæмæндæр хайæн авæрдзысты кæф, 
Кæмæн — уæлдай, къæрис. 
Дæ æнгуылдзтæй кæцыфæнды ныццæв — 
Æмхуызон у сæ рис. 
ДАРД 
Цæстысыгæй 
У кадджын мард... 
Йæхи хъыгæй 
Цин ласы дард. 
ÆРВАДÆЛТÆ 
Махæн нæ мадæлтæ — 
Зæдтау фæрныг... 
Хонынц æрвадæлтæ 
Цин æмæ хъыг. 
ÆВЗÆРÆЙ ХОРЗÆН 
Нæ хъæуы бирæ бавзæрæн, 
Фыдызнаг у, цæв æй!.. 
Æвзæрæй хорзæн равзæрæн 
Нæ уыдис æмæ нæй. 
БÆХÆМÆХÆРÆГ 
Ды дæр дæ махимæ цæрæг, 
Нæ дарæг — зæхх... 
Нæ рауайдзæн бæхæй хæрæг, 
Хæрæгæй — бæх. 
МИТÆМÆХАЛАС 
Нæ калыс мæ хуызæн дæ хид, 
Нæ бахаудтæ иу хатт зыны... 
Нæ уыны йæхи сæрыл мит, 
Кæйдæр сæрыл халас уыны. 
70 

ХУРТÆ ÆМÆ МÆЙТÆ 
Кæсын дæм æз цæмæндæр мур, 
Мæ мыд дын дзаг — къæмæй... 
Йæхион алкæмæн у хур, 
Йæхион алкæмæн у мæй. 
СЫНТЫ ХЪÆБУЛТÆ 
Лæгæвзарæн куысты 
Нæ бафæразы цъус... 
Сынты цæсты ысты 
Йæ хъæбултæ сæнтурс. 
ЙÆХИ ÆМÆ ИСКÆЙ 
Цы хъæуы райгуырди дæ лæг, 
Уый рахуындæуыд Барзы... 
Йæхи куы нæ фæуарзы лæг, 
Уæд искæй дæр нæ уарзы. 
ИУДЗИНАДЫ ТЫХ 
Куы нæ феххæссы гæды цары фиумæ — 
Фæхоны йæ нæфæтчиаг йæхицæн... 
Куы балæгæрдæм цæугæдоны иумæ, 
Фæуыдзæни нæ кæфхъуындар уæд лидзæг. 
РÆСТÆГ 
Цы уыдзæн нæ фæстæ — 
Нæ зонын æз дæр... 
Нæ нæ ивы рæстæг — 
Кæны нæ хуыздæр. 
СÆРÆМÆДУР 
Кæнын дæ фаззæттæн 
Сæ тынг æнгæсыл дис... 
Дынджыр сæр асæттæн 
Гыццыл дурæй дæр ис. 
71 

КЪÆЛÆУ-ХÆРÆГ 
Йæ фарсмæ нал баззад куыдзæн 
Цæрæг... 
Къæлæу куы байрæза — уыдзæн 
Хæрæг. 
ХЪУГ 
Рацæудзæн хъармæй 
Ахæм зынæй... 
Хъугæн йæ цармæй 
Рахизæн нæй. 
ХУЫЗДÆР 
Кæй уыди тохы заман хæсты, 
Æцæг у уый, нæ дзурын фын... 
Æгæр дард ацæуыны бæсты, 
Хуыздæр — нæ бахæццæ уæвын. 
КÆСÆГТÆ ÆМÆ ЦАД 
Кæнын æз ууыл дис: 
Цæмæн бадыс æнцад?.. 
Фылдæр кæсæгтæ ис, 
Цы ран у арфдæр цад. 
ГАЛÆМÆХЪУГ 
Фыс дæр æм нал — 
Кæмæ уыд дзуг... 
Хъæрзыдта гал, 
Куы зади хъуг. 
ÆУУÆНКÆМÆ САЙД 
Фæкадджындæр дзæвгар мæ цæсты, 
Куы дын ысбыдта кау... 
Хæларыл не ’ууæндыны бæсты 
Йæ сайд фæу фæлтау. 
72 

ХИНГÆНÆГ 
Ацы дунёйы æмбал нæй хæрзудæн — 
Адæмы хæрзтæн сæ раздзог, сæ фæтæг... 
Хингæнæг чи хоны иннæты, уыдон 
Хинтæ фæкæнынц сæхæдæг. 
ФЫЦЦАГ 
Тыллæг æфснайыны рæстæг 
Нæ цæуы адæммæ хæстæг, 
Фæлæ куы ’рбадынц адæм нафы, 
Уæд хъазты уый фыццаг ыскафы. 
РÆСТДЗИНАД ÆМÆ ТЫХ 
Дæ дзырдтæй иу нæ уыди раст, 
Æнæрæгъдзыд, къуымых... 
Рæстдзинад уырдыгæй фæраст, 
Кæдæм бацыди тых. 
РÆСУГЬД ЦÆСГОМ ÆМÆ ФÆЛМÆН ЗÆРДÆ 
Хæмпæлсæртæ, гæмæхсæртæ 
Фæцæйцыдысты зиумæ... 
Рæсугъд цæсгом, фæлмæн зæрдæ 
Нæ вæййынц арæх иумæ. 
ХУРÆМÆМÆЙ 
Бæлвырддæр дзур, 
Æмбарон дæ цæмæй... 
Куы скæсы хур, 
Фæтар вæййы уæд мæй. 
ÆМБУЛÆГ 
Цы нæ диссаг æрцыд зæххыл: 
Сыгъдæг ыскуыси вæййы кулы... 
Куы фæкæнынц дыууæйæ хыл, 
Уæд æртыккаг æмбулы. 
73 

гом 
Зындæр кæм у, æз хъуамæ уым уон, 
Кæннод мыл худдзæни мæ хъæу... 
Йæ фæстаг гом кæмæн у, уымæн 
Бæласмæ хизгæ нæу. 
СÆГЬÆМÆМЫСЫ 
Дард бæсты сыкъафындз 
Доны был хуыссы... 
Иу суадонæй нуазынц 
Сæгъ æмæ мысы. 
АУУОН 
Дæ цæрæн бынат фауон! — 
Мæн иу лæгæй нæ фæнды... 
Лæгæн цæуы йæ аууон 
Æдзухæйдæр йæ фæдыл. 
ДÆХИМÆ 
Нæ бахæрдзæн цæххимæ 
Харбыз, кæуыл и сæр... 
Цы сарæзтай — дæхимæ 
Ыздæхдзæни кæддæр. 
АДЦЖЫН ÆМÆ МАСТ 
Нæ уыди кадджын, 
Нæ уыд ныфсхаст... 
У йе ’взаг адджын, 
Йæ зæрдæ — маст. 
ÆНАМОНД 
Æнæууæнк æнхъæлдзæн — 
Мæнмæ ’рхауд фылдæр... 
Æнамонд фæкæлдзæн 
Хъæмпыхалыл дæр. 
74 

ДИССАГ 
Лыстæг талатæй алчи уисаг 
Кæй у, уый бауырндзæни дæу... 
Кæрон цæмæн нæй, уый у диссаг, 
Кæрон цæмæн ис, уый та нæу. 
ЗÆХХЫ КУЫСТЫТÆ 
Ацы мыстытæн 
С’ ахстон — бынæй... 
Зæххы куыстытæн 
Кæрон дæр нæй. 
ТЫХДЖЫНДÆРÆМÆ ЗОНДДЖЫНДÆР 
Чыргъæды æнæмæнг мыд ис, 
Мыдыбындз æй уырдæм фæдавта... 
Тыхджынæй тыхджындæр куыд ис, 
Ис зондджынæй зондджындæр афтæ. 
АЛЧИДÆР РÆДИЙЫ 
Иу нæ раздæхти сымахæй 
Знон уæлахизимæ дугъæй... 
Кæд нæ фæрæдыдтæ къахæй, 
Уæд фæрæдидзынæ къухæй. 
ÆРДХОРД 
Æнæ рæдыд æз дæр дæуау нæ дæн — сæттын, 
Мæ хъæндзинæдтæ — къорд... 
Æнæаипп æрдхорд куы агурай, уæд дын 
Нæ уыдзæни æрдхорд. 
ПЫЛÆМÆМЫСТ 
Тыл 
Цæфæй фæрыст... 
Пыл 
Ныззади мыст. 
75 

ЗЫНДЖЫ СТЪÆЛФÆН 
Йæ фæд Æрфæнæй 
Мынæгдæр нæу... 
Зынджы стъæлфæнæй 
Ыссыгъди хъæу. 
тыхми 
Ацы фысæн 
Йæ царм — худæн... 
Марджы хуызæн — 
Тыхми удæн. 
ТАС ÆМÆ ХЪÆБАТЫР 
Нæ хъусы ахæм никæй ныхасмæ, 
Афтæмæй та у зондæй мæллæг... 
Уæле дæлæмæ фæкæсы тасмæ 
Æцæг хъæбатыр, куырыхон лæг. 
ÆМДЗÆВГÆТÆ ФЫССÆГ 
Иу ранмæ дæр ма кæнут æрæджы, 
Науæд артæн ахуысдзæн йæ зынг... 
Алкæцы æмдзæвгæтæ фыссæджы 
Чи хоны поэт — рæдийы тынг. 
ЧЫСЫЛÆФСОН 
Арт цы бамбæхстай, æхсон, 
Ды дæ хуылфы, зæгъ?.. 
Расайы чысыл æфсон 
Тынг ыстыр бæллæх. 
МÆЛХЪÆМÆ УÆРЦЦ 
Æнæхатыр кæй дæ, цы раппæлыс уымæй? 
Æгъатыр — фæсмойнаг, дæ зæрдыл æй дар... 
Зæрдæ дын цы мæлхъæй æвæрдæуыд, уымæй 
Дæ къухы цы уæрцц ис — хуыздæр уый дзæвгар. 
76 

ЗЫН ÆМÆ ЦИН 
Нæ зоныс, циу кæуын æмæ хъæрзын, 
Æгад дæм — сом, кæныс табутæ минæн... 
Куы нæ бавзарай хъизæмæрттæ, зын, 
Дæ цæсты кад нæ уыдзæни уæд цинæн. 
КÆЙДÆР БÆХ 
Фыдгуырд зæххыл 
Æфтауы арт... 
Кæйдæр бæхыл 
Цæуæн нæй дард. 
САБЫРГАЙ ЦÆУÆГ 
Алкæддæр рæуæг 
Уыд дæуæн дæ цард... 
Сабыргай цæуæг 
Ацæудзæни дард. 
ЦЫРАГЬ 
Уæлхъæдæй лæг ныххус, 
Кæны уысмæн дыдагъ... 
Фæкæны дардмæ рухс 
Бæрзонд ауыгъд цырагъ. 
ТАЛФ-ТУЛФÆЙ 
Дымгæ ысфæлдæхта хуыдон, 
Ахæм у дымгæйы уаг... 
Тагъд-тагъд цы акæнынц, уыдон 
Не свæййынц бирæйы фаг. 
ТУЛДЗ ÆМÆ ХÆРИС 
Бафæраз кæрдæгмæ — 
Базонай æфсис... 
Рæзы тулдз æрæгмæ, 
Рæзы тагъд хæрис. 
77 

ПАЙДАÆМÆЗИАН 
Æппæты зындæр ран 
Нæ фидар мæсыг — мад... 
Пайда æмæ зиан — 
Æфсымæртыл нымад. 
ФЫДБЫЛЫЗТÆ 
Æнусмæ, мæ бæстæ, 
Æз хæсджын — дæ разы... 
Фыдбылыз йæ фæстæ 
Фыдбылызтæ ласы. 
ЗЫЛЫН ЛÆДЗÆГÆМÆ КАЛМ 
Фæхонынц хъил æндзалмы, 
Дзырд — йе ’фсымæр ныхасæн... 
Зылын лæдзæгæй калмы 
Йæ хуынкъæй нæй ысласæн. 
УЫДАЛЦЫДÆР 
Дæ сыгъдæг уд 
Зынаргъ у махæн... 
Зæххыл нæ уыд, 
Цы нæ уыд, ахæм. 
ИВГЬУЫД 
Дæхи ыскодтай мадард, 
Æгъдау ыскъуырдтай къахæй... 
Цы аивгъуыдта — амард, 
Фæцыдæр, нал у махæй. 
ДУРТÆ ÆМÆ ХÆДЗАР 
Уæ хъазæн у нæудзар, 
Фæкæнын уæм хæлæг... 
Æрмæст дуртæй хæдзар 
Нæ сараздзæни лæг. 
78 

ЗÆРДÆ 
Ысдзырддаг ис дæуæн æндæрæбон дæ зиу: 
Нæ равдыстай дæхи æгъдауджынæй нæ цуры... 
Лæджы зæрдæйæн ис дыууæ фарсы, сæ иу 
Хæрзаудæн кæны, йæ ныхмæ иннæ дзуры. 
НАФЫ 
Ныххæцыд ичъи 
Мæ сау хæлафыл... 
Нæ бады ничи 
Æнкъардæй нафы. 
ФЫНГЫЛ 
Фæкæнынц хъæр 
Æнахъæл адæм... 
Цы ис, уый хæр, 
Цы нæ ис — ма дом. 
ÆНÆБЫН ГАРЗ 
Фæнай кодта зыгуым 
Æгас сæрдыгон бон... 
Цы нæ дзаг кæны, уым 
Дзæгъæлы кæныс дон. 
ÆХГÆД ФÆНДАГ 
Арæх фæвæййы лæгъстæмæ, 
Чи у ызгæхæрд... 
Ц’ акалди, уымæн фæстæмæ 
Нал и ыздæхæн. 
ÆГЪДÆУТТÆ 
Уæззау куы вæййы низ, 
Лæг бирæ уæд фæсæйы... 
Йæхи æгъдæуттæ ис 
Кæцыфæнды бæстæйы. 
79 

КЪУХЫ ÆНГУЫЛДЗТÆ 
Къæвда рæстæг хуылыдзæй 
Ды дæр дæхицæн тæрс... 
Нæу къухы фондз æнгуылдзæй 
Иу иннæйы æнгæс. 
ГÆДЫÆМÆМЫСТ 
Кæй кæнынц раст лæгæн тæрхон, 
Уæ иу дæр уый куыннæ хаты?.. 
Гæдыйæн бахæрын йæ бон 
Нæу иу мысты дыууæ хатты. 
ÆНАХУЫРГОНД 
Куы ницы зонай, уæд нæ риссы сæр, 
Сыдывд æвзары урсыты ’хсæн сауы... 
Æнахуыргонд паддзах куы уа, уæддæр 
Æнæныхасæй сау адæммæ хауы. 
АМОНД 
Куы кæнат загъд, 
Уæд хъуамæ ам уон... 
Цы ивы тагъд? 
Æнæмæнг амонд. 
СЫЛГОЙМÆГГÆ ÆМÆ ЗОНД 
Мах аудæм, тыхсæм 
Æнахъомыл, зæрондыл... 
Сылгоймæгты æхсæн 
Æфты лæгæн йæ зондыл. 
ХИЗЫН ÆМÆ ХАУЫН 
Дæуæн зæрдæйы рухс у фауын, 
Дæ зæрдæмæ хæстæг у загъд дæр... 
Дæлæмæ хизынæй, дам, хауын, — 
Фæзæгъы маймули, — у тагъддæр. 
80 

МÆЙÆМÆХУР 
Æрлæууыди тъæнджы мæй, 
Фæкъаддæр и куыст дæр... 
Цы хур нæ зыны, уымæй 
Цы мæй зыны — хуыздæр. 
ÆВЗАГÆМÆ ЗÆРДÆ 
Æнæмастæй æнæниз 
Куыннæ цæра фæрнæй!.. 
Дæ зæрдæйы цы нæ ис, 
Уый де ’взагыл дæр нæй. 
РÆСУГЬДДЗИНАД 
Уыдтæ — нæ зонын — цас раст, 
Куы рахастай тæрхон... 
Рæсугъддзинады фараст 
Дæсæмхай дарæс хон. 
МÆЛÆТМÆ ФÆНДАГ 
Цы лæг нæ зоны уаг, 
Уый фесхъиуы гæррæтмæ... 
Нæ райгуырдæй фæндаг 
Мах акæнæм мæлæтмæ. 
дон 
Йæ ныфс нæ сæтты иу ран дæр уæндонæн, 
Йæ хъултæ здæхаг ысты фыртæм... 
Йæ райдайæн кæдæм фæцæуы донæн, 
Йæ кæрон дæр фæцæуы уырдæм. 
ФÆСМÆЛÆТ 
Кæд æй фæнды цæрын æцæг 
Лæджы хуызæн — ызмæлæд... 
Цы кады аккаг вæййы лæг, 
Уый базонæм фæсмæлæт. 
6 Дзасохты Музафер 
81 

ХУДЫН ÆМÆ АДÆМ 
Чи — гомсæр, чи — худы — 
Нæртон куывды бадæм... 
Кæцæй хъуысы худын, 
Фæцæрынц уым адæм. 
МЫДÆМÆ МЫДЫБЫНДЗ 
Мæ цæсгом дæм кæд нал хъæцы, 
Уæддæр хъыгдарын дæу... 
Мыдыбындзытæй алкæцы 
Мыдыкуыстгæнæг нæу. 
ФУРД 
Къуыбырхъус бирæгъ рауайы 
Йæ хуыккомæй — лæбурд... 
Чысыл суадæттæй рауайы 
Ыстыр цæугæдон — фурд. 
ГÆДЫÆМÆАРС 
Куы бацымид — фæнды йæ — 
Бас... 
Нæй аразæн гæдыйæ 
Арс. 
МУЛКÆМÆ ХÆСТÆГ 
Давæггаг фæхъабыл? 
Нæ, фæци хæдмæл... 
Бирæ минтæм ма бæлл, 
Хорз хæстæгмæ бæлл. 
ХАЛОН 
Бацагур æндæры, 
Чи у барондæр... 
Иунæгæй нæ цæры 
Хъæды халон дæр. 
82 

БÆЛЛÆХТÆ 
Ракасти мыл хур — 
Федтон ма дзыкка... 
Иу бæллæхы цур 
Февзæры дыккаг. 
КÆЙДÆРБÆХ 
Мæлæт зæххыл — 
Æгадæн!.. 
Кæйдæр бæхыл — 
Зын бадæн. 
СЫВÆЛЛОН 
Сызгьæрин ракæсы уæлдæрæй 
Кæддæриддæр æрхуымæ... 
Цы сывæллон кæуа хъæрдæрæй, 
Фылдæр æхсыр æрхаудзæн уымæ. 
ТЫЛЛÆГ 
Ныхкъуырд ын ратт, кæннод дыл калдзæн 
Æнæхъуаджы йæ сæт... 
Фæззæджы не ’ркæрддзынæ, уалдзæг 
Куы нæ байтауай, уæд. 
ХЬЫГÆНДЖЫТÆ 
Ихдоны йæхи зымæгон чи найы, 
Фидæнмæ ныфсджынæй уый кæсæд... 
Иу хылгæнæг амардзæни иннæйы, 
Се ’хсæн лæг куы нæ бацæуа, уæд. 
ЦÆСТ 
Дарддæр кодта азæй-азмæ 
Хæст... 
Адæймаджы хоны размæ 
Цæст. 
83 

ФЕХЪУСЫН ÆМÆ ФЕНЫН 
Сырддоны моржы 
Федтон æз дæр... 
Фехъусын хорз у, 
Фенын — хуыздæр. 
ХЪУСÆМÆЗÆРДÆ 
Сты мин дæ хæстæ 
Фынджы уæлхъус... 
Кæны ныхæстæ 
Зæрдæйæн хъус. 
ИУХАЙ 
Ызмæнтæг, лæбурæг, 
Дæ тых ис хъæры... 
Æртæ хайы курæг 
Дæр иу хай хæры. 
ЛÆМÆГЬДЗИНАД 
Дыууæ дыдагъæй йын рæдувæн 
Нæ уыдзæни, куы уа бæхсныг... 
Кæм ис мæ лæмæгъдзинад, уымæн 
Нæ дæн æз бирæтау дæсны. 
БÆРÆГБОН 
Куы фæдзурыс мæ фарс, 
Мæ уд дæ уæд, мæ дзæцц... 
Мæхи бæрæгбон — арс, 
Кæйдæр бæрæгбон — уæрцц. 
ÆНАМОНД 
Нæ зыны иу дæр махæй дæ разы, 
Йæ фæстæ къохы бакæны хъæд... 
Цы йæм ис, уымæй нæ вæййы разы, 
Цы йæм нæй, ууыл вæййы йæ мæт. 
84 

ДЫККАГ ЛÆГ СКÆНÆГ ÆМÆ ДЫККАГ УС РАКУРÆГ 
Уæ базонгæйы размæ гуырд 
Уæ сабитæ уыдысты, — хъусын... 
Дæ усы лæппу нæу дæ фырт, 
Дæ лæппу та — дæ усы. 
ЦÆХÆРАÆМÆ АПЕЛЬСИН 
Хорз куы нæ бакусай хуым, 
Уæд лæгæн нæ хæссы цин... 
Дыргъ цы ран нæ зайы, уым 
У цæхæра апельсин. 
ÆФСУРГЪ 
Нызмæлыди зæхх — 
Куы райдыдта дугь... 
Цы бæсты нæй бæх, 
Хæрæг уым — æфсургъ. 
СТЫРÆМÆЧЫСЫЛ 
Фæхъæуы сæ алцы фæрсылæй 
Зæрондæй, кæстæрæй... 
Ыстыры цыдæр ис чысылæй, 
Чысылы — ыстырæй. 
ФÆНДАГ 
Вæййы дæ ныхас даргъ, 
Бæрц зонын хъæуы уагæн... 
Йæ уæрхмæ гæсгæ аргъ 
Кæны бæлццон фæндагæн. 
ЦУАНОН ÆМÆ ЗÆХКУСÆГ 
Бæндæнтæ сбыдтаин гæнæй, 
Фæлæ кæмæ уыд хъусæг!.. 
Æнæ хæцæнгарз цуанон нæй, 
Æнæ къæпи — зæхкусæг. 
85 

ЗОНИНАГ 
Ныппæррæст ласта уæрцц 
Мæ дыууæ къухæй — уауу!.. 
Куы хæрат — зонут бæрц, 
Куы дæттат — ут рæдау. 
ГИЕНÆ ÆМÆ ДОМБАЙ 
Ис арф хъуыды бирæ ныхæсты, 
Æрцыдысты уыдон фыст дæр... 
Æрыгон гиенæйы бæсты 
Зæронд домбай уæвын — хуыздæр. 
БÆРЗОНДХОХ 
Нæй алцæмæй æххæст, 
Паддзахæй, зæгъай, сихæй... 
Бæрзонддæр хох æмбæрзт 
Вæййы фылдæр хатт мигъæй. 
БИРÆЙЫ ЗИАН 
Дæ митæм дæхæдæг æддæрдыгæй кæс, 
Кæннод дыл æрцæудзæни иу хатт бæллæх... 
Хæринаггæнджытæ цы ран вæййы — дæс, 
Уым хойраг цæхджын у, кæнæ та — æдзæхх. 
СÆРИБАР 
Дæ хъуыддаг — тъайлаг, суй, 
Бындз ыл æрбадт хъæрæу... 
Кæмæ ницы ис, уый 
Паддзахæн дæлбар нæу. 
РÆСУГЬДДЗИНАД ÆМÆ ДАРÆС 
Цы рухс æнкъарæнтæ мæ зæрдæйы тæлфыд! 
Сæ фылдæр ныр кæнынц мæ фæсчъылдым мæрдхуыст... 
Дæу не скодтой рæсугъд дæ мад æмæ дæ фыд, 
Ыскодта дæу рæсугъд дæ дзаумæтты фæлыст. 
86 

БÆХÆМÆ КÆРДÆГ 
Куыд архайдта дзæбæх, 
Æнæзивæг, куыд цæрдæг!.. 
Цы ран ыстылди бæх, 
Ныссæста уым цъæх кæрдæг. 
ФÆНДАГÆВЗАРÆН РÆСТÆГ 
Куы нæ уаис нæуæндаг — 
Æртасын кæнис цым... 
Цы ран фæсаджил фæндаг, 
Æрлæууыд бæлццон уым. 
ХОРЗÆМÆФЫД 
Уарзын æз быдырау хох — 
Уым райгуырд мæ фыд... 
Хорздзинад нæ кæнын рох, 
Рохгæнаг дæн фыд. 
БЫНДЗÆМÆПЫЛ 
Батардтон дысон мæ хъомрæгьау сындзы... 
Хъалæй нæ уыди, уыди уый мæ фыны... 
Донæн йæ фаллаг фарс ауыдта бындзы, 
Фæлæ йæ фындзы бын пылы нæ уыны. 
ДЫЗÆРДЫГ КÆНЫН 
Фæкæнын дыл мæхинымæры дис, 
Куы фæцæйцæуыс мах рæзты æрхуымæй... 
Дызæрдыг кæнын алцæуылдæр ис, 
Фæлæ хуыздæр нæ фæуыдзæн цард уымæй. 
ДУДЖЫ ХÆС 
Кæддæры хуызæн абон дæр кæлы æнæвгъау туг, 
Нæ фылдæр кæны сæры зонд, у иухуызон йæ уæз... 
Хъуыды кæныныл сахуыр кæнæд адæймаджы дуг, 
Нæ лæууы уымæй ахсджиагдæр дуджы размæ хæс. 
87 

АЙКÆНГÆСТÆ 
Кæнын æз бирæтæм мæсты, 
Кæсынц мæм айкæнгæс, мæнгсæртæ: 
Сæхицæй афтæ дзаг ысты, 
Æмæ дзы нæй бынат æндæртæн. 
ХУЫЗДÆР 
Ис ахæмтæ: раззаг — æхсæны куысты, 
Нæ сæ хъæуы афтæмæй кадау мызд дæр... 
Сæхицæй ыстыр æнхъæл чи нæу — ысты, 
Сæхицæй цы ’нхъæл ысты, уымæй хуыздæр. 
ЗОНДДЖЫНТÆ 
Нæ бамбардзæн мæ дзырдтæ сонт, 
Дæу хуызæн сонт уæлдайдæр: 
Нæ кæнынц зондджынтæ зæронд, 
Фæлæ кæнынц тыхджын, домбайдæр. 
СÆГЪÆМÆ БИРÆГЪ 
Куынæма барывтай дæхи рæгъ, 
Куыд хоныс искæй уæд лæмæгъ?! 
Цыфæнды лæмæгъ ма суæд бирæгъ — 
Нæ йыл уæлахиз кæны сæгъ. 
УАРДИ 
Сты хорздзинæдтæ фидинаг,— 
Æгъдау ис ахæм карз... 
Кæд уарзыс уарди-дидинæг, 
Йæ сындз дæр ын уæд уарз. 
КАРК 
Хæсты заман кæддæр 
Куыд тынг хъуыдысты бæхтæ!.. 
Ныццавтон карчы сæр — 
Цæмæндæр тилы къæхтæ. 
88 

ДÆНДАГ 
Ызнон, дам, нæ ныууагътай иу хуыпп дæр басæй 
Дæхицæн... 
Цы дæндаг ызмæлы, уый цалынмæ сласай — 
Фæрисдзæн. 
ÆДЦЕ-ДУДУ... 
Фæцыдæр и йæ рис 
Фаронæн... 
Мæлхъы базыртæ ис 
Халонæн. 
ДОНÆМÆДУР 
Ахæмы хон 
Мæй æмæ хур... 
Ацæуы дон, 
Баззайы дур. 
РАЙДАЙÆН ÆМÆ КÆРОН 
Цы нæ баййафдзæн адæймаджы сæр: 
Фæкæны удхар, хъизæмар, фыдæбон... 
Йæ райдайæн бæргæ нæ уыд æвзæр, 
Ыстыр хъыгагæн, уыд æвзæр йæ кæрон. 
ÆХХОРМАГГÆДЫ 
Мыстытæ — цары, 
Уым ис сæ холлаг... 
Хъæздыг хæдзары 
Гæды — æххормаг. 
ЦИЦЫРÆМÆ КАРК 
Бæрзондæй ракастæ раджы, 
Афтæмæй ахæм нæма дæ... 
Цицыры ауыдтай, карчы 
Ма фæуадз, бахъæудзæн ма дæ. 
89 

СЫЗГЪÆРИН ЛÆППЫН 
Куыннæ дыл и цæсгом æппын, 
Куыд галиу у дæ зонд!.. 
Йæ мадæн халоны лæппын 
Сызгъæринæй у конд. 
НИЧИМА ФÆТАРСТ 
Ды фæцыдтæ абонмæ лæгуынæй: 
Сæрау рихи — даст... 
Тъæпæнхъæумæ байрæджы кæнынæй 
Ничима фæтарст. 
НЫСАН 
Йæ ивгъуыдмæ сæркъулæй мæ фыдызнаг кæсæд, 
Хъуынджын у кæд йæ зæрдæ, нæ уарзы кæд йæ цæст... 
Цæуыс цытджын нысанмæ, дызæрдыг ма кæн уæд 
Æмæ фæуай уæлахиз, йæ цинæй уай æфсæст. 
ЗЫН РАЗДАХÆН 
Уæдæртт æмæ, зæгъынц, æлхуый 
Хæстæг ысты, æмбай дæр... 
Гæды цы аныхъуырдта, уый 
Нæ раздахдзæн домбай дæр. 
АРТÆНДЗАРÆГ 
Æнад кæнынц ахæмтæ цард, 
Ныссадзынц сæ намысæн цырт... 
Нæ ахуыссын кæндзæни арт 
Йæ бафтауæг, уый у бæлвырд. 
ÆРТÆХ 
Аирвæзти, фенæниз, 
Ногæй у дзæбæх... 
Хус рæстæг дæр фенæн ис 
Кæрдæгыл æртæх. 
90 

ДЫУУÆ КЪАХÆЙ ИУМÆ 
Рахауди бæрзонд рагъæй 
Æхсæвы мæйдары... 
Доны арф дыууæ къахæй 
Никæцы фæбары. 
АХХОСДЖЫН 
Ногæй та мын бахæрам 
Кодтой тынг мæ Ирæн... 
Бахæра, нæ бахæра — 
Аххосджын у бирæгъ. 
СТОНГ БИРÆГЬ 
Ныппæрстой цуайнаджы мæ хай, 
Уадз уый дæр уым фыца... 
Ыстонг бирæгьæн нæу уæлдай 
Моладзан уа, куыдз уа. 
ТЫХДЖЫНТÆ 
Куыдзау нæ акалдзæн йæ фист 
Дзæргъ... 
Тыхджынтæ сабыр дуджы ис 
Хæрх. 
АМОНДДЖЫН 
Хорз нæ федта фысым, сарæзта нын хъазт дæр, 
Чи зарыди, уымæн иннæ уыд хъырнæг... 
Ма уаид хъуамæ — хонынц афтæ растдæр — 
Амондджын ыстырдæр амондмæ тырнæг. 
ЦАРД БÆРÆГГÆНÆГ 
Уæрыккæй рауад фыс 
Æрмæстдæр иунæг азмæ... 
Куы цæрай, уæд цæуыс 
Æппынæдзухдæр размæ. 
91 

ДЗАУМА 
Йæ цъæхснаг тæмæнæй 
Рæвдауы цæст нæуу... 
Лæгдзинад кæмæ нæй, 
Уый — дзаума, лæг нæу. 
МЫДЫБЫНДЗЫ ХÆСТ 
У алы ран барджын, 
Æгъдауæй — æххæст... 
Мыд уарзын, нæ уарзын 
Мыдыбындзы хæст. 
КУСÆГÆМÆ КУЫСТ 
Бакæны сусæг 
Фидар йæ рыст... 
Цавæр уа кусæг, 
Ахæм — йæ куыст. 
ФÆХТ ÆМÆ ÆЛХОЙ КÆНÆ ЛÆГ ÆМÆ УС 
Цымæ цал сæдæйы 
Скæны иу бон мой? 
Хорз фæхтæн нæ вæййы 
Никуы хорз æлхой. 
БÆЛÆСТÆ ÆМÆ ЧЫЗДЖЫТÆ 
Нæ рацыди дæ фæдыл — 
Æнкъард кæнын нæ хъæуы: 
Бæлæстæ бирæ — хъæды, 
Чызджытæ та — нæ хъæуы. 
ФÆЛЛАДУАДЗЫН 
Лæвархор-ма зæгъæд 
Лæджы фырт иу мæнæй!.. 
Куы нæ бакусай, уæд 
Фæллад ысуадзæн нæй. 
92 

КЪÆВДА 
Нæй хорздзинадæн тайæн, 
Ыстæй йын нæй кæрон... 
Æнæ мигътæ къæвдайæн 
Æруарын нæу йæ бон... 
ХЪУЫДДÆГТÆ 
Хъæды ис бæлæстæ 
Иу нæ — мин бæласы... 
Иу хъуыддаг йæ фæстæ 
Иннæйы фæласы. 
ÆНÆУЫНОН 
Мыды мур чи ссара мыдадзы, 
Лæвæрттæ ракæндзынæн уымæн... 
Йæхи уарзын мын лæг нæ уадзы, 
Цæстыты сындз мын фестад уымæн. 
сындз 
Дынджыр къæйдур бындзыл 
Йæ фырмæстæй ныццавта... 
Куыд ныллæууай сындзыл, 
Ысныхсдзæни дæ афтæ. 
БАРОНÆЙ ÆГЬАТЫР 
Мæ сыхаг — зын дарæн, 
Фæлæ дзы нæй лидзæн... 
Кæмæндæр цы барын — 
Нæ барын мæхицæн. 
МАРДЫ УÆЛХЪУС 
Цыдæриддæр ын хъуыд, 
Уый бакодтой мæнгардæн... 
Цыфæнды хуызы куыд 
Æхсызгон вæййы мардæн. 
93 

ЦÆСТЫСЫНДЗ 
Къуыдипхъалæн, хъæлдымæн 
Лæгау лæгтæ нæ быхсынц... 
Кæй нæ фæуарзынц, уымæн 
Йæ пæлæз дæр — цæстысындз. 
ДЗАУМА 
Æвæццæгæн, дæ Дзаумæ 
Фæдисы цæуын хъуыд... 
Фыдæлтæ загътой: «Дзаума 
Лæггæнæг никуы уыд». 
ЦÆСГОМ 
Æрбадымдта та комæй 
Тыхджын дымгæ ызнон... 
Цæсгом цы у? Цæсгомæй 
Нæ баназдзынæ дон. 
РУВАС ÆМÆ ЙÆ КЪÆДЗИЛ 
Ныггæпп кодта бур арс 
Бæрзонд былæй хуыртæм... 
Кæдæм цæуы рувас, 
Йæ къæдзил дæр — уырдæм. 
ГАЛ МАРÆГГАГ 
Фæфыдæнхъæл махау, 
У махау æнкъард дæр... 
Йæ фæрæт куы ахауд, 
Уæд фехста йæ кард дæр. 
ИРВÆЗЫНГÆНÆГ 
Ды хъазæнхъул, быдзæу 
Уыдтæ, нæ уыдтæ лæг... 
Зæронд кауæн быцæу — 
Йæ ирвæзынгæнæг. 
94 

ÆВДИСÆНТÆ 
Хуыцауы хорзæх уыдон уæд, 
Кæмæ хъары мæ рис... 
Æвдисæнтæ куы нæ уа, уæд 
Фæгæды уæвæн ис. 
ÆВЗАГ 
Бафæразын хъуыд 
Рагзаман сæгæн... 
Амондау ис фыд 
Йе ’взагыл лæгæн. 
ГАЛИУМÆ АРДЫД КÆНÆ ÆЛГЬЫСТ 
Мæгуырты та, чи зоны, 
Барæвдауа мах ус... 
Ницы зоныс, чи зоны, 
Уымæ дæр-иу ма хъус. 
ГУТОН 
Фыхтой кæддæр æлутон, 
Ныр фесæфти йæ фæд... 
Сыгъдæг кæд кæны гутон? 
Куы дзы фæкусынц, уæд. 
ХАЛАС 
Хорздзинад искæмæн сараз — 
Баззайа зæрдæйы фæд... 
Иугæр æрæвæрдта халас, 
Фæззæг æрбахæстæг уæд. 
ÆУУÆНК 
Уæ намыс хъахъхъæнут къæмæй, 
Рыджы мурæй дæр тас у кадæн... 
Æууæндут адæмыл, цæмæй 
Сымахыл дæр æууæндой адæм. 
95 

МЫГГАГÆМÆ ЗМИС 
Ныккодтай мыггæгтимæ змис, 
Фæлæ нæ асайдзынæ мæры: 
Уый равзардзæн, мыггаг кæм ис, 
Кæцытæй билцъытæ æвзæры. 
ЛÆГДЗИНАД 
Дæуæн — дзыкка, мæнæн та — хомыс, 
Дæ фынг у нард, мæнæн — мæллæг... 
Кæд искæмæй лæгдзинад домыс, 
Уæд у фыццаг дæхæдæг лæг. 
РÆСТДЗИНАД 
Æз иунæг къæбæр дзул 
Нæма систон мæ дзыхмæ... 
Рæстдзинады фарс дзур, 
Кæцы ран уой йæ ныхмæ. 
РÆЗЫНГÆНÆГ 
Æз дæн дыккаг, 
Кæмæ хъары дæ рыст... 
Хъуыды — мыггаг, 
Йæ рæзынгæнæг — куыст. 
ÆНАХУЫРГОНД 
Уыдзæн дæ фидæн тар, 
У уый ныр дæр бæрæг... 
Æнахуыргонд æлдар — 
Къæлæтджыны — хæрæг. 
РИССАГ БЫНАТ 
Æрцауыгъта мæ хурхæй 
Хъысмæт, кæны мыл хуым... 
Цы ран фæхæцынц къухæй? 
Кæцы ран риссы, уым. 
96 

ЦÆУÆТ 
Дæ фæндаг уыд кæлæх, 
Мæ фæндаг та — кæлæхдæр... 
Цæуæтимæ — бæллæх, 
Æнæ цæуæт — бæллæхдæр. 
ÆВЗÆР 
Мæн бахъæудзæн дæ сæр дæр 
Кæцыдæр сахат, бон... 
Кæд хорз дæр нæу, æвзæр дæр, 
Уæд æй æвзæр ысхон. 
зыд 
Фæстаг рæстæг нæ хъæуы 
Фылдæр лæппутæ гуыры... 
Хæлоф кæнын нæ хъæуы — 
Фæбаддзæни дæ хъуыры. 
хъодыгонд 
Дæ хуызæттимæ у мæнæн зын цæуæн. 
Цæмæн? Ысты дæ фæндæгтæ æхгæд... 
Фæндыди йæ ысхицау уæвын хъæуæн, 
Куы йыл бакодтой адæм хъоды, уæд. 
СÆРÆМÆ КЪÆДЗИЛ 
Æнхъæлмæгæс дæ фырттæм 
Бæргæ уыдтæ кæддæр... 
Къæдзил фæцæуы уырдæм, 
Кæцырдæм цæуа сæр. 
ГЫЦЦЫЛ ÆМÆ ДЫНДЖЫР 
Нæй иу æхстæй цæвæн 
Сæдæ кæнæ æрдзæйы... 
Æнæ гыццыл уæвæн 
Ыстырæн дæр нæ вæййы. 
7 Дшсохтм Музафср 
97 

ХУЫЗДÆР 
Фæкурын æрвылмæй 
Æз иу хатт мæцъис... 
Цы нæ дæм ис, уымæй 
Хуыздæр та цы ис!.. 
ДÆЛДОНГÆНÆГ 
Хъæу аласы фурд, дуры 
Нæ аласы уæддæр... 
Дæлдонгæнæг лæбуры 
Йæхи дзыккутæм дæр. 
ÆМПЪЫЗТ ДЗАУМА 
Фæндыд æй кæйдæрты цæсты 
Æнаххосæй бафтауын мæн... 
Бæгънæгæй цæуыны бæсты 
Æмпъызтытæ дзаума ыскæн. 
МÆЛÆТЫ АМÆТТÆГТÆ 
Нæ алкæцыдæр махæй мæлæтæн у нывгонд, 
«Адзал» фыст ис йæ ныхыл — æнæхатыр тæрхон... 
Æрцауындзын хъысмæтæй кæмæн æрцыд нывгонд, 
Æрцæудзæни уый ауыгъд, нæ йæ аласдзæн дон. 
АМОНДÆМÆРЫН 
Хорз уыд дæ зарæг, 
Ард дын хæрын... 
Амонд ыссарæг 
Фесафы рын. 
ТÆРГАЙГÆНАГ 
Сыхагимæ нæ дзуры: 
Фыд æмæ, дам. фæрæт... 
Тæргайгæнаг! Йæ цуры 
Циу къамбецы рæуæд! 
98 

ÆГÆРОН 
Бамбæрстат мæнæн мæ рис — 
Бирæ йæм æнхъæлмæ кастæн... 
Артæн дæр ма арæн ис, 
Фæлæ нæй фыдæхæн, мастæн. 
ХОРЗ НЫХÆСТÆ 
Æхсæр 
Иу нал баззад йæ фæстæ... 
Æвзæр 
Нæ кæны хорз ныхæстæ. 
МЫДÆМÆМАРГ 
Цæмæн дарынц карк? 
Хæрой йын йæ фыд... 
Ис йе ’взагыл мыд, 
Йæ къæдзилыл — марг. 
ЦЫРТЫТЫЛ ФЫСТЫТÆ 
Фæуæн нæй уалдзæджы куыстытæн, 
Лæгмæ — сæ каст... 
Сæ фылдæр цыртытыл фыстытæн 
Нæ вæййы раст. 
УÆЛАХИЗДЗАУ 
Æппæлдзынæн æз рахизæй, 
Ыскадджын уа цæмæй... 
Рæстдзинадæн уæлахизæй 
Æнæрацæугæ нæй. 
СЫГЪДÆГ ЦÆСГОМ 
Ды зоныгдзавд дæ, саст, 
Фæзмыс мæлдзой, æдыхы... 
Куы нæ уаин æз раст, 
Уæд дон уаид мæ дзыхы. 
99 

тых 
Дæ дзыпп у дзаг, дæ зондæй та къуымых, 
Нæ кадджын кæнынц адæймаджы минтæ... 
Сыгъдæгзæрдæ, æргомдзинад у тых, 
Дзæгъæлы дзы нæ пайда кæнынц хинтæ. 
АИВ НЫХÆСТÆ 
Ир, мæ Ир — мæ бæстæ — 
Амондджын уыдзæн!.. 
Аив загъд ныхæстæ — 
Зарæджы хуызæн. 
АДÆМ - ЗЫН ФÆЛИВÆН 
Кæуылдæр даутæ мысын — низ, 
Дзæбæх кæны зынæй... 
Кæйдæрты афæливæн ис, 
Æппæт адæмы — нæй. 
ХУСÆМÆЦЪÆХ 
Нал и хуымы кæрон мус, 
Барæгæй фæхицæн бæх... 
Зæххы иу æрдæг у хус, 
Иннæ æрдæг — цъæх. 
ÆХХÆСТÆМÆЦУХ 
Нæ кары та чи у æнæниз! 
Кæлы рухс нæ алкæй тæнæй... 
Æппæтæй æххæст лæг куыннæ ис, 
Æппæтæй дæр цух афтæ нæй. 
ХЪУГÆМÆБÆХ 
Дæ цухъхъа, дæ куырæт, дæ худ! 
Мæнæн та мæ дарæс — хæррæгъ... 
Куы бакæнай хъугыл хамут, 
Уæддæр дзы нæ рауайдзæн бæх. 

ХÆДЗАРЫ СÆРÆМÆ КЪУЛТÆ 
Æрбахаста халамæрзæн, 
Фæуагъта хъазын хъултæй... 
Хæдзары сæр нæй бамбæрзæн,— 
Куы нæ самайай къултæ. 
ДЫВЫДОН АРТ 
Мæгуыр арсæн йæ хæдзар — сырддон, 
Йæ къалати — цыфыддæр ызнаг, сон... 
Мæ бон куы уыди, уæд нæ зыдтон, 
Куы базыдтон, уæд нал уыди мæ бон. 
КÆСАГ ÆМÆ ДЗИДЗА 
Дæ фæллойæ дæр кайæн 
Кæддæр заман уыдзæн... 
Кæсаг æмæ дзидзайæн 
Нæй иу аджы фыцæн. 
ХЪАЗТ 
Æрлæууыди уалдзæгау сæрд, 
Æнхъæлмæ йæм алчидæр каст... 
Домбæйттæ куы ацæуынц, уæд 
Гиенæтæ саразынц хъазт. 
АРВЫ НÆРД 
Мыд уа, еугæф уа, царв — 
Дæ фынгмæ сæ æмпъух... 
Куы ныннæры, уæд арв 
Нæ ферттивы æдзух. 
ИУ УÆРДОНЫ 
Кæцыфæнды заман — 
Уый бирæ адæм зоны — 
Пайда æмæ зиан 
Фæцæуынц иу уæрдоны. 

УÆРÆХДУНЕ 
«Зæххон цæрджытæй иу æнæхай нæу бæллæхæй»,— 
Нæ загъдæуыд мæнгæн... 
Мæнæн куы уа къуындæг, уæд дунейы уæрæхæй 
Цы пайда ис мæнæн?! 
ницы 
Хаттæй-хатт ысдзуры зондджын ныхас сонт дæр, 
Фистæг чи у, уый та абады бæхыл... 
Ницыйæ уæрæхдæр, ницыйæ бæрзонддæр, 
Ницыйæ ыстырдæр ницы ис зæххыл. 
СЫНДЗ КЪУДЗИ 
Æрбакодтай дзæгьæл цыд, 
Фæкъаддæр и дæ кад... 
Сындз къутæрыл фæхæцы — 
Кæй фæцæйхæссы уад. 
БÆРЗОНД БÆЛАС 
Дæ хуымы кæрон — цæнд, 
Йæ дуртæй иу уæй кæныс цасыл? 
Дæхи ауындзынвæнд 
Ыскодтай, уæд — бæрзонд бæласыл. 
ÆДАС 
Æз ницы дарын никæмæй, 
Нæ фестъæлфын мæ фынæй... 
Цы мæ фесæфа, уый мæм нæй, 
Цæмæн тæрсон сæфынæй?! 
ÆФСОН 
Хъæбатырæн нæй тасæн, 
У фидар, куыд æхсон... 
Æбæрæгдзинад тасæн — 
Йæ сæйрагдæр æфсон. 

ЗЫНАРГЬ 
Йæ джебогъ, йæ уарт — 
Йæ кад æмæ уаргъ дæр... 
Тæппудæн йæ цард — 
Æппæтæй зынаргъдæр. 
РАЗДÆР 
Лæгæн кæсын нæ фæхъæуы йæ асмæ, 
Ныллæджы тыххæй макæмæ хæсс фау... 
Хъæбатыр у, нæ, уый зоныны размæ, 
Цæмæйты тæрсы, базон уый фæлтау. 
ЛÆГДÆР 
Хъæбæр у тынг адæмы фылдæры дзых, 
Фæлæ сæм нæ фæхъары иумæйаг рыст... 
Дæ буар дæ удыл, мыййаг, кæд фæтых, 
Уæд лæгдæрты номхыгъды ’рцæудзынæ фыст. 
ХЪÆБАТЫРТÆ 
Нæ байхъуыста ныхасмæ дæр, 
Куыннæ йыл кæнæм дис?! 
Агамемноны размæ дæр 
Хъæбатыртæ уыдис. 
ÆНЦОНÆМÆЗЫН 
Мæ къух бæргæ ссарид мæ тын, 
Фæлæ мæ нал хъæуы тын дæр... 
Æнцон — хæларзæрдæ уæвын, 
Æнæхин, раст уæвын — зындæр. 
ПЫЛ ÆМÆ ЕУУЫ НÆМЫГ 
Кæйдæр сыхы 
Ыскалы рыг... 
Пылы дзыхы — 
Еууы нæмыг. 
103 

ХОХÆМÆМЫСТ 
Чи фæкæны тох, 
Уый нæ домы мызд... 
Афæлдæхта хох, 
Разынди дзы мыст. 
ХУДИНАГ 
Фæрæт дзы нæ ныхсы, 
Цуркæй дæр нæ фæды... 
Чи фæрæдыд пыхсы, 
Уый кой айхъуыст хъæдыл. 
АРТÆМÆИХ 
Кауæн басгуыхти сæртмих, 
Фидардæр нæй, ахæм уарт... 
Артæй атайдзæни их, 
Ихæй ахуысдзæни арт. 
ÆДЫХ - ТЫХДЖЫНЫ 
Фидæрттæ Хъарсы 
Баззади цъус... 
Амардта арсы 
Цолпыйæ ус. 
АЛЫХУЫЗОН ЦÆСТЫТÆ 
Нæ дæ рахуыдтой дзæгъæлы фыдсыл, — 
У де ’взаг хъама. «Хъама» загътон? Пирæн!.. 
Æххормаг цæстæн бирæ дæр — чысыл, 
Æфсæст цæстмæ кæсы чысыл дæр бирæ. 
СУАРИ 
Базыдтам дæ мах тентеккæй, 
Нæу хуыздæр дæ къай: 
Суари ’мæ фондз капеккæй 
Ницы ис уæлдай. 

СТАВД БÆЛАС 
Ракуырдтон дын цалдæр бæхы, — 
Ныр дæ хостæ лас... 
Арæхдæр, дам, афæлдæхы 
Ыставддæр бæлас. 
ÆВЗÆР 
Нæ зоны кадау, цыт, 
Йæ хæдзар у уæтæр... 
Йæ райдайæнау уыд 
Йæ кæрон дæр æвзæр. 
ФЫЦЦАГ КЪАХДЗÆФ 
Кæлы йæ тæккæ рæзты дон, 
Хуыздæр зын ыссарæн у хизæн... 
Дæ фыццаг къахдзæфыл фæсмон 
Куы кæнай, уæд нæй хохмæ хизæн. 
КЪÆДЗÆХ ÆМÆ ДОН 
Иумæйаг у махæн арвы хуызæн зæхх, 
Фæлæ йыл кæрæдзи тонæм алы бон... 
Армыдзаг ызмисæй рауади къæдзæх, 
Рауад иу æртахæй та гуылфгæнгæ дон. 
РЫГÆМÆХОХ 
Йæ тыхы бацæудзæн лæмæгъ, 
Фæцыдæр кæндзæн цин фыдох... 
Сæныккæй рауайдзæни сæгъ, 
Рыджы лыстæг мурæй та — хох. 
ГАЛ ÆМÆ ÆНГУЫРСТУАН 
Йæ пæлæз тынг ныкъкъаппатæ, 
Йæ мæгуыры хъуын-хъистæ калы... 
Хæфсыл фæкæнынц къабатæ, 
Æнгуырстуаны æвæрынц галы. 

ХИНТÆ 
Нæ зæгъыс: «Хаххæй ахиз!» 
Æндæр та дзы ныцъцъырхин... 
Ыстыр хиныл уæлахиз 
Нæ фæуыдзæн гыццыл хин. 
ГЫЦЦЫЛ ÆМÆ СТЫР 
Нæ зоныс ницæмæй æгъгъæд, 
Кæнын дæм уый тыххæй мæсты дæр... 
Чысыл куы нæ æмбарай, уæд 
Нæ бамбардзынæ стыр дæр. 
РАЙДАЙÆН ÆМÆ КÆРОН 
Лæджы цард — хъизæмар, бæллæх, 
Йæ бирæ зынтæн нæй кæрон... 
Зæххæй цы равзæрд — фестдзæн зæхх, 
Цы равзæрд донæй — фестдзæн дон. 
ХАХУЫР 
Æрныгъуылди мæйдары 
Нæ хъæубæстæ, нæ ком... 
Цъыфкалынæн нæ бары 
Лæджы намыс, цæсгом. 
ФÆРАЗОН 
Лæджы бынгæнæг, сафæг — дзых, 
Æвзæгтæ бабын кодтой цасы!.. 
Хъæуы фæразынæн дæр тых, 
Лæмæгъæн нæу йæ бон фæразын. 
НЫВТÆ 
Фыдгултæ фауæнт 
Дæ цæхæр, зынг... 
Дæ нывтæ ма уæнт 
Нывæнгæс тынг. 

ЗОНЫНЛД ÆМÆ ТЫХ 
Хомæй нæ, фæлтау фыхæй 
Бадомут уæ хай... 
Зонынад æмæ тыхæй 
Ницы ис уæлдай. 
ИСКÆЙ ХУРÆЙ БААУУОН КÆНЫН ДÆР ЙÆ ЦÆСТ 
КÆМÆН НÆ УАРЗЫ, УЫМÆН 
Куыннæ йæ хъуамæ фауон 
Кæд нæу æцæг нæлгоймаг?! 
Куы алæууай йæ аууон — 
Фæуыдзынæ фæсмойнаг. 
ХÆРИС 
Нæ мын дæтты йæ хъисын, 
Ыстæй — йæ уæлæфтау... 
Куы акалай хæрисы, 
Уæддæр ысуадздзæн тау. 
УАСÆГ 
Æмбисæхсæв уæм уазæг — 
Æнхъæлмæ кæс — зындзæн... 
Куы нæ ныууаса уасæг, 
Уæддæр ысбон уыдзæн. 
АРТÆМÆ ФÆЗДÆГ 
Фæхъæздыгдæр и цард — 
Æрлæууыди фæззæг... 
Вæййы зæрдæйы арт, 
Нæ дзы вæййы фæздæг. 
ХЪУС 
Ысты дæ сугтæ хус, — 
Куыннæ кæнон хæлæг!.. 
Куы алыг кæнынц хъус, 
Уæддæр фæхъусы лæг. 

ЗЛЛМЫСЫФ 
Уыдтæн æз дæр сымах карæн, 
Ысхæмпæл и мæ фæд... 
Нæ залмысыф кæд аппарæм? 
Куы ссарæм зонтыкк, уæд. 
ФÆЗМÆГОЙТÆ 
Ысты æнæхъæн зиу 
Дæ къабæзтæ, дæ хъæстæ!.. 
Куы срæйа куыйтæй иу, 
Уæд иннæтæ — йæ фæстæ. 
СИХÆМÆЗÆЛДАГ 
Æрбацыд нард кæрдихимæ, 
Йæ нуазæнтæ дæр — дзаг... 
Лымæн кæныс, уæд — сихимæ, 
Кæд дарыс, уæд — зæлдаг. 
ХÆС 
Никуы кæны барæг 
Саулохагæн уæз... 
Хорздзинад æмбарæг 
Бафиды йæ хæс. 
РÆСУГЪДГÆНДЖЫТÆ 
Кæй фесгуыхти дæ лæг, 
Уый базыдта нæ сых... 
Лæджы рæсугъдгæнæг — 
Йæ цæстытæ, йæ дзых. 
НАС ÆМÆ ХУЫСКЪÆЛ 
Нæ рæзты цас 
Фæцæйцæуы ысхъæлæй!.. 
Кæмæ и нас, 
Цы кæны уый хуыскъæлæй?! 

ЗАДБÆЛАС 
Амыран арвæн давта 
Йæ цæхæртæ, йæ зынг дæр... 
Куыд-заддæр бæлас, афтæ 
Йæ къалиу тасы тынгдæр. 
ФЫРДЗЫРД 
Алы бон дæр, дам, бæрæг 
Акæнынц нæ сых Æндийы... 
Цас фылдæр фæдзуры лæг, 
Уыйбæрц арæхдæр рæдийы. 
ÆРТАХ 
Мах æмæ сымахæй 
Сфидаудзæни цард... 
Иу доны æртахæй 
Н’ахуысдзæни арт. 
ХОРЗХЪУГ 
Артæн дар æртыскæн, 
Ма судзай цæмæй... 
Иу азы фæхуыскъæн 
Хорз хъуг ма кæн уæй. 
КÆЙДÆР БÆНДÆН 
Нæуæгахстæй уа, хусæй — 
Пайда у тынг кæсаг... 
Кæйдæр бæндæны ’ххуысæй 
Уæрммæ хизын — тæссаг. 
РОГБЕЛ 
Дæ лæгæтмæ цæуæг 
Кæдæй нал и, Къуыццел!.. 
Кæйдæр къухы рæуæг 
Лæгмæ фæкæсы бел. 

ÆНГУЫЛДЗТÆ ÆМÆ ÆФСЫМÆРТÆ 
Куыристæй рауайы уыгæстæ, 
Дæстæгтæй та — уыгæс... 
Куы нæ сты фондз æнгуылдзы ’нгæстæ,— 
Куыд уой æфсымæртæ æнгæс? 
АРÆН ÆМÆ УÆЛДАЙ 
Галиуæн рахиз — 
Йе ’мбал, йæ къай... 
Арæнæй ма хиз, 
Ма дзур уæлдай. 
ДОН 
Мæ алыфарс — быгъдæг, 
Дæн алцæмæй æххæст!.. 
Куы нæ уа дон сыгьдæг, 
Уæд баназдзынæ змæст. 
ХЪУЫРАУ 
Йæ сæрыл кауæн 
Абадти маргъ... 
Чысыл хъуырауæн 
Йæ хъуыр у даргъ. 
ХЪУГ 
Дæ мойы дын хонæм мах сæфт лæг — 
Арахъхъ ыл сæнимæ фæтых... 
Ныццавта кæйдæр хъуг йæ сæфтæг, 
Куыд цæуа мæ хъуг уæд къуылых?! 
САРГЬÆМÆБÆХ 
Страус дæр у маргъ, 
Фæлæ йын нæй тæхæн... 
Йæ саргъмæ гæсгæ аргъ 
Нæ фæкæнынц бæхæн. 

БЫНДЗМАР 
Дзæрнайы фидыц у хъæдур, 
Нартхоримæ ысты æмбар... 
Рæсугъд бындзмар зокъо дæр у, 
Фæлæ йæ бындур — марг. 
КУСЫН ÆМÆ УЛÆФЫН 
Хорз фæдæн дæ сæнæн 
Абонау уæд дæр... 
Кусыс, уæд — хуызæнæн, 
Улæфыс — уæд дæр. 
МЫСТÆМÆ ССАДЫ ДЗÆКЪУЛ 
Йæ цæст мæм ыстъалы ныкъулы, 
Нæ хаты мæ зæрдæйы рыст... 
«Мæлгæ, уæд — ыссады дзæкъулы 
Фæзæгъы йæхинымæр мыст. 
КЪОГЪОЙЫ ХÆСТ 
Фаг раст нæ кæны йæ хæстæ æххæст 
Амæндтæ уарæг... 
Арцæй йын ницы уыд, къогъойы хæст 
Разынд йæ марæг. 
ГАЛИУ ЗОНД 
Къуыммæ батæрдзæни дæу 
Иуахæмы уавæр... 
Кæд цæуын дæхи бон нæу, 
Де ’ккой мæ уæд авæр. 
ФИДАР 
«Ис мæцъис!» — 
Загъта чидæр... 
Кæд хæцыс 
Гъеуæд — фидар. 

ХИЦАУ ÆМÆ ДÆЛ БАР 
Къæрных къæрныхæй давта, 
Кæрæдзи кодтой сар... 
Куыд карздæр хицау, афтæ 
Куыд хиндæр у дæлбар. 
ХÆЛÆРТТÆ 
Кæй ма хъæуы нæ дуджы зард, 
Кæд загътам амондæн хæрзбон?.. 
Кæм нæй хæлæрттæ, уыцы цард 
Тæссагдæр хус быдырæй хон. 
МАСТЫ ФÆДЫЛ 
Цынæхуызон аив хъуымацæн 
Нæй фенæн нæ дуджы!.. 
Дæ сæгъы ныццæвæгæн ма цæв 
Фырмæстæй йæ хъуджы. 
САУДАРÆГ 
Йæ фæсномыг «кæркхъус 
Уыдзæн кæддæр нырау... 
Куы амæлы тæрхъус, 
Уæд дары рувас сау. 
САБИ 
Цалдæр тæрхъусы 
Федтон дæ цуры... 
Саби цы хъусы, 
Уыдон фæдзуры. 
РУВАС 
Æрвитдзынæн мæ кæрцы 
Æз фаронау мæ зымæг... 
Нæй ахæм рувас, кæцы 
Нæ хъахъхъæны йæ дымæг. 
112 

ЗÆРДÆ 
Ды иу лæгæн æгæр дæ, 
Кæмæ нæй аипп, фау дæр... 
Йæхицæй у йæ зæрдæ 
Дыууæ хатты егъаудæр. 
АРГЪАУ 
Искæйы рис 
Иу дæр нæ зоны... 
Аргъауæн ис 
Цалдæр кæроны. 
ХЪУЫРАУÆЙ БОЦКЪАМÆ 
Фервæзти йæ кауæй — 
Раивта йæ сис... 
Боцкъайæ хъуырауæй 
Райдайæг фæцис. 
ÆРДÆГЫЛ 
Хъуыдытæй нæй ахæм, кæцы не ’рцыд фыст, 
Йе та йæ нæ фæци радзурæг, зæгъæг... 
Кæд æмæ æрдæгыл баззади йæ куыст, 
Уæд нымай: æппындæр ницы куыста лæг. 
ÆНАХХОС 
Мæ хæлар дæ хуыдтон кæддæр, 
Фæлæ дæ ныр мæ хæдзар бахорз. 
Мæ хорздзинадæй дын æвзæр 
Кæнын, фæлæ нæу уый мæн аххос. 
ЦЪÆХ БИРÆГЬ? 
Атахт бæхыл 
Фатау махон... 
Алы цъæхы 
Бирæгъ ма хон. 
8 Дзасохты Музафер 
113 

ТАЛАÆМÆБÆЛАС 
Йæ мидбылхудгæ рауайы, 
Рæвдыд — йæ цæстæнгас... 
Чысыл талайæ рауайы 
Фæстагмæ стыр бæлас. 
ГÆДЫ ÆМÆ ДОМБАЙ 
Фæнды йæ, 
Уат цæмæй æмбай... 
Гæдыйæ 
Аразы домбай. 
чъынды 
Нæ зайы дурджын фахс-лæбырды 
Хъуыдалы æмæ цъой... 
Чъынды кæны æдзухдæр хъырды, 
Нæ зоны, циу æнцой. 
СÆГЪ 
Ды бамбæхстæ сырхмæтæджы, 
Дæ худинаг у хæрх... 
Нæ фехснырсы хуымæтæджы 
Ныззæронд уæвæг сæгъ. 
ÆВГЪАЙУАГ 
Куыд хонæм ахæм хъуыддаг раст, 
Цы хуызы дзы уæм райгонд: 
Куы схъæздыг вæййы, уæд æваст 
Æрбамæлы æнамонд. 
АМОНДДЖЫН 
Дæ фыдæл хъуаг нæ уыд, зæгъынц 
Цæрдæгæй... 
Цæры, дам, амондджыны куыдз 
Кæрдæгæй. 

ХЫЛÆМÆКУВЫН 
Базонæн вæййы пылы 
Алкæддæр йæ сæрæй... 
Хорзæй ницы ис хылы, 
Кувыны — æвзæрæй. 
ÆВЗÆР 
Тæппуд æмæ нæуæндон 
Сæ «кадимæ» цæрæнт... 
У сыхбæстæн бæрæгбон 
Æвзæр лæджы мæлæт. 
КÆЙДÆРБÆХ 
Æмбал зæххыл 
Нæй хорз æрвадæн... 
Кæйдæр бæхыл 
Æнцон у бадын. 
ÆВВОНГФÆЛЛОЙ 
Кæддæр йæ кой 
Уыд арæх Хъарсæн... 
Кæйдæр фæллой 
Нæ хæцы фарсыл. 
ЧЫЗГÆМÆУС 
Куыд аив у дæ сурæт, 
Лæууын дæ цуры хъусæй... 
Лыстæг хъæлæсæй дзурæд — 
Чызг нал рауайдзæн усæй. 
ÆЦÆГДЗИНÆДТÆ 
Нæ алкæцыдæр нæ мæлæтæй 
Фæдары хæс... 
Нæ рауайдзæн æндон цæнгæтæй 
Уæрццæй — цæргæс. 

зылын 
Фырсудзагæй дæ нуры 
Мæ комы суагъта арт... 
Рæстдзинадыл фæдзуры 
Фылдæр фæлывд, мæнгард. 
ФÆЛЫВД 
Æрхаста раздæр 
Мысайнаг куывдæн... 
Зылын — йæ раст дæр 
Гæды, фæлывдæн. 
ÆРГОМ НЫХАС ÆМÆ ХИН 
Фæткъуы нæма сцæттæ и, бал дæм 
Хæццæ кæндзæн, æфсин... 
Æргом ныхас нæ уарзынц адæм, 
Хуыздæр сæм кæсы хин. 
тох 
Йæ хинтæ сты æнæкæрон æвдиуæн, 
Цæуы йæ разæй алкæдæм фыдох... 
Æгъатыр — цард, нæ ныббардзæни иуæн: 
Дæ бартыл кæн æхсæвæй-бонæй тох. 
ÆНЦАД БАДЫН 
Лæг фезмæлыд куыддæр — 
Ысхъæрзыдта рыстæй... 
Æнцад бадын — фыддæр 
Æнæбары куыстæй. 
ДЫУУÆ КЪУХÆЙ 
Фæкæнын мæт 
Дæуыл æдзухæй... 
Кæд кусыс, уæд — 
Дæ дыууæ къухæй. 
116 

СЫРДЦОНЦЪИУ ÆМÆ УÆРЦЦ 
Ахæмæн алцыдæр — еу: 
Фесхъиудзæн ехсæн йæ къæрццæй. 
Сырддонцъиу бахордта еуу, 
Дзуапп та æрцагуырдтой уæрццæй. 
ХÆС 
Мæ хуыздæр хуымæй 
Рауади фæз... 
Цы райстон, уымæй 
Фидын мæ хæс. 
ХЪУЫДЫТÆ 
Нæ мæ хъæуы зынаргъ кæсæн, 
Нæ хъæуы уый сæдæйы... 
Лæджы хъуыдытæ бакæсæн 
Йæ цæсгомыл нæ вæййы. 
КУЫДЗÆМÆ КОЗБАУ 
Нæ ауæрды, æнхъæлмæ кæс: 
Кæндзæн дæуыл дæр исты дау. 
Кæд бирæгъ у куыдзы æнгæс, 
Хæлары æнгæс уæд — козбау. 
ХОРЗДÆНЦÆГ 
Де ’мбæлттæй къæйныхдæр 
Рахонæн ис дæу... 
Хорз дæнцæг æдыхдæр 
Хорз бардзырдæй нæу. 
ХÆФС 
Дæ сæр сæрмæ кæцыранфæнды хæсс, 
Кæннод дын раст нæ фæкæсдзæни арвмæ. 
Сыгъдæг сызгъæрин бандонæй дæр хæфс 
Ныггæпп кæндзæни цъымарайы арфмæ. 
117 

ХИУАРЗОНДЗИНАД 
Дард лæууыс æгадæй, 
Аипп дæм нæй, фау дæр... 
Хиуарзондзинадæй 
Нæй зæххыл козбаудæр. 
ЦЫТУАРЗОНДЗИНАД ÆМÆ ЗОНД 
Цъæх хæрæгæй цы лæг фæкæны хуым, 
Уый рахонæн ис сонт... 
Кæм фæзыны цытуарзондзинад, уым 
Фæцыдæр вæййы зонд. 
ГÆДЫДЗИНАДÆМÆ МИТЫ КЪУЫБЫЛОЙ 
Зæххон хæрзтæй нæ рачынд дæ мæгуыр удæн хай, 
Дæ дыргъдоны æрзади фæткъуы бæлæсты цауддæр... 
Гæдыдзинад нæу миты къуыбылойæ уæлдай: 
Кæны ыстырдæр уыйбæрц, цæйбæрц æй тулай дарддæр. 
СЫЗГЪÆРИН УИДЫГÆМÆ ЦОЛПЫ 
Дæуæй ысты сæ хъуырмæ дæ мад æмæ дæ фыд, 
Æфтыд дæ ды дæ митæй дæ зонгæты цæсты... 
Куы райгуырдтæ — дæ дзыхы сызгъæрин уидыг уыд, 
Хъæдын цолпы — мæнæн та, — куыннæ кæнон мæсты?! 
БЫНТОНÆВЗÆР 
Нæ дын рард: кæмæндæр йæ рисæй фæрисс, 
Нæ хъæрзыдтай никуы ды искæй зынæй... 
Дынджырæй æвзæртæ æгæрдæр ма ис, 
Фæлæ дзы дæу хуызæн бынтон æвзæр нæй. 
КÆД? 
Æз рагæй нырмæ хъусын: «Нæ ары хорз хæрзæг». 
Ыстæй фæзæгъынц: «Райсаг у раттагæн йæ арм»... 
Сындз къутæрты æхсæнты кæд фæцæйтæхы лæг? 
Куы фæцæйсуры калмы, куы йæ фæсуры калм. 

СÆРÆМÆФЫН 
Дæ кад кæддæр 
Бæрзонд уыди, тæбын... 
Куы нæ уа сæр, 
Нæ фендзынæ уæд фын. 
ÆППÆЛОЙ 
Кæй бафæрсон зондæй, 
Кæм ис ахæм лæг?! 
Йæ гуццайы кондæй 
Æппæлой — бæрæг. 
цдагом æмæ цин 
Куы уаид мисын, 
Уæд æй цымин... 
Цæсгом æвдисы 
Зæрдæйы цин. 
УИДЫГÆМÆ ЦОЛПЫ 
Фæсырдтой йæ уырдыгæй, 
Нал ис йæ кой... 
Фылдæр цæуы уидыгæй 
Цолпыйы сой. 
ИРГЬÆВÆГ 
Хылтæ куыннæ рауайы, загъд дæр: 
Иу иннæмæ сырдау лæбуры... 
Дыууæйæ бафидауынц тагъддæр — 
Куы нæ уа фидауæг сæ цуры. 
БИРÆГЬ 
Абон кæд ысрæвдз дæ хуын, 
Уæд рæсугьд уыдзæн дæ фидæн... 
Бирæгъ аивдзæн йæ хъуын, 
Фæлæ ивæн нæй йæ митæн. 
119 

БÆРÆГ 
Зæрдæ рыст — таубийæ, 
Уыдон цæуæтæй... 
Адæймаг — сабийæ, 
Гайлаг — рæуæдæй. 
ХЪУСЫН ÆМÆ АХУЫР КÆНЫН 
Ызнон та нæ мус 
Цæмæндæр фæкъахыр... 
Дæ хистæрмæ хъус, 
Кæстæры кæн ахуыр. 
ЗÆРОНДКУЫДЗ 
Кæсæгтимæ авджы 
Нæ фæци уытъырны... 
Зæронд куыдз раст-равджы 
Нæ рæйы, нæ хъырны. 
ФЫРЦИНÆЙ ÆМÆ ФЫРМÆСТÆЙ 
«Фыдвæдæй хуыздæр у æвæд»,— 
Нæ фыдæлты раст зондыл лæуу... 
Фырцинæй куы хъæр кæнай, уæд 
Фырмæстæй хъæр кæнынау нæу. 
ФЫДЫЗГЬÆЛ ÆМÆ БАС 
Хорз фидауы ацы наз 
Хохы сæр йæ цуры зазæн... 
Бирæ дзидзайæ нæу тас 
Фесæфынæй никуы басæн. 
ХÆРÆДЖЫ УАСТ 
Ыскодтой маст 
Нæ бæхтæрæгæн... 
Хæрæджы уаст — 
Зынаргъ хæрæгæн. 
120 

ХЪÆРÆУ ÆМÆ КУЫРМ 
Кæнынц тæхуды 
Уым... 
Хъæрæуыл худы 
Куырм. 
ÆФСТАУ 
Мæ дард мæнæуы хуымæй 
Æз фездæхтæн æмбойны... 
Æфстау цы райсай, уымæй 
Нæ басæтдзæн дæ дойны. 
РАСТ НЫХАС 
Ацы хатт ныддаргь 
Мæй... 
Раст ныхасæн аргъ 
Нæй. 
ХÆДЗАРХАЛТÆ 
Цæмæн дæ æдых 
Æхсæны куысты?.. 
Æвзаг æмæ дзых 
Хæдзархал ысты. 
ÆВЗАГ - БЫНГÆНÆГ 
Цы кæныс, уый — лæгдыхæй, 
Æгъдау дæм — мелæй фыст... 
Йæ цыргъ æвзаджы тыххæй 
Мæлæт ыссардта мыст. 
СЫЗГЬÆРИН 
Дæ ницæйаг, нывæрин 
Дæу фаджысимæ куыфы... 
Сызгъæрин у сызгъæрин 
Бырондоны уа, цъыфы. 
121 

ЧЫСЫЛÆЙ СТЫРМÆ 
Ныххоста их, ныххафта, 
Къæвдайæ рацыд зæй... 
Чысылмæ чысыл бафтау, 
Ыстыр ысуа цæмæй. 
ЗÆРОНДХАЛОН 
Мæ рæбыны цы арон, 
Уый дæу: нартхор, хъæдур дæр... 
Фæхуынкъ кæндзæни халон, 
Зæронд куы уа, уæд дур дæр. 
САБИÆМÆДУР 
Нæ раппæлдзæни лæг фыдсылæй, 
Хыл чи кæны æдзух, хъуыр-хъуыр... 
Чысыл дур баззайдзæн чысылæй, 
Чысыл саби кæндзæн ыстыр. 
ÆВЗÆР КÆРОН 
Алцæуылдæр зыд 
Кодта алы бон... 
Хорз аргъауæн уыд 
Тынг æвзæр кæрон. 
УÆРТДЖЫНХÆФС 
Тæссаг нæ вæййы дардæй 
Цыфæнды тыхджын зæй... 
Уæртджынхæфсæн йæ уартæй 
Фæхицæнуæвæн нæй. 
МАСТ ДЫРГЪ 
Хуымгæрон ауыдта халон быдыргъ 
Æмæ фæтарст... 
Афонæй раздæр æртонынц цы дыргъ, 
Уый вæййы маст. 

ТÆССАГДÆР ЗНАГ 
Нæ хæхбæсты сырдтæ уыд фаг, 
Йæ сычъи уыд цæуыйас... 
Цас зондджындæр вæййы ызнаг, 
Тыхджындæр вæййы уыйас. 
ХУЫЗДÆР 
Хæры гуыдын 
Æнæхъæн мæй... 
Æвзæр уынын — 
Хуыздæр куырмæй. 
ÆНТÆФ БОН 
Фæцыд дæ хуыз, 
Куыннæ дæ фауон!.. 
Лæгæн æххуыс — 
Цæргæсы аууон. 
ДЕНДЖЫЗ ÆМÆ ЦÆУГÆДОН 
Къодах у фыццаг цæфæй бæрæг — 
Алкæцыдæр зоны... 
Денджызы куы баленк кæна лæг — 
Баленк кæндзæн доны. 
МА ’РЦУЙЫ ФÆНДАГ 
Ды — дæхицæн ардыгæй фæстæмæ, 
Иппæрд дæ мæнæй... 
Мæйæ ис æрыздæхæн фæстæмæ, 
Тъæпæнхъæуæй — нæй. 
НЫХАС 
Нæ уарзын дæ хуызæтты уымæн — 
Нæ цæуынц сæ фыдыбæстæмæ... 
Дæ дзыхæй цы дзырд ысхауд, уымæн 
Нæй раздæхæн, сæрдау, фæстæмæ. 

КАФАГÆМÆЗАРАГ 
Æнæгъдаудæр нафы 
Дæуæй нæй ыссарæн... 
Куырмы цур ыскафы, 
Къуырмайы цур зары. 
ДИССÆГТÆ 
Фесæфт, сбирæ цам, 
Дуне дзаг — уæнгæлæй... 
Басывæрджын, дам, 
Ацы чызг дзæдæлæй. 
АМОНДДЖЫН 
Сырдтæ дæр — йæ фарс 
Ацы лæгæн балцы: 
Асдæрдта йæ арс 
Æмæ дарддæр ацыд. 
КÆЛЫН ÆМÆ РÆДИЙЫН 
Фæкалы дидин зæхх 
Бæлвырд афон, рæстæг... 
Фæкæлы алы бæх, 
Рæдийы алы лæг. 
ЗОНДАБИ 
Цы тынг найы 
Йæхи бæстон!.. 
Сыхырнайы 
Фæхæссы дон. 
СИДЗÆР 
Ыскалди фæсизæр 
Йæ рыг... 
Нæ, дам, кæны сидзæр 
Хъæздыг. 

ТÆППУД 
Кæмæн уыдысты дзаг йæ бонтæ лазæй, 
Фæцыдæр уымæн а зæххыл йæ фæд... 
Тæппуд адæймаг баззайдзæн æгасæй, 
Æрцæудзæни йæ намыс та ныгæд. 
ХЪУЫДЫЙАГ 
Зон, баййафдзæн кæддæр фыдох 
Лæджы тугнуазджыты, фыдхорты... 
Фæсаууонмæ дæр ма кæн рох 
Хæлар, æмбал æмæ æрдхорды. 
АЙДÆН ÆМÆ ХЪУЫДДÆГТÆ 
Сæ ныхмæ фæлæудзæн дæсæн, 
Æмбал нæй йæхицæн куысты... 
Нæ хъуыдыты айдæн, кæсæн 
Нæ митæ, нæ хъуыддæгтæ сты. 
«ЗОНДДЖЫН» 
Нæ ацæуин æз демæ — хæстæг уа, дардмæ — балцы, 
Дзыппæй хъæздыг дæ, зондæй нæй рахонæн дæу бонджын... 
Нæу худинаг нæ зонын — нæ зоны алчи алцы, 
У худинаг, куы хонай нæ зонгæйæ хи зондджын. 
БЫХСЫН 
Нæ бабыз æмæ хъазы 
Ысдынджыр кодта дон... 
Быхсын æмæ фæразын 
Зын уавæры дæр зон. 
ÆВЗАГ 
Слæууыд рындзыл здыхтсыкъаджын саг, 
Уымæй чи у аивдæр, зæгъут-ма!.. 
Чи базона адæмы æвзаг, — 
Афæд кæндзæн адæмæн сæ удмæ. 
125 

ЗИВÆГГÆНАГ 
Систа нæ къæбыла дугь 
Уасæджы фæстæ нæ кæрты... 
Зивæггæнагæн æдзух 
Исты кæнын ис йæ зæрды. 
КУЫСТÆМÆЛÆГ 
Куырыхонæн йæ фыст 
Куыннæ хонæм æцæг: 
Цы хуызæн у йæ куыст — 
Йæхæдæг ахæм лæг. 
ХЫЛГÆНАДЖЫ ФÆНДАРАСТГÆНДЖЫТÆ 
Дæ цард фæуыдзæн тагъд, 
Нæ уыдтæ иу ран фаг раст. 
Хъæлæба æмæ загъд 
Кæндзысты дæу фæндараст. 
ФЫДБЫЛЫЗТЫ БЫНАТ 
Фыднозтæн расид хæст, 
Кæннод кæныс хæрзбын... 
Фыдбылызтæ æмбæхст — 
Сæны боцкъайы бын. 
ДÆХИЦÆЙ ÆМÆ ДÆХÆДÆГ 
Зын у цæрын æрмæст мыздæй, 
Кæныс æндæр куыстытæ уымæн... 
Дæуæй цы лæг тæрсы, ыстæй 
Кæмæй тæрсыс, нæй уарзæн уымæн. 
САУЗÆРДÆ 
Мастæн дæр ис батайæн, 
Ахуысдзæни арт... 
Дзаг у сагъæс, катайæ 
Саузæрдæйы цард. 

ХУЫЗДÆР АХУЫРГÆНÆГ 
Æгад уыд хъæуы хахуыргæнæг, 
Зоны уый мæ коймаг... 
Сæ тæккæ хуыздæр ахуыргæнæг 
Адæмæн— сылгоймаг. 
НЫХÆСТÆ КЪУЫРМАЙÆН 
Кæныс нырма, мæнмæ гæсгæ, дывæнд, 
Бæлвырд хъуыдымæ не ’рцыдтæ нырма... 
Дæ ныхæстæ цыфæнды зондджын уæнт, 
Нæ дын сæ фехъусдзæн къуырма. 
ГÆДЫНЫХÆСТÆ 
Дæ ныййарджыты фидиссаг фæдон, 
Йæ цæстысындз дæ рахуыдта нæ хъæу... 
Гæдыныхæстæ у кæнын дæ бон, 
Фæлæ дæ бон мæн афæливын нæу. 
ДУН-ДУНЕ 
Раздæр уыд уæрдæх 
Тала кæнæ уис... 
Дун-дуне — уæрæх: 
Алцыдæр дзы ис. 
ÆВЗÆРÆЙ 
Фос 
Нæ фæзынди изæрæй... 
Хорз 
Нæ райгуырдзæн æвзæрæй. 
ÆВЗÆРДЗИНАД 
Æнæрæгъдзыд, цъæмæлы 
Сæхй хонынц быдыргътæ... 
Æвзæрдзинад нæ мæлы: 
Кæнынц фылдæр йæ дыргътæ. 

МÆЛÆТ 
Мæ хъаст дæумæ нæ фæхæссын, 
Куы нæ дæ и мæ мæт... 
Æцæгæлон цæстæй кæсын — 
Æнафоны мæлæт. 
КУСЫН 
Дæ сусæгтæ фыццаг 
Æрбадзырдтай мæ хъусы... 
Фæнды дæ, нæу уый фаг, 
Хъæуы æнæмæнг кусын. 
ЦАРД 
Асур сагъæс дард, 
Ферох кæн дæ рыст... 
Нафы куывд нæу цард, 
Цард куыст у, зын куыст. 
ЗЫН ДЗÆБÆХГÆНÆН 
Сыгъдæгзæрдæ, растæн 
Нæ тых кæны зæй... 
Æрхъуыдыгонд мастæн 
Дзæбæхгæнæн нæй. 
ЦИН ФЫЛДÆРГÆНÆН 
Ныддæрæн кодта уад, ныддæрæн, 
Бæрæг у алы ран йæ фæд... 
Дæ цин куы радзурай æндæрæн, 
Фæфылдæр уыдзæн уæд. 
ÆНАККАГ ÆНКЪАРÆН 
Кæстæрæн дæр нæ бæззыс, стæй хистæрæн, æмгарæн: 
Цыдæриддæр нæ хъæуы, дæ уыдонæй æххæст... 
Æнаккагдæр хæлæгæй — зын ыссарæн æнкъарæн: 
Гадзрахат æмæ дам-дум йæ фæстæ сты æмбæхст. 

ФЫЦЦАГ КЪАХДЗÆФ 
Цæмæн бацæуыс катайы, 
Цæуыннæ дæ уæндагдæр?! 
Фыццаг къахдзæфæй райдайы 
Тæккæ даргъдæр фæндаг дæр. 
ХÆЛАРДЗИНАД 
Æндæрæбон уæ кæрты дуæрттæ 
Байтыгътон зынæй... 
Хæлардзинæдтæй кæцыдæртæ 
Райдайынц хылæй. 
СÆГЪÆМÆФЫС 
Дæхи къухæй ныффысс, 
Кæй дæ рыстæн лæмæгъ... 
Сæгъ не суыдзæни фыс, 
Фыс не суыдзæни сæгъ. 
ПÆЛÆЗ 
Зæгъынц: ис алцæмæн фæрæз, 
У рагæй уый бæрæг... 
Къæвда куы райдайы, пæлæз 
Æрымысы уæд лæг. 
КЪУЫЛЫХТÆ 
Кæмæдæр гæсгæ хъуамæ дæ хуызæн æз куы цудон, 
Цæмæн фæзмон йæ митæ козбау æмæ къуымыхæн?! 
Æнцон равзарæн, къахæй къуылых чи цæуы, уыдон, 
Нæй равзарæн — зæрдæйæ сахъат æмæ къуылыхæн. 
РИХИТÆ ÆМÆ КЪÆДЗИЛ 
Цæваг у тынг нæ хъулон гал — 
Уæхи дзы айсут иуварс... 
Гæды йæ рихитæй у хъал, 
Йæ къæдзилæй та — рувас. 
9 Дзасохты Музафер 

ÆВЗÆР РАЙДАЙÆНЫ ХОРЗ КÆРОН 
Кæм нæ басгæрста йе ’нгуырæй, 
Цы хъуым æмæ цы найæн!.. 
Йæ райдайæн уыд цъингуырæй, 
Йæ кæрон та — æргъайæ. 
цин 
Артмæ йæхи тавæгимæ 
Бадт хæдзары ’фсин... 
Хус быдыры давæгимæ 
Фембæлын дæр — цин. 
ХЪÆДÆМÆАРС 
Уæ иу зæгъæд, 
Кæд хæцдзæни мæ фарс?.. 
Нæ зыдта хъæд, 
Кæй йæм ысмæсты арс. 
ÆНÆМÆТ 
Кæй рæбынтæ сты дзаг, 
Уый зыд, хæлæг хæры... 
Чысыл кæмæн у фаг — 
Æнæмæтæй цæры. 
ХОРЗДЗИНАД 
Рæсугъд дарæс дын аивта хуыздæрырдæм дæ хуыз, 
Фæлæ лæгдæр фæдæ, зæгъгæ, куыдæй хъуамæ зæгъой!.. 
Кæд бакодтай дæ хæстæгæн, дæ зонгæйæн æххуыс, 
Фæстæдæр уыцы хорздзинадæн макуы скæн йæ кой. 
ПАЙДАÆМÆЗИАН 
Дæ хæдзар саразын æмбæлд 
Нырæй дзæбæхдæр ран... 
Пайда у зондджынæн æппæлд, 
Æдылыйæн та — зйан. 

ЗЫН УАВÆРЫ 
Кæй у хуыздæрмæ алчидæр бæллæг, 
Æвæдза уый вæййы нæ ныхы фыст... 
Зын уавæры фæхъуыды кæны лæг: 
«Нæ мын æмбарынц адæм фаг мæ тыхст». 
КЪУЫРЦЦÆВÆНÆЙ ДУАР 
Дæ кады кой Цъæйы 
Дæуæн фæкæнынц, Нар... 
Зын уавæры вæййы 
Зынæй рацæуæн дуар. 
ÆППÆЛЫН ÆМÆ ФАУЫН 
Дæ лæгдзинад дæуæн ысбæрæг уыдзæн хæрды — 
Фæразон вæййы лæг фыдхъизæмар, рыстæн... 
Куы мæ раппæлы иу — нымайын æй æфхæрдыл, 
У иннæйы æфхæрд æппæлыны хуызæн. 
ÆЦÆГÆНГÆС 
Гадзрахатæн нæ барста, 
Æнæхин уыд куысты... 
Гæды ныхæстæ уарзты 
Æцæгæнгæс ысты. 
ЛÆГТÆ ÆМÆ ДУГТÆ 
Мæ хъал æмæ мæ фыны 
Ды дæ мæ хур, мæ цæст... 
Цытджын лæгтæ фæзыны 
Цытджын дуджы æрмæст. 
ÆНАМОНД 
Кæрдæгæй æмбæрзт у нæ рагъ, 
Йæ фидауц та — нæзы бæлас... 
Йæхицæн чи нæ кæны аргъ, 
Нæу уымæн амондджынæй тас. 
131 

КЪАДДÆР 
Нæ йæ тæрсын кæны уырдыгау был дæр, 
Нæ йæ хъæуы кады цур цард дæр... 
Кæсынц æм йæ зонындзинæдтæ фылдæр, — 
Цæмæн? Зоны иннæтæй къаддæр. 
ЗОНДЦЖЫН ЛÆГ 
Кæд лæг дæ, уæд кадджынты ’хсæн ахадгæ бынат æрцахс, 
Де знæгтæ дæм уæд кæндзысты сусæг-æргомæй хæлæг... 
Марг фæлварæн нызт нæ кæны, паддзахмæ нæ цæуы ’ввахс, 
Стæй йæ сусæгтæ нæ дзуры сылгоймагæн зондджын лæг. 
ФАРСТ ÆМÆ ДЗУАПП 
Кæйдæр артмæ хи тавта, 
Нæ уыд уый кад хъæуæн... 
Куыд мæ бафæрсай, афтæ 
Уыдзæни дзуапп дæуæн. 
ЗНАГÆЙ ФЫДДÆР 
Дæ фæндаг тар 
Дæуæн у рагæй... 
Мæнгард æмгар — 
Фыддæр ызнагæй. 
МАРД 
Дæ фæлмæн дзырд лæгæн кæд у æвдадз 
Æмæ йæ кæд фæкæныс ды хæлæг, 
Уæд рагацау дæхицæн цырт ныссадз. 
Цæмæн? Нæ дæ ды а зæххыл цæрæг. 
ХУЫЗДÆРХОС 
Кæддæры цæф, ностæн 
Уæд дæлзæхх сæ кой... 
Дзæбæхгæнæн хостæн 
Сæ хуыздæр — фæллой. 

ТÆППУДТÆ ÆМÆ ÆНÆДЖЕЛБЕТТЫТÆ 
Ысхызтæ бæрзондмæ, дæ къæхты бын — дуррындз 
Дзæвгары фæфæнды: куы фестид дæ раны... 
Хъæбатырдзинадыл, дам, арæх фæдзурынц 
Тæппудтæ. Æнæджелбеттытæ — уæзданыл. 
БЫНДЗ ÆМÆ ДЖЕБОГЬ 
Ды дæ мæ цуры 
Дынджырдæр хохæй... 
Тæхы, лæбуры 
Бындзмæ джебогъæй. 
ХÆРЗАДДÆР 
Фæцæуынц балцы 
Дæ фыд, дæ мад дæр... 
Гыццылæй алцы 
Вæййы хæрзаддæр. 
СУАДОН 
Дæ хуызæттимæ æз нымад уон — 
Нæ фæнды мæн, ыстæй дæу дæр... 
Цыфæнды бирæ фезмæнт суадон,— 
Æррæсуг уыдзæни кæддæр. 
ХУЫЗДÆР 
Ацы ныхæсты тыххæй мæм мæсты 
Чи нæ ысуыдзæн — æргæвдын ын фыс... 
Ингæны ’вронгæй хуыссыны бæсты 
Расыгæй хуыссæны хуысс. 
ХЪУАГ 
Къæс — мæ цæрæн къуым, 
Цъус — мæ ис, мæ бис... 
Мацы хъуаг у, уым 
Хорзæй ницы ис. 

ХУЫЗДÆР 
Куыннæ дзурон æрхуымæй, 
Кæд нæу чысыл мæ рис!.. 
Цы дæм нæй, цымæ уымæй 
Зæххыл хуыздæр цы ис?! 
ФЫНÆЙЫ ХОС 
Хъахъхъæндзынæ фысты 
Ды, фыййау дæ — радон... 
Хорз фынæй кæндзысты — 
Чи нæ фæхыл абон. 
УАРЗОНЫ ХЪÆНТÆ 
Кæм ысты дæ чъынды сыхагæн йæ сæнтæ 
Æмбæхст, уый-ма базон... 
Æцæгæй нæ уарзы, йæ уарзоны хъæнтæ 
Кæмæн не сты уарзон. 
ФÆРАЗОН 
Фæнды мæ, кадмæ, намысмæ цæмæй æдзух бæллат, 
Хæсдзыстут уæд æхцондзинад кæддæриддæр мæ удæн... 
Хæрæг фæразы алцæмæн, нæ зоны циу фæллад, 
Уæддæр æй тонынц хивæндæй, фæразон чи нæу, уыдон. 
СУСÆГДЗИНАД 
Дымгæ йæ кæстæр æфсымæр у уадæн, 
Иу дæр дзы сонтæй нæ хæссы цин удæн... 
Хуыздæр хъахъхъæнджытæ сусæгдзинадæн — 
Чи йæ нæ фæзоны, уыдон. 
ФЫДТÆ 
Тæригъæд нæй æвдиумæ, 
Йæ мад дæр æй нæ зыдта... 
Зын заман, дуджы иумæ 
Æрæмбырд вæййынц фыдтæ. 

ХÆЛÆГГÆНДЖЫТÆÆМÆ ЦЫТМÆБÆЛДЖЫТÆ 
Йæ бынатæй нæ фесты, 
Цы ма уыдзæн æгаддæр?! 
Хæлæггæнджытæ не сты 
Цытмæбæлджытæй къаддæр. 
МÆЛÆТÆЙ ФЫДДÆР 
Фæмард бæлас 
Дæ цыргъ фæрæтæй... 
Мæлæты тас — 
Фыддæр мæлæтæй. 
ХÆЛÆРТТÆ 
Куы фæлæууы дæ цуры, 
Фæкæсы уæд дæ дзыхмæ... 
Æцæгдзинад нæ дзуры, 
Æцæгдзинад, дæ ныхмæ. 
ЗÆДÆМÆХÆЙРÆГ 
Кæй æрцæудзæн рæдыдæн барст — 
Нæ вæййы рагацау бæрæг... 
Дызæрдыг кæнын æмæ уарзт — 
Уæларвон зæд æмæ хæйрæг. 
УÆЗДАН 
Цынæ федта дæ карæн, ыстæй ма уæд мæ карæн, 
Уæвгæ цы фæтар, уый ма зæххы бынæй цы къахæм?! 
Уæздан адæмтæ бирæ æнцонæй ис ыссарæн, 
Зындæр арæн, уæзданæн фаг аргъ чи скæна, ахæм. 
ФРАНСУА ДЕ ЛАРОШФУКО 
«Нæ хорз миниуджытæй хуыздæр 
Вæййынц нæ аиппытæ хатгай, 
Фæлæ пайда кæнын нæ сæр 
Нæ ахсы уыдонæй»,— кæд загътай! 

СÆГЪ 
Гуымиры ма у, дзур лæгъзæй, 
Кæннод дыл ауайдзæни цæф... 
Ысмаг фæкæны сæгъ, æхс æй 
Цæйбæрцфæнды — кæндзæни тæф. 
ÆДЫЛЫЙЫ ФÆНДАГГАГ 
Æвзæр — æвзæры аккаг 
Æнæ иунæг ныхасæй... 
Æдылыйы фæндаггаг 
Хæрынц æппæты разæй. 
ÆРЫГОН 
Ысфыхти физонæг, нæ басыгьди дæ уæхст, 
Дæ хойрæгтæн уыди сæ алкæцы хæрзад... 
Кæдмæ цæра дæ фыд, кæдмæ ’рттива йæ цæст, 
Уæдмæ уыдзынæ ды æрыгоныл нымад. 
НЫХÆСТÆ ÆМÆ ХЫЛ 
Хус рæстæг ахаста ацы сæрд, хуым 
Арвæй æрхаугæ нæ федта æртах дæр... 
Къаддæр ныхæстæ цы ран вæййы, уым 
Банцайы загъд æмæ замана тагъддæр. 
БИРÆ ÆФСНАЙДЖЫТÆ 
Хæрдмæ-ма бæласмæ ыскæс, 
Куыд æрзад — фенай — цым... 
Æфснайджытæ кæм вæййы дæс — 
Æнæфснайд уæттæ — уым. 
ÆХСИДАВ 
Чи стигъы, чи давы — 
Нæй йæм æфсарм... 
Иунæг æхсидавæй 
Чи кæд ысхъарм?! 

ДЫУУÆ ДЗАБЫРЫ 
Кæмæндæр дзыхъхъ цы лæг къахы, 
Уый фестдзæни бынæй... 
Дыууæ дзабыры иу къахыл 
Ыскæндзынæ зынæй. 
ÆХХОРМАГ ÆМÆ ÆФСÆСТ 
Хæлæджы къуым, мæрддзæст, 
Æнæфсис æмæ зыд... 
Нæ уыдзынæ æфсæст— 
Куы бахæра дæ фыд. 
ХЪАЗÆН НЫХАС 
Дæ тохси куы фæбады арæхдæр цыг, 
Уæд нал вæййы сагъæссаг бонтæн фæуæн... 
Цы хъазæн ныхас дæм фæкæсдзæни хъыг, 
Ис базонæн уымæ гæсгæ дæр дæуæн. 
АМОНДЫЛ КУСÆГ 
Чи ницы фæкæны сусæг, 
Уый у æрра, нæй ныхас дæр... 
Иннæты амондыл кусæг 
Амонд ыссардзæни раздæр. 
КУЫСТ 
Мæ маст мæ хуылфы нал цæуы, 
Æфхæрд дæн цардæй, рыст... 
Кæны уæлахиз алцæуыл 
Лæджы æнæнцой куыст. 
ÆГÆР ЗОНДДЖЫН 
Фæйнæхуызон — адæм: сæ конд æмæ уынд, 
Кæцытæ — пыхцылсæр, кæцытæ — цæгæр... 
Кæнæ вæййы зондхъуаг, кæнæ йæм нæй зонд, 
Йæхимæ цы лæг кæсы зондджын æгæр. 

СУСÆГГÆ 
Дæ сусæгтæ ма дзур хæларæн: 
Хæлæрттæ хæларæн дæр ис. 
Цы загътай йæ хъусы æмгарæн, 
Фыдгулмæ уый фехъуысдзæнис. 
НЫХАС 
Нал разынди ам арæн: 
Ассæста йæ зæй... 
Къогъойы дæр амарæн 
Дзырд, ныхасæй нæй. 
ФÆЛЫВД 
Дæхæдæг æй куыннæ хатыс: 
Дæ гал нæ хæцы ауæдзы... 
Дыууæ айкæй фæлывд бабыз 
Цыппар цъиуы дæр рауадзы. 
РАЙДАЙÆН 
Пайдайæн — 
Рын... 
Райдайæн — 
Зын. 
ЦЪИУ ÆМÆ КЪУЫРТГОН 
Ракаст Хъæриуæй 
Абон, уыдтон æй... 
Ацыди цъиуæй, 
Раздæхт къуырттонæй. 
низ 
Куыннæ мардысты адæм дисæй, 
Куы дын хастой тæрхон... 
Цæмæй ысдзæбæх уай — дæ низæй 
Дæхи тыхджындæр хон. 

ЗАКЪОН 
Галиу митæн расид хæст, 
Мах æгад кæй кæнынц, уымæн... 
Чи йæ фæкæны æххæст, 
Закъон у æххуысхъом уымæн. 
ЛÆВАР 
«Кæдæй» кæм ис, уым ис «уæдæй 
Сæ иу дзы у иннæйы хай... 
Куы ничи дæ зона, уæд æй 
Дæхицæн лæварыл нымай. 
КАДЦЖЫН МÆЛÆТ 
Дæу хъахъхъæны уæлæфтау, 
Мæныл та ис нымæт... 
Фыдыбæсты сæрвæлтау 
Нæй кадджындæр мæлæт. 
ГРАФОМАНТÆ ХОНÆГÆН 
Нæлхæ йæ нæ хъæуы, фæлæбуры мисынмæ, 
Йæ митæ, йæ хъуыддæгтæ — иууылдæр фисынмæ... 
Цъæх арвæй фæхъавы ыстъалытæ ’рисынмæ, 
Нæ бæззы йæхæдæг та сау зæххæй сисынмæ. 
ÆГЪАТЫР ПАДДЗАХ 
Мæхи фæллойæ арæзт цатыр 
Дæ дынджыр галуантæй у фондз... 
Паддзах у уарзт, æрмæст — æгъатыр, 
Уæззау — йæ къæлæт æмæ ’фсондз. 
ЗÆРОНДÆРРА 
Дæ хуызæтты хонынц мæллæг, 
Йæхимæ сæ фелвасы мæр... 
Зæрондæй куы бауарзы лæг, 
Фæвæййы уæд сайраг йæ сæр. 

ÆНКЪАРДДЗИНАД 
Уæнгджындæр лæппу æваст фæбынæй, 
Афтæмæй та нæ ныфс уыди уымæй... 
Куы бафæллайæм æнкъард кæнынæй, 
Уæд нал фæбадæм æнкъард, æрхуымæй. 
АБОН ÆМÆ РАЙСОМ 
Ныййарæг фæхæры йæ хъæбулты рын, 
Сæ ныфсæй фæцæры фæлмæнзæрдæ фыд... 
Нæ зонын, цы мæ фæнды абон кæнын, 
Цы кæндзынæн райсом, уый базонон куыд?! 
ХЪÆНТÆ 
Фæкæны уый æмбырды бустæ, хъæртæ, 
Йæхи хæдзары та йæ дзых у æхгæд... 
Мæхимæ куы нæ уаид аипп, хъæнтæ, 
Кæйдæр хъæнтыл афтæ нæ цин кæнин уæд. 
ЗÆРОНДЛÆГТÆ 
Мæнмæ ма дæ кæм æвдæлы, 
Æз губакк дæн, ды — хох... 
Зæронд лæгтæй сæ фылдæры 
Зæронд кæй у, уый — рох. 
ХЪÆЗДЫГÆМÆ МÆГУЫР 
Фæрæстмæ ис дæуæн дæ фырт, куыннæ райа дæ гуыр, 
Куыннæ дзы уай сæрыстыр уæд, зæрдæхъæлдзæг, фæрныг!.. 
Йæ хæрдзтæ йе ’фтйæгтæй фылдæр кæмæн ысты — мæгуыр, 
Кæд йе ’фтйæгтæ фылдæр ысты йæ хæрдзтæй, уæд — хъæздыг. 
ЗОНДÆМÆАМОНД 
Бадти бæрзонд 
Уымæн йæ фыд... 
Амондджын зонд 
Никуыма уыд. 
140 

МАРÆНКАРД 
Кад нæ вæййы иу ран бадтæн, 
Змæлын хонынц цард... 
Ницы кусын курдиатæн 
У йæ марæн кард. 
ТÆРХОНГÆНÆГ 
Зын заман дæм фæсидтæн, 
Æнхъæлдтон: дæ æцæг лæг... 
Сæйрагдæр у: дæ митæн 
Цы аргъ кæныс дæхæдæг. 
ДЫВÆР 
Цыбыр дæуæн — дæ хъуыр, 
Æгад кæны дæ сæр... 
Куы вæййы хорз цыбыр, 
Уæд у йæ тых дывæр. 
ХЪАХЪХЪÆНИНАГ 
Фæрæдыди дæ бакæнæг, 
Рæстæй бафхæрдтой дæу... 
Æдзух кæмæн ис хъахъхъæнæг — 
Хъалагъур аккаг нæу. 
ЦАЛДÆР ЦÆСГОМЫ 
Ныр ничиуал фæкæны дис 
Дæ хуызæттыл нæ комы... 
Уæлæнгай адæймагæн ис 
Дыууæ æгад цæсгомы. 
АХХОСДЖЫН 
Бæрзонд у хох, сычъи йын 
Рæсугъд кæны йæ рындз... 
Сылгоймаджы рæдийын 
Нæлгоймæгтæ кæнынц. 

ДÆНЦÆГ 
Уарзоны фæлмæн хъæлæс 
Барæвдауы мæн... 
Ахуыры хуыздæр фæрæз 
У дæнцæг, фæзмæн. 
ХЫНЦИНАГ ÆМÆ УÆЛАХИЗ 
Сæрбæрзондæй лыстытæм ма кæс, лыстыты фæрцы ссудзы арт, 
Куы схъыза тынг, уæд арт мæ хуызæн йæ хъармæй батавдзæни дæу... 
Хынцинаг бахынцын уæлахиз ыстыр тохы хуыдта Декарт, 
Фæлæ хынцинаг хынцын тохы уæлахизыл нымайгæ нæу. 
ХЪÆЗДЫГДЗИНАДЫ УАЦАРЫ 
Алчи — йе ’гъдауæй бæрæг, 
Ницызонæг у сæртæгдæр... 
Цас кæны хъæздыгдæр лæг, 
Уыйас нæу сыгъдæгзæрдæдæр. 
ÆВЗÆР АХУЫРГÆНÆГ 
Сусæн у йæ астæу сæрдæн, 
Стæй — йæ тæвддæр мæй... 
Зивæгæй фыддæр, æвзæрдæр 
Ахуыргæнæг нæй. 
АДÆМЫ УАРЗОН 
Уадымс æнтæф бон кæцæйдæр куы радымы — 
Зæрдæйы схæцы йæ базыртыл маргъ... 
Адæмы зæрдæмæ чи цæуы адæмæй? — 
Алкæйы зондæн дæр чи кæны аргъ. 
СУСУ-БУСУ ÆМÆ ДАМ 
У дæлæмæдзыд хæрам, 
Бакастау дзы ас дæр нæй... 
Сусу-бусу кæны дам, 
Дзуры раст хъæрæй. 
142 

УÆЛАХИЗДЗАУ 
Фæндаг уæд ахæмæн мæ риуыл, 
Йæ кад цы лæг хизы къæмæй... 
Фæуæлахиз дæ кæд дæхиуыл — 
Дæуæй уæлахиздзаудæр нæй. 
УАЛЛОН-ЛÆГ 
Хуыцау мæ уымæй бахизæд: дæ хуызæттæн æмбал уон, 
Мæгуыр лæджы зылын хоныс, дæ хицæутты та — раст... 
Гуыбыны цъарыл чи быры, кæмæй рауади уаллон, 
Уый къæхты бын куы фæцъист уа, уæд ма ракæнæд хъаст. 
КАЛМ 
Мæнтæджы бæзджын сыфæй 
Кодтон дон мæ армы... 
Базонынц йæ сыф-сыфæй 
Хилæгойы, калмы. 
ХЪЫСМÆТ 
Хъызтæн кæм нæ быхсæм мах, уым 
Цæры йæ лæппынтимæ арс... 
Хъысмæты чи фæхоны куырм? 
Кæмæн нæ фæхæцы йæ фарс. 
МАЙМУЛИ 
Вæййы нæ фарсыл кардимæ цъæт дæр, 
Лæгау хæссын дæ хотыхтæ фæраз... 
Рæсугъддæр ма уæд маймули, уæддæр 
Тæрсынгæнæн у адæймаджы раз. 
ХЪÆЗДЫГ 
У дæ иунæг дур, мæсыг, 
Кадджындæр паддзахы худæй... 
Мулкæй нæ, фæлæ хъæздыг — 
Адæймаг зæрдæйæ, удæй. 
143 

УАРЗТ 
Знаг нæ уыдзæн саст 
Æз дæуау куы цудон... 
Уарзт æмбарынц, уарзт 
Чи бавзæрста, уыдон. 
СЫГЪДÆГ ЦÆСГОМ 
Цыдæр кæныс, фæцыд дæ хуыз, 
Хуызæн æмбæхсæн нæй... 
Сыгъдæг цæсгомимæ ысхуысс — 
Кæнай дзæбæх фынæй. 
ХИУАРЗОНДЗИНАД 
Нæ бахæрдзæни хойраг адæн, 
Куы нæ акæна уæй... 
Цæвæн ис хиуарзондзинадæн, 
Фæлæ йын марæн нæй. 
зын 
Цы лæг сахуыр хъæрзын, 
Нæ зоны уый æгъгьæд... 
Фæкъаддæр уыдзæн зын, 
Куы йæ радзурай, уæд. 
ИРВÆЗЫНГÆНÆГÆМÆ МАРÆГ 
Алкæмæ кæныс хæлæг, 
Сисыс циныл хъарæг... 
Иуы ирвæзынгæнæг — 
Иннæмæн йæ марæг. 
ÆФХÆРД 
Кæмæн нæ фæцыд а зæххыл йæ «уауу!» 
Мæрддзыгойæ нæ байдзаг и кæй кæрт?! 
Æфхæрынвæнд кæй ыскæны Хуыцау, 
Æрцæудзæн уый æнæмæнгæй æфхæрд. 
144 

АЙДÆН 
Хæфсыл-иу къабатæ ыскодтай — дæ бинонтыл æрцыд дæ хин: 
Уæ хъæстæ — фидиссаг; «хуыздæр у, — 
дзырдтой нæ фыдæлтæ, — æвæд»... 
У чиныг айдæнау, кæсæнау, уыны дзы алчидæр йæхи: 
Куы кæса маймули кæсæнмæ, уæд дзы нæ разындзæни зæд. 
КУЫСТЫЛ - КУЫСТÆЙ 
Нæ нуазыс сæн — 
Хызт дæ рыстæй.. 
Уæлахиз кæн 
Куыстыл — куыстæй. 
ХÆЛАРЫ УАЙДЗÆФ 
У иу цау иннæимæ баст, 
Кæрæфы æрвад — зыд... 
Хæлары уайдзæф æдде — маст, 
У мидæгæй та мыд. 
ЛÆВÆРТГЫ ЗЫНАРГЪДÆР 
Куыд уарзон у хæлар, 
Нæ уæз кæны йæ дынджыр уаргъ дæр... 
Уæздан лæгæн лæвар 
Цы раттой, уымæй нæй зынаргъдæр. 
СТЫРДÆРÆМÆ КЪАДДÆР 
Лæг куыннæ кæна мæсты дæр — 
Лæгъзы не ссардзынæ фæз... 
Цас кæсыс дæхимæ стырдæр, 
Уыйас къаддæр у дæ уæз. 
ИУ АДÆЙМАГ 
Дæ хъæнтæ бæрæггæнæг — сон, 
Зындзæн дæм иуахæм, фæлæуу... 
У иунæг адæймаджы бон 
Фæхудинаг кæнын дæ хъæу. 
10 Дзасохты Муяафер 

СЫЗГЬÆРИН ÆМÆ ÆВЗАЛЫ 
Кæцырдыгон, чи дæ, цы мыггаг, цы хъæд, 
Дæ фыдтæ дæхицæй куы фесты уæззаудæр!.. 
Æрттивдзæн сызгъæрин, куы йæ сæрфай, уæд, 
Æвзалы кæндзæни, цы уыд, уымæй саудæр. 
ХÆРЗГÆНÆДЖЫ ХЪЫСМÆТ 
У дæлдæр йæ гуыбынæй йæ сæр, 
Адæймаджы ном кæны æгад... 
Хæсджынæй нæ баззайдзæн æвзæр: 
Бандзардзæн йæ хæрзгæнæгыл арт. 
ХОРЗ 
Быхс дæ цæфæн 
Мæй... 
Хорзæн сæфæн 
Нæй. 
зыд 
Уынæм мах диссæгтæ нæ цуры — 
Цы нæ хæссы йæ сæрмæ зыд: 
Гал аргæвста, йæхæдæг куры, 
Фыс чи аргæвста, уымæй фыд. 
ЗЫНАРГЬÆХЦАТÆ 
Кæмæфæнды дзы ’рхат — 
Нæ дын айсдзæн дæ уаргъ... 
Æхцатæ хаттæй-хатт 
Вæййынц æгæр зынаргъ. 
КУЫРЫХОНЫ ФЫДЫУС 
Лæджы цардæй Цырыхон 
Цомахъ зыдта цæрын... 
Мæгуырдзинад, куырыхон, 
Дæ фыдыус, дæ рын. 

СТЫР АИВАД 
Куы фæхъæуы зæгъын, уæд иунæг сым 
Нæ райхъуысы дæуæй... 
Цы дугмæ нæй ыстыр нысантæ, уым 
Ыстыр аивад нæй. 
ницы 
Æрбайсæфти йæ фæд — 
Тæрхъусы хуызæн лидзы... 
Кæд ницы уарзыс, уæд 
Ды дæ дæхæдæг ницы. 
УЫНАФФÆГÆНДЖЫТЫ ФЫДЦÆР 
Хъыцъыдон у дæуæн мыд дæр, 
Дзымари та — хуыздæр сæнæй... 
Уынаффæгæнджытæ фыддæр 
Зыд æмæ мастæй нæй. 
АРГЬГÆНÆГ 
Алцæмæн дæр чи зоны 
Аргъ кæнын æцæг, 
Уый хæрдзæни физонæг, 
Уый — куырыхон лæг. 
ÆДЗÆСГОМ ТÆППУД 
Цæмæйфæндыдæр ард хæрут, 
Æууæнк уыл нæй уæддæр къæсæрмæ... 
Йæ цæсгом бахæрæг тæппуд 
Æрхæсдзæн алцыдæр йæ сæрмæ. 
ЗÆРОНД ЛÆДЖЫ ÆРЫГОН УС 
Кæнгæ митыл нæ ауæрдæм тыхст рынчыны уæлхъус, 
Нæ хъуыддæгтау нæ ныхæстыл уый дары тынг бæрæг. 
Цæуыл мæт кæны рагацау зæронды æвзонг ус? — 
Йæ цæссыгтæ йын чи сæрфдзæн, куы ’рбамæла йæ лæг. 

ДЫУУÆЛÆДЖЫ 
Фæлмæн ныхас зæгъын дæр нæ бауарзы йæ цæст, 
Кæсы æлхынцъæрфыгæй, æрвиты цард зыстæй... 
Æппæты фылдæр уарзы дыууæйы уый æрмæст: 
Цы лæг дзы ’ппæлы тынгдæр, йæхи уды ыстæй. 
РАСТ ÆМÆ ЦЫТДЖЫН 
Бафыстæуыд туман 
Иу чысыл кæфыл... 
Раст цы нæ у, уымæн 
Нæй цытджын уæвæн. 
РÆСТÆДЖЫ ХЪÆБУЛ 
’Рхæссы дын мæ рис 
Алы ран дæр цинад... 
Иунæг хъæбул ис 
Рæстæгæн — рæстдзинад. 
УАРЗТÆЙ КУЫРМЫТÆ 
Дæу бафхæрдтой рæстæй — 
Фæдардæуыд дæм къах... 
Куы бауарзæм, цæстæй 
Уæд нал фæуынæм мах. 
ÆНÆИВГÆ 
Йæ тæккæ фарсмæ æз дæ цымæн 
Ныссагътон балбæлас... 
Æппындæр чи нæ ивы, уымæн 
Нæу хорз уæвынæй тас. 
ДÆСÆМÆИУ 
Æз ракодтон бæрзондæй фæд. 
«Кæцæй?» — фæрсыс. Хъæриуæй... 
Æнгуылдзтæ дæс куы вæййынц, уæд 
Тыхджындæр ысты иуæй. 

нывонд 
Цардæн йæ рохтыл хъæддыхдæр хæцут, 
Науæд нæ уыдзыстут райгонд... 
Исты хъуыддагæн куы раттай дæ уд — 
Уымæй ыстырдæр нæй амонд. 
МÆЛДЗЫДЖЫТÆ ÆМÆ ТЕУА 
Дæ кæрцы тыххæй бабын тин, — 
Йæ хъуырмæ скæны стуры галбындз... 
Мæлдзыджытæ куы вæййынц мин, 
Уæд теуайы дæр марынц. 
БЫЦÆУ 
Кæддæр уыд а хæдзар 
Мæ бинонтимæ мæн... 
Нæ бауромдзæн цар 
Æрмæстдæр иу быцæу. 
ДÆХИ КУЫДЗ 
Нæма уыди сыгъдæг æхца 
Дæ дзыппы, де ’гæр кал!.. 
Дæхи куыдз дыл куы фæхæца, 
Уæд уымæн нæй æмбал. 
БÆЛАС 
Фынджы цур лæууæгыл 
Хæстæ вæййы цас!.. 
Йæ быны лæууæгыл 
Æрхауы бæлас. 
БÆХТЫ ХЫЛ 
Йæхи хуызæн йæ ус — 
Æвзыгъд æмæ цæрдæг... 
Бæхты хылмæ йæ хъус 
Нæ фæдары хæрæг. 

ХИВÆНДДЗИНАД ÆМÆ ХЪАРУ 
Нæ сæрмæ хур æрттивæд, 
Нæ хъултæ бадæнт тæу... 
Фæзæгъынц адæм: «Хивæнд 
Хъаруйыл дзурæг нæу». 
ХАЛОН 
Йæхи, дам, калмыл барста уаллон, 
Уыди уый тынг раджы, кæддæр... 
Фæсденджызмæ фæтахти халон, 
Фæлæ нæ аивта уæддæр. 
ХИЦАУЫ ХИЦАУ 
Дæ рæбыны къæбицау — 
Ис... 
Дæ хицауæн дæр хицау 
Ис. 
СЫХЫРНА 
Æдзæсгом, уæндон 
Дæ хуызæн нæ дæн... 
Сыхырнайы дон 
Фæхæссы сæрхъæн. 
ДАВДÆЙ ФЫДДÆР 
Ды хъуамæ фидарæй зæгъай: 
«Нæ мыл фæтых уыдзыстут авдæй»... 
Куы нæ кæнай дæ мулкæй хай — 
Фыддæр вæййы уый хатгай давдæй. 
ЗÆРДÆÆМÆДЗЫХ 
Зонынц дæ иууылдæр сых, 
Ничи дæ ракæндзæн хъаст... 
Азымджын кодта дæ дзых, 
Зæрдæ та — раст. 

ÆХХУЫС 
Дæ сыхæгтæм та ибонау фæхъуыз, 
Кæркдонæн — дуар, ис дуарæн ричъи... 
Йæхицæн лæг куы нæ кæна æххуыс, 
Уæд ын нæ баххуыс кæндзæн ничи. 
ЗЫНÆМБÆХСÆН 
Хъаугъа, хылтæн — æнхъизæн, 
Мæнгæвдисæн — æрдзæй... 
Ис бамбæхсæн дæ низæн, 
Дæуыл хъарæгæн — нæй. 
АРС ÆМÆ ТÆРХЪУС 
Куыд рахæцон дæ фарс, 
Кæд ис дæ мыды къæм?! 
Куы фæуынæргъы арс — 
Вæййы тæрхъус æдзæм. 
СЫФТÆ ÆМÆ ДЫМГÆ 
Дзаг у бæгæныйæ дурын — 
Атахти æфсиныл зæд... 
Сыфтæ кæд райдайынц дзурын? 
Дымгæ куы рацæуы, уæд. 
ГАЛИУÆМÆРАХИЗ 
Сбуц кæндзæн дзыккайы хуын 
Дзаджджын фынгыл дæу... 
Рахиз къухы баивын 
Галиуы бон нæу. 
КАЛМÆЙ ТÆССАГДÆР 
Æрдомыс нæ ды алцыдæр фæрсылæй, 
Нæ дæ фæфæнды архайын та армæй... 
Лæджы цæсгом цы нæ фæхъæцы, уымæй 
Тæрсын хъæуы, куыд сау залиаг калмæй. 
151 

ЦАГЪАЙРАГ 
Йæ фæндæгтæ фидæнмæ уымæн æхгæд, 
Йæ бартыл ысхæцын кæмæн нæу йæ бон... 
Цагъайраг йæ уавæрæй разы у кæд, 
Дыууæ хатты цагъар, æххуырст æй уæд хон. 
хид 
Куыннæ басийа ихæнæй дæ далыс, 
Ныууарыд кæд уæраджы сæрмæ мит!.. 
Хатыр кæнын куы нæ зонай, уæд халыс, 
Кæуыл цæуыс дæхæдæг, уыцы хид. 
МУЛКÆМÆ ФАДЖЫС 
Хъæздыгдзинад нæу фаджысæй уæлдай: 
Куы вæййы иу ран, уæд фæкæны смаг. 
Куы вæййы пырх, уæд зæххы алы хай 
Æрцæуы хъацыд, хор æрзайы фаг. 
зондцжын 
Бæрзонд рæттæм лæбурынц, 
Цытуарзаг чи у, схъæлдзырд... 
Æцæг зондджын, фæдзурынц, 
Вæййы æдзухдæр хъæлдзæг. 
НЫСАН 
Нæ кæнын кæйдæртау тæргай, 
Ыстæй уæд нæ фæкæнын загъд дæр... 
Цас дарддæр дæ нысанæй уай, 
Гъе уыйбæрц цæуын хъæуы тагъддæр. 
ХÆЛÆРТГÆ 
Йæ зæрдæ искæуыл фæхудти, уæд ын куыд фæзæгъæм? — 
«Уæууæй!» 
Кæй йыл æууæндыдыстæм, ууыл фæсмон та цас фæкæнæм, цас?! 
Дæ хæлæрттæй дæ иутæ фауынц, æппæлынц иннæтæ дæуæй. 
Дæ фауджытæм хæстæгдæр балæуу, æппæлджытæй дæхи дард лас. 
152 

ТЫХÆЙ 
Ыссардзæни дæуæн дæ къух дæ тын, 
Куы арæхсай дзыхæй... 
Цы лæг нæ зоны разамынд дæттын, 
Уый архайы тыхæй. 
АМОНД ÆМÆ УАРЗТ 
Ралыгъди тæрхъусау хæстæй — 
Амæлынæй тарст... 
Ничи радзурдзæн ныхæстæй 
Амонд æмæ уарзт. 
ХÆЦÆНГАРЗ 
Нæ хъæуы æгæр карз, 
Нæ хъæуы зыд дæр... 
Фыссæн сис — хæцæнгарз 
Джебогъæй фыддæр. 
ХЪЫСМÆТ 
Ахæм уыд: рæдывта уидæгтимæ мæнтæг, 
Циу, цы у, нæ зыдта маст æмæ ызнæт... 
Алчидæр йæ хъысмæт аразы йæхæдæг, 
Алкæйы дæр махæй аразы хъысмæт. 
САЙÆН ÆМÆ ЛИДЗÆН 
Куы барай дæ къайæн — 
Хуыздæр у дæхицæн... 
Хъысмæтæн нæй сайæн, 
Ыстæй дзы нæй лидзæн. 
ФИДАРÆНЦОЙ 
Фæкæндзысты дæ кой 
Дзæвгар рæстæг фæрнæй... 
Ныфсæй хуыздæр æнцой 
Зæххон цæрæгæн нæй. 

ХЪЫБЫЛЛÆ 
Нæ царды, мæ дзыллæ, 
Сымахау æз дæр 
Нысанæй хъыбыллæ 
Нæ зонын хуыздæр. 
МÆГУЫРТЫ ИРВÆЗЫНГÆНÆГ БЫНАТ 
Йæ цуры сфидауы мæзджытæн 
Бæрзонд амад дзылат... 
Хуыцау æнæмæнузæгъджытæн 
У се ’мбæхсæн бынат. 
КОММÆ КÆСЫН 
Арвæй мæм нал зыны иу цъæх гæбаз дæр, 
Айсæфти хурæн йæ фæд... 
Коммæ кæсыныл уал сахуыр кæн раздæр, 
Бардзырдтæ уый фæстæ дæтт. 
ЗЫНАРГЪ 
Сатанайы къæбицы 
Нæ кодта фарн фынæй... 
Лæгæй зынаргъдæр ницы 
Зæххыл зæххонæн нæй. 
дон - мыд 
Сисæм бæрзонддæр 
Арвæй æгъдау!.. 
Уарзæттæн дон дæр — 
Адджын мыдау. 
КУВÆНДОН 
Дæ фæлмæн каст — 
Кæлæн, æрвон... 
Мæнæн дæ уарзт 
У кувæндон. 

ЦÆРЫНЫ ДУГ 
Фæкæныс мæм хæлæг, 
Нæ мын уарзы дæ цæст... 
Цы дуг фæуарзы лæг, 
Фæцæры уæд æрмæст. 
ДЗÆНÆТÆЙ ЗЫНАРГЪДÆР 
Мæхион у рыгъдæй дæр, 
Куыннæ мæлон йæ мæтæй!.. 
Фыдыбæстæ сыгъдæй дæр 
Зынаргъдæр у дзæнæтæй. 
ЦЪАММАР 
У йæ хотых дам, 
Хахуыр æмæ дау... 
Цъаммайрагæн, дам, 
Зæдау нæй Хуыцау. 
ТЫХДÆТДЖЫТÆ 
Дæ размæ февзæрд сау рындз — 
Дæ фарс кæд не сты сых... 
Лæджы тыхыл æфтауынц 
Фыдхъизæмæрттæ тых. 
ХИУАРЗОН 
Алчидæр йæхи фæласы ахæм адæймагæй дард, 
Уымæн æмæ ахæм нйкуы бамбардзæни дуджы хъæр... 
Хиуарзон кæйдæр хæдзарыл бандзардзæн фыдгулау арт 
Æмæ физонæг кæндзæни — фаг уыдзæни уым цæхæр. 
ЦÆЛХДУРТÆ ÆМÆ ЦАРД 
Ныййарæгæн зæрдæрухс, йæ марæг дæр — цæуæт, 
Кæстæр æрхæсдзæн кад дæр, фæкæндзæн дæ æгад... 
Цæлхдурты сæрты хизын куы нæ сахуыр уай, уæд 
Нæ сахуыр кæндзæн бирæ цæуылдæрты дæу цард. 
155 

ЗÆРОНД 
Фæкæсы мæм мæ сыхагæн йæ дыргъдон бирæ заддæр, 
Ыстæй бæрзонддæр тынг бирæ йæ алкæцы бæлас... 
Цыфæнды тынг зæронды дæр цæрын нæ фæнды къаддæр 
Мафусаилæй, чи фæцарди мин азмæ æввахс. 
ТАГЬД КÆНЫН 
Зæрдæ мæгуыргæнæг у хас, 
Æрæгвæззæг, æрхæссы мæт... 
Нæ хъæуы тагъд кæнын, ныхас 
Куы фæцæуы мæлæтыл, уæд. 
ÆНÆРЦÆУГÆ ХЪУЫДДАГ 
Кæй ралæудзæн йæ кæрон цин, æрхуымæн, 
Уый бауырндзæн мæн хуызæн искуы дæу. 
Æнæрцæугæ цы хъуыддагæн нæй, уымæн 
Йæ ныхмæ дзурын зонды нысан нæу. 
ЗИВÆГГÆНАГ 
Федтон æз абон Гæбæлы 
Нуазгæ сæнимæ бæгæны... 
Зивæггæнаг, дам, нæ мæлы, 
Стæй, дам, цæргæ дæр нæ кæны. 
АМОНД ÆМÆ ÆФХÆРД 
Зонды ныхæстæ æрдумæ 
Не ’рдардзæн знæт æмæ карз... 
Амонд фæзындзæни уымæ, 
Чи у æфхæрд лæджы фарс. 
БÆЛЛÆХÆЙ БÆЛЛÆХДÆР 
Дæ дзулæй дзæбæхдæр — 
Мæхи конд нартхоры кæрдзын... 
Бæллæхæй бæллæхдæр — 
Бæллæхмæ æнхъæлмæ кæсын. 

МОНДÆГГÆ 
Йæхи фæндагыл алчидæр цæуæд, 
Йæ бæллицтæн та макуы уæд фæуæн... 
Дæ мондæгтæн куы нæ уай хицау, уæд 
Уыдзысты хицау мондæгтæ дæуæн. 
НЫФС 
Мæн хуызæн ды дæр хон 
Дæ фæндты фылдæр фын... 
Ныфс бавæрын — æнцон, 
Йæ сæххæст кæнын — зын. 
НЫФСÆВÆРÆН НЫХÆСТÆ 
Уæлахиздзауæй чи раздæхти хæстæй, 
Фæкæнынц уымæ тæппудтæ хæлæг... 
Æнæбындур ныфсæвæрæн ныхæстæй 
Ныххус вæййы æппынфæстагмæ лæг. 
ДЗАУМАЙЫ АРГЪ 
Цæудзыстæм та иумæ фыдæлтыккон Дзаумæ, 
Йæ хорзæх нæ уæд!.. 
Кæд ыскадджын вæййы нæ цæсты нæ дзаума? 
Куы фесæфы, уæд. 
КÆНÆ-КÆНÆ 
Иуæй-иу хатт «о»-йæ «нæ» 
У хæстæгдæр раст тæрхонмæ... 
Кæнæ ма райдай, кæнæ 
Ахæццæ кæн куыст кæронмæ. 
ÆГЪУЫЗ ЦАРД 
Дæу никуы ничи агуырдта фысымæн, 
Фæздæггæнаг — дæ арт... 
Кæрæдзиуыл цы ран нæ тыхсæм, уымæн 
Зынæй ис хонæн цард. 

АХУЫРГОНД ÆМÆ ЛÆГ 
Хъазæнтæ — йæ мулк, йæ ис, 
Се ’хсæн хъултимæ чын дæр... 
Ахуыргонд ысуæвæн ис, 
У лæг ысуæвын зындæр. 
МАСТЫ АККАГ 
Зылын чи у, расты 
Æппары уый арты... 
Зын ыссарæн — масты, 
Хъыджы аккаг царды. 
МÆЛÆТЫ ФÆСТÆ 
Хæхтæ æмæ фæзтæ 
Сты дæуæн дæ хæтæн... 
Диссагæй йæ фæстæ 
Ницуал ис мæлæтæн. 
МÆЛÆТÆМÆ ХЪÆБАТЫР 
Никуыма бафсæста ничи зыды, 
Мулчы мæтæй уый нæ кæны фынæй... 
Тохмæ цæугæйæ мæлæтыл хъуыды 
Кодтай, хъæбатыр уæвæн дын уæд нæй. 
ТЫХÆМÆНЫФС 
Куы фæцыди фæдисы хъæр — 
Нæ фæци иу дæ разæй комы... 
Кæд дæм тыхтæ нæй фаг, уæддæр 
Дæ ныфс сæттын нæ комы. 
ФÆДИСМÆСИДЦЖЫТÆ 
Гæдыйау ничи у æвдудон, 
Ыстæй ды дæр нæ дæ, Биаслан... 
Фæдисмæ чи фæдзуры, уыдон 
Фæбадынц арæхдæр æдас ран. 
158 

ЛÆГМАР 
Фæсмон æрцыд дунейыл цалмæ, 
Нæй уыдон базонæг, хынцæг... 
Тæрсдзæн æрцахсынæй адзалмæ 
Йæхицæн, чи амардта лæг. 
ДЗÆБУГÆМÆ ХЪÆСДАРÆГ 
Фехъуыстон, цыма нæ хохы 
Ничи уыд, чызгай, дæуæй рæучидæр... 
Канд дзæбугау нæ, ды тохы 
Хъуамæ уай хъæсдарæгау дæр фидар. 
ТÆССАГУАЗАЛ 
Ракæсын нæ уæнды къуымæй, 
Байдзаг и йæ мыд къæмæй... 
Баргъæвст уд — тæссагдæр уымæй 
Уазалæн ыскæнæн нæй. 
ЦАРД ХЪАХЪХЪÆНÆГ 
Нал мæ хъæуы арт — 
Бахуыдтой мын кæрц... 
Загъдæуыди: «Цард 
Хъахъхъæнæг у бæрц». 
ТÆППУДАДÆМ 
Зыбыты дзæгъæлы æрцыди æлхæд — 
Æвгъау дын у худ... 
Хъадамантæ адæмыл сæвæрынц кæд? 
Куы вæййынц тæппуд. 
МÆ ХУЫЗÆН 
Ацы ран нæй рамбулæн уæндонæй. 
Сфидаудзæн дзы бирæ хуыздæр тас... 
Ленк кæнын куы нæ зонай, уæд донæй 
Ды дæхи мæ хуызæн дарддæр лас. 

ДАРÆС 
Алкæм хъыгдарыс мæ, 
Иуфарс дæ фындз!.. 
Гуццамæ, дарæсмæ 
Адæм кæсынц. 
ЦÆСТÆМÆАРТ 
Ныууромдзæни уарт 
Хæст... 
Нæ бафтаудзæни арт 
Цæст. 
БИРÆГЬÆМÆЛÆГ 
Адæймаджы бахæрдзæн хæлæг, 
Цард кæны æнамонддæр хæлæгæй... 
Бирæгъæй нæ рауайдзæни лæг, 
Фæлæ бирæгъ рауайдзæн зыд лæгæй. 
ФÆНДАГ 
Тынгдæр ды кæсыс уæндаг 
Иннæ адæмæй дæхимæ... 
Вавилонмæйы фæндаг 
Не ’рхондзæн Йерусалиммæ. 
РАСТЛÆГ 
Аргъ кæнын зыдтон 
Алкæддæр дыццæгæн... 
Раст уæвын йæ бон 
Лæгтæй у æцæгæн. 
ДОМБАЙ ÆМÆ ХÆРÆГ 
Уыдыстут бирæ кæд, уæддæр лæгау сымахæй 
Нæ бауæндыди иу цæхгæр æвæрын фарста... 
Куы мард домбай, уæд æй ныццавта хæрæг къахæй, 
Хæрæг куы мард, уæд æй домбай æгасæй смарзта. 

ДЗУАР 
Ды бакæн фидæны дуар 
Дæ хид æмæ дæ тугæй... 
Йæхиуыл бафтыдта дзуар 
Æхсырф æмæ дзæбугæй. 
СУАДОНÆЙ СЫГЬДÆГДÆР 
ТУШНОВЛ Вероникæйæн 
Никуы домдтай цардæй ды æгæртæ, 
Хур дæ сæрмæ алы хатт нæ каст. 
Суадонæй сыгьдæгдæр уыд дæ зæрдæ, 
Суадонæй сыгъдæгдæр уыд дæ уарзт. 
КÆЙДÆРХУЫМ 
Сæрджын сагтæм фæндаггæрдæг 
Ныфс æвæрдта дæссионæй... 
Кæйдæр хуымы хæмпæлгæрдæг 
Фылдæр уыны йæхионæй. 
ХЪÆБАТЫР 
Æрбатылдта дардæй 
Мæ цурмæ тæлы... 
Хъæбатыры мардæй 
Хъæбатыр мæлы. 
ÆЛДАРЫ КУЫСТЫТÆ 
Уырытæ, мыстытæн 
Ис къутуйы ссарæн... 
Æлдары куыстытæн 
Кæронау нæй арæн. 
ДÆНЦÆГ 
Абырсдзæн гыццыл егъауы, 
Зонд æм уæд æцæг... 
Сахуыр кæндзæни æгъдауыл 
Алкæй дæр дæнцæг. 
11 Дзасохты Музафер 
161 

БЫХСЫН 
Æгъдау æрцыд ныгæд, 
Дæлджинæггонд у рахиз... 
Быхсын куы зонай, уæд 
Æрцæудзæни уæлахиз. 
МАРДÆМÆ МÆЛÆТ 
Кæй цур не ’ркодта зоныг 
Зæвæттæсдæр, мæнгард!.. 
Мæлæт цы у, уый зоны 
Æппæты хуыздæр мард. 
АРТ 
А зæххыл цас рагæй 
Ис цымæ цард... 
Иу суджы фастагæй 
Не ссудздзæн арт. 
ФЫДБЫЛЫЗ 
Фыдцъылыс 
Æмæ даргь... 
Фыдбылыз 
Нæу зынаргь. 
УАРЗОН ÆМÆ ÆНÆУЫНОН 
Йæ уды хъармæй тавы, йæ цæстытæ сты зынг, 
Йæ иу ныхасæй иннæ лæгмæ фæкæсы уаздæр... 
Кæй нæ уарзынц æппындæр, кæнæ кæй уарзынц тынг, 
Нæ фæкæнынц сæ ныхмæ гъе уыдонæн ныхас дæр. 
ЦÆСТ 
Куыннæ у ’вирхъау хæст, 
Æвирхъаудæр — йæ фæд... 
Ыскадджын вæййы цæст, 
Куынæуал вæййы, уæд. 
162 

СЫЗГЪÆРИН ÆМÆ БЫЗГЪУЫРТÆ 
Æрдынæй ратахт, хуырты 
Ысмидæг и йæ фат... 
Сызгъæринтæ бызгъуырты 
Фæвæййы хаттæй-хатт. 
УИДАГ 
Уыдис хъæлæй æвзидаг, 
Нæ дзы уыд сых æдас... 
Куы бахус вæййы уидаг, 
Уæд амæлы бæлас. 
ИРОН ЗАРÆГ 
Сослан нæ райгуырд мадæй, 
Куыннæ йыл кæнæм дис!.. 
Сæдæ сæры нымадæй 
Ирон зарæгæн ис. 
ЦÆДИС ÆМÆ БЫЦÆУ 
Иууылдæр базмæлы хъæу — 
Искуы фæцæуæд фæдис... 
Хорзимæ ма кæн быцæу, 
Ницæйагимæ — цæдис. 
ХОРЗДЗИНАДÆМÆ МАСТ 
Ма хъус искæмæ, сæр дыл 
Ис, нæма дзы кæнæм хъаст... 
Хорздзинад лæудзæн зæрдыл, 
Ферох уыдзæн изгард, маст. 
БÆХÆМÆЕХС 
Йæхи бæрзондмæ фехсы, 
Тæхгæ маргъ фесты, цъиу... 
Æвзæр бæхæн — дæс ехсы, 
Саулохагæн та — иу. 
163 

ÆНДÆР БОН 
Абон дзаг у, цъуппыдзаг дæ хæндыг, 
У дæ цæсгом хурæнгæс, цæрдхуыз... 
Ахæм дуг ыскæндзæни, ’мæ хъæздыг 
Агурдзæни мæгуырæй æххуыс. 
МЫДÆМÆ МЫДЫБЫНДЗЫТÆ 
Дæ мад, дæ фыд 
Кæнынц дæ бæсты хуым... 
Цы ран и мыд, 
Мыдыбындзытæ — уым. 
ПЕЦÆМÆАРТ 
Кæн дæхицæн 
Тарф фынæй... 
Пецæн лидзæн 
Артæй нæй. 
ЗÆРОНДÆРДХОРД 
Фæкалдтам холлаг мæй 
Мах радыгай дæ кæфæн... 
Зæронд æрдхордæн нæй 
Фыдгул, ызнаг ысуæвæн. 
УАРЗОНДЗИНАДÆЙ АХУЫРСТ 
Сарæзта хъæуы æвæджиауы агъуыст 
Адæмы ’ххуысæй... 
Уарзондзинадæй цы нæ вæййы ахуырст — 
Баззайы ’гъуызæй. 
ÆНАХУЫРГОНД ÆМÆ АХУЫРГОНД 
Æгъдаудæттæг вæййы æдзух 
Дæ бинойнаг Цырыхон... 
Æнахуыргонд нæу зондæй цух, 
Нæу ахуыргонд куырыхон. 

ХИ БАЗОНЫНЫ МАДЗАЛ 
Дæумæ нæ кæны иу хæлæг, 
Кæй бабын кодта сæн... 
Йæхи кæд базондзæни лæг? — 
Куы фæуа адæмы æхсæн. 
АМАЛДЖЫН 
Нæу уæлдай — чындзæхсæв, хисты — 
Алы ран кæрæф у, зыд... 
Ницыйæ ыскæны исты, 
Истыйæ ыскæны мыд. 
НИЦЫЗОНÆГ 
Цæуыс æдзухдæр арæзтæй, 
Фæлæ нæ уадзыс фæд... 
Кæд царды ницы сарæзтай, 
Ды ницы зоныс уæд. 
ЦЫТДЖЫНЫ БÆРÆГГÆНÆГ 
Куы уаис ды ахæм, цы кæсыс дæхимæ, 
Дæ ныхмæ уæд дзурæн нæ уаид, хъæлæкк... 
Куыд дарыс дæхи ды хуымæтæг лæгимæ, 
Дæ куырыхондзинад у уымæй бæрæг. 
НАРДÆМÆМАРД 
Æххормагæн æхсыд ыстæг дæр 
Æнæнхъæлæджы цин æрдавта... 
Сæ мæлæтмæ кæнынц хæстæгдæр 
Хуытæ, куыд нарддæр кæнынц, афтæ. 
ЗÆХХ 
Разындзæн иуахæм арвæн йæ цъæх, 
Мигьæмбæзт бирæ куы фæуа, уæддæр... 
Зилы йæ сæмæны алыфарс зæхх, 
Фæлæ нæма разылд никуы йæ сæр. 

ÆВЗÆР 
Кæд дæ чъынды æмæ мæрддзæст, 
Дæ рæбын афтид у, уæддæр... 
Йæхицæн чи у хорз æрмæст, 
У иннæтимæ уый æвзæр. 
ГÆДЫ - ТИГР 
Дæ хъуыддæгтæ ысты зыгъуыммæ, 
Тызмæгæй адæммæ — дæ каст... 
Куы батæрынц гæдыйы къуыммæ, 
Уæд фесты тигр уый æваст. 
КЪУХТÆ ÆМÆ БЫЛТÆ 
Ызгæ кæны мæ уыцы гутон, 
Æвзистау чи æрттывта раздæр... 
Æххуыс цы къухтæ кæнынц, уыдон 
Æз хонын кувæг былтæй уаздæр. 
кдд 
Æвзæр хабар æртахти уадыл, 
Уæртджын хæфсыл та цин фæцыд... 
Цы лæг нæ хъуыды кæны кадыл, 
Фæзыны уымæ намыс, цыт. 
АФОН 
Ысцæттæ та æхсæр, 
Йæ бæркæдтæй ныббуц и хъæд... 
Цытджын хъуыдыты сæр 
Куы бахъæуы, фæзынынц уæд. 
ХЪУЫДЫТÆ 
Хæларæй фæцардыстæм, дам-дум зынæй 
Ысфидаудзæн не ’хсæн... 
Хъуыдытыл хъадамантæ бакæнæн нæй, 
Сармадзанæй — фехсæн. 

МÆГУЫРТÆ 
Уæ хистæрæн уæ иу дæр не сты, 
Уæд уыл, зæгъут, куыннæма худон?! 
Мæгуыр — кæмæ ницы ис — не сты, 
Мæгуыртæ — чи нæ кусы, уыдон. 
ÆВЗАГ 
Цы дæм кæсы æгæр диссаг, 
Уый диссаг нæу æцæг... 
Лæг у æвзаг ысфæлдисæг, 
Йæ хъахъхъæнæг дæр лæг. 
зонд 
Куы фæрæдийай искæцы бон сонтæй, 
Фæкæнын ууыл мæт... 
Пайда кæнын куы нæ зонай дæ зондæй, 
Уæд цасфæнды дæр уæд. 
ЗÆРДÆ 
Дæ хъус-иу нæм, дзагдар, 
Лæмбынæгдæр дар... 
У зæрдæ уынагдæр 
Цæстытæй дзæвгар. 
ХÆЛÆГÆМÆТАС 
— Æхца дæм уыдзæн цас? 
— Мæнмæ? Æнæхъæн мин... 
Хæлæг æмæ, дам, тас 
Лæгæн нæ хæссынц цин. 
НЫФС 
Ыстæхы арвмæ маргъ бæрзонд, 
Фæлæ зæххæй — йæ цард... 
Ныфс у хъæбатырæн йæ зонд, 
Йæ арц æмæ йæ уарт. 

ЗÆРДÆДАРÆН 
Тыхдымгæ нæ фæтæрсын кæндзæн йæ науы, 
Нæ фæдзæгъæл уыдзæн тыгъдызæйы тары... 
Ыстыр лæг йæ зонгуытыл никуы æрхауы, 
Йæ ныфсыл йæ зæрдæ кæмдæриддæр дары. 
КУЫРМ УАСÆГ 
Дæ уазæг дæр 
Уыдзæн дæ кары... 
Куырм уасæг дæр 
Нæмыг ыссары. 
КÆСАГ 
Фæдзуры тохы бон тæрсаг 
Хъæрдæрæй... 
Æмбийын райдайы кæсаг 
Йæ сæрæи. 
ÆУУÆНДЫН ÆМÆ ÆУУÆНКДЖЫН 
Куы фæци лæг йæхи над, 
Уæд нал уыди фæлвых... 
Æууæндын у лæгдзинад, 
Æууæнкджын уæвын — тых. 
АИВАД 
Нал фидынц абон хуызæнæн мызд дæр, 
Оххай, фæразæм, быхсæм мах уæддæр... 
Адæмты ахуыргæнджыты хуыздæр 
Рахуыдта аивад Гегель кæддæр. 
ЗОНДЦЖЫН ÆМÆ ЗОНДХЪУАГ 
Баст ыстæм иууылдæр ацы зæххимæ, 
Ничи дзы никæддæр ацæудзæн балцы... 
Алцыдæр агуры зондджын йæхимæ, 
Иннæтæм агуры зондхъуаг алцы. 

УАЗДЖЫТÆ ÆМÆ САБИТÆ 
Куы нæ нызтаис дысон бонмæ сæн, 
Нæ хæссис ныр дæхицæн уæд тæрхон... 
Дæ хъуыдытæ дæм уазджытæ кæсæнт, 
Дæ бæллицты та сонт сабитæ хон. 
РАСТ ЦАРД 
Вæййын мæ хъуырмæ хатгай мастæй, 
Куы самайын рынимæ тох... 
Æрмæстдæр уыдон цæрынц растæй, 
Кæмæй нæу растæй цæрын рох. 
РОХ КÆНЫНЫ ПАЙДА 
Баууæндыдтæн æз мæ фыныл 
Иунæг хатт раджы кæддæр... 
Бацархай ферох кæныныл 
Тагъддæр, цы хоныс æвзæр. 
СÆХИ ХЪЫГАГÆН 
Нæу цард цыбыр, ыстæй нæу даргъ, 
Дæ бон цы ран у, хорз уым ракæн... 
Мæ æмсис хæлæрттæй мын аргъ 
Нæ кæны иу... сæхи хъыгагæн. 
ИУÆМÆБИРÆ 
Раст зондыл нæ сардаудзæни никæйы æвдиу, 
Раст фæндагыл сардаудзæни адæймаджы зæд... 
Бирæты хъысмæттæ хъуамæ ма лыг кæна иу, 
Бирæтæ дæр ма лыг кæнæнт иунæджы хъысмæт. 
ХОРЗÆМÆФЫД 
Сонт лæппуйæн уыд йæ фыд 
Иннæтæй уæнгуагъддæр... 
Хорзæй, дам, йæ хъуыддаг фыд 
Ацаразы тагъддæр. 

СЫРДДОНЦЪИУТÆ ÆМÆ ТИГР 
Фæливын у дæуæн дæ дин, 
Нæ дзурыс уый тыххæй рæстытæ... 
Куы вæййынц сырддонцъиутæ мин — 
Ыскъахынц тигры цæстытæ. 
ÆВЗАГ ХЪАХЪХЪÆНДЖЫТÆ 
Нæ зоны бæрц йæ дзыхы уагæн, 
Цæххыл фæкæны ахæм цæхх... 
Ис бирæ хъахъхъæнджытæ ’взагæн: 
Дæндæгтæ алырдыгæй — хæрх. 
СЫЗГЪÆРИН 
Зæрдæтæ дын куы ’вæрин — 
Мæ цуры фестис маргъ... 
Чысыл дæ бæрц, сызгъæрин, 
Дæ уый тыххæй зынаргъ. 
АРФÆ ÆМÆ ÆЛГЪЫСТ 
Нал хъæр кæнæм: «Цары фиу!» 
Скуынæг бæх, фæцыдæр саргъ... 
Арфæйы ныхæстæй иу — 
Цалдæр мин æлгъысты йаргъ. 
КЪУЫРМАÆМÆ КУЫРМ 
Æрцыди диссæгтæ мæ цуры, 
Æндæрæбон кæм уыдтæн, уым... 
Къуырма цы фехъуыста, уый дзуры, 
Цы федта, уый та дзуры куырм. 
ЦÆСТ 
Цæстысындз ацы 
Хæст... 
Нæ фендзæн алцы 
Цæст. 
170 

ХÆРИНАДЖЫ ЛД 
Йæ уаргъы бын, оххай, æрбадт 
Дæ хæрæг... 
Æмбары хæринаджы ад 
Йæ хæрæг. 
ÆФСЫМÆРТÆ 
Бирæ сты зæххы мæртæ, 
Зыд кæныс ды та... 
Гуыбынтæ æфсымæртæ 
Рагфыдæл хуыдта. 
НÆЙАХÆМ 
Кæддæр дæ кады ном нæрыд, 
Хъысмæт у ныр дæуимæ хыл... 
Кæуыл не ’рцыди хорзау фыд, 
Нæй ахæм лæг зæххыл. 
БÆРЗОНДЦÆРÆМÆ ХЪÆБÆРДÆР 
А фæззæджы салфæй 
Равгæн нæй гæбæрдæр... 
«Нæй!» — бæрзонддæр арвæй, 
Тулдзæй та — хъæбæрдæр. 
ÆНАМОНД ДУГЬОН 
Уыдыстæм дæуимæ æмгæрттæ, 
Уыд иу хæдон махæи уæрæх... 
Цы дугъы нæ вæййы лæвæрттæ, 
Фæразæй вæййы уым дæ бæх. 
ТАЛАÆМÆБÆЛАС 
Цæттæ дын уазæгдон-хуыссæн: 
Гобан, хъæццул уа, баз... 
Нæ тасы талайы хуызæн 
Зæронд ыстыр бæлас. 
171 

УЫНАФФÆ 
Нæй бадомæн ницы æппындæр æвзæрæй, 
Сæ бас, дам, нæ иу кæны хорзимæ аджы... 
Цы уынаффæ рахастой адæм изæрæй, 
Сæхæдæг уый аивтой райсомæй раджы. 
РАЙДАЙÆН ÆМÆ КÆРОН 
Кад дын ис, уæдæ мызд дæр 
Исыс, уый дæ зæрдыл дар... 
Хорз райдайæнæй хуыздæр 
Хонынц хорз кæрон дзæвгар. 
ИРГЪÆВÆГ 
Нæ уынын ахсæв арвыл мæйы, 
Æрхауди сау пæлæз зæххыл... 
Æртыккаг иргъæвæг фæвæййы — 
Куы фæкæнынц дыууæйæ хыл. 
МАГУСА ÆМÆ КУСАГ 
У дæ ном тæрсынгæнæн: фыдсыл, 
Нæй дæумæ æгъдауы хуызæн уаг... 
Магусайæн афæдз дæр — чысыл, 
Кусагæн та иу бон дæр у фаг. 
ГАЛÆМÆРÆУÆД 
Фæхызта кæмæндæр йæ нард фосы дзуг 
Дзæвгар рæстæг, абон ын загъта: «Æгьгъæд!» 
Дæхимæ гæсгæ дын æмбæлы гал, хъуг, 
Æлдармæ гæсгæ та — æрмæстдæр рæуæд. 
СУДЗИН 
Куы фæтæргай хæрæг, уæд баздæхти хуыммæ, 
Ныссæста нæуæгдзыд æвзартæ йæ къахæй... 
Гыццыл кæй у, судзинæн ма кæс ды уымæ, 
Ис алкæуыл дзаумæттæ уый фæрцы махæй. 

ЗÆРОНД ÆМÆ САБИ 
Фæкæсын æз зæрдæхъæлдзæгæй артмæ, 
Мæ фыдтæй алчи алырдæм фæлидзы... 
Хуысгæйæ дæр зæронд фæуыны дардмæ, 
Лæугæйæ дæр нæ уыны саби ницы. 
БИРÆГЫЫ КУЫВД 
Кусынмæ — арт, 
Зæххытæ рывд... 
Къамбецы мард 
Бирæгътæн — куывд. 
ХУДÆМÆСÆР 
Æрцыди фæззæг, уары зæгъ, 
Фæбынæй кодта кæрдæг, мæр... 
Мæ худ мын сис, зæгъгæ, йын зæгъ 
Æмæ дын акъуырдзæн дæ сæр. 
КУЫДЗЫ БÆСТЫ 
Хуызджынтæ, зæгъынц, 
Сызгъæрин, æрхуы... 
Куы нæ вæййы куыдз, 
Фæрæйы уæд хуы. 
ЗОНДÆМÆТЫХ 
Зын базонæн: бæрзондыл 
Куыд абадти тæрных... 
Уæлахиз кæны зондыл 
Кæцыдæр заман тых. 
ТÆРИГЪÆДТÆ 
Дæ митæй алкæй тыххæй дзуапп дæ цæсгомы раз дæтт, 
Дæ хъæндзинæдтæн расид хæст, æнæрынцайгæ тох... 
Дæ тæригъæдтыл кæн хъуыды, куы вæййыс иунæг, уæд, 
Куы вæййыс адæмы æхсæн — сæ хъæнтæ дæ уæнт рох. 
173 

ЦАРДЫ НЫСАН 
Кастæн нæ хъæумæ æз Арыхъхъы рагъæй — 
Ссардтой йын диссаджы ран... 
Цардыл куы фæхъуыды кæнæм, уæд махæй 
Рох кæны царды нысан. 
ЛÆДЖЫ ЗОНД 
Хæстæг ысты нæрæмон æмæ сонт, 
Сæ митæй нæ æфтауынц дисы... 
Куы нæ куса лæджы пайдайæн зонд, 
Уæд уымæй нæй тæссагдæр ницы. 
НЫФС ÆМÆ ФÆНДАГ 
«Мыстау нæхицæн къахæм 
Гæдыйы сæр»,— зæгъыс... 
Цæуæн кæуыл нæй, ахæм 
Фæндаг нæ зоны ныфс. 
ТÆРИГЪÆДГÆНАГ 
Кæмæн у сусæны дæр ихæн, 
Куыннæ уа тъæнджы уый æргъæвст?! 
Кæндзæни мæгуыртæн тæригъæд, 
Фылдæр дзы ма домæнт æрмæст. 
КУЫСТÆМÆЦИН 
Ацыди уыцы дуг, раджы фæци: 
Нал и æмцеджы хуызæн абон хъан... 
Ницавæр куысты ыссардзæни цин — 
Царды йæ размæ кæмæн нæй нысан. 
зондджын 
Мæлхъы та чи нæ схондзæн кондджын, 
Фæлæ йæ зарæг — хъуахъхъ кæнын... 
Ызнагæй хъахъхъæнæгау зондджын 
Йæхи йæхицæй хъахъхъæны. 

ÆФСЫМÆРТÆ 
Æрцыди дыл бæллæх: 
Æппæты фæсте баззадтæ... 
Ысхъæл æмæ лæмæгъ 
Æфсымæртæ сты, фаззæттæ. 
ХЪУЫДЫЙЫ ФЫД 
Хæлофмæ — ’мхиц, 
Æнæфсис, зыд... 
Цы у бæллиц? 
Хъуыдыйы фыд. 
ЦЪЫФ ÆМÆ ЙÆ КАЛÆГ 
Хъæд æмæ сыф, 
Сты иумæ та дзындзалæг... 
Сæйрагдæр — цъыф, 
Куы уа, уыдзæн æй калæг. 
СУСÆГДЗИНАД 
Хонынц адджындæр хъæнæй 
Балы, афтæмæй йæ хæр... 
Сусæгдзинад ахæм нæй, 
Чи нæ рахъæр и кæддæр. 
ТÆХУДИАГ 
Æппæтæй иу дæр нæу зæххыл æххæст, 
Ыстæй æнусмæ ничи вæййы хъан... 
Цы хъуыддаг уарзы, ууыл лæг фæхæст 
Уæд у тæхудиаг: йæ цардæн ис нысан. 
ФÆЛЛОЙ ÆМÆ ЗЫН 
Йæ бæллицтæ цæйбæрцы 
Фæсайдтой, цыма фын... 
Уæнгдых фæллойы фæрцы 
Лæг ферох кæны зын. 

АМОНД 
Сисынц базыртæ цæргæсы, 
Арвы цъæх — йæ хæтæн... 
Амонд дæм цы хуызæн кæсы, 
Ахæм дæ дæхæдæг. 
ХОРЗÆМÆФЫД 
Хъæуы йаргъ лæг уыди дæ фыд, 
Йæ цæстытæ — цæхæртæ, зынг... 
Йæ цæстысындз кæмæн у фыд, 
Уый уарзы хорз фыдбирæ тынг. 
ХÆДЗАРЫ ФИДЫЦ 
Йæ галиуæй чи нал æвзары йæ рахизы — 
Адæм æлгъитынц... 
Хæдзары къæсæрæй цы уазджытæ ’рбахизы, 
Уыдон — йæ фидыц. 
ФÆЛЛОЙÆÆЛХÆД 
Æрцæуынц адæм Мызурмæ Бадæй 
Ныр дæр зынæй... 
Фæллойæ æлхæд æнцойдзинадæй 
Адджындæр нæй. 
СÆН ÆМÆ АХÆСТОН 
Сабийæ æрчъиты 
Фендæуыди мæн... 
Адæмы æрвиты 
Ахæстонмæ сæн. 
СÆРЫСТЫР ÆМÆ ÆНÆРВÆССОН 
Æз ме ’ккойы кæдмæ хæссон 
Дæ лалымæй дзаг сæн? 
Сæрыстырæн æнæрвæссон — 
Йæ фыдгулы хуызæн. 
176 

ХУРЫ ÆМÆ МÆЙДАРЫ 
Хæрзиуджытæ мæ цуры 
Мæ фыдызнæгтæн уары... 
Цы нæ ыссарай хуры, 
Уый арæн нæй мæйдары. 
МАД 
Бæрзбнддæр хохæй у уæлдæр йæ кад, 
Æмбарæм уый, æмхуызонæй йæ хатæм... 
Хуыцæутты æхсæн иу Хуыцау ис — мад, 
Кæуыл æууæндынц иугуырæй дæр адæм. 
ХЪЫСМÆТЫ ФЫСТ 
Сагъæссаг — лæгæн йæ сæр, 
Йе ’мбæлццон — зæрдæйы рыст. 
«Хъизæмар кæнгæйæ цæр»,— 
Афтæ ис хъысмæты фыст. 
ДЫУУÆТЫХЫ 
У дæ зæрдæ дур, 
Цардхал та — дæ дзых... 
Зонды тыхæй сур 
Æдылыйы тых. 
ХЪУЫДЫ 
Æвзæр ын уыди ам, хъуыди йæ 
Кæдæмдæр лидзын... 
Сæрибардæр лæджы хъуыдыйæ 
Зæххыл нæй ницы. 
ХÆРЗИУÆГ 
Нæ дæ уыди адæмы мæт, 
Цæрæнбонты кодтай уырсиуæг... 
Кæд хорз хъуыддаг сарæзтай, уæд 
Уый рахон дæхицæн хæрзиуæг. 
12 Дласохты Мулафср 
177 

ЦЫТДЖЫН ХЪУЫДЦАГ 
Дæ хæрисау мæ хæрис 
Фыдбирæ уарзы дон... 
Цытджын нысан кæмæ ис, 
Цытджын хъуыддаг уый хон. 
ФÆЙНÆХУЫЗОН БÆРÆГГÆНÆНЫ 
Тæрсыс дæ мулк, дæ исбонæн ныууæйæ, 
Дæ цæсгомыл дæ зындзинад у фыст... 
Куы фæчындæуы иу хъуыддаг дыууæйæ, 
Уæд иухуызон нæ рауайы сæ куыст. 
МÆЧЫЗГ 
Дæлдæр хуыртæй — 
Ызмис, чыс дæр... 
Кæйдæр фыртæй 
Мæ чызг хуыздæр. 
ДЗИДЗАУÆЙГÆНÆГ 
Йæ дзаума — алкæд итувæрд, 
Йæ дзыккутæ та — зулфаст... 
Дзидзауæйгæнæгæй æвæрд 
Æрцыд нæ хъæуы рувас. 
МАГУСАÆМÆ КУСАГ 
Мондæгтæ суадзынмæ задынæй 
Кодтам кæддæрты тæхуды... 
Магуса бафæллад бадынæй, 
Кусаг йæ мидбылты худы. 
ХЪОМЫЛГÆНÆГ 
Кæддæр заман уыди ам къох, 
Ныр дзы фæзынди хъæу... 
Йæ сабидуг кæмæй у рох, 
Уый хъомылгæнæг нæу. 

ЗОНДÆМÆ ЗОНДЦЖЫН МИТÆ 
Ис йæ ном йæ уæлæ — саг: 
Систа сыкъатæ бæрзонд... 
Алы хатт нæ вæййы фаг 
Зондджын митæн зонд. 
ДЫУУÆ БЫНТОНЫ 
Куыд дзурынц, афтæмæй мæллæг 
Нæ хонынц сæр... 
Бынтон хорзау нæ вæййы лæг 
Бынтон æвзæр. 
ХÆС 
Лукрецийæн раджы æрцыди лыггонд, — 
Дæ хуызæн æй кастæн йæ чиныджы æз: 
«Мæнгуырнындзинады цыргъ дзæмбытæй 
Æз ратонын хонын мæ сæйрагдæр хæс». 
БЫХСЫН 
Æхцондзинад ыссарыс загъды, 
Кæсы дæм чъизи дæр сыгъдæг... 
Быхсын куы нæ зонай, уæд тагъды 
Ысхондзынæ сындæг. 
НИЦЫ КУСÆГ 
Зымæгон дæр йæ мусы 
Нæ мынæг кæны цард... 
Æппындæр ницы кусы — 
Æнæуд чи у, мард. 
ЗИВÆГÆМÆ ЗЫНДЗИНАД 
Нал дæ кæддæрау рæбинаг, 
Рыгимæ схæццæ дæ кад... 
Зивæджы саби — зындзинад, 
Зивæг та уымæн — йæ мад. 

БЫХСОН 
Арвитынц иутæ сæ бонтæ æрхуымæй, 
Бавзарынц алцы фыдбонæй, зынæй... 
Раппæлын тынгдæр кæмæй хъæуы, уымæй 
Уайдзæф, æфхæрдæн быхсондæр лæг нæй. 
ТÆППУД ÆМÆ АМОНД 
Баззади ныхасы 
Хъусын афтæ рагæй: 
«Амонд йæхи ласы 
Дард тæппуд, тæрсагæй». 
НЫХÆСТÆ 
Нæма ’рцыди кæд де знаг саст, 
Уæд ма ныууадз дæ топпы дæнг... 
Дæ ныхæстæ кæд не сты раст, 
Уæддæр мæнмæ нæ кæсынц мæнг. 
ДЫЗÆРДЫГÆМÆ ТАС 
Кæд амбæлдтæ ды арсыл, 
Уæд æм фæдар дæ арц... 
Дызæрдыг æмæ тасыл 
Дæ бонтæ ма кæн хардз. 
ÆДЫЛЫ МИ 
Сæнæй дзаг æрбахæссын дурын 
Мæнæн уыди абон мæ хæс... 
Цы нæ зоныс, уый ныхмæ дзурын 
Æдылы ми рахонин æз. 
ÆДЗÆХХЦАРД 
Дæ тæрсынгæнæн — арт, 
Æнæхатыр зындон... 
Æнæ быцæуæй цард 
Æдзæхх уаид бынтон. 

ЗОНД БÆРÆГГÆНÆНТÆ 
Къæлæтджыны руаджы фæлгæсыс бынмæ: дæ бадæн — бæрзонд, 
Нæ дæм зынынц адæм, дæхæдæг дæр сæм фæзыныс зынæй... 
Йæ æдылыдзинад куы зона сæрхъæн, уæд ма йæм ис зонд, 
Йæхи зондджын чи хона, уымæ та зонд, мæнмæ гæсгæ, нæй. 
ЦÆСТЫТÆ 
Бауарзта ацы хæрис 
Булæмæргъ — зарагдæр цъиу... 
Зондæн æрдзæ цæсты ис, 
Уарзондзинадæн та — иу. 
НÆМИТÆ 
Цæуын та мæ бахъæудзæн райсом хуынды, 
Æвæццæгæн, æмæдæуимæ... 
Йæ митыл нæ алчи куы кæнид хъуыды, 
Уæд аипп нæ разынид иумæ. 
ЦАРДЫ АРГЬ 
Дæ хуыссæн, дæхи уат — 
Дæ къæхты ’мбæрц даргъ... 
Кæм айсæфт рæстдзинад, 
Уым цардæн нæй аргъ. 
СÆЙРАГДÆР 
Хуыцау дæ хизæд сарæй 
Æхсæвы хуызæн бон... 
Дæхиимæ хæларæй 
Цæрын сæйрагдæр хон. 
ЦÆССЫГТÆ 
Æгæр — дæ маст, 
Дæ хъыгтæ... 
Æдзæм ныхас — 
Цæссыгтæ. 
181 

СÆРИБАР 
Кæддæриддæр кад вæййы артæн, 
Уæлдайдæр зымæгон, хъызты... 
Æрмæстдæр закъоны дæлбартæ 
Æцæгæй сæрибар ысты. 
ББ1ЦÆУГÆНДЖЫТÆ 
Дæ абонау нæ кæныс дæ фидæныл дæр мæт, 
Дæ ныййарджытæн ууыл — сæ катай æмæ маст... 
Дыууæ быцæугæнæджы куы дзурой бирæ, уæд 
Дыууæйæ дæр рæдийынц, сæ иу дæр дзы нæу раст. 
ХОРЗМÆ ТЫРНГÆЙÆ 
Знаджы ныфс æмæ тых сæтт, 
Хæц йæ рохтыл та зыдæн... 
Хорзмæ чи тырны — быхсæд, 
Бахъуыди, зæгъгæ, фыдæн. 
ЗÆЛЛАНГÆМÆ НЫХАС 
Вæййы æдыхы нысан хъæр, 
Фыд-зонд — тымбылкъухæй цæвæг... 
Йæ зæллангæй бæрæг — ызгъæр, 
Йæ ныхасæй та — лæг. 
ÆППÆЛÆН НЫХÆСТÆ 
Йæ цæсгом нæм къæдзæхы тигъæй 
Æппынфæстаг равдыста хур... 
Æппæлæн ныхæстæн сæ иу хай 
Хæларæн йæ фæсаууон дзур. 
АДÆМЫ ФАРН 
Хуылыдзæй дæр, дам, фатхъæд у тæрсы хусæн æндзарæн, 
Ныртæккæ дæр зæрдæрухсæй сæ арты фарсмæ бадæм... 
Нæмттæ æмæ хæрзиуджытæй нæй намыс, цытæн барæн, 
Сæйрагдæр у, лæджы тыххæй цы хъуыды кæнынц адæм. 

ДОМÆНТÆÆМÆ СÆРИБАР 
Нæ йыл хъæцы ’рхъæцмæ йæ мой, 
Фæкæсы йæ фæстæ æдзынæг... 
Цас къаддæр дæ домæнтæ уой, 
Сæрибардæр уыйас уыдзынæ. 
АИППЫТÆ 
Гæдыйау хатгай разыны æвдудон — 
Фæндаджы был куы æрзайы мæнтæг... 
Фылдæр кæмæ ис аиппытæ, уыдон 
Фылдæр ыссарынц иннæтæм хъæнтæ. 
ХЪÆНТÆ 
Дæ хуызæттæн цæйбæрцфæндыдæр дзур, ныхæстæ кæн, 
Нæ байхъусдзысты никæмæ: у рагацау бæрæг... 
Йæхи хъæнтыл хъуыды кæнгæйæ нал вæййы лæгæн 
Кæйдæр хъæнтыл хъуыды кæнынæн фадæттæ, рæстæг. 
ФÆЛТАУ 
Дæ цæстмæ дын дарынц, æрхастой дæм фау: 
Фыртæссæй æрхауди дæ къухæй дæ уис... 
Дæ зæрдæмæ иу дæр нæ цæуы, фæлтау 
Дæхæдæг куы никæй зæрдæмæ цæуис. 
АУУОН 
Нæ дæ рахондзæн иу дæр хæрзтæй, 
Нæ зоныс намыс æмæ кад... 
Фæнды мæ разæй цу, мæ фæстæ, 
Уæддæр дæ аууоныл нымад. 
ÆДАС 
Хуыцауæй тæрс æмæ дын тас 
Нæ уыдзæн ницæмæй зæххыл, 
Нæ дæм æрхæсдзæн иу дæр лаз, 
Дæ амонд баддзæни бæхыл. 

ÆФХÆРД 
Сой кæцы ранæй нæ тæдзы, 
Уым нæ баззади дæ фæд... 
Де ’фхæрд ферох кæн æмæ дзы 
Фервæздзынæ уæд. 
ÆДЗÆМ ЗАКЪОНТÆ 
Хæдзары, куысты 
Æгъдæуттыл хæцæм!.. 
Закъонтæ ысты 
Кæрдты ’хсæн æдзæм. 
ÆВЗÆРДЗИНДД 
Куыннæ дæм кæна лæг мæсты, 
Куы райдайыс нæтын?! 
Æвзæрдзинад — чысыл уа, стыр — 
Нæ йæ хъæуы кæнын. 
МÆЛÆТЫ РАЙДАЙÆН 
Нæ мæ хъæуы дæ хъыцъыдон, 
Дæхицæн уадз дæ рын... 
Цы бон райгуырæм, уыцы бон 
Мах райдайæм мæлын. 
ХЪÆЗДЫГДЗИНАД 
Куы мардтой Нарт сæ фыддæрты, уæд кодтой цыргъ сæ кæрдтæ, 
Æппæты фыццаг бавнæлдта сæ гæвзыкдæр йæ кардмæ... 
Хъæздыгдзинадæй райгуыры æххуырстытæ ’мæ ’лдæрттæ, 
Сæ дыууæйæ дæр саразы мæгуырдзинад æмбартæ. 
ÆГÆРГÆНДЖЫТÆ 
Æрцарди аргъæутты æлутон, 
Нæ дуг та аргъæуттæй у цух... 
Æгæрмæ чи фæтырны, уыдон 
Бæллæхы фæстæ сисынц дугъ. 
184 

АРÆХСТДЖЫН 
Иу дæр æй нæ амбулдзæн куысты, 
Ахæм у кæрдо цæгъдгæйæ арс... 
Дымгæ æмæ уылæнтæ ысты 
Алы хатт дæр арæхстджыны фарс. 
ÆНАМОНД 
Фыййауы сагъæс сурæг у кæддæры хуызæн уадындз, 
Йæ цагъдмæ ракафдзæн хæйрæг, нæ йæм фæлæудзæнзин дæр... 
Кæйдæр амонд уынгæйæ кæд йæ цæсты фиутæ тайынц, 
Нæ фендзæни уæд амонд уый, фæцæрæд азтæ мин дæр. 
ЗÆРДÆЙЫ РУХС 
Цæйбæрц тых ис куырыхоны ныхæсты! — 
Æфсарм, æгъдау — сæ алкæцы уæнджы... 
Цырагъы рухсмæ агурыны бæсты 
Зæрдæйы рухсмæ агурут лæджы. 
СÆРÆМÆХЪУСТÆ 
Ныууадзут уæ бустæ, 
Æгъгъæд кæнут хъæр... 
Ысфыцдзысты хъустæ, 
Куы сфыхтæуа сæр... 
ФУРД 
Кæд бафсæсти хъæбулæн та 
Ныййарæг мад йæ хуртæй!.. 
Куы нæ уаиккой уылæнтæ, 
Уæд чи фæтæрсид фурдæй?! 
ХОРЗЫ СÆРАППОНД 
Никуы бацæудзæни тохы, 
Чи нæ у йæ сæрæн... 
Хорзы фервæзыны охыл 
Кæн хатыр æвзæрæн. 
185 

ХОРЗДЗИНАД 
Нал рауайдзæн богъайæ рæуæд, 
Фæлæ цъиу ысуыдзæни цæргæс... 
Хорздзинад куы нæ бакæнай, уæд 
Хорздзинадмæ ма æнхъæлмæ кæс. 
ÆМБÆРЦЫТÆ 
Дæхи та бафтыдтай цæсты: 
Нæ бампъызтай дæ кæрц... 
Лæджы æвзæрдзинæдтæ сты 
Йæ хорздзинæдты бæрц. 
КАЛМ 
Нымадтон æз тар хъæды талм 
Æппæты рæсугъддæр бæласыл... 
Кæцырдæм фæцæйхилы калм, 
Йæ къæдзилы уыцырдæм ласы. 
УÆЛАХИЗ ÆМÆ ХÆЛÆГ 
Дæ цæстæнгас мæнмæ куы здахис, 
Нæ уаид уæд йæ кой æрхуымæн... 
Нæ фæци иу ран дæр уæлахиз, 
Хæлæг æм иу нæ кæны уымæн. 
НЫВÆМÆЛÆГ 
Дыдынбындзау сисыс дыв-дыв, 
Дæ сæр дын ысхуыдтой тæнæг... 
Йæ аивæй фидауы ныв, 
Йæ хъуыддæгтæй — лæг. 
ÆГÆР 
Коса, цæгæрæй 
Нал и бæрæг... 
Тæрсы æгæрæй 
Куырыхон лæг. 

ДЗУРЫН ÆМÆ ХЪУСЫН 
У æнцондæр саразынæй фехалын цæдис, 
Геростратты адæмтæ ’мæ дугты фыдæх уæд! 
Дзурын хорз цы лæг нæ зоны, уый дзырдтæй дæр 
Зонд райсæн, куы зонай хъусын адæймагмæ, уæд. 
КÆЙДÆР КЪÆБÆР, КÆЙДÆР ЗОНД 
Цы бадомдæуа сонтæй, 
Кæй намыс у фынæй?! 
Кæйдæр къæбæрæй, зондæй 
Фæцæрдзынæ зынæй. 
НЫХÆСТÆÆМÆ СОЙ 
Ахæмы дуар хой 
Мæй!.. 
Бирæ дзырдты сой 
Нæй. 
УДЫХЪÆД ÆМÆ БАКАСТ 
Федтон диссаджы фын дысон, 
Абон дæр ыл кæнын дис... 
Удыхъæдæй нæй æмхуызон, 
Бакастæй, цæсгомæй ис. 
ÆМБИСОНД 
Бавзæрстон зæронды кар 
Мин-мины хуызæн æз дæр... 
Ис æмбисонд: хорз хæлар 
У æфсымæрæй хуыздæр. 
ХОРЗДЗИНАДÆМÆ ФАДАТ 
Уыд ыстыр, цæргæхъæу Къадат, 
Баззади ма ныр йæ фæд... 
Хорздзинад кæнынæн фадат 
Кæд фæзындис, архай уæд. 

ЗОНДАМЫНД 
Фæцæйхауд къæппæджы, 
Нæма ’рцыд йæ тарст... 
Дæ фарсмæ лæууæджы 
Дæхи хуызæн уарз. 
РАСТÆЙ ЦÆРÆН 
Куы йæ сарыдæуыд, уæд фæхсын 
Æрцауындзынмæ ’нхъæлмæ каст... 
Лæджы куыд ницы хъæуы ’мбæхсын, 
Хъæуы йæ афтæ цæрын — раст. 
КАРДÆМÆÆВЗАГ 
Ацы бон, кæдæй-уæдæй, мæцъис 
Ракуырдта мæ хорз сыхаг мæнæй... 
Карды цæфæн байгас уæвæн ис, 
Баззайы æвзаджы цæф хъæнæй. 
АСЛАМЦАРД 
Æрбайсæфт цирхъ, фæцыдæр уарт, 
Фæцыдæр æфсургъимæ саргъ... 
Æнæ хæлардзинадæй цард 
Аслам у, нæй йын аргъ. 
ХЪУЫДДÆГТÆ 
Куы хъусай хистæры ныхасмæ, 
Уæд дзы æрæвзæрдзæни сой... 
Хъуыддæгтæ аразыны размæ 
Ды макуы кæн хъæрæй сæ кой. 
ЦАГЪАР 
Нæ дæтты усау лæг 
Йæ усæн ницы бар... 
Æвзæр митæгæнæг — 
Æвзæр миты цагъар. 

ИУ КÆНÆ ИННÆ 
Нæ сæххæссыдтæ фиумæ, 
Куыннæ дын уа уæд фауæн?! 
Лæггадгæнæн нæй иумæ 
Хæйрæг æмæ Хуыцауæн. 
НЫХÆСТÆ ÆМÆ ÆЦÆГДЗИНАД 
Нæ бавзæрстай ды хæсты зын: 
Уæрмы кодтай фынæй... 
Дæ цауд митæ ныхæсты бын 
Фæкæндзынæ зынæй. 
ХУЫЦАУ-УАРЗТ 
Дæ хуызæттæй фæкæнынц хъаст, 
Сæ хъуырмæ дæ сты адæм мастæй... 
Хуыцауæй ма тæрс, уый у уарзт, 
Куыд хъуамæ тæрса исчи уарзтæй?! 
цин 
Ныххуыссын кæны дон 
Арт... 
Æнæкæрон цин хон 
Цард. 
СÆРХЪÆН КÆНÆ ЛÆГМАР 
Нæ иу нæ лæууыд иннæмæн къæмдзæстыгæй йæ разы, 
Æндæр фынгыл нæ бадиккам зæрдæхъæлдзæгæй нафы... 
Дæ ныхæстимæ чи кæны æнæныхасæй разы, 
Уый у сæрхъæн кæнæ та дын дæ царм дауынмæ хъавы. 
МАСТ ИСЫНЫ ФÆРÆЗТÆ 
Тызмæгимæ тызмæг дзурынæй бахиз 
Дæхи, фæз — уымæн, уадз дæхицæн сапп. 
Рæстдзинадæй фæлывдыл кæн уæлахиз, 
Æвзæрдзинадæн хорзæй дæтт дзуапп. 

АИППЫТÆ 
Кæнæнт-иу нæ фыдгултæ мах бæсты марой, 
Кæнæнт-иу нæ бæсты сæ сæртæ та сар... 
Фæнды дæ, дæ аиппытæ дын ныббарой — 
Кæйдæр аиппытæн дæхæдæг дæр бар. 
ФЫДГÆНÆГ 
Нæ бафсæддзæни ницæмæй зыдгæнæг, 
Æрдзæй йын рарди ахæм удыхъæд... 
Тæрхонгæнæгæй рауайы фыдгæнæг, 
Фыдгæнæджы куы нæ бафхæры, уæд. 
СÆРХЪÆНЫ ЗОНД 
Куыннæ у сонт — 
Ныссаста дурын... 
Сæрхъæны зонд 
У ницы дзурын. 
БЫЛАЛГЬÆЙ КУВÆГ 
Дæ кадджын ном ныууадз дæ фæстæ, 
Нæу ницы мулчы хуызæн дзаума... 
Былалгъæй кувæджы ныхæстæ 
Нæ хъуысынц не скæнæг Хуыцаумæ. 
ТАСЫ БЫНДУР 
Ыстыр тых и лæджы ныхасæн, 
Йæ дзырдтæй алкæцы хъуыддаг у... 
Кæд истæмæй тæрсыс, уæд тасæн 
Йæ аххосаг дæхимæ агур. 
БЫЦÆУÆМÆАРТ 
Кæйдæр рис дын нæу рис, æндæр дæ нæй мæт дæр, 
Æндзарыс арт æдзух дæхи конд гуылы бын... 
Быцæу ракъахын арт ысхуындæуыд кæддæр, 
Йæ ыссудзын — æнцон, йæ хуыссын кæнын — зын. 

АХУЫР 
Нæй фау æрхæсджытæ дæ кондмæ, 
Дæ миддунейау у дæ конд... 
Кæн ахуыр алы бон, зæрондмæ 
Уæларвæй не ’рхаудзæни зонд. 
ДЫУУÆ ХИЦАУЫ 
Æцæг амонд куысты 
Кæй ис, уый зон, æмбар... 
Дыууæ хицауы сты 
Лæджы уд æмæ буар. 
ÆВЗÆРДЗИНАД 
Лæгæвзарæны, тохы бон нæ равдыстай æхсар, 
Нæ хъахъхъæдтай нæртон гуырдтау дæ райгуырæн бæстæ... 
Æвзæрдзинад — зæххы хуызæн нæ тагъд кæны, æвзар 
Ысуадздзæни йæ афоныл, йæ тыллæг та — хъæстæ. 
МАСТИСÆГ 
Йæ фæндагыл æруарыд зæгъ. 
Цæмæн? Уыди йæ фыдау давæг... 
Кæны йæхи хъæдгомыл цæхх 
Йæ мастисынмæ хъавæг. 
ÆНУСОН 
Кæныс æввонгæй алы бон дæр цæл, 
Фæзæгъыс: «Ис мын, уæд цы монцæн кусон?!» 
Йæ мæлæтимæ фесæфын æнхъæл 
Йæхицæн чи нæу, уый цард у æнусон. 
зонд 
Хъæллæгъы баивдзыстæм хосæй — 
Æрцæудзæни рæстæг... 
Йæ зондæй хицæн кæны фосæй 
Фыдæлтæй ардæм лæг. 
191 

ÆНАМОНД 
Мæ фыны куы ауыдтон цъай, 
Уæд фехъал дæн уайтагъд мæ фынæй... 
Æнамонды аккаг куы уай — 
Тæрсдзынæ æнамонд уæвынæй. 
РАЗАМОНÆГ 
Бакалдзæни арты 
Сызгъæринтæ сонт... 
Адæймаджы царды 
Разамонæг — зонд. 
ÆВЗÆР ЦАРД 
Мæгуыр лæгæн ысты йæ фæндæгтæ æхгæд, 
Хъæздыг дæ æмæ уый нæ бауырндзæни дæу... 
Æвзæр цардыл дæр ис фæцахуыр уæвæн, кæд 
Дæ сыхæгтæн сæ цард хуыздæр дæ цардæй нæу. 
ДЗУАПП 
Хъæуы сæрмæ ис суадоны æвзæрæн, 
Бануазынц дзы гал, сæгъ æмæ фыс дæр... 
Хорзæн хорзæй дзуапп алчи ратты, ’взæрæн 
Хорзæй ратты дзуапп адæмы хуыздæр. 
ÆХХУЫРСТ 
Ныхасæн хъуамæ уай æлдар, 
Дæу дæр ныхасы хорзæх уæд!.. 
Æххуырст дæ рауайдзæн, цагъар, 
Æххуырст дæхи куы хонай, уæд. 
УАРЗТ 
Иуы фыдæхæй нæ тарст, 
Баззад йæ фæстæ хъæууат... 
Уарзтæй нæ райгуыры уарзт — 
Бамбæрстон — алкæцы хатт. 

АДÆМ ÆМÆ ГАГА 
Дæ хидвæллойæ куыст, бæркадæн 
Æвдисæн — цъуппыдзаг къæбиц... 
Æмхуызон хорз нæ вæййынц адæм: 
Нæ уадзы алы гага билцъ. 
ÆНЦОНÆМÆЗЫН 
Ралæууыд амондджын бон: 
Хурæн рæвдауы йæ тын... 
Кадджын ном райсын — æнцон, 
Номы аккаг уæвын — зын. 
КУРДЖЫТÆ 
Ды нал иртасыс урсы сауæй, 
Кæрдæгхуызы та бурæй... 
Уæвæн цæмæн нæй, уый Хуыцауæй 
Зын уавæры фæкурæм. 
нозт 
Ахуыр кæны куырд куырдыл, 
Алкæмæн у уый бæрæг... 
Райхъал вæййы нозтæй сырд, 
Бафынæй дзы вæййы лæг. 
ХИУАРЗОН 
Куы базыдтай, хорз мæм фæкасти дæ мыд, 
Уæд мын дзы æркодтай йæ тæккæ дзаг къусы... 
Æппæлы йæ цæуæтæй алкæцы фыд, 
Бынтон хиуарзон та ма суанг йæ усæй. 
РÆСТÆГ 
Уыд мæгуыр бинонтæн иу кæрц, 
Арæх сæ нæ калд фæздæг... 
Цас фылдæр фæкусын, уыйбæрц 
Мæн хъæуы фылдæр рæстæг. 
13 Дзасохты Муза(|)ер 
193 

ÆНКЪАРÆН ÆМÆ МОНЦ 
Фыддæр — хæрынмæ фондзæй 
У галгуыбын гæлдæр... 
Æцæг æнкъарæн монцæй 
Лæууы дзæвгар уæлдæр. 
НÆМЫГÆМÆ ФЫССÆН СИС 
Дæ хуызæттæм абон ныхасы бар хауы: 
Ыскадджын æгад... 
Сармадзаны нæмыгæй дарддæрмæ хауы 
Фыссæн сисы фат. 
КУРДИАТ 
Бахордта, дзырдтой, Дзаххотт 
Неситæ цæххимæ... 
Къулыл мацы цæв, кæннод 
Фесхъиудзæн дæхимæ. 
сындз 
Æрæгвæззæг фындзыл 
Дæс хатты абаддзæни бындз... 
Куыд ныллæууай сындзыл, 
Фæныхсдзæни дæ афтæ сындз. 
ХОРЗ ÆМÆ ХУЫЗДÆР 
Иумæ дæр нæ кæнын æз хæлæг 
Цоты зын нæ фенæгæй фæстæмæ... 
Хорзимæ куы æрбацæуа лæг — 
Аздæхдзæн хуыздæримæ фæстæмæ. 
ХУЫЦАУЫ ФÆНДÆЙ 
Йæхи хуызæны фауы, 
Нæ йын уарзы йæ цæст... 
Кæнын хъæуы, Хуыцауы 
Цы фæнды, уый æрмæст. 

УАРДИ 
Дæ цæстыты цы арт и, 
Уый калдзæн тагьд фæздæг... 
Æппæты тынгдæр уарди 
Ысфидауы фæззæг. 
ЗЫНДЗИНÆДТÆ 
Куысты хуызæн кафты 
Дæ хъару фæлвар... 
Зындзинæдты бафты 
Нæ тыхтыл дзæвгар. 
АХОДÆН 
Йæ хуыздæр куыст ныхсын вæййы сындзæн, 
Рæхойынæй нæ зæгъдзæн никуы ’гъгъæд... 
Тæрхъусы фыд дын аходæн уыдзæн, 
Æхсæвыгон куы фæцуан кæнай, уæд. 
ТÆРИГЬÆД 
Æрбайхъуыст мæм дардæй дæ фæдисхъæр — 
Мæ фыстæ, дам, бахордтой кæндыс... 
Мæнæн дæр нæ цæуы мæ хъуыддаг дæуау, 
Фæлæ мын нæ кæныс тæригъæд. 
КУВЫН ÆМÆ КОММÆ КÆСЫН 
Æрмæст кувын Ыстыр Хуыцаумæ фаг 
Нæу. 
Иæ коммæ кæсын бахъæудзæн фыццаг 
Дæу. 
БУЛÆМÆРГЪ 
Аныгъуылди тары, 
Нал фæзынди доны... 
Къалатийы зарын 
Булæмæргъ нæ зоны. 

ÆДЫХ 
Хуынди Тæнæг 
Нæ сых... 
Тыхмигæнæг — 
Æдых. 
СУДЗГÆ ФЫДТÆ 
Мах хъæдгæмттыл фаг 
Байзæрстæуыд цæхх... 
Судзгæ фыдтæй — дзаг 
Фурды хуызæн зæхх. 
МОЛАДЗАНДОНТÆ 
Ыснæуæг и йæ низ, 
Куы дзы фæныхсти сындз... 
Моладзандонтæ ис 
Зындоны дæр, зæгьынц. 
ÆЛГЪГÆНÆДЖЫ МÆЛÆТ 
Цъæх уыди бал кæддæр, 
Ныр разынди сырхæй... 
Куы нæ уай зулкъ, уæддæр 
Ис амæлæн æлгъæй. 
ТЫХÆМÆЗОНД 
Дæ хъуыдытæ дæхи хуызæн — мæллæг 
Фæлæбурыс фыхы цур хоммæ... 
Тыхы коммæ дæр бакæсдзæни лæг, 
Æнцондæрæй та — зонды коммæ. 
АДÆМ 
Мах цæудзыстæм райсом балцы 
Цалдæр лæппуйæ Хъæриумæ... 
Алцы ничи зоны, алцы 
Зонынц адæм, дзыллæ иумæ. 

ЦАРДÆМÆХУДЫН 
Куы уай дæ рæстæгæн цырагъдар, 
Уæд дын мах исдзыстæм нæ худтæ... 
Дæ цард фæуыдзæн уыйбæрц даргъдæр, 
Цæйбæрц рæстæг фæхудтæ. 
ЧИ АГУРЫ... 
Не знаг Гуры 
Амбæхст тары... 
Чи агуры, 
Уый ыссары. 
УÆЙЫГ 
Уыди хæраг 
Йæ фыд дæр тынг... 
Æлыгуæраг 
Дæр ис уæйыг. 
БÆЛЛÆХ 
Мæ æфтауц та у дзаг цъæх хосæй, 
Æрцамадтон дзы сугæн хъæд... 
Бæллæх у, лæг йæхи аххосæй 
Куы уа ныхкъуырд, æнамонд, уæд. 
ЛÆМÆГЪТЫ ЦАГЪАЙРÆГТÆ 
Хъазты уаг ныссуйтæ кæны, сар æмæ бæллæх: 
Гуда дæр фæдæлдзæхх вæййы, айсæфы хъæл дæр... 
Нæлгоймаг сылгоймаджы кæд рахоны лæмæгъ, 
У уæддæр йæ цагъайраг, йæ коммæгæс дæлдæр. 
БЫЦÆУ 
Йæ къухмæ быдзæу 
Нæ райсдзæни сарт... 
Дæргъвæтин быцæу 
Цыбыр кæны цард. 

СÆРХЪÆН 
Алкæд дæм бынæй 
Номхыгъды фыст дæн... 
Зондджыны зынæй 
Бамбардзæн сæрхъæн. 
НЫФС 
Дæуæй, дæстæг, 
У конд куырис... 
Нæ зоны лæг 
Ныфсæй æфсис. 
УС ÆМÆ ХЪÆЗДЫГДЗИНАД 
Реуазтæн сæ райгуырæн хъæу схуындæуыди раджы Цъус, 
Чи уыди йæ номæвæрæг, не ’рцыди уый никуы фыст... 
Иу хъæздыгдзинады фæстæ агуры йæхицæн ус, 
Усы фæстæ иннæ лæгæн мулк агурын у йæ куыст. 
ЗÆРОНД НОГДЗИНАД 
Дæ сæгъ ысфыдуаг, бакæн æй, 
Йæ бынат у уæтæр... 
Цы ферох вæййы алкæмæй — 
Ысног вæййы кæддæр. 
БÆЛЛÆХ 
Цъæх адардта зæхх иууыл, 
Ныррухс и зæрдæ хуымæй... 
Бæллæхдæр нæй, нæхиуыл 
Куынал феууæндæм, уымæй. 
ХИУАРЗОН, ЦЫТУАРЗАГ 
Уыд Хъуыдайнат ларсаг, 
Никæмæй-иу тарст... 
Хиуарзон, цытуарзаг 
Схуыдта Байрон уарзт. 

РÆСУГЪДДЗУРÆГ 
Йæхи скодта лæбурæг, 
Ысдзырддаг ногæй фынг... 
Йæ уарзты бæрцыл дзурæг 
Чысыл фæуарзы тынг. 
ЧЫСЫЛ ЦÆРÆНБОН 
Дæхиуыл хæц, нæй тугæй туг æхсæн, 
Рæдийынæй-иу лæг мæстыйæ тарст... 
Æмбар чи нæ у, уыдоны æхсæн 
Нæ фæцæры дæргъвæтин рæстæг уарзт. 
ТУГÆЙДЗАГЗÆХХ 
Хатыр нæ кæны иунæгæн дæр дуг, 
Æмæ, дам, цу, дæ рæстæгæй æппæл!.. 
Кæм нæ æркалди адæймаджы туг, 
Зæххы цъарыл нæй иу ахæм гæппæл. 
ТУТГ СЫЛГОЙМАГ 
Дзырдтой фыдæлтæ: алкæмæн — æндæрхуызон йæ хойраг, 
Уый хицæн кæны алцæмæй, æппæты фыццаг — адæй... 
Нæ бафиддзæн йæ тутдзинад йæ лæджы раз сылгоймаг 
Йæ цыфæнды рæсугъддзинад æмæ хæрзконддзинадæй. 
ЙÆХИ ЗОНÆГ 
Дæ хуызæттыл куыннæма худон, 
Хæссынхъом чи нæ у йæ уаргъ?! 
Йæхи хуыздæр чи зоны, уыдон 
Сæхицæн къаддæр кæнынц аргъ. 
ХУЫЦАУЫ УАРЗЫН 
Дæ фыды ныхæстæ æрдумæ 
Нæ дарыс, уымæн дæм нæй уаг... 
Хуыцау дæ уарза, ма бæлл уымæ, 
Хуыцауы уарзын дын у фаг. 
199 

МÆНГУАРЗТ 
Хох нæ сæмбæлдзæни хохыл, 
Сæмбæлдзæн лæгыл та лæг... 
Исты рамбулыны охыл 
Уарзт нæй рахонæн æцæг. 
ЗОНДАМОНДЖЫТÆ 
Цæргæ-цæрæнбон ахуыр кæнынц мæн 
Куырыхонтæ, дæн скъоладзау сæ цуры... 
Кæд базыдтай дæ хæстæгæн йæ хъæн, 
Уæд æй нæ хъæуы иунæгæн дæр дзурын. 
ЦАРД ÆМÆ КУРДИАТ 
Хосгæрст адардта цъæх тауæй, 
Арв дæр — цъæх, фæтар мылазон... 
Цард у саби, курдйатау æй 
Хорз ысхъомыл кæнын базон. 
ФÆЛМÆН НЫХÆСТÆ 
Ысхъарм кæндзысты хуры тынтæ дур, 
Йæ цæстысыгтæ асæрфдзысты ’фхæрдæн... 
Кæуыл фембæлай, уымæ-иу ысдзур 
Фæлмæн дзыхæй, уадз барухс уа йæ зæрдæ. 
ХЪÆНТÆ 
Бæрзондыл чи бадт, уыдон æз ысуыдтон, 
Фæлæ сæм фæндаг иууылдæр уыд сындз... 
Сæхи хъæнтæ цы адæм зонынц, уыдон 
Кæйдæр хъæнтæм рæстаг цæстæй кæсынц. 
УЫНÆР 
Ысфæлмæцыдтæн æз дæ хъæртæй, 
Фæрысти сæ мæ сæр... 
Зынаргъдæр музыкæйы зæлтæй 
Нæма уыди уынæр. 
200 

КУЫСТ ÆМÆ ЗИВÆГ 
Абонæй бирæты зæрдæтæ — рыст, 
Фæлæ нæй уыдоны зынтæ ныффыссæг... 
Дурыл дæр афынæй уыдзæни куыст, 
Не ’рцахсдзæи базыл дæр зивæджы хуыссæг. 
СЫЛГОЙМАГ 
Цы агуры, уый алчидæр ыссары, 
Куы бакусай, уæд райсдзынæ дæ мызд... 
У алкæцы сылгоймаг дæр хæдзары 
Æхсин æмæ лæггадгæнæг-æххуырст. 
УД УАЦАЙРАГГÆНÆГ 
Йæ хæларыл арт бандзары 
Фæсаууонмæ тæппуд... 
Фыдыбæстæйы уацары 
Ис адæймаджы уд. 
ФÆРСТЫТÆ ÆМÆ ДЗУÆППЫТÆ 
Сымахæй уæ иу дæр мæ цæсты 
Нæу базырджын, маргъ... 
Кæнут мын мæ дзуæппыты бæсты 
Мæ фæрстытæн аргь. 
РÆДЫДÆМÆ БАРЫН 
Фæдзурынц, хос ис алы фыдæн, 
Хуыздæр хос у æрдзон... 
Рæстдзинад уарз, фæлæ рæдыдæн, 
Рæдыдæн барын зон. 
РАСТЛÆГ 
Нæй бамбæхсæн фæсмигътæ хурæн, 
Нæ бамбæхсдзысты мигьтæ мæй... 
Йæ ныхмæ раст лæгæн ис дзурæн, 
Фæлæ йын фегадгæнæн нæй. 

ХАТЫР 
Нæй хъусдарæг сымах сæнттæм, 
Фæкæнынц сыл чыр-чыр... 
Дæ рæдыдыл куы басæттай, 
Уæд дын уыдзæн хатыр. 
ÆФСАРМ ÆМÆ ÆГЬДАУ 
Бæллæхы дуджы миниуæг — бæллæх, 
Кæддæр цы уыди урс, уый сахуырст сау... 
Цæмæй кæныс æфсæрмы, уый мын зæгъ, 
Æмæ зæгъдзынæн, цас дæм ис æгъдау. 
САБИТÆ 
Кусы дæ пайдайæн 
Балцы, куысты... 
Бинонты райдайæн 
Сабитæ сты. 
ХЪУЫДДÆГТÆ, МИТÆ 
Æвзæр уæвын нæу зын, 
Æвзæрæн — рог йæ уаргъ... 
Дæ митæм гæсгæ дын 
Кæндзысты адæм аргъ. 
ÆВЗÆРЫ ÆВЗÆР ФЫРТ 
Фæкæныс кулдуæрттæ дæ сæрæй, 
Фæхæцы галиумæ дæ зонд. 
Æвзæрæй райгуырдтæ, æвзæрæй 
Кæныс дæхæдæг дæр зæронд. 
ÆНАХУЫРГОНД 
Æнæчетарæй нал тæрсыс, æгадæй, 
Дæ хурбон дæр у уымæ гæсгæ тар... 
Æппæлыс кæд дæ ахуыргонддзинадæй, 
Уæд ахуырадмæ ницы дарыс бар. 
202 

ФÆЛЫВД 
«Дæлдæр абад» дын загъд æрцыд, ныллæг дæ бадæн, 
Ныр нал уыдзынæ никуы фæзминæгтимæ зиуы... 
Фыццаг бæллæх: дæуыл кæй нал æууæндынц адæм, 
Дыккаг бæллæх — фыддæр: ды нал æууæндыс иуыл. 
ХУЫЗДÆР КУЫСТ 
Дæ ныхæсты фыдрæхуыст 
Кæндзæни искæй бын... 
Хъæбатыры хуыздæр куыст — 
Рæстдзинадмæ тырнын. 
ТАГЬД ÆМÆ ТАЛ Ф-ТУЛ Ф 
«Талф-тулфы бæсты 
Чи кæны тагъд — 
Ахады цæсты»,— 
Раджы ’рцыд загъд. 
ÆНÆЧЕТАРЫ ФЫЦЦАГ МИНИУÆГ 
Зыны Сæна-хох дардмæ, цыма саргъ, 
Фæлæ йын хицау нæй, кæмдæр фæтар... 
Йæ фыдæлтæн цы лæг нæ кæны аргъ, 
Нæ зоны уый æгъдау æмæ четар. 
ÆНÆУЫНОНДЗИНАДÆЙ ФЫДДÆР 
Лæджы цæрæнбонтæ сты барст, 
Хъысмæт нын сæ дæтты нымадæй... 
Цæстмæхъус æмæ цурон уарзт — 
Фыддæр æнæуынондзинадæй. 
ХИЦАУ 
Æнкъард ын вæййы иунæгæй йæ уаты, 
Нæ цæуы дарддæр никуыдæм сæ кæртæй... 
Фылдæр фæбадти хицауы бынаты, 
Хъысмæтыл къаддæр чи дардта йæ зæрдæ. 

ÆЦÆГ ЗОНДЦЖЫН 
Хæрдзæн дæ цуры адæймаджы рын 
Фæсаууон зæвæттыл хæцæг... 
Æнæзондимæ чи зоны цæрын, 
Уый зондджын у æцæг. 
ЗНÆГТÆ 
Куы — хурбон, куы — къæвда, 
У афтæ арæзт цард... 
Фыднызт æмæ æгъдау — 
Ызнæгтæ: цъити, арт. 
ФÆНДАГАМОНÆГÆМÆ ХÆЛАР 
Уæлдæр лæууынц, кæй фæкæныс дæлджинæг, 
Фæлæ нæ исыс уый тыххæй мызд дæр... 
Æрыгонæн — фæндагамонæг чиныг, 
Зæрондæн та — йæ хæлæртты хуыздæр. 
РАЗÆНГАРДГÆНÆГ ТЫХ 
Нæ хуымзæххытæ байсæфта дæ хæрæг, 
Æмхуызонæй дæ уый тыххæй æлгъитæм... 
Фыдгæнæджы цы ран нæ вæййы ’фхæрæг, 
Фæкæнынц æй уым разæнгард фыдмитæм. 
УДЫХЪÆД 
Уæ алкæй дуджы хорзæх уæд, 
Кæройнаг ма ут, ут рæбинаг... 
Дæ удыхъæд куы бæзза, уæд 
Дæ цард уыдзæн фæзминаг. 
СЫЗГЪÆРИН НЫХÆСТÆ 
Дæу ничима федта æдыхæй, 
У алцы кæнын дæр дæ бон... 
Цы ныхæстæ не схауд дæ дзыхæй 
Мæстыйæ — сызгъæрин сæ хон. 
204 

ХÆЛАР АХАСТДЗИНÆДТÆ 
Нæ разындтæ æдзæттæ, 
Кæнæм дæ хорзы кой... 
Хæлар ахастдзинæдтæ 
Æнусон хъуамæ уой. 
ХУЫЗДÆР ХÆРЗИУÆГ 
Кæнæм ыл дис мах иууылдæр, куыннæуал цæуы ардæм, 
Куыд æнцонæй ныл ауыгъта йæ къух, куыд нæ фæхицæн!.. 
Куы феппæлынц нывгæнæгæй йæ дуджы цæрæг адæм, 
Уæд æй хуыздæр хæрзиуæгыл фæнымайы йæхицæн. 
ÆППÆТЫ АМОНДЦЖЫНДÆР 
Æрцыд йæ дуг кæд зарæгæн, уæд æй æнæмæнг самон,— 
Сæ кой, сæ хъæр æрбайсæфа æнкъард æмæ æрхуымæн... 
Æппæты фылдæр адæмæн цы лæг æрхаста амонд, 
Нæй амондджындæр адæймаг зæххыл йæхицæй уымæн. 
РАЙГУЫРÆН БÆСТÆ 
Мæ уд, мæ дзæцц ысты мæ адæм, 
Мæ уд, мæ дзæцц — мæ уарзон Ир! 
Тæхуды, бафтау кад сæ кадыл, 
Сæ зад хуымыл та — зад æфсир! 
ÆМБЫД СУСХЪÆД 
Кæны: «Æрфыг, æрфыг!» 
Ысфæлмæцыд дзы хъус... 
Æмбыд сусхъæд уырдыг 
Фæлæууыди æнус. 
ДЗАУМА 
Хæдзар кæнгæйæ уыд мæ уаргъ 
Къæй... 
Цы дзаума дæм уа, уымæн аргъ 
Нæй. 
205 

ÆНÆБЫН 
Нæу æфхæрын алкæй карзæн 
Зын... 
Нæй зонындзинæдты гарзæн 
Бын. 
ÆЗÆМÆДЫ 
Мæ хъару нæу кæсын дæ зынмæ, 
Дæ уавæр — масты хос лæгæн... 
Дæу никуы равдæлди фыссынмæ, 
Фыссынæй никуы равдæлд мæн. 
ÆВЗАДЖЫ ФÆРЦЫ 
Дуне — змæст æмæ æмхæццæ, 
Мастæй — кусæг лæг йæ хъуырмæ... 
Дзурын чи зоны — фæхæццæ 
Уыдзæн дард бæстæ — Сыбырмæ. 
ÆРЫГОНÆЙ ÆМÆ ЗÆРОНДÆЙ 
Нæу алчи райгонд рæстæгæй, нæу алчи райгонд бонтæй, 
Нæй барæн алкæй сихыл... 
Æрыгонæй цы базыдтай, уый дурыл фыст, зæрондæй 
Цы базыдтай, уый — ихыл. 
ФÆЗДÆГÆМÆАРТ 
Кæддæр Мæздæг 
Уыд махмæ дард... 
Æнæ фæздæг 
Нæ цæры арт. 
УАСÆГ 
Кæдæй-уæдæй дæумæ дæр бацыд уазæг, 
Зылын хахх хъуамæ къулыл æз æрфыссон... 
Кæд райсомæй нæ ныууасыд дæ уасæг, 
Уæд дын æй рувас амыхъхъ ласта дысон. 
206 

ХЪУАМÆ 
Кæйдæрты хуызæн æз нæ дардтон 
Мæ роны маст исынæн хъама... 
Цыма дæ фæстаг бон у абон, 
Лæгау лæг афтæ цæра хъуамæ. 
ÆППÆТЫ АУДÆГ 
Уаргьæй мæгуыр лæг фæхицæн — 
Зæххыл æрæвæрдта голлаг... 
Алчидæр кувы йæхицæн, 
Алкæуыл ауæрды Уæллаг. 
ФÆСТАГХÆЛАР 
Цыфæнды дзаг куы вæййы дæ тæккæ стырдæр дурын, 
Уæддæр æй ды фæкæныс дæ хæлæрттимæ ’рдæг... 
Рæйыны бæсты куыйтæ куы базониккой дзурын — 
Фæстаг хæлар, æрдхордæй фæуид æнæхай лæг. 
ТÆССАГ ХЪУЫДДАГ 
Йæ къабузджын сыкъатæ саг 
Сæрбæрзондæй хæссы уæнгрогæй... 
Дызæрдыггаг æмæ тæссаг — 
Зæронд æгъдæуттæ ивын ногæй. 
ХВДВÆЛЛОЙ 
Нæ бафсаддзæни ничи дæу 
Цъыф калын, хахуырæй, фыдгойæ... 
Æхцатæ кусын аипп нæу, 
Æрмæст сæ кус дæ хидвæллойæ. 
ÆНÆУУÆНК 
Тæппуд йæ иу фыд рахоны дывыдон, 
Хъæуа-нæхъæуа тъизы æмæ ниуы... 
Æнæфсонæй мыл чи не ’ууæнды, уыдон, 
Фыццаджы-фыццаг, не ’ууæндынц сæхиуыл. 

СÆЙРАГДÆР 
Бындзытæй иуы рахуыдтой хъæрæу, 
Цæмæн, фæкæнын ууыл арæх дис... 
Дæ дзыхы цы ис, уый сæйрагдæр нæу, 
Сæйрагдæр у, дæ ахсæны цы ис. 
ТЫХТÆ 
Сты цардхалæг фыддзыхтæ, 
Сæ алкæцы — бæллæх... 
Куы сиу уаиккой тыхтæ — 
Сызгьæрин фестид зæхх. 
ПАДДЗАХÆМÆ МÆГУЫР 
Райсом кæй уыдзæни ноджы зындæр,— 
Бамбæрстам иууылдæр ныр... 
Низджын паддзахæй у амондджындæр 
Бирæ æнæниз мæгуыр. 
ÆНАМОНДДЗИНАД 
Нæ дæ уарзын, дæ хъуаг мæ Хуыцау 
Куы фæкæна — мæ бæллицтæй дзаг нау 
Фæхуынкъ уыдзæни, аныгъуылдзæн доны 
Æмæ йæ тъæпп фæцæудзæни зындоны. 
МÆЦИН 
Царды ис бирæ хъуыддæгтæ, иу дзы у иннæуыл баст, 
Иууылдæр кувæм Хуыцаумæ, афтæмæй иу нæу нæ дин... 
Уардийыл зайы сындзытæ, уымæй нæ кæнын æз хъаст, 
Сындзытыл уарди кæй зайы, ууыл фæкæнын æз цин. 
НЫХÆСТÆ 
Нæ уыди йæхицæй домбайдæр 
Æнæхъæн сыхбæсты... 
Æууæндæм ныхæстыл, уæлдайдæр 
Рæсугъд загъд ныхæстыл. 
208 

МАСТÆМÆНОЗТ 
Тæрхондонæй абон æз мæ хъаст 
Райсдзынæн фæстæмæ... 
Алцæй фæрцы ферох уыдзæн маст 
Карз нозтæй фæстæмæ. 
САГЪÆС 
Рæстæг зæрæдты нæуджытæй 
Баивдзæни, нæй ныхас. 
Ацы стыр уынджы цæуджытæй 
Иу дæр нал уыдзæн æгас. 
СТЫР НЫХÆСТÆ 
Æнæ дæу æз цыппар азæн 
Ныббыхсдзынæн зынæй... 
Ыстыр ныхæстæй саразæн 
Гыццыл хъуыддаг дæр нæй. 
СЫЛГОЙМАГ ÆМÆ ХУЫЙÆГ 
Дæ аивдзинад фенæн ис 
Даритæ уа, кæрцы... 
Дæ рæсугъддзинады æмбис — 
Дæ хуыйæджы фæрцы. 
ХУДИНАГ 
Æлгъитæгæн йæхиуыл йæ карз æлгъыст цæуæд, 
Æвзæрмитæгæнæгæн йæ койаг уæд йæ сæр... 
«Æз уый æнхъæл нæ уыдтæн», — куы зæгъа балхон, уæд 
Йæ намысыл къæм абадт, йæ худинаг ныхъхъæр. 
БИРÆ ХЪУЫДЫ КÆНЫН 
Кæддæр куы хъуыди бафидын ирæд, 
Чындзæхсæв кодта уæд мæгуыр зынæй... 
Æгæр бирæ куы хъуыды кæнай, уæд 
Æдзух æрцæуæн хорз хатдзæгмæ нæй. 
НДзасохты Му:шфер 
209 

ФÆРАЗЫН 
Дæ цæвæг райс, æгъгъæд фæуæд сым-сымæн 
Æмæ кæрдын дæ фосæн райдай хос... 
Æнæрцæугæ цы хъуыддагæн нæй, уымæн 
Фæразын у йæ тæккæ хуыздæр хос. 
ÆНАРÆХСТ 
Мах куы бахъуыди йæ сæр, 
Уæд тæрхъусау бамбæхст... 
Хорз хъуыддагæй дæр æвзæр 
Сараздзæн æнарæхст. 
ЧИДÆ 
Йæхицæй нæй иунæг лæгæн дæр фæлидзæн, 
Уыд алкæмæн ивгъуыд, нæй алкæмæн фидæн... 
Дæхимæ цы кæсыс, цы ’нхъæл дæ дæхицæн, 
Зæгъ мын уый æмæ дын зæгъон, æцæг чи дæ. 
ЗНАГÆЙ ТÆССАГДÆР 
Нæ амардтай — фæхæрд дæ — 
Сæгуыт дæр æмæ саг дæр... 
Хæлæггæнаг æрдхæрдтæ 
Фыдызнæгтæй — тæссагдæр. 
МЕ ’МСИСÆРДХОРДÆН 
Зын царды гуылфæнты 
Мæ рыст уд тæлфыд... 
Мæ хорз дæ нæ фæнды, 
Фæнды дæ мæ фыд. 
ТЫХДЖЫН КЪУХÆМÆ БАРТÆ 
Æхсæнтæ дон дæр у йæ марæг артæн, 
Фæхудинаг кæндзæни иу лæг хъæу... 
Тыхджын къухы цур голладжы дзаг бартæн 
Сæ бон ысдзурын иу ныхас дæр нæу. 
210 

ÆНАМОНД 
Бафсæст арс, æрхызти тæккæ заддæр цымæй, 
Ахæм дзы нæма фенд адджынуарзаг сырд... 
Чи кæны æнамонд адæмы, нæй уымæй 
А зæххыл æнамонддæр ыссарæн гуырд. 
МУЛКÆМÆТАС 
Дæхи хуызæн дæ лæппын 
Зылынкъах рауад, арс... 
Кæмæн у дзаг йæ рæбын — 
Сæ иу дæр нæу æдас. 
НОГДЗИНАД 
Счынди нын, æвæццæгæн, кæлæн, 
’Ндæр куыд быхсæм ахæм цард-рыстæн?! 
Хорздзинад у ногдзинад. Цæмæн? 
Уымæн æмæ хорздзинад у стæм. 
ФЫСДЖЫТÆ 
Зын ысуайæн нæ вæййы уадæн 
Цыфæнды рæстæджы дæр хæрды... 
Нæ кой куынал фæкæнынц адæм, 
Уæд æй фæнымайæм æфхæрдыл. 
ЗАКЪОНТÆ 
Нæу дзыккайы хуызæн сирæн 
Тынг бирæйы фаг йæ хæрд... 
Закъонтæ куы вæййынц бирæ, 
Арæхдæр цæуынц уæд хæлд. 
ГЫЦЦЫЛТЫ ЦУР 
Зæрдæтæ дзы бæргæ æвæрдтон, 
Фæлæ нæ разынди куысты... 
Йæ уæлдæрдзинад у бынæттон: 
Гыццылты цур зыны ыстыр. 
211 

СÆРÆНГУЫРД 
Цыфæндыдæр мын дзур: 
Нæй амбулæн цæргæсы... 
Фæсхурныгуылд дæр хур 
Сæрæнгуырдæн фæкæсы. 
САСТЫ БЫНАТЫ 
Кæныс гæрæхтæ пецы фæстæ къуымæй, 
Дæ мыды чыргъæд байдзаг раджы къæмæй... 
Кæд не ’вдисыс дæхи, цы дæ ды, уымæй, 
Дæ хъæнтыл уæд ды басастæ æдзæмæй. 
МÆГУЫР - УÆЛÆУЫЛ БАЗЗАЙÆГ 
У мæнæн дунейы уынгтæй адджындæр уæ уынг, 
У уæ бæстыхай та галуан, стыр дзылат, мæсыг... 
Хъизæмæрттæй фервæзæгыл нал хъæуы кæуын, 
Чи баззад фыдæбойнагæй, ууыл кал цæссыг. 
ИУ ÆМÆ БИРÆЙЫ ÆФСАРМ 
Фынгæн йæ ныййарджытау дары 
Цыты уазджытæн й’ арм... 
Æфсармæй уæлдæр ис æнкъарæн — 
Æппæт адæмы ’фсарм. 
БÆЛЛÆХТЫ БЫВДУР 
Ызноны хуызæн абон 
Хæдзари-хæдзар разылдтæ зынггур... 
Æрхъуыдыгонд у амонд, 
Йæ агурын — нæ бæллæхты бындур. 
ДЗАУМÆТГÆ 
Дæтты рæдауæй алкæмæн йæ дыргъ 
Æрвылфæззæг Къобосты зындгонд хъæд... 
Быдыргъы хуызæн нал уыдзæн быдыргъ, 
Куы йыл ыскæнай хорз дзаумæттæ, уæд. 
212 

ХИУАРЗОН 
Уæнт дæхи дæ хин æмæ дæ кæлæн, 
Йе дын сæ фæласæд зæй... 
Хиуарзоны фаг æппæлæн 
Дзырдтæ иу æвзаджы нæй. 
АЛЫ РАН УÆВÆГ 
Райстон та цæвæг, 
Хос фæкарстон мæй... 
Алы ран уæвæг 
Иунæг ран дæр нæй. 
ХАТЫРГÆНАГ 
Куыд тынг кодта хæлæг 
Нæ кæмæдæрты фарон!.. 
Куы вæййы зондджын лæг, — 
Хатыргæнаг уæд, барон. 
ХЪÆНТÆ 
Чындзæхсæв у, цæуы нæм 
Ныззарын, циу æдзæм?! 
Нæхи хъæнтæ нæ уынæм, 
Кæйдæр хъæнтæ уынæм. 
МÆЛÆТ 
Куы ’рцæуа мæ рæстæг — зæд дæр 
Нæ баххуыс кæндзæн мæнæн уæд. 
Хæрхæмбæлд кæндзынæн кæддæр 
Дæуимæ, æгъатыр мæлæт. 
КУЫСТ - ДЗÆБÆХГÆНÆГ 
Нæй бамбарæг мæ рис, 
Нæу никæмæ уый фыст... 
Æнкъарддзинад у низ, 
Дзæбæх æй кæны куыст. 
213 

РÆСТÆГ 
Кæд ракуырдтай дæ фыртæн ус — 
Фæрæуæгдæр дæ уаргъ... 
Куы дарай рæстæгмæ дæ хъус, 
Уæд дæм фæкæсдзæн даргъ. 
РÆСТÆГСАФÆГ 
Арахъхъ æмæ сæныл 
Мæ сыхаг тынг фæцахуыр... 
Рæстæгсафæг кæны 
Æнусондзинад къахыр. 
СТАЛИН 
Кæнынц æмхуызонæй бæгъ-бæгъ, 
Йæ номыл бирæтæ ныйичъи. 
Цъыфкалæн чи кæны, уый зæгъ, 
Æмæ зæгъдзынæн, чи у — ничи! 
ХЪЫСМÆТЫ ЦАЛХ 
Куыройы фыдтæй тагъддæр зилы цалх, 
Хъысмæты цалх: кæй бын уыд знон дæр саргъ, 
Уый абон — фистæг, нал æй тавы хур, 
Йæ хъæлдзæг зæрдæ фестад дойнаг дур. 
СЫГЬДÆГДЗИНАД 
Куырыхон лæг нæ бахæрдзæн мæнг ард, 
Мæнгардæн та нæ райсдзæни йæ къух... 
Сыгъдæгдзинад кæй зæрдæйы æрцард, 
Уый амондæй нæ уыдзæн никуы цух. 
ХЪАСТГÆНДЖЫТÆ 
Аууоны фæхъомыл кодта рагуалдзæджы, хур æм 
Никуы бакаст, уый тыххæй, дам, не схаста уый рæз... 
«Бузныггады ницы цæуы никæмæн»,— фæдзурæм, 
Хæрзгæнджытæй цыма дуне, зæхх кæны бæз-бæз. 
214 

ХÆДБАРДЗИНАД 
Дæ фарсхæцæг куы нæ уынай, дæхи мæгуыр уæд хон, 
Нæ ратдзæни бæркады мур дæ мæнæу æмæ цъой... 
Йæ хæдбардзинад хъахъхъæнын цы лæгæн нæу йæ бон, 
Хæдбардзинадæн ма кæнæд уый макæддæр йæ кой. 
чиныг 
Сизифы хъизæмар — сæ фыддæртæй, йæ уаргъ 
Уæлхохмæ тулинаг, æнæфæугæ — йæ тухæн... 
Кæныс ды чиныгæн йæ уæзмæ гæсгæ аргъ, 
Цыма уый зондæн нæу фæлварæн, фæлæ — къухæн. 
ХЪÆБАТЫРДЗИНАДЫ ФÆСТИУДЖЫТÆ 
Ды никæйы хъæуыс уæдæ ’мæ 
Йæ цины, йæ зыны... 
Куы фесгуыхы иу лæг — сæдæмæ 
Лæгдзинад фæзыны. 
ХЪÆНДЗИНÆДТЫ ХЪЫСМÆТ 
Бальзакы дзырдты ницы ис мæнгæй, 
Нæ цæуиккой æндæр дзыхæй-дзыхмæ: 
«Хъæндзинæдтæн æнæфæуæвгæ нæй 
Кæддæр заман кæрæдзийы ныхмæ». 
ЦАРДЫ АСИН 
Нæй ахæм, чи нæ банкъардта йæ царды дæргъы рис, 
У ахæм дæр зын ыссарæн, цы лæг не сси мæсты... 
Сындзытæ царды асины къæпхæнтыл бирæ ис, 
Уæлдай фылдæр та сындзытæ бынмæ хизгæйæ сты. 
НОЗТ ÆМÆ ХЪУЫДЫ 
«Арахъхъыл ныккæнут бырц,— 
Дзуры лæг, — ыстæй уæд тагъддæр!» 
Амондджын хъуыдыты гуырдз 
Мары нозты иу æртах дæр. 

ЗОНД, НЫФСÆМÆ ХЪУЫДДÆГТÆ 
Нæ дæм байхъусдзæн никæцы ран сонт, 
Æмæ йын ма кæн иу ран дæр æххуыс... 
Ныррухс кæны ныфсы фæндæгтæ зонд, 
Хъуыддæгты фæндаггæрдæг та у ныфс. 
БАСТДЗИНАД 
Сты дæ хъуыдытæ дæуццаг, 
Бамбæрста уый абон сонт дæр... 
Ныфс кæмæ нæ вæййы фаг, 
Уымæ фаг нæ вæййы зонд дæр. 
ЦЫТУАРЗОНДЗИНАД 
Бабæрæг, дам, кодта цинад 
Иунæг хатт Гуыдылы... 
Зондджынæй цытуарзондзинад 
Саразы æдылы. 
РАСТФÆНДАГ 
Нæ зоны цъæх бирæгъ æфсис, 
Йæ зæрдæ дары уый дæндагыл... 
Хæлæггæнджытæ дæм кæд ис, 
Цæуыс уæд амондджын фæндагыл. 
ЗОНД ÆМÆ ÆГЪДАУ 
Схъомыл кодта мах дуг тынг бирæ лæгмартæ, 
Æмризæджы ризы адæймаг тæссæй... 
Зонд æмæ æгъдауæн байсæн нæй сæ бартæ, 
Сайут сæ, фæлæ сын афæливæн нæй. 
ЦЪИУВÆДИС 
Æгъдау дæттыс, уæд æй æгъдауы хуызæн ратт, 
Дæ хорзы кой кæной дæ сыхæгтæ цæмæй... 
Хъæр кæнын ницы у. Фæкæны карк хъуыдатт, — 
Æрæфтыдта цыма ыстъалы кæнæ мæй. 
216 

ИУНÆГÆЙ 
Фестин фырцинæй æхсинæг, 
Зæдау дæ сæрты тæхин... 
Зондджын лæг иунæгæй иунæг 
Никуы фæхоны йæхи. 
ЗÆВÆТТÆСДÆРÆГ 
Дæхи хуызæн цъаммар — дæ фæд, 
Нымад нæ дæ иумæ æмгарыл. 
Куы нæ вæййы базыртæ, уæд 
Фæбырынц сæ гуыбыны цъарыл. 
ФÆЛТÆРДДЗИНАД 
Фæкæсы мæм хатгай кæддæры цард аргъау, 
Йæ кæцыдæр цинтæй мæ зæрдæ у дзаг... 
Фæлтæрддзинад науы фæстæйы цырагъау 
Ныррухс кæны махæн нæ ивгъуыд фæндаг. 
ХОРЗÆМÆФЫДÆХ 
Арвы бын куыд хорз фидауы ацы тымбыл зæхх, 
Иу дæр дзы нæ ракæндзæни а дунейы хъаст... 
Баиу ысты дыууæ доны: хорз æмæ фыдæх, 
Нал сын и фæхицæнгæнæн, фидар ысты баст. 
ХЪУЫДЫТЫ ДÆЛБАР 
Ды де ’мбæлттæй хъуыд уыдтæ — 
Нæ дæ хуыдтой æмгар... 
Ныхæстæ нæ, хъуыдытæ 
Кæнынц лæджы дæлбар. 
ЗОНДДЖЫН ÆМÆ ЦЫТДЖЫН 
Нæ рацæудзæн сæхицæй бонджын 
Мæгуыр лæгау æмпъызтытæ кæрцы... 
Йæхи фæрцы у зондджын зондджын, 
Кæд у цытджын, уæд — амонды фæрцы. 

КОЗБАУ МИТÆ 
Куыройы фыдтæ рамарзта, ыссад æм 
Йæ зонгæтæ, йæ хиуæттæ нæ уадзынц... 
Козбау митæ, зæрдæлхæнæнтæ адæм 
Паддзахиуæггæнджыты хуызæн уарзынц. 
ЗНÆГТÆ 
Лæгау лæгтæ нæ тæрсынц гуыргьахъ фæндæгтæ, хæрдтæй, 
Сæ уæлахизтæ царды нæ вæййынц никуы цъус... 
Политикæйы знæгтæ хуыздæр ысты хæлæрттæй: 
Нæ фæливынц, нæ сайынц, сæ фæрцы лæг — къæрцхъус. 
ХÆРЗГÆНÆГ 
Нымайут уе ’мбалыл мæн дæр, 
Мæ удæн уый уыдзæн æхцон... 
Кæд дын хæрзгæнæг нæй æндæр, 
Хæрзгæнæг уæд дæ цæсгом хон. 
ЛÆМÆГЪДЗИНÆДТÆ ÆМÆ ТЫХ 
Нæ бахастай дæ хуымæй хъæздыг бæркад — тыллæг, 
Уый зонын æз мæхæдæг, мæнау æй зонынц сых дæр... 
Нæ, дам, зоны йæ хъæнтæ, йæ аиппытæ лæг, 
Мæнмæ гæсгæ, нæ зонынц фылдæр адæм сæ тых дæр. 
ЦÆСТЫСЫГТÆ 
Фыдæлты дугæй ардæм бæхджын хонынц дзыхджынты, 
Фæдугъ кæнынц, кæсут... 
Фыдынд кæнынц æдыхты цæстысыгтæ. Тыхджынты... 
Тыхджынты та — рæсугъд. 
ХЪЫСМÆТ 
Цæмæндæр æдзухæйдæр адæмы змæнты, 
Фæхæссы дзы алкæмæ фау... 
Нæ æдылы митæ æххуырсæм хъысмæтыл — 
Ыскодтам дзы ’ппæтхъом, Хуыцау. 

РÆСТÆГ 
Нæу дæ ныхас хъуыддагимæ баст, 
У зынхæссæн уый тыххæй дæ уаргъ... 
Рæстæгæй ыспайда кодтай раст — 
Уæд фæци уый ноджыдæр зынаргъдæр. 
ЗЫЛЫНГÆНÆГ 
Æрæппарынц ныллæгмæ намыс 
Замана, загъд... 
Кæйдæр зылын кæнынмæ хъавыс, 
Уæд ма кæн тагъд. 
АДÆМЫХУЫЗДÆР 
Мах бæсты ызнаг кæнæд фыдвæззæг, 
Макæцы бон ралæууæд йæ рад... 
Иннæтæн фылдæр пайда æрхæссæг — 
Адæмæн сæ хуыздæрыл нымад. 
ИУГЬÆДОН 
Зонгæты хæлæрттау уарз, 
Алчидæр дæ дзы хъæуæд... 
Цард дæ бафхæрдзæни карз, 
Иугъæдон куы нæ уай, уæд. 
ФÆСТÆЗАД 
Сисыс фæсаууонмæ мах кой... 
Адджын куыд уай уæд нæ удæн?! 
Фæсте дæ раджы фæуагътой, 
Фæсте кæй æнхъæлыс, уыдон. 
МÆДУГ 
Фæци дæ хай мæ хай дæр, 
Кæныс хæрæгæй хуым... 
Зын у цæрын, уæлдайдæр, 
Цы дуджы цæрæм, уым. 
219 

УАРЗТÆМÆАРЦ 
Иу, куы уа дынджыр, уæддæр — мæллæг, 
Иуæн у дыууæ æнæхъæн бардз... 
Уарзты ныхмæ кæд æрлæууыд лæг, 
Уарзты къухы бакодта уæд арц. 
ТАЛЫНГÆМÆРУХС 
Нæй дæ къæсы арынг, 
Къопп, фæрсудзæн, къус... 
Чи нæ ’нкъары талынг, 
Уый нæ хъæуы рухс. 
ХЪÆЗДЫДЖЫ ХÆРДЗТÆ 
Æмбæхст дæ топп, дæ арц дæр, 
Фæлæ бæрæг — дæ хъавд... 
Хъæздыджы алы хардз дæр 
Мæгуыр лæгæй у давд. 
ФИДАУЬШГÆНÆГ 
Кæндзынæ фу ды донæн, куы дæ басудза бас, 
Куы дæ æрсура уавæр — цæудзынæ знагмæ курæг... 
Мах бафидауын кæны фылдæр хæттыты тас: 
Зын ран Хуыцаумæ скувы Хуыцауы ныхмæ дзурæг. 
ЦАРДЫ ФЫНГ 
Йæ зынтæ сты ныгæд, 
Фыдхъизæмæртты бахсыст... 
Куы нæ бафидай, уæд 
Дæ царды фынгæй ма сыст. 
ДЫРГЪ 
Кæцыфæнды заман дæр цыргъ 
Дæ джидæ фæрæт уæд... 
Йæхи уæзæй æрхауы дыргъ, 
Куы сцæттæ вæййы, уæд. 
220 

КУРДИАТÆН АРГЪГÆНÆГ 
Хæрдмæ бæргæ фæцыди даргъ, 
Фæлæ йæ къонайы нæй зынг... 
Кæмæ нæй курдиат, уый аргъ 
Фæкæны курдиатæн тынг. 
ДЗÆУДЖЫХЪÆУ 
Нæ уарзон Дзæуджыхъæу, дæуæй 
Зæххыл рæсугъддæр горæт нæй. 
Дæ Теркæй зарагдæр нæй дон, 
Фæрнæй уæд дзаг дæ алы бон. 
ЗОНДÆЙ ÆМÆ ЗÆРДÆЙÆ 
Куы кæнай дæхицæн сæрниз — 
Фæуыдзынæ сонтау... 
Зæрдæйæ дæр бамбарæн ис 
Рæстдзинадæн зондау. 
ЗÆРОНДЫ УАВÆР 
Дæ сæрæй кувыс хицæуттæн ныллæг, 
Сæ хорзæх, дам, мæ уæд... 
Зæронды уавæр бамбардзæни лæг, 
Куы базæронд уа, уæд. 
БÆРЦ 
Былдыхъæй æнцон дарæн нæу 
Уæрцц... 
Рæдийын нæ бауадздзæн дæу 
Бæрц. 
ХЪÆР-ЙÆХОТЫХ 
«Нæ фыдгултæй иу иннæйы цæвæд!» — 
Æрцыди загъд кæддæр... 
Цы зæгъай, уый куынæуал вæййы, уæд 
Ныццарауы дæ хъæр. 
221 

ФИДÆНЫ БЫНДУР 
Нæма зонынц, чи дæн, 
Адон... 
Дæ бындур у, фидæн, 
Абон. 
КÆДДÆРЫУАРЗТ 
Фæмысын уыцы дуг æрхуымæй, — 
Йæ дидинæг нæ радта дыргъ... 
Кæддæр цы уарзтæй уарзтон, уымæй 
Фæкæнын фырæфсæрмæй сырх. 
ХИНÆЙДЗÆГГÆ 
Дæ зæрдæ макуы бадар мæнгардыл: 
Йæ тæккæ дзаг у емынæ, маргæй. 
Хинæйдзæгты зонд не ’ххæссы дардыл: 
Сæхи хуызæттæ æнхъæлынц алкæй. 
ЗОНД БÆРÆГГÆНÆГ 
Нартæн-иу сæ Сырдонимæ 
Бацайдагъ и худын, хъазын... 
Зонд кæмæ ис, уыдонимæ 
Зондджын лæг цæрын фæразы. 
ТÆРХОНГÆНÆГ 
Кæмæн кодтой фарон хъæбыстæ ’мæ батæ, 
Уый нал зыны никæмæ абоны бон... 
Кæмæйдæрты феппæлынц йе ’мдугон адæм, 
Фæстагæттæ рахæссынц растдæр тæрхон. 
НЫФСÆМÆТАС 
Цымдта дзыхджындæр 
Бас... 
Ныфсæй тыхджындæр — 
Тас. 
222 

БЫЛЫСЧЪИЛÆЙ 
Куы нæ уа, бабæздзæн уæд ардуан дæр рæсæн, 
Æрмæст, — зæгъынц, — зынæй... 
Кæйдæр тæрхонмæ ис былысчъилæй кæсæн, 
Дæхи тæрхонмæ — нæй. 
ХЪЫСМÆТ 
Кæд сызгæ и дæ гутон, 
Ысхæмпæл уæд дæ хуым... 
Кæй фарс нæ хæцы, уыдон 
Хъысмæты хонынц куырм. 
СЫГЬДÆГ ЦÆСГОМ 
Куыд уыд хæрзтæ, уыдзæни афтæ ’взæртæ, 
Нæ ацæудзæни цинæй дардмæ рыст... 
Мæ цæсгом у сыгъдæг, æмæ мæ зæрдæ 
Æнæмæтæй куыннæ кæна йæ куыст! 
БИРÆÆВИХОРЗ? 
Лæг куы цæра, уæд хæсты 
Ис уый алы мæгуыр бон... 
Бирæ зоныны бæсты, 
Хорз цы у, æрмæст уый зон. 
УАРЗОНДЗИНАДЫ МАД 
Чи бахъыгдары хъыгдарды, 
Баййафдзæни уый сæр фыд.. 
Дидинæг ысхуыдтой царды, 
Уарзондзинады — йæ мад. 
ЦАРД ÆМÆ ЦÆРЫН 
Хæдзары хуызæн куысты — арт, 
Йæхимæ райсдзæн искæй уаргъ дæр. 
Цæрыи куы зониккам, уæд цард 
Фæкæсид махмæ бирæ даргъдæр. 

ИУÆМÆБИРÆ 
Кæд ис зæрдæ дæуæн дæ риуы, 
Уæд мауал кæн сыхагæн маст... 
Рæстæй кæм бафхæрдæуы иуы, 
Вæййы уым бирæгæйттæн тас. 
АИПП? 
Æгъдау раттын хъæудзæни мæн, 
Дæу... 
Рæстдзинад дзурын аипп, хъæн 
Нæу. 
ФÆНДАГ 
Æгъдæутты сæр бæрц у, 
Æгъдау кæм и, уым бадæм... 
Дæхи фæндагыл цу — 
Цыфæнды дзурæнт адæм. 
ХÆРЗАУДÆНГÆНÆГÆН 
Уæ иумæйаг мыд байдзаг и къæмæй. 
Къæмтæ цы сты? Ныххауди дзы гæппæл... 
Дæ хорз хъуыддæгтыл баууæндой цæмæй — 
Дæ хорз хъуыддæгтæй макæмæн æппæл. 
ХУЫЗДÆРРÆСТÆГ 
Æнæхъæн мæй 
Нæ ракаст лæг йæ къуымæй... 
Хуыздæр дуг нæй, 
Цы рæстæг цæрæм, уымæй. 
ÆППÆЛЫН 
Хынцынц къæристæй дæу, 
Кæсы дæм хорз уæлдай... 
Æгæр æппæлын нæу 
Хынджылæгæй уæлдай. 
224 

НИЦЫФЕНÆГ 
Дзаг фынгыл бæгæны 
Алкæй фаг уыдис... 
Алцæуыл фæкæны 
Ницыфенæг дис. 
ДАВДЖЫТÆ ÆМÆ ФАДАТ 
Иууылдæр æнцад куы бадат, 
Чи уын бакæндзæн уæд хуым?.. 
Давынæн кæм вæййы фадат, 
Давджытæ фæзыны уым. 
КЪАМÆЙХЪАЗÆГ 
Хахуыртæ ’мæ дамтæ 
Баййæфта мæ сæр... 
Хорз ызмæнты къамтæ, 
Хъазы сæ æвзæр. 
ÆФХÆРД 
Уырдыг æмæ хæрд, 
Æрдын æмæ фат... 
Хорз лæджы æфхæрд — 
Карздæрыл нымад. 
ÆДЫЛЫЙЫ МИНИУÆГ 
Фæрсæй-фæрстæм зайынц мыртгæ ’мæ тыфхъæд, 
Йæ коммæ нæ фæкæсынц уадæн... 
Цæмæн нæй ыссарæн, уый агурыс кæд — 
Æнæзонд дæ хондзысты адæм. 
ХОРЗХÆДЗАР 
Ма бафхæр кæстæры, 
Ратт ын раздæр дон... 
Хорз адæм кæм цæры, 
Хорз хæдзар уый хон. 
15 Дзасохты Музафер 
225 

УÆЗДАНДЗИНАД 
Æнæхъæн сæрд та æз фæдæн 
Мæ фосы дзугимæ Зыруджы... 
Вæййы уæздандзинад лæгæн, 
Куыд дзурынц, афтæмæй йæ туджы. 
РÆДЫД? 
Æртардта сæфты ранмæ зыд 
Дæу... 
Рæдыдыл басæттын рæдыд 
Нæу. 
ФÆНДАГÆМÆ БЫЦÆУ 
Уæ иу дæр ыстыр хъæдмæ тагыл 
Мæнау нæ цæуы... 
Лæджы хорз базонæм фæндагыл 
Æмæ быцæуы. 
КУЫСТÆМÆЦАРД 
Ыссыгъди кæд дæ пецы арт, 
Уæд дын æххуысгæнæг уыд лыст... 
Фæллой у адæймаджы цард, 
Кæд бакуыстай — цæрыс. 
хотых 
Дæ тиу æмæ дæ ходыгъд 
Дæуæй нæ вæййынц рох... 
Сыгъдæгзæрдæ у хотых, 
Рæстдзинады джебогъ. 
КЪАДДÆР 
Йæ усы нæ уарзæг куыннæ зæгъон уымæй, 
Кæд хоны сылгоймæгты иууыл æнаддæр, 
Кæд уарзы сылгоймæгты ноджыдæр къаддæр, 
Сылгоймаг сылгоймаджы цас уарзы, уымæй. 
226 

МÆХЪУЫДЫТÆ 
Сымах — æлутон, æз уæ цуры — дон, 
Æппындæр никуы ницы марын уе ’хсæн... 
Мæ хъуыдытæ мын барухс кæны бон, 
Мæ хъуыдытæй фæрухсдæр вæййы ме ’хсæв. 
ХЪÆЗДЫГ ЗОНДДЖЫН 
Ысхуыдта куырыхон лæг амонд тæссонд, 
Йæ хорзæн æнцонæй ис кайæн... 
Куы схъæздыг уа зондджын — фæцæудзæн йæ зонд, 
Йæхицæн кæнæ та йæ къайæн. 
ФÆЛТÆРДДЗИНАД 
Цæуыннæ худой иууылдæр хъæлæсы дзаг азмæцыл, 
Кæд худын кæнын адæмы йæ куыст хоны азмæц?! 
Нæ бафтыдта фæлтæрддзинад куырыхонты нымæцыл 
Фæлтæрддзинад фæфылдæр кодта ’дылыты нымæц. 
БЫЦÆУ 
Бирæтау сардаудзæн сæн 
Галиу, фыдвæндагыл дæу... 
Шахмæттæй хъазæгау кæн 
Алкæимæ дæр быцæу. 
зонд 
Куы ницы уай, уæд бад 
Цыфæнды тынг бæрзонд... 
Тæккæ ыстырдæр кад 
Дæуæн фæкæнынц, зонд. 
ХÆЛÆГГАГ 
Йæ намысæй ыскадджын йæ райгуырæн бæстæ, — 
Куыннæ йæ хонæм номдзыд, куыннæ йæ хонæм лæг?! 
Æнæмæлæт куы уон æз мæ мæлæты фæстæ, 
Уæд мыл кæуын нæ хъæудзæн, кæнут-иу мæм хæлæг. 

ÆГАД 
Йæхи фысы нæ базондзæн дыууæ фысæй конд дзуджы, 
Кæй фæрцы цæры — иууылдæр æнæдзургæйæ хатæм... 
Æгад кæсын кæд райдайы йæхимæ лæг, цы дуджы? 
Куынæуал æй фæнымайынц, кæй зоны, уыцы адæм. 
БЫНГÆНДЖЫТÆ 
Зындгонд ысты махæн дæ цъæлхъæр, дæ хылтæ, 
Дзæгъæл хуымæтæджы дыл не ’вæрынц фаутæ... 
Уæлæмæ цы миниуджыты фæрцы схылдтæ, 
Дæлæмæ дæр уыдоны тыххæй æрхаудтæ. 
ДÆГЪÆЛТÆ 
Маргь дæр йæ хъæлæс нæ хæссы мæрдтæм: 
Хыдыры зарæг зындгонд у хыдырæн... 
Бирæ æвзæгтæ куы зонай, уæд дæм 
Бирæ дæгъæлтæ уыдзæн иу гуыдырæн. 
ХÆЛÆРТТÆ ÆМÆ БОНТÆ 
Зæрондæй ма йæ тыллæгыл куыд бафта 
Мæ бæласæн, куыд кæна задæй-заддæр?! 
Нæ хæлæрттæн, куыд фылдæр цæрæм, афтæ 
Кæны сæ нымæц бонæй-бонмæ къаддæр. 
ÆНАМОНД 
Йæхи дарын дæ лымæн 
Нæ базыдта нæ цуры... 
Æнамонд кæй у, уымæн 
Уæлдай æдзух фæкуры. 
НАС ÆМÆ ЦЫВЗЫ 
Тæппудтæй бамбæхст цас 
Хæсты заман пыхсы!.. 
Дынджыр, фæлæ у нас, 
Гыццыл, фæлæ — цывзы. 
228 

ЦАРД ÆМÆ НЫСАН 
Ыстылди арвыл мæй, 
Ныррухс йæ тынтæй хъæу... 
Нысан цы цардæн нæй, 
Уый цардыл нымад нæу. 
МАСТ ÆМÆ АДДЖЫН 
Никуыма ракодта иу хатт дæр хъаст 
Бæлас йæ сыфтæй... 
Бирæ хуыздæр у рæстдзинады маст 
Адджын фæлывдæй. 
зын 
Сæгуыт æмæ сагæн 
Цъæх кæрдæгæй — хуын... 
Цыфæнды хъуыддагæн 
Йæ райдайæн — зын. 
ФЫДДÆР МИНИУÆГ 
Фæсидтæн æм куыддæр — 
Фæзынди мæм бæхыл... 
Фæливынæй фыддæр 
Нæй миниуæг зæххыл. 
ÆЦÆГ УÆЛАХИЗДЗАУ 
Дæхи сæ дыууæйæ дæр бахиз: 
Фæтых у арахъыл, сæныл... 
Йæхиуыл чи фæци уæлахиз — 
Фæуæлахиз уыдзæн мæныл. 
РÆСТÆГ ÆМÆ ДЗЫРД 
Ма кæн цæуы 
Згъорын ды цырд... 
Рæстæг цæуы, 
Баззайы дзырд. 
229 

КÆНЫН ÆМÆ ЗОНЫН 
Цæлхытæн у сæ иугæнæг сæмæн, 
Фæрсæй-фæрстæм кæнынц йæ фæрцы фæд... 
Куы базонон — цы кæнын хъæуы мæн, 
Цы зонын хъæуы, базондзынæн уæд. 
ФÆЛТÆРДДЗИНАД 
Лыстыты фæрцы ссудзы арт, 
Зæронд фæцахуыр кæны ’взонджы... 
Хъæлайæ райдыдтон мæ цард, 
Фæлтæрддзинад мæ скодта зондджын... 
ХОХÆМÆДОН 
Æрæгвæззæг... Ныссабыр къох, 
Бæласыл нал баззад «хæдон»... 
Цыфæнды бæрзонд ма уæд хох — 
Фæндаг дзы акъæртт кæны дон. 
ТÆБÆГЪ 
Куы ныхъхъæр кæнай: «Зæй!» 
Уæд — карды цæф лæмæгъæн... 
Æнæасæтгæ нæй 
Æппынфæстаг тæбæгъæн. 
МАСТ МЫД 
Дæу зонынц иууылдæр зыдæй, 
Дæ цæстытæн — æххормаг каст... 
Æгæр куы бахæрай мыдæй, 
Уæд дæм фæкæсдзæн уый дæр маст. 
БИРÆ ХОНДЖЫТÆ 
Нæ дæ зонын æз хорздзинад, мæ зæрдыл дæ цы дарон! 
Нæ дæ ’ппæлынц дæ сыхæгтæ, сæ хъуырмæ дæ сты мастæй... 
Зæгъон уын æй, кæд баззадтæн æз уынджы къæйыл фарон? 
Æхсæвиуат кæнынмæ мæ куы хуыдтой адæм астæй. 
230 

ХОРЗ ХЪУЫДДАГ 
Мидæмæ алцы æмпъухы, 
Æхсæвы не ’взары бонæй... 
Никуыма бафтыди къухы 
Иу хорз хъуыддаг дæр æнцонæй. 
ÆВЗÆРХЪУЫДЫ 
Уыд Нарты хуыздæр куыст ыстæр, 
Нæуæндаг та — сæ рын... 
Æвзæр кæнынæй нæу хуыздæр 
Æвзæр хъуыды кæнын. 
ЙÆХИМÆ 
Кæйдæрты æнæрвæссон фауы, 
Кæмæндæр фæхæссы тæрхон... 
Æрмæстдæр йæхимæ Хуыцауы 
Ыссардзæни алы зæххон. 
сындз 
Дыууæ ыстыр бæллахы 
Дæ цæстытæй кæсынц... 
Æнцадбадæджы къахы 
Нæ фæныхсдзæни сындз. 
СТЫР 
Ныхасы хуызæн нæй фыстыл 
Æууæнк, нæ дуг — фыддæр фыдсылæй... 
Куыннæ у диссаг та: «ыстыр» 
Фæфыссæм арæхдæр гыццылæй. 
АРГЬГÆНÆГ 
Йæ сины саст кæйдæрау нæ фæрæстмæ кæмæндæр, 
Æфсон ын ис æнкъардæн, æфсон ын ис æрхуымæн... 
Цы нæм ис, уымæн фаг аргъ нæ фæкæнæм цæмæндæр, 
Фылдæр аргъ та фæкæнæм, цы нæм нæ вæййы, уымæн. 

ХОРЗДЗИНАД 
Цы раттай, уымæй къаддæр нæ фæуыдзæн дæ хъомыс, 
Кæмæндæр хъуамæ феста дæ иу дзырд уды хос... 
Кæд хорздзинад кæнгæйæ дæхи æнамонд хоныс, 
Уæд не ’ууæндыс Хуыцауыл, кæнæ дæ хорз нæу хорз. 
ÆРДЗЫ НЫВТÆГÆНÆГ 
Фыййауы лæдзæг даргъ у, фыййауы лæдзæг — хæдз, 
Куыд æй хъæуы ныртæккæ, хъæудзæн æй афтæ сом... 
Æрдзы нывтæгæнæгæн йæ бар йæхи у, æрдз 
Йæхи хуызæн куы нæ уа, уæддæр æм нæу дзырдхъом. 
ДУРÆМÆ БÆЛАСÆЙ ХИСТÆР 
Фæмысын Чендзейы* ныхæстæ, 
Нæ мæлынц, æгас ысты, ’гас: 
«Мæ карæн дур нал и хæхбæсты, 
Стæй тар хъæды нал и бæлас». 
УАРЗТÆМÆТАС 
Цы сых, цы уынг — 
Кæнынц дæ хъаст... 
Куы тæрсай тынг — 
Фæлидздзæн уарзт. 
зондджын 
Ис ахæм адæм — фидауынц фæсусæй: 
Нæ фæхъуысы сæ хъæрæй дзырд, ныхас... 
Фæлæууыди дæс боны дæргъы хъусæй 
Æмæ мæм зондджын уый тыххæй фæкаст. 
ЙÆ ХЪУЫДЫТÆ 
Цыбыр бæндæн зын уавæры фæкæны лæг дыдагъ дæр, 
Дыдагъ кæнынæй чи фæци нæ рæстæджы æгад та?! 
Уыдысты йын йæ хъуыдытæ йæ цардæй дæр зынаргъдæр, 
Хъæбатыр уыд, куы бахъуыди, уæд сæ йæ цардыл радта. 
* Абайты Чендзе фæцарди 180 азы. Амард 1907 азы. 
232 

тых 
Нæ райгуыры давджытæй иу дæр къæрныхæй 
Ыскæны кæйфæнды дæр рæстæг къæрных... 
Дæ лæмæгъдзинæдтæ æмбæхсыс цы тыхæй, 
Нæй уымæй домбайдæр зæххы цъарыл тых. 
БИРÆЙЫ САФÆГ 
Ыскадджын и иу дзуджы 
Хъахъхъæнæг, гæс... 
Фæкæлдзæни иу хъуджы 
Фаджысыл дæс. 
Дзурæгау-иу хъусæгæн 
Дæр дзырды бар ратт... 
Бадæг æмæ кусæгæн 
Нæй æмхуызон кад. 
БИРÆГЬТÆ ÆМÆ ФЫСТÆ 
«Цæуы æнæрынцойæ хæст»,— 
Цытджын поэт кæддæр ныффыста... 
Куы вæййынц бирæгътæ æфсæст, 
Фæхъæуы уæд æнæмæнг фыстæй. 
СÆЙРАГ 
Хъæддыхдæр разынд бирæ махон, 
Йæ къабæзты тыхтæ уыд фаг... 
Сæйраг, кæм райгуырдтæ, уый ма хон, 
Кæм ысхъомыл дæ, уый — сæйраг. 
ÆЛДАР ÆМÆ ÆХХУЫРСТ 
Дæ карæн, мæ карæн 
Фаг баййæфта рыст... 
Æдылы æлдарæн — 
Æдылы æххуырст. 

ДЗИДЗАÆМÆ ЗОКЪО 
Сыфтæр та æрызгъæлд, 
Фæззæг та æрцыд... 
Куы нæ уа фыдызгъæл, 
Уæд зокъо дæр — фыд. 
ХУЫЗФÆЛИВÆГ 
Фæкодта уын кæстæриуæг 
Йæхи хуызæн йæ къай... 
Нæу дун-дуне хуызфæливæг 
Гæккуырийæ уæлдай. 
ЦАРДÆМÆЦАЛХ 
Бирæгъ у къуыбырхъус, у зылынкъах арс, 
Ма бахау сæ дзыхмæ... 
Цалхы хуызæн цард дæр: иу бон у дæ фарс, 
Иннæ бон — дæ ныхмæ. 
ÆНÆУУÆНК 
Ацы тыхтона 
Бадомдта дæу... 
Мартъийы бонау 
Иугъæдон нæу. 
МАСТЫ ХУДЫН 
Фæкæнут æм тæхуды — 
Æз афтæ æнхъæл дæн: 
Йæ судзаггаг маст худы 
Йæ амонды хуызæн. 
ДИССÆГТЫ РАЗМÆ 
Фæтъыссы алы ран йæ фындз, 
Кæны æнæхъола ныхас... 
Домбай кæд искуы феста куыдз, 
Харбызыл уæд æрзайдзæн нас. 

ХÆФСÆМÆАРВ 
Къухæй агæпп кодта кæсаг, 
Доны аныгъуылди арф... 
Цъайæ хæфс хæрдмæ куы кæса, 
Уæд ын галдзармыйас — арв. 
КАДЫЛ МАРД 
Горæт рауад ыстырдæр хъæуæй, 
Фæлæ хъæуæн баззади йæ фæд... 
Цасфæнды куы феппæлой дæуæй, 
Гъе уæддæр нæ зæгъдзынæ «æгъгъæд». 
ЦÆРДЖЫТÆ 
Фылдæрæн — æрдджытæ 
Амонды дзæбæхæй... 
Арвыл ис цæрджытæ 
Бирæ фылдæр зæххæй. 
МÆГУЫРГУР 
Кæй уыд æнæфсис æмæ зыд, 
Нæ ахадыдта уымæн цæсты... 
Мæгуыргур зонтыккимæ уыд, 
Цыдысты уый тыххæй йæ рæзты. 
ХЪÆЛДЗÆГ ÆМÆ ÆНКЪАРД 
Миниуджытæ дæм æппæрццæг — 
Хæрх, æвæрццæгтæм дæ дард... 
Чи вæййы æдзухдæр хъæлдзæг, 
Уыимæ вæййы æнкъард. 
КАДÆМÆНОМ 
Дæ дзыллæйыл сагъæс — дæ рис, 
Дæ катай — йæ фидæн, йæ сом... 
Фæуыдзæн дæ цардау дæ ис, 
Цæрдзæни дæ кадау дæ ном. 

ТÆРАЗ 
Нæ йын кодтой йæ фыдæлтæм хæлæг — 
Сæ иуы бын дæр никуы уыди саргъ... 
Сылгоймагмæ цы цæстæй кæсы лæг, 
Фæкæнын ын æз уымæ гæсгæ аргъ. 
ИУНÆГÆЙ 
Нæ дæм хъары никæйы рис, 
Нæ фестъæлфыс искæйы хъæрмæ... 
Уæд иунæгæй цæрæн дæр ис, 
Кæмæдæр куы кæсай æнхъæлмæ. 
ЦÆРДЖЫТÆ ÆМÆ УДТÆ 
Дæ митæм куы бакастæн — нал кодтон дис, 
Æрмæст сыл хъæлæсыдзаг худтæн... 
Фынддæс мин цæрæджы сæ горæты ис, 
Фæлæ дзы сæдæ дæр нæй удтæ. 
РÆДЫД 
Йæ физонæг дæр не сфыхти, стæй басыгъди йæ уæхст, 
Уæддæр нымайы, раст цыма йæ тохси абадт тæу... 
Кæд не ’рхæцыди чиныджы рæдыдыл иуы цæст, 
Уæд уый, куыд зонут, афтæмæй рæдыдыл нымад нæу. 
РÆЙАГ КУЫДЗ 
Цæхæртæ калы хурмæ дуррындз, 
Сычъитæ та дзы систой дугъ... 
Рæйаг куыдз, дам, нæ хæцы, дзурынц, 
Фæлæ кæм рæйдзæн уый æдзух? 
СÆРЫСТЫРÆМÆ ЦЫТУАРЗАГ 
Нæ уыд кæддæр ныккæнæн балер æмæ хуыдзыхæн, 
Ыссардзынæ сæ абон Терк, Урсдоны зынæй... 
Тæрхонгæнæг у алчи цытуарзагæн, æдыхæн, 
Сæрыстырæн, тыхджынæн тæрхонгæнджытæ нæй. 
236 

ХЪИЗÆМАРÆМÆ МÆЛÆТ 
Рахуындæуыди дæу барджын, 
Чи дæ рахуыдта — цæрæд... 
Уарзын — хъизæмар, нæ уарзын... 
У нæ уарзын та мæлæт. 
АРАЗÆНÆРМÆГ 
Нæ уыдзынæ дзырдарæхст, 
Куы нæ уа сæры зонд... 
Сты ахæстæттæ арæзт, 
Закъоны дуртæй конд. 
ÆФХÆРД 
Мæ фыдгул цæмæ у бæллæг? 
Куы фæхъуыппæг уаин æваст... 
Цыфæнды æфхæрдæн дæр лæг 
Ныббары, куы райсы йæ маст. 
ФЫДÆНХЪÆЛ 
Нæ рацыд иу хатт дæр мæ хъæрмæ 
Мæ тугхæстæг æмæ мæ лымæн... 
Нæ кæсын ницæмæ æнхъæлмæ, 
Нæ кæнын æз фыдæнхъæл уымæн. 
САЙЫН 
Аргъгæнæг дæ хъуыддæгтæн уыдзæн, 
Хауын дæ нæ бауадздзыстæм былæй... 
Сайыныл дæр алцæйы хуызæн 
Ахуыр кæнын райдайынц чысылæй. 
ницы 
Куы ницуал фембарыс, уæд хисты 
Ныззарыс, демæ у бæллæх... 
Куы ницы сарæзтай, уæд исты 
Куыд хъуамæ зонай, уый-ма зæгъ?! 
237 

ÆРДЗОН 
Мæ хур дæ бон, æхсæв та дæ мæ мæй, 
Дæуимæ нæй мæ амондæн кæрон... 
Кæнгæ митæ кæнын хъæуы, цæмæй... 
Цæмæй дæ адæм рахоной æрдзон. 
ДЫУУÆДИХЫ 
Ахæмæн йæ сæр кæндзæни иуахæмы сар, 
Чи цæры кæйдæр фæллойæ, искæйы мыздæй... 
Адæмы дыууæ раст дихы акодта Ашар*: 
Чи бады ныр ахæстоны, чи бадид ыстæй. 
АЗТÆÆМÆБОНТÆ 
Хуыздæр цардмæ æнхъæлмæ кастæн 
Зæронды бонтæм уартæ сонтæй... 
Цæуыл нæ сахуыр кæнынц азтæ, 
Нæ фæфæнды уый зонын бонты. 
МÆ ФЫДГУЛЫ НЫФС 
Цæмæн æрбацыди æрхуымæй? 
Фæнызта дзаг фынгыл йæхи сæн... 
Кæддæр кæй амæлдзынæн, уымæй 
Зæрдæтæ авæры йæхицæн. 
ÆДАС КЪАХВÆНДАГ 
Балæгæрды алы хатт дæр доны 
Барджытæн сæ нæрæмондæр раздæр... 
Лаубмæ* гæсгæ, чи никæдæм хоны, 
Уыцы къахвæндагæй нæй æдасдæр. 
ТЫХДЖЫНДÆР? 
Дæ хуызæн æнаккæгты мастæн 
Ис алы мæгуыр бон фыцæн... 
Мæлæтæй тыхджындæр цы уарзт у, 
Уый цардæй тыхджындæр уыдзæн? 
* Марсель АШАР (1899—1974) — францаг драматург. 
* Габриэль ЛАУБ (1928-1998) - чехаг афорист. 
238 

ХÆСТ ÆМÆ ХЫНЦИНАГ 
Кæд у нæ Ирыстон гуылфгæнгæ Терчы дон, 
Уæд хъуамæ уым æз иу сыгъдæг æртах уон... 
Хынцинаг бахынцын хæст рамбулынау хон, 
Хæст рамбулын хынцинаг хынцын ма хон. 
ТÆХЫН ÆМÆ ХУДЫН 
Æрхаудзæни фæткъуы, куы суа сырхфарс-рæгъæд, 
Йæ къалиуау — æдых йæ уромæг хъæд дæр... 
Ыскъуырдзынæ дæ къах, куы тæхай бирæ, уæд, 
Куы худай арæх, уæд ыскæудзынæ кæддæр. 
ЧЫСЫЛ ÆМÆ БИРÆ 
Цыдысты раздæр мæгуыртæ уæрдæтты, 
Куыннæма кодтой барджытæм хæлæг!.. 
Чысыл дæттæг зæрдиагæй фæдæтты, 
Йæ хъæздыгæй фæдæтты бирæ лæг. 
КÆРЧЫТÆ ÆМÆ УАСДЖЫТÆ 
Бафтыди нæ дзугыл фаг дæрчъытæ, 
Хуыты ’рдонг фæфылдæр кодта дзæргъ... 
Кæрчытæ кæм не ’фтауынц æйчытæ? 
Уасджытæ кæцы ран вæййы хæрх. 
ÆРЦЫНДЗ ÆМÆ РÆГЬАУ 
У дæ уырзæй баныдзæвд дæр сындз, 
Де сныхас та — хъæдгомыл цæххау... 
Чи адавта сабийæ æрцындз, 
Адавдзæн дынджырæй уый рæгъау. 
ЧЫСЫЛÆМÆСТЫР 
Бæндæнæн кадджын у йæ даргъ, 
Нæй кад æгæр бирæ ныхæсты... 
Чысылæн кæд нæ кæныс кад, 
Нæ сахаддзæн уæд стыр дæ цæсты. 

ХАРБЫЗ 
Фæлхъæзæны гуылфы 
Аныгьуылди зин... 
Иу харбызы хуылфы 
Ис æппытæ мин. 
КУЫДЗ 
Ысфыхта, дам, бæгæны 
Чындз... 
Куыдзы митæ фæкæны 
Куыдз. 
ÆНÆНИЗ РЫНЧЫН 
Дæуæн дæр уыдзæнис 
Кæддæр дуджы зын... 
Хæрынмæ — æнæниз, 
Куыст, зиумæ — рынчын. 
ДÆС 
Сæрды-иу кæрцыл 
Мах фæкæнæм дис... 
Фарасты дæсыл 
Банымайæн ис. 
БÆХÆМÆБАЙРАГ 
Дæуæн дæ хъæстæ 
Дæхиау — сайраг... 
Йæ мады фæстæ 
Ызгьоры байраг. 
РУВАС 
Калмæн ыскæнынц йæ маргæй 
Хостæ, йæ хорзæх нæ уæд... 
Азмæлæн нал уаид каркæй, 
Рувас куы нæ уаид, уæд. 
240 

АИПП 
Алкæйы сахат 
Фидæнмæ хоны... 
Алчи йæ сахъат, 
Аипп нæ зоны. 
МАД 
Дзидзайæ дæм къуылдых 
Нæртон куывды æрхауд... 
Йæхи фырты къуылых 
Нæ рахондзæни мад. 
КУСÆГ 
Магусайыл хъарæг 
Бахъæуы йæ усы... 
Кусæджы хъыгдарæг 
Дæр æнхъæлы: кусы. 
МÆГУЫРГУР 
Сæрæнгуырд у уызын, 
Нæ йæ хъæуы хæдивæг... 
Мæгуыргуры хызын 
Йæ къухмæ райсы зивæг. 
ТУТТ СЫЛГОЙМАГ 
Кад куыннæ кæныс дæ сæрæн, 
Ууыл æз фæкæнын дис... 
Тутт сылгоймаджы нывæрæн 
Тынг бирæ æхцатæ ис. 
ФÆРСЫЛÆЙ 
Æрбауалдзæг, быдыр та адардта ногæй цъæх нæуу, 
Æрдз райгуырди ногæй, куы акалдта дуне йæ фист... 
Æнцонæй дын алцы кæй ис, ууыл цин кæнын дæу 
Нæ хъæуы: хæсгæ хуыйы царды кæрон у хъыллист. 
16 Д.шсохты Му:т(|к»р 
241 

дис 
Ис ахæм адæм: ис-бистæ бæрзонд æвæрд сæ цæсты, 
Ыстыр мулкмæ тырнындзинад — сæ хъизæмар, сæ рис... 
Нæ хæдзары хъæздыгдзинæдтыл дис кæныны бæсты, 
Мæ уазджытæ, куы кæниккат фæлтау нæхиуыл дис. 
БÆРЦ 
Дæ галиу къухæй, рахизæй 
Кæныс æмхуызон хъаст... 
Бæрцы сæрты куы ахизай, 
Уæд адджын фестдзæн маст. 
ДЗУРАГ 
Фæхæцы лæг, æнцад æм 
Фæхъусы зондджын ус... 
Фылдæр дзурæгмæ адæм 
Фæдарынц къаддæр хъус. 
ÆГЬДАУ 
Ахæм хъаматæ дæс дæр 
Разындзæни амæ... 
Фынгæн хистæрау кæстæр 
Уа æнæмæнг хъуамæ. 
ЗÆРОВДÆМÆ ФÆЛТÆРДДЗИНАД 
Мæнæргъыйы фарсмæ æрзади хъæлæрдзы, 
Мæнæргъы хъæлæрдзыйы хоны хæстæг... 
Зæронд дæн, фæлтæрддзинад — бирæ, фæлæ дзы 
Кæд ыспайда кæнон, куынал и рæстæг?! 
РÆСТДЗИНАД 
Зындгонд уыд йæ фидарæй рагзаман Хъарс, 
Хæстонтæй æмбæхста æрдзæйы... 
Фæнды йæ, рæстдзинад цæмæй уа йæ фарс, 
Рæстдзинады фарс та йæхæдæг нæ вæййы. 
242 

КУЫСТУАРЗАГ 
Ацæуын куы хъуыди хуыммæ, 
Уæд ысрыст мæ син... 
Уарзын куыст, куыд кусынц, уымæ 
Алы бон кæсин. 
КÆМÆН ЦЫ... 
Дæ балцы нæ бахъæудзæн дæу 
Кæйдæртау фæндаггаг... 
Рæстдзинад ын ма дзурут, нæу 
Рæстдзинады аккаг. 
УÆЛАХИЗДЗАУ 
Æрцарæзта хæдзары бæсты цатыр, 
Куыд дзы уа кад уæд афтæмæй хъæуы?! 
Сылгоймаджы нæ фæхъæуы хъæбатыр, 
Сылгоймаджы уæлахиздзау хъæуы. 
МУЛКÆМÆЗОНД 
Кæд æнæрхъæц дæ, цыбæл, 
Уæд дæ намыс у фынæй... 
Мулкмæ ма бæлл, зондмæ бæлл: 
Мулк фæуыдзæн, зонд — зынæй. 
МЫСТЫТÆ ÆМÆ ГÆДЫТÆ 
Кæддæрау ссудзынц арт лыстытæй, 
Æмæ уым ницы ис рæдыдæй... 
Сылгоймæгтæ тæрсынц мыстытæй, 
Тæрсын та сæ хъæуы гæдытæй. 
КОНД ХЪУЫДДАГ 
Кæнын æнæрынцойæ дис 
Дæ мæгуыр уд, дæ мæгуыр зондыл... 
Æвзæр кæнын дæ зæрды ис, 
Уæд уый нымайын хъæуы кондыл. 
243 

НИЗТЫ ФЫДДÆР 
Дæхи алыфарс систай дугъ, 
Æхсæв нæ зоныс, бон... 
Дæ низты кой кæныс æдзух, 
Уæд уый дæ низты фыддæр хон. 
ТЫХÆМÆЗОНД 
Хъыгдары йæ алкæм йæ дзых, 
Æндæр раджы сбадтаид саргьыл... 
Асламдæр куы фæкæны тых, 
Уæд зондæн та бафты йæ аргъыл. 
КЪУХТÆ 
Нæй судзины фæстæ æндахæн 
Æдзæугæ, — загъдæуыди уадзæн... 
Ис алцы дæр нæ къухты махæн, 
Æмæ сын нæй дæлæмæ уадзæн. 
РÆДЫД 
Хъæсдарæг, дам, куырдадзы 
Ысфæлтæры зынг-арты... 
Йæхи рæдыд æруадзы 
Нæ алкæцыдæр царды. 
ÆХХУЫС 
Куы фæтарсти, куы фæцыди йæ хуыз, 
Хъæмпы халы уæз нал кодта мæ цæсты... 
Нæ дын кæнын æз мисхал дæр æххуыс — 
Дæ бон цы у, куы кæнон уый дæ бæсты. 
ФÆНДОН 
Мæ зæрдæ дыл дарын, нæ мын дæ мæтаг: 
Фæразыс лæджы хуызæн хæссын дæ уаргъ... 
Мæ бынаты акус, хæрзчысыл уæд та, 
Æмæ мын кæндзынæ дзæвгар фылдæр аргъ. 
244 

АХХОС 
Хъæбатырæн цæлхдуртæ балцы 
Нæ вæййынц уадтымыгътæ, хас... 
Кæйдæр аххос куы кæнай алцы, 
Уæд дын нæу амондджынæй тас. 
ÆДЫЛЫДЗИНАД ÆМÆ ДАМ-ДУМТÆ 
Уыдис кæддæр Хъырымы хорз сæндæттæ, 
Сæ фылдæрæн фæдæлдзæх и сæ фæд... 
Æдылыдзинад дам-думæн фæндæгтæ 
Куы нæ гæрдид, æдыхдæр уаид уæд. 
ФАРСТ 
Мæстыйæ, дам, февналынц арæх кæрдтæм, 
Кæй сæр у тæнæг... 
Тæригъæд кæнын дын куы хъæуы, уæд дæм 
Куыд кæнæм хæлæг?! 
СЫЛГОЙМÆГГÆ 
Афæлдахдзæни ыставд хъæд мæцъис, 
Ницы йын дзы ис зынæй... 
Бафидауынгæнæн Азийы ис, 
Къорд сылгоймаджы та — нæй. 
АХУЫРГÆНДТÆ 
Дæхи фæкæныс хæйттæн æдзухæйдæр сæ нарддæр, 
Дæхимæ ’лвасыс хъæццул, нæ хъуыды кæныс махыл... 
Æцæг ахуыргонд й’ ахуыр хæццæ кæндзæни дарддæр, 
Мæнгахуыргонд кæндзæни æндæр кæйдæрты ахуыр. 
ЧИДÆ 
Фæци зын зæгъæн, зæхх, 
Цы уыдзæни дæ фидæн... 
Цы хæрыс, уый мын зæгъ, 
Зæгъдзынæн дын уæд, чи дæ. 

ÆНÆНИЗДЗИНАД ÆМÆ ÆХЦАТÆ 
Дæ уарзонимæ дæм-иу цатыр 
Æргъæу галуанæй кадджындæр кæсæд... 
Æнæниздзинадау æхцатыл, 
Куынал вæййынц, фæхъуыды кæнæм уæд. 
НЫХАСÆМÆКАД 
Хъуыддаджы ныхас дæр куы ныккæнай даргъ — 
Æрхаудзæни уымæн дæлæмæ йæ аргъ. 
Цæугæдон куы кæна æнæсцухæй хъæр, 
Уæд нал уыдзæн хъусджытæ уымæ кæддæр. 
ДÆЛБАР 
Чъынды хъæздыг мæгуыр у, — æрцыди раджы загъд, 
Нæ йæ хъæуы хæстæгау æрдхорд æмæ æмгар... 
Æхцатæ дын нæ кæнынц фæсдзæуинау лæггад — 
Уæд сын æххуырст дæхæдæг, дæхæдæг сын дæлбар. 
РАДЖЫ ÆМÆ ÆРÆДЖИАУ 
Лæгдзинæдтæ рабæрæг вæййынц хъуыддаджы, 
Мæ хæлар, мæ лымæн... 
Мæ куыстмæ æрæджйау æрбацæуын, раджы 
Æз ацæуын уымæн. 
НЫХÆСТÆ ÆМÆ УАРЗТ 
Дæ сау цæстыты кастыл 
Æз бафиппайдтон мæт... 
Рæсугъд ис дзурæн уарзтыл, 
Куы нæ йæ ’нкъарай, уæд. 
УЫНАФФÆТÆ 
Æз хъуамæ алцыдæр хынцон — 
Мæ къух ыссара тын... 
Уынаффæтæ кæнын — æнцон, 
Сæ сæххæст кæнын — зын. 

ФÆСТАГХЪУЫДЫ 
Нымад лæг дæ, хуынды та 
Цæудзынæ, нæй ныхас дæр... 
Фæстæдæры хъуыдытæ 
Вæййынц фылдæр хатт растдæр. 
СЫГЪДÆГ ЦÆСГОМ 
Фæзындзæн хуымы мин тауы — 
У рагацау бæрæг... 
Æппæты тынгдæр фидауы 
Сыгъдæг цæсгомæй лæг. 
ДÆКУЫСТ 
Зæрондæй мын нал и фæстæмæ цæуæн, 
Мæ цин дæр, мæ хъыг дæр æз хонын мæ фыст... 
Фыссын у мæ куыстыты сæйраг, дæуæн... 
Дæуæн та дæхицæй æппæлын — дæ куыст. 
РОМАНÆМÆЦАРД 
Куы нæ уа суг — цæмæй ыскæнай арт, 
Æнæ бæхæй кæд фендæуыди барæг!.. 
Романы хуызæн арæх вæййы цард, 
Роман нæ вæййы царды хуызæн арæх. 
ИРВÆЗЫНГÆНÆГ 
Бирæ алчидæр цæрæд, 
Уæд йæхи фæндиаг лæг... 
Цард у низыхатт, мæлæт 
Уымæй — ирвæзынгæнæг. 
ЦАРДЫ ЧИНЫГ 
Бæласыл нал баззад сыфтæр, 
Фæззæг у, ничи кæны дис... 
Нæй царды чиныгæй сыф дæр 
Ыстонæн, басудзæн ын ис. 
247 

МАСТ ИСЫНЫ ФÆРÆЗ 
Нæ фесхъиудзæн цыргъ фæрæт архæй, 
Фæдыууæ уыдзæн арх æваст... 
Фыдгулæн хорз кæныныл архай 
Æмæ дзы райсдзынæ дæ маст. 
ХОРЗДЗИНАД 
Дæхæдæг уæйгæнæг, дæ бынат — æлхæд, 
Сæудæджергæнæг дæ æдзухдæр хуыдтон... 
Дæ хорздзинад нал уыдзæн хорздзинад кæд? 
Куы йæ дзурай алкæмæн алкæцы бон. 
БÆЛЛИЦÆМÆ МИДДУНЕ 
Уыдтон мæ сæрмæ хуры, 
Æууæндыдтæн уæд бонтыл... 
Цæмæ бæллыс, уый дзуры 
Дæ миддунейы кондыл. 
ХУДАДЖЫХАЛ 
Кодта тæхуды 
Цæргæсмæ саг... 
Зондджыныл худын — 
Сæрхъæны гакк. 
ХÆЛАРДЗИНАД 
Мысалгъы хуызæн арæх сарты 
Сæр нал хъæуы, нæ къух сыл систам... 
Хæлардзинадæй ацы царды 
Хуыздæр зын ыссарæн у исты. 
ÆРВÆССОН 
Дæ размæ фæуыдзæн дæлæты, уæлæты, 
Цæгъдын æмæ марын — йæ мæт. 
Æнæрвæссон ничи ысхондзæн мæлæты, 
Æлгъ никæуыл кæны мæлæт. 
248 

ЛÆВАРДÆТГÆГ 
Æгъдауы хуызæн хъуамæ уаг дæр 
Æмбара алы ран дæ карæн... 
Йæ дæттæг чи у, уый — сæйрагдæр 
Зынаргъ кæнæ аслам лæварæн. 
ФÆСМОН 
Ды дæ лæджы æгуыстгæнæг, 
Кæмæн у даргъ йæ бон... 
Фыдгæнæгæн æххуысгæнæг 
Кæддæр кæндзæн фæсмон. 
ХЪАЗÆН НЫХАС 
Алкæм фæвæййыс мæ разæй, 
Чи у æнадæй æнаддæр... 
Чи тæрсы хъазæн ныхасæй, 
Зондæй нæ тæрсы уый къаддæр. 
УАРЗОНЫ АИПП 
Ничиуал бады абон куырдуаты, 
Чызджытæй бирæ абон — сæрæн... 
Уарзон нæ уыны, уарзон нæ хаты 
Уарзоны аипп, уарзоны хъæн. 
УСГУР 
Быхсы йæ уавæрæн, йæ рисæн, 
У афтæмæй уæззау йæ уаргъ... 
Цы къай равзæрстай ды дæхицæн, 
Кæнынц дын уымæ гæсгæ аргъ. 
БЫХСЫН 
Фæндæгтæ бирæ ис дæ разы, 
Сæ хуыздæр у æрвон... 
Быхсын, гæдзæ кæнын, фæразын 
У зондджын лæджы бон. 
249 

ЗОНДЫ КЪАЛИУ 
Цъойы фарсмæ уыд мæнæу, 
Калд сæ рæзты дон... 
Зонды къалиу иу дæр нæу 
Алы уысмау алы бон. 
ЗДÆНОН 
Нæ дæм уыд фарон гудайау хъæл дæр 
Æмæ дæ дзурæн дзыхыл хæц... 
Дæхи куы кæнай адæмæй уæлдæр — 
Нæ уыдзæн де знæгтæн нымæц. 
ЦАРДЫ ДÆРГЬÆН 
Нæ хæссы никæцы заман 
Йæхицæн иунæг дæр тæрхон... 
Лæджы царды дæргъæн роман 
Дæхимæ уарзондзинад хон. 
САЙÆГОЙ 
Нал систа йæ дзыхмæ къорд афæдзы сæн, 
Æмæ та йæ гаччы сбадти ног йæ цард... 
Сайын ахуыр — нозтыл ахуыры хуызæн: 
Дзуры мæнг мæлгæйæ дæр æдзух мæнгард. 
КУЫСТ 
У магуса æлгъыст, 
У магуса æгад... 
Куы нæ уарзай дæ куыст, 
Нæ ратдзæн уæд бæркад. 
ТАЛФ-ТУЛФ 
Хорз зæрдæйыуаг 
Скадджын кæндзæн дæу... 
Бирæ бонты фаг 
Талф-тулфæй куыст нæу. 
250 

ЦЫ УЫД ÆМÆ ЦЫ ТЦÆУДЗÆН 
Куырыхон барæвдауы соны, 
Мæгуыр лæджы æфхæры бонджын... 
Цы ’рцыди, зондхъуаг уый фæзоны, 
Цы ’рцæудзæн, уый та зоны зондджын. 
ФÆНДОНХОРЗ 
Бæгъæввадæй фæцæйцыдыстæм хъæдрæбынты знон, 
Æвиппайды мæ рахиз къахы какон сындз ысуад... 
Цы мæ фæфæнды, уый кæнын куы нæ вæййы мæ бон, 
Мæ бон цы вæййы, уый кæныныл балæууын æз уæд. 
ХЪÆБУЛТÆ 
Æз абон дæр нæма дæн 
Бынтон æдас фыдгултæй... 
Хуыздæр нæ вæййы мадæн 
Йæхи цæуæт, хъæбултæй. 
«зондджын» 
Алчи нæ ары йæ цардæн фæрæз, 
Уымæн æмæ, дам, нæу ахæм рæстæг... 
Цалынмæ ленк кæнын базонон æз, 
Гъеуæдмæ донмæ нæ цæуын хæстæг. 
БИНОНТÆ 
Йæ пайда у чысыл, кæрæдзийы куы къахæм, 
Хъаугъагæнджыты сæр кæддæр кæндзæни сар... 
Дæ бинонты фыдгой кæмæн ракæнай, ахæм, 
Тæхуды, бинонтæ дæхицæн искуы ссар. 
ЗÆРОНДАХСТОН 
Дæ хуызæн лæгæн нæ кæнынц аргъ 
Иутæ... 
Зæронд ахстоны нæ уадзы маргъ 
Цъиутæ. 

ЗÆРОНДЫ НЫСАН 
Ысхъызыди та, Терчы уæлцъар байдзаг и цæмæй, 
Ныхъхъæрзы мит, нæуæгуард мит лæджы къахдзæфты бын... 
Кæй базæронд и адæймаг, уый базоны цæмæй? 
Бæллицты бæсты мысинæгтæй райдайы цæрын. 
ДИССАГ 
Калмы ку’ ауыдта уый доны, 
Уæд фæзылд æваст фæстæмæ... 
Алчидæр йæхи фаг збны, 
Диссаг! — адæмæй фæстæмæ. 
ЧИНГУЫТÆ 
Чи зæгъдзæни, цалæймаджы 
Бафсаддзæн хъуыдыды?! 
Хорз чингуытæ адæймаджы 
Бафтауынц хъуыдытыл. 
ХОРЗДЗИНАД 
Лæгæн ыскæныс маст фæбузныджы бæсты, 
Уыд афтæ цалæм хатт!.. 
Дæ хорздзинад фылдæр кæд сахаддзæн цæсты? 
Куы йæ кæнай фæлхат. 
МÆЛÆТÆМÆ РÆСТДЗИНАД 
Цыфæнды ’ххормаг уæд, мæллæг, 
Уæддæр нæ бахæрдзæн фыс залгъæд... 
Йæ цард цæй тыххæй ратты лæг, 
Нæ вæййы уый рæстдзинад алкæд. 
ФАЗЗÆТТÆ 
Бафæлладтæн фаг 
Ацы бон куысты... 
Зонд æмæ æвзаг 
Фаззæттæ ысты. 
252 

ÆДЫЛЫ ХЪАЗТ 
Мæн нал хъæуы дæ фиу дæр, 
Фæстæмæ — курын — рахиз... 
Æдылы хъазты иу дæр 
Нæ фæуыдзæн уæлахиз. 
ХÆРЗХУЫЗ ÆМÆ КЪÆСХУЫР 
Вæййынц хъæздыджытæ зыддæр, 
Ныллæгдæр — намыс, кадæй... 
Хæрзхуыз цагъарад у фыддæр 
Къæсхуыр сæрибарадæй. 
АХУЫРГÆНИНАГ 
Алкæцы нæ зоны 
Ивгъуыд рæстæг фаг... 
Абон у ызноны 
Ахуыргæнинаг. 
ХУЫЗДÆРÆГЬДАУ 
Кæнынц мыл дау 
Дæу ныццæвынæй... 
Хуыздæр æгъдау 
Нæй раст уæвынæй. 
АУУОН 
Хин лæг, 
Дæу куыннæма фауон!.. 
Иунæг — 
Адæймаджы аууон. 
УАРЗТ БÆРÆГГÆНÆГ 
Нæ арт-иу нын ыссыгъта зных, 
Кæд уыд уый уартæ, кæд!.. 
Ысбæрæг уыдзæн уарзты тых, 
Куы фæхицæн уат, уæд. 
253 

ÆНУСМÆ ХУДИНАГ 
Кæнынц дæм фæлтæртæ мæсты, 
Зæгьынц, фæласæд, дам, æй зæй... 
Фыдыбæстæимæ хæсты 
Хъæбатыр уæвæн нæй. 
КУЫРЫХОН 
Дæ кад нырма дæуæн и разæй, 
Фæстæдæр сбæрæг уыдзæн: чи дæ!.. 
Цыртдзæвæн сарæзтай æгасæй, 
Æвæргæ та йæ скæндзæн фидæн. 
НÆ ТУГ, НЕ СТÆДЖЫ МАГЬЗ 
Уæлдæрты цур дыдагьæн 
Цыди йæ ныхмæ карз... 
Къоста нæ туг у махæн, 
Стæй не стæгæн — йæ магъз. 
ТÆППУД ÆМÆ ЛÆМÆГЬ 
Куыд ма дын уа тæлфæн,— 
Ныффæлдæхтой дыл къæй!.. 
Æргомзæрдæ уæвæн 
Тæппуд, лæмæгъæн нæй. 
РАСТÆЙ ЦÆРÆГ 
Ахæм бакалдзæни дон 
Къонайы гуыппартыл... 
Растæй цæр æмæ фæсмон 
Макуы кæнай царды. 
АДÆЙМАГ 
Дæ сæр æмæ дæ зæрдæйæн сæ бынат у гæлдæр, 
Дæ ахсæнимæ фидар баст — дæ бæллицтæ, дæ цард... 
Æцæг адæймаг цæрæгойтæн се ’ппæтæй — уæлдæр, 
Фыддæр сырдæй — æнæчетар, фæлывд æмæ мæнгард. 
254 

ХУДЫН 
Рæсугъд дзырдтæ цæргæсы фаг 
Кæм ыссардзынæн, кæд?! 
Кæд худыс, уæд — хъæлæсыдзаг, 
Кæд худинаг ис, уæд. 
ФЫДРАКОНДДЗИНАД 
Дæуæн æз алцы барстон, 
Сæрыстыр дæ уыдтæн... 
Йæ хурхыл бахæц уарзтæн, — 
Цы ма уыдзæн фыддæр?! 
АККАГМÆЛÆТ 
Зæгъ, кæм фендæуыд æмгары 
Ахæмæн йæ фарсмæ, кæд?! 
Рухсмæ чи нæ тырны, тары 
Уый ыссардзæни мæлæт. 
САБИБОНТÆ МЫСГÆЙÆ 
Мæнæн кæм лæвæрдтой къæристæ, 
Лæвæрдтой уым дæуæн гуылтæ... 
Æхсызгон мысинæгтæ систы 
Кæддæры хъаугъатæ, хылтæ. 
ХУЫМÆТÆГ АДÆЙМАГ 
Æрбакаст арвгæроны дардæй 
Сырх-сырхид мæйы был... 
Хуымæтæг адæймаджы цардæй 
Нæй диссагдæр зæххыл. 
ЗÆХХÆЙ - АРВ 
Адæмæй цы мулк фæдавта — 
Уый нымбæхста къуымы арф... 
Афтæ кус, фæллой кæн афтæ — 
Зæххæй рауайа цъæх арв. 
255 

ÆНÆХАТЫР 
Нæ рауæндыди хъæдæй — 
Фæтарст йæхицæн арс... 
Тæппуддзинад рæгъæдæй 
Æнæхатыр у, карз. 
ХЪУЫДДАГ 
Циу, зæгъ-ма, дæ ивгъуыд та, 
Сахадыдта кæд?! 
Мин ныхасæй иу хъуыддаг 
Уадзы арфдæр фæд. 
РÆДЫДТÆ 
Дæ бæллицтæн сæ фылдæр хай æрцыди арф ныгæд, 
Фæлæ зæрдæсаст ма фæу, æлхынцъæрфыгæй ма кæс... 
Цы рæдыдтæ æруагътон æз, нæу уыдоныл мæ мæт, 
Цы рæдыдтæ æруадздзынæн, у уыдоныл мæ сагъæс. 
МУЛКДЖЫН 
Рæдаудзинад, зæгъынц, лæгдзинадæн — йæ барæн, 
Зыды фæндаг — цыбыр, нæ йыл ацæудзæн дард... 
Дæ мулк, дæ исæй хай куы нæ кæнай хæларæн, 
Нæ рауайдзæни уæд зæрдæзæгъгæ дæ цард. 
ТÆССАГ 
Рæсугъд бæллицтæ зæрдæйы æдзухæйдæр тæлфæд, 
Æрттивæд дзы ныфсы цæхæр, ыстъалыæнгæс зынг... 
Куы нæ кæнай дæ фæндагыл нæуæг зонгæтæ, уæд 
Хæрзиунæгæй куы баззайай, тæссаг у уымæй тынг. 
НЫСАН 
Дæ зæрдæйы хъарм ын лæвæрдтай, 
Нæ уагътай иуы сдзырд дæ хъанмæ... 
Нæ хъæуы тагъд кæнын, сындæггай 
Æрцæуынц кусгæйæ нысанмæ. 
256 

РÆДЫД 
Тæхыс уæлæуæзты дæ сæнтты, 
Æмбал кæм и дæуæн!.. 
Рæдийы алчидæр, нæ сæтты 
Йæ рæдыдыл сæрхъæн. 
ЧЫСЫЛÆЙ - СТЫРМÆ 
Уыди нæ фосæн фаг хизæн,— 
Куы сæ ’ртардтам быдырмæ... 
Чысыл рæдыдæй рахизæн 
Æнцон вæййы ыстырмæ. 
ЗЫН БАРÆН 
Зон аргъ кæнын дæ кæцыфæнды карæн, 
Дæ фарн, дæ намыс макуы уæнт фынæй... 
Кæй фæрæдыдтæ, уымæн ис ныббарæн, 
Кæй йæ æмбæхсыс, уымæн — нæй. 
БЫХСЫН 
Фæндагыл пысырайау февзæры пыхс, 
Йæ сæрты хæмпæлгæрдæг акæсы хуымæн... 
Рæстæй дæ кæй æфхæрынц, уымæн ныббыхс, 
Куы быхсыс, æгæр дæ куы феппæлынц, уымæн. 
ЗАКЪОН 
Зæххон адæмæй иу лæг дæр нæу зæд, 
Æмæ дзы ахæм иунæджы дæр ма хон... 
Иу иннæйы куы нæ хъыгдарид, уæд 
Нæ бахъыгдарид иунæджы дæр закъон. 
АДÆМЫ ФИДÆН 
Сæхимæ æмпъухы, 
Кæрон нæй йæ хидæн... 
Ныййарæджы къухы 
Ис адæмы фидæн. 
17 Дласохты Музафер 
257 

ХÆЦÆНГАРЗ 
Ыскадджын и быдыргъ дæр, 
Ныссагъди кадæн цырт... 
Хæцæнгæрзтæн сæ цыргъдæр 
Лæджы ныхас у, дзырд. 
РАСТ 
Дæ базайраг фæуæй, 
Цæмæй ма кæныс хъаст?! 
Зæрдæцъæх дæн дæуæй: 
Вæййыс æдзухдæр раст. 
СÆРИБАРДЗИНАД 
Цы ран сæрибардзинад нæй, 
Уæлахиз уым — фыдох... 
Дæу хонынц уый аккаг, цæмæй 
Кæной дæ сæрыл тох. 
БАЛЦЫ КÆРОН 
Хъуыди æхсызгон тынг кæддæр 
Нæ хъæубæсты куырдадз... 
Цыфæнды даргъ куы уа, уæддæр, 
Фæвæййы иу къахдзæфæй балц. 
УАРЗТ 
Нæ фыртыхстæй кæнæм дыдагъ бæттæн, 
Гæдыйы сæр нæ фырхъалæй фæкъахæм... 
Дæумæ куыд кæсы, афтæ хорз нæ дæн, 
Фæлæ мæ уарз æмæ уыдзынæн ахæм. 
ТЫХÆМÆЗОНД 
Æрæвæрæм нæ цæст мæлхъыл: 
Рæсугъд у тынг, фыдынд — йæ хъæр... 
Цыфæнды тыхджын ма уæд пыл, 
Кæсдзæн лæджы коммæ уæддæр. 
258 

КУРДИАТ 
Цæудзысты цардвæндагыл дарддæр 
Мæ фæстæ, балцæн нæй фæуæн... 
Хуыцау дын курдйат уымæн радта, 
Цæмæй æххуыс кæнай лæгæн. 
ПАЙДАЙАГ КУЫСТ 
Нæ тых — нæхимæ, аууоны цы бадæм?! 
Æд фæрæттæ-ма абалц кæнæм тагмæ... 
Цы кæнын хъæуы, уый куы кæной адæм, 
Уæд бауарздзысты уыцы куыст фæстагмæ. 
НЫФС 
Дзурын æз æдзухдæр, 
Афтæ дзырдтон раздæр: 
«Ма æруадз дæ къухтæ, 
Цалынмæ æгас дæ». 
БЫЦÆУ 
Дæхи хæдзар дын адджын уыдзæн, уæд 
Æмбæрзт хъæмпæй йæ сæр, йæ къултæ — кауын... 
Кæд бахудтæ дæ сæрхъæн митыл, уæд 
Нæ бауагътай дæхи дæхæдæг хауын. 
ЗЫНГÆРХЪУЫДЫГÆНÆГ 
Куыннæма уа мæтъæл æмæ æрхуым, 
Ыскодта кæд йæ хæстæгæн хæрнæг?! 
Кæйдæр хæдзар кæд басыгъди, уæд уым 
Нæу аххосджын зынгæрхъуыдыгæнæг. 
ЦЫБЫР ЦÆРÆНБОН 
Алкæйы фæдонтæ 
Не сты намыс, кад... 
Магусайы бонтæ 
Сты лыстæг нымад. 
259 

ДÆЛДÆРТЫ ЦЪИСТГÆНÆГ 
Цауды нал и мах рæстæджы фауæг, 
Гæбæркъуди акалдта йæ фист... 
Уæлдæрты раз зонгуытыл æрхауæг 
Дæлдæрты кæны йæ быны цъист. 
РÆГЪАУ 
Нозтæй та сæумæрайсом фæхъæстæ, 
Æмæ хъуысы хæдзарæй йæ хъæр... 
Хъомпал адæм ницы сты, дæ фæстæ 
Иууылдæр куы рацæуой, уæддæр. 
ЗОНДАМЫНД 
Æфтыд чи у адæмы цæсты, 
Сты уымæн йæ фæндæгтæ тар... 
Дæ къухтæ æруадзыны бæсты 
Дæ рыст зæрдæ истæуыл дар. 
ХУДЫНÆМÆМАСТ 
У рæхыс цæгæй, 
Фæндырдзагъдæй — хъазт... 
Худгæйæ лæгæй 
Ферох вæййы маст. 
БÆЛЛИЦ 
Кæцыран уыди раздæр хъæд, 
Уым ныр — быгъдæг... 
Бæллиц куынæуал вæййы, уæд 
Фæвæййы лæг. 
ÆНТЫСТЫ РАХÆЦÆН 
Уыди, æвæццæгæн, лæбурын 
Къуыбырхъусæн йæ ныхы фыст... 
Куы зонай адæмимæ дзурын, 
Уæд дæм æрцæудзæни æнтыст. 
260 

ГУЫМИРЫ НЫХАС 
Нæ уарзынц зынвæндæны хуызæн зысты, 
Сæ хъуыддæгтæй адæм — æлгъæд... 
Гуымиры ныхасæн йæ размæ ысты 
Зæрдæтæ ’мæ дуæрттæ æхгæд. 
ФÆЛМÆНЗÆРДÆ 
Йæ маргæйдзаг æвзаг рæхойы сæдæйы, 
Нæй ахæмæн дауæг, нæй ахæмæн зæд... 
Нæлгоймаджы зæрдæ фæлмæндæр кæд вæййы, 
Кæй йæ уарзынц, уый йын куы фæзæгъынц, уæд. 
ИДÆДЗ 
Дæ цæстæнгасау — уазал дæ зынг дæр, 
Нæ федтон бирæ дæуæй уæнгуагъддæр... 
Цы ус фæкæуы йæ лæгыл тынгдæр, 
Уый цæстысыгтæ хус кæнынц тагъддæр. 
ТУГДЗЫХ 
Ратдзæни йæ уарзонæн 
Уый йæ быныкъæй... 
Тугдзых маргъæн базонæн 
Ис йæ бырынкъæй. 
СÆНÆМÆЛАЛЫМ 
У йæ ном бæрзонд, 
Хорздзинæдтæ чи тауы... 
Ногдыгъд сæн зæронд 
Лалымы нæ фидауы. 
ЛÆГТЫ УС 
Æвиппайды мæ сæры 
Цы февзæрд, уымæ хъус: 
«Лæппуты ус æвзæр у, 
Хуыздæр нæу лæгты ус». 

ДЫУУÆХÆДЗАРЫ 
Фæдардта йын йæ бинойнаг хъыцъыдон, 
Йæ хуыздæр фынг — къæрис æмæ уæлдай... 
Дыууæ хæдзары чи фæцæры, уыдон 
Вæййынц æххормаг адæмæй уæлдай. 
ЛДДЗÆГ 
Цæуы мæм æцæгæй — 
Фырмæстæй ныххырх!.. 
Бынтон даргъ лæдзæгæй — 
Зын æппарæн дыргъ. 
УЫРЫ 
Тæрсын кæны мæгуыры 
Хъæздыджы фырты хæпп... 
Ныллæг тæрхæгмæ уыры 
Æнцонæй кæны гæпп. 
ÆНАХУЫР РÆСТÆГ 
Абон та фæрасыг, 
Нозт — йæ сафæг марг... 
Каркæй рауад уасæг, 
Уасæгæй та — карк. 
ЗÆРДÆЙЫДУАР 
Зæгъ-ма, цы ран уыд, кæд 
Лæгнымады дæ ном?! 
Зæрдæйы дуар — æхгæд, 
Зынæй фæкæны гом. 
ХУЫЗДÆРЛÆВАР 
Мæ зæрдыл уыцы дуг фæлæууы — 
Æрыгонæй куы цардтæн хъæуы... 
Куы баззайа мæ ном уæлæуыл, 
Уæд мæ хуыздæр лæвар нæ хъæуы. 
262 

НОГЦАРД 
Мæ царды ницы уыд рæуæгæй, 
Уæззæуттæ хæсгæ мын æрцыд... 
Лæг райдайы цæрын нæуæгæй 
Йæ кæстæрты фæрцы. 
ÆРГОМ НЫХАС 
Ног азæн æрхастам зазтæ, 
Зазтæй йын ыскодтам кад дæр... 
Цас фылдæр кæнынц дæ азтæ, 
Уыйбæрц раст ды дзурыс къаддæр. 
ЦАРДÆМÆБОНТÆ 
Иумæ дæр зæххонтæй 
Нæй мæлæтæн уарт... 
Байсдзæн мын мæ бонтæй 
Алкæцыдæр цард. 
НАЛ ТÆРСЫН... 
Архайыс кæд кардæй, 
Иуварс уæд — фæрæт... 
Нал тæрсын æз цардæй — 
’Рбахæстæг мæлæт. 
ЙÆХИ ÆГАДГÆНÆГ 
Цы ран дæ ды, уыцы ран бад æмæ бад, 
Рæхджы дæ нæ бауадздзæн сыстын дæ уаргъ... 
Кæмæ не сты иннæтæ кадджын, нымад, 
Йæхицæн нæ кæны фыццагдæр уый аргъ. 
РАХÆЦÆН 
Æхсæвыцъæхæй сыст — 
Кæрдын хъæуы кæрвæдз... 
У курдиатæн куыст 
Йæ рахæцæны къæдз. 

МИНКЪАХЫГ 
Дунейы бæстæтыл цасфæнды фæхæт, 
Фæлæ-иу фæстæмæ раздæхын дæр зон... 
Минкъахыджы иу къах дæр фæцæф и кæд — 
Нал бауыдзæн уымæн ацæуын йæ бон. 
ЗОНДÆМÆТЫХ 
Пайда кæн,— дзурынц,— бонтæй,— 
Фæдзæхсынц мын æмдзыхæй: 
Куырыхонæн — йæ зондæй, 
Æрыгонæн — йæ тыхæй. 
РÆДЫД 
Нæ зæгъдзæн иу сыхаг дæр уымæй: 
«Бæллын, куы уаиккам æмвынг». 
Дæхи, цы дæ, хуыздæрæй уымæй 
Æвдисыс кæд — рæдийыс тынг. 
ХОРЗДЗИНАД ÆМÆ ХÆРЗИУÆГ 
Дæ фарс уыдыстæм алы ран, ды та ныл 
Фыдаудæн фæкодтай алкæм комы... 
Дæ хорздзинад кæд сæмбæлди нысаныл, 
Уæд ын нæ хъæуы арфæ, хорзæх домын. 
УД 
Зынаргъдæр дын хуыдтон 
Дæхицæй æз дæ худ... 
Хуыцауы сконд, æрвон 
У адæймаджы уд. 
ХЪИЗÆМÆРТТÆ ÆМÆ ТÆРИГЪÆДТÆ 
Цы лæг йæ рæдыдыл нæ саст, 
Ды уымæй ацу исты дом!.. 
Ысты нæ хъизæмæрттæ баст 
Нæ тæригъæдтимæ æнгом. 
264 

ЗÆРОВДМÆ 
Фæзындтæ та мæм дысон дæр мæ фынмæ, 
Æвæццæгæн, хуымæтæджы уый нæу... 
Цæттæ дæн демæ базæронд уæвынмæ, 
Цæмæн куы зæгьай: уарзын бирæ дæу. 
ФÆДЗÆХСТ 
Бæрзонд хохы цъуппæй та ракалди зæй, 
Ком байдзаг и йе ’мбисмæ урс-урсид митæй... 
Æрыгонæй архайут афтæ, цæмæй 
Зæронды бон ма кæнат ’фсæрмы уæ митæй. 
ЧЪИЗИДЗÆСГОМ 
Кæйдæр кой ма кæн, ничи 
Кæндзæни уæд дæ кой... 
Куы уа дæ цæсгом чъизи — 
Нæ зондзынæ æнцой. 
РОХГÆНАГ 
Фыдæлтæ-иу самадтой тох 
Зæххы цъус гæппæлыл... 
Цы у, уый кæмæй кæны рох — 
Йæхицæй æппæлы. 
ÆНÆХАЙ 
Мæнæн у ницы хъом дæ хин — 
Цæрын дæ фыдæнæн дзæбæхæй... 
Уæлæрвтæ бакодтам нæхи, 
Æмæ сæ фестæм мах æнæ хай. 
ФЫРДЗЫРД 
Куы дæм уа кард — ыссардзынæ кæрддзæм, 
Æндах — куы дæм уа судзин... 
Куы банцаис дæ фырдзырдæй, уæд дæм 
Æз, чи зоны, ’мæ хъусин. 

ÆНÆУУÆНК АДÆМ 
Цы нызта, уый нæ уыд æлутон, 
Нæ систаид æндæр йæ сæрыл бæстæ... 
Хуыцауыл чи не ’ууæнды, уыдон 
Сæхимæ райстой Сфæлдисæджы хæстæ. 
ХÆСТÆДЖЫТÆ 
Æрбацыдысты заргæ, кафгæ 
Чындзхæсджытæ æмгуыппæй ардæм... 
Цыма хæстæджытæ сты, афтæ 
Мæнмæ фæкæсынц зондджын адæм. 
ЗОНДЦЖЫН ФЫДÆЛТЫ ÆНÆЗОНД ФÆДОНТÆ 
Куы нæ риссид дæ зæрдæ, куы ракæсис бæрзондæй, 
Уæд, чи зоны, кæйдæртау ды дæр фырхъалæй зарис... 
Ысхъæздыг кодтой адæм сæхи фыдæлты зондæй 
Æмæ, кæсут, сæхицæй æнæзонддæртæ нал ис. 
ДУГЬ 
Нырма уал йæ мидбылты худы, 
Нæ хæцы фырцинæй зæххыл... 
Сахатмæ æртиссæдз минуты 
Йæ мæлæтмæ алчи тæхы. 
ÆНÆМÆЛÆТ 
Зæгъут-ма, ацы уарынмæ 
Лæудзыстæм мах кæдмæ?.. 
Æнæмæлæт дæ, цалынмæ 
Нæ амардтæ, уæдмæ. 
ХОРЗ ХЪУЫДДАГ 
Дæлджинæг кæнынмæ цæргæсы 
Фæхъавы иуæй-иу хатт хъаз дæр... 
Зын æххæстгæнæн нæм фæкæсы 
Цыфæнды хорз хъуыддаг дæр раздæр. 
266 

РÆДЫД РАСТГÆНДЖЫТÆ 
Сты зондджын адæмы ныхæстæ 
Нæ цардимæ рæхысау баст... 
Нæхи ысраст кæныны бæсты 
Кæйдæрты мах фæкæнæм раст. 
ХОНДЖЫТÆ 
У æлгъысты зондамонæг зин, 
Дæлимонтæй равзæрæг æвдиу... 
Галиуæрдæм хонджытæ сты мин, 
Рахизæрдæм — иу. 
ФÆСТÆМÆ КÆСÆГ 
Кæсын хъæуы размæ, дæ нысан — бæрæг, 
Дæ фидæны сагъæс дæ уæд... 
Цы сарæзта, уымæ куы ракæсы лæг, 
Йæ цæуынæй банцайы уæд. 
ГÆДЫДЗИНАД 
ЛУКИАНЫ мотив 
Къæбæлдзыг дзыхæй дзурыны бæсты, 
Дæ цауд митæм фæстæмæ искуы ракæс... 
Гæдыдзинадæн адæмы цæсты 
Фылдæр кад ис. Цæмæн? Рæсугъд — йæ дарæс. 
ÆНУСОН ЦАРД 
Рацæйтардта знон уæлæты 
Иу лæппу сæгъимæ фыс... 
Цардæн сæфæн нæй, мæлæт ын 
Аивы æрмæст йæ хуыз. 
СХЪÆЗДЫГ УÆВЫНЫ МАДЗАЛ 
Ныууадз, чызгай, нæкомынтæ, — 
Хуыздæр гæнæн дзы нæй... 
Фæкъаддæр кæн дæ домæнтæ, 
Ысхъæздыг уай цæмæй. 
267 

ДИН 
Уæларвон зæдæн йе знаг — зин, — 
Фæхыл ысты кæддæр... 
Кæд хорз цардмæ нæ хоны дин, 
Нæ хъæуы уæд йæ сæр. 
ЗЫН ХЪУЫДЦАГ 
Йæ зæрдæйыл сагæн 
Ысуади мæ фат... 
Зын кæнæн хъуыддагæн 
Фылдæр тыхтæ ратт. 
ÆРДЗÆМÆНИЗ 
Æмбары хурзæрин йæ хæс 
Æмæ та нæ æртавта... 
Æрдзон у низ, æмæ йæм кæс, 
Куыд кæсыс æрдзмæ, афтæ. 
ÆНÆ ХУЫЦАУ 
Ысхуындæуыд тæппудæн 
Йæ тас йæ фыддæр хъæн... 
Æнæ Хуыцауæй удæн 
Нæ вæййы хорз уæвæн. 
ФÆНДАГГÆРДÆГ 
Рæстæг æндæр уыди уæд: 
Уадтæн сæгуытау цæрдæг... 
Алчи йæхи къухтæй уæд 
Царды фæндæгтæгæрдæг. 
ЗЫН САФÆН 
Хъуыды кæнынæн рарди сæр: 
Æвзæрæй хорз æвзар... 
Рæстдзинад баныгæн, уæддæр 
Ысуадздзæни æвзар. 
268 

ÆРДХОРД - ЗНАГ 
Бынтон æвзонг куы уыд, уæддæр 
Тъыста уый алы ран йæ фындз... 
Табу кæмæн кодта кæддæр, 
Уый хоны ныр йæ цæстысындз. 
РÆДЫДÆМÆРАСТ 
Фæкодтон тъæбæртт дæр, фæуагътон æз дугъ дæр, 
Фæрæзтон фыдбонтæн, ныхъуырдтон мæ маст... 
Дæ фыдгойгæнджытæ рæдийынц æдзухдæр, 
Вæййыс ды сæ фыдгой кæнгæйæ та раст? 
ЗЫН УАВÆРЫ 
Йæ хъул та абадт сах 
Мæ сыхагæн æрæджы... 
Æрсабыр вæййæм мах 
Æнамонд дуг, рæстæджы. 
СУСÆГДЗИНÆДТÆ 
Нæма бахызт уазджытæ никуы дæ кæртæй, 
Рæдийыс, уый зонын, нæ зонын, цæмæн... 
Дæ сусæгдзинæдтæ куы ’мбæхсай хæлæрттæй, 
Уæд ма сæ зæгъгæ та кæндзынæ кæмæн? 
ЗОНД БÆРÆГГÆНÆГ 
Дур ныццæвы алкæд алкæйы фæсонтыл, 
Байдзаг кад къæмæй... 
Раст æмæ зылын адих кæн, дæ зондыл 
Баууæндон цæмæй. 
ФÆНДАГГАГ 
Нæ чызджыты æхсæн, зынæрвæссон, дæу аккаг 
Куы разына, уæддæр, æвæццæгæн, зынæй... 
Зынаргъдæр хъуамæ уа фæстæмæйы фæндаггаг: 
Æнæацæугæ ис, æнæраздæхгæ — нæй. 

ЗОНДДЖЫНДÆР 
Дзуры йæ саргъы бæхимæ: «Зынаргъæй 
Балхæдтон дæу æз, хъуыдтæ мæ...» 
Иннæтæй зондджындæр уæвыныл архай, 
Фæлæ йæ ма ’вдис æддæмæ. 
ÆППÆЛЫНЫ АККАГ 
Куыдæй цæрой хæларæй, кæд кард æмæ фыд ысты, 
Кæд куывды дæр фæйнæ ран вæййы æдзух сæ бадæн?! 
Нæ йыл æрхауд цæстысыг, уæддæр дзы буц уыдысты: 
Кæй амард, уый тыххæй дзы æппæлыдысты адæм. 
ÆНÆУЫНОНДЗИНАД 
Алцæмæн дæр ралæууы йæ рад, 
Схъæздыг вæййы хаттæй-хатт мæгуыр... 
Уарзтæй, дам, æнæуынондзинад 
Адæймаджы тынгдæр кæны куырм. 
СУСÆГÆЙ ХЪУСÆГ 
Давæггаг æхцатæй — нал у ныр сусæг — 
Ауагъта къорд раны де ’рдхорд цъæхсæртæ... 
Фехъусдзæн дыуары зыхъхъырæй хъусæг 
Искуы йæхи тыххæй, баууæнд, æвзæртæ. 
ХÆРАМ 
Зæгъ-ма æргом: хæлæджы низ 
Тыхсын кæны дæу цал азы?.. 
Йæ цъæх марджы фылдæр æмбис 
Хæрам йæхæдæг баназы. 
МЫЗДÆМÆ КУСДЖЫТÆ 
Куы нæ вæййы фæллойгæнджытæн куыст, 
Уæд аххосджын — сæ раздзæуæг, сæ фæтæг... 
Куы нæ фидай дæ кусджытæн сæ мызд, 
Уæд æй сæхицæн фиддзысты сæхæдæг. 
270 

ЧЪИЗИДЗÆСГОМ 
Йæ кад ис къæхты бын, кæнынц ыл æмдзыхæй зонгæтæ чыр-чыр, 
Йæ намыс чъизийæ нæ зыны, нæй уымæн ницæмæй æхсæн... 
Куы вæййы чъизидзæсгом иунæг, уæддæр тæрсы, кæны зыр-зыр, 
Фæлæ сыгъдæгзæрдæ нæ тæрсы, куы вæййы адæмы æхсæн. 
ТÆРАЗ 
Дæ мæгуыр къæбæр бахæр адæн 
Æмæ та уынджы хъаз... 
Рæстдзинад у хæлардзинадæн 
Тæккæ хуыздæр тæраз. 
ДЫВÆНД 
Куы ныууагъта тъизын, хъæрзын, 
Фæхуыздæр уæд уайтæккæ хабар... 
Фæкæсдзæн дæм алцыдæр зын, 
Куы кæнай дывæнд, рабар-бабар. 
СÆРИБАРГÆНÆГ 
Фæзын-иу мæм уынгæджы бон мæ зынмæ, 
Æрхæсс-иу цин, фæлидзæг уа æрхæндæг... 
Кæд хъавыс мæн ыссæрибар кæнынмæ, 
Фыццаджыдæр, сæрибар у дæхæдæг. 
ЗÆРДÆЙÆ МÆГУЫР 
Аслам фыды нæй бас, 
Цыхтджыны ис къæрис... 
Мæгуырдæр кæныс, цас 
Кæны фылдæр дæ ис. 
ЗÆРОНДÆЙ 
Дæ зæрдæйы ныллæг уыди мæ бадæн, 
Цы мыл æрцыд, æрцыди мыл уый сонтæй. 
Æрыгонæй куы нæ хъуыдтæн, уæд ма дæ 
Цæмæн хъæуын ызмискалгæ зæрондæй?! 
271 

МÆХИЦÆН 
Мæнæй уый, ма кæн рох, 
Дæ зæрдыл-иу лæууæд: 
Куынæуал кæнай тох, 
Дæ цард фæуыдзæн уæд. 
ÆНХЪÆЛМÆ КÆСЫН 
Ыскадджын и, цæмæй? — 
Уыди æдзух æгьдауыл хæст... 
Æнхъæлмæ кæсæн нæй, 
Куы ницы кусай, уæд æрмæст. 
ИУНÆГ ХЪÆЗДЫГДЗИНАД 
Ныфсæй цæры адæймаг, ныфс, 
Лæгæн ды хъарутæ дæттыс, 
Йæ мулк дæ, йæ ис дæ, йæ бис, 
Ды нал дæ, уæд ма йæм цы ис?! 
ЦАРДЫ МИДБЫЛХУДТ 
Сартыл дæр, фæрæтыл дæр 
Баивдæуы кард... 
Хаттæй-хатт мæлæтыл дæр 
Мидбыл худы цард. 
ХОРЗ ЛÆДЖЫ ХАТЫР 
Цæргæсты æхсæн ды куы нæ уай цæргæс, 
Нæ разындзæни уæд дæ фæд... 
Æппæлæн ныхæстæй дæ фехалин æз, 
Куы нæ уаис тынг хорз лæг, уæд. 
ТÆППУД ÆМÆ ÆРТХЪИРÆН 
Дæ къухы нал уыд рагæй пирæн, 
Мæ къухы та — фæрæт... 
Тæппуд куы нæ уаис, æртхъирæн 
Нæ кæнис, уæд. 
272 

ÆХЦАТÆ ÆМÆ ЦАРД 
Фæрнæйдзаг хъуыддæгтыл дæ кæстæрты ардау — 
Нæ дзы кæндзæн иу дæр зынты бын дыдагь... 
Куы фæцæйфæуд кæнынц æхцатæ, уæд цардау 
Хъуыды кæнын райдайæм уыдоныл мах. 
ДÆНДÆГГÆÆМÆ МОНЦТÆ 
Йæ сыхæгтæй фæдавта 
Куыфтæ æмæ æфсондзтæ... 
Куыд цæуы рæстæг, афтæ 
Дæндæгтæ сæфынц монцтау. 
ХОРЗ 
Куы нæ нызтаис дысон сæн, 
Нæ риссид абон уæд дæ сæр... 
Ис адæймагæн хорз уæвæн, 
Куы нæ уа амондджын — уæд дæр. 
МÆГУЫРÆГ 
Ыскалдзæни тæмæн, 
Цы байтыдтай ды рагуалдзæг, уый сæрды... 
Фæдæлдон и, цæмæн? 
Дыууæ науыл фæхæцын уыд йæ зæрды. 
ДАРÆС 
Нæ хъæуы дæу, нæрæмон, сонт, 
Зонд... 
Йæ фадыварцæй у бæрæг 
Лæг. 
ХÆДÆФСАРМ 
Цы дзурын абон — дзырдтон уæд дæр: 
Хид æй нæ хъæуы, бассæнды доны... 
Æппæты хуыздæр кæд у, уæддæр 
Æппæты хуыздæр йæхи нæ хоны. 
18 Дзасохты Му:ш(|>ер 
273 

МÆНГАРД 
Мæ къабазау нæ дæ мæ уæнг, 
Цы дæ, уый — маргхъæстæ æгасæй... 
Кæуылдæриддæр нæй æууæнк, 
Цæуыс ды уыдонæн сæ разæй. 
УАРЗЫН ÆМÆ ТЫНГ БИРÆ УАРЗЫН 
Чи кæны искæмæ ’ртхъирæн, 
Хонут йæхи уымæн тарст... 
Загътай мын: «Уарзын дæ бирæ!» 
Тынг бирæ уарзын у уарзт. 
ДЗЫППЫДАРГÆ ТЕЛЕФОНДЖЫНÆН 
Дæ æмдугонты фæсте сурыс, 
Фæлæ нæу с’ аййафын дæ бон... 
Дзыхæй куы никæимæ дзурыс, 
Уæд дæ кæм бахъуыд телефон? 
ДОМÆНТÆÆМÆ СÆРИБАРДЗИНАД 
Цыдæртæ дзурын амоны мæ кар, 
Æнæзæгъгæ дзы иу хъуыддагæн нæй: 
«Фæкъаддæр кæн дæ домæнтæ дзæвгар, 
Дæ сæрибар фæфылдæр уа цæмæй». 
БÆЛЛИЦТÆ 
Куыннæ мæлон дæ хуызæттæм мæстæй, 
Кæмæ нæ хъары искæй сагъæс, зын!.. 
Нæ бæллицтæм æцæгæлон цæстæй — 
Куы сæххæст вæййынц — райдайæм кæсын. 
ЗИВÆГГÆНАГ 
Сымах хуызæттæн нæй хатыр, æвидауц кæнынц цард, 
Нырæй фæстæмæ уæ нæхи хъæудзæни ласын дарддæр... 
Æгуыстæй зивæггæнаг у хъуынтъыз æмæ æнкъард, 
Куы йæ фæхъæуы кусын, уæд вæййы дзæвгар æнкъарддæр. 

ХАХУЫРГÆНÆГ 
Нæ фехалдзæн йæ ахуыр: 
Кæндзæн æдзухдæр хахуыр, 
Нæ дзы кæны æлгъæд, 
Йæ цъыф ныууадзы фæд. 
ЦÆССЫГТÆ 
Ысфидауын кæнид æлутон 
Дунейы кæцыфæнды фынг дæр... 
Цы цæссыгтæ фембæхсынц, уыдон 
Лæджы зæрдæ агайынц тынгдæр. 
МАД 
Доны — знæтдæр нæй гуылфæнты — 
Балæгæрддзæн барæг... 
Алчидæр кæуыл æууæнды, 
Ахæм зæд — ныййарæг. 
РÆСУГЪД ÆМÆ ЗОНДЦЖЫН 
Вæййы фылдæр хатт фаззоны ’нгæс фаззон, 
Сæ хъазт дæр — иу, у иумæйаг сæ хæрд... 
Рæсугъд сылгоймаг цæстытæн у уарзон, 
У зондджын та лæджы зæрдæйы ’вæрд. 
ФЫЙЙАУ 
Хæцын æз иннæтау нæ дугмæ, 
Мæ хъыг нæ ныгъуылы йæ сæны... 
Фыййау куы смæсты вæййы дзугмæ, 
Куырм фыс сын раздзог уæд ыскæны. 
ДЫУУÆ БАСТЫ 
Ничи дæ базыдта растæй, 
Уымæн æвдисæн у хъæу... 
Бирæ сæрибардæр бастæй 
Рæхысыл хæцæг дæр нæу. 

УДЫХЪÆД ÆМÆ ЗОНД 
Ракасти бæрзондæй, 
Нал зоны хæстæг дæр... 
Удыхъæд, дам, зондæй 
Мах кæны хæстæгдæр. 
РОМÆМÆХЪÆУ 
Арф хъуыды куы нывæрынц ныхæсты, 
Зæрдæтæ вæййынц уæд цинæй дзаг... 
Ромы, дам, фæстаг уæвыны бæсты,— 
Загъта Цезарь, — хъæуы у фыццаг. 
ЦЪАРÆМÆАИПП 
Сæгъы фарсмæ дæркъ фидауы, фысæн 
Ысфидаудзæн йæ фарсмæ тынгдæр далыс... 
Æвзæр чиныгæн хорз цъары хуызæн 
Вæййы, куы скæнынц ницæйагыл дарæс. 
БÆРЦ 
Дæ ныхас — карз, 
Тыхджындæр ноджы маргæй... 
Дæхи бæрц уарз, 
Дæхицæй фылдæр — макæй. 
ÆНÆУЫНОНДЗИНАД ÆМÆ УАРЗТ 
Лæджы зæрдæхудты цæуынæй нæ тарст, 
Йæ митæй уыдысты нæ зæрдæтæ цъæх... 
Æнæуынондзинадмæ рахызти уарзт — 
Æгъатырдæр никуы ис уымæй фыдæх. 
ХЪУЫДЫ 
Кæнынц йæ зыд, кæрæфыл дис: 
Æдзухдæр мидæмæ æмпъухы... 
Хъуыды хæзна ысхонæн ис, 
Куы вæййы курдйатджыны къухы. 
276 

СÆЙРАГДÆР 
Нал хоны мæгуыр адæмæй иу йæ мызд мæйваг, 
Хъæздыджы дзыппытæ та куы кæнынц дзагæй-дзагдæр... 
Хицауы раз дзурын зонын ма хонут сæйраг, 
Хицауы раз хъусын зонын у дзæвгар сæйрагдæр. 
ЗÆРОНД ИРОН 
Хæрæг уыди кæддæр къæлæу, 
Къæлæу ын нал ис абон хонæн... 
Хъæздыг ног ирæттимæ нæу 
Æнцон цæрæн зæронд иронæн. 
ТÆРИГЬÆД КÆНЫН, БАРЫН 
Лæг чи у, уымæн тары 
Нæ айсæфы йæ фæд... 
Тæригъæд кæнын, барын 
Кæд зоныс, уæд ды — зæд. 
ЗАРÆГ 
Лæджы хъуыды, йæ бæллицтæн сæ хæтæнтæ — уæрæх, 
Сты адæймагæн фидар ныфс, рæсугъд амонд хæссæг... 
Нæй зарæгæн фыдыбæстæ, йæ фыдыбæстæ — зæхх, 
Æнæхъæн дуне зарæгæн — йæ райгуырæн уæзæг. 
ДИН 
Дæуæй нæ рантысдзæни дон, 
Зин... 
Кæмæндæр хорз ракæнын хон 
Дин. 
ÆФСÆСТ ÆМÆ ÆХХОРМАГ 
Куыд бамбардзæни уый дæ рис, 
Кæмæн дæ хомаг?! 
Æфсæсты цур æдзухдæр ис 
Æфхæрд, æххормаг. 
277 

МАСТ ИСЫН ÆМÆ БАРЫН 
У хиуылхæст куырыхон лæг, фæлæ фæдзуры раст, 
Ды та тымбыл къухæй дæ риу ныххойыс, сисыс хъæр... 
Уыдзынæ де знагимæ ’мбар, куы дзы райсай дæ маст, 
Куы йын ныххатыр кæнай, уæд фæуыдзынæ уæлдæр. 
ДЗЫПП ÆМÆ ЗÆРДÆ 
Дæ былы бынæй не ссыди уæд сыпп, 
Дæ дзырдтæй иу дæр тынг бирæ куы давта... 
Куыд дзагдæр кæны адæймаджы дзыпп, 
Æвдæлондæр кæны йæ зæрдæ афтæ. 
РÆСТДЗИНАД 
Æнæфсис йæ бирæ æфтиаг хынцæд, 
Нымайын у ахæмы уаг... 
Рæстдзинад зæгъынмæ куы фæхъавынц, уæд 
Ныхæстæй дыууæ дæр у фаг. 
УÆЛАХИЗ 
Нырма у рог йæ къахист, 
Æппары суг йæ артыл... 
Рæстдзинадæй уæлахиз 
Фæуыдзынæ мæнгардыл. 
УАРДИÆНГÆС 
Æнцондзырд сылгоймаг у уарди, йæ сыфтæ 
Фæвæййынц йæ уарзæттæ тынд. 
Йæ лæгæн ма баззайы афтид куысыфтæг, 
Сындзытæй æмæхгæд, фыдынд. 
ЗЫНÆРВÆССОН 
Бавналын гом армæй нæу 
Иуæн æдасæй уызынмæ... 
Фысджытыл худынæй дæу 
Не ’вдæлы, бецау, фыссынмæ. 
278 

поэт 
Фыдызæхх, адæмыл — йæ мæт, 
Æмбары сын сæ цин, сæ рис... 
Поэт æцæг куы вæййы, уæд 
Зæрдæ ысхонæн уымæн ис. 
МУЛК 
Нæ бабæззыдтæ ды æмпъузæнау дысæн, 
Æнæ дæу дæр нæ кæрц уыд алцæмæй æххæст... 
Хъæздыгдзинæдтæ, мулк — цæугæдоны хуызæн: 
Сæ райдайæн — сыгъдæг, куыдфылдæргæнгæ — змæст. 
ницы зонын 
Хъуамæ радзурон мæ риссаг 
Искæмæн дæуау æз дæр... 
Хаттæй-хатт — куыннæ у диссаг! — 
Ницы зонын у хуыздæр. 
РÆСТÆГ 
Кæнут цæйбæрцфæнды ныхæстæ, 
Уыдзæни ацы хъуыды раст: 
«Кæй нæ фæлæмæгъ кæндзæн рæстæг, 
Нæй ахæм хъыг, нæй ахæм маст». 
ХУЫМГÆНÆГ 
Дæ рæбыны кæй уыдтæ цæрæнбонты æвгæнæг, 
Кæддæры хуызæн абон ды нал кæныс уый сусæг... 
Æнæ кусæджы ’ххуысæй фæцæрдзæни хуымгæнæг, 
Хуымгæнæг ын куы нæ уа, нæ фæцæрдзæн уæд кусæг. 
СТЫР ФЫД 
Дун-дуне мæнгард хъуыддæгтæй у йæ тæккæ дзаг, 
Уый хыгъд дзы фæрнæйдзаг митæ ис, хъыгагæн, цъус... 
Иу бон дæр ыстыр фыддзинад ракæнынæн — фаг, 
Фæлæ стыр фыд фесафынæн бахъæуы æнус. 

ДЗАУМÆТТÆÆМÆ ФЫСТЫТÆ 
Абырсдзæни алкæйы дæр низ, 
Бауыдзæн кæддæр мæрдон фынæй... 
Дзаумæттæн дзæгъæл баззайæн ис, 
Фыстытæн дзæгъæл баззайæн нæй. 
КÆСÆН ÆМÆ КЪАМ 
Тавы ’мхуызон хур 
Раст æмæ хæрамы... 
Иу кæсæны цур 
Ницы сты дæс къамы. 
АХХОСДЖЫН 
Нæ ныууадздзæни уый царды фæд, 
Йæ фæрсты намыс кæмæн фæлидзы... 
Кæд ницы кæныс дæхицæн, уæд 
Нæ хъæуы домын рæстæгæй ницы. 
ÆБУЗН 
Æдзух фæкæныс лæджы фыдгой, 
Æрмæстдæр фæскъуым вæййыс уæндон... 
Куы дын рауадзин дæ сæрыл сой, 
Уæддæр æй хонис æхсæнтæ дон. 
СÆРХЪÆН 
Уыдис уый тынг раджы кæддæр, — 
Куы банызтай фыццаг хатт сæн... 
Кæсаджы къæдзил æмæ сæр 
Йæ дæргъмæ бафтауы сæрхъæн. 
ÆНÆЧЕТАР 
Нырма уал сабитимæ хъаз 
Цъæхзæнг æвзонг кæрдæгыл... 
Æнæчетар лæджы ныхас 
Фæлыг кæны æрдæгыл. 
280 

ФÆЛЛОЙ 
Кæй хъæуы сымах мулк, сымах ис — 
Кæйдæр хъизæмар æмæ рыст!.. 
Цыфæнды зыныл дæр уæлахиз 
Фæуыдзæни алкæддæр куыст. 
ЦЫРАГЪДАРДЖЫТÆ 
Иузæрдыг æмгарæн 
Нæй, æвæдза, аргъ... 
Иу рæстдзинад дары 
Иннæйæн цырагъ. 
ДОМБАЙ 
Цæмæй хуыздæр цæрай — 
Хуыздæр кусын æмбæлы... 
Сыдæймæлæг домбай 
Нæ ауæрды хæдмæлыл. 
ÆНАХУЫР ФАРСТ 
Мольер фæхъæр кодта кæддæр, 
Фæрсæгау уыд йæ ныхас сонт: 
«Зыбыты иунæг хатт уæддæр, 
Кæмæн нæ фæцыди йæ зонд?!» 
ÆРГОМДЗЫРД 
Дæ кæрцæн ма хъуыди æрмæстдæр дыс 
Æмæ йæ ссардтай къуымбилтимæ фисты... 
Кæй ницы зоныс, ууыл кæд сæттыс, 
Уæд зоныс ды æнæныхасæй исты. 
ÆНАМОНДЫ ФÆНДАГ 
Цард нæ кæсы иунæгмæ дæр даргъ, 
Стæй йæ ничи банымайдзæн фагыл... 
Амондæн цы лæг нæ кæны аргъ, 
Уый цæуы æнамонды фæндагыл. 

РАСТЛÆГ 
Нæ кæны хъаст дæр, 
Ыстæй хæлæг... 
Рæстæгæй растдæр 
Нæма уыд лæг. 
ХÆРЗИУÆГ 
Хæсдзысты дын, æргомдзырд, 
Дымыстæртæ тæрхон... 
Куы дæ раппæла номдзыд, 
Уæд æй хæрзиуæг хон. 
БОНДЖЫН 
Дæ дыууæ къахыл тынг фидар лæууыс, 
Æнæмæтæй кæныс æхсæв фынæй... 
Куы нæ дæ хъæуа искæйы æххуыс, 
Уæд бонджын дæ, дæуæй хъæздыгдæр нæй. 
БИРÆ ХЪУЫДДÆГТÆ 
Адæм цыдысты æмхуызонæй зиумæ, 
Абон ма афтæ фæкæнынц зынæй... 
Бирæ хъуыддæгтæ куы кæна лæг иумæ, 
Иу хъуыддагæн дæр уæд сырæзæн нæй. 
ИУ ДИДИНÆГ 
Хойы алы бон йæ риу, 
Искуы разына цæмæй... 
Дидинæг куы вæййы иу, 
Уæд дзы чъина скæнæн нæй. 
ЗÆРОНДЫ ЗОНД 
Фæрнæй уаиккам дзаг 
Нæ тохси бадид сах. 
Зæронды зондæй фаг 
Нæ пайда кæнæм мах. 
282 

ХОРЗ ÆМÆ ÆВЗÆР 
Хонынц фых нæ дуджы хомы, 
Къæхтæй нал æвзарынц сæр... 
Хорз æвзæр кæнын нæ комы, 
Хорз кæнын — æвзæр. 
ÆФХÆРД 
Кæдæй уыдис мæнæн, кæдæй 
Дæуæн зæгьын мæ зæрды: 
«Ды мæ куы раппæлис, уæд æй 
Нымаин æз æфхæрдыл». 
НЫХАС 
Дæ ныхæстæн дæтт дзуапп, сæ хъысмæтыл мæт дæр 
Кæнын фæхъæуы дæу, дæхи сын хицау хон. 
Дæ бон кæд нæу дæ дзырд æххæст кæнын, уæддæр 
Кæддæриддæр вæййы дзырд нæ дæттын дæ бон. 
САЙÆГ 
Дæ фæлывд митæй хъуырмæ дæн, 
Хъæуы сымах хуызæттыл хъарæг... 
Кæй сайыс, уыдоны хуызæн 
Нæ кæныс аргъ дæхицæн, сайæг. 
КУРДИАТ 
Ма у хъомы рын, 
Кæрдты куырд, куырдадз... 
Цæр æмæ цæрын 
Иннæты дæр уадз. 
РÆСУГЪД ÆМÆ ЗÆРДÆМÆДЗÆУГÆ 
Æрдзæй дын алцыдæр — лæвæрд, рæвдауыс адæймаджы цæст, 
Дæ аивдзинадыл кæнынц зæрондæй, ногæй адæм дис... 
Цæмæй сылгоймаг уа рæсугъд, ис уымæн иу мадзал æрмæст, 
Цæмæй зæрдæмæдзæугæ уа, дæс мин мадзалы уымæн ис. 

УАРДИ ÆМÆ СЫВДЗ 
Фæлтæрдджынтæ зæгъынц — 
Сæ хорзæх алкæй уæд: 
«Фæныхсдзæни дæ сындз, 
Куы тонай уарди, уæд». 
ФÆЛХАТ 
Нæртон бæгæны дзагдар 
Хæссы къæбицгонд уатæй... 
Цыфæнды хорз хъуыддаг дæр 
Кæны æгад фæлхатæй. 
ХИУАРЗОНДЗИНАД 
Акалын дæ уал назы 
Бахъуыди, зæгъ-ма, цæмæн?.. 
Зондджынæй дæр саразы 
Хиуарзондзинад сæрхъæн. 
БАРЫН 
Фæци зын банымайæн, цалæн 
Хæларау загътон æз: 
«Чысыл зæрдæхудт-иу æмбалæн 
Ныббарын хон дæ хæс». 
ХУДЫН 
Ыссардта тæппуды 
Зыр-зыргæнгæ хæст... 
Цæрæгойтæй худын 
Лæг зоны æрмæст. 
ÆРДЗЫÆГЪДАУ 
Нæй нымæц, цæйбæрцы 
Бафхæрдта ныхæстæй... 
Ницæмæн ис æрдзы 
Фесæфæн æххæстæй. 
284 

СÆРИБАР 
Мæгуыр цæуы уæрдоны, 
Йæ уæрдоны — йæ гутон... 
Хъуыды кæнын кæй бон у, 
Ысты сæрибар уыдон. 
АХÆСТÆТТÆ 
Кæйдæр бæстæты цасфæнды фæхæт, 
Уæддæр уыдзынæ ды фыдызæхх хъуаг... 
Æхсæвæй-бонæй ахæстæттæ — ’хгæд, 
Уæддæр вæййынц æппынæдзухдæр дзаг. 
ÆНАХУЫРФЫСТ 
Диссаджы фыст, — хъус, — 
Бакастæн æрæджы: 
«Иуæй-иу хатт ус 
Бауарзы йæ лæджы». 
ХЪЫСМÆТ 
Аслам фыдæн цæрын йæ басæй, 
Дæ фынгыл — минас, сæн... 
Хъысмæт у уаддымгæ, йæ разæй 
Ыскъуымбил кодта мæн. 
ДÆЛБАРГÆНÆГ 
Мастæн ис быхсæн, фыцæн, 
У быхсын хъæбатыр лæджы хæс... 
Тас уыдис æмæ уыдзæн 
Адæмы дæлбаргæнæг фæрæз. 
ЛÆГÆМÆÆРДÆГ 
Кæй хуыдтон æз æнæхъæн лæг, 
Уый разынди лæджы æрдæг. 
Кæй хуыдтон æз лæджы æрдæг, 
Уый разынди æнæхъæн лæг! 

УСГУР ÆМÆ УСДЖЫН 
Хуыдтон дæ мæ зæрдæйы уидаг, мæ буц хур, 
Дæ фæстæ нæ фæзылдтæн аууонау цъус... 
Хуымгæнæны мæйы хуызæн вæййы усгур, 
Цыппурсы хуызæн та — куы ракуры ус. 
ДÆ ФАРС ÆМÆ ДÆ НЫХМÆ 
Дæхимæ кæд фæкæсыс арс? — 
Куы сласыс æхсаргард æдыхмæ. 
Дæ ныхæстæ дзурынц дæ фарс, 
Дæ хъуыддæгтæ дзурынц дæ ныхмæ. 
ÆРТХЪИРÆН 
Ныууадза лæг йæ фæстæ хъуамæ фæд, 
Нæ кæнынц кад лæгæн йæ истæ, бистæ... 
Хуыздæр фыссын куы нæ райдайат, уæд 
Кæсын мæхимæ райдайдзынæн исты. 
ЦÆМÆН БАСЫГЬДÆУЫД ИУ ХÆДЗАР 
ЦЫППАР ХАТТЫ? 
Бамбар адæймаджы хъæр — 
Абада дæ тохси тæу: 
Басудз хæдзарæн йæ сæр, 
Æмæ уой йæ къултæ дæу. 
КУЫДЗÆМÆГАЛ 
Куыннæ уон æз æрхæндæг 
Чъындыйы цур, ызнæты: 
Нæ хæры хос йæхæдæг, 
Мæнæн дæр дзы нæ дæтты. 
АМОНД ÆМÆ ТÆРСАГ 
Балер-кæсагæн 
Сырххъулон — йæ фарс... 
Амонд тæрсагæн 
Нæ вæййы йæ фарс. 
286 

УАРЗÆТГÆ 
Чи у æрыгон, хон уыдоны уаз зæдтæ, 
Фидауы кæстæртæй дуг æмæ цард... 
Дзурынц æдзухдæр сæхи тыххæй уарзæттæ, 
Уымæн нæ фæкæнынц никуы æнкъард. 
АФОН 
Алчидæр хоны æгъдауыл хæст дæу, 
Разыны де ’гъдау бæрæгбоны, къаты... 
Раздæр æрбацæуын кады хос нæу, 
Афоныл цæуын нымадæуы кадыл. 
ХЪУЫДЫТÆ 
Нæ нын кодта æвгъау йæ сис 
Фыссынæн ивгъуыд дугты хъаз... 
Хъуыдыты аныгъуылæн ис, 
Фæлæ дзы нæу дæлдонæй тас. 
ЗОНДЦЖЫНЫ ЗАГЪДАУ 
Æрвитын рæстæг заргæ æмæ кафгæ, 
Нæ мæ фæнды æнкъарын азты уæз... 
Куыннæ цардтæн æнусы размæ, афтæ 
Нæ цæрдзынæн æнусы фæстæ æз. 
«ÆГАС БÆГÆНЬЬ УÆЙГÆНÆГ 
Фæфæлывта адæмы цас 
Цæрæнбонты ацы мæнгард!.. 
Йæ бæгæны хоны «æгас», 
Йæхæдæг у афтæмæй мард. 
КÆЙДÆР ТУГ ÆМÆ ХИД 
Куыдфæнды йæ куы ’лгъитай — 
Нæ кæны йе ’рфыг тар... 
Кæйдæр туг æмæ хидæй 
Уый сарæзта хæдзар. 

УАТАТЫ БИБО 
Уыди нæ рагфыдæл сæрмæт, 
Сырдта йæ фарнæй дардмæ тар... 
Бибо куынæуал вæййы, уæд 
Йæ фæстæ баззайы æхсар. 
«ФÆСТÆЗАД» 
Хæлаф кæуыл нæй даргъ 
Сылгоймагæй, уый маргъ 
Нæ рахондзæни ничи, — 
«Фæстæзад» ыл ныйичъи. 
НАМЫСЫ ЗНАГ 
Куы вæййы хорз хæзгул, 
Уæд ын — фиуджын гуыдын... 
Уый намысы фыдгул, 
Фæлывд чи у, зылын. 
ÆНÆДЫРГЬ БÆЛАС 
Алкæцы дуг дæр фыстытæ, 
Нæу бæрæг, ныууадздзæн цас... 
Ахуыргонд æнæ куыстытæ 
У æнæдыргътæ бæлас. 
ÆФСЫМÆРТÆ 
Хæлæггæнаг, æдзæстуарзон сты иу хыссæйæ конд: 
Сæ цæсты фиутæ атайынц, куы ауынынц бæрзонд. 
Хæлæггæнаг, æдзæстуарзон кæнынц хъæдгомыл цæхх, 
Кæйдæр цинæй рынчын кæнынц, кæйдæр хъыгæй — дзæбæх. 
ÆГÆР 
Бавæрдтай уæздандзинад дæ хуыны, 
Алкæдау та равдыстай æгъдау... 
Бындзытæ ыскодтой уый сæ быны, 
Чи уыди æгæр адджын мыдау. 
288 

хытъын 
Дæ царды бонтæ батыдтай æвзæрæй, 
Кæм хъуыд æгъдау, уым архайдтай æфсæрæй. 
Дæ хытъын уыд дæ тырысайыл фыст, 
Йæ бафсадын — дæ тæккæ хуыздæр куыст. 
ХÆЛАРÆМÆЗНАГ 
Мæ ныхæстыл уæ мачи кæнæд дис, 
Дзæвгар раздæр сæ загъдæуыд мæнæй: 
«Хæлæртты ’хсæн ызнаг ыссарæн ис, 
Ызнæгты ’хсæн хæлар ыссарæн нæй». 
НАУ 
Быцæутæ сты йæ царддаргъгæнæг кауæн, 
Дæ зæрдыл уый кæддæриддæр лæууæд... 
Дæс хицауы куы вæййы иунæг науæн, 
Йæхи ысцæвы къæдзæхыл дæр уæд. 
УАРЗÆТГÆ 
Ды дæ мæ цин æмæ мæ рис, 
Ды дæ мæ хур æмæ мæ мæй... 
Фæхицæнгæнæн махæн ис, 
Нæ судзгæ зæрдæтæн та — нæй. 
ÆРÆДЖЙАУ ÆМÆ РАДЖЫ 
Мæ хъултæй иу нæ бады сах, 
Мæхи нæ равдыстон хъуыддаджы... 
Æрæджйау фембæлдыстæм мах, 
Æмæ фæхицæн ыстæм раджы. 
БАРОН 
Мæ ивгъуыд дуг фæтары, 
Æрбайсæфти йæ фæд... 
Рæдыдтытæн ныббарын, 
Мæхи куы вæййынц, уæд. 
19 Дшсохтм Муза(|к'р 
289 

зондцжын 
Фаг фæлæггад кодта Ирæн, 
Нæу къæмдзæстыг уый нæ цуры... 
Бирæ зоны, фæлæ бирæ 
Зондджын иу ран дæр нæ дзуры. 
ÆВЗÆР 
Ды дæ лæджы уæлдай, къæрис, 
Нæ хъусыс адæмæн сæ хъæр. 
Æвзæртæ та куыннæ ис! Ис, 
Фæлæ дзы нæй дæуау æвзæр. 
СОМЫГÆНÆГ 
Йæ намыс байдзаг и къæмæй, 
Йæ худинаг ныхъхъæр и комы: 
Йæ фыды амардта, цæмæй 
Кæна фыды ингæнæй сомы. 
ДИДИНÆГÆЙ РÆСУГЪДДÆР 
Уарди-дидинæг ныссагътон, 
«Нæй рæсугъддæр уымæй!» — загътон, 
Фæлæ ды рæсугъддæр уымæй, 
Нал разынд дæ цуры хуымæй. 
УАРДИÆМÆДЫ 
Уарди не схондзынæн дæу — 
Уарди бирæйы фаг нæу. 
Афæдз дæр нæ цæры уарди: 
Уалдзæг, сæрд... Фæззæг фæмард и. 
ХЪЫСМÆТ 
Æфхæрд уыдтæн дæуæй, æдзух мæм 
Уыди тызмæгхуызæй дæ каст. 
Куы бахауис бæргæ мæ къухмæ, 
Гъе уæд дæ райсин æз мæ маст! 
290 

АХХОСДЖЫН 
Чи кæны адæмы куырм, 
Уый у мæ цæсты сæтæлæг... 
Диныл кæй не ’ууæндын, уым 
Аххосджын дин у йæхæдæг. 
ÆНÆНХЪÆЛÆДЖЫ 
Амардзынæ иунæг цæфæн 
Ахæмы зынæй... 
Адæймагæн хорз ысуæвæн 
’Нæнхъæлæджы нæй. 
ХЪУЫДДАГ 
Дæ галиу митæ дæу 
Ыскæндзысты дзырддаг. 
Фæндон сæйрагдæр нæу, 
Сæйрагдæр у хъуыддаг. 
НЫХАС 
Дзырдтон дын æз абоны хуызæн кæддæр: 
«Куы зарой, уæд иннæтау хъырн». 
Куы кæнай цæуылфæнды ахуыр, уæддæр 
Ныхасæн йæ цыбырмæ тырн. 
ЗНАДЖЫÆРДХОРД 
Куы фæсайай ды къорды, 
Уæд дæ æлгъитдзæн къорд... 
Фыдызнаджы æрдхорды 
Нæй рахонæн æрдхорд. 
СУАДОН 
Ничи ракæндзæн сымах кой, 
Ницæмæн ыстут бæззон... 
Суадон хъæбатыртæ ссардтой, 
Тæппудтæ дзы нуазынц дон. 

ДОМБАЙ 
Хинæйдзаджы хиндæр сайы, 
Зылынтæ хæссынц тæрхон... 
Мин рувасæн дæр домбайы 
Афæлдахын нæу сæ бон. 
ТÆССАГ 
Нал кæнын кæддæрау сагъæс: 
Бафыстон мæ уæззау хæс... 
Комкоммæ кæсæгæй ма тæрс, 
Зæхмæ кæсæгæй-иу тæрс. 
НЫХАС 
Азы афонтæ дæ хуыз 
Аивынц дæуæн, нæ зæхх... 
Кæд дæ ныхас нæу æххуыс, 
Уæд хуыздæр у — ма йæ зæгъ. 
УАРЗОНДЗИНАД 
Сонт зæрдæйы арт и, 
Н’ахуысдзæн уый доны... 
Фестын мæ кæн уарди, 
Бамбæхс мæ дæ роны. 
ЦЫФЫДДÆР 
Æфсымæрæн дзы нæй æмбал, 
Æфсымæрæй куыннæ уон хъал! 
Мæ мадызæнæджы фыдгул, 
Цыфыддæр фест, ды дойнаг дур! 
АРВÆРТТЫВД 
Куы нæ уа хъуыды арф — 
Æрбайсæфдзæн йæ фæд... 
Куы нæ ферттива арв, 
Нæ ныннæрдзæни уæд. 
292 

ЗÆРДÆЙЫ ЦÆСТЫТÆЙ 
Зæгъæн нæй мæ уарзтæн ныхæстæй, 
Дæуыл у мæ сагъæс, мæ мæт... 
Куы нæ дæ фæуынын мæ цæстæй, 
Уынын дæ мæ зæрдæйæ уæд. 
ДЫРГЪДОН 
Ды мæныл фæцыдтæ хинæй, 
Афтæмæй нæ кæныс сырх... 
Иу бæлас ныссагъта, иннæ... 
Иннæ йын хæры йæ дыргъ. 
ХЪЫСМÆТ 
Ныууагътай дæ фæстæ уæлæуыл пыс фæд, 
Нæ баййæфтай никуы кæйдæртау æмгарты... 
Цы зынтæ мын бавзарын кодта хъысмæт, 
Тæхуды, хъысмæт уый куы бавзарид царды! 
Ц/ЕМÆН? 
Дæ алыфарс — цъæх нæуу, 
Куыд хорз фидауыс уым!.. 
Куы уарзын бирæ дæу, 
Цæмæн дæ уæд æрхуым? 
МÆЙ 
Æвдадздæр уарзтæй удтæн 
Нæ уыдис æмæ нæй... 
Æрвылбон дæр кæй уыдтон, 
Уый нал федтон æз мæй. 
УАРЗОНЫ ЗÆРДÆ 
Æз цы дуг уыдтæн тæрсаг, 
Аныгъуылди уый мæйдары... 
Чи нæ зыдта мæргъты ’взаг, 
Булæмæргъау уый ныр зары. 

БОНЫГОН 
Куы вæййыс мемæ, уæд æгас дæн, 
Фæкæсын фидæнмæ уæндонæй... 
Æхсæвыгон æнхъæлмæ кастæн 
Дæумæ, ды та фæзындтæ бонæй. 
АДЦЖЫН ФЫН 
Ыссардæуыд дæм цал хъæны — 
Куы айсæфти æваст дæ фæд!.. 
Мæн нал фæфæнды хъал кæнын, 
Куы дæ фæуынын фыны, уæд. 
КÆДЦÆР 
Фæкодта мын хъысмæт хæрам. 
Цæмæй? Мæ цинтæ мын фæдавта... 
Кæддæр куыд нæ уыдтæн æз ам, 
Кæддæр ам нал уыдзынæн афтæ. 
КЪАДА, ЦÆУГÆДОН ÆМÆ ДЕНДЖЫЗ 
Ныййарджыты фæстæ фæзыны цæуæт, 
Йæ кæстæрæн хистæр бынат хъуамæ ратта... 
Кæд рауайдзæн денджыз цæугæдонæй, уæд 
Ысцæугæдон уыдзæни иуахæм къада. 
ÆНÆФСИС МУЛКДЖЫНТÆ 
Сымахæй цы загъдæуа цæй, 
Цæут кæд фæстæмæ?! 
Цы нæ зонут, ахæм уын нæй 
Æфсисæй фæстæмæ! 
РÆСТДЗИНАДЫ ФАРСХÆЦÆГ 
Дæ митæй нæу иу дæр æгъуыз, 
Æгъдауыл дæ ныхæстæ — карз... 
Хуыцау дын кæндзæни æххуыс, 
Куы хæцай рæстдзинады фарс. 

ХУЫЦАУМÆ УАРЗОНДЗИНАД 
Нæ фæлæудзæн дæ ныхмæ арс, 
Куы уа ныфсæй дæ зæрдæ дзаг... 
Хуыцауы уарзтмæ ма бæлл, уарз 
Хуыцауы, уый уыдзæни фаг. 
ÆЦÆГÆХСÆНАД 
Фæцыдæр уыдзæни дæ рис, 
Куы абада дæ тохси фыр... 
Æцæг æхсæнад нæй, кæм ис 
Хъæздыг æмæ мæгуыр. 
ХУЫЗДÆР 
Дæ зæрдæ — дурæй конд, хъæбæр, 
Дæ арт нæ батавдзæн йæ зынгæй... 
Хуыздæр — мæ кæрдзыны къæбæр 
Кæйдæр бæркадджын фынгæй. 
МÆЙДАРБОН 
Мæ зæрдæйы марой 
Дæу аххос у, зон... 
Дæ цæстыты тарæй 
Ныммæйдар мæ бон. 
МАДЗУРА 
Кæныс хылкъахæн, алырдæм лæбурыс, 
Ды иувыдон нæ дæ, фæлæ дывыдон: 
Дæ зонгæтимæ ды дзыхæй нæ дзурыс, 
Дæуимæ та, дæу чи нæ зоны, уыдон. 
ЦÆССЫГТÆ 
Нытталынг и, кæсын æнхъæлмæ бонмæ, 
Фæлæ кæмдæр нымбæхсти бон... 
Куы кæликкой мæ цæстысыгтæ донмæ, 
Уæд акæлид йæ былтæй дон. 
295 

ЦИН ÆМÆ ХЪЫГ 
Сымах фæндиагæй мæцин 
Мæ туджы, калин æз цæссыг... 
Æнгуырстуаны дзаг у мæ цин, 
У денджызæй фылдæр мæ хъыг. 
ЦÆМÆН? 
Æрхуысдзæни кæддæр мæ арт: 
Фæндаджы кæрон ис мæлæт... 
Цæмæн мын рардæуыди цард, 
Мæлгæ кæндзынæн кæд?! 
ÆППЫННÆЙЫ БÆСТЫ 
Нæй уый тыххæй ныхас дæр, дзырд, 
Ысты мæ хъуыдытæ æцæг: 
Лæгæн куы нæ райгуыры фырт, 
Уæд чызг — æгъдæнцойылхæцæг. 
АМОНД ÆМÆ НАМЫС 
Райгонд чи вæййы йæ гуырæй, 
Не ’хсы уый йæхи цæссыгæй... 
Амонд лидзы дард мæгуырæй, 
Намыс, кад — æфсæст, хъæздыгæй. 
ХЪЫГÆМÆМАСТ 
Ницы мæм æрхауди фынгæй, 
Афтæмæй фæцардтæн растæй... 
Сарæзтои хæдзар мæ хъыгæй, 
Й’ алыфарс быру та — мастæй. 
БУЛÆМÆРГЪ ÆМÆ УАРДИ 
Иуимæ дæр хорз иæ царди, 
Цу, ныр, дам, æй ды ныгæн!.. 
Булæмæргъ куы амард, уарди 
Балæварчынд уæд уыгæн. 
296 

ÆВЗÆР ЛÆППУТЫ БÆСТЫ 
Сноггæнинаг абон зиу 
Хонын иннæтау æз дæр... 
Авд лæппуйы бæсты иу 
Хорз чызг у дзæвгар хуыздæр. 
ИУ ЦÆСГОМ 
Цæфтæ нæ уайы никуы хъусыл, 
Дзæгъæлдзыхтæ æнкъарынц рис... 
Дæ рус куы авæрай мæ русыл, 
Зæгъдзысты: «Иу цæсгом сын ис». 
ÆЦÆГÆЛОН БÆСТÆÆМÆ РАЙГУЫРÆН ЗÆХХ 
Зынаргъдæр ницы ис мæ зæххæй, 
Æгæрон уарзт — Фыдыбæстæмæ... 
Кæйдæр бæстæм цыдтæн дзæбæхæй, 
Рынчынæй раздæхтæн фæстæмæ. 
ХУРÆМÆЦАРД 
Кæд дзурыс, уæд рæстытæ дзур, 
Æмæ дæ ма хоной мæнгард... 
Куынæуал кæса арвæй хур, 
Зæххыл уæд ахуысдзæни цард. 
РÆДЫД 
Демæ бадын фынгыл 
Никæйы фæндыд... 
Калм æмæ хъæздыгыл 
Баууæндын — рæдыд. 
ÆНÆФСИС 
Ис, мулкыл — æдзухдæр йæ катай, 
Йæ зæрдæ — хъыг, сагъæстæй дзаг... 
Дунейы æмбис ын куы раттай, 
Уæддæр æм нæ фæкæсдзæн фаг. 

ЧЪЫНДЫТÆ 
Мæгуыр лæгæн йæ чиугæ бæх 
Йæ хъæздыгдзинад хон... 
Нæу байдзаг кæнын иу тæбæгь 
Сæдæ чъындыйы бон. 
МÆГУЫРЫ КУЫВД 
Къæцæл нæй йæ хæдзары, афтæмæй хъæд 
Хæстæг у йæ хæдзармæ уымæн... 
Мæгуыр лæг къæвдамæ куы бакувы, уæд 
Ныууары ыставд их йæ хуымыл. 
ЦЫБЫРКЪУХ 
Кодтон цуан æнæхъæн мæй 
Рувасыл, тæрхъусыл... 
Хор дæр нæй, хæрæг дæр нæй — 
Куыройы цы кусын?! 
МАДУАРЗАГ 
Æгъдауджын у кæмдæриддæр нымады, 
Йæ фæстæ уадзы фæд... 
Йæ усы мады бауарздзæн, йæ мады 
Лæппу куы уарза, уæд. 
БÆЛАСÆМÆБЫРУ 
Дæ уд, дæ дзæцц — дæ мулк æмæ дæ ис, 
Сæ мæтæй къæртт æрвылбон удæй хауы... 
Хуымæтæгмæ сæдæ бæласы ис, 
Чъындымæ та — сæдæ быруйы, кауы. 
ХÆЛÆГГÆНАГ 
Куыннæ дзы лидзæм дард, 
Кæд маргæй у тыппыр?! 
Хæлæггæнаджы цард — 
Æнад æмæ цыбыр. 

МЫДÆМÆСИР 
Æфтауынц мæнæутæ æфсир, 
Сæ рæстæг ралæууыд, æрцыд... 
Мыдæй мын адджындæр у сир: 
Мæхи у сир, кæйдæр у мыд. 
КУРДИАТ 
Дзæгъæлы кæныс абон сагъæс: 
Æртæхдзæни та райсом къадз... 
Фæцæстдзыдæй дæхицæн ма тæрс, 
Дæ цæсгоммæ кæсын мæ уадз. 
УРССÆРЫ САГЬÆС 
Митау сурс мæ сæр, фыдохыл 
Бафтыдта мæн дуг, хъæрзын... 
Дардтон ма мæ зæрдæ хохыл, 
Фæлæ хох дæр — миты бын. 
ЗЫНТÆН - ФÆРАЗОН 
Куынæуал уай зынтæн фæразон, 
Уæд ма дæ чи рахондзæн лæг?! 
Мæхинымæр кæуын, дзыназын, — 
Кæнынц мæм адæм та хæлæг. 
БÆЛАС 
Дæ фæсномыгтæй иу — «Быдыргъ 
У иннæ та «Быдзæу»... 
Куы нæ вæййы бæласыл дыргъ, 
Уæд æм нæ февæрынц быцæу. 
ЦÆРГÆС ÆМÆ ХАЛОН 
Райстай мæ æфстау ды фарон, 
Дарыс абон дæр ма хæс... 
Рауади цæргæсæй халон, 
Рауад халонæй цæргæс. 
299 

ПАДИШАХÆМÆ ФÆРÆТ 
Нырма дæ хъултæ бадынц сах, 
Фæлæ нæу рохгæнгæ мæлæт... 
Кæм ис къæлæтджын, падишах, 
Уым ис сæркъуыр æмæ фæрæт. 
ПАДЦЗАХÆЙ ХЪÆЗДЫГДÆР 
Кæд райгуырдтæн уынгæг хæхбæсты, 
Мæ удæн адджын у уæддæр... 
Кæмдæр паддзах уæвыны бæсты 
Фыдызæххыл мæгуырæй цæр. 
ХЪЫСМÆТЫ НÆМЫГ 
Мæ бæркадджын хуым фестдзæни зæрæстон, 
Мæ бон æрдуцын нал бауыдзæн сæн... 
Сармадзаны гæрæхтæн дæр фæрæзтон, 
Хъысмæты нæмыг афæлдæхта мæн. 
УАРЗОНДЗИНАДЫ ÆВЗАГ 
Дæуимæ дæн мæ цин æмæ мæ рысты, 
Фæлыгъд мæ хуыссæг, нал кæнын фынæй... 
Цы зæгъинаг дæн — цæстытæ зæгъдзысты, 
Къуытты дæн æз, æвзаг мæ дзыхы нæй. 
УАРЗОНДЗИНАДЫ АРТ 
Дис куыннæ кæнон æз, дис, 
Диссæгтæй конд кæд у цард?! 
Арт мын ницы хъом уыдис, 
Басыгъта мæ уарзты арт. 
РАЗДÆРÆМÆНЫР 
Уыд кæддæр мæ ныхас уаздæр, 
Бадтис-иу мæ тохси фыр... 
Бадтæн дугъон бæхыл раздæр, 
Галуæрдоны бадын ныр. 
300 

ÆНАМОНД 
Къæвдабон акæлы мæ рыг, 
Хæлынæй конд — мæ тæн... 
Кæмдæриддæр куы вæййы хъыг, 
Уæддæр ыссары мæн. 
ÆВЗОНГ 
У цъæх нæуу мæ хъазæн фæз, 
Айваз дзы ды дæр дæ уæн... 
Айс дæ хæдон, мæлæт, æз 
Дæн æвзонг лæппу дæуæн. 
ХЪÆЦЫН 
Нæ кæуын, уромын мæ маст, 
Нæ кæнын никæмæн мæ хъаст. 
Мæ цæфтæ риссынц, фæлæ рыст 
Æддæмæ не ’вдисын — мæ куыст. 
СИДЗÆР 
Бадтæн бæлæгъы ызнон, 
Ныр мæ бæлæгъ ис дæлдон... 
Мадæй сйдзæр дæн, фыдæй, 
Иу баххуысгæнæг мын нæй. 
МÆГУЫРÆГ 
Раздæр базæронд дæн, къаддæр 
Федтон цин, уыд цард зындон... 
Хур нæй, афтæмæй æртадтæн 
Митау, фестадтæн æз дон. 
ДÆЛВÆЗ ÆМÆ ХОХ 
Никуы ферох дæн зынæй, 
Ме ’мдзугæнæг уыд фыдох. 
Ис хъыгты дæлвæз бынæй, 
Уæле — хъизæмæртты хох. 
301 

ЦÆЛХДУР 
Кæнон уæлæ, кæнон дæлæ: 
Адзал уæддæр æрцахсдзæн мæн. 
Мæлæтæй алидзин, фæлæ 
Мæ фæндагыл лæууы ингæн. 
ФЫДЫЗÆХХÆМÆ МАД 
Тæрсы цур ма раппæл, хæрис, 
Дæхицæй, никуы дæ нымад... 
Дыууæ зæрдæлæууæны ис 
Лæгæн: фыдызæхх æмæ мад. 
АДÆМЫ АРÆЗТ ХÆДЗАР 
Фастаг сугтæн дæр кæй хъæуы æндзарæн, 
Уый у æцæгдзинад, нæй дзы ныхас... 
Адæм кæй сарæзтой, уыцы хæдзарæн 
Арвы цæфтæй дæр нæу хæлынæй тас. 
ÆХХУЫС ÆМÆ ХЪЫГДАРÆГ 
Сихорафонмæ-иу хуысс 
Æмæ уай æдзух сæркъул... 
Барын хъуыддагæн — æххуыс, 
Тагъд кæнын та йын — фыдгул. 
ХÆДЗАРÆМÆ ЦАРД 
Мит ныууарыди — кæлæх, 
Цуды галы хуызæн бæх дæр... 
У хæдзар халын бæллæх, 
Цард халын та у бæллæхдæр. 
ФЫДÆНХЪÆЛ 
Систон цардыл æз мæ къух — 
Кодта мын хæрам æдзух. 
Ай дын хъама, акъуыр сæр, 
Ницуал пайда у уæддæр. 
302 

ГАЛÆМÆКЪÆЛÆТ 
Дæн цæттæ бæндæн, фæрæтæй, 
Хъал — мæ хорз хъæддзау æмбалæй... 
Гал куы нæ стыхса къæлæтæй, 
Не стыхсдзæн къæлæт уæд галæй. 
СЫЗГЬÆРИН ÆМÆ МАСТ 
Вæййы сæрдыгон дæр йæ кæрцы, 
Фæкæны асæст бонæй хъаст... 
Ызгæ сызгъæриныл нæ хæцы, 
Нæ зæронд кæны маст. 
ДЫДЗÆСГОМ 
Дæ къух, дам, уымæн не ссардзæн дæ тын, 
Дæ кад кæй ис бынæй... 
Дыдзæсгом кæй дæ, уый аххосæй дын 
Нæй иу уарзон дæр, нæй. 
НЫВОНД 
Хуры тынтæй байдзаг бæстæ, 
Дидинджытæй та — цъæх фæзтæ... 
Суадон фестдзынæн æз, хъуым — 
Ды дæхи ныннайай уым. 
МАСТÆМÆХЪЫГ 
Нуазы хъæздыг лæг æлутон, 
Калынц мæгуыртæ цæссыг... 
Мастыл бабастон мæ гутон, 
Байтыдтон мæ хуымы хъыг. 
ГАЛУАН ÆМÆ ЦАТЫР 
Тас дын у фæуадзыгæй, 
Мулкæй хъал хъæбатыр... 
Цъаммары уæладзыгæй 
У хуыздæр мæ цатыр. 

БÆХДЖЫН ÆМÆ ФИСТÆГ 
Гæды æмæ растуд æмбæлццон зæххыл 
Кæй ысты, уый абонау знон дæр дзырдтон... 
Мæ рæстдзинад бады æдзухдæр бæхыл 
Æмæ йæ нæу баййафын фистæджы бон. 
САЛÆМТГÆ 
Æруæз мыл кодта хъыг, æруæз, 
Нæй тафс æрмæст рæсугъд ныхæсты... 
Дæ салæмттæй цы кæнын æз?! 
Дæхæдæг мæм æрцу сæ бæсты. 
ХЪÆБАТЫР ÆМÆ ТÆППУД 
Сæ дыууæйы райгуырæн бæстæ дæр — ком, 
Ысхъомыл сæ кодта хæхбæстæ... 
Хъæбатыр ныууагъта йæ фæстæ йæ ном, 
Тæппуд та цы уадзы йæ фæстæ?! 
ЦАРД 
Ссæдз дæумæ ис, махмæ та — фæйнæ, 
Ды къæдзæх дæ, мах дæ цуры — фæз... 
Царды дугъæн уромæн кæй нæй, 
Уый аххосæй базæронд дæн æз. 
ТÆРСЫН ÆМÆ ХЪАХЪХЪÆНЫН 
Макуы хой дæ риу, 
Хæсс сæрмæ дæ сæр... 
Хи хъахъхъæнын — иу, 
У тæрсын æндæр. 
ФÆЛТАУ 
Ыскадджын уыдзынæ кæйдæртау нæ цæсты, 
Куы бафидай уыдонау искуы дæ хæс... 
Сæрхъæнимæ фынгыл ысбадыны бæсты 
Ды зондджын лæгимæ фæлтау дуртæ хæсс. 
304 

КУЫСТ 
Кæй каст æнхъæлмæ гæды бирæ мыстмæ, 
Йæ дзæмбыты ыстæлфыд уымæн мыст... 
Дæхи куы нæ фæбирæгъ кæнай куыстмæ, 
Уæд дæм йæхи фæбирæгъ кæндзæн куыст. 
МÆРДТÆМ ФÆНДАГ 
Æз самал кодтон иу хызæн 
Тæккæ хуыздæр зæлдаг... 
Кæцæйфæнды дæр иухуызон — 
Мæрдты бæстæм фæндаг. 
ХОХÆМÆКЪУХ 
Дæуæй уый ма уæд рох, 
Дæ зæрдыл дар æдзух, 
Бæрзонд кæй у мæ хох, 
Цыбыр кæй у дæ къух. 
ХÆЛАРÆМÆ ФЫДГУЛ 
Сыгъдæгзæрдæ æмæ хæрам 
Цæрынц фæрсæй-фæрстæм, æмкъул. 
Кæсы дæм комкоммæ хæлар, 
Дæ къæхты бынмæ та — фыдгул. 
ХОХÆМÆ ГАДЗРАХАТДЗИНАД 
Гадзрахатдзинад адæймагæй рох 
Фæуыдзæни, æвæццæгæн, зынæй... 
Мæ фыдгулы мын банымæхстай, хох, 
Æфсæрмы кæнис хъуамæ ды мæнæй. 
БÆЛЦЦÆТТÆ 
Уыдис мæнæн мæ сыхæгтимæ ’нцон 
Цæрæн кæддæр мæ уарзон хъæуы... 
Кæд балымæн бæлццонимæ бæлццон — 
Фæндагамонæг сæ нæ хъæуы. 
20 Дзасохты Му;т<|к'р 
305 

ДЫУУÆ ДОНЫ 
Æххуысмæ искæмæ куыд сидон, 
Кæд у хъуыддаг кæнын мæ бон?! 
Фæкæлы суадоны йæхи дон, 
Кæйдæр у арыхъæн йæ дон. 
АУУОНЫ ÆМÆ ХУРЫ 
Ахæмы цæсты куыннæ хъуамæ ’фтауон — 
Адæм кæй хонынц æнусон зынггур?! 
Чи ницы куыста, æрхауд уымæ аууон, 
Чи куыста, судзы йæ тынтæй уый хур. 
МÆГУЫР ÆМÆ ЗОНД 
Фæцыд цæрæнбонты гуыбырæй, 
Уæлæмæ не сдардта йæ сæр... 
Цыфæнды зондджын у мæгуырæй, 
Хъæрæй дыл худдзысты уæддæр. 
СЫЗГЬÆРИН ЦАРД 
Хъысмæт мæнæй æгæр дæр ма фæхæсджын: 
Нæ мын бауарзта бирæтæ йæ цæст. 
Нæ мæ хъуыди сызгъæринæй къæлæтджын, 
Сызгъæринæй мæ цард хъуыди æрмæст. 
ДЕНДЖЫЗÆЙ АРФДÆР 
Сты мæ рухс бæллицтæ баст, 
У сæ зарæггæнæг уыг... 
Арфдæр денджызæй мæ маст, 
Арфдæр денджызæй мæ хъыг. 
ДЫРГЪДОН 
Куы нæ уа фæдзæл, уæд зынæй 
Фæлæсы æрцындзы æндах... 
Мæ уарзон цы дыргъдоны нæй, 
Уым никуы уыдзæни мæ къах. 
306 

ДÆЛБАР 
Ды райгуырдтæ, зæгъынц, хæдоны, 
Нæ базыдтай, циу тар... 
Сыгъдæгзæрдæ йæхи фæхоны 
Сæрызонды дæлбар. 
АМОНДДЖЫН 
Нал мæ хæссы ардыгæй мæ къах — 
Æз фæлгæсын Джермецыччы рагъæй... 
Бацыдыстæм амондджынмæ мах, 
Амондджын ныккуыдта тынгдæр махæй. 
РÆДЫД 
Нæ дæ хæссын кæйдæрты хуызæн къуыммæ, 
Ыстæй дæ не ’фтауын цæсты... 
Æнæнхъæлæджы чи фæрæдыд, уымæ 
Нæ кæнынц афтæ тынг мæсты. 
КЪУЫДИПП 
Æнахуыр адæймаджы хъæд, 
Дæ кой нæй иумæйаг хуызисты... 
Сæхи куы нæ фæзонынц, уæд 
Æнхъæл вæййынц сæхицæн исты. 
БИРÆДЗУРАГ 
Никуыма уыди тæрхъусæн 
Иу сырд дæр ныфсджын æнхъæл... 
Бирæ дзурыс, фæлæ хъусын, 
Хъусын нæу дæ бон, ысхъæл. 
ЛÆГДЗИНАД ÆМÆ ХЪÆБАТЫР 
Былысчъилтæ кодтон дæ дауыл, 
Мæ цыфыддæр ызнаг, мæ сон... 
Лæгдзинад хуымæтæджы цауыл 
Нымайы хъæбатыр, уæндон. 

РÆСУГЬД 
Сымах хуызæттæ федтон цас! 
Ысты мын фаг уæ митæ зондæн... 
Йæхиуыл фервæссынæй тас 
Вæййы рæсугъд æмæ хæрзкондæн. 
ÆДДЕÆМÆ МИДÆГÆЙ 
Йæ зæрдæйы ахорæн — иууылдæр сау, 
Цы фæуа, нæ зоны йæ фырхæлæгæй... 
Йæ æддаг бакастмæ йын чи ’рхæсдзæн фау! 
Йæ миддунейæ та йын раппæлæг нæй. 
ФÆД-ФДДЫЛ 
Раппæлинаг нæу дæ хъæстæ, 
Ничи дзы у разы... 
Иу æвзæрдзинад йæ фæстæ 
Иннæйы æрласы. 
ЦИН ÆМÆ ХЪЫГ 
Куы баныгæна мæн йæ быны зæй, 
Куы банымайой адæм мæн зынгхуыстыл, 
Уæд худдзысты мæ фыдгултæ хъæрæй, 
Мæ хиуæттæ та хъарджытæ кæндзысты. 
ÆНÆУУÆНК АДÆМ 
Искæйы æвзæрдзинад кæй фæнды, 
Уый кæндзæни хъизæмар кæддæр... 
Бирæтæ кæй ницæуыл æууæндынц, 
Уый сын хон сæ хъизæмæртты сæр. 
ДЫУУÆХУЫЗОН ДЗУАППЫ 
Кæй рæдыдтæ, кæй нæ уыдтæ ды раст, 
Мæн бауырныдта абон уый æххæстæй... 
Фæлмæн дзуаппæй æрлæмæгъ вæййы маст, 
Маст райгуыры гуымиры дзуапп-ныхæстæй. 
308 

ÆРДУ ÆМÆ ÆД КЪАЛА БÆЛАС 
«Гæдзæ кæиын базон, тыхстытæн фæраз», — 
Ис арф хъуыды ацы ныхæсты... 
Куы райсай дæ цæстæй æдкъала бæлас, 
Уæд фендзынæ æрду мæ цæсты. 
ÆЦÆГÆЛОН БÆСТÆ 
Дæуæн дæ мад æмæ дæ фыд 
Дæ фарсмæ сты, — кæнын хæлæг... 
Æцæгæлон бæстæйы мыд, 
Цы ад кæны, нæ зоны лæг. 
СЫНДЗÆМÆ ФЫДÆХ 
Ис ахæм хорз ныхас, 
Дæ кæстæрæн æй зæгъ: 
«Дæ къахæй сыидз ыслас, 
Дæ зæрдæйæ — фыдæх». 
УÆЛАХИЗМÆ ФÆНДАГ 
Уыди мæ фыдыбæстæ Бад, 
Дæ фыдыбæстæ — ’Рхон... 
Ыстыр уæлахизæн йæ мад 
Гыццыл уæлахиз хон. 
ХЪЫСМÆТ 
Мæ царды боитæ мын фæдавта 
Мæ рæстæг, бадомдта цæрдуды... 
Хъысмæт кæуын куыд кæны, афтæ 
Фæкæны адæймаджы худын. 
МАРД ÆМÆ ÆДЫЛ Ы 
Дон ауагъдæуыд артыл, 
Суг нал баззади хус... 
Къуыри фæкæуынц мардыл, 
Æдылыйыл — æнус. 

ÆВЗÆРДЗИНАД 
Тæхуды, куы бамбарис адæмы хъæр, 
Уæд фервæзын кæнис фыдæхсæвтæй мæн... 
Куы нæ дын уа ахуыргæнджытæ, уæддæр 
Æвзæрдзинадыл ис фæцахуыр уæвæн. 
УАЙДЗÆФ 
Иу иннæмæ дзуры: 
«Кæрæф æмæ зыд, 
Æххормаг дæ цуры, 
Куыд хæрыс уæд мыд?» 
ДЫ ÆМÆ ДÆ ЦÆУÆТ 
Лæджы хуызæн лæгæн дывæр — 
Йæ хæстæ, бынтон цъус — æгадæн... 
Уыдзынæ дæхæдæг æвзæр, 
Куы фауой дæ цæуæты адæм. 
ЦЫТУАРЗАГ 
Ысфæлындын у дарæстæй 
Дæхи дæ хуыздæр куыст... 
Кæд исты хорзæй сарæзтай, 
Уæд ма кур уымæн мызд. 
ÆНАМОНДЫЛ КУСÆГ 
Хуымæтæджы дардта йæ зæрдæ дæуыл 
Мæ хуызæн кæддæрты нæ мыггаг... 
Дæ царды фыццаг хай фæкуыстай цæуыл? 
Цæмæй уа æнамонд йæ дыккаг. 
ЛÆГ 
У алчидæр царды хуыздæрмæ бæллæг, 
Йæ фидæныл сагъæс — æрвылбоны мæт... 
Æнамонддзинадыл куы фæтых уа лæг, 
Фæкадджындæр уыдзæн йæхи цæсты уæд. 
310 

ХИЦАУ ÆМÆ ÆХХУЫРСТ 
Ма кæн сæрнизтæ дæхицæн, 
Фаг хон мæ хуызæн дæ мызд... 
Иу у æхцатæн сæ хицау, 
Иннæ — æхцаты æххуырст. 
ЗÆРОНД 
Нæ бафæрсдзæни ничи дæу 
Зондæй... 
Зæронды хуызæн алчи нæу 
Зæрондæй. 
УАРЗОНДЗИНАД 
Хъысмæтæй райгонд нæу дæ къуым, 
Фæразын у дæ хæс цæфæн... 
Цы ран нæй уарзондзинад, уым 
Нæй хорздзинадæн дæр уæвæн. 
ИУЫ АХХОСÆЙ... 
Йæ ис, йæ бис æмбæлд Хъæриуыл, 
Уæддæр ма давта æмæ давта... 
Хылы аххос куы уаид иуы, 
Нæ хæссид уæд дæргъвæтин афтæ. 
СИДЗÆР 
Цæстытæй гæр-гæр кæны сыгтæ, 
Згъалы сæ æнæвгъауæй æрхæндæг... 
Сидзæры куы амарой хъыгтæ, 
Уæд зæгъдзысты: «Амарди йæхæдæг». 
КЪУЫНДÆГ ИНГÆН 
Иу хатт дæр нæма фæдæ лæгæн 
Ды йæ фарс, кæныс æрмæст хæлæг... 
Къахта мын æцæгæлон ингæн, 
Уымæн рауад афтæ тынг уынгæг. 
311 

РÆХЫСБАСТ 
Мæ тæккæ къубалмæ дæн мастæй, 
Ысхуыст, æфхæрд æмæ рæхуыстæй... 
Мæ къæхтæ, къухтæ мын ысбастой 
Æнæ хъадамантæ, рæхыстæй. 
ЦÆУЫН ÆМÆ ÆНХЪÆЛМÆ КÆСЫН 
«Дæу фенын мæ кæддæриддæр фæнды 
Йæ уарзон чызгмæ сау лæппу фыста. 
Мæнмæ цæуынæй бафæлладтæ ды, 
Дæумæ æнхъæлмæ кæсынæй — æз та. 
ÆЗÆМÆДЫ 
Дæ сæрвæлтау нæ бавгъау кæнин цард, 
Тæссагдæр нæй, дæ фарс æз уым хæцин... 
Æнкъард куы вæййыс, уæд вæййын æнкъард, 
Æнкъард куы вæййын, уæд фæкæныс цин. 
ХÆЛАРЫ ЗЫН 
Зындзинæдты сæрты уæзданы 
Æгæр дæр ма бахъæуы хизын... 
Мæ хæлар куы вæййы зын раны, 
Уæд ферох кæнын æз мæхи зын. 
ТÆРИГЬÆД 
Расты бафхæрдтой ызнон 
Æмæ ахæстоны сбадт... 
Чи уыд разагъды булкъон, 
Уымæй рауади салдат. 
сындз 
Уалдзæджы тæмæны, сæрды 
Фæзмæ уарзæттæ тырнынц... 
Уарди ’ртонын уыд мæ зæрды, 
Фæлæ мæ фæныхсти сындз. 
312 

ÆНÆЗЫНДГОНД 
Уæлмæрдтæм фæци нæ разæй, 
Бахæрам ын кодта цард... 
Чи нæ уыд зындгонд æгасæй, 
Уый ном айхъуысти фæсмард. 
дывыдон 
Цы загъдæуа дæ кад æмæ дæ цытæн, 
Æнæхай фесты кæд æмæ цæххæй?! 
Мæ хæстæджыты агурæг фæцыдтæн, — 
Фæхицæн дæн мæ райгуырæн зæххæй. 
ÆВДАДЗЫ ХОС 
Фæхонынц уый бынтон æвæрæз, 
Кæй æфтауцы нæ вæййы хос... 
Хыл дæр мæм кæн, дæуæн дæ хъæлæс 
Мæ удæн у æвдадзы хос. 
БАСТДЗИНАД 
Кæй хæрын уый тыххæй æз ард — 
Дæ зæрдыл алкæддæр лæууæд: 
Мæ цард ын ратдзынæн, йæ цард 
Мæ сæрвæлтау куы ратта, уæд. 
ХОРЗÆМБАЛ 
Нæй зæххыл мæ хуызæн хъал, 
Схъæздыг мæ кодтой дæ батæ... 
Кæд ыссардтай хорз æмбал, 
Мауал агур уæд хæзнатæ. 
ÆХХУЫРСТ 
Бакуыстон мæхицæн 
Æз зæрдæйы рыст: 
Иннæтæн дæн хицау, 
Уарзонæн — æххуырст. 
313 

ХУЫЗДÆРРÆСТÆГ 
Зæгъын Вергилийау æз дæр 
(Кæмæн бæллынц йæ цытмæ): 
«Уæ тыхтæ ауæрдут хуыздæр 
Рæстæджыты æрцыдмæ». 
СЫЗГЬÆРИН ÆМÆ ÆРХУЫ 
Дæуæй уæздан куы зæгъин, 
Уæд схониккой мæн хуы... 
Дæ сахат у сызгъæрин, 
Дæхæдæг та — æрхуы. 
ÆХЦАТÆ 
Æхцатæ иузæрдион не сты: 
Дæ размæ бирæ къухты фесты, 
Ыстæй дæ фæстæ дæр лæггад 
Кæндзысты бирæтæн, уый хат. 
ÆЗÆМÆНИЗТÆ 
Кæны æвдиу 
Мæнмæ æртхъирæн... 
Мæхæдæг — иу, 
Мæ низтæ — бирæ. 
МÆКАР 
Мастисджытæй алчидæр гæррæтмæ 
Рахонид йæхи æнхъæлмæгæс... 
Цал азы мыл рацыди, мæлæтмæ 
Уал азы фæхæстæгдæр дæн æз. 
ÆЦÆГÆЛОН БÆСТÆ 
Зæрдиагæй салам 
Дæттынц кæйдæр бæсты зынæй... 
Ныккæуин, фæлæ ам, 
Мæ цæссыг чи асæрфа — нæй. 
314 

нывонд 
Хызт зæххонтæй ничима уыд фауæй, 
Фауджытæн нæй а зæххыл фæуæн... 
Иунæг цард мын рардæуыд Хуыцауæй, 
Æмæ йæ нывонд кæнын дæуæн. 
ФЫДÆМÆХÆЛÆГ 
Нæма бавзæрста царды фыд 
Цыт, намысмæ бæллæг... 
Йæ фырты курдиатмæ фыд 
Нæ фæкæны хæлæг. 
АДÆМЫ АРÆЗТ ХÆДЗАР 
Еууы нæмыг фынджы бæркадæн 
Æххуыс у æфсины къæбицы... 
Кæд сарæзтой бæстыхай адæм, 
Уæд ын нæу уады бон дæр ницы. 
БАЗ 
Мæнæй уый, уавæрæн фæраз: 
Ныхæстæй бирæ — цурон... 
Дзыхæй мæм нал дзуры мæ баз: 
Мæ цæссыгтæй ысхъулон. 
зылын 
Сæдæгæйтты дæ дзых 
Сæ хъуырмæ скодта мастæй... 
Зылыны бæх — къуылых, 
Нæ баййафдзæни расты. 
РÆСУГЪДДЗИНАДÆМÆ СÆРИБАРДЗИНАД 
Æнæ дæу мын не скæнид иу бон дæр ад, 
Æнæ дæу мæ скæнид йæ быны æнкъард. 
Æвгъау мын нæ кæныс дæ рæсугъддзинад, 
Æвгъау дын нæ кæнын мæ сæрибар цард. 

БУЛÆМÆРГЪÆМÆ УАРДИ 
Базыртæ ис маргъæн, циу йæ цуры барæг! 
Иу барæг дæр цъиуау н’ атæхдзæни тагъд... 
Булæмæргъ æртæхы уардимæ æд зарæг, 
Булæмæргъмæ уарди никуыма æртахт. 
МВДБЫЛХУДТ 
Кæддæр зæд атахт мах удтыл, 
Сыгъди нæ риуты арт... 
Дæ иу мидбылты бахудтыл 
Æз авæрин мæ цард. 
ХЪÆБАТЫР 
Ызнаг уыди сырдау æгъатыр, 
Нæ ауæрста нæ фыдызæххыл... 
Кæм вæййы тохы бон хъæбатыр? 
Кæнæ дæлзæхх, кæнæ йæ бæхыл. 
ДЗÆНÆТÆЙ ХУЫЗДÆР 
Кæд ралæудзæн мæлæт, 
Уæддæр нæ тæрсын æз мæлæтæй... 
Кæйдæр бæстæ — дзæнæт, 
Мæхи бæстæ — хуыздæр дзæнæтæй! 
АДÆМÆМÆДУР 
Алкæй дæр цардæй дзаджджын хай фæуæд, 
Тавæд æй уалдзыгон хур... 
Адæм æмзондæй куы сфæнд кæной, уæд 
Удгоймаг фестдзæни дур. 
КУЫРЫХОН 
Куырыхон алы хатт 
Фæзминаг вæййы сонтæн... 
Ныхъхъус у, зæрдæ, ратт 
Ныхасы бар мæ зондæн. 
316 

ÆНАМОНД ДУГ 
Æгад — æхсырф æмæ дзæбуг, 
Фæуæлахиз хъуыддагыл дзых. 
Цы рæстæг ралæууыд, цы дуг! 
Цæстысыг зарæгыл фæтых. 
БЫХСЫН 
Нæ бамбæхста пыхс 
Ызнагæй дæу абон... 
Æнамонд ран быхс — 
Æрцæудзæн дæм амонд. 
ÆЦÆГÆЛОН БÆСТÆ 
Кæныс хылкъахæн, загъд дæр, 
Цæй фæдыл, нæу бæрæг... 
Кæйдæр бæстæйы тагъддæр 
Зæронддæр кæны лæг. 
ТАС 
Дæ ном дын ысдзурын фынæйæ, 
Мæ хурæн йæ æрттиваг тын... 
Мæ зæрдæ дын раттин, фæлæ йæ 
Куы асæттай, уымæй тæрсын. 
БАРÆГ 
Райхъуысдзæни кады зарæг 
Тæккæ бæрзонддæр къæдзæхæй... 
Цасфæнды фæтæхæд барæг, 
Иу афон æрхиздзæн бæхæй. 
ДÆЗÆРДÆ 
Ызгъоры ирд суадон, нæузæхх 
Йæ алыфарс рæвдауы цæст... 
Цæргæс дæр фест, уæлæрвты тæх, 
Дæ зæрдæ ратт мæнæн æрмæст. 
317 

НИЦЫЗОНÆГ 
Кæй нæ разындтæ къуымæй, 
Нæ кæныс ууыл сагъæс... 
Кæй ницы зоныс, уымæй 
Дæ сæр бæрзæндты ма хæсс. 
ХУДИНАГ ÆМÆ МУЛК 
Нæ, дам, мыл абаддзæни къæм, 
Уæздан, дам, у мæнæн мæ хъæстæ... 
Йæ худинаг æмбæхсы кæм? 
Йæ мулк æмæ æхцайы фæстæ. 
ДÆЛИМОНЫ ÆРВАД 
Авддæлдзæх дæ хинтимæ ныххау, 
Мауал раздæх уырдыгæй фæстæмæ! 
Алцыдæр ысфæлдыста Хуыцау 
Дæлимон æмæ дæуæй фæстæмæ. 
УÆД 
Куынæуал калай дидинæг, 
Куынал дæ хонон зæд, 
Фæуыдзысты мын фидинаг 
Дæ хъарм хъæбыстæ уæд. 
СЫССЫЛЫ ÆМÆ МÆНÆУ 
Мæ хъуырмæ дæн уæ сылыйæ, 
Уæ цыхт мæн аккаг нæу. 
Фæтыдтат мæ сыссылыйæ, 
Уæхи хуыдтат мæнæу. 
ДÆФÆДТÆ 
Дæуимæ баст мæ цæстысыг, 
Мæхæдæг та — фыдфыны... 
Мæ къæсæрыл æрбадти рыг, 
Дæ фæдтæ та — йæ быны... 
318 

ДУРЫН 
Нæу мæ бон ныртæккæ дзурын, 
Дæн мæ хъуырмæ сагъæс, мастæй: 
Асæтдзынæн уыцы дурын, 
Чи ныкъкъæдз кодта дæ астæу. 
ДÆХУЫЗ 
Зынаргъ ысты удæн цæуæт, 
Нæ сæ зонæм хатгай æххуыс... 
Куы ныззары булæмæргъ, уæд 
Мæ цæсты раз фесты дæ хуыз. 
СИДЗÆР 
Нæу сидзæр йæ бонæй, 
Йæ амонд — фынæй. 
Ыскæуы æнцонæй, 
Ысхуды зынæй. 
ÆФСИНÆМÆЛÆГ 
Хонынц кæмдæрты рынчыны «мæллæг», 
Дон та фæкæнынц цæмæндæр сæныл... 
Ме ’фсин мæ ма уарзæд, уый хыгъд мæ лæг 
Никуы ысивдзæн йæ зæрдæ мæныл. 
АХХОСДЖЫН 
Ис алцæмæн царды фæрæз, 
Зын ран-иу хъæддыхдæр фæлæуу... 
Куы амæлон фыруарзтæй æз, 
Кæндзысты уæд аххосджын дæу. 
ХУДЫН 
Æнæмæтæй нæй бадæн, 
Ысмал и маст кæд уды... 
Нæ зонынц фылдæр адæм 
Зæрдæйы бынæй худын. 

ЗНÆГТÆ 
Фæллад нæ базыдтон куысты, 
Нæ уыдтæн афтæмæй æвдудон... 
Хæлæг нæм чи кæны, ысты 
Нæ цыфыддæр ызнæгтæ уыдон. 
ФЫДЫУС 
Æцæг лæгæн йæ хæстæ 
Нæ рахондзынæ цъус... 
Фыдыусы ныхæстæм 
Æнæдзургæйæ хъус. 
ÆВВОНГХОР 
Хуымгæнæнты нæ уыд йæ кой, 
Тыллæгæфснайгæйæ дæр — афтæ. 
Бæркад куы фæзынд фынгыл, сой, 
Уæд æй кæцæйдæр уад æрдавта. 
СЫЗГЬÆРИН ÆМÆ ТЫХ 
Дæ хом ысхоныс фых, 
Мæ уæлахиз — бæллæх... 
Сызгъæрины цур тых — 
Æнæхъару, æдых. 
ТÆРИГЬÆД ÆМÆ ХÆЛÆГ 
Йæ нæмгуытæ макæн — 
Йæ аипп, йæ хъæн... 
Тæригъæд мын ма кæн, 
Хæлæг-иу мæм кæн. 
СЫГЪДÆГЗÆРДÆ 
Дæ фæндæгтæй нæ уыди иу дæр нарæг, 
Дæ сæр уыди рæсугъд хъуыдытæй дзаг... 
Сыгъдæгзæрдæ — рæстдзинады ныййарæг, 
Æнæхин лæджы дарæс æмæ гакк. 
320 

АЛЫХУЫЗОН СЫЛГОЙМÆГТÆ 
Ахæмæй фæзæгъынц: «Й’ алкæцы уæнджы 
Ис джелбетт, æгьдауыл у йæ тох, йæ хæст». 
Рог сылгоймаг рог сайд акæндзæн лæджы, 
Акæндзæн цæхджын сайд фидар зондыл хæст. 
ÆНÆМÆЛÆТ 
Дæ сомыл кæй нæ кæныс мæт, 
Мæсты дæм фæкæнын æз уымæн... 
Нæ уыд, нæй, нæ уыдзæн мæлæт, 
Йæ уацмысты чи цæры, уымæн. 
КУРДИАТ 
Дæ разы у егъау мæ хæс, 
Йæ бафидын куыд фæнды мæн!.. 
Кæнæ дæумæ бацæуон æз, 
Кæнæ мæнмæ æрбацу ды. 
ТЫХДЖЫН УАРЗТ 
Сæумæрайсомæй æз изæрмæ 
Дæуимæ мæ хъуыдыты дæн. 
Къуыхтæ мæ куы кæной, уæддæр мын 
Дæуæй нæй фæхицæн уæвæн. 
ДÆГЪÆЛ 
Пырындзы хуым цы ран уыди, уым хъæз 
Кæй æрзайдзæн, нæ уыдтæн уый æнхъæл... 
Рæстдзинады дуар байгом кæнин æз, 
Фæлæ мæм нæй йæ гуыдырæй дæгъæл. 
ÆНАХУЫР КУРДИАТ 
Кæй фехстон æз æрдынæй фат, 
Ысуади мысаныл дæр уымæн... 
Йæ рæгъæддæр фæткъуы мын ратт, 
Цы бæлас нæ ныссагътой, уымæн. 
21 Дзасохты Музас^хф 
321 

ЦÆСГОМ ÆМÆ ЗÆРДÆ 
Ыскодта фыдæнус, 
У иууылдæр фау... 
Мæ цæсгом ныффæлурс, 
Мæ зæрдæ ныссау. 
ФЫДЫБÆСТÆ 
«Мæ уарзтæн нæй дæумæ фæуæн 
Зæгъдзынæн афтæ минæм хатт... 
Кæйдæр бæстæ дæттын дæуæн, 
Мæнæн мæ Фыдыбæстæ ратт! 
сон 
Цæхæр-иу акалдтам æхсонæй, 
Куы-иу нæ бахъуыди йæ сæр... 
Хæлар нæ рауайдзæн дæ сонæй, 
Куы йæ хæссай мыдæй, уæддæр. 
ЛÆГДЗИНАД 
Лæгдзинадæн нæ ахуысдзæн йæ арт, 
Йæ тырыса фæйлаудзæни уæлхохы... 
Æз уый сæраппонд ратдзынæн мæ цард, 
Йæхиуыл чи нæ бацауæрддзæн тохы. 
НЫФС 
Ныр баззади хъæуккагæй рохы, 
Фæлæ уыд кадджын раджы кæрц... 
Уæлахиз чи фæвæййы тохы? 
Йæ ныфсæн чи нæ зоны бæрц. 
ÆМБÆЛЦЦÆГГÆ 
Уæ туджы ис, æвæццæгæн, сымахæн 
Фæстæрдыгæй кæуылдæр цæвын фат... 
Хæлæг кæнын, фыдгой æмæ хыл къахын 
Сты тутт лæджы æмбæлццæттыл нымад. 
322 

хос 
Цы баззайы зæрдæйы носæй, 
Уый комы рох кæнын зынæй... 
Зæххыл цыдæриддæр ис хосæй, 
Цæуынæй дзы хуыздæр хос нæй. 
ХÆЛÆДЖЫ ТЫРЫСА 
Дæрдты дзы лидзы намыс, дæрдты дзы лидзы кад, 
Кæйдæр циндзинад уымæн хæссы æгæрон зын... 
Гадзрахатдзинад, хахуыр, æнæуынондзинад 
Хæлæг æмбæхстæй дары йæ тырысайы бын. 
зондцжын 
Чъизи кадæн нæй ныхсæн — 
Ракæн уый ныхсынмæ зиу... 
Мин ахуыргонды æхсæн 
Разындзæни зондджын иу. 
ЗИВÆГ 
Куы нæ уа хосдзау — нæй ыссивæг, 
Æнæ хос фос кæндзысты бын... 
Кæд дыл йæ уæз æруагъта зивæг, 
Уæд у хъуыддæгтæ кæнын зын. 
МÆЛÆТÆМÆКАР 
Æз цалынмæ цæрон, 
Уæдмæ лæгæй хæс дарын... 
Адзал, мæлæт кæрон 
Кæнынц зæронды карæн. 
ЦÆСГОМ 
Кæдæм ма фесафон мæ сæр, 
Цæрын мæ бон куы нæу сырдты ’хсæн!.. 
Дæ цæсгом ма фесаф, æндæр 
Ис мулчы фесæфтæн ныббыхсæн. 

СЫНТЪУ 
Ысты дзы рох джелбетт æмæ æфсарм, 
Сæ дыууæйæ дæр тынг раджы фæхицæн... 
Сынтъуйы хуызæн бабырыд дæлдзарм 
Æмæ дзы скодта хъарм бынат йæхицæн. 
МАГУСА 
Æнæкæрон у бæстæ, 
Фæлæ дзы нæй дæ фæд... 
Цы дын акæна рæстæг, 
Куы ницы кусай, уæд?! 
ЛÆМÆГЪ БЫНДУР 
Нæу дæ бон хъæцын рыстыл — 
Ма хон уый гыццыл бæллæх... 
Кæд кæсыс дæхимæ стыр, 
Уæд дæ бындур у лæмæгъ. 
ТÆККÆ РÆСУГЬДЦÆР 
Нæ кæсы мæй 
Бынмæ æрхуымæй... 
Рæсугъддæр нæй, 
Кæй уарзыс, уымæй. 
РАСЫГ 
Зонын æй: мæ хъал уарзон 
Никуы схондзæн мæн цæргæс... 
Баназон, нæ баназон — 
Расыг дæн дæуимæ æз. 
НИЗСУРÆГ 
Кæддæр дуне мах уыд, 
Нæ зыдтам, циу рис... 
Дæ мидбылты бахудт 
Фæсуры мæ низ. 
324 

рæдыд 
Йæ намыс уыд мæрдфынæй, 
Куы йæ бахъуыди сæр... 
Рæдыд ысраст кæнынæй 
Дæ кад кæныс уæлдæр. 
ХЪУЫДЦАГÆМÆ ФÆНДАГ 
Нæй пайда мæнæй 
Ацы мæгуыр бон дæуæн... 
Хорз хъуыддагмæ нæй 
Чъизи фæндæгтыл цæуæн. 
БÆЛЛИЦТÆ ÆМÆ ЗОНЫНДЗИНАД 
Цы лæг фæкæны сихормæ фынæй, 
Йæ бæркад уымæн рауайы куырис... 
Бæллицтимæ дæм зонындзинад нæй, 
Æнæкъах дæ уæд, базыртæ дын ис. 
ЗЫНДЗИНÆДТÆ 
Нæ дыууæйы ’хсæн бацайдагъ и хæст, 
Йæ бындур у дæ бинойнаджы хахуыр... 
Дæ зындзинæдтæ ферох кæн, æрмæст 
Дæ зæрдыл дар, цæуыл дæ скодтой ахуыр. 
зонд 
Фæцъортт ласы йæ арц 
Хъæуа, нæ хъæуа сонт... 
Æдылы митыл хардз 
Фæкæнынц хатгай зонд. 
ЦЫБЫРХЪУЫР 
Ыссардта куыст, æмпъухы ’мæ æмпъухы, 
Хъæздгуыты фарсмæ абадти æваст... 
Чысыл исты кæмæн бафты йæ къухы, 
Фæхоны уый йæхи æдзухдæр раст. 

ЗОНЫГДЗАВД 
Æрбайсæфы уайтæккæ тары йæ фæд, 
Кæсын æм фæхъæуы æдзынæг... 
Фæразæй уæвынмæ куы нæ тырнай, уæд 
Æппынæдзух фæсте уыдзынæ. 
зондджын 
Кæй нæ фæцыд зын уавæры дæ хуыз, 
Мæ цæсты стахтæ уый тыххæй бæрзонд... 
Кæй ницы зоныс, ууыл кæд сæттыс, 
Йæ бынаты ис уæд дæуæн дæ зонд. 
АМОНД 
Асуры хорз дохтыр низ 
Иунæг ныхасæй... 
Амонд æдзухæйдæр ис, 
Адæймаг, разæй. 
АРГЪ 
Куыннæ кæуа хъæрæй æвæд, 
Кæд у уæззау йæ уаргъ!.. 
Куы фесæфы нæ дзаума, уæд 
Ыскæнæм уымæн аргъ. 
РÆСТДЗИНАД 
Æцæгдзинадæн «абад, — нæ зæгъдзысты, — дæлдæр», 
Нæ фæцъула уыдзысты йæ цирхъ æмæ йæ фат... 
Рæстдзинадимæ разы куы нæ кæной, уæддæр 
Нæ фæуыдзысты къаддæр йæ намыс æмæ кад. 
ÆРДЗЫ ЗАКЪОНТÆ 
Хицауы ныхмæ куысты 
Не скодта иунæг ныхас дæр... 
Æрдзы закъонтæ ысты 
Адæмы закъонтæй растдæр. 
326 

ТЫХДЖЫН УАРЗТ 
Нал мын ис сымах цурæй цæуæн, 
Уарзтæй у мæ зæрдæ цъуппыдзаг... 
Ратдзынæн мæ рахиз цæст дæуæн, 
Галиу дæр мæнæн уыдзæни фаг. 
УАРЗТЫАРТ 
Ды куы нæ ракæсай уынгмæ, 
Баппæрстай уæд сугтæ зынгмæ... 
Уарзт мыл бафтаудзæни арт, 
Фæздæг алидздзæни дард. 
КÆСÆН 
Дæ фынджы уæлхъус мæн 
Ды никуы федтай хорз... 
Кæсæн-лæвар куырмæн 
Нæу арфæйаджы хос. 
НЫХÆСТÆ 
Ис Бæрæгъуыны фалдзус 
Рæсуг суадæттæ цас! 
Кæйдæр ныхæстæм ма хъус, 
Нæ вæййынц се ’ппæт раст. 
ÆНАМОНД ÆМÆ СÆРХЪÆН 
Йæхицæн чи нæ кæны аргъ, 
Фæхонæм уый æнамонд мах. 
Йæхицæн чи у стыр æнхъæл, 
Ис уый та рахонæн сæрхъæн. 
БЫДЫРГЪ 
Нæ ракасти йæ къæсæй 
Цъæх уалдзæджы Быдыргъ... 
Куы нæ кусай уæхскуæзæй, 
Уæд не ’ртондзынæ дыргъ. 
327 

мигъ 
Йæ сæрмæ ис ыстъалы, 
Йæ бынмæ та — мæсыг. 
Æнæ цæстытæй калы 
Æнæвгьауæй цæссыг. 
ДЗÆНÆТÆМÆ ЗЫНДОН 
Уыдтæн-иу æз хъæлдзæг, уыдтæн-иу мæсты, 
Æнхъæлмæ-иу кастæн æмбисæхсæв бонмæ... 
Дзæнæтмæ тæрсгæйæ цæуыны бæсты 
Дæ мидбылты худгæйæ бацу зындонмæ. 
АМОНДДЖЫН 
Никуы йæ федтой æрхуымæй, 
Никæимæ ма фæхыл. 
Адæм кæй фæуарзынц, уымæй 
Амондджындæр нæй зæххыл. 
ÆЦÆГÆЛОН БÆСТÆЙЫ 
Мæ хъуырмæ схæццæ маст, 
Æрбадт мæ фæндтыл сæг... 
Кæйдæр зæххыл йæ хъаст 
Кæмæ фæхæсса лæг? 
КАДЫАККАГ 
Нæ базыдта цæрæнбонты сæрфат, 
Лæууыд æвдисæн алы хатт мæнгæн... 
Хъæнтæ кæмæ нæй, уымæн ма кæн кад, 
Лæгдзинæдтæ кæмæ ис, уымæн кæн. 
СТЫРÆМÆТУТТ 
Баззайдзысты хъуыдытæ фысты, 
Уым цæрдзæн сæ ныффыссæджы уд... 
Тутт хъуыддæгтæ чи кæны ыстыр, 
Стыр хъуыддæгты уый уыдзæни тутт. 
328 

ЦАРД 
Рæсугъд у йæ дарæс, 
Йæхæдæг — мæнгард... 
Уынаффæтæй арæзт 
Хуыдта зондджын цард. 
ÆРДЗ 
Дæ цæхх æмæ дæ кæрдзын 
Фынгмæ хæссын — дæ хæс... 
Фæтых уыдзынæ æрдзыл, 
Æрмæст йæ коммæ кæс. 
ФИДÆН 
Иу бон та æртæхдзæн къадз, 
Асурдзæни дын дæ маст... 
Ивгъуыды йæхи бар уадз, 
Фидæнмæ ыскæн дæ каст. 
МЫДЫ АД 
Йæ фарсыл иу лæгæн дæр нæй 
Кæддæры хуызæн абон хъама... 
Мыды ад бамбарай цæмæй — 
Мыдыбындз дыл фæхæца хъуамæ. 
КЪУЫНДÆГ 
Радзурын зын у ныхæстæй 
Де ’нæуаг митæ, фыдлæг... 
Æз ныттыппыр дæн фырмæстæй, 
Ингæн мын уыдзæн къуындæг. 
ÆНÆ БУЛÆМÆРГЬ ДЫРГЪДОН 
Нал æрттивынц цъæх кæрдæгæй фæзтæ, 
Басыгъта сæ хурзæрины арт. 
Бахуыскъ ысты дыргъдоны бæлæстæ — 
Нал сæм хъуысти булæмæргъы зард. 
329 

ÆНУСЫ ФÆСТÆ 
Куы цæра лæг — йæ хъуыдыты фæкæны цинау сагъæс, 
Куы цæра лæг — куы хъæлдзæг у, куы та фæкæны мæт... 
Сæдæ азы куы рацæуа дæ мæлæтыл, уæд ракæс, 
Тæхудиаг, дæ цæстытæй, цытæ фениккой уæд?! 
ХО ÆМÆ ÆФСЫМÆР 
Нæ иртасы къомси кæрдойæ, 
Цу, ахæмы фендджын ысхон! 
Ыстыхсы æфсымæр йæ хойæ, 
Нæ тыхсы æфсымæрæй хо. 
цытджын 
Дæуæн тымбылкъухæй дæ риу 
Нæ вæййы хойын зын... 
Йæхи цытджын адæмæй иу 
Нæ рахуыдта цытджын. 
АСЛАМ 
Нæ фæразæй уыдзæни дугъы — 
Кæмæ кæсынц фæндæгтæ даргъ... 
Æнцонæй цы бафты нæ къухы, 
Аслам вæййы уымæн йæ аргъ. 
ТЫХДЖЫН ХÆЦÆНГАРЗ 
Фæтæрсы хъæды арфы саг 
Тæрхъусы къæхты бын сыр-сырæй... 
Лæджы хæцæнгарз у æвзаг — 
Тыхджындæр арсы дзæмбы, ссырæй. 
АДÆМÆМÆФОС 
Чи фæцæуы тохы разæй, 
Уый хъæбатыр у æцæгæй... 
Адæймагимæ — ныхасæй, 
Фосимæ та — уис, лæдзæгæй. 
330 

ХЪЫГÆМÆДОН 
Æфсæйнаг у йæ фыд æндонæн, 
Æфсæйнаг ратты уымæн цард... 
Мæ хъыг куы радзурон æз донæн, 
Уæд дон ыссудздзæн, фестдзæн арт. 
БÆРЦ 
Уæд адæмау дæ цыд, дæ къахист, 
Дæ мондæгтыл фæстæмæ хæц... 
Дæхи æгæр зондджынæй бахиз, 
Дæ зондæн уæд четарау бæрц. 
АМОНДДЖЫН 
Чи вæййы йæ хидвæллойæ райгонд, 
Уый фæндæгтæ сты цъæх нæуу... 
Амондджын у, чи ссардта; æнамонд, 
Чи агуры, уый дæр нæу. 
КЪУЫХЦЫТÆÆМÆ ФÆЛТÆРДДЗИНАД 
Куы бахордтон æхсынцъытæ, 
Уæдæй цъæхдæндаг дæн... 
Фæхонæм мах нæ къуыхцытæ 
Фæлтæрддзинад цæмæн?! 
ХОХМÆ ФÆНДАГ 
Ныууадзут мæ мæ уагыл, 
Мæхи — мæ цин, мæ рис... 
Бæрзонд цъупмæ фæндагыл 
Дзæвгар цæлхдуртæ ис. 
ФÆЛЛОЙ 
Цæргæ-цæрæнбон дугъты 
Фæхастон æз мæ уаргъ... 
Мæ хъæнтæ нæ, мæ къухты 
Фæллойæн-иу кæн аргъ. 

ЦÆСТÆФТЫД 
Куыннæ дæм кæна лæг мæсты, 
Кæд куыстмæ бавналыс зынæй?! 
Мæлæт йеддæмæ мах цæсты 
Цы нæ бафтыдтам, ахæм нæй. 
АГÆМÆКЪУС 
Фехъуыстон раджы, 
Ныр дæр æй хъусын: 
«Цы уа дæ аджы, 
Уыдзæн уый къусы». 
РÆУÆДÆМÆГАЛ 
Нæ равдисдзынæ къуымы 
Лæгдзинад, уым-иу ма лæуу... 
Рæуæдау кусы хуымы, 
Кæны хæргæ та галау. 
ÆНÆВДÆЛОН 
Нал æрцыди цалдæр мæйы 
Адæммæ хæстæг... 
Ницы кусы, афтæмæй йын 
Нæй минут рæстæг. 
ХИВÆНД ÆМÆ ХИРВÆССОН 
Адæймаджы курдйат разыны куысты, 
Зиуы уæд дæ уæнгты тых, хъарутæ фаг... 
Хивæнд уæвын, хиуыл фервæссын ысты 
Зондæй цух, сæрхъæны миниуджытæ, гакк. 
ÆНÆХÆДЗАР 
Йæ хуыссæн алчидæр фæрнæй 
Сæхимæ ссардта, скасти мæй... 
Æнæхæдзар — мæгуыр, уæууæй — 
Йæхи кæм æруадза, уый нæй. 
332 

АККАГ БЫНАТ 
Йæ сæрты макуы ахиз арæн, хаххæн, 
Дæ дзырдтæ ма уæнт иннæтæй хъæрдæр... 
Ыссар дæхицæн ахæм бынат, ахæм, 
Кæм нæ дын зæгъой: «Абад-ма дæлдæр!» 
ДЫУУÆЙÆ ИУ 
Фæдардта йæхиуыл 
Йæ зæрдæ Алхæст: 
Дыууæ хойæ иуыл 
Æрхæцыд йæ цæст. 
АГУРИНАГ ЗÆРДÆ 
Мæнæй уый та нæ бахъæлдзæг, 
Æрæнкъард и сæумæ... 
Мæ зæрдæ фесæфт, бахъæудзæн 
Уый агурын дæумæ. 
дойны 
Нал уынæм кæрæдзи мæй: 
Ацыдтæ æнæ мæн балцы... 
Донæй нæ, фæлæ дæуæй 
Мæн фæнды мæ дойны суадзын. 
ФАРСТ 
Куы та байдзаг уыдзæн мæ хордон, 
Æрцæудзæн ахæм дуг, рæстæг... 
Цымæ мæ уарзонæн цы кодтон, 
Цæуыннæуал цæуы хæстæг? 
НОГДЗИНАД 
Ахæмы цæстыты не ссудздзæн зынг, 
Фарн æм нæ цæуы æввахс, дард дзы лидзы... 
Ногдзинад зæгъынмæ чи тырны тынг, 
Махæн уый никуы зæгъдзæн ногæй ницы. 

ИУНÆГÆЙ 
Курын дæ: макуы мæм мацæмæ хат, 
Никуы дæм хатдзынæн, баууæнд, æз дæр... 
Адæмы астæу уæвынæй мæм хатт 
Иунæгæй уæвын фæкæсы хуыздæр. 
КЪÆВДА 
Тæвд доны сæрмæ — царв 
Вæййы æдзух уæлбæх... 
Йæ райдайæн у арв, 
Йæ кæрон та у зæхх. 
ХÆЛАР 
Уæнт тæрхъустæ сæдæ — 
Асурдзæни сæ арс... 
Ды мæ ныхмæ нæ дæ, 
Ды дæ ме знæгты фарс. 
ХЪУЫДЦАГ 
Дæ сагау мæ сагæн 
Йæ къæдзил нæу даргъ... 
Фæкæнынц хъуыддагæн 
Йæ кæроны аргъ. 
ÆХГÆД-ЗÆРДÆ 
Æрдуцдзæни дзæбæх сæн, 
Куы ралæууа йæ рад... 
Лæмæгъудты æмбæхсæн — 
Æхгæд-зæрдæдзинад. 
БÆРН 
Йæ цъæхахст æмæ хъæр 
Фæхъуысынц арæх уымæн... 
Сæрибардзинад — бæрн, 
Тæрсынц дзы адæм уымæн. 

КУРДИАТÆМÆ ГЕНИ 
Æз уаин уый хуызæн тæхудйаг — 
Кæстæры кадджынæй куы фенин... 
Цы у йæ бон — фæкæны курдйат, 
Цы хъæуы, уый фæкæны гени. 
ЗÆРОВДЫ КАР 
Цы диссаджы зонд бавæрдтой ныхæсты 
Нæ рагфыдæлтæ, хъус æмæ сæм хъус: 
«Æмгъуыдæй раздæр базæронды бæсты 
Фæлтау зæрондæй ацæрин æз цъус». 
ДАРГЪ ЦАРД ÆМÆ ТАГЬД МÆЛÆТ 
Ничи бафсаддзæни дæу, 
Никуы базыдтай сæлæт... 
Алы даргъ цард хорз цард нæу, 
Хорз у алы тагъд мæлæт. 
ТÆРСАГÆМÆ УÆЗДАН 
Хонынц мæн сырд æмæ саг, 
Фæлæ не сты адæм раст... 
Ды уæздан дæ, æз — тæрсаг, 
Уæд куыд баиу уа нæ уарзт?! 
ХОХМÆ КУРДИАТ 
Никуы мæ фæуыдзæн рох 
Ацы диссаджы хъæу — Лæц... 
Æз дæумæ æрцыдтæн, хох, 
Райхъал у, мæ фарс фæхæц. 
МÆГУЫР 
Фæци нын зæй 
Нæ фаг... 
Мæгуырæн нæй 
Æвзаг. 
335 

САФДЖЫТÆ 
Даргъхъусджыны рахуындæуыд кафæг 
Бæхы цур, æмбулдзæни, дам, дугъ... 
Хицауадæн дæлдæртæ — сæ сафæг: 
Дзурынц сын, цынæ сты, уый æдзух. 
АДÆЙМАГ ÆМÆ ÆРДЗ 
Дæу хонынц æмдзыхæй сæртæг, 
Нæ зоныс, циу бæрц... 
Кæд исчи рæдийы, уæд — лæг, 
Нæ рæдийы æрдз. 
УАРЗОН 
Мæ уарзон у хур, 
Мæ удæн — йæ уд. 
Мæ уарзоны цур 
Рæсугъд нæу рæсугъд. 
ÆРХУЫМ 
Мæ цурæй нæ цæуы, 
Цы кæнон æрхуымæн?! 
Кæуын мæм кæй цæуы, 
Нæ худын æз уымæн. 
УАРЗТ 
Кæй дæ бауарзтон, уымæн 
Ыссыгъдтæн афтæ тынг. 
Кæй арт ахуыссыд, уымæн 
Мæ бон у раттын зынг. 
ДÆ ЦÆСТЫТÆ 
Куы бацæуынц цæутæ хæсты, 
Уæд цъæх нæууыл хизы сæныкк... 
Дæ цæстытæ ’взалытæ сты, 
Мæн фестын кæндзысты фæнык. 

ЦÆДИС 
Ыстут — фыд-зæрдæ, хин, 
Куы акæлид уæ рыг: 
Кæрæдзи хъыгыл — цин, 
Кæрæдзи циныл — хъыг. 
САЙД 
Цы дæ схонон уæдæ! — 
Фæлитойтæн æлхæд. 
Куы сайдтай мæн, фæдæ 
Дæхæдæг сайды уæд. 
ТЫХДЖЫНÆН ÆДЫХ 
Тыхджын дæр дæ, ыстæй дзыхджын дæр, 
Фæлæ хъару дæ сæры нæй: 
Хæргæфс хæрæг-фыдæй — тыхджындæр, 
Тыхджындæр у йæ мад-бæхæй. 
АДДЖЫН 
Дæ цæсгом уайы цæстытыл, æви кæд уый фын у? 
Уæвгæ мæ удæн адджын у дæуимæ тарф фын дæр... 
Дæуæй фæхицæн уæвын мын æнæкæрон зын у, 
Дæуимæ ногæй фембæлын уыдзæн дзæвгар зындæр. 
УÆЗÆМÆРÆДЫД 
Бæрæгбоны уа æви къаты: 
Æмхуызон фидар — хъыг, зыны... 
Йæхи уæз искæцы кæд хаты, 
Йæ рæдыдтæ дæр уæд уыны. 
КУРДИАТЫ ЗНАГ 
Уыд æдзух хæдивæг, 
Кастис æм уый фаг... 
Ницы кусын, зивæг — 
Курдйаты ызнаг. 
22 Дзасохты Музафер 
337 

ЗÆРДИАГÆЙ 
Дæхицæй асырдтай кæд катай, 
Уæд йемæ асырдтай æрхуым... 
Цы хъуыддагæн дæ тыхтæ раттай, 
Ысхиздзынæ бæрзондмæ уым. 
АЛЦЫ ЗОНÆГ 
Нæй дæ зонындзинæдтæн фæуæн, 
Ахæцын нæ хъару демæ нæу. 
Алцыдæр æмбæрстгонд у дæуæн, 
Амондджын куыд рахонон уæд дæу? 
МÆГУЫРГÆНДЖЫТÆ 
Ныр ма мæ бон у цастæ! — 
Куынæуал дæн мæ чемы... 
Цы нæм ис, уыдон азтæ 
Хæссынц сындæггай семæ. 
ХЪУЫДЫ ÆМÆ НЫХАС 
Нæй бафсадæн зыды, 
Фылдæрыл у йæ мæт... 
Куы нæ кæныс хъуыды, 
Цы хъуамæ зæгъай уæд?! 
НÆМЫГÆМÆДУР 
Хъысмæт мæ йæ æгъатыр къухæй фæцавта, 
Мæ фæндаг æхсад у цæссыгæй... 
Мæ хæлары дурæй куыд фæтæрсын, афтæ 
Нæ тæрсын ызнаджы нæмыгæй. 
РÆСУГЬДÆЙ РÆСУГЪДДÆР 
Рæсугъддзинадыл кодтой мæй, хурзæрин быцæу, 
Фæлæ дæу ауынгæйæ фæхъус ысты æваст, 
Цæмæн? Сæ дыууæйæн дæр уыди дæумæ сæ каст: 
Нæ дзы баййафдзæн иу дæр рæсугъддзинадæй дæу. 
338 

ХОХÆМÆДУР 
Адæймаджы цард у иууыл тох, 
Арæх дзы йæхи нымбæхсы хур... 
Хаттæй-хатт лæг афæлдахдзæн хох, 
Хатгай та нæ сисдзæн зæххæй дур. 
ФÆЛУРС ÆМÆ СЫРХ 
Фыдрæстæг уыди, хус, 
Бæласыл не ’рзад дыргъ... 
Тæппуды цæсгом — урс, 
Уæзданы цæсгом — сырх. 
БИРÆГЪ ÆМÆ КАЛМ 
Уыд йæ тых, йæ армæй 
Алы ран дæр хъал... 
Бирæгь æмæ калмæй 
Нæй лæгæн æмбал. 
ФАРСТ 
Ахуыссыд къонайы иуæн йæ арт, 
Иннæ та ракасти хохæн йæ рагъæй... 
Дæн æз нæмыгдзæф, ды та дæ æнкъард, 
Кæцы у цымæ æнамонддæр махæй? 
ФЫРТЫАЗАР 
Бацыди дæ сагъæс, мæт — 
Бафæраз, дæхиуыл хæц... 
Фырт куы нæ фæбæззы, уæд 
У йæ фыды астæу къæдз. 
БÆЛЛÆХ 
Бахаудыстæм мах фыдохы, 
Сты нæ фæндæгтæ кæлæх... 
Æз дæн быдыры, ды — хохы, 
Ахæм ма уыдзæн бæллæх?! 
339 

ÆРМÆСТДÆР ДÆУ 
Тынг раджы цы уыд кæддæр 
Цаудæй, уый фæзминаг нæу... 
Кæд мæгуыр дæ ды, уæддæр 
Уарзын æз æрмæстдæр дæу. 
АЛЦЫЗОНÆГ, АЛЦЫХЪОМ 
Алцæуыл-иу макæй дом — 
Ничи бамбардзæни дæу... 
Алцызонæг, алцыхъом 
Иунæг дæр зæххонтæй нæу. 
ХЪЫГСАФÆГ 
Дзырдтой-иу: «Алкæцы цæссыгыл, 
Æвæццæгæн, æууæндæн нæй»... 
Дæ зын, дæ сагьæсыл, дæ хъыгыл 
Ныххуд — æрбайсæфой цæмæй. 
ЗОНДЫЛДЗУРÆГ 
Бæрæгъуыны фалдзусы 
Ирд суадæтты — дон... 
Зондамындмæ байхъусын 
Зондылдзурæг хон. 
ЙÆХИНЫМÆР 
Ныр цалдæр боны хуры 
Нæма федтон зынгцæст... 
Æдзух рæстытæ дзуры... 
Йæхинымæр æрмæст. 
ФÆСТАУÆРЦ 
Капекк хъуагæй нæу туман туман, 
Æнæ сугæй нæй судзæн артæн... 
Фæстауæрц чи фæкæны, уымæн 
Нæ вæййы сау бонтæ йæ царды. 
340 

хох 
Алчидæр й’ амондæн махæй у куырд, 
Ма уæд уæ иуæй дæр рох... 
Зонды къуыбæрттæ фæкодта æмбырд, 
Æмæ дзы рауади хох. 
ÆДЫЛЫ 
Нæ зоны, циу хистæр, æвналы йæ сæрты, 
Кæдæм хъæуы, уырдæм нæ вæййы йæ каст... 
Æрмæстдæр æдылы нæ кæны дызæрдыг, 
Фæкæсы йæхимæ кæддæриддæр раст. 
ТÆХУДЫ 
Хæхты бæрзонддæры фаззон 
Схуындæуыд дæу раджы, Рес... 
Донмæ рацæуы мæ уарзон... 
Ехх, тæхуды, суадон фест! 
ХЪЫСМÆТÆМÆ МУЛК 
Ма сæтт дæндагæй æхсæртæ, 
Ма кæн уæхстытæ хæрисæй... 
Ма дар хъысмæтыл дæ зæрдæ, 
Ма ’ппæл дæ мулк æмæ исæй. 
ХУДИНАГГÆНÆГ 
Нæ фесгуыхти бæгуылæгау хæсты, 
Йæ тæппуды кой айхъуысти бæстыл. 
Куыннæ йæм кæна адæймаг мæсты: 
Йæ ныййарджыты бафтыдта цæсты. 
ÆНАХУЫРГОНД АХУЫРГОНД 
Къуымых кæй у, йæ бакастыл фæдары уый бæрæг, 
Хуымæтæджы нæ фæкæсы æппынæдзух хæрдты. 
Æнахуыргондæй ахуыргонд кæсы йæхимæ лæг, 
Уæд æм хæстæг дæр ма бацу, дæхи дзы лас дæрдты. 

УАРЗТÆМÆ МÆЛÆТ 
Дæ цæстытæм куы кастæн, 
Уæд дзы уыдтон мæ сом... 
Мæлæты тас нæу уарзтæн 
Æппындæр ницы хъом. 
ЗÆРДÆСАСТ 
Дæу хуызæн хиуарзонмæ хъус, 
Уæд зæххæй амонд дардмæ лидзы: 
Ызнон дын — тутт, у абон хус, 
У райсом-фидæн — ницы. 
ЦАРДÆНАДГÆНÆГ 
Дæ ныййарæг хордта дæ рын, 
Уый раджы уыд, раджы... 
Дæхæдæг нæ цæрыс, цæрын 
Нæ уадзыс сыхаджы. 
ХИУЫЛ ХÆЦЫН 
Куы фæкæнынц зивæг, 
Уæд алцыдæр — зын... 
Лæгдзинад æвдисæг 
У хиуыл хæцын. 
ТÆБÆГЪЫ ДОН 
Хуысс фæлтау уæйлаг нымæтыл, 
Пакъуыйау фæлмæн æй хон... 
Макуы баууæндут хъысмæтыл, 
У хъысмæт тæбæгъы дон. 
МАРГ 
Ма рох кæн, дæ зæрдыл дар: 
Хорзыл у уæлахиз фыд... 
Дуне чи рахуыдта мыд, 
Уый фæрæдыд, дуне — марг. 
342 

КЪУХБАСТ 
Куыннæ кæна лæг хъаст, 
Куыннæ кæна лæг мæт? 
Куы вæййынц къухтæ баст, 
Фыссæн нæ вæййы уæд. 
ДÆГЪÆЛ 
Ацы диссаджы быдыр 
Баззади бынтон дзæгъæл... 
Зæрдæйыл — æвæрд гуыдыр, 
Агурон кæмæй дæгъæл? 
БУЛÆМÆРГЪ ÆМÆ УАРДИ 
Кæд дæуæн дæ къухы кард и — 
Бабын уыдзæн фосы дзуг... 
Булæмæргъ фæцæф и, уарди... 
Уардийæн кæлы йæ туг. 
чиныг 
Сæнтдзæфы митæ — æдзухдæр рог, 
Кæлмхæрд, мæгуырау — йæ удыконд... 
Бæргæ рахуыдта йæ чиныг ног, 
Йæ хъуыдытæ та ысты зæронд. 
СЫГЪДÆГЗÆРДÆ 
Æрхаудзæн æнæмæнг зыгуымæй 
Мæнæуы нæмгуытæ кæддæр... 
Мæ зæрдæ сыгъдæг кæй у, уымæй 
Фæхæссын бæрзæндты мæ сæр. 
ГУЫРЫСХО 
Мæ дзаумæттæ — фæрæт, 
Бæндæн, дыкъухыг хырх... 
Фæдызæрдыг дæ, уæд 
Фæкъаддæр и дæ тых. 

ÆРДЗÆЙÆФХÆРД 
Æнæчетар, æнæджелбетт у зондæй дæр хъуаг, 
Нæ йыл кæны фыдæлты фарн, фыдæлты намыс уæз... 
Æрдзæй лæвæрд миниуджытæ дæм кæд нæ разынд фаг — 
Ысхъæл митæй сæ баххæст кæн, дæхи хуызæтты фæзм. 
ÆМГЪУЫДÆЙ РАЗДÆР 
Мæ хæлар Улан-Баторы 
Цыппар азы фæцис... 
Зæронды кармæ батæры 
Кæйфæнды дæр фыдниз. 
НЫХАСЫЛ ЗЫД 
Ыслæууыд хъен йæ барц, 
Лæхуры ’мæ лæхуры... 
Ныхас кæныс, уæд уадз 
Ды иннæйы дæр дзурын. 
СГУЫХТДЗИНÆДТÆ ÆМÆ ХÆЛÆГ 
Алчидæр кæсы йæхимæ дзылытæй зырнæг, 
Къæбылатæй иуæй-иутæ сты пылæй пылдæр... 
Цас фылдæр ысгуыхтдзинæдтæ ’вдиса царды лæг, 
Уыйбæрц æм хæлæггæнджытæ дæр уыдзæн фылдæр. 
ТÆССАГДÆР 
Нал ис фарнау уаг дæр 
Фынджы уæлхъус фаг... 
Халерæй тæссагдæр 
Схуыдта сæн Бальзак. 
ÆГАСÆЙ МАРД 
Нырма нæма æризæр — 
Цыренæй судзы арт... 
Мæлæты тасæй ризæг 
Æгасæй хуыйны мард. 

ТÆРХОНГÆНДЖЫТÆ 
Æгъдæутты тæккæ хистæр хон 
Кæцыранфæнды дæр ды бæрц... 
«Мæнæн сымах хæссут тæрхон, 
Сымахæн та хæсдзæни æрдз»*. 
ÆНÆАИППЫТÆ 
Дæ армыл сахуыр ис æрыгонæй дæ цæвæг, 
Ныууагътай уый фæрцы уыгæрдæнты дæ фæд... 
Æнæаипп йæхи куы нæ фæхоны лæг, 
Æнæаиппытæм хæстæгдæр кæны уæд. 
ДÆДЗЫРДТÆ 
Кæддæр-иу нады бахаудтой уырдтæ — 
Ызнаджы ми-иу бакодтой хуымæн... 
Нæ хонын ницæйаг æз дæ дзырдтæ, 
Бынтон ницæйаг кæй ысты, уымæн. 
ЦЫТ УАРЗЫН 
«Дæхи хуызæн æрхон», — 
Зæгъын дын у мæ хæс... 
Мæнг уæздандзинад хон 
Цытуарзыны æнгæс. 
РÆДИЙЫНЫ ТАС 
Зындзинæдтæн фæраз, 
Цæлхдурты сæрты ахиз... 
Фæрæдийыны тас 
Дыл ма кæнæд уæлахиз. 
ХЫЛЫ СÆР 
Куыннæ у, куы бæллæх — 
Фæхъаугъа сты зæххыл... 
Дыууæрдыгæй лæмæгъ 
Куы вæййынц — сисынц хыл. 
* Ацы ныхæстæй Сократ дзуапп радта, дæс æмæ ссæдз залымы дын 
тæрхон рахастой, зæгъгæ, йын чи загъта, уымæн. 
345 

ХОЙРАГ 
Цæргæсау нæй амондæн ахсæн, 
Цы уын рарди, ууыл хъæцут... 
Цы хойраг нæ бакусы ахсæн, 
Уый бахæры хæрæджы уд. 
ÆНÆМÆЛÆТ 
Фæзæгъынц, æрхæссы, дам, сабийы къадз... 
Кæцæй, уый-ма исчи зæгъæд?.. 
Æнæмæлæт исты дæ фæстæ ныууадз, 
Æмæ дын нæ уыдзæн мæлæт. 
КÆДДÆР 
Дзæгъæлы никæмæн риссы йæ сæр, 
Рагацау иу дæр нæ кæны хъуыр-хъуыр... 
Алчидæр амæлдзæн, фæлæ кæддæр, 
Уымæн ыл ничи хъуыды кæны ныр. 
ПАЙДАÆМÆЗИАН 
Фæкалæм нæ сызгъæрин доны, 
Æрбадæм кæцыфæнды ран... 
Лæг йеддæмæ алчидæр зоны, 
Цы йын у пайда æмæ зйан. 
ЦÆУЫННÆ? 
Нæ бæрæгбон ницæмæй хицæн у къатæй, 
Къæдз-мæдз фæндаг — арæх, хæрзчысыл — дырыс... 
Цæуыннæ мын кæныс хъæбыстæ ’мæ батæ, — 
Мæгуырдæр фæуынæй дæхицæн тæрсыс? 
ФÆСТАГ ХЪÆБАТЫР 
Фæстаг хъæбатыр ацыд 
Мæрдты дунемæ балцы. 
Ныууагъта нын йæ фæстæ 
Йæ кад æмæ нæ бæстæ. 
346 

КÆЙДÆР ЗОНДÆЙ ЗОНДДЖЫН 
Куыд дæ схонæм бæззон, 
Кæд дыл кæнынц дæдæй?! 
Цыфæнды бирæ зон, 
Дæхи хъуыды дæм нæй. 
УÆЛАХИЗ 
Йæ сыфтæртæй цъæх-цъæхид дары хъæд, 
Йæ хуыз вæййы уæлдай рæсугъддæр сæрды... 
Дæ хæлæрттæ дæ банымадтой кæд, 
Уæд ахызтæ зындзинæдтæн сæ сæрты. 
ХÆЛАРДЗИНАДЫ БЫНДУР 
Йæ фæндагыл алчи ныфсджынæй цæуæд, 
Йæ фарсмæ — йæ хуыздæр æмгар... 
Кæрæдзиуыл адæм куы баууæндынц, уæд 
Хæлардзинад суадзы æвзар. 
КОЗБАУ МИТÆ 
Дæ цауд митæ — дæ рын, — 
Ысдзырддаг кодтой дæу... 
Козбау митæ кæнын 
Æнувыддзинад нæу. 
ФÆДЗÆХСТ 
Зæххонтимæ нымад æз нал дæн, 
Тæхы уæларвбæстæм мæ уд... 
Мæ мард-иу ма зæгъут мæ мадæн, 
Мæ уарзонæн-иу æй зæгъут. 
МÆНГДЗИНАД 
Фысыфыд дæр, сæгъыфыд дæр 
Ыссардзынæ нæ хъæуы... 
Мæнгдзинæдтæн сæ цыфыддæр 
Æдзæмæй загъд æрцæуы. 

ФÆЛТАУ 
Цæмæй уай кадджындæр мæ цæсты, 
Æнад мын ма фæуа дæ ном: 
Козбау ми мын кæныны бæсты 
Фæлтау мæ ныхмæ дзур æргом. 
МÆГУЫРАУ ЗОНЫНДЗИНÆДТÆ 
Лæгæн æмбал куы нæ уа балцы, 
Уæд дзы йæ фæндаджы фарн лидзы... 
Куыддæр-мыдæртæй зонæм алцы, 
Куыд хъæуы, афтæ — ’ппындæр ницы. 
КЪАБУЗДЖЫН БÆЛАС 
Мах дæ фæдонтæ стæм цас! 
Нæй нæ мыды иунæг къæм... 
Фест нын къабузджын бæлас, 
Æмæ д’аууоны цæрæм. 
НОГ СЫХАГ 
Ничи æрхæсдзæн дæ хæдзармæ фау, 
Фæлæ йæ алыфарс мама би кау: 
Фауынц дæ сыхаджы, бахъæудзæн дæу 
Агурын ног сыхаг кæнæ та хъæу. 
ЧЫНДЗÆМÆЧЫЗГ 
Нæу галиу митæй дуне цух: 
Кæмæн — сылы, кæмæн та — цыхт... 
Мæ чындз мын басыгъта мæ къух, 
Мæ чызг мын бабаста мæ сыгъд. 
ЗОНДЦЖЫН ЛÆГ ЗАГЬТА... 
Кæд нуазыс бирæ сæн, 
Уæд зоныс сæры рыст... 
Цы дæ бон у, уый кæн, 
Стæй д’ аккаг уæд дæ куыст. 
348 

РÆСУГЬД 
Мæ цæсгомыл куы феныс сагъæс, 
Зæрдæйæ уæд фæкæныс цин... 
Æгæр рæсугъд дæхимæ ма кæс: 
Дæуæй рæсугьддæртæ ис мин. 
ЗЫН БАЗОНÆН 
Цы фæуай — нæ зоныс фырзыдæй, 
Нæ арыс дæхицæн бынат... 
Куы нæ фенай каркæн йæ фыдæй, 
Зын базонæн у уæд йæ ад. 
БАСТХÆРÆГ 
Дæумæ кæй нæ фæлæудзæн баст 
Хæрæг дæр, 
Фæзæгъы уымæй раст 
Нæ лæг дæр. 
МАДЗУРА 
Нымады куы уаис, куы уаис ды лæг, 
Сæхицæй дæ схониккой искуы уæд лæгтæ... 
Æцæг уарзт нæ дзуры, æнкъарæн æцæг 
Куы вæййы — æдзæмæй фæкæны хъуыддæгтæ. 
ÆХСИДГÆ ÆНКЪАРÆН 
Тæхуды, куы фестин дæ карæн, — 
Куыд тынг бæллын уымæ æз ныр! 
Тыхджын у æхсидгæ æнкъарæн, 
Йæ ныхæстæ уымæн цыбыр. 
ХУЫЗДÆР АХУЫРГÆНÆГ 
Хъомылгæнæг у куыст дæр, 
Зоны уый дæуау мæ коймаг... 
Ахуыргæнджыты хуыздæр 
У сылгоймагæн нæлгоймаг. 

УЫНАФФÆ 
Никуы уыдтæ ды дæхицæн æнхъæл — 
Искуы дыл исчи фæуыдзæн уæлахиз... 
Хиуылæрвæссондзинад æмæ хъал 
Митæ кæнынæй дæхи алкæм бахиз. 
хин 
Галиу адæмæн зæгъин: 
«Стут сымах æлгъыстаг!..» 
Бамбæхста йæ раззаг хин, 
Разынди йæ фæстаг. 
ХОРЗДЗИНАД 
Иу хатт кæд хорздзинад бакодтай, уæд 
Уымæй дæ фæстæ ныууагътай ды фæд. 
Хорздзинад кæнын дæ туджы кæд ис, 
Уæд уый æцæгæй дæ мулк у, дæ ис. 
ЗАКЪОН 
Фæллад куы нæ банкъарай, рыст, 
Уæд дæм хæсдзæни алчи фау... 
Кæддæр Бальзак ысхуыдта куыст 
Нæ царды, аивады ’гъдау. 
НЫФСÆМÆ’ХСАР 
Рацæуынц мæнгæрдтæ хинæй растыл, 
Фæлæ сын нæ рауайы лæвар... 
Иуы дæр нæй банымайæн састыл, 
Цалынмæ йæм уа ныфс æмæ ’хсар. 
ЦÆФЫ АККАГ 
Никуы фесгуыхт кардæй, арцæй, 
Иугуырæй дæр у уæцъæф... 
Чи цæры йæ усы хардзæй, 
Уымæн у йæ намыс цæф. 
350 

ÆДЫЛЫБЫНЫ АХУЫРГÆНÆГ 
Куыннæ у уый бæллæх æмæ æрдæг, 
Кæд мыл фæкодтой алырдыгæй хахуыр?! 
Цы зоны, уый дæр нал фæзоны лæг, 
Куы фæкæны æдылыбыны ахуыр. 
КÆНÆ-КÆНÆ 
Систа ног фæдисхъæр уадындз, 
Базмæлыд æгасæй хъæу... 
Æз куы ацæуон — мæн марынц, 
Ам куы баззайон, уæд — дæу. 
ИУМÆЙАГ ТЫХ 
Иумæ амадтам мæсыг, 
Калд къæвдайы дæр нæ рыг. 
Рауади нæ мæсыг ахæм — 
Нæй йын уадæй дæр фæлдахæн. 
ÆГОМЫГ 
Бафхæрынц фылдæр æдыхы — 
Арæхдæр вæййы бынæй... 
Ме ’взаг ис мæнæн мæ дзыхы, 
Фæлæ йын дзырды бар нæй. 
БИРÆГЪ 
Дугъы уайын æй хъæуы, холыйы фæстæ тæхын, 
Зæхх кæрдæгæй уæд фæлыст, кæнæ уæд æмбæрзт уый митæй... 
Бирæгъ акалы йæ фист, бирæгъ аивы йæ хъуын, 
Фæлæ н’аивы йæ конд, фæлæ н’ аивы йæ митæ. 
АВДÆНЫ УÆЛХЪУС 
Аргъæуттæ мæ хъæбулæн куы мысон, 
Тавдзæн уæд йæхи фыдæлты артмæ... 
Бафынæй мæ зарæгимæ дысон, 
Абон райхъал булæмæргъы зардмæ. 
351 

ÆНÆ МЫГГАГ, ÆНÆ НОМ 
Куы æфхæрой сылгоймаджы дæ цуры, 
Йæ фарс сым дæр куы нæ бауæндай сдзурын, 
Уæд чи дæ ды, зæгь-ма нын æй æргом, 
Æви дын нæй мыггаджы хуызæн ном? 
РÆСУГЪД НЫХÆСТÆ 
Зæгъ-ма, кæй бахъуыди дæ таурæгъ, 
Кæд дæ зыгъуыммæ зондыл хæст?! 
Рæсугъд ныхæсты фæстæ арæх 
Вæййы æвзæр митæ æмбæхст. 
СЫГЬДÆГЗÆРДÆ 
Сыгъдæгзæрдæ дæ, нæ, кæд уымæй 
Дæхи фæфæрсыс арæх, уæд 
Ды дæ сыгъдæгзæрдæ æцæгæй, 
Æмæ дæ зæдты хорзæх уæд! 
ХИУЫЛХÆСТ 
Тылаттатæ бæрзонд кæд хастой худтæ, 
Уæддæр сæ иу бон бадомдта Чермен... 
Йæхиуыл хæцын чи фæразы, уыдон 
Ыстыр лæгтæ ысхуыдта Лафонтен. 
«зондджын» 
Мæ хъуыды æргомæй куыннæ зæгьон æз, 
Кæд амонынц азтæ, мæ кар! — 
«Фыдыбæстæ хъахъхъæнын хонут уæ хæс, 
Йæ уарзын та уадзут мæ бар». 
БАХУД 
Рæстдзинад уæд мах уыд, 
Уыдыстæм мах раст... 
Дæ фыдгулмæ бахуд — 
Æртайа йæ маст. 
352 

ХÆЦÆНГАРЗ 
Кæмдæрты цасфæнды фæхæт — 
Дæ фыдыуæзæгмæ дын хид ис... 
Нæ бон куы ницуал вæййы, уæд 
Кæнæм нæ ныхлæууæгæн фидис. 
ХÆЛÆГ 
Нæмыджы цур нæй кадгæнæг зыгуымæн, 
Куырыхоны раз аууон у сæртæг... 
Хæлæг кæнын у цауд миниуæг, уымæн 
Хæлæг кæй кæны, ууыл нæй сæттæг. 
ЗОНДАБИТÆ 
Дæуæн дæ бынат у бæрзонд, 
Цъæй... 
Зондабиты фылдæрмæ зонд 
Нæй. 
АРÆХ 
Æрвад цæуы æрвадмæ 
Æнæзивæг зынггур... 
Сæрыстырдзинад кадмæ 
Фæндагыл у цæлхдур. 
УЫНАФФÆ 
Хæрын ма дæм куыд цæуа, афтæ- 
Иу фынгæй сыст, 
Цæмæй дæ царды бонтыл бафта, 
Фæлидза рыст. 
КУРДИАТ 
Фынджы уæлхъус-иу ма райхал дæ рон, — 
Дæуæй курæг æз дæн... 
Мæсты кæнын куы райдайай — ыскæн 
Дæ ныхасæн кæрон. 
23 Дзасохты Музафер 
353 

ЧЪИЗИ ЦАРД 
Цъыхырытæй конд арт 
Нæ батавдзæни дæу... 
Куы нæ кусай, уæд цард 
Сыгъдæгыл нымад нæу. 
ÆХСЫЗГОНДЗИНАД 
Хæцæнгæрзтæ æрзад æнахуыр арсыл: 
Джебогъ-дзæмбы æмæ ыссыр... 
Æхсызгондзинад бахæцдзæн дæ фарсыл, 
Куы нæ уа даргъ, куы уа цыбыр. 
АМОНДДЖЫН 
Цæстысыг нæ фæкалынц хисты, 
Фынджы уæлхъус айсæфы мæт... 
Дæ фæстæ ныууагътай кæд исты, 
Нæ райгуырдтæ дзæгъæлы уæд. 
УÆЗДАНДЗИНАД 
Сты кулдуæрттæ фидæнмæ уымæн æхгæд, 
Хæмпæлгæрдæг фестад цы лæгæн йæ хуым... 
Йæ уæздандзинадæй уæздандзинад кæд 
Æппæлы, уæд нал ис уæздандзинад уым. 
МÆ ЗÆРДИАГ 
Дæуæн æз исты хæрзтæ фæуынæй 
Нæ зонын бафсис, мæ зæрдийаг... 
Куы бафæллайай зæххыл цæуынæй, 
Уæд дын мæ риуыл уыдзæн фæндаг. 
ТÆХУДЫ 
Æз хæлæг кæнын уæндонмæ, 
У мын уый фæзмын фæндон... 
Рацæуы мæ уарзон донмæ, 
Ехх, тæхуды, фест гогон!.. 
354 

ÆЦÆГХÆЛАР 
Мæ бæллицтæй бирæтæ ’рцыди ныгæд, 
Нæ дзы рауад иуæй быцæу... 
Дæ сæр мæ кæд хъæуы, уый базоныс кæд, 
Уæд хонын æцæг хæлар дæу. 
НЫХÆСТÆ ÆМÆ ХЪУЫДДÆГГÆ 
Сæ тæккæдзæгтæй уæрмы сæн 
Дынджыр боцкъатæ авд ис... 
Дæ ныхæстæ нæ хъæуынц мæн, 
Дæ хъуыддæгтæ мын равдис. 
АДÆЙМАГ 
Цы нæ бавзæрста дуне, а зæхх 
Бæллæх, зындзинадæй, фыдæй!.. 
«Хуымæтæг» адæймагæй ма зæгъ, 
Хуымæтæг адæймæгтæ нæй. 
ФЫДÆНХЪÆЛ 
Уыдтæн мæ фысыммæ фыд æнхъæл, 
Фæлæ уый разынди мæрддзæст... 
Кæмæйфæнды фæуы фыдæнхъæл, 
Дæхицæй ма фæуы æрмæст. 
ЗÆХХ ÆМÆ АДÆЙМАГ 
Сты цæхджын æмæ æдзæхх 
Иухуызон, уæлдай сæ нæй... 
Адæймаг æмæ, дам, зæхх 
Хъуамæ ма кæниккой, уæй. 
ФЫДГÆНДЖЫТÆ 
Фыдраконд нал у мах дуджы фыдраконд, 
Ыскадджын кодтой урсы цур сæнтсауы... 
Закъон зонгæйæ чи фæхалы закъон, 
Уый хуым кæны, фæлæ дзы ницы тауы. 
355 

ТÆССАГ 
Кæцыфæндыйы мæргыæй нæй абарæн мæлхъимæ, 
Йæ рæсугъддзинад барæн сæ иуимæ дæр нæй... 
Æдылыдзæфтæ зондджын куы фæкæсынц сæхимæ, 
Уæд уыдонæй тæссагдæр ыссардзынæ зынæй. 
БÆРЦ 
Дæ тыхтыл ма ауæрд куысты, 
Фæллой кæнын дæ домы æрдз... 
Гыццыл хъуыддаг уа æви стыр — 
Кæцыранфæнды дæр зон бæрц. 
ÆНЦОН 
«Æз хъуамæ арахъхъыл бырц уон» — 
Æвзиды нæм фыдсыл... 
Уынаффæ кæнын у æнцон, 
Йæ паида та — чысыл. 
ФÆДЗÆХСТ 
Нæ дæ хуыдта нæ иунæг дæр чъынды, 
Куы нæ уыдтæ нырау хъæздыг кæддæр... 
Цы уыдзæн райсом, ууыл кæн хъуыды, 
Кæннод иннæбон хойдзынæ дæ сæр. 
хотых 
Æфсымæры бæллæх, зиан 
Цудын кæны хоты... 
Зонындзинад нæу нысан, 
Зонындзинад — хотых. 
СЫЛГОЙМАГ 
Кæмæн цы хъæуы, уый æргом кæд дзырдтой?! 
Хъæды цур-иу фæкадджындæр и къох... 
Сылгоймаг уæвын тынг зын у, йæ фыдгой 
Куы фæкæнæм, уæд нæ вæййы уый рох. 
356 

КÆДÆМ? 
Нæ цинæй къаддæр нæу нæ рис, 
Фæлæ уæддæр цæрæм... 
Æндæр бæстæм фæлидзæн ис, 
Дæхицæй та кæдæм? 
НÆЙАХÆМ 
У зулдзых алкæимæ, хыл 
Æрдзæй æнамонд зондыл хæст... 
Нæй ахæм адæймаг зæххыл, 
Кæцы у алцæмæй æххæст. 
МÆГУЫРЫ БОН 
Хъæздыг тыллæг æрзайын кæндзæн хуырыл, 
Цъыхырыджынæй сараздзæни хъæд... 
Мæгуыры бон кæд акæны мæгуырыл? 
Куы фæхыл вæййынц хъæздыджытæ, уæд. 
РÆСТÆДЖЫ АМÆГГАГ 
Мæ цард йæ кæронмæ æрхæстæг, 
Фæдæн мæ хуымтæ рывд... 
Йæхирдыгæй фæкодта рæстæг 
Мæ цæстыты æрттывд. 
ТЫХ ФЫЛДÆРГÆНÆГ 
Æппæлдзæни дæ сых, 
Бæрæг куы уа дæ фæд... 
Дывæр кæндзæн дæ тых, 
Лæгау куы змæлай, уæд. 
ДИН 
Галиуæрдæм хæцы зин, 
Ахæм у йæ удыконд... 
Дин уæ мачи хонæд дин, 
Кæд нæу цардимæ æмзонд. 
357 

НЫСАН 
Мах рæстæг тынгдæр азæй-азмæ 
Дзæбидыры сыкъайы здухы... 
Цы нысан сæвæрай дæ размæ, 
Æрмæстдæр уый бафтдзæн дæ къухы. 
МАСТ 
Мæ маст мæ зæрдæйы ысмал и, 
Куы афæлгæсыдтæн фæстæмæ... 
Цынæ фæхæрд дæн, ахæм нал и, 
Мæ кад, мæ намысæй фæстæмæ. 
ЗЫНАРГЪ 
Æртахти дардæй 
Уад... 
Зынаргъдæр цардæй — 
Кад. 
ÆДЗÆСТУАРЗОНЫ ФАРСТ 
Нæй цалхæн тулæнтæ, цæуæн 
Æнæ бындур — сæмæн... 
Мæнæн куы нæ ис, уæд дæуæн, 
Зæгъ-ма мын, ис цæмæн? 
АМОНДЦЖЫН 
Дардта хъама æмæ кард 
Астæуыл æдзухдæр бастæй... 
Амондджын уыдзæи дæ мард, 
Кæд зæххыл фæцардтæ растæй. 
ЦОТÆМÆ НЫЙЙАРДЖЫТÆ 
Цæргæ-цæрæнбон хордта йæ былыцъæрттæ кадмæ, 
Фæлæ йæ намыс кадау йæ рухс тынтæй нæ тавта... 
Цы цæстæй кæсай фыдмæ, цы цæстæй кæсай мадмæ, 
Кæсдзысты дын дæхимæ дæ цæуæт дæр раст афтæ. 
358 

ÆЛГЬЫСТ 
Цæмæн хъыгдарыс сабиты 
Æви æрра дæ, сонт?! 
Хъысмæт лæджы уæд ралгъиты, 
Куы йын байсы йæ зонд. 
ÆХХУЫСГÆНÆГ 
Фæрæдидзæни лæг фырмæстæй, 
Фæрæдыдтæ — кæндзынæ сагъæс... 
Мæгуырæн баххуыс кæн, æрмæст æй, 
Мæгуыр цæмæн у, уымæй ма фæрс. 
ÆГÆР 
Уыдзæни додойаг уæ сæр, 
Уæ цард æрвитдзыстут зындоны. 
Фæкодтат тынг бирæ æгæр, 
«Æгæр» та амондмæ нæ хоны. 
УД 
Дун-дуне у диссаг, арв дæр, 
Дис сæ арфыл дæр кæнут, 
Фæлæ уыдонæй æз арфдæр, 
Диссагдæр ысхонин уд. 
СЫХÆГГÆ 
Ис алкæмæн дæр царды йæхи уæладзыг, хатæн, 
Ыстæй хæдзары хицæн у алкæмæн йæ уат... 
Цæугæдæтты хуызæн мæм кæсынц цæмæндæр адæм: 
Сæ цытджындæрты фарсмæ — зын цæрæн хаттæй-хатт. 
АХÆСТОН 
Скодта кад сымах хæстон 
Тохы заман худæн... 
Къалати нæ — ахæстон 
У цагъарад удæн. 

КУРÆГ 
Лæмбынæгдæр хъусут, куы фæдзуры хистæр, 
Уæ хистæр уæ хъахъхъæны хинты рынæй... 
Æфсæрмы кæнгæйæ куы курай ды исты, 
Уæд бафтдзæни исты дæ къухы зынæй. 
ÆНÆ ХУЫЦАУ 
Цæгтæй конд, арæзт у рæхыс, 
Лыстæг тугдадзинтæй — зæрдæ... 
Кæд, «нæй Хуыцау» æргом зæгъыс, 
Уæд, зон, дæхæдæг дæр нæ дæ. 
САГЪÆС 
Цы мæм æнхъæлмæ кæсы разæй, 
Уый фендзыстут æнæ мæн тагъд... 
Мæ фыстытæ мæ удæгасæй, 
Хъыгагæн, не ’рцæудзысты уагъд. 
ÆФХÆРД 
Мæсты мæм кæныс дзæгъæлы, куыннæ ахсы дæ сæр, 
Мæ зæрдæмæ хæстæг кæй дæ, кæй дæ хонын æфсымæр... 
Нæ дæ æфхæрын уый тыххæй, кæй бакодтай æвзæр, 
Æфхæрд цæуыс, æвзæрдзинад куыд нал бакæнай, уымæн. 
ЦÆДИСОНТÆ 
Мæ зæрдыл дардзынæн æдзух, 
Ысты мын ацы дзырдтæ хицон: 
«Нывгæнæг нæй, куы нæ уа къух 
Хъуыдыимæ цæдисон». 
ДÆХÆДÆГ 
Æнæ æфсонæй бирæтæ 
Вæййынц æнкъард, æрхæндæг... 
Цæмæй æнкъарой иннæтæ — 
Æнкъар фыццаг дæхæдæг. 
360 

АРТ 
Æвæццæгæн, мæ хъуыды сæ тæккæ ногтæй нæу — 
Йæ кæстæрæн æй хистæр мæ размæ дæр дзырдта: 
«Хæстæг куы лæууай артмæ, уæд басудздзæни дæу, 
Æгæр дард æм куы лæууай, ныссæлдзынæ уæд та». 
ЗАРÆГ 
Фæбынæй кодта фарон зæй 
Саулохаджы æд барæг... 
Æнæ хъуыды поэзи нæй, 
Æнæ мелоди — зарæг. 
НАМЫС 
Фæкодта мæ æндæрæбон хъæртæ ’мæ 
Цъæхахсты бын æнаххосæй дæ къай... 
Куы нæ цæуай æдылыйы зæрдæмæ, 
Уæд æй дæхицæн намысыл нымай. 
НЫМАИНАГ 
Уыд раздæр хъуыдыды, 
Фæстæдæр — нартхор... 
Кæйфæнды хъуыды дæр 
Нымаинаг хон. 
ХЪУЫДДÆГТÆ ÆМÆ ХЪУЫДЫТÆ 
Кæд нымадтай дæ фыды та! — 
Нæ йæ хуыдтай фыд дæр... 
Нæ хъуыддæгтæй нæ хъуыдытæ — 
Хуыздæр кæнæ фыддæр. 
ЗОНДЦЖЫНЫ ХÆДЗАР 
Тавдзæн мах фæстæ дæр 
Хурзæрины хъарм... 
Алкæцы бæстæ дæр 
Зондджынæн — хæдзар. 

ХУЫЦАУ 
Кодтой мах размæ дæр дис 
Бирæтæ дæуау... 
Ничи базондзæни, ис 
Æви нæй Хуыцау. 
ХИППÆЛОЙ 
Æдылыбын, фæринкæй 
Зæгæлы сæртæ хой... 
Йæхицæй дарддæр никæй 
Фæуыны хиппæлой. 
НОГДЗИНАДЫ ОХЫЛ 
Нæу йæ дзырдтæй иунæг дæр фæлмас, 
Уымæн сисы алкæимæ загъд... 
Ногдзинад зæгъыны охыл цас 
Ницæйаг ныхæстæ ’рцæуы загьд! 
«ÆХХУЫО 
Доны бæсты дæр нуазы бæгæны, 
Никуы йæ фенди рацæугæ хуымæй... 
Хъæздыг мæгуырæн æххуыс фæкæны, 
Цы дзы фæдавта, æрмæстдæр уымæй. 
ТУГÆЙ ФЫСТ 
Мах хæсджын ыстæм дугæй, 
Дæуæй, нæ Фыдыбæстæ... 
Цы ныффыссай дæ тугæй, 
Уый баззайдзæн дæ фæстæ. 
ТÆППУД 
Ыссардзæн доны дæр фыдгæнæджы фæдтæ, 
Хуыснæджытæ, тæрсут!.. 
Цы кæнын хъæуы, уый куы нæ кæнай, уæд дæ 
Ысхондзысты тæппуд. 
362 

ХЪÆЗДЫГ 
Мачи йын кæсæд йæ асмæ — 
Мах цæсты у хохыйас мæсыг... 
Хорздзинад кæныны размæ 
Фервæзæд йæ исбонæй хъæздыг. 
ХОРЗДЗИНАД 
Ме ’ннæ æгуыдзæгдзинæдтыл хъæцин, 
Зæрдæ куы уаид уæрыккау тæлфаг... 
Хорздзинад ракæнын махæн у цин, 
Фæлæ нæм иу хорз нæ фæкæсы фаг. 
КУСЫНЫ ТЫХ 
Зæгъынц, гæххæттыл раджы кæддæр цы ’рцыди фыст, 
Нæй уымæн никуы сæфæн, уыдзæн æдзух æгас... 
Кæд бафтыди дæ къухы æвæджйауы æнтыст, 
Уæд кус, кæннод дæхиуыл у фервæссынæй тас. 
ФÆЛИТОЙТÆÆМÆ РÆСТДЗИНАД 
Кæм ыссарон бæгæны 
Æз къупыриты фаг?.. 
Рæстдзинад уын фæкæны, 
Фæлитойтæ, ысмаг. 
БÆРÆГБÆТГÆ 
Фæхъаст кæны йæ цæгатæй, 
Фæкæны сæм мæсты... 
Бæрæгбæттæ æнæ къатæй 
Нæ ахадынц цæсты. 
ГАДЗРАХАТÆЙЦÆУÆГ 
Нæ фидауы иу ран дæр царды рæучи, 
У хосы цур цауддæр нартхоры хъæллæгъ... 
Гадзрахатæй арæхдæр рацæуы чи? — 
Кæмæн у йæ удыхъæд тасаг, лæмæгъ. 
363 

ХОРЗÆМÆТАГЬД 
Уыд рæстæг, сыгъдæгзæрдæйæ дæу хæлар куы хуыдтон, 
Нал баззад ныр уыцы дугæй абонмæ фæд дæр... 
Хорз фыссын нæ базондзысты, тагъд чи фыссы, уыдон, 
Хорз чи фыссы, базондзæн уый тагъд фыссын кæддæр. 
АЛЦЫ ЗОНЫН 
Баппариккой дæу 
Де знæгтæ гуыппарты... 
Иуы бон дæр нæу 
Алцы зонын царды. 
ЗАРÆГÆМÆ УАЙДЗÆФ 
Алы хъуыддагмæ дæр иутæ цæттæ сты, 
Афтæмæй се ’хсæн — æппæлинаг цъус... 
Сонт лæджы зарæгмæ хъусыны бæсты 
Зондджын, куырыхоны уайдзæфтæм хъус. 
ДÆНЦÆГ 
Арæх æцæгыл 
Нымайынц хахуыр... 
Кæнынц дæнцæгыл 
Зондджынтæ ахуыр. 
ЗÆХХ 
Йæ уарынæй къæвдайау банцайы зæгъ, 
Фæвæййы мæйдар æхсæв, ралæууы бон... 
Кæй зилы йæ сæмæны алыфарс зæхх, 
Уый загъта æппæты фыццаг Цицерон. 
СЫЗГЬÆРИН БЫНАТ 
Ацйаз — йæ зайæн мæ цымæн, 
Афоныл хъуамæ фæзынат... 
Астæуæй чи вæййы, уымæн 
Хонынц сызгъæрин йæ бынат. 
364 

УÆЛТÆМÆНАД 
Цæмæй зыдтой рагон фыдæлтæ рæстæг? — 
Сæ рæстæгамонæг уыд уасæг... 
Нæ фæцæуы зивæггæнагмæ хæстæг 
Уæлтæмæнад — уазæг. 
ЗОНДАМЫНД 
Уæлвæзау кæрдæгджын фæзты 
Зын фенæн у фыс... 
Мæ ныхмæ фыссыны бæсты 
Æмдзæвгæтæ фысс. 
КУЫСТÆЙ 
Чи худы йæ мидбылты сæргойæ? 
Чи у хъал йæ ницæйаг мыздæй?.. 
Равзæры уæлтæмæнад фæллойæ, 
Райгуыры уæлтæмæнад куыстæй. 
сонт 
Кæй дæ æррабын, сонт, 
Уый рабæрæг хъуыддаджы... 
Куы дæм уыдаид зонд, 
Фæцыдаид уæд раджы. 
ЦЫРГЬЗОНД 
Куы бахъæуы тохы дæ сæр, 
Нытътъыссыс уæд кæрддзæмы кард... 
Цыфæнды цыргъзондимæ дæр 
Уыдзæни кæддæр бон æнкъард. 
АИВАДÆМÆЦАРД 
Ыскодта чидæр комы 
Тæрсы къалиутæй арт... 
Æцæг аивад домы 
Лæгæй йæ æппæт цард. 
365 

НИЦЫ! 
Кæфойы бæрц дæр не ’рæвзæрд йæ хуымæй, 
Бæркад куыд уа уæд ахæмы къæбицы?! 
Цы сарæзта, куы нæ бафæрсой уымæй, 
Зæгъдзыстæм мах æмхуызонæй уæд: «Ницы! 
ÆНÆМÆЛÆТ 
Ыскадджын кæнынц хъæубæстæйы лæгтæ, 
Æнæмастæй сæ алчидæр цæрæд!.. 
Мæлинæгтæ æнæмæлæт хъуыддæгтæ 
Куы фæкæнынц — нæ сын вæййы мæлæт. 
НЫФС 
Тынг ныддаргъ дæ фын, 
Сихормæ дæр хуысс... 
Иу хъуыддаг дæр зын 
Нæу, кæд дæм и ныфс. 
ХУЫЗДÆР 
Дзырдтой мæ ныхмæ тынг æмхуызонæй, дзæбæх сын 
Кæй фæдæн уым æз дæр, уый зон, дæ зæрдыл дар... 
Йæ æдылыдзинад цы лæг зоны æмбæхсын, 
Йæ зонд æвдисæгæй уый зондджындæр — дзæвгар. 
ÆМБÆРСТГОНД 
Ничи кæсы амæ! — 
Ног фæраст и балцы... 
Аивады хъуамæ 
Уа æмбæрстгонд алцы. 
ХУЫМÆТÆДЖЫ ХЪУЫДДÆГТÆ 
«Нæ раласдзæни хал фысæн 
Йæ комæй», — дзурынц лæгтæ... 
Бæрзонд ныхæстæ дзурæн нæй 
Хуымæтæджы хъуыддæгтыл. 
366 

ЕРЫСЫ ХО 
Нæй йæхицæй хиндæр — 
Ахæм у йæ лæг... 
Ерысы хо чидæр 
Рахуыдта хæлæг. 
СÆХИ САЙДЖЫТÆ 
Нæ ахады цæсты 
Дæхи хуызæн дæ фæтæг... 
Сæхи сайæг ысты 
Козбау митæ сæхæдæг. 
КОЗБАУ МИТÆ 
«Дæйыхъæуккаджы фарсмæ куы фæбады æрхойнаг, 
Уæд фынгæй разы фыццаг нæ вæййы», — дзуры ком... 
Козбау митæ фæхонынц æдылыдзæфты хойраг, 
Фæлæ, дам, ыл нæ дарынц нæ зондджынтæ дæр ком. 
БАРТÆ ÆМÆ ХÆСТÆ 
Æнтæф сæрдæн йæ тæккæ цъупп фæхонынц адæм сусæн, 
Ныууадзы хъæдтæ, быдыртыл йæ ахорæны фæд... 
Нæ барты тыххæй дзурæгмæ зæрдиагæй фæхъусæм, 
Нæ уарзæм тынг, куы фæдзурынц нæ хæсты тыххæй, уæд. 
СТЫР САХАРЫ 
Лæгдæртæй ис лæгдæр, 
Уый алчидæр æмбары... 
Æппæты иунæгдæр 
Вæййын дынджыр сахары. 
ИУНÆГÆЙ 
Бафсæдæн кæд уыди, кæд 
А зæххыл зыдæн?! 
Иунæгæй куы вæййын, уæд 
Бамбарын, цы дæн. 
367 

ÆХХУЫРСТ 
Дис та куыннæ кæна адæймаг, дис: 
Нал зонынц сабитæ сæндæг... 
Алы хæдзары дæр иу æххуырст ис — 
Хæдзары хицау йæхæдæг. 
ХЪУЫДЫТÆ 
Сæнтсау зæххæй сæнтурс суадон æвзæры, 
Мæйрухсы дæр бæрæг дары йæ фæд... 
Æвзæр хъуыды куынæуал уа дæ сæры, 
Æвзæр хъуыддæгтæ нал кæндзынæ уæд. 
ЦИН ÆМÆ ХЪЫГ 
Никуы фæраздæр дæ тохмæ фæдисы, 
Змæлын кæм фæхъæуы, уым дæ æндзыг... 
Хаттæй-хатт худгæйæ зæрдæ фæриссы, 
Фембæхсы цины чъылдыммæ та хъыг. 
ÆППÆЛЫН ÆМÆ ÆППÆЛИНÆГТÆ 
Хæстæг лæууы æвзист æрхуымæ, 
Уæдæ-ма базонут: цæмæй?.. 
Æппæлын чи фæуарзы, уымæ 
Æппæлинæгтæ бирæ нæй. 
ЛÆГÆМÆ ХЪУЫДДÆГТÆ 
Нæй кад зæхкусæджы цæсты 
Дæ хуызæттæн, Хæмпæл... 
Лæгæй æппæлыны бæсты 
Йæ хъуыддæгтæй æппæл. 
ÆЦÆГДЗИНАД 
Нæ уарзы никæмæн йæ цæст, 
Фæцард фæлывд, мæнгардæй... 
Цы у, цы уыд, уый дзур æрмæст 
Æгасы хуызæн мардæй. 
368 

ФЫДДÆР 
Дæ бæндæнау дæ хал 
Фæхауд, кæныс зыддæр... 
Хæлæггæнаг æмбал — 
Фыдызнагæй фыддæр. 
ХÆЛАР 
Йæ зæрдыл алцы дарын 
Дæ карæнæн — йæ бон... 
Йæ дыккаг «Æз» хæлары 
Ысхуыдта Цицерон. 
РÆСТДЗИНАД 
Дæ фарсмæ æрбалæууынмæ дæн цæттæ, 
Нæ рох кæнын никуы мæ хæс... 
Мæн тыххæй рæстдзинад куы зæгъай, уæд дæ 
Мæ хæлар ысхондзынæн æз. 
ХÆЛÆГÆМÆ ТÆРИГЪÆД 
У алкæцыдæр амондмæ бæллæг, 
Уæлдай дзы нæй: зæрæдтæ уой, фæсивæд... 
Кæйдæр бæллæхыл цин кæнын — хæлæг, 
Кæйдæр хъыгыл хъыг кæнын та — тæригъæд. 
РОХТÆ 
Тæппуд æмæ уæндоны 
Ысбæрæг кæны хæст... 
Йæ рохтыл хæцын зоны 
Хъæбатыр лæг æрмæст. 
АИППЫТÆ 
Цымæ йæ бос кæд аскъуыйдзæни фиуæн, 
Мæгуыр мæ бон: æнхъæлмæ, дам, æм кæс... 
Йæ хурхыл бахæц аиппытæй иуæн, 
Æмæ йæ фæстæ амæлдзæни дæс. 
24 Дласохты Музафср 
369 

ÆЦÆГÆЛОН 
Дæ хуызæн та кадæй цы дары, 
Йæ намыс кæмæн сæвдылд рыджы?! 
Æцæгæлон чи у хæдзары, 
Уый хион куыд уыдзæни уынджы! 
ÆВЗÆР НЫХАС 
Сæ галы сæрбосыл 
Хæцыди йæ фырт... 
Нæ ныхæсы хорзыл 
Æвзæр ныхас, дзырд. 
ХÆСÆМÆПАЙДА 
Нæ зоныс царды уæз, 
Дæхи лæгтимæ ма бар... 
Уæздан лæг зоны хæс, 
Пайда — æнаккаг, цъаммар. 
ФЫДГУЛ 
Фæкæнæм чысылгомау хъуыддæгтыл мæт, 
Æнад нæм фæкæсы мыд дæр... 
Дæ фыдгул дæ хæлар куы уыдаид, уæд 
Уыдаид æнæмæнг фыддæр. 
ЗÆД 
Æрвад нæ дæ æрвадæн, 
Куыд дæ раппæлæм уæд?! 
Фыдынд дæ хонæнт адæм, 
Мæ цæсты та дæ зæд. 
ХЪУЫДДАГ 
Цынæ скæндзæни иуæй-иу дзырддаг! 
Ныхæстæ — бирæ, ницæйагæй — даргъ... 
Цыфæнды хорз хъуыдыйæ дæр хъуыддаг 
Хуыздæр у, ’мæ йын уымæн кæнынц аргъ. 
370 

нывонд 
Дæ дзырдтæ кæлæнтау 
Уыдысты кæддæр... 
Хъуыддаджы сæрвæлтау 
Нывонд кæн дæ сæр. 
ЧИНГУЫТÆ 
Фæсмон кæндзыстут иуахæмы, сагъæс, 
Уæ фылдæр рæстæг аууоны куы бадат... 
Фыццаджыдæр хуыздæр чингуытæ бакæс, 
Кæннод дын уымæн нал уыдзæни фадат. 
АДÆМЫ ХУЫЗДÆР 
Хорз бакуыстай уалдзæджы, дæ фæззæг 
Ратдзæни æнæкæрон бæркад... 
Адæмæн фылдæр пайда æрхæссæг 
Адæмы хуыздæрыл у нымад. 
МАРД 
Дзурынц, горæт у æлхæд, 
Балхæдта, дам, æй мæнгард... 
Исты базонынмæ кæд 
Нал тырныс, уæд дæ ды мард. 
ХЪÆБАТЫР 
Гуыргъахъ фæндæгтæй иу дæр нæма бадомдта дæу, 
Фæлæ рæстæг уыдзæни: хæсдзæн дын дуг тæрхон... 
Хъæбатыр канд ызнагыл уæлахизуæвæг нæу, — 
Йæ монцтæн чи у хицау, хъæбатыр уый дæр хон. 
ÆДЫЛЫЙÆ ЗОНДЦЖЫН 
Бирæ куы баназы фынгыл Гæмæт — 
Расты фæхоны къæлæсы... 
Сæрхъæн йæ дзыхыл куы фæхæцы, уæд 
Адæммæ зондджын фæкæсы. 

БЫНДУР 
Нæ зыдта ’фсис бæгæны, ронгæй, 
Йæ бонтæ батыдта хуырымæй... 
Цы бындур сæвæрдтай æвзонгæй, 
Зæронды кар у фидар уымæй. 
КАРЫ МИТÆ 
Дæ сисы раз æз дæн 
Сæрыстырдæр мæ кауæй... 
Дæ кары митæ кæн, 
Æмæ фæсмойнаг ма уай. 
ÆЦÆГУАРЗТ 
Фæцæфчындæуыд арсы — 
Йæ хъæлæсыдзаг ниуы... 
Æнæхъæн дуне уарзы — 
Æцæг чи уарзы иуы. 
хос 
Цыфыддæр дуджы нал баззад сæрбостæ, 
Сæ кад ысиу и арф æмæ тæнæгæн... 
Нæма æрхъуыдычындæуыди хостæ 
Цъыфкалæг æмæ дамдумтæгæнæгæн. 
ХЪОМЫЛГÆНÆГ 
Ахæсдзысты дын дарддæр дæ уаргъ, 
Уымæн æмæ дын рацыд зæнæг... 
Хъомылгæнæгæн чи кæны аргъ, 
Рауайдзæн уымæй хъомылгæнæг. 
ÆФХÆРД 
Дæ митыл мæй 
Æз хъуамæ худон... 
Æфхæрынц кæй? 
Кæй уарзынц, уыдон. 
372 

МÆГУЫР 
Куы нæ абадт дæ тохси иу хатт фыр, 
Дæ зæнгты магъз дæуæн уæд фестад дон... 
Чысыл кæмæ ис, ма хон уый мæгуыр, 
Æнæфсис чи у, уый мæгуыр лæг хон. 
ХИЦАУ 
Худинагæй дард цы лæг нæ лидзы, 
Уый фæндаг-иу какон сындзыл уæд... 
Адæймаг куы суа йæхицæн хицау, 
Æрдзæн дæр ысхицау уыдзæн уæд. 
ЗЫН РАН 
Фæцыди-иу балцы дæр, 
Раджы æцæг... 
Куы стыхса, уæд алцы дæр 
Базондзæн лæг. 
тыхми 
Дæ хъуыддæгтæй мæ зæрдæ — цъæх, 
Мæ кой — мæ сæр... 
Тыхми куы кæнай, уæд бæллæх 
Кæны дывæр. 
ÆХХОРМАГ 
Гæдытæ дзургæйæ йæ цæст 
Нæ ныкъулы дæ коймаг... 
Ыстæм йæ ныхæстæй æфсæст, 
Йæ хъуыддæгтæй — æххормаг. 
ХЪÆЗДЫГ 
Фæуары йыл хур бон дæр хас, 
Æнцоныл фæуæлахиз зын... 
Йæ мулкæй фæхицæны тас 
Хъæздыгæн фæсуры йæ фын. 

ХОРЗДЗИНАД 
Равдис дæ хъару кæронмæ, æххæстæй, 
Удæн уæздан дзырд дæр фестдзæни сой... 
Хорздзинад ракодтай — дар æй æмбæхстæй, 
Хорз дын кæд исчи фæци — кæн йæ кой. 
ИУНÆГ 
Цардæй дæм хъуысы æрмæстдæр хъæрзын, 
Нал дæм хæстæг цæуы, налдæр æрвад... 
Иунæг уæвгæйæ кæмæн вæййы зын, 
Уый, дам, нæ уарзы сæрибардзинад. 
АХУЫР 
Нæ афæлдахдзæн хахуыр 
Цыфæндыйæ дæр мæн... 
Уæздандзинадыл ахуыр 
Æнæуæзданыл кæн. 
ДАРГЪЦАРД 
Сагæй дæр дарддæр 
Атæхдзæн маргъ... 
Алкæцы цард дæр 
Хорзæй у даргъ. 
КАД БÆРЗОНДГÆНÆГ 
Алчидæр дары йæхицæй хæс, 
Ралæудзæн йе ’ххæст кæнынæн рад... 
Искæй сæрвæлтау дæ сæр æрхæсс, 
Æмæ ыстæха бæрзонд дæ кад. 
ДЫÆМÆАДÆМ 
А хæцæнгарз 
Ма дæтт æрратæм... 
Адæмы уарз — 
Уарзой дæ адæм. 
374 

ХÆСТÆГ ÆМÆ ДАРД 
Куы-иу кæнид алчидæр алцы бæрцæй, 
Æндæрхуызон уаид уæд цард... 
Хæстæг ысты адæм кæрæдзимæ ’рдзæй, 
Сæ миниуджытæм гæсгæ — дард. 
ДЗЫРД 
Рæстытæ дзурæд 
Фырт... 
Хъуыддаджы сурæт — 
Дзырд. 
ÆГАД 
Уæ иуæй дæр къаддæр 
Нæ кодта фыргуыст... 
Æгадæй æгаддæр — 
Æххуырсты æххуырст. 
ÆЦÆГХÆЛАР 
Фæхордтам цæхх, кæрдзын, фæнызтам иумæ дон, 
Нæ быны иу уыд зæхх, нæ сæрмæ иу уыд хур... 
Хъæрæй хъуыды кæнын вæййы мæнæн мæ бон 
Кæцыфæнды рæстæг æцæг хæлары цур. 
ХЪУЫДДАГ 
Фæсмæлæт дæр æгас 
У адæймаджы кад. 
Æцæг лæгæн ныхас 
Хъуыддагыл у нымад. 
ТАС ÆМÆ ÆВЗÆРДЗИНАД 
Уыди кæддæр нæ бæстæйы Цæдис, 
Ныр нал баззади Цæдисæн йæ фæд... 
Æнусон тасæй фервæзæн кæд ис? 
Куы нæ кæнай æвзæрдзинæдтæ, уæд. 

ФЫДÆМÆФЫРТ 
Æппæлынц сæ ныййарæг мадæй зæнæг, 
Фыдæл та — йæ тырæй... 
Чысылæй дæ фыртæн у хъомылгæнæг, 
Æфсымæр — ыстырæй. 
ИРОН ÆМБИСОНД 
Кæддæр цы ’гъдау уыд хохы, комы, 
Йæ кой дæр абон уымæн нæй... 
Хуыцауæй ард фæхæрынц, сомы, 
Фæкæнынц сомы та зæххæй. 
ТÆССАГ 
Дзæбидыр дæр сагау 
Ысвæййы йæ дзугимæ сиуыл... 
Æппæты тæссагдæр — 
Куынæуал æууæндай дæхиуыл. 
ХЪÆН 
Дæумæ æгъдауы хуызæн уаг дæр, 
Кæй никуы уыд, уырны уый мæн... 
Æппæт хъæнты тæккæ тæссагдæр — 
Куы нæ арай дæхимæ хъæн. 
ХОРЗДЗИНÆДТÆ ÆМÆ АИППЫТÆ 
Кæстæр йæ хистæрæн куы фесты, 
Уæд дзы фæбузныг вæййы мад дæр. 
Лæгæн йæ аиппытæ не сты 
Йæ хорздзинæдтæй къаддæр. 
НИЦЫ ХЪУАГ 
Æрбайсæфдзæн дæ фæд 
Дæуæн æваст... 
Кæд ницы хъуаг дæ, уæд 
Нæ цæрыс раст. 
376 

ХИНÆМÆХЪÆН 
Дæ хин ис зæххы бын ныгæд, 
Ис уæле та дæ хъæн... 
Кæныс гæдыныхæстæ кæд, 
Уæддæр нæ асайдзынæ мæн. 
ГАДЗРАХАТ 
Цы дзурынц, ма рахон уый тауыс: 
«Дæ худинаггæнæг — дæ ус»... 
Дæ бæстæ кæд цæсты æфтауыс, 
Уæд ыл гадзрахатæй цæуыс. 
ДЗУРЫН ÆМÆ КÆНЫН 
Мæсыгæй дуртæ цы лæг фæдавта, 
Куыннæ кæнæм мах уайдзæфтæ уымæн?! 
Кæй нæ фæдзурыс, куыд кæныс, афтæ, 
Куыд дзурыс, афтæ нæ кæныс уымæн. 
МИНИУÆГ 
Æгæр кæныс фынæй: 
Дæ кадæн тас — цæвынæй... 
Хуыздæр миниуæг нæй 
Сыгъдæгзæрдæ уæвынæй. 
НЫХАС 
Фæуары хас 
Фæззыгон комы... 
Лæгæй ныхас 
Хъуыддæгтæ домы. 
ХУЫЗДÆР 
Дæ уазджытау æз дæр 
Мæхи хорз федтон басæй... 
Æдзæм хъуыддаг — хуыздæр 
Æнæпайда ныхасæй. 
377 

ÆФСÆРМЫ 
Дæ хæринаг уыд физонæг, 
Хæбизджынæй дæ хастой... 
Æфсæрмы кæнын чи зоны, 
Цæрын фæнды уый растæй. 
ХÆСТОН 
«Нæй ахæм, чи у алцæмæй æххæст» — 
Фыдæлтау хъуамæ а зондыл хæст уон... 
Дæ аиппытæн расидтæ кæд хæст, 
Уæд рахонæн ис дæу æцæг хæстон. 
хид 
Æнæмæтæй цæрис, — 
Куысты куы калис хид... 
Æвзæр дзурынæй ис 
Æвзæр хъуыддæгтæм хид. 
ХЫНЦИНАГ 
Куырыхон, зондджынтæ зæгъынц: 
«Рæдийы арæх сонт»... 
Кæимæ дзурай, уымæн хынц 
Кæддæриддæр йæ зонд. 
БАСТДЗИНАД 
Йæ кæстæртæ сты алкæмæн, йæ хъæстæ 
Йæ рухс фидæн, йæ удыл та — хæцæг... 
Æрыгæттæ куы нæ уаид йæ фæстæ, 
Уæд бабын уаид адæймаг æцæг. 
ХÆЛÆРТГÆ 
Бæсты фыдбылыз у фыдсыл 
Хæдзары уа æви куысты... 
Ысты мæ хæлæрттæ чысыл, 
Фæлæ сын аргъ кæнын ыстыр. 
378 

БЫНДУР 
Йæ сæрмæ-иу куы касти хур, 
Уæддæр уыд уазал, сыд... 
Мæгуырдзинадæн ис бындур: 
Æнæфсис æмæ зыд. 
ХЪАЗÆН НЫХАС 
Уымæн йæ рихи, йæ хъис — 
Даст... 
Хъазæн ныхасы æмбис — 
Раст. 
ЛÆДЖЫХÆС 
Зæгъын æргом мæ ныхас: 
«Нæ мын уарзы дæ цæст!» 
Лæг уыдзынæ, лæджы хæс 
Куы кæнай ды æххæст. 
СÆРЫСТЫР 
Цæссыджы иу æртах 
Нæ æрхаудзæн дæ рыстыл... 
Цы нæм нæй, уымæй мах — 
Тæккæ тынгдæр сæрыстыр. 
зондцжын 
Æхсæвтæ вæййынц зымæгон даргъ, 
Рæстæг дзы фылдæр æрвитæм тары... 
Алкæмæн дæр зондджын кæны аргъ, 
Алкæмæ дæр исты хорз ыссары. 
КÆЙДÆР ЦÆСТЫТÆ 
Куыннæ кодтаин дис, 
Куы дæ федтон бæстытæй?! 
Дæ аипп фенæн ис 
Æрмæст кæйдæр цæстытæй. 
379 

АДÆМЫ УАРЗÆГ 
Æз ахæмты бирæ дæр царды зыдтон, 
Йæ хорз æмбал чи уыд æрхуымæн... 
Зæрдиагæй худын кæмæн у йæ бон? 
Зæрдæбынæй адæмы чи уарзы, уымæн. 
БАДГÆЙÆ 
Цъус — йæ хуымзæххы тыллæг, 
Хонынц æй æгасæй мард... 
Бадгæйæ йæ нæй уынæг, — 
Арвыста лæугæйæ цард. 
УАРЗТÆМÆЗОНД 
Уыд йæ тахт бæрзонд, 
Фæлæ никуы тарст... 
Арф куы вæййы зонд, 
Уæд — тыхджындæр уарзт. 
СÆЙРАГ 
Дæ зæрдæ у æмыр, æхгæд, 
Йæ хуылф та — марг, фыдохæй дзаг... 
Куы нæ дæ уарзой адæм, уæд 
Ысгуыхтдзинæдтæ не сты фаг. 
КÆНДЫС 
Фæсаууонмæ адæм дæу рахуыдтой Кæндыс, 
Дæ ном дæ фæхицæн... 
Кæмæндæр дæ сыгъдæгзæрдæйæ цы кæныс, 
Кæныс уый дæхицæн. 
АДÆМЫÆХСÆН 
Нæ бафтаудзæн дæ намысыл дæ ис, 
Цъыфæйдзаг номæн нæй æхсæн... 
Сæрибар уæвæн адæймагæн ис 
Æрмæстдæр адæмы æхсæн. 
380 

АИППЫТÆ 
Нæ марын ницы æз дæ цæсты — 
Фыдæнæн хоныс урсы сау... 
Мæхи мын макуы фау, мæ бæсты 
Мæ хъæнтæ, аиппытæ фау. 
БÆРНОНДЗИНАД 
Фæллад æмæ æгъгъæд 
Ды нал фæзоныс кафты... 
Куы ныл баууæндынц, уæд 
Бæрнондзинадыл бафты. 
ÆНАМОНД 
Куы суа æмбисбон — сихорыл — 
Ды нал фендзынæ мæн... 
Йæхи æнамонд чи хоны, 
Æнамонд уый уыдзæн. 
АЙДÆН 
Сымахимæ уæлдай дæн 
Æви нæ дæн, зæгъут æргом... 
Æгъдау у ахæм айдæн, 
Кæм зыны алкæйы цæсгом. 
ФЫДЫНД ХЪУЫДДАГ 
Уасæг кæркдонæй ныууасыд — 
Ахæм дзы нæма уыд маргъ... 
Не сты мин рæсугъд ныхасы 
Иу гыццыл хъуыддаджы аргъ. 
НЫХАС 
Æрвылбон дзурæм цас! 
Нæ дзырдты та нæй кад... 
Æцæг лæджы ныхас 
Хъуыддагыл у нымад. 
381 

АХУЫРГÆНИНАГ 
Иннæтæй хъуамæ æххæстдæр 
Уаид нæ раздзог, нæ фæтæг... 
Сахуыр кæн хистæры, кæстæр 
Сахуыр уыдзæни йæхæдæг. 
МАДÆЛОН ÆВЗАГ ÆМÆ ФЫДЫБÆСТÆ 
Куыннæ йæ хонæм адæмæн тæссаг, 
Кæд равдыста йæхи фыд-зонд, фыдлæгæй?! 
Куы нæ уарзай дæ мадæлон æвзаг, 
Нæ уарзыс уæд Фыдыбæстæ æцæгæй. 
КДД 
Кæн æххæст лæгау дæ хæстæ, 
Тæх дæ нысанмæ, куыд фат... 
Ма згъор байрагау йæ фæстæ, 
Ссардзæн дæ йæхæдæг кад. 
ХÆСТÆ ÆМÆ БАРТÆ 
Æфсымæртау вæййынц æмгартæ, 
Зынаргь сын — Райгуырæн бæстæ... 
Æнæ хæстæ нæ вæййы бартæ, 
Æнæ бартæ — хæстæ. 
ХОРЗЫ СÆРВÆЛТАУ 
Бацæудзæн мæлæтдзаг тохы 
Знагимæ дæ сæрыл... 
Хорзы фервæзыны охыл 
Бацауæрд æвзæрыл. 
АХУЫР 
Дæуыл куынал уа ’ууæнк, уæд ма дзы 
Кæуыл баууæндæуа? — фæрсын... 
Цæуыл сахуыр уа, уый ныууадзын 
Куыд зын вæййы лæгæн, куыд зын! 
382 

РÆСТДЗИНАД 
Йæ митæй у алчи бæрæг: 
Хæйрæджджын уа, зæд... 
Рæстдзинад ыссардзæни лæг, 
Куы йæ хъæуа, уæд. 
ТАС 
Дæ хуызæттæ тары 
Фæбынæй и цас!.. 
Кæцыфæнды бары 
Йæхи тасæй тас. 
ХЪАХЪХЪÆНÆГ 
Сгуыхынц тынг сымах зæнæг, 
Ралæууыд сæ рад... 
Райгуырæн зæхх хъахъхъæнæг 
Хъахъхъæны йæ кад. 
ДЗУРЫНÆМÆТАС 
Ды уæздан дæ мах цур, 
Циу дæ разы зæд?! 
Кæд тæрсыс, уæд ма дзур, 
Загътай — ма тæрс уæд! 
КЪÆРНЫХТÆ 
Куырыхонимæ разы дæн, 
Йæ фыст мæм у æЬæрд бæрзонд: 
«Гæды лæг — давæджы хуызæн: 
Уый давы мулк, гæды лæг — зонд». 
САЙД 
Хур дæр арвыл ис, мæй дæр, 
Алыхуызон та — сæ рухс... 
Иу бон асайдта кæйдæр, — 
Асайдта йæхи æнус. 
383 

ÆГАДГÆНÆГ 
Цæрынц æнкъард æмæ æрхуымæй 
Дæ фыд æмæ дæ мад дæр... 
Кæд сайыс, уæд, кæй сайыс, уымæй 
Дæхи кæныс æгаддæр. 
РОХУАТЫ 
Дæ фынгыл базыг, физонæг дæр нæй, 
Дæ фарсыл та дамбаца æмæ хъама... 
Дæ мыггагæй дæ иу зонæг дæр нæй, 
Дæ номæй та дæ чи базона хъуамæ?! 
ХУРÆМÆМÆЙ 
Йæ зæрдæ — дойнаг дур, 
Йæ намыс та — фынæй... 
Зæронд нæ кæны хур, 
Зæронд фæкæны мæй. 
АХУЫРТЫ ФЫДДÆР 
Уæнгты хъару бафынæй — 
Хъал кæны зынæй... 
Магусайыл ахуырæй 
Цауддæр ахуыр нæй. 
хин 
Ничи дыл æууæнды, сайын — дæ дин, 
Фурды кæф хоныс дæ тъепа, дæ сардзан... 
Иу хатт дæ фервæзын кæндзæни хин, 
Фæлæ дæ уый фæстæ алкæм хъыгдардзæн. 
АХСТОН 
Æппæты разæй та фæрывд 
Мæ хуым, фыццаг бынат æрцахстон... 
Мæнгарддзинад æмæ фæлывд — 
Æдылыты, тæппудты ахстон. 
384 

УЫРНЫН КÆНЫН 
Дæ хорз хъуыддæгтæн аргъ кæнынц дæ сых, дæ хъæу, 
Лæгдзинадхъуаг нæ дæ, бæззыс фыртæн дæ фыдæн... 
Рæстдзинадæн йæ бон уырнын кæнын у, нæу 
Уырнын кæнын йæ бон гæдыдзинад, рæдыдæн. 
РÆСТÆГ 
Нæй дын рихи, раджы ’рцыди даст, 
Кад, æгъдауæй у дæ рæбын «дзаг»... 
Рæстæгæй куы пайда кæнай раст, 
Уæд уыдзæни алцæмæн дæр фаг. 
БÆРЦ 
Дæхицæн кæн тæрхон, 
Фæуы дæхицæн фаг... 
Фыссæджы куысты хон 
Бæрц æнкъарын сæйраг. 
ФЫНÆЙ ЗÆРДÆ 
Тымбылкъухæй æхсæртæ 
Ис асæттæн зынæй... 
Фыссыс дæ зондæй, зæрдæ 
Вæййы æдзух фынæй. 
МЕЛОДИ ÆМÆ ХЪÆЛÆС 
Мæ рагбонты уæрдоны 
Фæцыдтæн бирæ æз... 
Сæйрагдæр Верди хоны 
Мелоди ’мæ хъæлæс. 
чиныг 
Чиныгæй хуыздæр хæлар 
Нæй, нæ дыл рацæудзæн хинæй, 
Срухс кæндзæн, цы ран уа тар, 
Раивдзæн дæ сагъæс цинæй. 
2.5 Ддосохтм Мула(|)ср 
385 

ФÆЗМДЖЫТÆ 
Йæ зæрдæ нæ баради абон йæ балцæй, 
У уый тыххæй афтæ æрхуым... 
Фæзмджыты куы расырдæуаид Парнасæй, 
Уæд ничиуал баззаид уым. 
НÆ ЙÆ ХЪÆУЫ? 
Цы нæ горæт, цы нæ хъæуы 
Нæ рахъаст кæнынц уымæй?! 
Фæзæгъы уый: «Нæ мæ хъæуы!» 
Цы йын нæ дæттынц, уымæй. 
ФЫДЦÆР 
Дæуæн дæ намыс бафынæй, 
Нæ зоныс, циу цыт дæр... 
Кæйдæр исбон, мулк давынæй 
Хъуыды давын — фыддæр. 
ФÆЗМЫН 
Зынг зæгъынæй, дам, ком, 
Фæдзурынц, судзæн нæй... 
Кæйдæр фæзмынæй ном 
Ыскæндзынæ зынæй. 
ФÆДЗÆХСТ 
Раджы ’рцыд афтæ загъд 
Махæн: 
«Бирæ фысс, фæлæ тагъд 
Ма кæн». 
НЫХÆЙ-НЫХМÆ 
Тъæппытæ ’мæ ысхуыстытæ: 
Фæлæбурыс тыхмæ... 
Дæ цард æмæ дæ фыстытæ 
Ысты ныхæй-ныхмæ. 
386 

АХУЫРГÆНÆГ 
Куырыхоны куыннæ рахонон раст, 
Кæд зонды хуымы арф уадзы йæ гутон?!. 
Нæ ахуыр кæны сæрхъæнты ныхас, 
Фыбылыз, сар фæахуыр кæны уыдон. 
МАРДÆРЦЫД 
Мах рæстæджы ферох и дзывыр, 
Уый бæсты нæм гутон-гарз æрцыд... 
Тагъд чи фыссы, уыдонæй цыбыр 
Ничи фыссы, уый у мардæрцыд. 
ЦÆМÆН? 
Мæ бон кæддæриддæр у сæн 
Æрбахæссын мæ уæрм-къæбицæй... 
Кæмæйдæр раппæлæм цæмæн? 
Цæмæй нын раппæлой нæхицæй. 
ХÆСДЖЫН 
Ралæууыд дæ рад, 
Де ’ргъом рогæн хæсс... 
Чи нын кæны кад, 
Дарæм уымæй хæс. 
ЦÆССЫГТÆ 
Æмбæхс дæ рыст, дæ хъыгтæ, 
Æндæра бафтдзынæ цæсты... 
Æвзонгæй кал цæссыгтæ 
Зæрондæй калыны бæсты. 
МАРД 
Иуæй-иу зæрдæты зин 
Хиуонау æрцард... 
Циныл чи нал кæны цин, 
Уый æз хонын мард. 
387 

НЫХÆСТÆ 
Нæ сисдзæн зын сахат йæ кæрддзæмæй хъама 
Дæу хуызæн æмгар... 
Æдзæмæй лæууынæй дæ ныхæстæ хъуамæ 
Хуыздæр уой дзæвгар. 
ДЗУРЫН ÆМÆ КÆНЫН 
Нæ батавта хур 
Æвзонгæй фаг мæн... 
Цы ’нкъарыс, уый дзур, 
Цы дзурыс, уый кæн. 
АЛЦЫЗОНÆГ 
Райдайæн у алцæмæн къæсæр, 
Ахоны нæ алкæй балцы... 
Чи нæ зоны хорз æмæ æвзæр, 
Уый æнхъæлы: зоны алцы. 
КОМДЗАГ 
Хæрæг дæм нæ фæлæудзæн бастæй! 
Рох ма кæн: дæ сомбон у тар... 
Мæ хъуырæй цы комдзаг ысластай, 
Ды сарæзтай уымæй хæдзар! 
ХЪÆЗДЫГДЗИНÆДТÆ 
Нæртон гуырдау у бакастæй, 
Нæу афтæмæй нымад... 
Лæджы фыртæн нæма ’рхастой 
Хъæздыгдзинæдтæ кад. 
ФÆРАЗЫН ÆМÆ АХУЫР КÆНЫН 
Кæй ма хъæуы махæй та абон кæраз, 
Сæнар дæр фæцыдæр, фæцыдæр зæкъæн... 
Уæлахиз кæнын дæ фæнды, уæд фæраз, 
Цæрын дæ фæнды, уæд мæлын ахуыр кæн. 
388 

ТАС 
Дæхи дзы хъахъхъæн: ис æм марг, 
Тæссагдæр хъамайæ, фæрæтæй... 
Мæлæтæй тасы хъизæмар 
У хъизæмайрагдæр мæлæтæй. 
ЗЫВДЗИНÆДТÆ 
Нæ ивгъуыд, «знон» нын баппæрстæуыд арты, 
Нæ «абон»-æй нын сарæзтой фыдфын... 
Куы нæ уаид зындзинæдтæ нæ царды, 
Цæрын нын уаид уæд, æвæдза, зын. 
ÆМБАР 
Кæм хъæуы, уым ыстæм 
Нæ бынæттæй, æмгар!.. 
Мæлæты раз ыстæм 
Мах иууылдæр æмбар. 
МÆЛÆТ 
Кæд дын фæзынд, мыййаг, фæдон, 
Хуыцау уæд барæвдыдта дæу... 
Мæ цард мын байсын у дæ бон, 
Мæ мæлæт байсын нæу. 
БИРÆ ЦÆРЫН 
Дзурын дын рæстытæ æз, бауырндзæн мæ ныхас дæу, 
Уымæн æмæ дзы нæй дон: 
«Алкæмæн дæр у йæ бон растæй цæрын, фæлæ нæу 
Бирæ цæрын алкæй бон». 
ÆРГОМ УАЙДЗÆФ 
Куыннæ уа кадджын цæсты 
Æгъдауылхæст кæстæр?! 
Æмбæхст хæрамы бæсты 
Æргом уайдзæф — хуыздæр. 

ÆГАД 
Нæ дуджы нал и раздæрау фысты 
Цæмæдæр гæсгæ кад... 
Фылдæр адæммæ рифмæтæ ысты 
Поэзийыл нымад. 
КУРДИАТ 
Рахуыдтой дæу 
Адæм уæндон... 
Курдйатæн нæу 
Сайын йæ бон. 
ÆНÆЗÆРДÆ 
Нæ бамбардзæн дæ рис, 
Нæрæмон чи у, сонт... 
Дæ зæрдæйы цы ис, 
Уый не ’вдисы дæ зонд. 
ГОРАЦИЙЫ ФÆДЗÆХСТ 
Нæ базыдтон, дæ хæлар у цы гæнæг, 
Цæуы, фæлæ нæ разыны йæ фæд... 
Хуымæтæгдзинад, иудзинад, нывгæнæг, 
Дæ куыстытæн сæ алкæцыйы уæд. 
ХОРЗ НÆУ 
Паскаль зыдта, цы у «æгъгъæд», 
Йæ алы дзырд, хъуыды — рæбинаг: 
«Нæу хорз, куы ницы хъуаг уай, уæд, 
Бынтон сæрибар нæу фæзминаг». 
ГАДЗРАХАТДЗИНАД ÆМÆ ГАДЗРАХАТÆЙЦÆУÆГ 
Фæцард ысхъæлæй, никæмæ фæкаст зын ран фæстæмæ, 
Æгъдау нæ уыд йæ туджы, æгъдау нæ уыд йæ уæнджы... 
Гадзрахатдзинад, чи зоны, цæуы кæйдæр зæрдæмæ, 
Фæлæ нæ уарзы ничи гадзрахатæйцæуæджы. 
390 

АМОНДДЖЫН 
Хъулæй ма чи хъазы абон! Ферох и адæмæй тæу. 
Зокъо дæр нал фыцы ничи, агурæг нал и æхсон... 
Амондджын ма хон æвзонджы, уымæн æмæ ахæм нæу, 
Хорзæй кæд базæронд исчи — амондджын ахæмы схон. 
НОГДЗИНÆДТÆ ХЪУЫДЫГÆНÆГ 
Йæ цыбыр бæттæн кæны дыдагъ, 
Ногдзинад равдисын æй фæнды. 
Йæхимæ дзурын кæны «сымах», 
Ыскæнæгмæ та фæдзуры «ды». 
ЦÆУЫНЫ ПАЙДА 
Макуыдæм кæн алырдæм фæдис, 
Уадз дæ разæй бирæтæ фæуæнт... 
Царды змæлд бæлвырддæр фенæн ис, 
Сабыргай куы цæуай, уæд. 
НЫВГÆНÆГ 
Уæлахизæй рацыди дугъæй 
Нæ лæппуты сахъдæр Цæрай... 
Нывгæнæг нæ ныв кæны къухæй, 
Ныв кæны нывгæнæг сæрæй. 
НÆ ФÆНДЫ 
Лæгæрды арф гуылфæнты, 
Фæразæй вæййы зиуы дæр... 
Сатирæйы нæ фæнды 
Йæхи базонын иуы дæр. 
АЙДÆН 
Даргъхъусджыны рахуыдтой «хæссæн», 
Уымæн вæййы, чи зоны, æнкъард... 
Адæмон поэзи у кæсæн, 
Разыны дзы адæмæн сæ цард. 

ЗАРÆГ 
Ницы ис ныййарæгæй 
Ацы зæххыл уаздæр... 
Аивады зарæгæй 
Ницы фæзынд раздæр. 
ÆМДЗУГÆНДЖЫТÆ 
Нæ хъæуы, зонды ма ивæд 
Æхсаргард æмæ хъама... 
Рæстдзинад æмæ аивад 
Æмцыд кæной хъуамæ. 
ÆНАМОНДЦЗИНАД 
Хъуамæ уа алкæмæн ахæм йæ бадæн, 
Мачи йын зæгъа «дæлдæр бад» цæмæй. 
Чи нæ фæразы æнамонддзинадæн, 
Уымæй æнамонддæр нæй. 
РАГАЦАУ 
Нæ зоны ничи, цы уыдзæн разæй, 
Мæхицæн абон ингæн цы къахон?! 
Кæддæр æнамонд уæвыны тасæй 
Дæхи æнамонд ныртæккæ ма хон. 
ХЪÆЗНЫГ 
Мæ хур дæ ды, мæ мæй, 
Дæ фæрцы — хызт хъынцъымæй... 
Хъæзныг дæ ды. Цæмæй? 
Чъынды кæй нæ дæ, уымæй. 
тыхджын 
Ничи бауæнддзæн хъæддыхмæ, 
Дардæй йæм кæсы йæ сон... 
Зæрдæ хивæнд у, йæ ныхмæ 
У хæцын тыхджыны бон. 
392 

ЗÆГЪЫН ÆМÆ НÆЗÆГЪЫН 
Æвæццæгæн дын ногдзинад мæ ацы хъуыды нæу, 
Фæлæ ма дын æй ноджыдæр æз иу хатт зæгъæг дæн: 
«Кæй ницы загьтай, уый тыххæй нæ бафхæрдзысты дæу 
Фæлæ кæй загътай, уый тыххæй ис бафхæрæн дæуæн». 
РÆДЫДТÆ 
Фыдæбонæн лæг райгуырд, йæхицæй раздæр — сагъæс, 
Йæ зæрдæ маст, æрхуымæй нæ цух кæны, у дзаг... 
Æвзонгады рæдыдтæ зæронды кармæ ма хæсс, 
Зæронды аиппытæ ысты сæхæдæг фаг. 
ÆМДЫХТÆ 
Æвзæртæй у алчи иу иннæмæн фаззон, 
Уæрæх сын у цалдæрæй иунæг хæдон. 
Фæзæгъынц хæргæфсæй: «У нозтæн фæразон 
Фæзæгъыс: «Нæу баназын къаддæр мæ бон!» 
ÆЦÆГРÆДЫД 
Цы аскъуыд — афойнадыл хуи, — 
Зæгъын æргом мæ хъуыды... 
Цы рæдыд не сраст кодтай, уый 
Нымай æцæг рæдыдыл. 
АМОНДЦЖЫНТЫ ЗНАГ 
Ахæм — дуджы уаг: 
Кадджын дзы нæу лæг... 
Амондджынты знаг 
Схуындæуыд хæлæг. 
АХУЫР 
Кæй дын нæй цухъхъа ’мæ куырæт, 
Нæ рахондзæн уый ничи хахуыр... 
Куы кæнай искæй ахуыр, уæд 
Дæхæдæг дæр кæндзынæ ахуыр. 

ХÆЛÆГ 
Мæн уынгæйæ кæныс фæлурс, мæллæг, 
Ыстæй фæкъаддæр вæййыс асæй. 
Хæлæг кæныс, уæд афтæ кæн хæлæг — 
Хæлæггагæн фæуы йæ разæй. 
СÆРИБАР 
Дзæвгар адæм фæзы 
Æрæмбырд дæ хъæрмæ... 
Сæрибар нæ хæссы 
Мæнг дзурын йæ сæрмæ. 
ÆНÆДЫРГЪ БÆЛАС 
Хорздзинæдтæ федтай кæд мæнæй, 
Ма мæ кæн фæсаууонмæ уæд хъаст... 
Ахуыргондæн кæд фæллæйттæ нæй, 
Уæд уый у æнæиу дыргъ бæлас. 
СЫГЬДÆГЗÆРДÆ 
Цынæ хæссы цъаммар йæ сæрмæ! — 
Æрбадти йæ намысыл сæг... 
Куыдзæй дæр фæкæны æфсæрмы 
Сыгъдæгзæрдæ лæг. 
МИН ÆВДИСÆНЫ 
Фæуæлахиз дыл зин, 
Дæ кад, дæ намыс — хъæн... 
Лæджы æфсарм у мин 
Æвдисæны хуызæн. 
ГАКК 
Иунæг ран дæр сырх нæ кæнын 
У йæ уаг... 
Хивæнддзинад у сæрхъæны, 
Сонты гакк... 
394 

чиныг 
Нæ бахъардзæн дæ дзырд æрратæм, 
У уыдонæн сæ хъæд æндæр... 
Хъуыды кæд нал фæкæнынц адæм? 
Куынал фæкæсынц чиныг, уæд. 
ЦЫРАГЪ 
Куы ракæсай бæрзонддæр рагъæй, 
Куыннæ дæ фендзæни уæд цæст?! 
Цы пайда ис лæгæн цырагъæй, 
Кæд дурынæй у уæле ’мбæрзт?! 
ХЪЫСМÆТ ФÆЛДИСÆГ 
Ыстондзæн бындзарæй мæнтæг, 
Йæ уæнгты æвæрдæй уый хатæм... 
Йæ ныффыссæг чиныгæн — лæг, 
Йæ хъысмæт ысфæлдисæг — адæм. 
УÆЛАХИЗ 
Æрбахостай кулдуар, уæд мидæмæ рахиз, 
Ысбуц кæнын уазæг у махæн нæ хæс... 
Куы фæвæййын искуы мæхиуыл уæлахиз 
Чырыстийы цъуппыл уæд балæууын æз. 
ФЫЦЦАГ БЫНАТ 
Мæ хæстæджытæ Джеры сты, 
У кадджын тынг сæ хъæу... 
Хæлæг кæнынæй ерысты 
Фыццаг бынат у дæу. 
ЗÆРДÆЙЫ СЫФТÆ 
Дæ хъуыдытæ — дæ туг æмæ ыстæг — 
Мæсгуытау хъуамæ баззайой дæ фæстæ... 
Дæ зæрдæйы сыфтæ ысты сыгъдæг, 
Æмæ сыл ма фысс искæйы ныхæстæ. 

ХЪУЫДЫТÆ ÆМÆ МИТÆ 
Дæумæ дæр адæймаджы хъæр 
Нæ бахъардта, куыннæ дæ ’лгъитæм?! 
Дæ хъуыдытæ куы уой æвзæр, 
Уæд хорз нæ уыдзысты дæ митæ. 
ÆВÆСМОН 
Цы рахæсса йæ рæбынæй, 
Кæуыл æрцыди зæй?! 
Æвæсмонæй фæцæрынæй 
Ыстырдæр амонд нæй. 
СÆНÆМÆЗОНД 
Кæд ысрасыг уон, уæд мæн 
Рахонут æдылы, сонт... 
Адæймаджы хуылфы — сæн, 
Дурын-хъуырауы та — зонд. 
ХÆРЗГÆНÆГ 
Зæгъдзысты иу дзыхæй сæдæ, 
Мæцъы кæй рамбулдзæни гæрз... 
Кæмæндæриддæр хорз фæдæ — 
Сæ алкæцыйæ дæр дзы тæрс. 
ЗЫГЬУЫММÆ 
Никуы никæй тардта къуыммæ, 
Маст исын йæ туджы нæй... 
Рафæлдах æвзæр зыгъуыммæ, 
Разына дæм хорз цæмæй. 
ÆППÆЛИНАГ ФЫССÆГ 
Баззади ма абон рувинаг мæ хуымæй 
Райсоммæ æрмæстдæр иу зæххы гæппæл... 
Чи никæйы фæзмы, макуы раппæл уымæй, 
Бафæзмæн кæмæн нæй, уымæй-иу æппæл. 
396 

РУХС 
Арвы къуырф у арынг, 
У йæ гуыл та мæй... 
Рухсæн хъæуы талынг, 
Разына цæмæй. 
ÆУУÆНК 
Хохы цъупмæ схиздзæни уæндон, 
Ахæсдзæни дунетыл йæ цæст... 
Бауыдзæни алцыдæр дæ бон, 
Баууæнд-иу дæ хъарутыл æрмæст. 
ÆВЗАГ 
Уыд æмæхгæд какон 
Сындзæй раджы таг... 
Зонды хуызæн рагон 
У лæджы æвзаг. 
тыхджын 
Дæ хæдзармæ æдзух цæуæд 
Куывдтæм, чындзæхсæвтæм дæ сых... 
Тыхджын куы фæхæрд вæййы, уæд 
Йæ тыхыл бафты ноджы тых. 
ЛÆМÆГЪ 
Æгъдау нæ ратдзæни хуынæн, 
Йæ фæтдзæгъдæн у зинæн... 
Цы лæг нæ фæразы зынæн — 
Нæ бафæраздзæн цинæн. 
ЦЫТУАРЗАГ 
Адæмы цæстыл уайдзæни раззаг 
Æдзух дзæбæхæй... 
Æрдзондзинадæй йæхи цытуарзаг 
Кæны æнæхай. 

ТÆССАГХÆЛÆГ 
Кæцыфæнды дæр дары йæ хъуыддæгтæй бæрæг, 
Сычъиимæ, дам, ивддзаг нæ фæуыдзæни саг... 
Хæлæг хъæрæй куы дзура, уæд дзы нæу тас, хæлæг 
Куынæ дзура, æдзæмæй куы лæууа, уæд — тæссаг. 
ЙÆ ЦÆСТЫ ФИУТÆ КÆМÆН ТАЙЫНЦ, УЫМÆН 
Хæлæджы къуым, ды дæ æвдудон, 
Фæразон ахæм иу дæр нæу... 
Цы бафтыди мæ къухы, уыдон 
Дæумæ гæсгæ уыдысты дæу. 
БИРÆЙЫ КАД 
’Рымысын æхсызгонæн кæддæры 
Рæстæджытæ, зæрдæйы — сæ фæд... 
Бирæйы кад гыццыл дæр фæтæры, 
Бирæмæ куы нæ фæтырны, уæд. 
АМОНДÆМÆФЫД 
Искæйы аууон 
Уа лæг куыдæй?! 
Амондыл ма ’ууæнд, 
Ма тæрс фыдæй! 
ТЫХÆМÆ ТЫХГÆНÆГ 
Дæ иу дзыппы нывæрдтай кæд ызных — 
Æхсон дур та дæ иннæ дзыппы уæд... 
Тыхгæнæгæн куы нæ бакæнай тых, 
Тыхгæнæгæй нæ фервæздзынæ уæд. 
ТÆССАГДÆР ЗНАГ 
Лæг у лæгæн хæзна, 
Лæггад, æгъдау дæттын ын зон... 
Куы нæ дын уа ызнаг, 
Уæд уый тæссагдæр ызнаг хон. 
398 

ДÆ РАЗÆЙ 
Мæстæй фæуадзыс арт — 
Æфхæрд дæ бонæй, азæй... 
Дæ фыстытæ фæмард 
Ысты дæуæн дæ разæй. 
АИВАД 
Исчи-ма уæ аивæд 
Фурдмæ фæндаг Теркæн!.. 
Æрдзы фæзмын аивад 
Рахуыдта Сенекæ*. 
ХЪУЫДЫ ÆМÆ ФЫССÆН СИС 
Зондджын дзырдтæ бирæ ис, 
Се ’ппæт иумæ — зиу... 
Ирд хъуыды, æрттиваг сис 
Мачи хонæд иу. 
ХЪÆБАТЫР 
Фервæзтæн æппынфæстаг мæ зынæй, 
Айсæфти мæ сагъæстимæ рис... 
Чи тæрсы æвзæр митæ кæнынæй, 
Уымæн дæр хъæбатыр хонæн ис. 
ЛÆГДЗИНАД 
Куынæуал цæуыс балцы дæр. 
Кæцы бонæй фæстæмæ?.. 
Йæ къух мыл сисæд алцыдæр 
Лæгдзинадæй фæстæмæ. 
ЧИ НÆ ТÆРСЫ... 
Ацы ран цы цъæх-цъæхид у нæуу! 
Хъуамæ дзы æрæвæрæм нæ цатыр... 
Чи нæ тæрсы, уый хъæбатыр нæу, 
Чи ’мбæхсы йæ тас, уый у хъæбатыр. 
* Кæстæр Луций Анней СЕНЕКÆ — рагон ромаг философ, фыссæг, 
драматург. 
399 

ÆФСАРМ 
Тæссармæ ды хæссыс дæ син дæ исæй, 
Табу кæныс сызгъæринæн, дзындзæн... 
Куы нæ кæна æфсæрмы лæг йæхицæй, 
Уæд искæмæй нæ фефсæрмы уыдзæн. 
ХУДИНАГ ÆМÆ ХÆС 
Скæндзынæн дыл зарæг 
Иуахæмы æз... 
Худинаг æмбарæг 
Бамбæрста йæ хæс. 
ТÆССАГАДÆМ 
Хъæлдзæгдзинады æрхæндæг 
Уæвын у æнæмæнг лаз... 
Тасæфтауджытæ сæхæдæг 
Дæр нæ вæййынц, нæ æдас. 
МУЛКÆМÆФЫД 
Дæ зæрдæйы тæлфы 
Фыццагæй фылдæр рис... 
Нæ фæкъаддæр дæ фыд, 
Куы фæфылдæр дæ ис. 
БÆРЦЗОНÆГ 
Цы лæг у æвдудон — 
Нæ зоны цæссыг... 
Бæрц чи зоны, уыдон 
Æцæгæй хъæзныг. 
АХСДЖИАГ 
Нæ фæлæудзæни иу лæгæн быцæу, 
Йæхи гуылы бын арт кæнын — йæ уаг... 
Кæй кусы лæг, уый ахсджиаг куыд нæу, 
Куыд кусы, уый нæу къаддæр ахсджиаг. 
400 

ÆНÆМÆЛÆТ 
Æнæкæрон ысты лæгау лæджы хæстæ, 
Бæрзонддæр æм æвæрд йæ цардæй у йæ кад... 
Кæй ном нæ фæци рох йæ мæлæты фæстæ, 
Нæй ахæмæн мæлæт, нæу мæрдтыл уый нымад. 
АДÆМЫ СÆФТ 
Нæ иунæгæн дæр нæу бæрæг, 
Цы уыдзæн сом, хæлæрттæ... 
Зæххыл куынæуал уа цæрæг, 
Уæд амæлдзысты мæрдтæ. 
КУЫРЫХОНЫ ХЪУЫДЫ 
Сиры* дуг у махæй дард, 
Фæлæ нæй йæ хъуыды фауæн: 
«Амæл, цалынмæ дæ цард 
Хурау тавы ’мæ рæвдауы». 
ИНДИАГ ÆМБИСОНД 
Хъысмæт у уыдон фарс, 
Кæй бакæны йæ роны... 
Зæгъы æмбисонд: «Тас 
Сæрхъæндзинад нæ зоны». 
ХЪАЛОН 
Циу булæмæргъ! Уымæй фæкадджындæр халон, 
Æххæст кæны зарæггæнæгæн йæ хæстæ... 
Мæгуырау фысджытыл куы ’вæриккой хъалон, 
Фæхъæздыгдæр уаид дзæвгар уæд нæ бæстæ. 
ХЪÆЛÆС 
Дæуæн уыдзæни иу пæлæз, 
Æвæццæгæн, æгъгъæд... 
Куы нæ дын уа дæхи хъæлæс, 
Нæ ныззардзынæ уæд. 
* Публилий СИР — ромаг поэт, драматург. 
26 Дзасохтм Музафер 401 

КАДÆМÆФЫССÆГ 
Фылдæр фæцарди хистæр, фылдæр базыдта асдæр, 
Фæкæнæм ын йæ зондмæ мах уый тыххæй хæлæг... 
Йæ фыстытæ фыссæджы ыскадджын кæнынц раздæр, 
Йæ фыстытæн фæстæдæр ыскад кæны фыссæг. 
ДÆСНЫЙАД 
Ызмисимæ фæласта хуыртæ дон, 
Йæ былтæй акалд, афæд кодта фæзы... 
Дæсныйæдтæн сæ цыфыддæры бон 
У адæймагæн цины уысм æрхæссын. 
НЫВГÆНÆГ 
Фыссæг у йæ рæстæгыл фидар ныхæст, 
Йæ ныхмæ нæ лæууы тыхгæнæг. 
Йæ бæстæйы зæрдæ, йæ хъус æмæ цæст, 
Йæ адæмы хъæлæс — нывгæнæг. 
АИВАД 
Тулдз сугтæ сæтгæйæ арт у, 
Цурк — йæ кусæнгарз, фæрæт... 
Аивад йæхæдæг цард у, 
Уый тыххæй йын нæй мæлæт. 
АДÆМЫ ИУ ХАЙ 
Зæххыл куы лæууай нæртон лæгау фидар — 
Дардзæн дæ къахдзæф бæрæг... 
Адæмы чи уарзы — уарзы йæхи дæр: 
Адæмы иу хай у лæг. 
ХЪÆЗНЫГ 
Хæндыгхъус уыди уый, хæндыг 
Æмæ-иу цыхтытæ фæдавта... 
Зыд чи нæ кæны, уый — хъæзныг, 
Бынхор чи нæ у, уый дæр — афтæ. 
402 

зондджын 
Цы сыгъдæг уæлдæф ис хæхбæсты! 
Йæ дæтты уылæнтæ — æвзистæй... 
Йæхи дзæбæх кæныны бæсты 
Йæхи куырыхон хизы низтæй. 
ÆНÆФСИС 
Дæ хин, дæ кæлæнтæ — ныгæд, 
Дæ сагъæстæ — æрдзæтыл... 
Тырныс æгæр бирæмæ кæд, 
Æфтауыс уæд дæ мæтыл. 
ДЫУУÆ ЦАРДЫ 
Æз ницы марын, мисхал дæн уæ разы, 
Ысфæлтæрдта уæ алкæцыдæр арты. 
Цы лæг вæййы йæ ивгъуыд бонтæй разы, 
Уый батыдта æнæхъæн дыууæ царды. 
ХÆРЗИУÆГ 
Дæ къухмæ райс, мæ хур, дæ фæндыр, 
Æмæ та алидза æрхæндæг... 
Кæд хорзы бацыдтæ кæмæндæр, 
Уæд уый хæрзиуæг у йæхæдæг. 
ХЪÆБЫС ÆМÆ ЦÆФ 
Ысфæлыста саджы сыкъатæй 
Йæ къæсæры сæрмæ æрæф... 
Ызнаджы хъæбыстæ ’мæ пъатæй 
Хуыздæр у мæ хæлары цæф. 
НÆФÆТЧИАГ ХЪУЫДДÆГТÆ 
Нæй бахауæн ахæмæн мæты, 
Кæй зонынц уæндонæй... 
Нæфæтчйаг хъуыддæгтæ дзæнæты 
Фылдæр ис зындонæй. 
403 

СЫГЬДÆГЗÆРДÆ 
Уый раджы уыд, раджы: нæ диссаджы сæрд 
Дæ зæрдыл лæууæд... 
Сыгъдæгзæрдæ лæг дæм бæрзонддæр æвæрд 
Дæ хæстæгæй уæд. 
кдд 
Йæ хуыздæр бынат ахæмæн — ныккæнд, 
Хæстæг кæмæн нæй, чи нæ зоны ’рвад... 
Хъæддаг сырдтæ, хъæддаг бæлæстæ кæд 
Дæ зæрдæйы ныццагътай, уæд дын — кад! 
ХУЫЗДÆР ТÆРХОНГÆНÆГ 
Æгад уыди кæддæриддæр хæддзу, 
Кæмдæрты, дам, æм бавзыстæуыд уисæй... 
Дæхи ныхмæ æнауæрдонæй дзур: 
Тæрхонгæнæгдæр нæй лæгæн йæхицæй. 
ФАРСТ 
Хылкъахæг дæ, ызмæнтæг, 
Æгъдау нæ зоныс, фæтк... 
Куы нæ судзай дæхæдæг, 
Кæй ыссудздзынæ уæд?! 
ФАУИНАГ ФАУÆГ 
Æхсæртæсæттæджы ысхуыдтой æхсæрæг, 
Нæ хæцы цæст йе змæлдыл, афтæ тæхы... 
Куы нæ уаид фауинаг фауæг йæхæдæг — 
Æгъатырдæр хотых нæ уаид зæххыл. 
КУЫСТ ÆМÆ ÆГУЫСТ 
Нæй фервæзæн рыстæй, 
Æнусон у рыст... 
Хуыздæр у æгуыстæй 
Æнæбары куыст. 
404 

РАСЫГГÆНАДЖЫ ФÆСМОН 
Базыдтой мæ иууылдæр æвзæрæй, 
Ме ’гадгæнæг арахъхъ уыди, сæн... 
Расыггæнаг, къупыри — изæрæй, 
Райсомæй та зивæггæнаг дæн. 
ЗÆГЬУТ-МА... 
Æгъдауыл, кадыл сыстад рын, 
Куыд нал цæуынц æмгæрон? 
Мæ бон куынæуал у цæрын, 
Зæгъут-ма, уæд куыд цæрон?! 
ÆХХУЫРСТÆМÆ ХЪÆБАТЫР 
Нæ ракæнынц йæ риуы 
Бæллицтæ никуы зæй... 
Æххуырст йæхæдæг чи у, 
Хъæбатыр уымæй нæй. 
АИВАД 
Бамбæрстон дæ тыхст, дæ рис, — 
Ма хъаст кæн мæнæй... 
Сайæн алы ран дæр ис, 
Аивады — нæй. 
хох 
Фæтасыд тохы 
Чидæр... 
Рæстдзинад хохау — 
Фидар. 
ФÆЗЗÆГМÆ БÆЛГÆЙÆ 
Æрдзæн аивта йæ хъæд, 
Нал нæм хур и, нал мæй. 
Фæззæг та куы ’рцæуид, уæд 
Бафсæдиккам хъармæй. 
405 

тыхджын 
Дæхи фæндагыл кæд цæуыс — 
Хъæбатыр дæ, дзæвгар — дæ ныфс. 
Цы дæ бон у, кæд уый кæныс, 
Уæд у егьау дæ тых, дæ ныфс. 
ЦÆСТМÆХЪУС ИУЗÆРДИОНДЗИНАД 
Куырмæджы чи хæцы дæ фарс, 
Æххуырстау чи кæсы дæ дзыхмæ, 
Дæу чи хоны ныртæккæ арс, 
Фæуыдзæн уый кæддæр дæ ныхмæ. 
ХУЫМÆТÆГДЗИНАД 
Дæ картофмæ тæхуды 
Кæнынц: у тынг лæхурæг... 
Хуымæтæгдзинад — уды 
Рæсугъддзинадыл дзурæг. 
ХÆРЗУДЫ ÆФХÆРÆГ 
Сæ чындз та сын ныййардта тыр, 
Йæ мидбыл саби худы... 
Фыдлæгæн чи кæны хатыр, 
Æфхæры уый хæрзуды. 
АХÆМ ПОЭТГÆ 
Никуыма атъыста ахæм йæ къухтæ 
Ихдоны, ма йыл кæн дис... 
Арсау йæхи дзæмбы сдæры æдзухдæр — 
Ахæм поэттæ дæр ис. 
ХÆРЗГÆНÆГ 
Йæ лæггæдтæн басгуыхт хынцæг — 
Ыскодта нæ зæрдæтæн маст. 
Хæрзгæнæг куы вæййы æцæг, 
Уæд никæмæй фæкæны хъаст. 
406 

ТÆССАГ 
Йæ уæлцъар ныррухс кодта хъуымæн 
Æрттивагцæсгомджын æрхуы мæй... 
Цы хъуыды нæ ныффыстай, уымæн 
Тæссаг у, куы ферох уа, уымæй. 
ХÆЛÆГ 
Хæлæгæн нæ хъæуы æвдисæнтæ, фаг 
Йæхæдæг æрымысы даутæ. 
Чысылæй ыстыр хъæн ыскæнын — йæ уаг, 
Йæ ныхæстæ — иууылдæр фаутæ. 
ЗНАГ 
Дæу хуызæн æрра, сонтæн 
Йæ саумæр нæу бæзнаг... 
Мæстыгæрдзинад зондæн — 
Йæ цыфыддæр ызнаг. 
ХИУЫЛХÆСТ 
Нæ федтон ацы бон æз кæрц 
Дæуæй фæстæмæ иуыл... 
Тæссаг уавæры хуызæн хæц 
Зын раны дæр дæхиуыл. 
ÆЛЛО! 
Æнусон у кæцыдæр дзырдты кад, 
Нæ сæфы азты талынджы сæ фæд: 
«Куы ралгъиты йæ сывæллоны мад, 
Йæ дзидзитæ «æлло!» фæкæнынц уæд». 
ЗАКЪОНТÆ 
Нæ уыди балцыты цæуаг, 
Йæ бæллицтыл æрзади фиу... 
Закъонтæн ахæм у сæ уаг: 
Сæ хъуыды алкæмæн дæр — иу. 
407 

СÆРХЪÆН 
Уыди, мæнмæ гæсгæ, сæрхъæн, 
Æндæр кæдæм систа йæ дзабыр?! 
Цæмæй дæ фехъусой — хъæр кæн, 
Цæмæй дæм байхъусой — дзур сабыр. 
ДИДИНДЖЫТÆ 
Æз цы дзурын, уымæй никæй сайын: 
Нæу дæ фатау раппæлинаг де ’рдын... 
Алы ран дæр дидинджытæ зайы 
Уыдонæн, кæй бафæнды сæ фенын. 
ДАРÆС 
Нæ фæдæн æз сæны хъæстæ, 
Цы мын кæныс йæ кой?! 
Хъуыдыйæн хъуамæ ныхæстæ 
Йæ аккаг дарæс уои. 
ЗНÆГТÆ ÆМÆ СЫДЫВД 
Дæ карды тæмæнæй 
Нæ исын мæ цæст... 
Ызнæгтæ кæмæн нæй? 
Сыдывдæн æрмæст. 
ФЫССÆГÆМÆ ЧИНЫГКÆСÆГ 
Ыскадджын и намыс 
Йæ бæстæн æрхæссæг... 
Дæхæдæг æнкъарыс — 
Æнкъардзæн дæ кæсæг. 
АБОН ÆМÆ СОМ 
Æхцайы раз ницы у афтид æхцадон, 
Ысхонин йæ цуры хъæздыгдзинад сом... 
Цы чингуытæ кæсынц, ис уыдонæн абон, 
Дыккаг хатт кæй кæсынц, ис уыдонæн сом. 
408 

ÆРДХОРД 
Сæгуытау саг нæ фехсин æз дæ разæй, 
Мæхицæн — тъепа, раттин дæуæн кæф. 
Кæдæмфæндыдæр ацæуин дæ разæй — 
Нæ сæмбæлид мæ къæбутыл дæ цæф. 
ЗГÆÆМÆХÆЛÆГ 
Лæгау нæ цыдтæ, алкæдæм — хъуызгæ, 
Цы дæ, уый не сси абонмæ бæрæг... 
Æфсæйнаджы куыд бахæры ызгæ, 
Лæджы уд афтæ бахæры хæлæг. 
ТЫХДЖЫНДÆР ХОТЫХ 
Æрхон-иу алы хатт дæ хоты, 
Куы ма цæуай ды искуы ардæм... 
Цъыфкалынæй тыхджындæр хотых 
Рæстдзинад хонынц адæм. 
ЗЫН КУЫСТ 
«Къахын бахъæудзæн бындæр», — 
Загъта мыстæн мыст... 
Ницы кусынæй зындæр 
Нæй дунейыл куыст. 
БЫНДЗ 
Куы цæрин Терчы был, 
Уæд дон кæлид мæ рæзты... 
Бындз уæвгæйæ дæ пыл 
Кæмæндæрты йæ цæсты. 
КУЫДЗ 
Фæндаг у какон сындз, 
Дæ къæхты бынмæ кæс... 
Дзырдтой фыдæлтæ: «Куыдз 
У йе ’рхæссæджы ’нгæс». 
409 

ЗИВÆГ 
Нæ бæллицтæ хъуамæ кæсиккой нæ коммæ, 
Кæннод нæ æрцахсдзæни зивæджы хыз... 
Йæ хуыггомы бирæгь куы хуысса уæлгоммæ, 
Йæхи къахæй уымæ уæд не ’рцæудзæн фыс. 
ИУГÆНÆГ 
Стухдзынæн дæ цыллæты, 
Стæй дариты æз... 
Аивад у дзыллæты 
Иугæнæг фæрæз. 
КАДУÆЙГÆНÆГ 
Ыссардтой дын бынæй 
Дæ аккаджы бынат... 
Ысхъæздыг уæвæн нæй, 
Куы уæй кæнай дæ кад. 
ХЪУЫДЫТÆ 
Ныртæккæйæ никуыма уыдтæн фæлмæстдæр — 
Мæ хуызыл, æвæццæгæн, дары бæрæг... 
Хъуыдытыл фæуæлахиз уыдзæни лæг 
Хъуыдытæй æрмæстдæр. 
ЦÆСТМÆХЪУС 
Цæрæнбонты зыдтон 
Æнæджелбеттæй дæу... 
Цæстмæхъус лæджы бон 
Æргомæй дзурын нæу. 
ЗОНДÆМÆТЫХ 
Чындзæхсæв уа, чызгæрвыст, куывд, хæрнæг — 
Уæлдай дзы нæй æнахъæл æмæ сонтæн... 
Æртасдзæии тыхы фæрцы дæр лæг, 
Æнæсыппæй та басæтдзæни зондæн. 
410 

ÆЦÆГ ЦÆСГОМ 
Кæддæр дуджы-иу цал сисы 
Ысхардз кодта фыссæг?! 
Зæгъынц, мæстыйæ равдисы 
Йæ æцæг цæсгом лæг. 
АМОНДÆМÆФЫД 
Тыхтæ уыдысты фынæй, 
Базмæлын кæнын сæ хъуыд... 
Амондæн бамбарæн нæй, 
Цалынмæ бавзарай фыд. 
ÆВЗОНДЖЫ ДУГ 
Згъоры рæстæг бонгай, 
Иугæндзон — йæ цыд... 
Алчидæр æвзонгæй 
Амондджындæр уыд. 
ЦОТГÆНДЖЫТÆ 
Нæ ахадынц цæсты 
Дæ дидитæ, цацатæ... 
Сылгоймæгты бæсты 
Кæнынц ныр цот æхцатæ. 
зонд 
Чингуытæ кæсæм, фæлдахæм, 
Исты базонæм цæмæй. 
Зонд цы ран нæ хъæуы, ахæм 
Иу хъуыддаг дæр нæй. 
КУЫ НÆ ФЫССИС 
Нæ бакуымдтай сæттын — 
Фыссыс æнæвгъау даргъ... 
Куы нæ фыссис, уæд дын 
Фылдæр кæниккам аргъ. 
411 

МÆЛÆТЫ МАРДЖЫТÆ 
Æцæг у уый, æцæг: 
Æвиппайды фæтары... 
Йæ фыстытæй фыссæг 
Адзал, мæлæты мары. 
ДÆМÆТ 
Цы горæты нæ балæууыд, цы хъæуы! 
Нæй ахæм ран, кæм нæ баззад йæ фæд... 
Цы сарæзтай, уый ферох кæн, цы хъæуы 
Ыскæнын, ууыл уæд ныр та дæ мæт. 
БЫНАТ 
Бæрзондæй касти кæддæр дзылат, 
Æрхауд йæ намыс ныр та ныллæг... 
Нæ кадджын кæны лæджы бынат, 
Бынат ыскадджын кæндзæни лæг. 
ИУМÆ 
Хуыцау, фыдбылызæй нæ бахиз, 
Дæ хорзæх нæ кæмфæнды уæд!.. 
Лæмæгътæ дæр кæнынц уæлахиз, 
Куы вæййынц иу зондыл хæст, уæд. 
ÆХГÆД ФÆНДÆГТÆ 
Дæхицæй ма у разы, 
Кæд ницы кусыс, уæд... 
Æнæ тохæй дæ разы 
Фæндæгтæ сты æхгæд. 
ÆРДЗЫ ÆГЪДÆУТТÆ 
Ды ахæрдзынæ мах хал, 
Куы уай æгæрон карз... 
Æрдзы æгъдæуттæ ма хал, 
Æмæ уыдзæн дæ фарс. 
412 

КУЫД КУСЫС... 
Дæ фыд æмæ дæ мад 
Цы кодтой — дарддæр ахæсс... 
Цы кусыс, уый нымад, 
Куыд кусыс, уый — нымаддæр. 
СЫЛГОЙМАГ 
Дæхи нæлгоймагимæ ма бар, 
Сылгоймаг дæ: уæздандæр каф... 
Мæныл ысфидаудзæн кæд къаба, 
Дæуыл уæд фидауы хæлаф. 
ХÆД-ЗОНД 
Бирæ федта царды асдæр, 
Фенæд цасфæндыдæр сонт! 
Загъд-замана кæнын раздæр 
Ды ныууадз, кæд дæ хæд-зонд. 
ХАТЫР 
Мæ хорз хæлæрттæ, талынгмæ 
Мах хъуамæ ацы фынгыл бадæм... 
Хатыр фæкæнынц, цалынмæ 
Кæрæдзийы фæуарзынц адæм. 
ФЫДДЗИНÆДТÆ 
Лæгдзинад ауади дæ рæзты, 
Цæугæ æмæ йæ ссар!.. 
Фыддзинадæй тæрсыны бæсты 
Фыддзинæдтæ æвзар. 
РÆСТДЗИНАД ÆМÆ ТЫХ 
Æрмæстдæр, дам, дзы ис — дæуæй фæзæгъынц — дзых, 
Дæ хуызæтты бæсты хуыздæр хонынц æвæд... 
Кæм нæй рæстдзинад, уым æнæпайда у тых, 
Рæстдзинад дæм куы уа, тых дæ нæ хъæуы уæд. 

ЦАРДЫ СÆРВÆЛТАУ 
Куы нæм бырста ызнаг, дæ дзых æмыр уыд уæд, 
Дæ æрдынæй нæ тахт ызнаджы ’рдæм фæттæ... 
Кæд ис дæ зæрды цард фæхуыздæр кæнын, уæд 
Йæ сæрвæлтау дæ цард у раттынмæ цæттæ. 
НЫХÆСТÆ 
Бæгæны-иу сæны фæстæ 
Ды макуы нуаз, æмгар... 
Фылдæр ысты дæ ныхæстæ 
Дæ хъуыддæгтæй дзæвгар. 
КУЫРМГÆНÆГ 
Чи у алцæмæ бæллæг, 
Уый ысхонин сонт... 
Бакуырм кæндзæни хæлæг 
Адæймаджы зонд. 
ЗНАГ 
Куы рахæссай дæхи сæн, 
Уæд бакæндзынæ раст... 
Хæлæггæнаг йæхицæн 
Кæны ызнагау маст. 
ХОРЗ СЫХАГ 
Ацы ныхас раджы 
Фехъуыстон дæуау æз дæр: 
«Хонæм хорз сыхаджы, 
Хорз сыхаджы та — хуыздæр...» 
ÆВЗÆРАХУЫР 
Цуды намыс къахырæй, 
Намыс дын нæу мæй... 
Хорз цардыл фæцахуырæй 
Цауддæр ахуыр нæй. 
414 

АДÆМЫ УАРЗОН 
Хохы дæлбазыр ысфидыдта рагъ, 
Рагъы дæлбазыр та — фахс... 
Алкæйы зондæн дæр чи кæны аргъ, 
Адæмы зæрдæмæ уый у æввахс. 
ЦАГЪАР 
Курын, дæ зæрдыл мæ ныхæстæ дар: 
«Адæмы ныхмæ нæ фæлæудзæн къорд»... 
Иу кæнæ цалдæрæн ма у цагъар, 
Алкæйы цагъар у алкæйы ’рдхорд. 
ÆРДХОРД 
Нæхицæн ингæны дзыхъхъ къахæм, 
Кæндзысты нæ тутт сæртæ сар... 
Дæ хъæнтæ дын чи дзура, ахæм 
Æрдхæрдтæ дæхицæн ыссар. 
ЦÆСТЫ СЫВДЗ 
Дæ хуымтæ хæмпæлы бын фесты, нæ сæм уыд уалдзæг зилæг, 
Сæрддон-сæрддæргъы дæр дæ иу хатт нæ фендæуыд куысты... 
Кæмæ ис аиппытæ, уыдон нæ кæнæм мах дæлджинæг, 
Кæмæ нæй иу хорздзинад, уыдон нæ цæсты сындз ысты. 
КАД 
Алы фыдæн дæр и хос, 
Алы æрдынæн та — фат... 
Адæм дæ куы хоной хорз, 
Уæд уый кадыл у нымад. 
ДЗÆБÆХГÆНÆГ 
Зæгъынц, нæу алчи алцæмæй æххæст, 
Уæддæр дзæнæтыл — алкæмæн йæ мæт... 
Кæд у æппæт фыдбылызты ’фсон хæст, 
Сабырдзинад — сæ дзæбæхгæнæг уæд. 
415 

ЦАРДЫ АРГЪ 
Ныхас ныхасы къахгæ дардыл 
Куы ацæуы — ныввæййы даргъ... 
Куы нæ фæауæрдыс дæ цардыл — 
Уæд ын фæкæныс уымæй аргь. 
БÆЛЛИЦ 
Кæй уыд нымæтты кадджындæр андиаг, 
Нæй уый тыххæй, æвæццæгæн, ныхас... 
Куы нæ фæуон æз ме знæгты фæндиаг, 
Уæд мын нæу никуы амæлынæй тас. 
ФЫДÆМÆФЫДТÆ 
Не ’мбарын, цæмæн мын ахæм хъысмæт уыд: 
Уæхстыл кондау зæрдæ арæх сыгъди арты... 
Иу фыды нæ зонын, уый уыди мæ фыд, 
Бирæ фыдтæ зонын, бавзæрстон сæ царды. 
ÆЦÆГФЫССÆГ 
Хæлар мæнæй мæ зыны 
Нæ фæмаст кæны къаддæр... 
Æцæг фыссæг фæуыны 
Йæ æмдугонтæй дарддæр. 
чиныг 
Кæд нæ хъыгдардæуы дæу, 
Макæйы кæн уæд дæлджинæг... 
Чиныг канд мæ хæлар нæу — 
Ме ’мбæлццон мæнæн у чиныг. 
МÆСТДЖЫН 
Кæцыфæнды арт дæр æртхутæг 
Кæй фестдзæни, нæу уый дзырддаг... 
Мæстджынæй хъæргæнаг у худæг, 
Мæстджынæй æдзæм та — тæссаг. 
416 

ТÆРСЫН 
Мæ уалдзæг арвыстон æз хъæуы, 
Уым ницæмæ дардтон мæ зын... 
Дæхицæй аразгæ цынæ у, 
Нæ хъæуы уыдæттæй тæрсын. 
зноны цин 
Зæрдæйы зæдау бады зин, 
Æнамонды фарсмæ та — амонд... 
Куы фæмысæм ызноны цин, 
Нæ вæййæм абонæй уæд разы. 
чиныг 
Æмбисонд фестад, арт 
Рæстдзинадыл быцæуы... 
Æнæ чиныгæй цард 
Лæджы хъуыры нæ цæуы. 
БЫНГÆНÆГ 
Куы дæ рахоны хорз æррабын, 
Дæхимæ уæд фæкæсыс зæд... 
Цыфæнды курдиат дæр бабын 
Уыдзæн, куы ницы куса, уæд. 
МАРГДЖЫН ФАТ 
Нæ бакодта лæггад 
Йæ райгуырæн бæстæн... 
Хæлæггæнæджы фат 
У маргæйдзаг, хъæстæ. 
ÆХХУЫС 
Уыдзæни уарзджытæ дзыхæй 
Дæу... 
Æххуыс кæнын, — зæгъынц, — тыххæй 
Нæу. 
27 Дзасохты Музафер 
417 

ФÆНДАГ 
Нæ худы махæй иунæг дæр, хъыдзы нæ 
Куынæ чындæуа, дымды дуг фæуæд... 
Йæ кæронмæ нæ фæхæццæ уыдзынæ 
Дæ фæндагæн, куы нæ йыл цæуай, уæд. 
БИРÆЙЫ ЗОНД 
Хивæнд кæй вæййы зын дарæн, 
Ууыл та чи кæны дис!.. 
Бирæйы зондæн нæй арæн, 
Иунæджы зондæн та ис. 
ÆФСАРМ 
Фæлмæн дæ дзырд, ныхас, 
Æндавы мæ йæ хъарм... 
Æгад уæвыны тас 
Æз рахонин æфсарм. 
СЫГЪДÆГЗÆРДÆ 
Йæ тутзæрдæ хуыдалынджы ысхъуына: 
Цыппар азы фæбадт æмбæхстæй уæрмы... 
Сыгъдæгуд лæг æнаккаг ми куы уына, 
Фæкæны уæд кæйдæр бæсты æфсæрмы. 
КУЫСТ 
Фæцыдæргæнæн вæййы рыст 
Батæй... 
Бæрæгбон ыскæндзæни куыст 
Къатæй. 
ЛÆДЖЫ СÆРВÆЛТАУ 
Æмзондæй адæм афæлдахынц хох, 
Сæ ныхмæ не сты уæйгуытæ лæууæг... 
Лæджы сæрвæлтау чи нæ кæны тох, 
Уый ма хон лæг, дæхи кæд хоныс лæг. 

ХЪЫГАГДÆР 
Йæ зонгæты фылдæрыл ахæцыд къахæй, 
Нæ дзы кæсы иумæ дæр абон фæстæмæ. 
Нæ цæуы йæ зæрдæмæ иунæг дæр махæй, 
Хъыгагдæр: нæ цæуы нæ иуы зæрдæмæ. 
РÆДЫД 
Æфсæйнаджы састыл куы амбæлы ’хсон, 
Цæхæртæ уæд акалы ’васт... 
Йæ рæдыдæн ницæйаг агуры ’фсон, 
Ыскæны йæ хорз лæг та раст. 
СТЫР ХЪУЫДДÆГТÆ 
Нæ ахуысдзæн дæ арт, нæ фесæфдзæн дæ фæд, 
Дæ фыдгулты хуызæн нæ кæндзынæ фæсмон... 
Æнæмæлæтыл кæд дæхи нымайыс, уæд 
Ыстыр хъуыддæгтæ у кæнын дæуæн дæ бон. 
ЦАРД 
Мæ ныхæстæ кæй ысты ’цæг, 
Хæрын дын уый тыххæй æз ард: 
Куы цæрид мин-мин азы лæг, 
Уæддæр æм тынг цъус кæсид цард. 
тох 
Дæ дзырд куы кæнай рох, 
Уыдзынæ уæд мæнгард... 
Æнæмæлæтыл тох 
Ысхуыдта Пришвин* цард. 
МАРДЫ УÆЛХЪУС 
Никуыма банкъардтай сагъæссаг рис, 
Фæлæ нæ зоныс, цы дæм кæсы разæй... 
Мардæй цы фæдзурæм, уыдоны ’мбис 
Фагæй фылдæр уаид уымæн æгасæй. 
* ПРИШВИН М. М. - уырыссаг фыссæг. 

ÆГАД,ÆНÆФСАРМ 
Знаджы ныхмæ никуы сласта хъама, 
Хиуæттæм дзы никуы ракалд хъарм... 
Иуты фарс дæр чи нæ у зын заман, 
Уый нæ зоны кад æмæ æфсарм. 
ÆДЫХ 
Дæ дзырдты сойы цъыртт нæй — дон, 
Дæлджинæг кæнынц дæу... 
Мæ ныхмæ дзурын у дæ бон, 
Мæ фегад кæнын — нæу. 
ЗОНДЦЖЫН ХЪУЫДЫТÆ 
Дзурынц æй иууылдæр, раджы уæндаг 
Тохы куыд уыдтæ... 
Зондджыны зæрдæмæ ссарынц фæндаг 
Зондджын хъуыдытæ. 
ЙÆХИ САЙÆГ 
Куы кусай уæхскуæзæй къæвдайы — 
Кæлдзæн уæд æнæмæнг дæ хид... 
Цæстмæхъусныхасгæнаг сайы 
Æппæты фыццагдæр йæхи. 
ÆГАД РÆСТÆГ 
Фæдзурын æз мæ рис, 
Мæ рыст мæхинымæр... 
Ыскадджын уæвæн ис 
Æгад рæстæджы дæр. 
БÆРЦ 
Фыдуац йæ базыртыл æрдавта 
Мæнмæ дæ хъизæмайраг рис... 
Сыдæй куыд амæлæн ис, афтæ 
Фырхæрдæй амæлæн дæр ис. 
420 

хотых 
Зылыны макуы нымай растыл, 
Кæннод дæ ничи хондзæн раст... 
Ысмæсты дæ — ныххуд дæ мастыл 
Æмæ фæцыдæр уа дæ маст. 
ФЫДГОЙГÆНÆГ 
Мæ цæсты раз æрæджы 
Дæу хуызæн иу фæсур... 
Кæйдæр фыдгойгæнæджы 
Дæ хæдзарæй фæсур. 
ÆВВОНГХОР 
Лæгдæртимæ нæ уыдзынæ нымад, 
Нæ дæ хуыдтой хуымæтæджы сæ рын... 
Фæллойуарзаг мыдыбындзы фæллой 
Æрдзæй магуса дыдынбындз хæры. 
ХИППÆЛОЙ 
Кæддæр уыд æнувыд йæ сыхæгтау зиуыл, 
Гъе уымæн дзы рауади абон цæттæ лæг... 
Цы нæ йæм ис, уыдон ныффыссы йæхиуыл 
Цытуарзаг, йæхицæй æппæлæг. 
ЦÆУЫН ÆМÆ ТÆХЫН 
Дæуæн æмбал нæй, цагъд цæвæг, 
Бæрæг дары дæ фæд... 
Нæ дæ баййафдзæн тагъд цæуæг, 
Куы тæхай сабыр, уæд. 
ТАБУ ЙÆХИЦÆН 
Йæ размæ уæ кæмæн цы хæс и, 
Кæнæд уый кадимæ æххæст... 
Хуыцау куыдзы коммæ куы кæсид — 
Куыдз ма цæрид зæххыл æрмæст. 

АМОНДЦЖЫН 
Кæимæ абарон цæргæсы 
Нæ мæргътæй, исчи-ма зæгьæд?.. 
Куы вæййын иунæгæй, фæкæсын 
Мæхимæ амондджындæр уæд. 
ИУНÆГ 
Æнæ хæлар фæчиуы, 
Фæлæ нæ чиуы къорд. 
Зыбыты иунæг чи у? — 
Цы лæгæн нæй æрдхорд. 
ИУМÆЙАГ ЗНАГ 
Аразæг дæр, халæг дæр — æвзаг, 
Бавзарын кæны уырдгуытæ, хæрдтæ... 
Баиу кæны иумæйаг ызнаг 
Адæмы, ыскæны сæ хæлæрттæ. 
СÆРИБАРЛÆГ 
Нæ базыдтон уæд æз фæллад дæр, 
Куы ’рбацыдтæн дæлæты... 
Сæрибар лæг æппæты къаддæр 
Хъуыды кæны мæлæтыл. 
тыхджын 
Куы калой цæстытæ цæхæр — 
Фæлидздзæн зæрдæйæ æрхæндæг... 
Дæ монцтæ дын куы уой цагъар, 
Сæрибар уæд — дæхæдæг. 
ХАТЫР 
Зонды ныхæстæ ис бирæ дæр дзурæн, 
Уыдон хæзнайау нæ дзыллæтыл уарæн... 
Куырыхон загъта: «Хатыр кæн фыдгулæн», 
Фæлæ нæ загъта: «Хатыр кæн хæларæн». 
422 

ТАС 
Зæххыл æрбадти хæрæ мигъ бæзджынæй, 
Чи зоны, ахæсдзæн цас... 
Исты бæллæхмæ æнхъæлмæ кæсынæй 
Райгуыры зæрдæйы тас. 
ФЫДЫНД УДЫХЪÆД 
Хæлæг кæнын — æнамонд низ, 
Куы йæ фæласид зæй!.. 
Фыдынд цæсгом æмбæхсæн ис, 
Фыдынд удыхъæд — нæй. 
РУВАС-БИРÆГЬ 
Раздæр куыд уæздан уыд уаты, 
Нал аззад уымæн йæ фæд... 
Рувас куы ’рбады бынаты, 
Бирæгъ дзы рауайы уæд. 
ÆНАМОНД АДÆМЫ ÆХСÆН 
Нæ хъæуы мæн цыхтытæ, сæн 
Кæйдæр къæбиц, кæйдæр хæндыгæй... 
Æнамонд адæмы æхсæн 
Нæ уаин амондджын хъæздыгæй. 
КАУЫЛ ХÆЦГÆЙÆ 
Æртхуыз — хуыздæр хæрдхуызæй, 
Зæрдæмæ хæстæг — арт... 
Кæйдæр кауы æххуысæй 
Нæ ацæудзынæ дард. 
ÆМБИСОНД 
Дзæгъæл гæрæхтæ макуы кæн, æхсæн 
Æппæты тынгдæр ис, куы вæййы хæст... 
«Тæппуд æмæ хъæбатыры æхсæн,— 
Зæгъы æмбисонд, — къахдзæф ис æрмæст». 

НЫФС ÆМÆ АМОНД 
Нæу нымады рис- 
Рыст... 
Амонды æмбис — 
Ныфс. 
КУСЫН ÆМÆ БАДЫН 
Арты фарсмæ фаг йæхи фæтавта, 
Сбадти йыл цыппар æнгуылдзы сæг... 
Бадынæй куыд бафæллайа, афтæ 
Кусынæй нæ бафæллайдзæн лæг. 
сонт ми 
Намыс — цæстысындз мæнгардæн, 
Раст лæг — йæ фыдгул, йæ сон... 
Ницы хатыр кæнын цардæн 
Сонт ми, æррадзинад хон. 
ЛÆГДЗИНАД 
Цæмæн бахъуыди афтид сæн 
Нуазын знон дæ хæстæджы?! 
Æцæг лæгдзинад равдисæн 
Вæййы фылдæр зын рæстæджы. 
КУЫСТÆМÆ ЗИВÆГ 
Æдзухæйдæр дæ зæрдæ рыст, 
Куы нæ дын уыд хæдивæг... 
Ысцыбыр кæны бонтæ куыст, 
Ныддаргъ кæны бон зивæг. 
УАРЗОН СЫЛГОЙМАГ 
Ма у, мæ коймаг, 
Дæ хорзæхæй, сонт... 
Уарзон сылгоймаг 
Нæ кæны зæронд. 
424 

ДУГЬЫСЫФ 
Хосгæнæгæн у бæрзонд йæ кад — 
Адæймагæн бирæ хæрзты бацыд. 
Фæндаджы был уый тыххæй æрзад — 
Адæмы кæна фæндараст балцы. 
БИРÆДЗУРАГÆН 
Æхсæрдзæн хохы сæрæй хауы, 
Æрттиваг у йæ фæд... 
Мæнмæ ныхасы бар нæ хауы, 
Куы баиу вæййæм, уæд. 
ДЫВÆР ЦИН 
Кæй вæййы алы фыдæн хос, 
Дæхицæн уымæй ныфс æвæр... 
Цы дæм ис, уый куы хонай хорз, 
Дæ цин уыдзæни уæд дывæр. 
БЫХСОН 
Уыдзæн хъысмæт дæ фарсхæцæг, дæ лымæн, 
Куы нæ кæнай цæугæ-цæуын фынæй... 
«Йæхиуыл хæцын чи фæразы, уымæн, — 
Зæгъы Тагор*, — æнамонд уæвæн нæй». 
ХИГЬÆДОНТÆ 
Афтид у зымæг йæ сугдон, 
Никуы бафæллад куысты... 
Чи дзуры рæстдзинад, уыдон 
Хигъæдонтæ сты. 
ХУДÆГ 
Хъæды дæ бæрзонддæр бæлас акалын æрфæндыд, 
Фæлæ уый ыстыр сагъæсы бафтыдта хъæдгæсы... 
Худгæйæ куы бафиппайын искæмæн йæ рæдыд, 
Уымæй мæм ыстырдæр худæг ницыуал фæкæсы. 
* ТАГОР Рабипдранат — индиаг хъуыдыгæнæг, поэт. 
425 

ЦИН МАРÆГ 
Дæ цæсты фиуты знаг — хæлæг, 
Æртадысты, фæтар сæ фæд... 
Æнкъарды бын фæуыдзæн лæг, 
Куы ницы куса, уæд. 
ÆНКЪАРÆН ÆМÆ ХЪУЫДЫ 
Цыфыддæр цард 
Нырмæ нæ феиди... 
Æнкъарæн — арт, 
Хъуыды та — зети. 
ХÆЛÆГГÆНÆГÆМÆ МÆГУЫРДЗИНАД 
Бæрзонд хохы æрцæры зым, 
Ныллæг ран хуынчъы — мыст... 
Мæгуырдзинад цы ран ис, уым 
Хæлæггæнæг — æгуыст. 
ДОМАГ 
Фæкъахыр уыдзæни дæ хъару, дæ хъомыс 
Арахъæй, сæнæй... 
Дæхимæ рæстдзинад нæй, афтæмæй домыс 
Рæстдзинад мæнæй. 
ЦЫФЫДЦÆР ЗНАГ 
Ыскæндзынæн хæснаг: 
Æлгъыст уыдзæн æлгъитæг... 
Йæ цыфыддæр ызнаг 
Лæгæн цæры йæ мидæг. 
КОЗБАУ 
Никæй уарзы, æмæ фау 
Алкæуыл æвæры уымæн... 
Хорз дын чи фæци, козбау 
Митæ ма кæн уымæн. 
426 

ИУНÆГ 
Мæ зæрдæ у тæнæг: 
Мæгуырыл — сагъæс, мæт... 
Хъуыды фæкæны лæг, 
Куы вæййы иунæг, уæд. 
УÆЗДАН 
Æдзухæйдæр — хæлæг, 
Кæныс дæхицæн маст... 
Уæздан куы нæ уа лæг, 
Зынæй уыдзæн уæд раст. 
ФЫДЫ ХÆЗНА 
Дæ тыхст дын бамбардзæни мад, 
Дæ тыхст æмæ дæ рис... 
Фыды хæзнайыл, дам, нымад 
Фыды æрдхорд уыдис. 
ГÆРАХ 
Бæргæ мæ уый нæ фæндыд — 
Ныййазæла гæрах... 
Ысраст кодтам нæ рæдыд — 
Фæхицæн ыстæм мах. 
ДАМ-ДУМТÆ 
Фехалдзæн ахæмы маргæвзаг зиу, 
Ауайын кæндзæн æддæг-мидæг хъæу. 
Адæмыл чи кæны дам-дум хæлиу, — 
Дамдумгæнæгæй бæллиццагдæр нæу. 
ЦАРДЫ ЗОНД 
Абон зын зæгъæн: бæллæхдæр, 
Раууатдæр кæцы у бонтæй... 
Царды зонд — арфдæр, уæрæхдæр 
Адæмы, дзыллæйы зондæй. 
427 

ЦОТÆМÆ НЫЙЙАРДЖЫТÆ 
Хæсрайсæджы йæ хæс фæхъæуы фидын, 
Æгад кæндзæн кæннæуæд. 
Цы фæдæ ды дæ ныййарджытæн, уый дын 
Фæуыдзысты дæ цæуæт. 
ХÆСТÆГДЗИНАД 
Бамбардзæни дын дæ хион дæ рис, 
Хорз дæр дын бауарздзæн уымæн йæ цæст... 
Тугæй хæстæгдзинад сырдтæм дæр ис, 
Удæй хæстæгдзинад — адæммæ ’рмæст. 
ÆЦÆГÆЛОН ХÆЛÆРТГÆ 
Йæ бинойнаг ын зымæгмæ кæрц бахуыдта фысдзæрмттæй, 
Йæхицæй хъалдæр нал уыди, ыскалдта лæг йæ хуыз... 
Иу иннæмæн кæд ысвæййы æцæгæлон хæлæрттæй? — 
Иу иннæмæн куы нæ фæкæны мисхал дæр æххуыс. 
ИРЫСТОНЫ «СÆРХЪУЫЗОЙ» 
Кæныс цæрæнбонты æртхъирæн, 
Хъæлæба, загъдкъахæн, фæдис... 
Дæхи куы нæ уарзыс, уæд Иры 
Дæ зæрды бауарзын куыд ис?! 
ÆГАСÆЙ МАРД 
Никæмæ хъары дæ цинау дæ зын, 
Уый тыххæй уадзыс фырмæстæй цъæх арт... 
Цардæй тæрсæгау у уарзтæй тæрсын, 
Цардæй тæрсæг та æгасæй у мард. 
КЪАДДÆР 
Бакодтой сæхи æвдиутæ 
Цъымара дæр, цад дæр... 
Цас фылдæр фæкæсынц иутæ, 
Уыйбæрц, дам, фæзонынц къаддæр. 

РАСТ ЦÆРЫН 
Никуы федтон хиндæр 
А зæххыл дæуæй... 
Раст цæрынæй диндæр 
Динты æхсæн нæй. 
БЫНДУР 
Аипджын дын хур, 
Стъæлфытæ — дæ фау... 
Закъоны бындур, — 
Адæмон æгьдау. 
ХИЦÆУГГЫ БÆСТÆ 
Зæрдæ ысриссы: цы уыдзæн нæ фæстæ — 
Иумæйаг арты куынæуал уа зынг... 
Закъоны сæрты куы ахизы бæстæ, 
Хицæутты нымæцыл бафты уæд тынг. 
ХÆДЗАРÆМÆ ФЫДЫБÆСТÆ 
Уыди хуыдалынг, тар, 
Фæлæ ыскасти мæй... 
Ныууадзæн ис хæдзар, 
Фыдыбæстæйæн — нæй. 
ХÆЛÆГ ÆМÆ ÆНÆУЫНОНДЗИНАД 
Бæллыс æнæбындурæй кадмæ, 
Куыннæма дæм чындæуа загъд?! 
Хæлæг æнæуынондзинадмæ 
Æнцонæй рахиздзæни тагъд. 
ЗÆГЪУТ? 
Бырынцъаг у лæджы фæндаг, кæлæх, 
Æрдуйæ нарæгдæр дзы свæййы уд... 
Куы нæ ’рцыдаид Трояйыл бæллæх, 
Уæд чи зыдтаид Гекторы, зæгъут? 
429 

НÆМА РАЙГУЫРД 
Æфсон нын нæй, кæрæдзийы цы къахæм?! 
Пайда нæ уыдзæн иуæн дæр нæ хыл... 
Кæй царды нæ уыд хъизæмæрттæ, ахæм 
Нæма райгуырди ацы сау зæххыл. 
ÆГАД 
Лæджы сæр бахъæудзæни дæу, 
Куы цæуа тох нæмыгæй, фатæй... 
Мæлæтæй афтæ тæссаг нæу, 
Куыд тæссаг у æгадæй. 
ХУДЫН ÆМÆ КÆУЫН 
Йæ бацæуæн у хъæдæн пыхсытæ æмæ къох, 
У къохмæ бацæуæн та хæмпæлтæ ’мæ къæмдзыг... 
Кæимæ худтæ, уымæн ис ферохгæнæн, рох 
Нæ фæуыдзæн, кæимæ фæкалд дæ цæстысыг. 
ТÆССАГ 
Ирыстоны кадыл дæ кадæй куы бафта, 
Уыдзæн уæд дæу рахонæн саг... 
Æвзæрæн куыд тæссаг у хорз кæнын, афтæ 
Æвзæр кæнын хорзæн — тæссаг. 
ХОРЗДЗИНАД 
Чи бауарздзæни уæнгæлы? 
Кæцы раппæлдзæни уымæй? 
Арфæйаг уæвын æмбæлы, 
Хорздзинад кæй кæныс, уымæй. 
ФЫДАГУРÆГ 
Сæгуытуæраг 
Уыди йæ фыд... 
Фыд агурæг 
Ыссардзæн фыд. 
430 

ÆЦÆГУАРЗТ 
Никуыма къуымæлæй 
Загътон æз: «Æгъгъæд!..» 
Фыруарзтæй куы мæлай, 
Уарзтæй цæрыс уæд. 
МАСТ 
Бæлас куы фæцæйкæны хус — 
Фæзыны дзы мæратæ... 
Куы рамæсты вæййæм, уæд цъус 
Рæстæг вæййæм æрратæ. 
ТÆРХОНГÆНÆГ 
Уæззау у тынг йæ уаргъ 
Кæддæрау мах дуджы дæр кадæн... 
Фыссæджы куыстæн аргъ 
Тæккæ растдæр ыскæнынц адæм. 
БÆРÆГБÆТТÆГÆНÆГ 
Йæ сæр, дам, фынгмæ хастæуыд хæрæгæн, 
Фæлæ кæд уыди уый аккаг хæрæг?! 
Æппынæдзух бæрæгбæттæгæнæгæн 
Йæ бæрæгбæттæй иу дæр нæу æцæг. 
ХЪÆБАТЫР ÆМÆ ТАС 
Ыссардæуыд Уæрхæджы дæр: 
Нæ амард, уыд æгас... 
Йæ фæсоны æрхæджы дæр 
Хъæбатырæн нæй тас. 
ХУДЫН 
Кæмæ ис, тæхуды, 
Уæздандзинад фаг... 
Зæрдиагæй худын — 
Сыгъдæг уды гакк. 
431 

ТÆППУДЦЗИНАДЫ МАД 
Йæ сæрыл ыслæудзæни хъен, 
Кæмæ нæу кад, намыс нымад... 
Тæппуддзинад хоны Монтень* 
Æгъатырдзинадæн йæ мад. 
МОНЦТÆ ÆМÆ ХÆС 
Дæ къухы бафтыд алцы, 
Дæ иуæй рауад дæс... 
Йæ монцты фæдыл ацыд, 
Æрбайрох дзы йæ хæс. 
ХЪÆЗДЫГДЗИНАД 
Дæ бирæ мулк нæ бахъахъхъæндзæн дæу, 
Къуымых уыдзæни тохы бон дæ арц... 
Капеччы аргъ дæ хъæздыгдзинад нæу, 
Кæд æй нæ кæныс хорздзинæдтыл хардз. 
зондджын? 
Чысыл дæуыл нæ аивгъуыдта бонтæ, 
Уæддæр ысты нырма дæ былтæ хом... 
Куырыхонæн куыд раппæлон йæ зондæй, 
Кæд нæу йæхицæн баххуыскæнынхъом?! 
зонд 
Самандуртæ кæнгæйæ нæй аргъ хъæмпæн, зыгуымæн, 
Уый махæй хуыздæр зоны, кæй хæдзар фæци конд... 
Æппæт адæмы зонд дæр нæ баххуыс кæндзæн уымæн, 
Йæхи сæры кæмæн нæй æрдзæй рахæсгæ зонд. 
ФÆСМОЙНАГ ХЪУЫДДÆГТÆ 
Сæ фидæн нæ уынынц фыдлæгтæ, 
Сæ хæлар фæхонынц мæнгарды... 
Зын арæн — фæсмойнаг хъуыддæгтæ 
Куырыхоны, зондджыны царды. 
* МОНТЕНЬ Мишель — францаг философ. 
432 

ÆРДХОРД 
Зæххыл цæрынæн алцыдæр ис махæн, 
Пайда сæ кæн, дæхицæн ма у сон... 
Кæмæн зæгъай дæ сусæгдзинад, ахæм 
Æрдхорд кæмæн ис, уый хæлæггаг хон. 
ÆЦÆГ ЗОНДДЖЫН 
Рæстæг уæззау уаргъ æрæвæрдта махыл, 
Нал у йæ къахыл ыслæууынхъом лæг... 
Алкæуыл чи кæны истæуыл ахуыр, 
Зондджын ысхонæн ис уымæн æцæг. 
ГАЛИУМÆ ЗОНДАМЫНД 
Иу хатт дæр нæ уыд фыццаг 
Фæдисы дæ хæстæг... 
Мацы кус æмæ дын фаг 
Никуы кæндзæн рæстæг. 
ÆМХУЫЗОН РАСТ 
Быдыры ма баззад хъæмп æмæ зыгуым: 
Афоныл æрцыди мæнæуы хуым карст... 
Аххосджын цы ран у алкæцыдæр, уым 
Азымджын нæу иу дæр, сты æмхуызон раст. 
ТÆРХОНГÆНÆГ 
Тæккæ ыстырдæр хъæн — 
Куы кæнай искæй уæй... 
Йæ цæсгомæй лæгæн 
Тæрхонгæнæгдæр нæй. 
МАСТИСÆГ 
Дзырдтæ кæй хаста — зонын, зын базонæн — цæйбæрцыл, 
Йæ зонгæтæй фæсаууон æдзухдæр кодта хъаст... 
Куы раппæлыс дæхицæй: «Фæуæлахиз дæн æрдзыл!» 
Уæд ма цин кæн, уый райсдзæн дæуæй кæддæр йæ маст. 
28 Д’шсохты Му:т(|х»р 
433 

АХУЫРАД 
Хорзы цаудæй алы ран æвзар, 
Науæд дæм фæсмон æрцæудзæн тагъд... 
Не суадздзæни ахуырад æвзар — 
Уды арф куы нæ æрцæуа сагъд. 
ÆНАХУЫР ЧИНЫГКÆСДЖЫТÆ 
Тайынц цæстытæн сæ фиутæ, 
У хæлæггæнаг, чъынды... 
Чингуытæ фæкæсынц иутæ, 
Ма кæной цæмæй хъуыды. 
АДÆЙМАДЖЫ ХЪÆД 
Уый нæ бамбардзæни цæф, 
Не ’мбары ныхæстæ кæд... 
Дидинæгæн циу хæрздæф, 
Адæймагæн уый — йæ хъæд. 
ÆНАУÆРДОНТОХ 
Дзæбæх куы вæййы лæг, æнæниз, 
Уæд дзы æнæниздзинад — рох... 
Рæстæмбис курдиат кæмæ ис, 
Хуыздæртимæ кæны уый тох. 
ЦÆСТЫСЫНДЗ 
Фæтарстæ тынг, ды нæм 
Зырзыргæнгæйæ кастæ къуымæй... 
Нæ цæстысындз уынæм, 
Цы кæнын нæу нæ хъару, уымæй. 
хыл 
«Тыхджындæр кæцы у пылæй?» — 
Дзуапп ратдзынæн æз: «Пыл». 
Æцæгæлонимæ хылæй — 
Уæззаудæр хионимæ хыл. 
434 

ФÆЛТÆРДЦЗИНАД 
Лæгæн йæ маст æрбайрох кæндзæн куыст, 
Æмæ йæ рæзты макуы цу хъæлдымæй... 
Фæлтæрддзинадæн бирæ хъæуы мызд, 
Фæлæ хуыздæр нæй ахуыргæнæг уымæй. 
ЛÆВАР 
Фыццаджы хуызæн нал уыны мæ цæст, 
Æруагътой азтæ уæхсчытыл сæ уæз... 
Лæвар исын æхсызгон у, æрмæст 
Дæ зæрдыл дар: лæгыл æвæры хæс. 
ДЗЫХÆМÆЗÆРДÆ 
Дæ хæцæнгарз фынгыл — æфсæртæ, 
Кæсынц дæ цæстытæ та агмæ... 
Цы дзуры æвзаг, ууыл зæрдæ 
Æууæндын байдайы фæстагмæ. 
УАРЗТ 
Нал кæны фынæй 
Хорз æхсæв мæ карæн... 
Бирæ рæстæг нæй 
Уарзт æмбæхстæй дарæн. 
КДД 
Кæнин æз æрвылбон фæлхат, 
Куы мæм уаид хъусджытæ, уæд: 
«Рæстдзинадæн чи кæны кад — 
Рæстдзинады фарс-иу хæцæд». 
ФÆЛЫВД 
Бæргæ схауы лæгъз ныхæстæ дæ дзыхæй, 
Фæлæ дзы раст сæ минæмхай дæр нæу. 
Дæ иу сайды фарс рахæцыны тыххæй 
Дæс хатты сайын бахъæудзæни дæу. 

ХÆЛАР 
Кæндзæни рухсы тын тæрсын 
Хуыдалынг æмæ сауы... 
Æнæхæларæй цæрын — зын, 
Цыфæнды хъæздыг ма у. 
БÆРЦ ЗОНÆГ 
Бæрц цы у, уый чи нæ хаты — хъусæй-иу лæууæд, 
Нозт кæмæн нæ бæззы, уый та ма ныуазæд сæн... 
Кæд нæ загъта, цас æмбæлы, уымæй фылдæр, уæд 
Дзурын зоны, хъусджытæ та ахæммæ уыдзæн. 
ÆВЗÆГТÆ 
Мыггагæн зæхх куы уа, ысуадздзæни уæд тау, 
Тау фестдзæни кæрдæг, кæрдæг та — фосæн сой... 
Æвзæгтæ сфæлдисæг уыди Ыстыр Хуыцау, 
Сæ хъахъхъæнджытæ та хъуамæ адæм уой. 
ХЪУЫДДÆГТÆ ÆМÆ ХЪУЫДЫТÆ 
Рæсугъды цур фыдындæн 
Авæрынц къæрис... 
Хъуыддæгтæй, дам, хъуыдытæн 
Цауддæр хонæн ис. 
НЫХАС 
Нæ афæлдахдзынæ дæ соны 
Æртхъирæнау хъæрæй... 
Пайда кæнын ныхасæй зоны — 
Тыхджын чи у сæрæй. 
зонд 
Мах дуджы фæсвæд æвæрд у зæронд, 
Афтæмæй ахадид хъуамæ цæсты... 
Хъусæй лæууыны фæрцы-иу дæ зонд 
Равдис ныхæстæ кæныны бæсты. 
436 

АМОНД 
Лæджы зæрдæ радис, 
Куы федта дæ хуым... 
Рæстдзинад цы ран ис, 
Ис амонд дæр уым. 
ЗОНДЦЖЫН ÆМÆ БОНДЖЫН 
Æнæджелбетт алкæцы ран дæр — 
Æнахъæлты цауддæр, фыддæр... 
Куыд зондджындæр, афтæ — уæздандæр, 
Куыд хъæздыгдæр, афтæ — зыддæр. 
ÆППÆТЫ ФЫЦЦАГ 
Фæкæнынц дыл кæл-кæл: 
Дæ хæрæн къус — бæлæгъ... 
Æппæты фыццаг лæг 
Куы нæ уай, уæд — бæллæх. 
ХЪЫСМÆТ 
Куы нæ кæниккам иннæтæм хæлæг, 
Уæд-иу нæ уаид алкæцыдæр сагдæр... 
Йæ хъысмæтмæ цы цæстæй кæсы лæг, 
Хъысмæтæн уый йæхицæй у сæйрагдæр. 
УАРЗОНДЗИНАД 
Хæдзары дуар цасфæнды фæхой, 
Ничи дзы ис, ма сæм мæл мæстæй... 
Алчидæр фæкæны уарзты кой, 
О, фæлæ йæ чи федта цæстæй? 
ТÆРИГЪÆД 
Бæхыл, дам, абады дзыхджындæр, 
Фæсмойнаг та фæвæййы хивæнд... 
Зынтæ æвзарынæй — тыхджындæр 
Зынтæ æвзарæгæн — тæригъæд. 
437 

ХÆЛÆГГÆНАГ 
Куыд хорз уаид, æвæдза, куы кæнид алчи раст, 
Куы кæниккам уæлахиз хæрæмттимæ хæсты... 
Хæлæггæнаг нæ кæны æрмæст йæхицæн маст, 
Йæ мардæрцыд: æфтауы кæйдæр цин дæр цæсты. 
ФАДАТ 
Нæ бавзардзыстут никуы рис, 
Æнæмæтæй куы бадат... 
Цыфæнды рæдыдæн дæр ис 
Ысраст кæныны фадат. 
ХÆЛАРДЗИНАД 
Райсдзынæн зæрдæхъæлдзæгæй растæн 
Алкæддæр æхсызгонæй йæ къух... 
Иухуызон хъуыдыгæнджыты астæу 
Райгуыры хæлардзинад æдзух. 
ХЪÆНТÆ 
«Хъæлдым, дæ дæргъ нæ зоныс, нæ зоныс стæй дæ уæрх», — 
Дæсгай хæттыты уымæн æрцыди афтæ загъд... 
Хъæнтæ кæмæ ис бирæ, хъæнтæ кæмæ ис хæрх, 
Хъæнтæ æндæртæм арынц æнцонæй уыдон тагъд. 
АИППЫТÆ 
Йæ намысæн кæй тæрсы лæг къæмæй дæр, 
Уый иунæгæн дæр махæй нæу дæуццаг... 
Йæ аиппытæ чи ’мбæхсы кæмæйдæр — 
Йæхицæй сæ æмбæхсы уый фыццаг. 
ТÆРИГЬÆД 
Нæ сæрмæ — арв, нæ быны та зæхх и, 
Сæ хорзæх нæ сæ дыууæйæн дæр уæд... 
Тæригъæд кæнын райдайæм, нæхи 
Куы авæрæм кæйдæр уавæры, уæд. 

ДÆПАЙДАЙÆН 
Æнæрхъуыдыйæ ма кæн къахдзæф, 
Дæ фæстæ уадз фæрнæйдзаг фæд... 
Æфхæрдыл ма нымай мæ уайдзæф, 
Куы уа дæ пайдайæн уый, уæд. 
ÆФХÆРД 
Дæ намыс у ахуырст сæгæй, 
Дæ худинаг акаст дæ сæрты... 
Æгæр тынг куы ’ппæлой лæгæй, 
Уæд ын ис нымайæн æфхæрдыл. 
ЦАГЬАЙРАДЖЫ ГАКК 
Ды иу ран дæр куысты 
Нæ сарæзтай хъуыддаг... 
Козбау митæ ысты 
Цагъары дамгъæ, гакк. 
ÆФСЫМÆРТÆ 
Самадта йæ кæритæ 
Фæндагмæ хæстæг... 
Маст исын, цæстмæмитæ — 
Иу туг æмæ стæг. 
ЙÆХЪЫГ 
Йæ хæлæрттæ, йæ зонгæтæн сæ фылдæримæ — хыл, 
Кæмæн зæгъа йæ сусæгтæ, нæй ахæм лæг зæххыл. 
Хæрзиунæгæй куы баззайы, фæкалы уæд цæссыг, 
Хæрзиунæгæй кæй баззади, фæкæны ууыл хъыг. 
ДЗЫРДМЫСÆГ 
Кæны йæхинымæр хъуыр-хъуыр: 
Кæдæмдæр дзы фæлыгъди хуыссæг... 
Гæбæл гæрзгæнæг нал у ныр, 
Гæбæл у мах дуджы дзырдмысæг. 

БÆРЦ 
Кæд къуылых у уæрцц — 
Табу кæны уадæн... 
Чи нæ зоны бæрц, 
Уый нæ уарзынц адæм. 
ХУЫМÆТÆГ ÆВЗАГÆЙ 
Куы балæггад кæнис зæххæн, 
Уæд амондджын цардæй цæрис... 
Хуымæтæг æвзагæй зæгъæн 
Цыфæнды хъуыдыйæн дæр ис. 
ХÆЛÆГÆЙ ГУЫРД 
Ирæн дæ нæ рауад фырт. 
Зоныс цы? Цъыф калын, хъæр... 
Кæн хæлæг, хæлæгæй гуырд, 
Ницы у дæ бон æндæр. 
ЧИНГУЫТÆ ÆМÆ ХÆЛÆРТТÆ 
Нæма ыссыди давды кой мæ дзыхæй, 
Хуыснæджытæ хæссынц мæ удæн зын... 
Мæ чиныгдонмæ бакæсыны тыххæй 
Хæлæртты хатгай бабæрæг кæнын. 
ÆНАМОНД 
Куы никæмæн ыскæны маст, 
Уæд райдайы хъысмæтæй хъаст. 
Кæй кæны алкæмæ хæлæг, 
Къæсхуыр у уый тыххæй, мæллæг. 
УДЫ ФИУТÆ 
Лæгау лæгтæ ысгуыхтыл сыгъдæгзæрдæйæ райынц, 
Рæсугъдæй та фæзæгъынц кæддæриддæр рæсугъд. 
Фырхæлæгæй кæмæндæр йæ цæсты фиутæ тайынц, 
Фырхæлæгæй дæуæн та куы батади дæ уд. 
440 

ЦÆУГÆДОН ÆМÆ ЦЪЫМАРА 
Кæддæриддæр æз дæу зыдтон 
Ныфсхаст æмæ уæндонæй... 
Куы банцайы йæ цыдæй дон, 
Уæд рауайы цъымара донæй. 
ХÆСТÆДЖЫТÆ 
Æрыгон у нырма, фæрæдыди фыццаг хатт, 
Кæй йын æрцæудзæн барст, мах иууылдæр уый хатæм... 
Кæй зæрдæ у уæрæх, кæй зæрдæ у парахат — 
Йæ хæстæджытæ сты зæххы къорийы адæм. 
ХЪУЫДЦÆГГÆ 
Ысхуыдтой Демокриты зонды хох, 
Йæ хъуыдытæй йын иу кæнын фæлхат: 
«Кæйдæр хъуыддæгтæ аразгæйæ рох 
Дæхи хъуыддæгтæ кæн, у уый æгад». 
ХЪÆЗДЫГ 
Кæсынц мæм йæ ныхæстæ Торойæн* раст, 
Райгонд сæ алкæцыйæ дæр æз дæн: 
«Йæ цинтæ кæмæн не сты ’хцатимæ баст, 
Нæй уымæй хъæздыгдæр хъæздыджыты ’хсæн». 
ЦЪЫФКАЛÆГ 
Фæфæрсынц мæ: «Гадзаботтæн цы у йæ хуыздæр куыст, 
Цæй тыххæй исы улупа, цæй тыххæй исы мызд?» — 
Йæхицæй хуыздæр чи вæййы, фæкалы ууыл цъыф, 
У афтæмæй йæхæдæг та быронæй цъупдзаг куыф. 
ХÆЛÆРТГЫ ЗНАГ 
Кæимæ бахордта къæбæр, 
Кæимæ уыд æмуд кæддæр, 
Йæ фыдызнæгтæ систы уыдон, 
Уæд ыл, зæгъ-ма, куыннæма худон?! 
* ТОРО Генри Дэвид — америкаг фыссæг. 
441 

КÆЙ ФÆРЦЫ? 
Йæ зæрдæ баззад Суатъисы, 
Кæм нал ис иу цæрæг... 
Тæппудты фæрцы равдисы 
Хъæбатырдзинад лæг. 
ХОРЗХÆЛÆРТГÆ 
Кæй кодта арæх фæсчъылдым мæ кой, 
Æз абоны онг уый нæ зыдтон... 
Сæхæдæг хъуамæ хорз хæлæрттæ уой, 
Кæй хъæуы хорз хæлæрттæ, уыдон. 
ÆНÆМÆЛÆТ 
Къуымыхдæр у дыууадæс хъазæй, 
Уæддæр кæны бæрзонд ныхæстæ... 
Йæ хæлæг райгуырди йæ разæй, 
Фæлæ нæ амæлдзæн йæ фæстæ. 
ЗГЬОРЫ РÆСТÆГ... 
Терчы уæлцъар фестад цæм, 
Мигътæй разынди æрдæгмæй... 
Згъоры рæстæг, мах кæнæм 
Азтимæ зæронд æдзæмæй. 
ДÆ ФАРСÆЙ 
Нæ зоныс хъыг, мæт дæр, 
Зыныс тыхджындæр арсæй... 
Кæйдæр фæллой кæддæр 
Фæуыдзæни дæ фарсæй. 
МАРГÆЙДЗАГ 
Зындгонд дæ хæрынæй: 
Уæлибæхтæ, карк... 
У Тибиты рынæй 
Тыхджындæр дæ марг. 
442 

КУЫСТ 
Дæ зæрдæмæ цы куыст 
Цæуы, уый кæн æдзух, 
Нæ зондзынæ уæд рыст, 
Уыдзынæ мастæй цух. 
АИППЫТÆ 
Рагзаманты уыд нæ быру кауын, 
Уыд хæдзары сæр æмбæрзæн хъæз... 
Адæймаджы не ’фхæрын, фæфауын 
Адæймаджы аиппытæ æз. 
ХЪÆБАТЫР 
Уыдтæн æз мæ сæрæн — 
Куы бадтæн уæрдæтты... 
Хъæбатыр æвзæрæн 
Дзуапп хорзæй фæдæтты. 
ДАРГЬ НЫХАС 
Йæ кад йæхи хуызæн — ныллæг, 
Æнæгъдауæй кæй федтам, уымæн... 
Цы дзура, уый нæ зоны лæг, 
Йæ ныхас афтæ даргъ у уымæн. 
МУЗЫКÆ 
Уæ, акæла уастæн дæ рыг, 
Кæй уацары бахауы мин!.. 
Нæ хъыгыл нын бафтауыс хъыг, 
Нæ циныл та — цин. 
БАРЫН 
Чи хъусы ныхасмæ, 
Ахæм ис хæдзары... 
Бауарзыны размæ 
Сахуыр кæнут барын. 
443 

зонд 
Сæнтдзæф чи у, зæрондæй 
Дæр уыдзæн уый сонт... 
Рæсугъддзинадæй зондæй 
Хъаруджындæр у зонд. 
ÆНАФОНЫ МÆЛÆТ 
Фæткъуы æмæ кæрдо 
Зымæг дæ рæбын уæд... 
Æнæпайда цард у 
Æнафоны мæлæт. 
ХÆЛÆГÆЙАРÆЗТ 
Дæ зæрдæйау дæ зонд — 
Хæлæгæй арæзт, конд. 
Куы ’рбайсæфид дæ хæлæг — 
Фæтар уаис дæхæдæг. 
МÆНГАРД 
Йæ хæлæрттæй фæсайдта къорды, 
Йæ тугдадзинты туг нæй — дон. 
Куы нæ бафæлварай æрдхорды, 
Уæд æй æнæсаст æнгуз хон. 
УДЫХЪÆД 
Фæразон у рыстæн, 
Дæ уæззау уæргътæ хæсс!.. 
Лæджы митæ ысты 
Йæ удыхъæды ’нгæс. 
МÆРДДЗÆСТ 
Мæстыйæ лæг фæдзуры: «Кæмæн фыддæр — хъæбæрдæр!» 
Зæгъин дæуæн дæр афтæ, къуыдипп æмæ хъæлдым... 
Нæ пайда кæныс мулкæй, нæ дзы дæттыс кæмæндæр — 
Уæд хъахъхъæныс быдыргъау кæйдæр бæркадджын хуым. 

ФЫДЫБÆСТÆ 
Куы нæ хæссай лæджы хуызæн дæ уаргъ, 
Уæд кадыл бады къæм... 
Фыдыбæстæн уæлдай ыстырдæр аргъ 
Кæйдæр зæххыл кæнæм. 
ХÆСТÆМÆ САБЫРДЗИНАД 
Дæ хуызæн тынг æвзæрыл 
Нæма ’рхæцыд мæ цæст... 
Сабырдзинады сæрыл — 
Нæ тох æмæ нæ хæст. 
ХÆЛАРДЗИНАД 
Фыдтæ, зындзинæдтæн фæраз 
Къæвдайы, миты æмæ хуры... 
Хæлардзинад цæуæд æгас, 
Ныхæстæ ницы сты йæ цуры. 
сынкъ 
Бæрæг дары дæ сынк 
Йæ дзаумæттыл дæ лæгæн... 
Рæстдзинадыл, дам, сынкъ 
Ысхонæн ис хæлæгæн. 
МАРÆГ 
Басгуыхдзæни ахæм зарæг 
Фидæнмæ фæндæгтæгæрдæг... 
Аивадон уацмысмарæг 
У æхцакусæг нывгæнæг. 
РÆДЫД 
Рацæудзынæн сихорыл 
Æз дæ размæ абон... 
Тынг рæдийы, чи хоны 
Ницы кусын амонд. 
445 

КЪУЫМЫХ 
Куырыхоны ныхæстæ 
Йæ зæрдыл дары лæг: 
«Къуымыхæн дуне, бæстæ 
Ингæнау у къуындæг». 
ÆФСАРМ 
Хæры æдзухдæр физонæг, 
Кæуыл дардæуы арм... 
Æфсæрмы кæнын уый зоны, 
Цы лæгмæ ис æфсарм. 
ДÆНЦÆГ 
Куы уай дæ нысанмæ тындзæг, 
Уæд бирæ бауыдзæн дæ бон... 
Ныхæстæ кæнынæй дæнцæг 
Кæддæриддæр тыхджындæр хон. 
АМОНД 
Сыкъайы йæ ныздухин, 
Куы ма уаин дæ карæн... 
Æнæ хъизæмар, тухи 
Нæй амондæн ыссарæн. 
РАСТ 
Хъыгдарджытæ мæ бирæ и, ныффысс 
Мæ бæсты хицауадмæ хъаст... 
Нæ дæ хъæудзæни раст лæджы æххуыс, 
Куы уай дæхæдæг иууыл раст. 
ЛÆВÆРТТÆÆМÆ ЦАРД 
Уыдтæн цæгаты æвзонгæй саггæс, 
Сæрыстыр уымæй мæхицæй дæн... 
Лæвæрттæм цардмæ æнхъæлмæ ма кæс, 
Лæвæрттæ цардæн дæхæдæг кæн. 

АДÆЙМАГÆМÆ АДÆМ 
Фæлæууыс ды кæддæриддæр кæронæй, 
Хуымæтæджы дæ не схуыдтой фынæй... 
Фæрæдидзæни адæймаг æнцонæй, 
Фæрæдидзысты адæм та зынæй. 
ФЫДГУЛ 
Хъысмæты раз уыди æдзух сæркъул, 
Уыди кæуыны æнгæс та йæ зарæг... 
Хæлæггæнаг йæхицæн у фыдгул — 
У барвæндонæй хъизæмæрттæвзарæг. 
ЦАРДÆМÆМВДИС 
Ирмæ фидисæй 
Амарæн и арс... 
Царды мидисæй 
Царды фылдæр уарз. 
АХУЫР 
Вæййы уæззау хæс æвæрд махыл, 
Зындгонд дæуау — мæнæн. 
Куыд цæрын хъæуы, ууыл ахуыр 
Цæргæ-цæрæнбон кæн. 
ÆВÆСМОН 
Фæсмон куы ницæуыл кæнай, 
Фæрæстмæ уæд дæ хоры най. 
Дæ цардæй амондджындæр нæй, 
Йæ алы бон уыд дзаг фæрнæй. 
МАСТ ДЫРГЪТÆ 
Зынæй бафсаддзынæ зыды, 
Тæригъæддаг — йæ каст... 
Куы стулай маст дыргътæ мыды, 
Уæддæр уыдзысты маст. 
447 

БÆЛЛИЦ 
Мæ хæлар, æрцу-ма, 
Мах иумæ фæбадæм... 
Цы нæ зонынц, уымæ 
Нæ фæбæллынц адæм. 
НЫФСДЖЫН 
Æнус фæкæсæд йæ иунæг цæстæй 
Дæ хорздзинадмæ фыд-зондылхæст... 
Зæгъдзæн рæстдзинад рæсугьд ныхæстæй 
Уæндон, ныфсджынæй поэт æрмæст. 
МÆЗОНД 
Уырнæд мæ ныхас дæу, 
Мæ зонд у ахæм рагæй: 
Ызнагимæ дæр нæу 
Мæ бон цæрын ызнагæй. 
ЦАРДЫ МИДИС 
Зымæгон хъызты, артæн 
Зын ыскæнæн у аргъ... 
Куы нæ уа мидис цардæн, 
Кæй хъæуы уæд йæ даргъ?! 
ЦАРД ÆМÆ УАРЗОНДЗИНАД 
Кæд мæлæт джебогъ у, басгуых уæд ды уарт, 
Афæлдæхы здыйы къорийæ пыл дæр... 
Бонæй-бонмæ къаддæр æз æмбарын цард, 
О, фæлæ йæ уарзын бонæй-бон фылдæр. 
САЙЫНЫ ФÆНДАГ 
Кæйдæр бæстæты цасфæнды фæхæт — 
Нæ уыдзынæ æнæ дæ зæхх дæ уагыл... 
Нæ рæдыдыл куы нæ фæсæттæм, уæд 
Æрлæууæм мах фæливыны фæндагыл. 
448 

АХУЫРГÆНÆГ 
Ныр нал у афтæ кадджын хъама, 
Куыд кадджын уыд кæддæр... 
Зæрдæйы ахуыргæнæг хъуамæ 
Æнæмæнгæй уа сæр. 
РÆДИАГ 
Иу ран дæр нæ загъта: «Охх!» 
Æмæ уый дæ зæрдыл дар... 
Чи кæны йæ рæдыд рох, 
Уымæн нæй цæсгомы цъар. 
МÆГУЫРÆЙ МÆГУЫРДÆР 
Куы нæ йæм уа дæгъæлтæ, уæд гуыдыр 
Нæ байгом кæндзæн иу лæг дæр гуыдырæй... 
Ызнаг кæмæн нæй, хонынц уый мæгуыр, 
Æнæ хæлар мæгуырдæр у мæгуырæй. 
ЙÆ НЫХÆСТЫЛ ХУДГÆЙÆ МЫН, ÆДЫЛЫ ХУДТ-ИУ МА КÆН, 
ЗÆГЬГÆ, ЧИ ФÆЗÆГЬЫ, УЫМÆН 
Мæ хъуыдытæ куыдфæнды хон — 
Зæгъынæввонг цæттæ сты: 
«Нæу зондджын худт кæнын мæ бон 
Æдылыбын ныхæстыл». 
ÆДЫЛ ЫДЗÆФ ÆМÆ ÆДЗÆСГОМ 
Джелбетт нæ зоныс никæцы ран, уаг, 
Дæ хуызæттæй фæзагъдæуы: «Хæйрæджджын! 
Æдылыдзæфæн кард дæттын — тæссаг, 
Æдзæсгомæн та — хицауы къæлæтджын. 
КОММÆ КÆСЫН 
Цыфæнды бирæ зонд дæ сæры уæд — 
Лæгдзинад цухæй иу дæр кадджын нæу... 
Куы нæ сахуыр уай коммæ кæсын, уæд 
Нæй хицауы бынаты ’вæрæн дæу. 
29 Дзасохты Музас|>ер 

ЦАРДÆФСÆСТ 
Фыд ракæнын у иутæн сæ хъуыран æмæ дин, 
Кæмæндæр нæ — хæстæгæн — нæ бауарздзæн сæ цæст... 
Цы йæм нæй, ууыл сагъæс нæ кæны зондджын, цин 
Кæны, цы йæм ис, ууыл, æдзух у цардæфсæст. 
УДЫХЪÆД ÆРГОМГÆНДЖЫТÆ 
Зæхкусæджы ма чи фендзæн кæрцы, 
Йæ хъул кæд бады ’дзухдæр цыг... 
Лæджы удыхъæд раргом кæны цы? — 
Æгæрон цин, æгæрон хъыг. 
хос 
Нæу демæ иу къæмвос, 
Æнæчетар, æгъатыр... 
Хъæздыгдзинады хос — 
Хъæздыгдзинадмæ ма тырн. 
ХОРЗЛÆГ 
Нæй бирæ мулк, ыстыр хæдзарæй 
Ыскæнæн ацы зæххыл кад... 
Дæхиимæ цæрыс хæларæй — 
Уæд дæ ды хорз лæгыл нымад. 
КАДÆМÆСÆР 
Ныллæгдæр ма уæд 
Дæ кад дæ сæрæй, 
Базондзæн науæд 
Дæу алчи ’взæрæй. 
РÆСТÆДЖЫ ФЫРТ 
Йæ дзыхы алы дзырд 
Нæ хъæнтæ хъуамæ фауа. 
Поэтæй хуыздæр фырт 
Йæ дугæн хъуамæ ма уа. 
450 

АИВАД 
Уымæн дзаг ысты йæ гонтæ, 
Чи фесгуыхт куысты... 
Аивадæн рæстæг, бонтæ 
Ницы хъом ысты. 
СФÆЛДЫСТАД 
Никуы бахъардзæн мæ рис 
Хиуарзон, мæнгардмæ... 
Сфæлдыстад ысхонæн ис 
Уарзондзинад цардмæ. 
ÆВЗÆРТÆ ÆМÆ ХÆРЗТÆ 
Дзæгъæлы фесты, æвæдза, дæ хæрдзтæ: 
Ацыд, фæтæргай дæ чындз... 
Æвзæртæ хæрзтыл — нæ, æвзæртыл хæрзтæ 
Арæхдæр ахуыр кæнынц. 
УС КУРЫН 
Синопаг ДИОГЕНЫ мотив 
Фæфæлварынц кæддæриддæр хъуыддаджы 
Дæ тиу æмæ дæ лæджы... 
Æрыгонæй у ус курынæн раджы, 
Зæрондæй та — æрæджы. 
ХОРЗДЗИНАД 
Къæмдзыг æмæ ичъи 
Нæ хæцынц дзыхæй... 
Дзæбæхдзинад ничи 
Фæкæны тыххæй. 
ÆНЦОНÆЙ 
Рæстæджытæ ’мæ уавæртæй 
У кад аразгæ, цыт... 
Æнцонæй зæрдæ бавæрдтай — 
Æнцонæй хæлд æрцыд. 
451 

РАЙГУЫРÆН БÆСТÆ 
Тъизын, хъæрзынæй цы пайда и! 
Ма кæн хъысмæтæй дæр хъаст... 
Загъдæуыд: «Бинонтæй райдайы 
Райгуырæн бæстæмæ уарзт». 
ÆРМÆСТ 
Дæн ахæм зондыл фидар хæст: 
Хæларæн уа, ызнагæн, 
Цы дæ фæнды, уый дзур, æрмæст... 
Æрмæст æй сайгæ ма кæн. 
АЛЫ РАН ЦÆРÆГ 
Йе ’нæгъдауæй лæг 
Базоны æвзæры... 
Алы ран цæрæг 
Иу ран дæр нæ цæры. 
ЛÆГÆМÆКУЫСТ 
Дæ куыристы уыгæс 
У дардмæ дæр бæрæг... 
Йæ куыстаджы æнгæс 
Вæййы æдзухдæр лæг. 
ЦЪАММАРМИГÆНÆГ 
Сфыхта диссаджы бæгæны, 
Ницы у йæ цуры бас... 
Цъаммармигæнæг фæкæны 
Арæх тынг рæсугъд ныхас. 
НЫХÆСТÆ 
Йæ алыфарс самадта сис 
Йæ нартхоры хуымæн... 
Дæ ныхæстæй базонæн ис, 
Цы мæ ’мбæхсыс, уымæн. 
452 

ХЪЫСМÆТÆМÆ ХЪÆБАТЫР 
Ныххæлæттаг бæстæ, 
Нæ удтæ сты фатыл... 
Йæ хъысмæты фæстæ 
Цæуы ’рмæст хъæбатыр. 
АУУОН 
Карз тохы куы ’рхауон — 
Баталынг мыл уыдзæн бон... 
Хорздзинады аууон 
Схуыдта намыс Цицерон. 
НЫСТУАН 
Нырма æрыгон у дæ кар, 
Рæдиаг вæййæм сонтæй... 
Дæхи æвзонгæй афтæ дар, 
Куыннæ тыхсай зæрондæй. 
БÆРЦÆМÆЦИН 
Дæуæн дæ æрдз — 
Фæдис, цъæлхъæр... 
Куы зонай бæрц, 
Уæд цин — дывæр. 
АХУЫР ÆМÆ АХУЫРГÆНДЖЫТÆ 
Алкæй уат — сыджыты, 
Искæд кæнæ — тагъд... 
Цард ахуыргæнджыты 
Ахуыр кæны цард. 
ХÆЦÆНГАРЗ ÆМÆ УАРЗТ 
Дæ сæр цы ’руагътай зæхмæ, ысхæц хæрдмæ дæ худыл, 
Кæд нæу дæ бон йæ хæссын, уæд æй бынтондæр сис... 
Хæцæнгарзæй уæлахиз нæ фæуыдзынæ удыл, 
Æрмæстдæр уарзтæй удыл фæтыхджын уæвæн ис. 
453 

СЫЛГОЙМАДЖЫ КАДЦЖЫНГÆНÆГ 
Вæййы, зæгьынц, Къобосты хъæд 
Æрæгвæззæг бæркадджын... 
Куы нæ фæдзуры бирæ, уæд 
Кæны сылгоймаг кадджын. 
ХÆРЗТЫ НОМХЫГЬДЫ 
Хъуыддагмæ кæд бавнæлдтай — иуфарс дывæнд, 
Æрбалвасынæввонг цæттæ уæд дæ фат... 
Дæ туджы куы нæ уа хæлæг кæнын, уæд 
Æрцæудзынæ хæрзтимæ ’нæмæнг нымад. 
ХЪАХЪХЪÆНÆГ 
Расты фæндаг къæдз 
Алыг кæны маргæйдзаг, хъæстæ... 
Чи хъахъхъæны æрдз, 
Хъахъхъæны уый Райгуырæн бæстæ. 
ХЪÆЗДГУЫТÆ ÆМÆ МÆГУЫРТÆ 
Уыди афтæ раджы, у афтæ гъеныр: 
Нæ хус кæны æфхæрды русыл цæссыг... 
Уæ хъæздыгдзинадæй ыстæм мах мæгуыр, 
Сымах та — нæ мæгуырдзинадæй хъæздыг. 
СЫГЬДÆГ ÆМÆ ТÆРИГЪÆДДЖЫН 
Алы уавæры дæр, зонын, бахаудзæн, куы цæра лæг: 
Фистæгæй фæцæуы хатгай, абады куы та бæхыл... 
Иу, тæригъæдджын уæвгæйæ, рахоны йæхи сыгъдæг, 
Иннæ та, сыгъдæг уæвгæйæ: «дæн тæригъæдджын», — зæгъы. 
АХУЫРГÆНИНАГ 
Чысыл — дæ зонд, дæ тых, дæ хъомыс, 
Дæ хъусæй — куырм, цæстæй — къуырма... 
Дæхи кæд ахуыргæнæг хоныс, 
Уæддæр дæ ахуырдзау нырма. 
454 

ЦАРД ÆМÆ МÆЛÆТ 
Сæ иумæ разынд кард, 
Сæ иннæмæ — фæрæт... 
Фæзæгъыс: «Хорз у цард! 
Æвзæрдæр нæу мæлæт. 
ТÆРХОНГÆНÆГÆН 
Дæ фыдгул мæ ысхуыдтай, сон... 
Кæмæ фæкæсдзæн хорз мæ уавæр?! 
Мæнæн куы фæхæссыс тæрхон, 
Мæ цармы-иу дæхи уæд авæр. 
ÆФСÆСТ ÆМÆ ÆХХОРМАГ 
Ницы уарзы никæмæн дæ цæст, 
Ноджы ма куы нæ уаис мæ коймаг!.. 
Ды нæ кусыс, афтæмæй дæ ’фсæст, 
Кусын æз, дæн афтæмæй æххормаг. 
КАДДЖЫН 
Ныссагъд фыдгæнæджы зынг фат 
Йæ зæрдæсæр æвыдæн... 
Ыскадджын уымæй — кодта кад 
Йæ мад æмæ йæ фыдæн. 
ФЫДДÆР 
Фæуыдзæн цард, дæлæ кæнай, уæлæ — 
Барастыр дæм æрбахойа куыддæр... 
Тæрсæм мæлæтæй иууылдæр, фæлæ 
Куы нæ мæликкам, уаид уæд фыддæр. 
ХÆСТÆ ÆМÆ БАРТÆ 
Дæ хуызæттимæ систам тох. 
Цæмæн? Цæрыс æгады цардæй... 
Дæуæй ысты дæ хæстæ рох, 
Пайда кæныс æрмæст дæ бартæй. 
455 

АМÆМÆУЫМ 
Саулохагыл бадт хæрам, 
Кодтон æз хæрæгæй хуым... 
Ницы федтон цардæй ам, 
Чи зоны, ’мæ фенон уым. 
КÆСЫН ÆМÆ ЛÆУУЫН 
Дæ хуызæттæн сæ хуыздæр ном у гогыз, 
Фæзмынц æй тынг йæ бакастæй, йæ кафтæй... 
Кæсыс, фæлæ, цы уыныс, уый нæ зоныс, 
Лæууыс, фæлæ, кæм лæууыс, уый дæр — афтæ. 
ИУ ФЫРТ 
Уыдтæ сывæллон — амарди дæ мад, 
Куыннæ дын кæна уæд тæригъæд лæг?! 
Махабхараты афтæ у нымад: 
«Кæмæн ис иу фырт, уымæн нæй зæнæг». 
КУРДИАТДЖЫН 
Ма йæм уа кæцырдыгæйдæр хонæг, 
Никуы йыл ыскæны ахæм бон... 
Курдйатджыны курдйатджын ысхонæг 
У йæхæдæг курдйатджын, уый зон. 
ÆГАД ФЫНГ 
Дæ фынгыл — бирæ сæн, 
Йæ бæркад у бæрæг... 
Дæ уазджыты æхсæн 
Зын ыссарæн у лæг. 
ÆДЗÆСТУАРЗОНÆН 
Кæйдæр цин æхсызгон дæ хуызæттæн нæу, 
Нæма скодтай раст аргъ ды иу хатт дæр растæн... 
Мæ чингуыты рацыдæй алы хатт дæу 
Дæ хурхынарæгмæ кæндзынæн æз мастæй. 
456 

ХОРЗ ХЪУЫДДÆГТÆ 
Макæмæ хæсс аипп æмæ фау, 
Стæм гуырцæй мах иууылдæр æмбартæ. 
Сфæлдыста нæ алкæй дæр Хуыцау — 
Исты хорз хъуыддæгтæ скæнæм царды. 
САГЬÆС 
Бирæтау æрбайсæфдзæн мæ фæд, 
Ис æфсон мæ хъынцъымæн, мæтæн... 
Абон мæ куы ничи зоны, уæд 
Чи зондзæни райсомы бон мæн?! 
АМОНДЦЖЫН 
Де ’нæуынон у фыдраконд, 
Раст дзурын — дæ дзыуар, зæд... 
Хорздзинад кæнын кæд амонд 
Хоныс, амондджын дæ уæд. 
ÆГАД ЗÆРОНД 
Фæцард æнусы бæрц, æмгарæй 
Ысмæгуыр, айсæфти сæ фæд... 
У раппæлын æрмæст йæ карæй 
Йæ бон, куы базæронд и, уæд. 
ГÆККУЫРИ 
Дæ тугæн йæ дадзинты дон и, 
Нæма фенд дæхицæй зыддæр... 
Хуызивæг гæккуыри дæ схонин, 
Фæлæ дæ ды уымæй фыддæр. 
ДЫЗÆРДЫГГÆНАГ 
Чи нæ уыд дæ фарсмæ уалдзæг, сæрды, 
Уыдонæй фæззыгон дардмæ лидз... 
Рабар-бабар чи кæны, дызæрдыг, 
Уыдонмæ уæлахиз нæу æмхиц. 

АРВЫ СУСÆГДЗИНАД 
Бирæ хорздзинæдтау зиу дæр 
Ферох адæмæй уа, бонтæй... 
Арвы сусæгдзинад иу дæр 
Никуы базондзæн зæххонтæй. 
СЫНДÆГ 
Ысбарæн нæй цæххæн, кæрдзынæн 
Зæринимæ дæр, ма кæн рох... 
Сындæг куы архайай — кæндзынæ 
Дæ зынтимæ цæрæнбон тох. 
ХАЛОН ÆМÆ КОЗБАУГÆНÆГ 
«Дыууæ фыдбылызæй равзарынц къаддæр 
Баззади а хъуыды уадзæн ныхасы... 
Халонæй козбау фыддæр у, æгаддæр: 
Халон хæдмæл хæры, козбау — æгасы. 
САЙДЖЫТЫ БЫНАТ 
Рæсугъддæр чызгайы руаджы 
Скадджын и кæддæр дзылат... 
Анахарсис схуыдта раджы 
Базар сайджыты бынат. 
ЗЫН РАН 
Йæ бынаты уæд 
Зын ран дæр дæ зонд, 
Хæсдзыстæм дæ уæд 
Нæ сæртæ бæрзонд. 
КУЫДЗ 
Куы фæныхса дæ къухы сындз, 
Уæд æй ыслас дæ дыууæ ныхæй... 
Куыдзы хуызæн куы нæ уа куыдз, 
Уæд амæлдзæни уый къуылыхæй. 
458 

МÆГУЫРЫ КЪОНА 
Алкæйы хæдзар дæр баййафы ард, 
Куывдау хæрнæгæн дæр бахъæуы сæн. 
«Фидауы мæгуыры къонайы мард», — 
Афтæ фæзæгъынц, нæ зонын цæмæн! 
ЦЫБЫР НЫХАС 
Ыслæууыди йæ къахыл, 
Кæуыл ма ’рвæсса ныр!.. 
Цæуылфæнды кæн ахуыр — 
Дæ ныхас уæд цыбыр. 
РÆСТÆГ 
Амбæхсти æвзонджы кар 
Тары... 
Алцæмæ дæр рæстæг бар 
Дары. 
ХЪАЗÆН НЫХÆСТÆ 
Хъуамæ ысхизæм уæ фæстæ 
Царды æфцæгмæ... 
Курын, мæ хъазæн ныхæстæ 
Ма ’мбар æцæгмæ. 
ФÆСМОЙНАГ ХЪУЫДЦÆГТÆ 
Сымахыл, фыдлæгтæ, 
Æз хъуамæ фæтых уон... 
Фæсмойнаг хъуыддæгтæ 
Нæ кæны куырыхон. 
ДÆХЪÆЛÆС 
Марк Туллий Цицерон, 
Дæ дзырдтæ хъусын æз: 
«Дæхи базонын хон 
Дæ фыццаградон хæс». 

ХЪУЫДЫТÆ 
Къуыры йæ амонд къахæй 
Æдылыбын, сæрхъæн... 
У алкæцыдæр махæй 
Йæ хъуыдыты хуызæн. 
ЗОНДЫ КЪУЫМ 
Æнцъылдтæ цымæ цал зыны 
Фæкæнынц цæсгом хуым?! 
Бызгъуыр дарæсы разыны 
Фылдæр хатт зонды къуым. 
НЫХÆСТÆ 
Мæ сабибонты фæзты 
Зыны нырма мæ фæд... 
Æууæндæн нæй ныхæстыл, 
Хъуыддаг куы нæ уа, уæд. 
АМОНДЦЖЫН ÆМÆ ÆНАМОНД 
Чи бахордта давонджын, 
Равзардзæн уый фындз... 
’Намонд æмæ амондджын 
Алы дзырд кæнынц. 
ИВГЪУЫД ÆМÆ АБОН 
Кæддæр Цæрадзон хъал уыдис 
Кæм нузалон, &æм бадонæй... 
Кæд ивгъуыдыл фæкæнæм дис, 
Уæддæр цæрæм мах абонæй. 
КАД 
Хæрдмæ куы фехсай фат, 
Нæ баззайдзæн уæд тары... 
Ингæны дæр, дам, кад 
Йæ хицауы ыссары. 
460 

ЗНОН ÆМÆ РАЙСОМ 
Цъыфкалæнтæй уадзут мæ фыдæнæн зæй 
Мæ чъылдыммæ, ’ргом мæм уæ иу нæу дзырдхъом... 
Мæ ивгъуыдау байсæн мæ фидæнæн нæй: 
Фæцыдæр и ме знон, нæма ’рцыд мæ сом. 
АЛЦЫЗОНАГ 
Ничи рахондзæни домд 
Ацы царды дæу... 
Алцызонагæн йæ зонд 
Зондыл дзурæг нæу. 
КÆЙДÆРЗЫН 
Цы фендзæни тары, 
Хуыдалынджы цæст?.. 
Кæйдæр зын нæ хъары 
Рынчын удмæ ’рмæст. 
ÆГÆРГÆНÆГ 
Нæ тæрсы адæмы фыдæхæй, 
Йæ митæй алкæцы — цæхгæрмæ... 
Цы йæм ис, уымæй дæр æнæхай 
Фæуыдзæн, чи тырны æгæрмæ. 
БАСТДЗИНАД 
Куыстаг нæ вæййы хъамылы 
Бæласкалæг фæрæтæн... 
Куы райгуырæм, уæд амæлæм: 
Кæрон нæй цард, мæлæтæн. 
ФÆЛТÆРДДЗИНАД 
Дæуыл фæкæнæм дис: 
Фæхауд дæ хал, дæ бæндæн... 
Фæлтæрддзинадыл ис 
Зæрдæдарæн, æууæндæн. 

РÆСУГЪДДЗИНАД ÆМÆ ЗОНД 
Æрцыди а хъуыды дæр загъд, 
Зынæй йæ бамбардзæни сонт: 
«Рæсугъддзинад фæуыдзæн тагъд, 
Нæ фæуыдзæни зонд». 
КУРДИАТ 
Сæ цæстысындз дæ федтой сыкъа, дурын, 
Зæгъынц, дæуæй сæ бахъæудзæни лидзын... 
Ныууадзут мæ мæ рæдыдимæ, курын, 
Нæ мæ хъæуы æндæр сымахæй ницы. 
НЫХÆСТÆ 
Кæндзынæ раст, 
Ысбæздзынæ лæгæн: 
Дæ фыд, дæ маст 
Ныхæсты бын фæкæн. 
АФОН 
Талф-тулфæй хуыздæр у тагъд, 
Иу æдзыт у, иннæ — цыт... 
Ме ’взаг, мауал ысдзур, загъд 
Алцыдæр дæуæн æрцыд. 
ЦИНЫ ÆМÆ ЗЫНЫ 
Куы феппæрстæуы былæй расты, 
Уæд иу йæ фарсхæцæг нæ зыны... 
Дæ цины дæ хæлæртты астæу, 
Уыдзынæ иунæгæй дæ зыны. 
сонт 
Сæрхъæн йеддæмæ чи агуры дуры 
Зонд? 
Сылгоймагæн йæ аиппытæ дзуры 
Сонт. 
462 

НЫХАС 
Алкæцы йæ дзырдтæй — лаз, 
Сты æрмæст дæуæн нывонд... 
Иугæр загъта уый ныхас, 
Уæд уыдзæни хъуыддаг конд. 
ТОХГÆНÆГ 
Кæддæр уыд ацы ран дæр къох, 
Фæлæ, дам, æй ныццагъта хъæу... 
Цы уарзы, уый сæрвæлтау тох 
Цы лæг кæны — æнамонд нæу. 
ЦАРДЫ ДÆРГЬ 
Каркæн дæр йæ ном бæргæ у маргъ, 
Фæлæ уый тæхынæн нæу æгъгъæд... 
Растæй кæд нæ фæцардтæ, йæ даргъ 
Ницы уыд дæ цардæн уæд. 
КУЫРЫХОН ЗОНД 
Æмхæццæ кæны къадзы 
Хъырихъуппимæ сонт... 
Куырыхоны нæ уадзы 
Ысхъæл уæвын йæ зонд. 
ÆРÆДЖЫ КÆНЫН 
Кæцыфæнды хъуыддагæн 
Æрлæудзæни йæ рад... 
Æнхъæлмæ кæсы’н ма кæн 
Дæхимæ, нæу уый кад. 
ÆРКÆС 
Æрцæудзæн ахæм рæстæг: цума 
Кæндзынæ кæстæрæн зæрондæй... 
Æркæс йæхи хъуыддæгтæм уымæн, 
Кæй хъавыс бафæрсынмæ зондæй. 
463 

ЗЫЛЫНГÆНÆГ 
Фæзæгъынц, мæрзаг у нæуæгæй цъылын, 
Æппæлын дзы сисы йæ хицау-мæрзæг... 
Зылынгæнæг раст у æви у зылын, 
Цæмæй дæ зылын кæны, уымæй — бæрæг. 
ХОРЗХЪУЫДДАГ 
Ма кæн ууыл дис, 
Ма риссæд дæ сæр... 
Хорз хъуыддаг дæр ис 
Радзурæн æвзæр. 
АМОНД 
Бахъахъхъæн дæ ном, дæ кад дæр — 
Мауал кæн дывæнд... 
Цас фылдæр уа, уыйбæрц къаддæр 
Амондыл æууæнд. 
РÆСТДЗИНАДЫ ЗЫНГ 
Лæгау дæ ныхас нырма нæ загътай, 
Йæ фехъусын та фæнды мах тынг... 
Æрмынæг вæййы рæстдзинад хатгай, 
Фæлæ нæ хуыссы йæ арты зынг. 
ДЗЫХЫЛХÆСТ 
Тугдзых — бирæ, сырд, 
Амæттаг — тæрхъустæ... 
Аныхъуыр, цы дзырд 
Айхъуыстой дæ хъустæ. 
АРГЪУАН 
Дзулы къæбæр æмæ дон — 
Мæгуырдæр цæрджытæн... 
Аргъуан уынын нæу сæ бон 
Аргъуаны уæвджытæн. 
464 

ÆНÆАИПП 
Хæдзары нал хъæуы йæ сæр, 
Фæлæ хъуыди фыдæлты зырн... 
Кæд нæй æнæаипп, уæддæр 
Æнæаипп уæвынмæ тырн. 
ХЪÆЗДГУЫТÆ 
Æнæфсис галгуыбынтæ, æнцонтæй нæу сымах хæс, 
Дыууæ хъуыддаджы ’лвасы уæ хурх æфсæйнаг цæг: 
Тæрсут уæ бирæ мулкæн, ыстæй кæнут уæд сагъæс 
Йæ фæфылдæр кæныныл, нæ уæ ахсы хуыссæг. 
ХÆРЗТÆ ÆМÆ ÆВЗÆРТÆ 
Нæ йæм бахъардта адæмæн сæ джелбетт æмæ хъæр, 
Кæсы йæхимæ афтæмæй æппæтæй дæр æххæст. 
Йæ фыдгултæй нæ зæгъдзынæ сæ иуæй дæр æвзæр, 
Йæ хæлæрттæй та хорз зæгъын нæ бауарздзæн дæ цæст. 
ХÆДЗАР 
Уыдзæни та нæм фаг æндзарæн 
Зымæгон, суг куы фадæм... 
Фылдæр кад ма кæнут хæдзарæн 
Йæ саразæгæй, адæм. 
ХУЫЦАУЫ ТЫХ 
Ахæм бон ралæудзæн, æмæ дæ ис 
Скуыси уыдзæни æвиппайды доны... 
Алкæй мидæг дæр Хуыцауы тых ис, 
Фæлæ йæ рахатын алчи нæ зоны. 
ЗОНДАМЫНД 
Дæ лæгдзинад равдыстай тохты, 
Дæ джебогъ ыскадджын, дæ уарт... 
Æрбахæц дæ домæнты рохтыл — 
Фæхуыздæр уыдзæни дæ цард. 
30 Дзасохты Музафср 
465 

ÆНÆМÆЛÆТ 
Царды бонтæ азгъордтой сахатгай, 
Ничи зæгъдзæн: баззад ма дзы цас... 
Аивад фæкъуыхцы вæййы хатгай, 
О, фæлæ йын нæу мæлынæй тас. 
ÆМБАРЫНЫ ТЫХХÆЙ 
Йæ кад уæлдæр сис, 
Лæгдæр чи у, уымæн... 
Зон, бамбарæн ис, 
Цы не ’мбарыс, уымæн. 
МÆЛÆТЫ ФÆСТÆ 
Мæлæтæй иунæг дæр нæ лидзы, 
Фæвæййы алкæй цард дæр хистæй... 
Мæрдтæм нæ ахæсдзынæ ницы, 
Ныууадзæн и уæлæуыл исты. 
ЗОНЫНДЗИНÆДТÆ 
«Бауромдзæн алцы, — загъдæуыд, — гæххæтт», 
Фæлæ сæр дæ сæрмæ ды фысгæйæ хæсс... 
Макуы зæгъ дæ зонындзинæдтæй æгъгъæд, 
Уыдоныл æфтауын — де ’рвылбоны хæс. 
МÆЛÆТ 
Дæ къухæй ахауди дæ тын, 
Куыннæма кæнай мæт?! 
Куы нæ райгуырдаис, уæд дын 
Нæ уыдаид мæлæт. 
ДИДИНÆГÆФТАУÆГ 
Кæйдæр цин æй кæны æрхæндæг, 
Цы вæййы урс — æвдулы сауы... 
Йæхæдæг базæронд, йæ хæлæг 
Фыццагау дидинæг æфтауы. 
466 

МÆГУЫРТÆ 
Æнæ хъуыддагæй ницы сты ныхæстæ, 
Æнæ хæринаг циу сызгъæрин къус?! 
Мæгуыры цард хуыздæр кæныны бæсты 
Цæмæй мæгуыртæ ма уа, ууыл кус. 
РÆСТÆГМÆЙЫ ЦÆРÆГ 
Никуы скадджын кæндзæн худ 
Дæу, нæ дæ скæндзæни лæг... 
Адæймаджы буары уд 
У рæстæгмæйы цæрæг. 
ÆГЪДАУ 
Дугимæ иухуызон къахдзæфтæй уай, 
Ма хиз сæ сæрты джелбетт æмæ уагæн. 
Адæмы цур æви иунæгæй уай — 
Цæсгом цы нæ хъæцы, уыдæттæ ма кæн. 
ХÆЛÆДЖЫ АМÆТГАГ 
Нæ бакодта иу хорз æмгарæн, 
Ныззæронд и афтæмæй лæг. 
Йæ удмæ хæстæгдæр æнкъарæн 
Цæргæ-цæрæнбон уыд хæлæг. 
ИВГЪУЫД ÆМÆ ФИДÆН 
Нæ дын радтон никуы уæлдай сæн, 
Æвзæр дын нæ уарзта мæ цæст... 
Цы фæцардтæн, уый мын нæй байсæн, 
Мæ фидæн ис байсæн æрмæст. 
ЗÆХХ 
Рауади цардæй бæллæх: 
Схицау ын зыд æмæ хин... 
Адæмæн — иумæйаг зæхх, 
Мачи йæ хонæд йæхи. 
467 

ЗЫН ЗÆГЬÆН 
Нæ размæ дæр чындæуыди ныхæстæ, 
Æвдисæн уымæн — сау зæхх æмæ хур... 
Нæ мæлæтæн цы уыдзæни йæ фæстæ — 
Нæ зæгъдзæн иу дæр, цасфæнды йыл дзур. 
ХЪÆЗДЫГÆЙ МÆГУЫР 
Æз фехъуыстон ацы ныхæстæ кæддæр, 
Фæкасти мæм риссаг сæ фидиссаг цæф: 
«Мæгуыр уыд, ысхъæздыг, фæлæ ма уæддæр 
Фынддæс азы калди йæ мæгуыры тæф». 
ХУЫЗДÆР 
Фыццагдæр байхъусынц ныхасмæ, 
Ыстæй уæд рахæссынц тæрхон... 
Кæйдæрты базоныны размæ 
Хуыздæр дæхи базонын хон. 
БÆЛЛИЦ 
Хъысмæты уаргъ уæззау уыд, 
Йæ быны схастон рæз... 
Мæ царды кæрон ма уæд 
Йæ райдайæны ’нгæс. 
ФАРСТ 
Кæйдæр цин уынгæйæ куы кодтаис нард, 
Дæ хуызæн хæрзхуыз уæд нæ уыдаид лæг... 
Уæлæуыл хæлæггæнгæ арвыстай цард, 
Цымæ ма мæрдты дæр кæндзынæ хæлæг? 
РДДЫД 
Уæлахиздзауæй рацæудзæни арс, 
Цыфæнды раст куы уа тæрхъус, уæддæр... 
Рæдыд рæдыдæй баззайдзæн, йæ фарс 
Фылдæр адæм куы радзурой, уæд дæр. 

ЦÆРЫН ÆМÆ МÆЛЫН 
Аивгъуыдтой мæйтæ, азтæ бонгай, 
Ракастæн мæ афæдзты бæрзондæй... 
Хорз цæрыныл архайдтон æвзонгæй, 
Хорз мæлыныл архайын зæрондæй. 
ФÆЛЛОЙ 
Дæу хуызæн магусайæ дард 
Фæрныгад, амонд лидзы... 
Æнæ хъазуатон фæллой цард 
Лæвар нæ дæтты ницы. 
РÆСТДЗИНАД 
Куынæуал хастæуид æвзаг, 
Фæкъаддæр уаид уæд фыдох... 
Рæстдзинад — хицауады знаг, 
Йæ ныхмæ уымæн кæны тох. 
ÆНÆМÆЛÆТ 
Сымахмæ куы цыдтæн, 
Фæрæдыдтæн уæд... 
Æрмæстдæр хъуыдытæн 
Адзал нæй, мæлæт. 
СЫКЪАТÆ ÆМÆ ЗОНД 
Дæ митæй алкæцыдæр — сонт, 
Бæрæгбон нал æвзарыс къатæй. 
Куы уаид сыкъаты бын зонд, 
Нæ хæцис уæд æдзух сыкъатæй. 
ЦÆДИС 
Афæлдахæн ис къæйдурæй фидар амад сисæн, 
Акалдзæни тулдз бæлас дæр фæрæт кæнæ хырх. 
Иухуызон хъуыдыгæнджыты ’фсымæрон цæдисæн 
Никуы ничи басæтдзæни дунейы йæ тых... 

ХЪУЫДЫТÆ ÆМÆ ХЪУЫДДÆГТÆ 
Куы нæ уынаффæ кæна сæр — 
Уыдзæн йæ хицауы æлгьитæг... 
Дæ хъуыдытæ куы уой æвзæр, 
Уæд хорз нæ уыдзысты дæ митæ. 
АДÆМ 
Ныййарджытæй бæрзонддæрмæ тырной хъуамæ цæуæт, 
Кæннод бинонтæ иууылдæр уыдзысты ’фтыд цæсты... 
Нæ мæсты кæнын, адæм мæ куы нæ фембарынц, уæд, 
Куы нæ фембарын адæмы, фæкæнын уæд мæсты. 
кдд 
Чи уыди кæддæр мæ лымæн, 
Уымæй нал дæн абон разы... 
Кады аккаг чи нæу, уымæн 
Кад чи кæны — кадæй хъазы. 
чъынды 
Алчидæр хоны сынты 
Милайæ ахуырстау сау... 
Рæстæгыл чи у чъынды, 
Уыдонмæ макуы хæсс фау. 
ЗАКЪОН 
Судзины разæй, мах зонæм, æндахæн 
Ацæуын никуыма баци йæ бон... 
Алкæй зæрдæмæ дæр чи цæуы, ахæм 
Никуыма рауагъдæуыди закъон. 
БЫНАТМÆТЫРНÆГÆН 
Нæ зонын, цы джын дæ, нæ зонын, цы хъæд, 
Нæма федтон адæмæй иунæг дæр ахæм... 
Дæхицæн куы нæ дæттыс разамынд, уæд 
Куыд дæтдзынæ афтæмæй разамынд махæн? 

ÆФСАРМ ÆМÆ ТАС 
У афтæ хæстæг хъæумæ рагъ, 
Цыма йæм бавналæн ис армæй... 
Сократы загьдау, тасыл мах 
Æмбæлæм арæхдæр æфсармæй. 
ЙÆХИЦÆН ТÆРХОНХÆССÆГÆН 
Хæдзармæрзæг кæд рахуыдтай цъылыны, 
Уæд уисойы та уынгтæмæрзæг хон... 
Тæрхонгæнæг куы сраст кæны зылыны, 
Йæхицæн уæд уый рахæссы тæрхон. 
НЫФС 
Дæуæн æмбал, æвзонг тых, 
Ыссардзынæ зынæй... 
Ныфсæй хуыздæр, дам, хотых 
Къуындæг уавæры нæй. 
ÆМГАРХОР 
Кæддæр мын куы кодта ныхæстæ, уæд-иу мæ 
Уырныдтой, рæвдыдтой мæ, тавтой сæ артæй. 
Цы цæхх æмæ кæрдзын мах бахордтам иумæ, 
Мæхиуыл мын уыдонау рацыд мæнгардæй. 
СФÆЛДЫСТАД 
Уыд бæрдын æмæ хъуылæг 
Бирæйы хæдзæртты раджы... 
Сфæлдыстады хъуамæ лæг 
Макуы уа йæхицæй разы. 
2008 азы 24 май — 2009 азы 29 декабрь 

Литературно-художественное издание 
ДЗАСОХОВ МУЗАФЕР СОЗЫРИКОЕВИЧ 
Разум и счастье 
Стихи па осетинском языке 
Редактор З.У. Дзуцева 
Художник Н. Ф. Василенко 
Технический редактор А.В. Ядыкина 
Корректор Т.А. Казбекова 
Компьютерная верстка Д. О. Амбаловой 
Сдаио в иабор 05.12.11. Подписаио к печати 07.02.12. Формат бумаги 60x901/16. 
Бум. офс. № 1. Гарн. шрифта «Кудряшов». Печать офсетная. Усл.-п.л. 29,5. 
Учетно-изд. л. 20,37. Тираж 500 экз. Заказ № 186. С 11. 
Министерство культуры и массовых коммуникаций РСО—Алания. 
ГУП «Издательство «Ир», 362040, г. Владикавказ, проспскт Мира, 25. 
Отпечатано: ИП Лавор И.Н., (типография «Лаки Пак»). 
344013, г. Ростов-на-Дону, ул. Мечпикова, 112, тел. (863)256-77-40, 256-77-90. 

