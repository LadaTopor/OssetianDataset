Мыртазты Барис 
МÆТУГ-МЕ СТÆГ 
ÆМДЗÆВГÆТÆ 
Чиныгуадзæн „ИР14 
Орджоникидзе* 1980 

84 Осет 
С(Осет) 
М98 
Мыртазты Б. 
М98 Мæ туг—ме стæг: Æмдзæвгæтæ.— 
Орджоникидзе: Ир, 1980.—144 ф. 
Муртазов Б. А. 
Плоть и кровь. Стнхи. 
70403-1 84(Осет) 
^ М131(03)-80 41 8° С(Осет) 
@ Издательство «Ир», 1980 

БÆСТÆ ÆМÆ ХÆСТÆ 
МÆ СÆЙРАГ ЧИНЫГ 
Фырнымд фыссæг фæдзуры арæх: 
«Мæ сæйраг чиныг фыст нæма у, 
Цы сæйраг чиныг мæ фæлгъауы 
Ныййарæджы æмфарнæй а-зæхх». 
Салдат-фыссæг, ды нын уый ма зæгъ! 
Зæгъ-иу: «Мæ сæйраг чиныг раджы 
Гæххæтцух, æнæ шрифтæй барджын 
Мыхуыр куы ныккодтон зын рады: 
Æз уый мæ джебогъæй рейхстаджы 
Æндон къулыл ныффыстон арты!» 
1964 аз 
3 

КЪОСТАЙЫ ФАРНÆЙ 
е ’мдзæвгæ «Фесæф!..», стæй мæ хабар) 
Уæд æз авдаздзыд уыдтæн, чи зоны... 
Фæлæ абон дæр мысын хицоны: 
Уыд нæ хæрæфырт далæ — зилгæйаг, 
Ме ’мгар сабитыл — мадау цингæнаг... 
Иры нал федтон ахæм саурæсугъд. 
Уыцы хъал чызгæн цавæр сагъæс уыд! 
Зæгъгæ, бинонтæй алчи кусынмæ 
Ацыд райсомæй, уæд æз — хъусынмæ, 
Уæд æз — хъусынмæ арæхст зарынмæ, 
Уыцы ныхæстæ цъус æмбарынмæ: 
«Фесæф, фесæф, цард, Сау лæппуимæ...» 
Калд мæ цæстысыг, уарзта уый æмæ... 
Уыцы хъал чызджы къухты ног фæндыр, 
Ехх, куыд дзынæзта ивгъуыд рог фæндтыл! 
«Кæд кæрæдзийы Фаг нæ рæвдыдтам?..» 
Калд йæ цæстысыг... Ехх, сæрæнгуырд, дам! 

Стæй цыппар азырацыд хабарыл, 
Хабар хабарыл бантыст абарын. 
Æз «Ирон фæндыр» хорз куы бакастæн, 
Æз мæ цæстытæй хорз куы ракастæн. 
Уæ, ныфсы Къоста, ныр дæ хуызæн уарз!.. 
«Фесæф!..» Уый фарнæй ис мæ фыссæнгарз! 
1979 азы май 
5 с 

СЫГЪДÆГ ТУГÆЙ 
Чернилæйæ æмдзæвгæтæ 
Ныффыссын у æнцон: 
Æнæбазыр, æдзæллæгтæ, 
Уæлæуыл сын—зындон. 
Æмдзæвгæтæ сыгъдæг тугæй 
Фыссын хъæуы, бæргæ, 
Куыд-иу цæуой тырнæг дугæй 
Тырнæг дугмæ нæргæ. 
Сыгъдæг тугæй æмдзæвгæтæ 
Фыссынц æрмæст æцæг лæгтæ! 
1976 азы ноябр 

КЪОСТА ÆМÆ ÆЗ 
Нæхи ’взагыл байтаман Къоста 
Æрмæст «И;рон фæндыр» ныффыста. 
Кæмæн не сси æвдадзыхос та?! 
Кæмæн не сси йæ уд, йæ ныфс та?! 
Æз ныр мæ чингуыты нымады, 
Дæ фарныстæн, рæдийын хатгай, 
Фæлæ сæм дуканийы рады, — 
Æнхъæлмæ кæс,— лæуджытæ ссардтай! 
Цымæ нæ уыд мæ куыст дзæгъæл куыст7 
Цымæ дзы никæй зæрдæ ради? 
Мæ бирæ зарджыты фæфæлдыст 
Къостайы иу зарæгыл раттин! 
1974 азы апрел 
7 

ТЫХДЖЫН ЗАРÆГ 
Тыхджын зарæг — хæцæнгæрзтæн 
Сæ рæстдзæфты рæстдзæфдæр. 
Тыхджын зарæг æцæг хæрзтæ 
Хæссæг хур у æхсæвтæн. 
Дæ ног зарæг хæсты тохы 
Сæуæхсидмæ куы хъуыса, 
Уæд уый — бæрзонд бæсты хохыл 
Нæ фæйлаугæ тырыса. 
Тыхджын зарæг æртхъирæнтæ, 
Æрвнæрынтæй кæд банцад? 
Тыхджын зарæг нæ Ирæн дæр, 
Нæ бæстæн дæр — сæ паддзах! 
1976 азы ноябр 
* 

МÆ ТÆЛМАЦГÆНÆГ 
Л. 0. 
Мæ амонд — мæ тæлмацгæнæг, 
Цыма нæ раст иу ус ныййардта, 
Æмæ дæ мæ мадызæнæг. 
Цыма нæ раст иу хорз фыд хаста 
Уырысы ’мæ Иры æхсæн, 
Нæ ныфс уыд, йæ къухтыл нæ хаста. 
Мæ раздзог — мæ тæлмацгæнæг, 
Æрми-æрмæй тохы уыдыстæм 
Фыдгулты гæнæхтæ сæттæг. 
Мæ зæрдæ дæр судзы дæ риуы, 
Мæ риуы дæ зæрдæ дæр ис, 
Нæ улæфт, нæ туджыхъæд иу у. 
Уæ ме скаст — мæ тæлмацгæнæг, 
Ды Пушкины чиныгкæсджытæм 
Ысвæййыс мæ чиныг дæттæг,— 
Цыма мæ былæй-былмæ хæхты 
Бæндæныл фæхъæуы цæуын, — 
Фæтæрсын, куы фезмæлон уæгъды. 
Мæ армдар — мæ тæлмацгæнæг! 
1972 азы чнвар 

МÆ ЗЫН 
Ехх, нал мæм цæуы зардамонд, 
Мæнæй фæлыгъдис дард! 
Цыма хæдзары артафон 
Зымæг ныххуыссыд арт. 
Æз уыцы хъыгыл сау дарын, 
Цыма уын дæн мæрдджын. 
Нæ зæхх, хæстæ дæ цас дарын! — 
Ды фенцон кæ мæ зын! 
1974 азы мартъи 
10 

Къостайы чиныг... И.ры фарн ам фенын, 
Мæ зæрдæйы мит уый хурæй куы стайы... 
Кæс-ма, куыд рауад: фыццæгæм апрелы 
Къостайы дзыллæ бавдæлон Къостайæ. 
Къостайæ?! Нал ис?! Тобæ! Æз мæнг зæгъын, 
Æмæ — цæстмæхъус нæу, миййаг, мæ ныхас. 
Апрел, фыццаг бон — сайæн бон нæ зæххыл... 
Ыстыр фыссæг нын уæдæ у сæрæгас! 
Йæ алы дзырд дæр мах хъысмæты цалхæн 
У ахæм дæндаг, чи бацыд йæ тыхы. 
Поэзи свæййы дун-дунейы цахъхъæн, 
Йæ Фыдыбæсты цардуарзон куы сгуыхы! 
1977 азы август 
11 

ГÆНАХЫ ЦÆСТЫТÆ 
Мæ Фыдыбæстæ. рухс фидар гæнах у, 
Гæнах дæр ахæм, хæхты ’хсæн бæрзонд 
Уæларвмæ чи ссыд, арты бырстыл—ахуыр! 
Мæ Фыдыбæсты хъæбултæ — цæргæстæ, 
Уынаг цæстытæй дунемæ кæсынц, 
Куыд егъау ысты тыфылты сæ хæстæ! 
Уынаг цæстытæ — гæнахы цæстытæ — 
Хæцæнгзрздарæн, сисдзæфты хуызæн, 
Къуырынц сæ мысан алы карз хæсты дæр. 
Æмдзæвгæйы ном сæвæрын æмбæлы 
Зæххы къорийыл хотыхты æмсæр, 
Куыднæуал гуыра зарæджы æвзæр! 
Нæ Ирыстоны салдæттæй æз иу дæн. 
Зынджы улæфтæй улæфыдтæн, о, 
Тæхгæ нæмгуытæй цух нæ уыд мæ риу дæр... 
Мæ Фыдыбæстæ—рухс фидар гæнах, 
Гæнахы къултыл — сисдзæфтæ, цæстытæ, 
Кæцæй кæниккой хотыхтæ гæрах, 
« 

Миййаг, куы сыстой цæхæры тымыгътæ, 
Фæлæ нæ уымæй бахизæнт хъысмæт, 
Хъысмæты амонд аразæг æмдыхтæ. 
Кæд уыцы хорзæн феххуыс уой мæ куыст, 
Мæ фæдис æмæ сагъæсы рæнхъытæ, 
Уæд-иу биноныг раиртас мæ фыст: 
Йæ алы дзырд дæр — рухс æнцад гæнахы 
Хæцæнгарздарæн, сисдзæфы хуызæн, 
Гæрзифтонг чи у бахъуаджы гæрахæн! 
1976 азы май 
13 

♦ * # 
Фыдыбæстæ — не скаст, нæ фæндты æнтысæн. 
Фыдыбæсты немæ куы ’рлæууай куыстысæр; 
Æцæгæлон къордтæ куынæуал уой ромыл, 
Куы абырсой тохмæ æхсаргарды комыл; 
Дæ балцы мæйдары куы сдарай æхсидав, 
Куы бадай хъæугуывды, таучелæй куы сидай; 
Куы кафай, куы симай лæппугæнæг хъазты, 
Æмгæрттимæ ерыс куы байдайай уарзты; 
Дæ къæсæрæй тар бон куы бауаса уасæг, 
Дæ къæсæрæй тар бон куы бахиза уазæг; 
Фæсарæнты дард ра’н куы бауа дæ фысым, 
Куы стыхджын уой дард ран дæ бæллиц, дæ мысын; 
Куы та дæ фæлварои, куы хæссай уæззау хæс, 
Дæ фæндыр куы райсай, куы цæгъдай дæ сагъæс, — 
Зæрдæхудтæй хъахъхъæн! Сыгъдæгзæрдæ разын! 
У адæмæн адджын! У адæмæн адджын! 
1972 азы июн 
14 

СÆ РУХС НÆМТТÆ 
(Фысджыты Ныхасы) 
Кæмæй ферох уой хистæртæ, йæ мæрдтæ, 
Уый цоты цотæй рох кæндзæн йæхæдæг. 
Зынгхуыст фысджытыл мах ыстæм æрхæндæг, 
Сæ ном сын мысæм куывды дæр, æмгæрттæ! 
Йæ цардæй мах цард чи хъахъхъæдта, уыцы 
Хазби, Мухарбег, бирæ сахъ лæппутæ... 
Ыстыхджын ысты сау арты лæбурдæй, 
Сæ фæттæ, систæн никуы уыд фæкъуыхцы. 
Сæ усгур дарæс итувæрдæй баззад... 
Фæкæсынц ма дæм чингуытæй, сæ къамтæй, 
Цыма фæдзурынц: «Дь\ æгайтма ам дæ. 
Æгайтма сиу и уе ’мзардимæ мах зард...» 
Кæдмæ нын цæуат цæуджытæ, стæй хъусат, 
Кæдмæ нын кæсат, кæсджытæ, уæ цæстæй, 
Уæдмæ дæр уыдон — уе ’мвæндаг æгæстæй 
Сæ удвæллойæ, — ма сын сидут: «Рухсаг». 
Къоста — нæ маршæл, йе ’фсадæй куы ацух, 
Уæдæй нырмæ та цас дон ацыд фурдмæ! 
Къостайы номæн дымгæты лæбурдмæ 
Уæдæй нырмæ балц сомвæлтæрмæ балц у. 
15 

Нæ уыдис махмæ, нæй æмæ нæ уыдзæн 
Йæ «Ирон фæндыр» цин, хъыджы нæрайсæг... 
Къоста куыд ацух?! Рухсаг нæ — цæрай, зæгъ, 
Цæрай, куы ма нæм райгуырид дæ хуызæн! 
Хæд-зонд Арсен-иу æмбырды куы рабадт, 
Уæздан Нигер-иу æмбырды куы сыстад, 
Бындзы базырты фезмæлын дæр хъуыстат, 
Сæ раст ныхасæй рæзыди уæ фадат. 
Нæ хъæлдзæг Дæбе... Иу хатт ма йæ ауын!.. 
Уæд та нын ахæм, уый раивæг чи уа! 
Куырыхон лæгæн иунæгæй дæр зиуау 
Æнтысти кусын, кæстæрты рæвдауын. 
Хæлар Тæтæри... Йе ’хсызгон фæлмæн каст... 
Æмбæлтты мæсыг... О, куыд тагъд ныккалдтæ! 
Ды кæмæн уыдтæ, ныр ды кæмæн нал дæ... 
Уыд булæмаргъау иудадзыг æнæмаст. 
Нæ фырнымд Хадо... Тъдауæй—цыма ног чындз, 
Йæ хæрам дæр дзы схуыст ныхас нæ зыдта. 
Кæмæ нæ хъардта кадæджы йæ дзырд та! 
Куыд хорз арæхсти балæггадмæ ноджы! 
Нæ Хадзыбатыр... «Хорз критикты балхон. 
Мæлгъæвзаг поэ^, — загътой-иу æмгæрттæ, — 
Чысыл сабийы зæрдæйау — йæ зæрдæ». 
Ехх, барджын хъысмæт, де ’рвдзæфæн нæй афон! 
16 

Кæдмæ нын цæуат, цæуджытæ, стæй хъусат, 
Кæдмæ нын кæсат, -кæсджытæ, уæ цæстæй, 
Уæдмæ дæр уыдон — уе ’мвæндаг æгæстæй 
Сæ удвæллойæ, — ма сын сидут: «Рухсаг». 
1974 азы декабр 
БÆГÆНЫЙЫ ТАУРÆГЪ 
Фыдæлтыккон Ирмæ дæрдбæстæй 
Цытджын паддзах сæрды æрцыд, 
Бæрзонд хæхты ракаст йæ цæстæй, 
Сæ уындæй йыл ног хорз æрцыд. 
Ыстыр куывды рабадти уазæг,— 
Уыдаид ма цъиуы ’хсыр хъуаг, 
Нæ хистæр ын авæрдта нуазæн 
Дзæбидыры сыкъайы дзаг. 
Цытджын паддзах не ’гъдау кæм зыдта! 
Тæлмац ын æрдзырдта æгъдау: 
Куыд нæ йын æмбæрста йæ зын та!.. 
Фæлæ йæм дзы не ’рхаудта фау — 
Дзæбидыры сыкъа йæ бынтæй 
Ныццавта, ныуулæфыд арф. 
Зæлдагæй ныссæрфта йæ былтæ, 
Йæ сæрмæ фæирддæр ис арв. 
2 Мæ туг-ме стзрг 
Ш 

Тæлмацы биноныг æххуысæй 
Уый фарста: цы нозт у ’мæ куыд? 
«Паддзахы фынгтыл дæр йæ хуызæн, — 
Уый загъта,— хæрзад нозт нæ уыд!» 
Бæгæны кæныны дæснытæй 
Йæ бæстæмæ ахуыдта авд. 
Кæсынтæ æмæ сын фæрсынтæй 
Сæ куыстæн æрцахстой йæ хъавд. 
Æрцыдысты буцæй нæ лæгтæ, 
Бæркадджындæр басгуыхти кæхц. 
Нæ хистæр, кæхц фынгыл дæттæг дæ,— 
Нæ кæстæр, фæткимæ йыл хæц! 
1972 азы июл 
18 

НОГ АЗЫ АРФÆТÆ 
Ног азты артифтонг тагъд фæлтæр, 
Скæнут мæ зарынмæ арæхсæг! 
Ног аз, æгас та цу махмæ дæр, 
Махмæ дæр басгуых дæ фарн хæссæг. 
Цардæй тыхджын цæрæд мах бæстæ, — 
Уымæн лæгъстæйаг уæнт не знæгтæ; 
Бæстæн кæй ныхас у маргхъæстæ, — 
Ног аз æрбахуыскъ уæнт се ’взæгтæ! 
Бинонты бир-бирæ фæлтæртæ 
Бузныг уæнт уал цоты рацыдæй. 
Хистæрты уæлхъус-иу кæстæртæ 
Балæууæнт... фондзыссæдзаздзыдтæй. 
Искæй кæд дзæгъæлы бафхæрдтай, — 
Ног аз æмбæлы хатыр курын; 
Райс-иу æвронджы хос а-’рдхæрдтæй, 
Зон-иу цыбырæй сабыр дзурын. 
Хæсты уыдысты нæ саглæгтæ... 
Карды цы.ргъ комыл-иу цал фемуд!.. 
Хæсты цы федтой нæ салдæттæ, 
Уый нын уæ фыны дæр ма фенут! 
19 

Ахæм фысджытæ нæм разынæд, 
Нарон Къостайы дæр чи ’мбула; 
Ахæм домбай уæд сæ барджын фæнд, 
Зонды хур тар къуымтæм чи тула! 
Ног азты артифтонг тагъд фæлтæр, 
Мах уын фæлæггадмæ — срæхсæг... 
Ног аз, æгас та цу махмæ дæр! 
Махмæ дæр басгуых дæ фарн хæссæг! 
1978 азы октябр 
20 

ТЫРЫН БЫЛÆЙ ХАУÆНЫ 
Раджы Иры цыдис ахæм фидар æгъдау: 
Хъæуы лæгты æхсæн ды уыдаис рыгъдау, 
Кæд дæ уарзон гыгы, кæд дæ уарзон тырын 
Искæйы раз дæумæ бахудт, систа тырнын, 
Кæд уый систай, миййаг, кæд дæ федта рæвдыд — 
Хуынд æнæфсарм йæ фыд, фыд нæ хуындис йæ фыд. 
Незамайнаг лæджы зæрдыл а-фæтк лæууыд, 
Стыр сурæтцырт кæм уыд, уым фæззыгон лæууыд. 
«Уæд æрцыдис хабар,— загъта,— Нары хъæуы. 
Кæстæрты дæр дæуау хабар зонын хъæуы! 
Нары хъæуы — мæсыг, мæсыджы цур — Ныхас, 
Уым та сæрды фæскуыст лæгтæ кодтой ныхас. 
Фалдæр хъазыд лæппу, мах зæрдæмæ цыдис, 
Сывæллоныл цыма аз æмæ ’рдæг цыдис. 
Былгæронмæ æнцад бахылди ’мæ йæ сæр — 
Дæлджинæджы уæле: комы — доны сæр-сæр... 
21 

Уырдæм хъуыста, уый каст æрдзы нывтæм лыстæг, 
Раст цыма нын уым каст стыр диссаджы фыстæг... 
Фыд æй федта, фæтарст, сусæгæй йæм дæрдты 
Хъуызгæ-хъуызгæ фæраст... Цыма йын уыд мæрдты... 
Сывæллоныл — хæдон, даргъ—йæ хъулон фæдджи, 
Алæууыд ыл йæ фыд, саби — сабыр, фæджих. 
Уый фæдджийы уæлæ цавддур фестад йæ фыд. 
Фыд къæдзæхау лæууыд. Фыд къæдзæхау лæууыд. 
Иу мызыхъхъы цæст сæ ацахста ’мæ бæллæх 
Не ’руадзынмæ фæтахт — се ’выд уысммæ бæллæг! 
Уый фервæзынгæнæг нæлгоймагæй Ныхас, 
О, куыд бузныг фæцис: сæфæг баззад æгас! 
Фыд, ай-гъайдæр, йæхи тынг амондджын хуыдта, 
Фыд хъæбулы куывдмæ бон-изæрмæ хуыдта. 
Бадт нæртонæй цыдис, рæгъ æмбылдта рæгъы. 
...Хорзы тауыс цыдис иукъорд мæйы дæргъы. 
Саби чи уыд? Къоста — хуры суинаг хуындзау, 
Уыйфæстæ нын зæххыл — кадæггæнæг Хуыцау. 
Раджы Иры зылди фæтк зæйкалды тыхау, 
Уый аххосæй тырын фыдбылызы куы хауд. 
22 

Уый фæдджийыл лæуд нын бафæрæзта йæ фыд — 
Рухсаг фæуа, Леуан! Уый сарæхст нæ куыд хъуыд! 
Уыцы ’вирхъау бæллæх не ’руадзынæн æххуыс 
Бакæнæг уыд мызыхъхъ, незамайнаг у — æз!» 
Æз куы сдзырдтон: «Уæ фарн заманты ’гас цæуæд! 
Къаннæг, фæлæ домбай Иры хуыздæр цæуæт, 
Ныр кæй руаджы цæры хуры таучел хуындзау, 
Ныр кæй руаджы цæры поэзийы Хуыцау, 
Уыцы лæгтæн сæ ми у табуйы нысан, 
Мад-хохыл сын налхъуыт стыр цыртытæ ныссадз!.. 
Уыцы лæгтыл уæздан, бузныг зарæг ыскæн, 
Сомыхъом дзы куыд уай ном мысыны куыстæн!» 
1978 аз 
23 

НÆ ФЫСДЖЫТЫ ФÆТÆГ 
Фæнды къæвда сæх-сæхæй уара, 
Фæнды фыдуазалтæ хъызой, 
Фæнды куъцрм дæлдзæхы мæйдарау 
Мæйдартæ радыгай хъуызой, — 
Уæддæр сагдат бæрнæй куыд лæууа, 
Къоста дæр уый хуызæн лæууы. 
Салдат хæсты тохмæ куыд цæуа, 
Къоста дæр уый хуызæн цæуы. 
Фæтæг Ирыстоны бæрзондæй 
Цырддзастæй дунемæ кæсы. 
Фæтæг дзыллæтимæ æмзондæй 
Нæ сыгъдæг тырыса хæссы. 
Къоста, дам, ауыны фыццагдæр 
Сæумæтæ, хурзæрины скаст. 
Къоста, дам, ауыны фыцагдæр 
Уылæнты >фурды риуыл хъазт. 
Къостайы быдыр æмæ хохы 
Тæхы «Ирон фæндыры» цагъд. 
Къостайы зард нæ цин, фыдохы 
Кæндзæнис бонтимæ æмтахт. 
34 

«Къостайы сидт дæ раздзог уæд,— 
Ныффæдзæхсынц, — кæннод дыл — хъоды!..» 
Костайы ном мæнæн уыд хотых, 
Зæххы къори куы ссыгъди, уæд! 
Къоста нæ фысджытæн — сæ маршæл, 
Нæ лæгдоны дæр ис лæгтæ! 
Къоста, кæм дæ бахъæуа мах сæр, 
Мах уым дæ бардзырдмæ — цæттæ. 
Фæтæг Ирыстоны бæрзондæй 
Цырддзастæй дунемæ кæсы. 
Фæтæг дзыллæтимæ æмзондæй 
Нæ сыгъдæг тырыса хæссы! 
1973 аз 
г<5 

УАРЗÆГОЙ ЗÆРОНД ЛÆГ 
Мæнæн ис мæ хæдзэр хæхбæсты, 
Кæм нæ кæны айнæг зæронд. 
Ир — къаннæг, фæлæ нын — сæ хæрзты 
Æмбæлццон, æмхъару, бæрзонд. 
Кавказæн фыдбырсджыты артæй 
Йæ намыс нæ баззад цæргæ, — 
Уæрæсейы фысджыты зардæй 
Æрцыди, цæудзæни нæргæ! 
Мæнæн ис мæ хæдзар хæхбæсты, 
Кæм нæ кæны айнæг зæронд. 
Ир — къаннæг, фæлæ нын—сæ хæрэты 
Æмбæлццон, æмхъару, бæрзонд, 
Кæм тæхынц гуылф-гуылфгæнгæ дæттæ, 
Кæм уыдысты сагсур фæлтæр 
Сырх Октябры мингай æхстфæттæ, 
Фашистæгты ныхмæ — цæхæр. 
Мах не стæм нæуæндæгты къордæй, 
Нæ зæрдæты гуыры æхсар. 
Хуымгæнджыты, фиййæутты цотæй 
Булкъонтæ, инæлæрттыл зар! 
24 

Æхсæрдзæнтæ рындзтыл кæм фыцынц, 
Дæлджинæгтæ бирæ кæм ис, 
Уым кæмтты мæ азтæ фæхынцынц, 
Æхсæзыссæдз азы — мæ Ис! 
Æмбарыс, дыууæ хатты уыдон 
Æртиссæдзгай азтæ ысты! 
Æгъатыр хъысмæтæй цы куырдтон, 
Мæ къухы уый бафтыд куысты! 
Гъей, бартыл хæст туг исын ма хон! 
Фыдми сафын хæс у лæгæн! 
Мæн цал тохмæ акодта балхон! — 
Фыдгултæ нæ басастой мæн. 
Æгъдауджын фыдæлты фæдзæхстæй 
Ыскъæдзæх нæ ныфсы мæсыг. 
Рæстдзæф уыд ызнаджы нæмыг, 
Рæстдзæф уыд мæ карды æрдзæхст дæр! 
Мæ сау буарыл ностæ, хъæдгæмттæ 
Цæйбæрц дуды абон дæр. Цæй!.. 
Мæ чъылдым нæ уыдтой хæрæмттæ 
Æмæ йыл цъæррæмыхст дæр нæй! 
Уæдæ мæ куыд хъусут, æз афтæ 
Дæн цардимæ номы хæлар. 
Ехх, цал фыртæн узта сæ авдæн 
Æхсæзыссæдзаздзыд хæдзар! 
27 

Бæрзæндтæ, уый бантыст уæ фæрцы, 
Кæй тухы йæ нымæты уад, 
Кæй донæй фæзонæм нæ æрдзы 
Рынчынты дзæбæхгæнæг ад. 
Бæрзæндтæй та кæмттæм фæкастæн... 
Мæ сагъæс... Кæд сæ фæуин уарзт?.. 
Æхсæзыссæдз азы — мæ азтæ, 
Сæ алчидæр — айнæгау раст. 
Æхсæзыссæдз азы — мæ азтæ, 
Фæлæ дæн мæ удæй сæрæн. 
Фæрсыс мæ: «Куыд нын дæ?» — дæ фарстæн 
Дзуапп раттын: «Лæгæн ис цæрæн!» 
Мæ кары дымгæджын æфцæгæй 
Фæфæлгæсын: рухс тынты зæй... 
Мæлæт мæ нæ ары, æз æй 
Нæ уынын мæ ныхмæ хæцæгæй! 
Таурæгъы Амыран рæхыстæй 
Цы къæдзæхмæ уыди фыдбаст, 
Ирыстон, тымыгъты æхсыстæй 
Уым иугонд^- нæ цинтæ, нæ маст. 
Уым не ’нусон фæндагæн хъуамæ 
Уыдзæнис йæ сыгъдæг кæрон. 
Æнгомдæр æрбæттон мæ рон 
Æд хъама! 

Æхсæзыссæдз азы... Цы сты!? — 
Тæрккъæвдайы арвы фæнæрдау... 
Ир, гъей-джиди, тохы, куысты 
Дæу сабийы хуызæн фаерæвдау! 
Уыгæрдæны бамбæрздзæн мигъ, 
Æнкъард арахъхъ гуырдзæн мæ хисты... 
Мæ цахъхъæн егъау тулдзы джих 
Мæн тыххæй зæгъын кæндзæн исты. 
Мæлæтæй нæ тæрсдзынæ уæд, 
Дæ Райгуырæн бæсты куы уарзай, 
Ирыстон-иу амондджын уæд, 
Миййаг æй дæ фæстæ куы уадзай. 
Ирыстон, мæ хуры фæрдыг, 
Дæ фæлтæрд хъæбулы къух сараз: 
Æз не згъæлдтон арæх цæссыг, 
Ныр мын æй мæ зæрдæйæ баназ, 
Дæлзæххы æвддуаронæй тагъд 
Куыд фегуырон де ’гас бæрзæндтыл... 
Цыма у мæ сау ингæн къахт, 
Æз уыйау куыд фæдæн мæ сæнттыл!.. 
Изæр мæм фæзыны æндæрг... 
Мигъ лидзы хъуынтъызæй мæ рæзты... 
Зæххыл мæ цы хъæуы æндæр, 
Хур ног фарн куы хæсса йæ цæсты! 
*г- 

Бæрзæндтыл — мæ фæндаг, мæ хæдзар, 
Мæ хъæлдзæг, мæ хъыгты гæнах. 
Мæ хæдзарæн ноджы уæлдæр цар — 
Уæла;рв — æмæ уый дæр у мах... 
Дæу бауырнæд, ме ’нцой, мæ кæстæр: 
Уæд нæ вæййы барджын адзал, 
Йæ ныхмæ куы зонай дæ хæстæ, 
Йæ ныхмæ куы ссарай мадзал; 
Куы хизай бæрзондæй бæрзондмæ, 
Куы нæ уай фæлладæй мæгуыр! 
...Æхсæзыссæдзаздзыд зæрондмæ 
Æрбадæттут хъисын фæндыр! 
1977 азы апрел 
80 

МÆ Ф/ЁСНОМЫГТÆ 
Уæ мæ мад, цынæ фæсномыг мысыдтæ дæ буц 
хъæбулæн!— 
Мæн хуыдтай дæ цæстыгагуы, сидтæ: 
«Хай — мæхи бæдулæн!» 
Мæн хуыдтай дæхи зæрватыкк, мæн хуыдтай хæдзары 
цæджындз. 
Мæн хуыдтай дæ дунейы рухс, рухсмæ та 
бæстæтæ бæллынц! 
Уæ мæ мад, дæ фæсномыгтæ батавтай зæрдæйы 
хъармæй. 
€хх, куыд дзæбæх-иу æрсæрфтай, ехх, мæ сæр дæ 
фæлмæн армæй! 
Уæ мæ мад, дæ фæсномыгтæ!.. Се суæвын кæй 
къухы бафтыд! 
Афтæ мæ куы ничи хуыдта, мæн куы ничи хоны афтæ. 
Хистæрты, кæстæрты зиуы, стыр уæлахизты æнусы 
Ме ’цæг ном куыд нæ байрох уа, ууыл мæ куыд 
хъæуы кусын! 
81 

Адæмæй дæлдæр куыд нæ уон, адæм мæ чысыл 
куыд мысой: 
«Ахæм ис, заманхъуйлаг у!» — уал дзырды уæддæр 
куыд хъуысой. 
Ме ’гасæй мæ ном куыд цæра, уый тыххæй тæссаг 
цæлхдуртæ 
Тары цас хъæуы ныссæтын! Цас хъæуы зæххыл дæр 
хуртæ! 
Ехх, куы-иу зæгъиккой Иры: «Ахæм ис — Октябры 
фаззон! 
Ахæм ис# йæ фыд Алхæст уыд, ис, цæры — 
Барис Мыртазон!» 
1974 аэы май 
83 

ХЪАМАТИМÆ КАФТ 
Уыцы кафт фæкæнынц афтæ, 
Чъеппа сахъ кæстæрыл уæд! 
Уыцы кафт фæфæзмы арв дæр, 
Хур йæхи куы найы, уæд. 
Фæндыр чызджы къухты сздырдта, 
Кафæг фестади гуыпп арт; 
Басгуыхти сæгуытæй цырддæр, 
Хъазты срæсугъддæр и цард. 
Хъаматæ йæ дзыхы сагъта, 
Цыргътыл дæндæгтæй хæцыд. 
Фæндыр рогæй-рогдæр цагъта, 
Кафты уаг зæрдæмæ цыд. 
Хъаматæ дыууын, æртынæй 
Дзыхæй байдыдтой тæхын. 
Хур — тынтæ æхста æрдынæй 
Æви — арвæрттывдæй хуын? 
Хъаматæ бæрцæй фæд фæдыл 
Фесты залы пъолы сагъд. 
Кафæджы рæвдыдта фæндыр, 
Фесгуыхтæн ыстынг йæ цагъд! 
3 Мæ туг-ме стæг 

Хъаматæй, зæгъы, кæд иугæр 
Искæцы чысыл фæсыкк, — 
Кафт æй не схондзæнис иу дæр, 
Уый куыд нæ уыдзæнис хъыг! 
Уыцы кафт фæфæзмы арв дæр, 
Хур йæхи куы найы, уæд. 
Уыцы кафт. фæкæнынц афтæ, 
Чъеппа Иры æрдзыл уæд! 
Зарыны, куывдгæнæн майы 
Исдугмæ фæтар и бон, 
Стæй æрбарухс, уары дон... 
Хур йæхи куыд дзæбæх найы! 
Хъаматæ сызгъæриндоны 
Тылдæй байдыдтой тæхын... 
Зæхх сæ хуры тынтæ хоны 
Æви — арвæрттывдæй хуын? 
Хъаматы ’æвзистæй уарын 
Ирд хæхтыл кæны æмдзæгъд. 
Хъаматы цæхæрты зарын — 
Уарын, уадындзтæй дæр цæгъд!.. 
Рындзтыл рох мæсгуыты раз 
Уарын хъаматимæ кафы, 
Цухъхъайаг цъæх тын сын уафы, 
Бæрцытæ — налхъуыт-налмас 
Арф кæрдæг ныгъуылы царвы. 
34 

Иры кафт æрдз зоны афтæ, 
Хур йæхи куы найы, уæд. 
Цæй, уæдæ, хæрзарæхст кафтæн 
Йе стыр фарн бæстыл цæуæд! 
Чъеппа фæстагæттыл уæд! 
1978 азы мартъи 
35 

АЦÆРГÆ 
Æртыназдзыдæй æз уыдтæн «зæронд» — 
Мæ кар мæм касти. бæрзæндты бæрзонд... 
Мæ бирæ азты хæхтæм дæр фæцæуын... 
Мæ размæ сыстад ноггæнæг æнус! 
— Зæронд, цы фæдæ?! — ’фсины хъæр фæцæуы. 
— Зæронд— дæ арахъхъ, — бадзурын, — нæ ус! 
Кæсы мæм афтæ, цыма дæн кæддæрты 
Салдæтты къорды артæмсæр лæппу. 
Мæ урс кар уарзын... Тохдзауты фæлтæр дын 
Нæ зæгъдзæн Майы: «Уыд Барис тæппуд!» 
Уæ сæдæ азты куывдтæм нæ фæхонут! 
«Зæронд...» Куыд’ зæронд?! Ацæргæ мæ хонут! 
1977 азы апрел 
36 

КАРДЖЫНЫ БÆЛЛЫН 
Цас кæнын карджынæй-карджындæр, 
Уыйас сæуæхсид фылдæр мысын, 
Уыйас мын хурыскаст — адджындæр. 
Цас кæнын карджынæй-карджындæр, 
Уыйас фылдæр тырнын уалдзæгмæ, 
Уыйас мын ирд уалдзæг — адджындæр. 
Цас кæнын карджынæй-карджындæр, 
Уыйас фылдæр уарзын хор тауын, 
Уыйас мын зад хуымтæ — адджындæр. 
Цас кæнын карджынæй-карджындæр, 
Уыйас уыгæрдæн фылдæр мысын, 
Уыйас мын хос кæрдын — адджындæр. 
Цас кæнын карджынæй-карджындæр, 
Уыйас фылдæр кæсын урс хæхтæм, 
Уыйас мын хæхты уынд — адджындæр. 
Цас кæнын карджынæй-карджындæр, 
Уыйас фылдæр уарзын сабиты, 
Уыйас мын цард кæны адджындæр. 
1974 азы мартъи 
37 

ПАДДЗÆХТÆЙ УÆЛДÆР 
Нæ Иры зæхх, нæ Иры арв, нæ Терк-дон, 
Уæ алчидæр фæзæгъы: — «О, æз федтон, 
Æз федтон цард, паДдзæхтæ ’мæ æлдæрттæ, 
Фæлтæрты-иу куы раивтой фæлтæртæ. 
Паддзæхтæ сын сæхи хуыдтой ахъаззаг, 
Фæлæ йæ фæд сæ иуæн дæр ам баззад!?» 
— «Лæджы тугæй кæм нæ кодтой хъуыддæгтæ! 
Кæм чи мысы сæ бынæттæ, мыггæгтæ?! 
Фæлæ—Къоста! Кæд иу дзырд у, уæд иунæг 
Уый никуы уыд! Уый — Нары стыр хæрзиуæг!» 
Бæрзонд хæхтæй куы ныззары нæ фæлтæр: 
«Нæхи Къоста паддзæхты раз фæуæлдæр! 
«Ирон фæндыр» йæхæдæг дæр — æфсæдтæ. 
«Ирон фæндыр» ныфскурæгæн — ныфсдæттæг. 
«Ирон фæндыр» сæрсæфæнты куы фесгуыхт, 
Йæ фатæй-иу ызнаджы уд куы фескъуыд... 
«Ирон фæндыр», куыд фæрныг дæ, куыд аив! 
Æнæ дæу Ир куыд фидауид, куыд уаид!» 
Бæрзонд хæхтæй куы ныззары нæ фæлтæр: 
«Нæхи Къоста сæ паддзæхтæй фæуæлдæр!» 
1979 азы апрел 
38 

ТУДЖЫ ХУР 
ЗÆРДÆ 
Хæсты цæхæрджын тæмæн... 
Уырдæм нæ сахъ балхон акодта. 
Партион билет мæнæн 
Радтой зынг уарæн бон акъоппы. 
Зæрдæйыл зæрдæ æвæрд — 
Партион билет. Хæцæнгарз у. 
Баззад дзы тохы æцæг карзы 
Туджы а;рт, хотыхты нæрд. 
1975 азы мартъи 
39 

БУХАЙРАГ ХАБАР 
Æз не 'Фсады службæ кодтон, 
Бухара та уыдис нæ фысым. 
Цы мæ домдтой, мæхи куыд домдтон, 
Ныртæккæ уыдæттæ нæ фыссын. 
Æрмæст ма цалдæр мæйы баззад 
Нæхимæ цæуыны æмгъуыдмæ. 
Бæллыны базыртæ мыл базад 
Мæ номыл фидæны æрхуындмæ. 
Мæ чумæдан æнтæфдæр сæрды 
Дзыхъхъынног дзаумæттимæ сцæттæ. 
Цынæ фæндтæ уыдис мæ зæрды! 
Кæдæм мæ не скъæфтой мæ сæнттæ! 
Зæххыл ыссыгъд мæлæн, цæрæн хæст. 
Мæ чумæдан хæларæн радтон... 
Мæ фæндты ахсджиаг нæ сæххæст — 
Мæ фæндаг дард фæдисмæ дардтон. 
Фæцыдтæн карды комыл артмæ, 
Фыдгулы стыр фидæрттæ састон. 
Æз нæмгуыты хъаймæты уардмæ 
Къостайау тынгæй-тынгдæр уарзтон... 
40 

Фæци мæлæн æмæ цæрæн хæст, 
Уæлахизы тырыса сдардтон. 
Берлины ме ’стыр бæллиц сæххæст — 
Нæ хæдзармæ мæ фæндаг дардтон. 
Уым сæййæфтон узбекаг чызджы, 
Мæ таучел фыд уыдис йæ фысым... 
Куыд мысыдтæн уый тохы тынджы, 
Кæй бон у уыдæттæ ныффыссын! 
Фæлæ мзам уый саулагъз цæсгомæй 
Куыд кастысты мæйтæ ’мæ хуртæ! 
Фæлæ мын хæстæджыты номæй 
Æмгæрттæ равæрдтой цæлхдуртæ: 
— Ау, Иры иу дæу аккаг нал уыд? 
Æндæр адæм... Æндæр сæ фæтк дæр! 
Уæд-иу æвзыгъд салдатау алы 
«Хæрзæгæн» ацахстон йæ фæттæ. 
Фарн цыд. Æрцардта мæ йæ «о»-йæ. 
Фæрсынц мæ... Дзуапп дæттын фырцинæй: 
— Уый амондджын нæ фæци мойæ! 
Æз амондджын фæдæн æфсинæй! 
Уæд мын нæ рухс уаты мæ цуры 
Чумæдан авæрдта ’мæ — хъæлдзæг: 
— Табуафси! Байгом æй кæн, — дзуры, — 
Дæ «мулк» у сæфт, зæгъгæ, æнхъæл дæ? 
41 

Кæсын, æмæ куыд уыдис, афтæ 
Мæ чумæдан: æфснайд дзы—дарæс. 
Фæндыр ма мæ хъуыдис мæ кафтæн, 
Ыстæй ма мæ бæргæ хъуыд... арæхст. 
Уæ цард дæр мын уæд «а-’мæ «о»-йæ. 
Фæрсут мæ^— дзуапп дæттын фырцинæй: 
— Уый «амондджын» нæ фæци мойæ! 
Æз амондджы.н фæдæн æфсинæй! 
Йæ бæсты ’гъдæуттæ нæм æвзæрстæй 
Æрхаста, раст цыма сызгъæрин. 
Нæ хæххон æгъдæуттæн сæ хæрзтæ, 
Стæй уыдон махмæ сты æмдзæрин. 
1975 азы январ 
42 

ХÆСТЫ КÆРДЗЫН 
Хæсты фыдбонты Суададжы хъæуы 
Салдæттæ ссардтой хоры кæрдзын. 
«Цымæ йыл уагæр цал азы цæ/ы?» — 
Фарстой. Нæ куымдта кардæй кæрдын. 
Кæрдзын дын уынджы аппæрстой куыдзæн. 
Куыдз дын кæрдзынæй цъусдуг фæтарст, — 
Рагæй нал федта уымæн йæ хуызæн, 
Фæлæ йæ систа, райгæ фæраст... 
Бафиппайдтой йæ къаннæг лæппутæ, 
Чи уыд къæбæрхъуаг цалдæр мæйы, 
Милайы ссырдтой, ’хстой йыл сæ худтæ... 
(Амондджын куыдз дæр искуы вæййы?!). 
Лæппутæ уымæн байстой йæ кæрдзын, — 
Бахъуыд сæ йемæ самайын тох... 
Милайæн уыцы ми уыд æгæр зын, 
Милайæн уыцы ми уыд фыдох. 
Сабиты фæдыл уеди æнхъæлæй, 
Нал æм ыздæхтой раттыны ’ргом. 
Сабиты худын, сабиты хъæрæй 
Изæры сдзырдтой рæгътæ ’мæ ком... 
43 

Миламæ дуарæй басидт йæ хицау... 
Куыдзы цæстыты цас уыди рис! 
Уымæ кæрдзыны хъæбæр æмбисау 
Хохæй æрзынди хуры æмбис. 
Сабиты, зæгъы, ’рфæндыд ыздæхын 
Уыцы тæригъæд куыдзмæ æд хай, 
Мила фырцинæй нал хæцыд зæххыл, 
Тынг бузныгæй сæ баззад, ай-гъай! 
1975 азы мортъи 
44 

УРС ТЫРЫСА 
Брестæй ссыди, æмхæстон, дæ фыстæг. 
Уырдыгæй дæр фыццагау мæ ныфс дæ. 
Тохы заман дæу мысын фæнды. 
Курыс: «Райс-ма дæ зæронд фæндыр, 
Цæй, æрцæгъд дзы, цымæ дын куыд цæгъды 
Ацы хабар уæ фæзты, уæ хæхты. 
Дъ\ зæрдæйæ салдæтты раз у. 
Салдæттæ дæ уыдзысты разы». 
Æз дæ сидтыл цы сагъæс фæкодтон! 
Уæдæ байхъус, мæ зынаргъ æмполкъон. 
Вислæйы был йæ тынгыл уыд хæст. 
Не ’фсад хотых, хъаруйæ — æххæст, 
Æмæ арты ызнагыл æрхъула, 
Мах дзæхстытæй мæ цыргъ кард фæцъула. 
Уым йæ къухтæ ысдардта лæгхор. 
Иу горæты æрæнцад нæ къорд. 
45 

Фæлæ стырдæр уæладзыг хæдзары 
Гитлеронтæ нымбæхстысты цары. 
Тар æхсæв ныл ызгъæлдтой цæхæр. 
Загътам: «Сар нын кæндзæни уæ сæр!» 
Райсомы сæм фæхæццæ нæ фæндон: 
«Фестдзæнис уын дæлдзæх дæр мæлæндон, 
Кæд дзæбæхæй нæ раттат уæхи 
Æмæ тауат уæ сау маст, уæ хин!» 
Ныр æвронгдæр кæндзысты нæ хъæрмæ, 
Зæгъгæ, касти нæ сахъ къорд æнхъæлмæ. 
Фæлæ та ныл ызгъæлдтой сæ зынг 
Æмæ та дзы фæзындæр нæ эын. 
Польшæйаг ус фæзынди нæ цуры. 
Польшæйаг ус сæйрагмæ фæдзуры: 
«Ам куыд нæуал ныккалæм нæ туг, 
Уый тыххæй мын лæджы бар дæттут! 
Æз фæцæуон фашистты æрдонгмæ, 
Полчъы номæй мæнæн у æрдомгæ: 
«Кæд дзæбæхæй нæ раттат уæхи, 
Уæд уæ хъуыры фæбаддзæн уæ хин!» 
46 

Гитлеронты фæстагдæр уынаффæ 
Бауацары сæраппонд уыд афтæ: 
«Кæд сæ раздзог майорæй дæлдæр 
Цинджынтæй нæу, — уый хонæм фæлтæрд. 
Кæд нæ балы ныууадздзæн æгасæй, 
Уæд нæ гæрзтæ æвæрæм æдасæй». 
Гитлеронтæн — сахаты æмгъуыд... 
Рахизын сæ æввахс уынгмæ хъуыд. 
«На уый нæй уæ, — уыд не ’ндон æртхъирæн, — 
Апирдзæни хъазуатæй нæ «пирæн». 
Джис-къустæ дын куы сисид фыдгул... 
Марадз, авдæй сæдæйы æмбул! 
Уæд бæллиццаг нæ уыдис нæ хъуыддаг. 
Уæд майоры фæдисæй æрхаудтам, 
Прастинайыл ныффыста фæткæн: 
«Æз уæ цардыл ам дзуапдæттæг дæн!» 
Бахастой сæм гъеуыцы «тырыса» 
Польшæйаг ус, хъæбатыр уырыссаг. 
«Тырыса» сæм ысдардтой бæрзонд, — 
Ие ’нцад уындæй æрæвронг сæ зонд... 
47 

Се ’мбæхсæнæн фæзындис йæ сæрмæ 
Урс тырыеа, йæ уæззау пæр-пæрмæ 
Бæстыхайæ цыдысты фашисттæ 
Се ’лгъаг къухтæ сыкъатау æмистæй. 
Стæй дын бахудт сæ хистæртæй иу: 
— Фюрер, ам дæр фæсыкк и дæ зиу! 
Кадджын майор, ис немæ инæлар. 
Йе стуртау нæ æргæвды... Æнæ;рай!.. 
Инæларæн цы чындæуа ныр? 
Уый æддæмæ нæ уæнды, мæгуыр. 
— Рахонут æй! — Æмæ йæ нæ фæнды... 
— Раттут ма йæм, дæлбартæ, уæ фæндыр 
Æмæ рлæууæд уæ сæргъы цæрдæг! 
Уый уыдзæнис уæ ’фæнды рд зæгъдæг». 
Гитлеронты æрсырдта нæ азар. 
Махмæ се штаб æгасæй фæуацар. 
Уым—инæлар, бæдæйнаг булкъон 
Карз уадæй сæ æрылхъывта бон, 
Афицертæ сæрсæфæн хуыдымæй 
А|рæнхъ ысты сæ фæдыл æрхуымæй, 
48 

Цыма митæй ысфæлыст зæххыл 
Залидг калм ыздыхсгæйæ хылд. 
Фондзыссæдзыл æхсар æмæ мастæй 
Полчъы бæсты фæтых ыстæм астæй! 
Ехх, Уæлахиз, дæ зынг цин, дæ туг! 
Кæстæртæм ын йæ намыс дæттут! 
* * * 
Брестæй ссыди, æмхæстон, дæ фыстæг. 
Уырдыгæй дæр фыццагау мæ ныфс дæ. 
Тохы заман дæу мысын фæнды, 
Уымæн райстон мæ зæронд фæндыр. 
Уый æрзилы нæ фæзты, нæ хæхты, 
Акъоппыты бынæттыл æрцæгъды. 
Ехх, нæ Ирмæ куы схъуысид уæ зиуæй: 
«У дæ зарæг мæнæн дæр хæрзиуæг!» 
1975 азы феврал 
4 М# туг-ме стасг 
49 

АУЫНДЗÆНЫ БЫН 
Уæлахизæй бырста цъæх уазал, 
Зынджы уад нал æнцад æппын. 
Салдат фыдызнæгтæм фæуацар, 
Æрлæууыд ауындзæны бын. 
Йæ дыууæ цæф къухы фæстæрдæм 
Уыдысты се згæ телтæй баст. 
Фæлæ ма фашистты кæстæртæм 
Цыдæр «хорзмæ» æнхъæлмæ каст... 
«Мæ цинелы дæлцъар, зæрдæйы 
Æмбуар, сызгъæрин ис æмбæхст. 
Кæд уыл, — фæхъæр ласта, — сæртæ и, 
Уæд мæм æй равдисут æххæст!» 
Сæхи йыл андзæрстой цъæх артау, 
Æрхауд дзы Иры хæхты ныв, 
Салдаты ма йæ фенд æрцардта... 
Ыссыди кæлмыты сыф-сыф. 
1973 азы январ 
50 

ФÆСТАГ БА 
Ыстыр тохы фæндæгтыл 
Æвзонг рæсугъд хæстон хо 
Нæ ирвæзынгæнæг зæд 
Уыдис. 
Æвзонг рæсугъд хæстон хо 
Афицерты, салдæтты 
Фыдцæхæрæй куыд хаста 
Цæфтæй! 
Æвзонг рæсугъд хæстон хо 
Ва^ршавæйы тыфылты 
Дон Вислайы тæккæ был 
Фæцæф. 
Æвзонг рæсугъд хæстон хо 
Хæмпус митыл хуыссыди, 
Хæмпус мит дæр йæ тугæй 
Сыгъди. 
Æвзонг рæсугъд хæстон хо 
Æвæццæгæн, æмбæрста, 
Кæй нал уыдзæн æмбæлтты 
Рæнхъы. 
Æ’взонг рæсугъд хæстон хо, 
Æвæццæгæн, æмбæрста, 
Кæй нал цæудзæн атакæй 
Лæгау. 
51 

Æвзонг рæсугъд хæстон хо, 
Æвæццæгæн, æмбæрста, 
Кæй нал хæсдзæн зындонæй 
Цæфты. 
Æвзонг рæсугъд хæстон хо, 
Æвæццæгæн, æмбæрста, 
Кæй нал фендзæн Берлины 
Нынкъуыст. 
Æвзонг рæсугъд хæстон хо, 
Æвæццæгæн, æмбæрста, 
Кæй нал фендзæн Уæлахиз 
Зæххыл. 
Æвзонг рæсугъд хæстон хо 
Хъысмæты дзæхст æнкъардта. 
Йæ цæстыл уад сæ уарди — 
Гуырдзы. 
Хæстон хойы уæэзау цæф 
Зæрдæрыстæй куы бастон, 
Кæм сæмбæлдис йæ риуыл 
Нæмыг. 
Хæстон хо ма куы сдзырдта 
Тыхтæ æмæ амæлттæй: 
«Ды дæ... мæхи... Гу-ра-мы 
Хуыз-з-з-æн...» 
Хæстон хо ма куы сдзырдта 
Тыхтæ æмæ амæлттæй: 
«Гура-м-м-мæн ба — дæуæн ба... 
Гу-р-р-рам...» 
52 

Æвзонг рæсугъд хæстон хо 
Уæд акодта фыццаг ба... 
Уæд акодта фæстаг ба... 
Фæстаг!.. 
Мæнæн дæр уыд фыццаг ба... 
Фыццаг байы фыдрыстæй 
Уæдæй нырмæ нæ зонын 
Æнцой! 
1979 азы мартъи 
63 

«ИРОН ФÆНДЫР» ХÆСТЫ 
Ыстыр хæсты тынджы 
Куырдтам: «Хъысмæт, цард ратт!» 
Берлины даргъ уынджы 
Рейхстаджы цур салдат... 
Салдат — хъайтар, зынгхуыст, 
Уæлгоммæ хауд уыдис... 
Йæ гæххæттыты фыст: 
«Ирыстойнаг...» Хуындис... 
Нæ йæ зæгъын... Кæд ын 
Æгас æнхъæл ысты... 
Тæригъæд ын кæнын — 
Фæхъуыд фæстаг бырсты! 
Йæ партбилеты ’мбуар — 
«Ирон фæндыр» — нæ Ном. 
Сæ дыууæтæн дæр дуар 
Æнусты арфмæ — гом! 
1979 азы апрел 
54 

АКЪОППЫТÆ 
Кавказæй ныгуылæн бæстæтæм 
Салдатæй фæцыдтæн æз дæр. 
Ныр акæсын И-рæй фæстæрдæм: 
Мæ цæстытыл уайы æстæр, 
Æстæрты нæ хæстон хæдзæрттæ — 
Акъоппытæ, уым та — фæлтæр... 
Зæххы къори фестад хæцæнтæ — 
Акъоппытæй байдзаг йæ буар. 
Мæнæн дæр уым цас уыд «хæдзæрттæ» — 
Акъоппытæ... Цу мæ сæ ссар! 
Уыдысты мын Волгæйы былты. 
Акъоппыты гуырыд æхсар. 
Варшавæ, Берлины тыфылты 
Уыдысты мæ хъавæн, мæ уарт, 
Мæлæтæй фæхызтой дæ фырты. 
Акъоппытæ, цымæ, цы фестут? 
Уæ бынæтты байрайæд цард! 
Акъоппытæ, дидинæг фестут! 
Уæ номæй фæхæрдэынæн ард! 
1974 азы мартъи 
55 

ФÆНДЫРДЗÆГЪДÆГ 
(Таурæгъ) 
Тохы фæмарди фæндырдзæгъдæг, — 
Цыма ныккалди нæ мæсыг. 
Рухсаг уа.....Да,рдта нæ тынг хъæлдзæг: 
Згъæлд-иу фырхудтæй нæ цæссыг. 
Мæнæ æфсымæрон ингæны 
Йе ’нусон хæдзар ыссардта. 
Мæрдты æнæмæлæт чи кæны? 
Чи скодта мысыны арт та? 
Уайы цъындæй дæр мæ цæстытыл 
Уыцы сыбираг æхсарджын. 
Не знаджы ныхмæ ысхæстыты 
Бæсты куыд тынг зыдта уарзын! 
Ингæны фарсмæ æрлæууыдтæн: 
Цыма дзы уайы мæ хъустыл 
Уый хорз фæндырдзагъд... Сæрæнгуырдтæ 
Зарынц... Нырттывта мæм рухс тын... 
Ингæны арфæй нæ лæппутæ 
Курынц сæ хаст удтæ цардæй... 
Саудары миты гæлæбутæ 
Зæппадзыл хауынц æнкъардæй. 
1975 азы январ 
5А> 

ÆДЗАРД ПОЭТТÆ 
Мухарбегæн, Хазбийæн, Дзаххоттæн 
Поэттæ хурау цардысты, 
Хæд-зонддæр фесты Семæй... 
Поэттæ хæсты мардысты, 
Æмдзæвгæтæ дæр — семæ... 
Сæ уарзт акъоппы базэади, 
Акъоппы басыгъд туджы... 
Сæ алкæй дæр ма цал зарды 
Ныккæнын хъуыдис дуджы! 
Поэттæ хæсты мардысты 
Салдæттæй бæсты ’гасæн... 
Сæ удтæ ’нусон арты сты... 
Нæй уымæй тынгдæр уарзæн! 
1974 аз 
57 

ФÆЛТÆРД САЛДАТ 
Уыдис фæлтæрд салдат нæ полчъы, 
Хуыдтам "æй «Фондз хæсты æгас». 
Æвæдза, йе ’матакæй цоджы 
Ныфсджын кæм нæ кодта йæ уаз! 
Æхсæзæм хæстæй дæр нæ фæцух, 
Кæд нын фæкарджын ис, уæддæр. 
Дзырдтам æм, хъазгæйæ: «Нæ хæддзу!» 
Йæ сæр-иу банкъуыста: «Фæлтæр...» 
Æвæдза, дон дæр æй нæ ласта, 
Æмæ ма арты дæр нæ сыгъд, 
Æвæдза, ка;рд дæр æй нæ карста, 
Æмæ ма тынг уыди æвзыгъд. 
Уæд иухатт тугмондаг хъыргъытæй 
Арв батар сихоры хæрдыл. 
Ыссардтам пыхсбынтæ, æрхытæ, 
Чыртæй ныппырх ыстæм дæрдтыл. 
Цæхæры сау къæвда куы банцад, 
Уæд ма цы здæхтаиккам тагъд! 
Салдат дын тулдз бæласыл банцад 
Æмæ дын самадта уым загъд: 
58 

— Уый цавæр лыгъд уыдис?! Æнхъæлдтон, 
Ныр мын Барастырмæ ыстут. 
Уæ хæлц уын сахъгуырдтæн нывæрдтон, 
Фæлæ фæзындыстут?! — ысхудт. 
Уыдис фæлтæрд салдат нæ полчъы, 
Хуыдтам æй «Фондз хæсты æгас». 
Æвæдза, йе ’матакæй цоджы 
Ныфсджын кæм нæ кодта йæ уаз! 
1974 азы мартъи 
59 

ÆНДОН ХУД 
Мæ ноггуырд хурæн йе ’хцон худт... 
Æхсæрдзæнты зæй — рагъæй... 
Нæхи салдатæн йе ’ндон худ 
Ысхауд хуымгæнды хаххæй... 
Æндон худ... Ам ыл йе ’хсаргард 
Фыдгул æруагъта разæй. 
Зынгхуысты ссардтат, не ссардтат, — 
Болаты федтон фазæй. 
Йæ цæф у разæй? Ацы 
Хæстон атакæй бацыд! 
1974 азы мартъи 
60 

ТУДЖЫ ХУР 
Зæронд салдат лæууыдис рады 
Фыдызгъæл уæйгæнæны знон. 
Æз хорз зонын зæронд салдаты, 
Салдаты тохы дæр зыдтон. 
Мæ цæстыл уад цæхæры карз уад, 
Уад кодта удхæссæн къуыззитт... 
Мæ цæстыл уад лæппуйы хъазуат, 
Хъазуатæй йе ’мполкъонтæм сидт... 
Куы-иу сыгъдыстæм Сталинграды, 
Уæд немæ йе стыр арты сыгъд. 
Берлинмæ бабырсыны рады 
Æвзыгъдтимæ уыдис æвзыгъд. 
Мæскуыйы сгуыхт лæгты парады 
Уый бæсты Раздзогмæ дæр зынд... 
...Ныр та уæлахиздзауæн рады 
Кæнгæ къæхтыл лæууын уыд зын, 
Æмæ йæм бадзырдтон: «Мæ лымæн, 
Куы дæ Ыстыр хæсты сахъат... 
Фыдызгъæл уæйгæнджытæ, уымæн 
Æмбæлы... Бабыхста сахат...» 
61 

Æрыгон чызг ысхудти, загъта: 
«Сахъат!.. Æгæр бирæ ысты! 
Цымæ кæдæм фæкæнынц тагъд та?» 
Фæджих дæн. Байдыдтон мæсты: 
«Космодемьянская дæм царды 
Цы цæстæй кастаид, фыдгуырд? 
Дæ карæнтыл-иу Сталинграды 
Сæ туджы хур ыскаст ныгуылд!» 
1976 азы ноябр 
ю 

МЫСЫНЫ ФÆТК 
Нæ бæсты горæтæй, хъæуæй 
Хъайтарæй чи бабын и тохы, 
Гъеуыдонæн ныууадзæн нæй 
Нæ хъæлдзæг тындзгæ царды рохы! 
Нæ алы горæты, хъæуы 
Сæ быныл баззайæг зæрæдтæй 
Æфсымæрон ингæн лæууы, 
Цыртытыл рухс нæмттæ — сæдæтæй. 
Æрыхъал та вæййы нæ рис, 
Сæ цурты кæд цæуæм хъуыддагмæ. 
Нæ Иры хорз æгъдæуттæ ис, 
Ысты нын арфæйаг мыггагмæ! 
Куывды, зæрдырайы сахат, 
Ыстæй фынджыдзаджы рæстæджы 
Нæ цæстыл ауайы: салдат 
Æрхауд хæсты арты фæздæджы... 
Йæ тынгмæ бацæуы сæ бадт, 
Сæ гаджидæуттæм сын куы хъусай, 
Уæд сыстынц: «Удуæлдай салдат 
Æгæсты мысæн фарнæй — рухсаг...» 
68 

Куы нæм фæхæссы исчи чынДЭ, 
Уæд ног къæйттæ сæ цины размæ 
Сыгъдæг дидинджытæ хæссынц 
Æфсымæрон ингæны размæ. 
Зынгхуыстытæн фæдæттынц дзырд: 
«Мах ног амонд кæндзыстæм фидар». 
Æдзæмæй сæм фæкæсы цырт, 
Цыма зæгъид: «Уæ зын хæс фидат!» 
1974 азы мартъи 
64 

БЕРЛИНАГ ХУЫЗИСТ 
Зымæгон изæр не стыр уаты бадын... 
Мæ тохы пъеро, кусын афон: бар дын... 
Мæсыгау дарын ме стъолыл хуызист, 
Кæддæры нывы къорд салдаты ис. 
Кæсын... Мæ цæстыл тугдзых Герман ауад, 
Нæ зынджы уардæй сау рейхстаг ныззаууат. 
Ныззаууат... Уымæй тельмæнонтыл хур 
Ыскасти, федтой се ’нхъæлцау бындур. 
Цæхæры Майæ райгуыргæ цъæхдзаст бон 
Уæдæй фæстæмæ сагъæсты фæхастон. 
Цъæхдзаст боны ’мбис сау рейхстаджы цур 
Йæ сыгъдæг тынтæй куывд ыскодта хур. 
Уым фæзы фембæлд—Франц æмæ нæ бæстæн, 
Америк æмæ Англисæн сæ хæстæ 
Зынты чи фыста, уыцы лæгтæй цалдæр, 
Адзалы раз мадэал чи ардта цардæн. 
5 Мæ туг-ме стæг 
65 

Æмцæдисонты къорды ныхас уым 
Зынгхуыст салдæтты кадæн уыд æрхуым... 
«Нæ дард фæндæгтæ баиу ысты арты. — 
Дзырдтам, — Берлины басыгътам лæгмарты!» 
Тæлмацгæнæгæн йе ’ууæнкджын фæллой 
У адæмты ’хсæн зæрдæтæн æнцой, — 
Нæ кæрæдзийы бамбæрстам йæ руаджы. 
Фæлымæнтæ стæм, нал уыд мигъ нæ уаджы. 
Уæд иу афицер уыдонæй мæнмæ 
Æрбацыд æмæ бахудти фæлмæн, 
Уырыссагау мæ бафарста: «Кæцон дæ?» 
Æз ын фæдзырдтон... Уый цæсгом ныррухс: 
— Заур-Бек хуинын! Демæ ам—æнцондæр.— 
Иронау загъта. — Уæдæ мæм ныр хъус: 
Уæрæсейы, дам, урс паддзах йæ кæнон 
Æлгъагæй кодта. Уыд мæйдар æгæрон... 
Мæ фыд лæппуйæ знæгтимæ хæцыд, 
Ыстæй куыстагур дард бæстæм фæцыд. 
Сæдæаздзыд у ныр Сослан, фæлæ йын 
Ирон æгъдæуттæй уым дæр нæй фæллайæн. 
66 

Сæхимæ-иу æй аздæхын фæндыд... 
Уæдæ куыд мысы Терчы тахт мæ фыд! 
Æз дæр нæ Кав.чаз уый таурæгътæй зонын, — 
Йæ сау цæстытæ разылдысты доны. 
Заур-Бек фарста хабæрттæй бæстон... 
Цыма мын нал уыд искæйы хæстон. 
Берлины астæу сау рейхстаджы цур 
Йæ сыгъдæг тынтæй куывд ыскодта хур. 
Уым фæзы фембæлд — Франц æмæ нæ бæстæн, 
Америк æмæ Англисæн сæ хæстæ 
Зынты чи фыста, уыцы лæгтæй цалдæр, 
Адзалы раз мадзал чи ардта цардæн. 
Кæй фембæлдыстæм, уый сæраппонд ам 
Мах фондзæй систам мысынæн нæ къам. 
Фæтк нын алантæ рарвыстой сæ дугæй, 
Уый адæмты ’хсæн талынджы — цырагъ: 
Æмцæдисонтæй алчидæр йæ тугæй 
Нæ къубускамæ рауагъта æртах. 
Фыдæлты ’гъдауæй уайсахат нæ дзырд 
Æфсымæрадæй фидаргонд æрцыд. 
«7 

Разы уыдыстæм ахæм ног æнтыстæй, 
Цыт ын ыскодтам топпыты æмæхстæй. 
Нæ фондз хотыхы фондз хатты æмæхст, 
Цыма бæстæты сæрдартæн фæдзæхст, 
Цæмæй нын уыцы заман æмæ райсом 
Нæ тугæй фидар ног ардбахæрд райсой: 
Сæ иуы ныхас иннæмæн уа сой! 
Сæ кæрæдзийæн тынг уарзон ысуой! 
...Æмцæдисонтæй æз æмæ уырыссаг 
Хæссæм сыгъдæгæй не ’мтугон тырыса. 
Зымæгон изæр не стыр уаты бадын: 
Мæ тохы пъеро, кусын афон: бар дын... 
Мæсыгау дарын ме стъолыл хуызист, 
Кæддæры нывы къорд хæстоны ис. 
Кæсын... Мæ цæстыл тугдзых Герман ауад, 
Нæ уæлахизæй сау рейхстаг ныззаууат. 
Ныззаууат... Уымæй тельмæнонтыл хур 
Ыскасти, федтой се ’нхъæлцау бындур. 
Америк, Англис, Францæй, Волгоградæй 
Писмотæ райстон цинаг æмæ радæй. 
68 

Фыссынц Заур-Бек, Алан, Морис, ноджы 
Суворов: «Иры фендзыстæм мæйноджы!» 
Æнхъæлдæн, раздæр сиу кодтой сæ фæнд, 
Сæ цæрæнбонтæ бирæ азты уæнт! 
Нæ уазæг-иу нæ уæд зæрдæйæ уарзæг, 
Æмæ, куыд дзурынц, уæд — хуыцауы уазæг! 
Æмцæдисонтæ... Ахæм адджын ном! 
Мæ хæдзары дуар се ’рбацыдмæ — гом. 
Зæххы къорийы хуызæн чи у, ахæм 
Тымбыл фынг не ’фсин равæрдзæни махæн. 
Нæ фондз сыкъайы кадгæнæг æвронг 
Таучелæй уадздзæн уалазыккон ронг. 
Фыццаг фæсидты айхъуысдзæн нæ ныхас: 
— Нæ хæлардзинад басгуыхæд сæрæгас! 
Æппæт дзыллæтæ абон æмæ райсом 
Нæ тугæй фидар ардбахæрд куыд райсой! 
...Мæсыгау дарын ме стъолыл хуызист, 
Æмцæдисонты тохы къорд дзы ис. 
1977 азы май 
69 

ФАДАТ 
Ыстыр хæстæн йæ зæххæнхъуысты 
Цæфтæй мæ зæрдæ дæр æнкъуыст. 
Нæ тохьг ссæдз милуан зынгхуыстыл 
Мæ фæндыры дзыназын хъуыст. 
Сæ рухсагæн фынгыл дæр сыстын, 
Нæ кæстæртæ, хæсыл нымайут: 
Ыстыр хæстæн йæ зæххæнкъуысты 
Сæ цард, сæ Уæлахизы Майæ 
Сымахæн уыдон радтой фадат, 
Куыд кусат хорз, куывдты куыд бадат! 
1975 азы январ 
70 

НÆ ЦÆФТÆ 
Мах куыд хæстхъом уыдыстæм, куыд хæстхъом! 
Бонвæрнонау сыгъдæг у нæ цæсгом. 
Махмæ азым кæй не ’рхаста заман. 
Уый нын — амонд; зæгъынц дын: «Байтаман!» 
Арты хъаймæт уыд зæххæй уæларвмæ, 
Скъолатæй дæр цыдысты йæ арфмæ. 
Мах нæ цæфтæ ысдзæбæх нæ уагътам, 
Госпитæл-иу ныфсджынæй фæуагътам. 
Гранатæтæ тæхгæ-тæхын ахстам. 
Стыр фидæрттæ нæ туг калгæ ахстам. 
Кæд æвзæрстам фашистты æрхъула, 
Уæд фæдзæхстам: «Нæ салдат æмбула!» 
Гранатæты æлхъывтой лæппутæ, — 
Танкты бынмæ æппæрстой сæ удтæ. 
Мах дæр се ’мрæнхъ куы цыдыстæм разæй, — 
Мах цыдæр тых ныууагъта æгасæй! 
71 

Чи зоны ’мæ кæронмæ бырсынæн, 
Чи зоны ’мæ сæ нæмттæ мысынæн... 
Се ’взонг цард сын ныр хонынц фæлтæртæ 
Рагуалдзæджы æрвнæрды цæхæртæ. 
Мит хъайтарты къæхты бын кæм сыгъди, 
Уым-иу махæй адзал дæр фæлыгъди. 
Уæд Кавказæй Берлиныонг стæрты 
Мах ныгæдтам æмгæртты, кæстæрты. 
Сау рейхстагыл ныссагътам тырыса, 
Уадз йæ зарын историйы хъуыса! 
Гитлерон фат кæд сæмбæлди махыл? 
Райдайæны? Хæст фæуæн гæнахыл? 
Ме ’мполкъон ма йа тохвæллад буары 
Знаджы нæмыг цырддзастæй куы дары. 
Хæсты тынджы зынг-бонтæ, æхсæвтæ... 
Дудынц, риссынц ныр дæр ма нæ цæфтæ... 
Кардвæндæгтæ фæуайынц нæ цæстыл, 
Цас бæллæхтæн ныффæрæзтам хæсты!.. 
Арты улæфт... Къæрцхъус æм у Бæстæ! 
Уæдæ цас и Бæсты цотыл хæстæ! 
1979 азы декабр 

ФÆСÆМБÆХСТ 
Уый царди?.. Сау хъæды тæрфыты 
Хæстæй цыппар азы æмбæхст. 
Фæсхæст куы сæрттывта æрвæрдын — 
Ныссабыр туджы малты хæст. 
Салдæтты хъæлдзæг зарын дардæй 
Йæ хъустыл ауади... Ныххудт... 
Уый фервæзти сæрсæфæн артæй, 
Уæдæ дзæгъæлы дардта худ? 
Дзырдта: «Ныр, а-лæппу, цы ран дæ? 
Цæй, о! Уæлахиздзау фæстох!» 
Фæкалди. Схæцыд ыл гранатæ, — 
Фæстох ныннæрыди тæрскъох... 
1974 азы апрел 

УДХЪАХЪХЪÆНÆГ 
Мин æмæ цыппарфондзыссæдз боны 
(Стдæс боны ма, ’хсæвтæ дæр сæм бафтау) 
Хæсты арт ыстыр зындоны артау 
Сыгъд гуылф-гуылфæй хуыскъыл æмæ доны. 
Дун-дунейы уыцы зæлхæнкъуысты 
Цал хъайтары буарыл баззад ностæ! 
Ностæн дарынц абон дæр ма хостæ. 
Охх, уæддæр ыссæдз милуан зынгхуысты!.. 
Де ’мзондтимæ уыдоныл нæ хитут. 
Ды нæ федтай карз тохы дæхи туг! 
1976 азы декабр 
74 

КÆДДÆРЫ ХÆСТОНТÆ 
Мæскуыйы Стыр театры цур 
Уыд афæдзы бонты рæсугъддæр: 
Цъæх райсом сывæллонау хур 
Ыскасти, зæхх байдзаг йæ худтæй... 
Йæ худтæй, сырх уардийы къусчы 
Куыд вæййы, раст афтæ уыд парчы. 
Цыма нын ам райдыдта кусын 
Зынг мыдыбындзыты æмбар чыр. 
Уый — Фарæстæм Майы ныв рæзыд... 
Йæ рухсæй мæ зæрдыл æрлæууыд, 
Рейхстаджы кæлмыты сыгъд фæзы 
Цы уæлахиз райсом æрлæууыд... 
...Знон дæр та Стыр театры цурмæ 
Цыдысты кæддæры хæстонтæ: 
Кæуыл кодта арты æхстбонтæ, 
Йæ тугкалгæ чи бырста хурмæ, 
Æдзардæй сæ тохы æмбæлтты 
Цы лæппутæ ныгæдтой стæрты. 
...Мæскуыйы бæллиццаг æмбæлды 
Цы лæгтæ фæмысынц хуыздæрты, 
75 

Хъазыбеджы хохау сæ сæртæ 
Тæрк-тымыгътæй урс-урсид дарынц, 
Фæлтæрд риутыл хорзæхтæ дарынц, 
Сæ арвæрттывд — хæсты цæхæртæ. 
Сылгоймæгтæ се ’хсæн фæзынынц, 
Куыд фæзыны уалдзæг зæрватыкк, 
Хæцыдысты лæгты фæзмыны 
Æгъдауæй хъазуаты сæрфатыл. 
Сæ иу мæ йæ «уацары» дардта 
Йæ мæтхуызыл адæймаг рыст... 
Сырх лæдзæг йæ хæдсæрмæ дардта 
Æд хъæбæр гæххæтт æмæ — фыст: 
«Æз тынг рагæй агурын, адæм, 
Крыловы батальонæй искæй! » 
Кæд ма йæм йæ сæфт амонд ардæм 
Æртæхид йе — абон, йе — искæд... 
Фæзынди’с æм иу мызыхъхъ, карджын, 
Дзыхълæуд дын фæкодта йæ разы: 
«Мæ сагъæссаг бæллицтæй разын, 
Хъысмæтæй æрбадæн лæварджын». 
— Дæу Бедойтæй хонынц? Фаризæт? 
Хæцæнгарзæй чи уыд рæстдзæвин? 
Дæ сызгъæрин къух дын фарн исæд! 
Мæрдтæм дæр æз демæ фæцæуин, 
76 

Зæгъгæ, йын куы загъта Гуляев — 
Сæ раздзог Крыловы хæдивæг, — 
Ныккуыдтой æхсызгонæй аив, 
Æгас æрдз сын фестад æрттивæг. 
Хъæбыстæ... Æмæ та цæссыгтæ... 
Сæ тох мысæн цъусдугты рад... 
Сталинграды ссыгъди зынг-уад, 
Фельдмаршал, йæ артæй фæссык дæ!.. 
Фаризæт, Гуляев парадмæ 
Нæ цыдысты, фæлæ кæрæдзи 
Ыссарыны цинаджы радмæ, 
Сæ тырнын дзæгъæлы нæ фæци! 
Æмæ сæ æз иумæ кæм уыдтон, 
Хъару мын уым се ’гъдау лæвæрдта, 
Кæрæдзи фæцагуырдтой уыдон 
Æгæстимæ, алы уæлмæрдты. 
Уæдæй нырмæ зæххы зæхгæнæг 
Цæйбæрц хуымтæ байтыдта бæстæн! 
Скъолайы кæрты дзæнгæрæг, 
Ехх, цал хатты ныццагъта кълæстæн! 
Фаризæт æхсарджынты къорды 
Фыдызнаджы ныхмæ хæцыди, 
Фæздæгджын къуыриты ызгъорды 
Будапешты зæйтæм фæцыди. 
77 

Гуляевы акъопп та — Венæ, 
Гуляев та Венæйы фесгуыхт. 
Дыууæйæ ма се ’гæстæй фесты... 
Ехх, нал и сæ батальон фенæн!.. 
...Салдæттыл Стыр театры цур 
Пионертæ кодтой æмбырдтæ. 
Салдæттæм каст цардуарæг хур, — 
Пионерты к’аст æй æмбылдта! 
Карл Маркс — мыггагмæ æрыгон 
Зæронд лæг — йæ гранит фæлысты 
Фæлгæсыд, фæлгæсы куырыхон, 
Салдæттæй цыма у сæрыстыр. 
Сæрыстыр — Уæрæсейы цотæй, 
Интернационалон чи у, 
Кæй фæнды æфсымæртæ, хотæй 
Фæллой кæнын дунейы зиуы. 
Фæтæг цыма салдæттæй куры 
Дуг бахизын стыр зæххæнкъуыстæй. 
Цыма сæм йæ бæрзондæй дзуры: 
Дæн бузныг уæ тохæй, уæ куыстæй! 
Салдæттæн фæтæджы æууæнк 
Зын фæндæгтыл бирæ у — амонд! 
Зын фæндæгты барджын æууæл 
Дæ кæстæртæн раздзогау амон! 
1977 азы май 
78 

ДЫУУÆ ПАРАДЫ 
Æнцон нæ уыди мах рады 
Фашистты ныхмæ карз хæсты! 
Мæскуы... Октябры парады 
Раздзог мæт кодта ’гас бæстыл, 
Сырх фæзæй тохмæ не ’фсæдты 
Æрвыста, сгуыхын амыдта. 
Фашисттæ ’вдыстой се ’фсæн тых 
Мæскуы байсыны амæндтæн. 
Гитлеры фæндыд парады 
Æд тырысатæ балæууын. 
Фæлæ куынæуал байради, — 
Йе ’рдонг цæф сырдты балау уыд. 
Цы не сфæлтæрдтат мах рады 
Фашистты ныхмæ карз хæсты! 
Сырх фæзы Майы парады 
Раздзог фæхынцта ’гас бæсты, 
Стыр Европæйы басæттæг — 
Тырысатæ йæм хаудысты. 
...Æрхæцы тугæй бафсæдæг, 
Æлгъыстæй зайы тауысты. 
1974 азы мартъи 
79 

ВЬЕТНАМЫ РИСÆЙ... 
Мæнгард хицау бæсты ныхмæ кæм хæца, 
Уым туджы малтæй не скæндзæни намыс! 
Цыма Вьетнамы басыгъди нæ хæдзар, 
Цыма нæ хæдзар фехæлди Вьетнамы. 
Уым хотыхты зæххон, уæларвон уады 
Ыстыр тыфылты, цæхæры æрфыты 
Цыма фыдызнаг амардта нæ мады, 
Цыма фыдызнаг амардта нæ фыды. 
Нæ чындз йæ иунæг сабийы куы систа, 
Сæумæйы дзидзи сабийæн куы дардта, 
Цыма уæд ниуаг бомбæйы ысхъис та 
Сæ зæрдæтæ нæ зæрдæтау ыссардта. 
Вьетнамы цотæй уал æдзард зынгхуысты 
Æмзынгхуыст цыма æз фæдæн сæ хæсты, 
Цыма фæдисæй тох æмæ зын куысты 
Мæн райгас чкодтой салдæттæ, мæ хæстæ! 
1979 азы мартъи 
80 

ДИДИНÆГÆМÆСЫНДЗ 
ДÆ МИДБЫЛТЫ БАХУДТ 
Сылгоймаг, æвæдза, дæ мидбылты бахудт — 
Цæрынæй-хæрынмæ рæстдзæфдæр хæцæнгарз! 
Тох искуы дæ ныхмæ куы кæна æгæр карз, 
Уæд мидбылты бахудт дæ фидар гæнах у, 
Дæ фидар гæнах у! 
Сылгоймаг, æвæдза, дæ тохы балц даргъ у... 
Лæгæн дæ куы фæнда йæ сæттын, йæ уацар,. 
Уæд-иу ыл дæ суцца, дæ масты арт ма ’ндзар, - 
Уæлахизы хос дын — дæ мидбылты бахудт, 
Дæ мидбылты бахудт! 
1974 азы май 
Щ& туг-ме ст#г §| 

РÆСУГЪДТЫ СИДТ 
Тамарæйы номыл 
Æрæгвæззæг... Уæд бонрæфты 
Сыхы куывд уыд нæ горæты. 
Дæ коймагæй, мæ коймагæй, 
Сылгоймагæй, нæлгоймагæй 
Куыд-карджынæй ысбадтыстæм... 
Нæртон фынг уыд, чытаппыстæн! 
Сидт уагъта иу мæ коймæгтæй: 
— Уæдæ рæсугъд сылгоймæгтæ!.. 
Сылгоймæгтæ фæрнджыны раз 
Куы фескъуыдтой лæджы ныхас: 
— Кæдæй-уæдæй у мах сидт дæр! 
Разы дæ стæм, зынаргъ хистæр! 
Сæ иу фæцырд дæ коймæгтæй: 
— Сидт не ’мбарæг ис не ’мбæлгтæй? 
Цы сцин кодтат ныр уеппæт дæр?! 
Зæгъынц рæсугъд сылгоймæгтæй! 
1976 азы ноябр 
88 

ИУ КЪАХЫЛ СЛÆУГÆЙÆ 
(Нозты ныхмæ) 
Фынгыл æз дæр уæ номыл уадзын сидт: 
— Нæлгоймаг у сылгоймаджы æвджид. 
Сылыстæгæй нын чи вæййы зæххон зæд, 
О дунейы фарн, ратт-иу ын дæ хорзæх! 
Зæххон зæдты раз ма фæхуинæд лæг, 
Æгъдау кæнынæй чи нæ уа бæрæг: 
Йæ иу къахыл æд цъупдзаг сыкъа чи нæ 
Ыслæууа ам нæхи рæсугъдты цинæн, 
Сыкъайы бынæй чи нæ суадза рухс, 
Гъе уымæн... лидзæд курортмæ йæ ус! 
1976 азы декабр 
83 

ДЗИДЗИДАЙТЫ АРФÆТÆ 
(Мидбылты худгæйæ) 
Мæ фыссæнгарз цы таурæгъ зоны, 
Нæ радзурынæн уый æвгъау у. 
Сывæллæтты рæвдауæндоны 
Уыдис егъау хъусинаг ауыгъд: 
«Нæ Советон Æфсады бон уын 
Нæ къорд — æвдгаймæйдзыд чызджытæ — 
Куывдмæ нæхи нæ кæнæм хонын, 
Бæсты арты ыстыр зынджытæ — 
Æвдгаймæйдзыд уæйыг лæппутæ, 
Сывæдæг цъирынхъом уæ чи у, 
Уый айсæд хъарм арфæйы путтæ — 
Ысгуыхтыстут нæ тохы зиуы!» 
Мæ фыссæнгарз цы таурæгъ зоны, 
Нæ радэурынæн уый æвгъау у... 
Сывæллæтты рæвдауæндоны 
Уыдис æнДæр хъусинаг ауыгъд: 
«Сылгоймæгты мысинаг бон уын 
Нæ къорд — æвдгаймæйдзыд лæппутæ — 
Куывдмæ нæхи нæ кæнæм хонын, 
Фæлæ уын — хъарм арфæйы путтæ, 
8) 

Æвдгаймæйдзыд рæсугъд чызджытæ, 
Нанайы заринаг бæдултæ, 
Æнæ сымах ыстæм тыччытæ! 
Мæйдары дæр ыстут нæ хуртæ!» — 
Фæлтæртæ авдæнæй дæр афтæ 
Кæнынц сæ кæрæдзийæн арфæ. 
1977 азы август 
85 

ЦИНТЫ САХА 
Ныццин та мыл кодта мæ хæлар, 
Цыма йæм фæцæ/ын хуындзау, 
Цыма йын æз дарын йæ хæдзар, 
Цыма йыл æрбафтыд хуыцау! 
Æрхæццæ йæ зонæн, йæ къахæн: 
«Куыд æхсызгон дын у мæ уынд, 
Ды афтæ æхсызгон цард акæн!» 
Уый бахудт... Цæмæндæр фæцъынд... 
Æмæ-иу нæ фембæлды сахат 
Фæдæлдзæх йæ рог цинты саха! 
1979 азы апрел 
86 

ХЪОМЫЛГÆНÆГ 
Сыкъайыдзаг куы ’нцъухыс, уæд 
Цы нынцъылдтæ вæййы дæ цæсгом? 
Дæ авджы хъылма конд ис кæд, 
Æмæ йын у дæ ком лæмæгъ ком? 
Дæ уындæй худын кæныс мæн. 
Æмбæлттæ дын зæгъынц сæ фæндон: 
«Кæд нозтыты æнад у сæн, 
Уæд нуаз... æхсыр, уæд нуаз «Хъæрмæдон!» 
Кæннод та знон куы нызтай сидт, — 
Уæздан бадты фæдæ кæлмдзæфау. 
Цыма дæ быны Теркыл хид 
Фæцæйсаст, — фынг дæм каст дæлдзæхау! 
Нæ сыхаг дзуапп дæтты: «Мæхи» 
Æз афтæ дзæгъæлы фæдарын?! 
Нозт федтон — акæлы мæ хид... 
Сывæллæттæн кæнын фæлварæн! 
Чысыл хуртæ цырддзаст куыд уой: 
«Сыкъайы хуылфы ис фыдбылыз...» 
Æз дзы куыд ныввæййын фыдцъылыс, 
Уадз, уымæй фыны дæр тæрсой! 
87 

Куыд зоной сабитæ, кæй нæу 
Æнцон æвдæлон кæнын лалым: 
Сыкъаимæ йæ уæлхъус лæуу, 
Йæ ныхмæ — тох, дæ хæс — æвналын! 
Куы сыстыр уой гыццылтæ, уæд 
Мæ архайдæн кæндзысты арфæ: 
«Сæны фурды сæрсæфæн арфæй 
Нæ хъахъхъæнæг æгас цæуæд!» 
Мæ хæс — æвналын, у зын куыст! 
Зын куыст у бонтæ бадты ’рвитын. 
Сыкъайыдзаг куыд нуазын сидтыл, — 
Нывæй куы ’рцæуид уый æвдыст! 
Æз ахæм пайдайаг нывтæ 
Мæ хæлар къамисæджы ’ххуысæй 
Сæдæтæ раскъæрин тыхстхуызæй... 
Нывтæ — пысырайы сыфтæ... 
Мæ нывтæ ’рцауындзин фæзуæтты, 
Рæвдауæндæтты ’мæ хæдзæртты, 
Нæ дæлдæр скъолаты, нæ уынгты. 
Мæ хуыз тæрсын кæнид сæдæты, 
Уæд карз нозт нал уаид нæ фынгтыл! 
Мæ нывтæ цалынмæ нæма сты, — 
Нæ сыхаг мондагдæрæй загъта, — 
Æркæ мын уалынмæ мæ «масты» 
Сыкъа йæ цъуппыдзæгтæй тагъд-тагъд!» 
1970 аз 
88 

ЗÆХХÆНКЪУЫСТ... 
Æмбисæхсæв уыдаид, афтæ 
Ирыстоны нынкъуысти зæхх. 
Цыма æваст æрхаудта арв дæр — 
Хæдэары тæбæгъты дзæгъ-дзæгъ!.. 
Зынаргъдæр алыхуызон авг та 
Йæ зыланг-мылунгæй хъæрзыд... 
Чындз буфетыл йæхи ныццавта, 
Хрусталтыл, ниугæйæ, хæцыд. 
Сæ иумæ, иннæмæ лæбурдта, 
Хрусталæн байсæфынæй тарст. 
Йæ фыццаг дзидзидай хъæбул та 
Уым кодта рохуаты цъæхахст! 
1979 азы апрел 
89 

ЛÆГÆЙ-ЛÆГМÆ ТОХЫ 
— Нæ хистæр, зæрондæй-зæронддæр куыд кæныс!.. 
Нæ хистæр, æвæццæгæн, афтæ æнхъæлыс, 
Нæ кары зынаргъдæр, хуыздæр у зæронд, 
Æнхъæлыс, ысвæййы бæллиццаг йæ конд. 
Нæ хистæр, куывд, хисты æз уым уон, æз ам уон, — 
Уæлейы фæбадыс — фæхоныс уый амонд... 
Къæдз лæдзæджы райстæй уæлахизы хъал дæ. 
Къæдз лæдзæгæн дзурыс: «Мæ фидар æмбал дæ!» 
— Нæ кæстæр, фыддæрæй-фыддæр нын куыд кæныс! 
Нæ кæстæр, æвæццæгæн, афтæ æнхъæлыс, 
Æгъдаугуырæн бæсты, æгъдауæй гуырд Иры 
Цытджын у æнæфенд, æнæхсæст, гуымиры! 
Нæ кæстæр, куысг, куывды æз уым уон, аз ам уон, — 
Æфхæрæджы хонынц æлгъысты æнамонд! 
Куы кæниккой цалцæг гуырымыхъхъы сæр, 
Æнхъæл дæн, уæ^ иутæн нæ уаид æвзæр! 
...Дыууæ ихы зæйау, дыууæ зæххыстындау 
Лæтæй-лæгмæ тохы фæцыдысты тынг дард, 
Фæцыдысты тынг дард нæ хистæр, нæ кæстæр. 
Нæ кæстæр нын афтæ куы фидид йæ хæстæ! 
90 

Цæй, чи сæ у растдæр, уый адоны бæсты 
Æвзардзæни рæстæг, æвзардзæни бæстæ. 
Фæлæ-иу куы уарзид æрыгæтты фæлтæр 
Зæрдиагдæр уарзтæй нæ фæлтæры фæлтæрд! 
Нæ кары бæрзонды уæззау фæллад азтæ... 
Уæд махыл цыдысты зынджы уадты карзтæ. 
Зынджы уадты карзтæ... Æнцон у сæ зæгъын! 
Гæбаз дæр æнæ сыгъд куы нал уыд нæ зæххыл! 
Гъеуыйфæстæ ма дыл æнæчетар кæстæр 
Йæ дзыхæй куы згъала «гранатæты хæрзтæ»! 
Фæлæ дын йæ фæстæ уæзданæй дæ кæстæр 
Мæсыгæн куы ’рлæууа, куы фида дæ хæрзтæ! 
1976 азы феврал 
91 

КОМКОММÆ УАЙДЗÆФ 
Гъей, ирон къуыдипп лæппу, къленц чызг, 
Хонут, дам, уæ кæрæдзийы фендджын. 
Уæд цæмæй? Кæут: «Æллæх, нæхи ’гъдау 
Махæн у зæххыл зындоны хидау!» 
Иннæты æгъдау та хорзæй райсын 
Нæу уæ бон æмæ дзы не стут хайджын. 
Ныр кæнут сæ дыууæты ’хсæн хъеллау: 
«Мах нæхæдæг сараздзыстæм не ’гъдау!» 
Нал хæссут Къостайы ’взаг уæ сæрмæ. 
Нал зонут, цы у, кæм и æфсæрмы. 
Чызг, лæппу уæ чи у, уый йæ кондæй 
Адæймаг нæ равзардзæн æнцонтæй. 
Уынджы дæр аслам хъæбыстæ, батæ... 
Уынджы фарн, æгæр тарф фынæй бадæ! 
Не стыр куыст куы бацæуы йæ тынджы, — 
Авджы хъуырæй карз нозт цъирут уынджы. 
Худинаг!.. Сымах карæнтæ хæсты 
Уымæн калдтой судзгæ туг уæ бæсты?! 
Уымæн калдтой судзгæ туг уæ бæсты, 
Æмæ мауал ахадой уæ цæсты?! 
Æмæ афтæ бахæрат уæ цæсгом?! 
Æмæ уат уæ цудыдыл æвæсмон?! 
1974 азы май 
92 

ТÆППÆЛТТÆ 
Иу лæджы афтæмæй федтон, æмбæлттæ: 
Алы æмбырдты цитаттæ кæсынæй 
Йе ’взагыл разади судзаг тæппæлттæ, 
Дзурынæн нал уыд йæ уæззау хъæрзынæй. 
Стæй та йæ афтæмæй федтон, æмбæлттæ: 
Алы æмбырдты фырæмдзæгъд кæнынæй 
Йе ’рмттыл дæр сæвзæрд уæзгуытау тæппæлттæ, 
Тæппæлтты рисæй ыстарсти мæлынæй. 
Алы æмбырдты цитаттæн, æмдзæгъдæн 
Цас рæстæг хардз кодта, уый у, æнхъæлдæн, 
Йе ’ртиссæдз азæн сæ фылдæр æмбис. 
Гъей, хъысмæт, ахæм мæнг удтæй нæ хиз! 
1977 азы август 
93 

ТÆССАГ УАЗÆГ 
Балцы-иу бакæнут, лæгтæ, уæ цыты мæт, 
Раст æгъдау кæстæртæн дзурын сымах хæс у. 
Уазæг дæс боны сæхимæ нæ цыд æмæ 
Фысым ысцымыдис, схæцыди сагъæсыл. 
Уалынджы бинонтæ бамбæрстой джис-къусы: 
«Уал бадты нуазæн нæма радтам уазæгæн». 
Уазæгæн — стыр ног куывд, хорз фæткыл чи кусы. 
Нуазæн уæд рахастой барст хъуыддаг уарзæгæн. 
Уазæг фæлæууыд... Æрбалæууыд фысымы 
Зæрдыл йæ амондæн къæсæры нуазæн дæр. 
Къæсæры нуазæн дæр авæрдтой уазæгæн, 
Фысым та, на уый нæй, хаудтаид цъысымы. 
1976 азы декабр 
64 

ÆЛХÆД ЦÆССЫГТÆ 
Цæрынæй-хæрынмæ цæссыгтæ 
Зæрдæйæ æвдыстой нæ хъыгтæ. 
Ныр, мæнæ æмбисонд, æмгæрттæ, 
Цæссыгтæй дæр разынд мæнгæрдтæ! 
Цæвиттон, лæг дунейыл цард. 
Йæ къонайы никуы ссыгъд арт. 
Лæджы цæсгом афтæ хъæцыд: 
Зиан æмæ цинмæ нæ цыд. 
Лæг иунæг уыд, æмæ йæ мыздæй 
Тъыссæнтæ фæкодта æнтыстæй. 
Нæ дзы зыдта искæуыл бахардз. 
Нæ хатыдтой, цас æм дзы бабардз. 
Фæлæ йæм йæ адзал æртахт, 
Лæг айсыст, цыма уыд æртах. 
Сындзæрхæй лæууыдис йæ дуар, 
Зыдта йæ æрмæстдæр йæ дзуар. 
Æфсымæр æм дардæй æрхæццæ 
Æмæ дын йæ уæлхъус æрсæццæ... 
Йæ сæццæйы цъусдуг фæци, 
Йæхиуыл хæцынхъом фæци! 
95 

Куыд нæ фæуыдаид ыстæй, 
Кæд фервæзт йæ рагон тыхстæй! 
Æфсымæры ронæй дын барчъи * 
Ысласта æд туманты барджи: 
«Дзырдтай мын: «Дзыппы мулкæй хъуаг дæн». 
Ныр адон — дæ фаг дæр, мæ фаг дæр! 
Фæлæ дæ ныгæнын хъæуы 
Дæ райгуырæн Дурыхъæуы. 
Дæ мардмæ нæ уыдзæн цæуæг, 
Дæ мардыл нæ уыдзæн кæуæг! 
Дæхæдæг дæр Иры æгъдауæй 
Нæ ранхъуыдтай искæй рæдауæй! 
Уæддæр та æфсымæр... Æфсымæр 
Æфсымæрæн — фидар ныфсæвæрд. 
Мæнæйуый, ды йе ’фснайæн бон 
Мæрддзыгой шахарæй æрхон». 
Зынгхуысты фæллæйтты фæрцы 
Хъæргæнæг йæхæдæг фæцыд. 
Йæ хъуыддаджы срæвдзæн ын хос — 
Фыднозтæй йын чи у æмвос. 
Фæндзгæйттæ сым авæрдта сомтæй, 
Æнцæйттæ йын систы куыстхъомтæй. 
Хæдтулгæйæ ’рхызтысты уынджы: 
— Ыскусын ма кæнæм нæ хъыджы, — 
* Барчъи — чысыл голлаг, дзæкъул. 
9&' 

Ыссæдзæй кæрæдзийæн загътой. 
Цæссыгтæ уæлдайджынтæй тагътой. 
Сæ дзынаэын, се ’рдиаг хъуыст, 
Сæ кæуынæй хæдзар æнкъуыст. 
Тæрккъæвдайау фестад сæ хъыг — 
Сæ уадултыл ивылд цæссыг. 
Сæ разæй цыд иу даргъ хъæхъхъаг лæг, 
Йæ зарæг хъуыст æви йæ хъарæг? 
Йæ къухмæрзæн кæрты æрхаудта, 
Æрхаудта, — цы йыл кæныс дау та? 
Уый фелвæста иу цырд кæстæр, 
Фæцымыдис æм дæн æз дæр. 
О, къухмæрзæн!.. Разынд дзы баст 
Цъæх цывзы, бынхъæдындзы карст... 
Мæрддзыгойы къордмæ фæкастæн: 
Хæрзивтонг сæ алчидæр, уастæн, 
Цъæх цывзы, бынхъæдындзы карстæй, 
Сæ къухмæрзæнты-иу сæ бастæй 
Сæ цæстытæм схастой зын хастæй, — 
Сæ зæрдæтæ дзаг кодтой мастæй. 
Тæрккъæвдайау фестад сæ хъыг — 
Сæ уадултыл ивылд цæссыг... 
Сæ дзыназын, се ’рдиаг хъуыст, 
Сæ маройæ хæдзар æнкъуыст. 
7 Мæ туг-ме стæг 
•7 

Цæрынæй-хæрынмæ цæссыгтæ 
Зæрдæйæ æвдыстой нæ хъыгтæ. 
Ныр, мæнæ æмбисонд, æмгæрттæ: 
Цæссыгтæй дæр разынд мæнгæрдтæ! 
1977 азы октябр 
в* 

ЛÆППУСКЪÆФÆГ 
(Фыды фæдис) 
Нæ бæдæйнаг фæсивæд, 
Фæкæнут мын тæригъæд! 
Лæгдзинад лæг æвдисы, 
Куы фæзоны йæ хæстæ: 
Фæдис!.. Фæдис!.. Фæдисы 
«Жигулиты» — мæ фæстæ! 
Кæйдæр чызг мын мæ фырты 
Цæгъдын кæны фæндырты! 
Мæ фырты мын сылбирæгъ 
Куыд бауæндыд ыскъæфын?! 
Чызджы цæсгом цы бирæ 
Хъæцынхъом у!.. Фырт сæфы!.. 
Уæ зæрдæ мыл кæд риссы, 
Уæд рацæут фæдисы! 
1977 азы авгцст 

«ЖИГУЛИ»-ЙЫ ФЫРТ 
— «Æгас æрцу, мæ «Жигули»! 
Сызгъæрин фест, сызгъæрин! 
Мæ зæрдæйы дæхи хур и, 
Æнæ дæу æз куыд цæрин! 
Мæ «Жигули» куы ’рбацæуы, 
Мæ «Жигули» куы ’рцæуы, 
Цыма фæзмы къуырма цæуы, 
Цыма фæзмы куырм цæуы. 
Фæлæ рæхджы мæ «Жигули» 
Дзыхъхъынногæй уындзынæн. 
Ныр мын бæстыл кæд иу хур и,— 
Дыккаг хурджын уыдзынæн. 
— «Жигули» дæм куынæма ис# 
Уæд ыл хъæрæй цы зарыс? 
Капеччытæ куы нымаис, 
Мæнæй дæр хæс куы дарыс. 
— Æввонг мулкæй мæн чи ’мбулид, 
Уымæн зæгъин йæ хъусы: 
— Мæ зæронд фыд — мæ «Жигули». 
Цыма дæ сæр нæ кусы! 
100 

Мæ зæронд фы’д куы араст уа — 
(Æнусмæйы хæдзар ын), 
Уæд къорд мины фæндарастæй 
Мæн базондзæн æрцарын; 
Мæрддзыгойы æхцатæй мын 
Уый фестдзæни... «Жигули». 
Мæ зæронд фыд, æрцардтай мæ! 
Нæ хæдзары цин, хур и! 
1979 азы апрел 
10 

АНСАМБЛТЫ ФÆДИС 
Фæлæ нæ бæрнон фысгæ куысты 
Хъæнтæн ныккæнæм тыхджын цæф! 
Фембæлдтæн хъæуы чызгæррысты, 
Ме ’мгармæ федтон чындзæхсæв. 
Цины хæдзæрттæй нæ хъуысыди: 
«Гъей-тох!» «Уæрæйдæ!», фæндырдзагъд. 
Се ’нкъардæй зæрдæ æнкъуысыди... 
«Хъуамæ сæм исчи фæтырндза! — 
Загътон. Тилифон æрцагуырдтон, 
Дыгур, Джызæлмæ фæдзырдтон. 
Уалынмæ!.. Уынджы цы ауыдтон?.. 
«Волгæтæ». — Тъдаумæ фæцырд уон!..» 
Ахуыдтам, бахуыдтам уазджыты 
Æмæ сæ арæхст, сæ хъавдæй — 
Зарыны дæсныты, кафджыты 
Хорз къордтæ «Арт» æмæ «Кафт»-æй. 
Хъæуы та стæм исынц фæндыртæ, 
Фæндыртæ схъуына сты къуымты. 
Сахъ «Арт»-ы, сахъ «Кафт»-ы фæрнджынтæ, 
Бахъæлдзæх кодтой... хуырымтьи 
102 

Фынджы уæлхъусбадæг хиуæтты 
Зæрдæты ссыгъди зынджытæ. 
Хиуæтты сидтытæн «зиууæтты» 
Номы джаз скуыста тыхджындæр. 
Дыууæ ансамблы сын ерысы 
Бацæуынц, стынг вæййы Нарты симд — 
Уылæнты хъаэт цыма денджызы... 
Цыма сæ алчидæр арт ысси... 
Хиуæттæй фæсвæд дзæвгар лæджы 
Нозтимæ самадтой карз хæст. 
Цæвæг дзы нал зыдта марæджы... 
Фесæфти се ’вронг, сæ арæхст: 
«Иннæ чындзхасты та мах бæсты 
Кафæд Моисеевы ансамбль!» 
Урсхилджын аныгъуылд сагъæсты, 
Цыма йын йе ’ппæт цард амбылд: 
«Уæдæ нæ хистæртæ ахæм бон 
Зивæг куыд нæ кодтой кафынмæ?! 
Хорз лæгтæй йедзаг уыд мах лæгдон! 
Не ’вдæлди лалымтæм хъавынмæ! 
Абон фæгоби сты фæндыртæ, 
Фæндыртæ схъуына сты къуымты». 
Сахъ «Арт»-ы, сахъ «Кафт»-ы фæрнджынтæ 
Бахъæлдзæг кодтой... хуырымты. 
108 

Штатон чызджытæ ’мæ лæппутæ 
Кафты дæснытæ кæм не сты! 
Фæлæ ирон хъазты тæппудтæн 
Уыдон куыд кусой сæ бæсты? 
Хуры æнусон хæрдгæ тынтæ 
Уæрмы куыд бамбæхсæм, адæм? 
Хъæуты рæсугъд цæгъдаг фæндыртæ 
Муэейы арфмæ куыд раттæм?! 
Загътой: «Ныр та ма цæуыл тыхсæм?! 
«Арт» æмæ «Кафт»-ы хорз федтам!» 
Загътон: «Ныннæрдзæн уæ чындзæхсæв, 
Фæлæ уын рауад концертау!» 
1976 азы декабр 

НЫСТУАН РЕДАКТОРТÆН 
Ацы ныстуан та кæсджыты номæй, 
Фысджыты номæй ’рвитæм уæ номыл. 
Иры поэзи хъахъхъæнынхъомæй 
Рифмæбийаджы базонут домын! 
Йе ’мдзæвгæтæй нæ афтæ ныууадзут, 
Æмæ куыд нал уæм сæфæг зынады! 
Йе ’мдзæвгæтæ йын газетты уадзут 
Далæ тæфæрфæс кæнæн бынаты... 
Сидтыл уæ исчи ма фæуæд джихау: 
«Уый та цæй тыххæй?» Уæдæ цы кæнæм?!. 
Рифмæбийаджы алы ног стихуац 
Амæлы уайтагъд, мах æй ныгæнæм! 
1979 азы феврал 

КЪÆРЦХЪУС РЕДАКТОР 
(Нырыккон таурæгъ) 
Раджыма-раджыма Иры 
Ахæм редактор уыдис... 
Уыцы бынаты, дам, бирæ 
Азты æхсызгон хъуыдис. 
Иухатт æм бацыдтæн, загътон: 
— Уемæ ныллæууин куысты! 
— Фурды, дам, не ’ййафы тагъд дон, 
Тагъд дон та кæстæртæ сты, — 
Уый мæм уæлæмæ дæр не скаст, 
Афтæмæй хъавгæ дзырдта. 
«Уый «о»-йы — ме стъалы, ме скаст», — 
Зарын мæ зæрдæ куырдта. 
Йе стъолы уæлхъус фæлдæхта 
Гæххæтты фæдыл гæххæтт, 
Амадæй — айнæг къæдзæхтау, 
Амадæй — тулдзбæлас-хъæд. 
— Хорз! Æмæ стихтæ... нæ мысыс? — 
Схауд дзы æрæджиау фарст. 
Загътон: «Мыд-ныхас, кæм хъуысыс... 
Стихты æнæкæрон уарзт...» 

Нал кодтон сагъæсс,аг джихтæ, 
Хурзæрин мæйдары скаст. 
— Стихтæ?! Куыд нæ мысын стихтæ?! 
Æз дæн Георимæ баст! 
Арф дын ныуулæфыд хицау: 
— Стихтæ... Уæдæ мæм... нæй куыст. 
Мастæй мæ зæрдæ нынкъуыст... 
Де знаг дæр—ме стыр бæллицау!.. 
Уый мæм уæлæмæ куы не скаст. 
А-лæппу, разын «æвронг»! 
Редактор — ме стъалы, ме скаст, 
Æмæ йæм бацыдтæн ног: 
— Курын дæ, æмæ мæ сæвæр 
Уе ’хсæн мæн аккаг куысты! 
Куыстмæ цæудзынæн æхсæв дæр! 
Хъуыддаг, миййаг, нæй мызды!.. 
— Хорз! Æмæ стихтæ... нæ мысыс? 
— Ахæм низ?!. Абабау!.. Стæй 
Стихтæ Георау кæм фыссыс, 
Уым дæр хæдзар кæнæн нæй! 
— Хъуамæ дæ рауайа исты! 
Литхайад... Марадз, уым кус! 
Уыцы ран де ’мбæлттæ чи сты, 
Уыдоны амындмæ хъус! 
»07 

Редактормæ дын нæ хъуыстон?! 
Фæлæ-иу уый сисы их 
Мах раззаг поэты стих 
Арæх фæкодта гæныстон... 
— Бафæлвардзыстæм дæ, хицау, 
Цыма нын цас дæ къæрцхъус! — 
Смæсты йæм не ’мдæлбар ус. 
Мæнæ уын мин цауæй иу цау: 
Хицаумæ бахаста «Зæй», 
Хицаумæ бахаста «Фесæф!..» 
Бандоны фидар ныфсæй 
Уацмыстыл ауадис йе ’рцæф! 
Йе ’рцæф нæ Пушкин, нæ Къоста 
Дарынц нырдæр ма сæ зæрдыл... 
Йе ’мзонд, æнхъæлдæн, йæ сæр дын 
Не ’нусон къæдзæхтыл хоста. 
Раджыма-раджыма Иры 
Ахæм редактор уыдис... 
Уыцы бынаты, дам, бирæ 
Азты æнæмæнг хъуыдис! 
1979 азы апрел 

ЙÆ ЧИНЫДЖЫ ГÆХХÆТТ 
Мæ хæлар мын æрæджы радта 
Иттæг сæрыстырæй йæ чиныг, 
Дзырдта: «Йæ рацыд мæ æрцардта! 
Ды дæр мын бацин кæн мæ циныл!» 
Дыууæ боны фæстæ мыл сæмбæлд 
Æмæ йæ базонын фæндыди: 
— Куыд у? Цыма дæ зæрдыл сæмбæлд? 
Куыд у? Мæ ахсджиаг фæнд уыди! 
— Дæ чиныг?.. О, мæ уд дзы баззад! 
Кæд ма йæ байрох кæнон тагъд! 
Дæ чиныг... О, уый у ахъаззаг. 
Гæххæттыл хорз нывтимæ уагъд! 
1974 азы декабр 
109 

СОНЕТЫ ФÆЛДÆХТ 
(Иу поэты мидныхас) 
Сонет фыстой æртындæсæм æнусæй 
Нырмæ цыппæрдæсрæнхъонæй æрмæст, — 
Зæронд хъуыддаг! Йæ ныхмæ сидын хæст! 
Петраркæ дæр .уыд зивæггæнаг кусæг! 
Сонет кæд цыд фынддæсæймаг рæнхъимæ, 
Уæд-иу æй адæм рахуыдтой «къæдзилджын». 
Цыма ныззарыд маймули сæ цирчы! 
Æз та дын исын ног хæстæ мæхимæ: 
Мæ сонет-иу сæдæрæнхъонæй кæс. 
Дыууæрæнхъон ыссæдз рæнхъæй мысдзынæн. 
Омар, дæхиуыл никæд уагътай уæз! 
Хайям, уыдис дын схъæздыгæн фæрæз — 
Хордзенбæрц хорæй мин хордзены ссынæн... 
Цыппаррæнхъон дæр мин рæнхъæй фыссынæн! 
1976 азы ноябр 
110 

АРВÆРТТЫВДТЫТÆ 
* * * 
Лæг—царды рæхысы цæг. 
Лæг æфсармæй у бæрæг. 
* ♦ * 
Тъдау — царды денджызы нау. 
* * * 
Цард — фурд æмæ арт. 
* * * 
Хур судзы зæрдæйы дур. 
* * * 
Фæсхæст цыд усгур, ордентæ мæ ракуырдта: 
Цымæ æгъдау, лæгдзинад та кæм агуырдта? 
* * * 
Цыппар хуримæ рауади мæ рæзты: 
Йæ дыууæ риуы, стæй йæ дыууæ цæсты. 
П1 

* * * 
Æфсымæрдзинад... Уый нæ хъæуы мах «ура» 
Æфсымæрдзинад хурзæринау — мадзура. 
* * * 
Æмдзæвгæтæ фæфыссын, æмдзæвгæтæ «æмпъузын». 
Мæхи редактор, се ’ппæт нæ уадзыс æмæ... «буэныг!» 
* * * 
Тохы-иу рæумигæнæгæн зæгъ: 
«Рог дымгæ нæ фæлдахы къæдэæх!» 
* * * 
Базæронд уыдзынæн, уымæй нæ тæрсын,— 
Нал лæггад кæндзынæн, уый у æгæр зын! 
* ♦ ♦ 
Фыдгулы уацары, æмбал, 
Цæссыджы бæсты туг ныккал! 
* * * 
Уæ, бæсты фарн, дæ хорзæхæй, 
Хъуаг нæ ма уадз дæ хор, зæххæй! 
* * * 
Мæнæуы хуымы хорзæх у æфсир. 
Хæдзары дуары хорзæх у æфсин. 
112 

* » ♦ ’ 
Æвæдза, ды фæразон дæ, æгæр лæг Дае: 
Фырныхасæй ысзынг вæййынц дæ дæндæгтæ! 
* * * 
Цард — ыскæс æмæ æркæс. 
Цард, кæд ма фидон мæ хæс?! 
* ♦ ♦ 
Йæ хъæубæсты куы нæ æрцæуы мард, 
Уæд хистхор лæг йæ цард нæ хоны цард. 
* * * 
Мауал хъус бæстыл дæ сæрмæ 
Сау хæдтæхæгæн йæ хъæрмæ... 
Хъус мыдыбындзы дыв-дыв... 
* * * 
Адæмтæн — дзæвгар сæ мæрдтæ. 
Ехх, куы уаиккой сæ цæрдтæ 
Бæсты дидинджыты бæрц! 
* * ♦ 
Мах бæстыл Ыстыр хæст цыд... 
Иры ахæм «лæг» дæр уыд, 
Уæд кæмæн сызгæ йæ хотых. 
* * ♦ 
Знаг кæугæйæ фена дæу, 
Уый сæрмæ хæссинаг нæу. 
Фенæнт дæ фæлтау хæлæрттæ. 
8 Мæ туг-ме стæг 
113 

Хурау ракастæ мæ размæ, 
Хъусын ныр дæ хъарм ныхасмæ, — 
Рухсæй байдзаг и мæ уд. 
♦ * * 
Зæрдæ, дам, — æрмæст фыды мур, 
Фæлæ, дам, куы уа ныфсæй дзаг, — 
Тайы уый зынгæй æфсæйнаг. 
* * * 
Мадызæнæг хорз куыд нæ сты! 
Фæлæ не ’сты, уæд сæ бæсты 
Хорз æмгар — æфсымæр, хо. 
* * * 
Цард æвæлмонæй æмбæстаг: 
Дзуары сурæтæй æмбæхста 
Йе ’лгъыст, сау фæдтæ зæххыл. 
* * * 
7ымæн низæй нæй мæлæт, 
Фæлæ уый куы мæла, уæд 
Амæлдзæн æрмæст... фырхинæй. 
* * ♦ 
Хæсты чи фæмард хъайтартæй; — 
Куринаг сын нæу дзæнæт: 
Дзæнæт балхæдтой сæ цардæй. 
114 

* * * 
Æз æвæлмон цард нæ зыдтон: 
Цыд мæ хæдразæй куыстаг. 
Уыд æнцад бадын мæ зындон. 
* * * 
Ратт нын ахæм амонд, цард, 
Мард-иу нæм куыд уа æгасау, 
Не ’гас та куыд нæ уа мард! 
Мæрдджынтæм æй алчидæр уыдта: 
Сом лæвæрдта, ставд цæссыгтæ калдта; 
Мардыл æви йе ’хцайыл куыдта? 
* * * 
Хъысмæт уын ф/»рны мыггаг тауæд! 
Фæлæ мæрдтæ куыд кæной рох, 
Æгæстæн ахæм бухъцард ма уæд! 
* ♦ * 
Мæ царды иу бон дæр нæ бадтæн, 
Фæлæ мын не сфаг и рæстæг, 
Фæттæ куыд не сфаг уа салдатæн. 
* * ♦ 
Гъей, де ’рыгонæй ма у хъал! 
Зæрондæн ма фидис кæн: «Къодах!» 
Æвзонг дæ абон, райсом — нал. 
115 

* * * 
О, иу лæг мард вæййы æгасæй. 
О, иннæ мардæй дæр цæры, 
Цæры, æмæ цæуы нæ разæй! 
* * * 
Дæрд балцы сау æхсæв — мæ нымæт, 
Дæрд балцы арвæрттывд — мæ бæх, 
Фæтæхын ног дугътæ кæнынмæ! 
* * * 
Нæ зæххы къорийы зæрдæ, 
Дæ хуылфы цас фæттæ ныссагъди! 
Уым цас и адæмты мæрдтæ! 
* * * 
Мæ пъеро, ссудз ма нын сæуæхсид, 
Куыд кæной зæрдæтæ сæхи 
Нæ дард, нæ зын балцы дæу æвджид! 
* * * 
Куы ссарин иу ахæм ныхас, 
Кæй руаджы аирвæзы раст лæг 
Мæлæтæ,й ауындзæны раз! 
* * * 
Æнамонды фæтк, дам, мын амон. 
Æнамонд уыцы лæджы хон, 
Хæлæрттæй чи фæци æнамонд. 
116 

* * ♦ 
Фæндараст фæуыны сæрвæлтау 
Дæ рагбонты базон цæуын: 
Цард — хæхты тæссардæр фæндæгтау! 
* * * 
Зæххы къорийыл цас уадзыс дæ уæз, 
Ды дæр ын цымæ уыйас уæз йæ уæзæй 
Дæ уæлæ уадзыс? Гъей, дæу фæрсын æз! 
* * * 
Хъазыбеджы хох Иры хæхты астæу 
Лæууы, цыма сæ куывды уадзы сидт 
Уæлахизгæнæг хурзæрины скастæн. 
* * * 
Лæджыфыд хæрынмæ нæ бæззы лæгæн 
Æмæ йæм фыдбылызы кардау 
Æмбæхстæй дæ дæндæгтæ ма дау! 
* * * 
Бадты иукъорды уыдтон: 
Архайдтой... Сæ дзаг сыкъатæ 
Нал уыд бакъуырын сæ бон... 
* * * 
Сылгоймаг... Карджынæй дæр, уастæн, 
Йæ бирæ кæстæрты æхсæн 
Нæ комы хистæр уæвын. Азтæ!.. 
117 

* * * 
Æмæ кæй нæ фæнды бæстыл 
Йæ кары, йе ’сконды бæсты 
Уæвын æрыгондæр, рæсугъддæр! 
* * * 
Адзалæй ницы ис хæдбардæр. 
Адзалæн алчи у нымад. 
Адзал у адæмы ’хсæн рад. 
* * * 
Уæ, адæм, иу мадызæнæг, 
Кæстæртæн рухсфенынгæнæг, 
Фыдæлтæн-иу зæгъæм: «Ут рухсаг!» 
* * ♦ 
Зарæг кæнын царды у зынгуыст. 
Ме ’мдзæвгæ дын цас фыссын æнцондæрæй, 
Уыйас тагъддæр бавæййы зынгхуыст. 
* * * 
Адæм нæу йæ нымæцæй ыстыр, — 
Стыр æй хон йæ зонд, йæ хъару, йе ’гъдауæй 
Дун-дунейы тох æмæ куысты! 
* * * 
Чи басыгъди удфæлварæн хæсты, 
Уыдоны сæ тугæй æлхæд бæсты 
Не ’ппæтæй фылдæр фæндыд цæрын. 

* * * 
Ацы зæххыл ахæм гæбаз нал ис, 
Бирæ туг кæм нæ ныккалдтой дзыллæтæ 
Æмæ дзы кæм нæ фесты уæлахиз. 
* * * 
Хæствæлтæрд салдат, уæ, фæуон дæ фæхъхъау: 
Дæ тыхджын къухты тугдадзинтæ сты 
Нæ бæрзонд хæхтæй се ’фцджытæм фæндæгтау. 
* ♦ ♦ 
Чысыл уæрдæтты сывæллæтты цал мады 
Фæласынц уæртæ майы рухс бон фæзы, 
Цыма цæуынц нæ сабыр танктæ парады! 
* » * 
Хистæр сиды: «Райгуырæн бæсты 
Цардыскъуынæг хотыхты бæсты 
Кусæнгарз, фæндыр уæ къухы дарут!» 
* * * 
Хæстæфхæлд бæрзонд, æвæдза, нæртон эæхх дæ, 
Дæ фæтæн риуыл дидинджытæ цас и, 
Салдаты риуыл цыма сты йæ хорзæхтæ! 
* * * 
Хъуамæ лæг йæ дзыллæйы хъæуа. 
Адæмы, йæ бæсты сæрыл тохы 
Хъуамæ лæг æфсады хуызæн уа! 
1 

* * ♦ 
Чи рæвдз кæны маргтауæг ыстæр? 
Дидинджытæ хотыхтæй фылдæр ысты! 
Дзыллæтæ сты хотыхтæй фылдæр! 
Фæззæг... Æхсæв... Фæтæхынц мæргътæ... 
Сæ зард хъуысы æви сæ куыд? — 
Зæгъут-ма мын, быдыртæ, хæхтæ! 
* ♦ * 
Мæ цæстырухс, ды мын куы нæ уай, 
Куы нæ мын уой мæ бæстæ, Ир, 
Уæд æз мæ фæэзæджы — æнæ най. 
* * * 
Мæ фыдызнаг, дæуæй дæр — бузныг: 
Куыд уон цырддзаст æмæ хæстхъом, 
Мæн ууыл сахуыр кодтай кусын! 
* * * 
Уæдæ нын уый хуызæн цæрдуды 
Зæххыл æрдæгмардыл нымай, 
Зæрдæйæчи нæ зоны худын! 
* * ♦ 
Бæстыл æрмæстдæр ис æгъдау, 
Æгъдау — сызгъæрины хæхтау, 
Æгъдау, табу, табу — дæхицæн! 
120 

* * * 
Пысылмон дæр нæ дæн, чырыстон дæр нæ дæн, 
Æнæ дин дæр нæ дæн; мæ динæй нæй тыхджындæр: 
Мæнæн мæ дин — æууæнк, æгьдау мæ дин — мæнæн! 
Нæ тырыса у сагъд. Цыма та балц фæлгъауы — 
Уый базмæлы, тырны, уый арвыдзаг фæйлауы: 
Тырысайы ис туг, тырысайæн ис уд! 
* * * 
Бынæттæ сты ныллæг, бæрзонд, 
Мæсты, дам, уым кæнынц æрмæстдæр, 
Æмæ кæм нæ фаг кæны зонд. 
* * * 
Кæд, мæ хур, дæхи хæд-зонд лæг хоныс, 
Дæу фæнды, куыд уа дæ ныхас хъомыс, 
Уæд цы зоныс, уыдон ма дзур иууылдæр! 
* * * 
Иу хæддзу цы ран бахауы минасы, 
Уыцы ран, бецау, æрмæстдæр иу нуазы: 
Сидтыл — иу, сæ дурынтæй дæр — иу. 
* * ♦ 
Фæрсыс мæ: — Уарзондзинад циу? 
— Æнхъæлдæн, уарзондзинад уый у, 
Куы суой дыууæ зæрдæйы иу. 
12Ц 

* * * 
Зæххыл цæрын, зæххыл мæлын — нæ хæс: 
Мæ зынгхуыстæн бæргæ нæ тæрсын æз, 
’Фæлæ мæныл куы фæрисса дæ зæрдæ. 
* * * 
Талынджы куы цæуай балцы, уæд 
Стъалытæ цыфæнды ’рттывд куы кæной, 
Лæг, уæддæр дæ мæйы хорзæх уæд! 
* * * 
Сæрдыгон æхсæв булæмæргъты хорз балмæ 
Уыг батахт æмæ асидти сæ козбаумæ: 
«Нырæй фæстæмæ ме ’взагыл куыд уасат!» 
* * * 
Ахæм æлгъыст ма ’руадзæд хъысмæт, 
Ахæм хъыгæй адæймаг хызт уæд, 
Æмæ йæ зиан баззайа йæхи ’вджид! 
* * * 
Хи хæдзары, ме ’мгар, дæу куыд хъахъхъæнынц, 
Хи хæдзары стæй дæуæн цы кад кæнынц, 
Иннæтæ дæр уымæй фылдæр нæ... 
* * * 
Зæгъыс: «Бæрзонд дæн!» Нæ, фæлæ цы даргъ дæ! 
Цы даргъ дæ, цъ1ма хус гæдыбæлас! 
Æмæ дæ сæрæй у дæ худ зынаргъдæр! 
1122 

* * * 
«Арахъхъ бацыди мæ сæры!» — бадты хъæр кæныс 
фæдис. 
Карз нозт уым цæуы æрмæстдæр, 
Афтид, хус бынат кæм ис! 
* * * 
Нæ фынгæн йе ’гъдæуттыл хæцæны 
Æртæ сидтваг цы лæг нæ кæны, 
Мах бахиз ахæм лæгтæй, фарн! 
* * * 
Дæ раст хъуыддæгтæй адæмы рæадау; 
Хъæдтæ, быдыртау — адæмы зæрдæтæ, 
Зæрдæйæ ’взаргæ ног мыггаг дзы тау! 
* * * 
Дидинæг, Атан æмæ Аманæй 
Абонмæ дыл цас кæгы цæхæр! 
Фæлæ сдарыс артæй дæр дæ сæр. 
* * * 
Хъæбатыртыл хæсты æмбæлдтæн, 
Хъæбатыртæй æдзард æмбæлттæн 
Ингæнтæ цал ыскъахтон уым! 
* * * 
Куысты бандонæй чи скæны йæ хотых, 
Йæ хæрæмттæй дзы чи райсы йæ маст, 
Мæнмæ гæсгæйæ, уымæ нæй æд зонд тых. 
т 

* * * 
Иу лæппу поэтмæ бауад: 
— Хæстæ мæ фæкодтой заууат, — 
Тагъд мын ацамон фыссын! 
* * ♦ 
Дæу адæмы сæр хурæмсæр хъæуæд, 
Мах ацы зæххыл ахæм амонд уæд, 
Куыд нæ фæцæрæм канд нæхи фæндиаг. 
* ♦ * 
Лæг хъару, куыстæй, æхсарæй, 
Йе ’фсарм, йе ’гъдауæй у лæг. 
Агур ахæмы, ыссар æй. 
* * * 
Салдат фыдгултæм бацыдис атакæй... 
Бæрзонд сурæтдзырд фестади салдат... 
Салдат фæлгæсы хъахъхъæнæн фæндагæй... 
* * * 
Кæй хуымы тауай уалдзæджы даь. хор, 
Уый фæззæджы куы не ’мбара дæ хорз, 
Уæд-иу ын æй æрлæууын кæн йæ зæрдыл. 
* * * 
Заманы тыхджын æууæлты, 
Заманы тæссар цæуæнты 
Хæхты бæрзæндтыл æууæнд. 
124 

♦ * * 
Ацы лæг сывæллонæй нæ бададта 
Мады ’хсыр, у... фосы ’хсырæй хаст: 
Уый зæгъынц йæ митæ ’мæ йæ каст! 
Фæлмæн, цыбырæй арфхъуыды ныхас 
Бæрзонд хæхтæ ’мæ фидæрттæ дæр калы, 
Йæ зæгъæг та зæххыл ысвæййы стъалы! 
* ♦ * 
Йæ къахыл лæууын сывæллон фæцахуыр, 
Сывæллон абон ауадис йæ къахыл. 
Зын уыд, зындæр та — дунейыл цæуын! 
* * ♦ 
Ма тæрс талынг рухсгæнæг куыстæй! 
Маймулийæ куыст ыскодта адæймаг, 
Ды æгуыстæй маймули ысдæ! 
* * * 
Дæу зонын, фæлварын дæ рагæй: 
Кæмæн ис дæ хуызæн хæлар, 
Цы ма кæны уый та æзнагæй?! 
* * ♦ 
Æз мæ уд лæггадыл хъарын. 
Хорз у адæмæй хæс дарын, 
Хæс, æрмæст æхцайæ нæ! 
125 

* ♦ * 
Уалæ арвы артгæнæг хуымæй 
Боны егъау тырыса у хурзæрин, 
Æхсæвы егъау тырыса — мæй. 
* * * 
Де ’гъдауæй дын баззадыстæм бузныгæй 
Федтам дæ æрыгонæй, рæсугъд чызгæй, — 
Хорэ карджын ус рауайæд дæуæй! 
* * * 
Нæ хъысмæты æвронг куырдтæ, 
Нæ зиантæй нæ ноггуырдтæ 
Фылдæргæнæг фæут! 
* ♦ * 
Кæстæртæ, бахæрæм уæ рын!.. 
Цæрæнбонты куыд уадзат махæн 
Æртыгай чъиритæ кæнын. 
* * * 
— Цымæ кæм гуыры ацы тыхджын Терк? 
Кæцæй тæхы, гуылф-гуылфгæнгæйæ, иудадзыг? 
— Тыхджын Терк у нæ бæрзонд хæхты тугдадзин. 
* * * 
Нæ кæстæр! Дæ зæххон. Нæ кæстæр! Ды хæххон дæ. 
Куыд уарзын хъæ/ы зæхх, куыд уарзын хъæуы хох, 
Дæуæй нын уый у рох. Æмæ цæмæн у рох? 
126 

* » * 
Кæхцгæнæны та бакувæм кæстæрæн: 
«Кæстæр зæрондмæ барджынæй цæрæд, 
Фæлæ уæд хицау йе ’взагæн, йæ сæрæн!» 
* * ♦ 
Кæд дæ дарæс итувæрд нæ дарыс, 
Кæд нæ цæуыс адæммæ хæрзæфснайдæй, 
Хъуамæ сæ уæд мурмæ дæр нæ дарыс. 
* * * 
Мæ рихитæ цæмæн фесты дæ койаг?! 
Гъей, коса лæг, æнæрихи нæлгоймаг 
У рихиджын сылгоймаджы хуызæн! 
* * * 
Фыдыбæстæ у стыр. Дæуыл та стыр хæстæ. 
«Зæронды азты полкъ» дæумæ цæуы атакæй, 
Фæуæлахиз ыл у йæ ныхмæ стыр хæстæй! 
* * * 
Адзалæй нæу мæ тарст: адзал у махæн рад; 
Тæрсын, бæстыл мæ фæнд куы нæ бантыса, уымæй. 
Мæ хуым цы фæуон конд, зæхх, уыцы амонд ратт! 
* * * 
Зынгхуыстыты рæнхъы тагъд фестдзæни дзырдхъом: 
Кæдæй-уæдæй уыдис йæ хæдзары дуар гом, — 
Уый къорд боны фæстæ... йæ табæты куы хастой. 
127 

* * ♦ 
Нæма фæци нæ туг зынгхуыстыты фаг ист: 
Салдат хуыздæр уæд цард, куы йыл æмбæлд фашист 
Лæгæй-лæгмæ хæсты, йæ рæстдзæфæй мард чи цыд! 
Куы нæ фæбæззой цот, уæд мад, фыды ысты. 
Рæстмæ куы фæуой цот — ысты Фыдыбæсты, 
Зæххы къорийы сты; миййаг, зынгхуыст куы фæуой, 
Уæддæр — хъазуат куысты, уæлахизы бырсты! 
* * * 
Æнæгъдауæй цæрыс! Дыкъахыг сырдау цæр! 
Мæ хъамайæ дын ныр куы акъуырин дæ сæр, 
Хæрдмæ фæхауид уæд? Æви æрхауид зæхмæ? 
Æвæццæгæн, хæрдмæ: æгæр рог у, æгæр! 
* * * 
Кæд дæуыл æрцыдис цин, — 
Цин ыстырдæргæнæг — адæм. 
Кæд дæуæн ысчынди маст,— 
Маст фæкъаддæргæнæг — адæм. 
* * * 
Сызгъæрин феста, хур чи скодта, уыцы тых! 
Сыэгъæрин феста, зæхх чи скодта, уыцы тых! 
Сызгъæрин феста, дон чи скодта, уыцы тых! 
Сызгъæрин феста/’гъдау чи скодта, уыцы тых! 
128 

Саби, бахæрон дæ рын... 
Алкæй дæр фæнды хæрын, 
Фæлæ-иу æрмæст хæрыны , 
Лæгæй ма сфæнд кæн цæрын! 
Ыстыр тохмæ цыдтæн. Мæнæн фæдзæхста мад: 
«Куы дыма арвæй уад, ыстыр бомбæты уад, 
Уæд макуы скæс хæрдмæ, дæ цæстыты дэы исты 
Куы бахауа, миййаг! Дæ акъоппы-иу бад!..» 
Уый хъæлдзæг лæг уыдис, уый хъазаг лæг уыдис. 
Йæ цыргъзондыл-иу уæд сæдæтæ кодтой дис. 
Йæ цыргъныхæстыл уæд хорз чи фæхудти, уыдон 
Йæ зынгхуыстыл куыдтой. Ныууагъта худт—йæ Ис! 
* * * 
Ног рæсугъд, ног хæзна-дуртæ 
Иуæй-иу агуры фурдæн 
Уалдэыгон хурбон йæ былыл, 
Иннæ та арф ран— йæ быны. 
♦ * ♦ 
Æвæццæгæн, цъæх уалдзæг 
Дæ бахудтæй фæгуыры. 
Дæ хуызæны нæуарзæг 
Хъæздыгæй дæр мæгуыр у. 
9 Мар туг-ме стæг 
129 

* * ♦ 
Авд азмæ дыууиссæдз хурыцæсты 
Сабыр заман лæг фæкодта уацар, 
Уыцы «уарзон» устытимæ хæсты 
Ууыл ныр ысгуыхтмæ фæндаг батар. 
* * * 
Цæрæнбонты мæ фыд 
Æнæ хъама нæ цыд, 
Фæлæ йæ никуы сласта, 
Кæд фесгуыхтæн нæ хъуыд. 
* *'♦ * 
Мæ полкъ! Цымæ кæм дæ? Кæмдæриддæр мын дæ, 
Уым дард фæндараст кæн! Ды цас федтай зынтæ! 
Æз авд азы фæдæн дæ салдæттимæ стæрты. 
Дæ фарн мысæг лæгæн «цæугæ хæдзар» хуындтæ. 
* ♦ * 
Кæм ис мæ хуыздæр зард? Куы стынг мæ дзырдты 
куыст! 
Куы стынг мæ рæнхъы тох! Куы дзурынц: «Ис 
æнтыст!..» 
Мæхи зæрдæйы ’фсарм фæрсы æхсæвæй-бонæй: 
«Кæм ис дæ хуыздæр зард?» Зæгъын: «Ехх, не ’рцыд 
фыст!» 
* ♦ ♦ 
Гъей, хурзæрин/ дæуæн у уайдзæф кæнын зын, 
Фæлæ ныббар, æз дæм ныр иу азым хæссыи; 
130 

Зæххыцъары мæнгæрдтæм æмæ сыгъдæгзæрдæтæм, 
Ау, иухуызон цæстæй куыд æмбæлы кæсын?! 
* * * 
Фынджы уæлхъус фæсидт: «Сыкъа æгас цæуæд!» 
Ыстæй та цыд йæ хъæр: «Нозт?! Цæй, дæлдэæх фæуæд! 
Нæ уарзон хистæр, гъа: æвдисæн мын уыдзынæ, 
Мæ нозт ныууагътон ныр... бæркад куы загътай, уæд! 
* * ♦ 
У ацы хъæу мæ хъæу. 
Фæндаггон, ам фæлæуу! 
Ам фен æцæг фысымтæ, 
Ам уалдзæджы цырен 
Æцæг хурыскаст фен! 
* * * 
Йæ номæй йæм фæдзырдта лæг, 
Фæлæ æнæчетар цæрæг 
Нæ радта дзуапп, — æмгæрттæм карз уыд. 
Лæг æм фæхъæр ласта: «Хæрæг!» 
Хæрæг йæхи ’взагæй ныууасыд. 
* * * 
Хорз æгъдау йæхи ’гъдауæй нæ цæуы: 
Адæмтæ — йæ ныййарæг, йæ кæнæг. 
Хорз æгъдау нæ горæт æмæ хъæуы 
Се ’нæчетар фæндтæ у ныгæнæг. 
Хорз æгъдау у дзыллæйы тырыса. 
Тырыса, дæ даргъ фæндаг дырыс уа! 
131 

* * * 
Хуымгæнæгæн зæхх у гæххæт, 
Йæ болат гутон та — фыссæн. 
Йæ болат гутонæн йæ фæд — 
Æрфæны ’взист фæды хуызæн. 
Уый у йæ зын æмæ йæ цины 
Чиныг. 
* * * 
Ыстыр тохы куы цыдыстæм, 
Нæ туг калгæ, фæстæмæ, 
Уæд уый цыди нæ раэæй. 
Ыстыр тохы куы цыдыстæм, 
Нæ туг калгæ, атакæй, 
Уæд уый цыди нæ фæстæ. 
* * * 
Хæхтæн цас уæз и се ’ккой! 
Хæхты зæрдæты схоны 
Зынгæй стъалытæ цæуынц. 
Хæхтæ алцыдæр федтой, 
Хæхтæ алцыдæр зонынц, 
Фæлæ хъусæй лæууынц. 
* * * 
Лæг цæуы хæсты быдыры, 
Йе знæгты кæны бындзагъд, 
Фæлæ дзы йæ риугуыдыры 
Маргджын судзгæ фат ныссагъд. 
Лæг мæлы, уæддæр ма «дон...» 
«Дон...» зæгъын ыссис йæ бон. 
132 

* * ♦ 
Ыстыр хæсты хъысмæтæй цард фæкуырдтон, — 
Хъысмæт мын радта нæмгуыты ’хсæн цард. 
Ыстыр хæсты зынгхуыстытыл нæ куыдтон, — 
Нæ мæм разынд мæ хъыджы фаг цæссыг. 
Ныхæстæ дæр нæма ссардта мæ хъыг. 
Зынгхуыстытæн сæумæйæ скæнын арт... 
* * * 
Зæххæнкъуыст æмæ зæххыстынды хабар 
Куыдæй æрцæуы, уый дзæбæхдæр бамбар! 
Атан-Аманæй абонмæ сæ туг 
Фæкалдтой адæм. Туг дæлзæхх æхсиды. 
Кæд ног рын тауын искæйы мæт у, — 
Туг уымæ фарны ’хсидæвтæй æвзиды! 
* * * 
Исты мæм кæд раппæлинаг ис, 
Ис уæд уый мæ хъуыддæгты, мæ уаджы 
Мад, фыд æмæ хорз адæмы руаджы. 
Исты мæм кæд рафауинаг ис, 
Ис уæд уый мæ хъуыддæгты, мæ уаджы, 
О, æрмæст мæхи «фæллойы руаджы!» 
133 

ЭПИГРАММÆТÆ 
ФЫСДЖЫТЫ ФÆТÆГ 
— Æмбал у фысджытæн сæ фæтæг! 
— Уый чи загъта? — Æмбал йæхæдæг! 
ЛÆМÆГЪ РОМАНТÆ ФЫССÆГÆН 
Тынг дын уарзын дæ романтæ: 
Атухын дзы мæ тъарантæ. 
МÆРДТЫ ЦИНЫ ПОЭТ 
Поэтты рæнхъы фæуæлдæр! 
Афтæ ’нтыстджынæй куыста, 
Æмæ цыртыты уæлæ дæр 
Цины зарджытæ фыста. 
ЙЕ СТИХТÆ ÆГÆР КÆСЫНУАРЗÆГÆН ÆВДАДЗЫХОС 
«Поэт», кæсыс та нын де стихтæ... Цæр! 
Фæлæ, æнхъæлдæн, нæ уаид æвзæр, 
Де ’взагæй раздæр.куы кусид дæ сæр! 
ЙÆ ЧИНГУЫТÆ КÆМÆН НЕ ’ЛХÆНЫНЦ, УЫЦЫ 
ФЫССÆГÆН 
Кæсджытæ ’мæ де ’хсæн ис дæлджинæг, 
Уый тыххæй та знон дзырдтой дæхи раз. 
134 

Дуканиты не ’лхæдтой дæ чиныг, — 
Де ’фсин, дам, ын балхæдта йæ тираж. 
МÆ УАЦМЫСТÆ МЫН МЫХУЫРЫ НÆ УАДЗЫНЦ, 
ЗÆГЪГÆ, ЧИ ХЪАСТ КÆНЫ, УЫЦЫ ФЫССÆГÆН 
Дæ бир-бирæ фыстытæ уадзыныл сахуыр дæ. 
Нæ мын мыхуыр кæнынц, зæгъгæ, дæ хуызæн чи стынг! 
Æрмæст дын нæ рауагътой дæ равзæрст хахуыртæ, 
Нæма дын рауагътой дæ тилифонты чиныг! 
ПЕНСИТÆ ЧИ ИСЫ, УЫЦЫ ФЫСДЖЫТÆН 
Лæджы цард æрвылаз æмхуызон нæ вæййы, 
Ныр пенситæ исут фæрнæй. 
Фæлæ уæ рох ма уæд: нæ литературæйы 
Пенсионертæ нæй! 
СÆРÆЙ КЪУЫЛЫХ 
Зæгъыс: «Хуыздæр фыссын сымахæй! 
Къостайæ? Хъауджыдæр нæ нæй!» 
Къоста чысыл къуылых уыд къахæй, 
Ды та бынтон къуылых — сæрæй. 
ЕСЕНИНЫ ÆМДЗÆВГÆТÆ ТÆЛМАЦГÆНÆГÆН 
Есенины кад дун-дунейыл хъуысы, 
Уый никæй ’взагыл зарыди мæгуырæй. 
Фæлæ иронау тынг лæмæгъ кæй фыссы, 
Уый базыдтон... дæ тæлмацты мæкъуылæй. 
135 

«ПОЭТ»-ЛЕКТОРЫ АХХОСÆЙ 
Мæ бонты уе ’хсæн номдзыдæй æрвыстон, 
Мæ чингуытæн-иу алчи уыд фысым, 
Фæлæ «поэты» лекцитæм фæхъуыстон 
Æмæ... æппындæр нал зонын фыссын. 
ЧЕХОЙТЫ СÆРÆБИЙЫ ЧИНЫГ «АЙДÆН»-Ы ТЫХХÆЙ 
Дæ «Айдæн»-æн мин у йæ тираж, 
Дæ «Айдæн»-æй бакодтай хин: 
Мах мин лæгæй балæууæм уый раз, 
Фæлæ дзы нæ уынæм нæхи. 
ХУЫГАТЫ С<=РГЕЙЫ ЧИНЫГ «МÆ СЫХÆГТЫ 
НОМÆЙ»-ЙЫ ТЫХХÆЙ 
Йæхи цæсгом нал хъæцыд не ’мбал Сергойæн 
Ныззарын æргомæй, 
Уæд чиныг ныффыста æфсармджыны койæн: 
«Мæ сыхæгты номæй». 
МЕ СТИХТÆ МЫН МÆ АМÆЛÆТЫ ФÆСТÆ 
УАДЗДЗЫСТЫ, 
ЗÆГЪГÆ, ЧИ ДЗУРЫ, УЫМÆН 
Дæхи ’гасæй дын чи гуырд мардæй, 
Дæ фæстæ ма гъеуыцы стихтæ 
Зæххыл куыд бафсæддзысты цардæй, 
Мах уый тыххæй фæкæнæм джихтæ, 
136 

ЙÆ НОГ ЧИНГУЫТЫ ЗÆРОНД ХЪУЫДЫТÆ КÆМÆН 
УЫДИС, УЫМÆН 
Уыдис нын бумбулийау рог 
Ирон поэзийы йæ зонд. 
Йæ чиныг-иу бæргæ хуынд ног, 
Фæлæ йæ хъуыдытæ — зæронд. 
ДОХТЫР ÆМÆ ФЫССÆГ АЙЛАРТЫ ЧЕРМЕНЫ 
МИДНЫХАС 
Мæн хонынц Иры фысджытæ сæ дохтыр, 
Мæн хонынц Иры дохтыртæ сæ фыссæг. 
Дыууæ баэыджы асæттыныл тохты 
Фæтахт мыггагмæ гакк-гуккау мæ хуыссæг. 
ПОЭТ... ÆМÆ ХАХУЫРТÆФЫССÆГ 
Цалынмæ уый хахуыртæ фыста, 
Уалынмæ ысфæлдыстон æз та 
Тохдзауты хъазуаты бонтыл кадæг: 
Уымæн дæр, мæнæн дæр уыд куыстаг! 
137 

ПОЭТ СУÆВЫН ÆНХЪÆЛÆЙ ЧИ РАЙГУЫРД, УЫМÆН 
Куы райгуырди, уæддæр, дам, гæххæтты пут æрдомдта, 
Куы райгуырди, уæддæр, дам, æмдзæвгæтæй хъæр 
кодта. 
Уый рифмæтæй ысхудти, уый рифмæтæй ыскуыдта, 
Сывæдæджы бæсты, дам, фыссæн систæ æркуырдта. 
Уæд нал æфсæст æхсæв дæр хылы-мылы хæххытæй. 
Йæ къахыл дæр уый ауад... кæлгæ стихты рæнхъытæй. 
ИУ ЛÆППУ «СТИХТÆ» ФЫССЫН КУЫД РАЙДЫДТА 
Æгæнон лæппуйæн йæ фыд 
Йæ сæрыл тæбынгæй æрцыд, 
Йæ сæрæй, дам, цыдæр фæхъуыд. 
Уæд райдыдта æрвылбон джихтæ... 
Уæд райдыдта фыссын дæр («стихтæ»!). 
ТУГДАДЗИНТАУ ÆМÆ КÆЛМЫТАУ 
Иу поэтæн йе ’мдзæвгæты рæнхъытæ 
Адæймаджы тугдадзинтау уыдысты. 
Иннæмæн та йе ’мдзæвгæты æнхъырдтæ 
Адæймагмæ сау кæлмытау хылдысты. 
КЪОСТА ÆМÆ... БАРАБАНÆЙ ЦÆГЪДÆГ 
Къоста у Иры фысджыты фæтæг, 
Къостайы арæхст нæу лæгæн фæндынтæй. 
Поэзийы, бæргæ, цæгъдынц фæндыртæй, 
Дь\ та дзы дæ барабанæй цæгъдæг! 
138 

ИУ ПОЭТЫ СУСÆГВÆНД ФЫСДЖЫТЫ ЦÆДИСЫ 
УÆНГ СУÆВЫНМÆ ТЫРНДЖЫТЫ ТЫХХÆЙ 
Æрыгон поэттæн рæдауæй 
Рекомендацитæ дæттын. 
«Цæукъатæн» не ’мбырды æгъдауæй 
Хъæуы сæ сыкъатæ сæттын! 
Фæлæ сæ рахæссынц хъæгæсмæ, 
Фыссынц сæ раст сусæг фæндон. 
Куы ’ркæсын ног цæстæй мæ хæсмæ, 
’Уæд сæ... ныххах кæнын бæстон! 
СОМБОНМÆ КÆСÆГ ПОЭТ 
Йæ хорз хæлар уыдис мæлæтдзаджы рынчын. 
Рынчынфæрсæг цæуын «поэтмæ» касти зын. 
«Уый тагъд кæндзæн эынгхуыст, — йæхинымæры 
скарста, — 
Йæ ингæны уæлхъус кæсынæн стих фыссын». 
1970—1?7? азтæ 

чиныджы ис 
Бæстæ æмæ хæстæ 
Мæ сæйраг чиныг . . . .... 3 
Къостайы фарнæй 4 
Сыгъдæг тугæй 6 
Къоста æмæ æз 7 
Тыхджын зарæг 8 
Мæ тæлмацгæнæг ’’ 9 
Мæ зын 10 
<Къостайы чиныг...» 11 
Гæнахы цæстытæ 12 
«Фыдыбæстæ — не скаст...» 14 
Сæ рухс нæмттæ 15 
Бæгæныпы таурæгъ 17 
Мог азы арфæтæ 19 
Тырын былæй хауæны , 21 
11æ фысджыты фæтæг 24 
Уарзæгой зæронд лæг 26 
Мæ фæсномыгтæ . 31 
Хъаматимæ кафт 33 
Ацæргæ . 36 
Карджыны бæллын 37 
Паддзæхтæй уæлдæр 38 
Туджы хур 
Зæрдæ . 39 
Бухайраг хабар . ♦ 40 
140 

Хæсты кæрдзын 43 
Урс тырыса ’ 45 
Ауындзæны бын 50 
Фæстаг ба 51 
«Ирон фæндыр» хæсты 54 
Акъоппытæ . 55 
Фæндырдзæгъдæг 56 
Æдзард поэттæ 57 
Фæлтæрд салдат 58 
Æндон худ 60 
Туджы хур 61 
Мысыны фæтк 63 
Берлинаг хуызист 65 
Фадат . 70 
Нæ цæфтæ 71 
Фæсæмбæхст 73 
Удхъахъхъæнæг 74 
Кæддæры хæстонтæ 75 
Дыууæ парады 79 
Вьетнамы рнсæй 80 
Дидинæг æмæ сындз 
Дæ мидбылты бахудт 81 
Рæсугъдты сидт 82 
Иу къахыл слæугæйæ 83 
Дзидзидайты арфæтæ 84 
Цинты саха 86 
Хъомылгæнæг 87 
Зæххæнкъуыст 89 
К1 

Лæгæй-лæгмæ тохы 90 
Комкоммæ уайдзæф 92 
Тæппæлттæ 93 
Тæссаг уазæг 94 
Æлхæд цæссыгтæ 95 
Лæппускъæфæг 99 
«Жигули»-йы фырт 100 
Ансамблты фæдис 102 
Ныстуан редактортæн 105 
Къæрцхъус редактор 106 
Иæ чиныджы гæххæтт 109 
Сонеты фæлдæхт , По 
Арвæрттывдтытæ 111 
Эпиграммæтæ 134 

Борис Алхастович Муртазов 
ПЛОТЬ И КРОВЬ 
Стихи 
Редактор С. 3. X у г а е в 
Художннк X. И. 3 а н г н е в 
Художественный редактор У. К. Кануков 
Техинческип редактор Ж. Г. Дзасохова 
Корректоры Б. Л. Толпарова, М. Г. Гадзалова 

ИБ № 526. 
Сдано в набор 17. 08. 79. Подплсано к печатн 26. 12. 79. 
ЕИ 02245. Формат бумагп 60х901/32. Бум. тип. № 1. Гарн. 
шрифта лнтературная. Печать высокаи. Усл. п. л. 4,5. 
Учетно-изд. лнстов 3,65. Тнраж 1000 экз. Заказ № 4284. Цена 
50 коп. 
Издательство «ИР» Управлепня по делам нэдательств, по- 
лиграфии и книжиоп торговлн Совета Мнннстров СО АССР, 
г. Орджоннкидзе, ул. Днмнтрова, 2. 
Книжная тнпографня Управлеиня по делам издательств, 
полиграфии и кннжноп торговлн Совета Мннистров СО АССР, 
г. Орджоникидзе, ул. Тельмана, 16. 

